{
  "atk-s0505a3:0_0": "4. Aṭṭhakavaggo",
  "atk-s0505a3:1_0": "1. Kāmasuttavaṇṇanā",
  "atk-s0505a3:2_0": "773.Kāmaṁkāmayamānassāti kāmasuttaṁ.",
  "atk-s0505a3:2_1": "Kā uppatti?",
  "atk-s0505a3:2_2": "Bhagavati kira sāvatthiyaṁ viharante aññataro brāhmaṇo sāvatthiyā jetavanassa ca antare aciravatīnadītīre “yavaṁ vapissāmī”ti khettaṁ kasati.",
  "atk-s0505a3:2_3": "Bhagavā bhikkhusaṅghaparivuto piṇḍāya pavisanto taṁ disvā āvajjento addasa –",
  "atk-s0505a3:2_4": "“assa brāhmaṇassa yavā vinassissantī”ti,",
  "atk-s0505a3:2_5": "puna upanissayasampattiṁ āvajjento cassa sotāpattiphalassa upanissayaṁ addasa.",
  "atk-s0505a3:2_6": "“Kadā pāpuṇeyyā”ti āvajjento “sasse vinaṭṭhe sokābhibhūto dhammadesanaṁ sutvā”ti addasa.",
  "atk-s0505a3:2_7": "Tato cintesi –",
  "atk-s0505a3:2_8": "“sacāhaṁ tadā eva brāhmaṇaṁ upasaṅkamissāmi,",
  "atk-s0505a3:2_9": "na me ovādaṁ sotabbaṁ maññissati.",
  "atk-s0505a3:2_10": "Nānārucikā hi brāhmaṇā, handa,",
  "atk-s0505a3:2_11": "naṁ ito pabhutiyeva saṅgaṇhāmi,",
  "atk-s0505a3:2_12": "evaṁ mayi muducitto hutvā tadā ovādaṁ sossatī”ti brāhmaṇaṁ upasaṅkamitvā āha – “kiṁ, brāhmaṇa,",
  "atk-s0505a3:2_13": "karosī”ti.",
  "atk-s0505a3:2_14": "Brāhmaṇo “evaṁ uccākulīno samaṇo gotamo mayā saddhiṁ paṭisanthāraṁ karotī”ti tāvatakeneva bhagavati pasannacitto hutvā “khettaṁ,",
  "atk-s0505a3:2_15": "bho gotama,",
  "atk-s0505a3:2_16": "kasāmi yavaṁ vapissāmī”ti āha.",
  "atk-s0505a3:2_17": "Atha sāriputtatthero cintesi –",
  "atk-s0505a3:2_18": "“bhagavā brāhmaṇena saddhiṁ paṭisanthāraṁ akāsi,",
  "atk-s0505a3:2_19": "na ca ahetu appaccayā tathāgatā evaṁ karonti,",
  "atk-s0505a3:2_20": "handāhampi tena saddhiṁ paṭisanthāraṁ karomī”ti brāhmaṇaṁ upasaṅkamitvā tatheva paṭisanthāramakāsi.",
  "atk-s0505a3:2_21": "Evaṁ mahāmoggallānatthero sesā ca asīti mahāsāvakā.",
  "atk-s0505a3:2_22": "Brāhmaṇo atīva attamano ahosi.",
  "atk-s0505a3:3_0": "Atha bhagavā sampajjamānepi sasse ekadivasaṁ katabhattakicco sāvatthito jetavanaṁ gacchanto maggā okkamma brāhmaṇassa santikaṁ gantvā āha –",
  "atk-s0505a3:3_1": "“sundaraṁ te, brāhmaṇa,",
  "atk-s0505a3:3_2": "yavakkhetta”nti. “Evaṁ,",
  "atk-s0505a3:3_3": "bho gotama, sundaraṁ,",
  "atk-s0505a3:3_4": "sace sampajjissati,",
  "atk-s0505a3:3_5": "tumhākampi saṁvibhāgaṁ karissāmī”ti.",
  "atk-s0505a3:3_6": "Athassa catumāsaccayena yavā nipphajjiṁsu.",
  "atk-s0505a3:3_7": "Tassa “ajja vā sve vā lāyissāmī”ti ussukkaṁ kurumānasseva mahāmegho uṭṭhahitvā sabbarattiṁ vassi.",
  "atk-s0505a3:3_8": "Aciravatī nadī pūrā āgantvā sabbaṁ yavaṁ vahi.",
  "atk-s0505a3:3_9": "Brāhmaṇo sabbarattiṁ anattamano hutvā pabhāte nadītīraṁ gato sabbaṁ sassavipattiṁ disvā “vinaṭṭhomhi,",
  "atk-s0505a3:3_10": "kathaṁ dāni jīvissāmī”ti balavasokaṁ uppādesi.",
  "atk-s0505a3:3_11": "Bhagavāpi tameva rattiṁ paccūsasamaye buddhacakkhunā lokaṁ volokento “ajja brāhmaṇassa dhammadesanākālo”ti",
  "atk-s0505a3:3_12": "ñatvā bhikkhācāravattena sāvatthiṁ pavisitvā brāhmaṇassa gharadvāre aṭṭhāsi.",
  "atk-s0505a3:3_13": "Brāhmaṇo bhagavantaṁ disvā “sokābhibhūtaṁ maṁ assāsetukāmo samaṇo gotamo āgato”ti cintetvā āsanaṁ paññāpetvā pattaṁ gahetvā bhagavantaṁ nisīdāpesi.",
  "atk-s0505a3:3_14": "Bhagavā jānantova brāhmaṇaṁ pucchi –",
  "atk-s0505a3:3_15": "“kiṁ brāhmaṇa paduṭṭhacitto vihāsī”ti? Āma,",
  "atk-s0505a3:3_16": "bho gotama,",
  "atk-s0505a3:3_17": "sabbaṁ me yavakkhettaṁ udakena vūḷhanti.",
  "atk-s0505a3:3_18": "Atha bhagavā “na, brāhmaṇa,",
  "atk-s0505a3:3_19": "vipanne domanassaṁ,",
  "atk-s0505a3:3_20": "sampanne ca somanassaṁ kātabbaṁ.",
  "atk-s0505a3:3_21": "Kāmā hi nāma sampajjantipi vipajjantipī”ti vatvā tassa brāhmaṇassa sappāyaṁ ñatvā dhammadesanāvasena imaṁ suttamabhāsi.",
  "atk-s0505a3:3_22": "Tattha saṅkhepato padatthasambandhamattameva vaṇṇayissāma,",
  "atk-s0505a3:3_23": "vitthāro pana niddese vuttanayeneva veditabbo.",
  "atk-s0505a3:3_24": "Yathā ca imasmiṁ sutte,",
  "atk-s0505a3:3_25": "evaṁ ito paraṁ sabbasuttesu.",
  "atk-s0505a3:4_0": "Tattha kāmanti manāpiyarūpāditebhūmakadhammasaṅkhātaṁ vatthukāmaṁ,",
  "atk-s0505a3:4_1": "kāmayamānassāti icchamānassa.",
  "atk-s0505a3:4_2": "Tassa ce taṁ samijjhatīti tassa kāmayamānassa sattassa taṁ kāmasaṅkhātaṁ vatthu samijjhati ce,",
  "atk-s0505a3:4_3": "sace so taṁ labhatīti vuttaṁ hoti.",
  "atk-s0505a3:4_4": "Addhā pītimano hotīti ekaṁsaṁ tuṭṭhacitto hoti.",
  "atk-s0505a3:4_5": "Laddhāti labhitvā.",
  "atk-s0505a3:4_6": "Maccoti satto.",
  "atk-s0505a3:4_7": "Yadicchatīti yaṁ icchati.",
  "atk-s0505a3:5_0": "774.Tassa ce kāmayānassāti tassa puggalassa kāme icchamānassa,",
  "atk-s0505a3:5_1": "kāmena vā yāyamānassa.",
  "atk-s0505a3:5_2": "Chandajātassāti jātataṇhassa.",
  "atk-s0505a3:5_3": "Jantunoti sattassa.",
  "atk-s0505a3:5_4": "Te kāmā parihāyantīti te kāmā parihāyanti ce.",
  "atk-s0505a3:5_5": "Sallaviddhova ruppatīti atha ayomayādinā sallena viddho viya pīḷīyati.",
  "atk-s0505a3:6_0": "775.",
  "atk-s0505a3:6_1": "Tatiyagāthāya saṅkhepattho –",
  "atk-s0505a3:6_2": "yo pana ime kāme tattha chandarāgavikkhambhanena vā samucchedena vā attano pādena sappassa siraṁ iva parivajjeti.",
  "atk-s0505a3:6_3": "So bhikkhu sabbaṁ lokaṁ visaritvā ṭhitattā loke visattikāsaṅkhātaṁ taṇhaṁ sato hutvā samativattatīti.",
  "atk-s0505a3:7_0": "776-8.",
  "atk-s0505a3:7_1": "Tato parāsaṁ tissannaṁ gāthānaṁ ayaṁ saṅkhepattho –",
  "atk-s0505a3:7_2": "yo etaṁ sālikkhettādiṁ khettaṁ vā gharavatthādiṁ vatthuṁ vā kahāpaṇasaṅkhātaṁ hiraññaṁ vā goassabhedaṁ",
  "atk-s0505a3:7_3": "gavāssaṁ vā itthisaññikā thiyo vā ñātibandhavādī bandhū vā aññe vā manāpiyarūpādī puthu kāme anugijjhati,",
  "atk-s0505a3:7_4": "taṁ puggalaṁ abalasaṅkhātā kilesā balīyanti sahanti maddanti,",
  "atk-s0505a3:7_5": "saddhābalādivirahena vā abalaṁ taṁ puggalaṁ abalā kilesā balīyanti,",
  "atk-s0505a3:7_6": "abalattā balīyantīti attho.",
  "atk-s0505a3:7_7": "Atha taṁ kāmagiddhaṁ kāme rakkhantaṁ pariyesantañca sīhādayo ca pākaṭaparissayā kāyaduccaritādayo ca apākaṭaparissayā maddanti,",
  "atk-s0505a3:7_8": "tato apākaṭaparissayehi abhibhūtaṁ taṁ puggalaṁ jātiādidukkhaṁ bhinnaṁ nāvaṁ udakaṁ viya anveti.",
  "atk-s0505a3:7_9": "Tasmā kāyagatāsatiādibhāvanāya jantu sadā sato hutvā vikkhambhanasamucchedavasena rūpādīsu vatthukāmesu",
  "atk-s0505a3:7_10": "sabbappakārampi kilesakāmaṁ parivajjento kāmāni parivajjaye.",
  "atk-s0505a3:7_11": "Evaṁ te kāme pahāya tappahānakaramaggeneva catubbidhampi tare oghaṁ tareyya tarituṁ sakkuṇeyya.",
  "atk-s0505a3:7_12": "Tato yathā puriso udakagarukaṁ nāvaṁ siñcitvā lahukāya nāvāya appakasireneva pāragū bhaveyya,",
  "atk-s0505a3:7_13": "pāraṁ gaccheyya,",
  "atk-s0505a3:7_14": "evameva attabhāvanāvaṁ kilesūdakagarukaṁ siñcitvā lahukena attabhāvena pāragū bhaveyya,",
  "atk-s0505a3:7_15": "sabbadhammapāraṁ nibbānaṁ gato bhaveyya,",
  "atk-s0505a3:7_16": "arahattappattiyā gaccheyya ca,",
  "atk-s0505a3:7_17": "anupādisesāya nibbānadhātuyā parinibbātīti arahattanikūṭena desanaṁ niṭṭhāpesi.",
  "atk-s0505a3:7_18": "Desanāpariyosāne brāhmaṇo ca brāhmaṇī ca sotāpattiphale patiṭṭhahiṁsūti.",
  "atk-s0505a3:8_0": "Paramatthajotikāya khuddaka-aṭṭhakathāya",
  "atk-s0505a3:9_0": "Suttanipāta-aṭṭhakathāya kāmasuttavaṇṇanā niṭṭhitā.",
  "atk-s0505a3:10_0": "2. Guhaṭṭhakasuttavaṇṇanā",
  "atk-s0505a3:11_0": "779.Sattoguhāyanti guhaṭṭhakasuttaṁ.",
  "atk-s0505a3:11_1": "Kā uppatti?",
  "atk-s0505a3:11_2": "Bhagavati kira sāvatthiyaṁ viharante āyasmā piṇḍolabhāradvājo kosambiyaṁ gaṁṅgātīre āvaṭṭakaṁ nāma utenassa uyyānaṁ,",
  "atk-s0505a3:11_3": "tattha agamāsi sītale padese divāvihāraṁ nisīditukāmo.",
  "atk-s0505a3:11_4": "Aññadāpi cāyaṁ gacchateva tattha pubbāsevanena yathā gavampatitthero tāvatiṁsabhavananti vuttanayametaṁ vaṅgīsasuttavaṇṇanāyaṁ.",
  "atk-s0505a3:11_5": "So tattha gaṅgātīre sītale rukkhamūle samāpattiṁ appetvā divāvihāraṁ nisīdi.",
  "atk-s0505a3:11_6": "Rājāpi kho uteno taṁ divasaṁyeva uyyānakīḷikaṁ gantvā bahudeva divasabhāgaṁ naccagītādīhi uyyāne kīḷitvā",
  "atk-s0505a3:11_7": "pānamadamatto ekissā itthiyā aṅke sīsaṁ katvā sayi.",
  "atk-s0505a3:11_8": "Sesitthiyo “sutto rājā”ti uṭṭhahitvā uyyāne pupphaphalādīni gaṇhantiyo theraṁ disvā hirottappaṁ upaṭṭhāpetvā",
  "atk-s0505a3:11_9": "“mā saddaṁ akatthā”ti aññamaññaṁ nivāretvā appasaddā upasaṅkamitvā vanditvā theraṁ samparivāretvā nisīdiṁsu.",
  "atk-s0505a3:11_10": "Thero samāpattito vuṭṭhāya tāsaṁ dhammaṁ desesi,",
  "atk-s0505a3:11_11": "tā tuṭṭhā “sādhu sādhū”ti vatvā suṇanti.",
  "atk-s0505a3:12_0": "Rañño sīsaṁ aṅkenādāya nisinnitthī “imā maṁ ohāya kīḷantī”ti tāsu issāpakatā ūruṁ cāletvā rājānaṁ pabodhesi.",
  "atk-s0505a3:12_1": "Rājā paṭibujjhitvā itthāgāraṁ apassanto “kuhiṁ imā vasaliyo”ti āha. Sā āha –",
  "atk-s0505a3:12_2": "“tumhesu abahukatā ‘samaṇaṁ ramayissāmā’ti gatā”ti.",
  "atk-s0505a3:12_3": "So kuddho therābhimukho agamāsi.",
  "atk-s0505a3:12_4": "Tā itthiyo rājānaṁ disvā ekaccā uṭṭhahiṁsu,",
  "atk-s0505a3:12_5": "ekaccā “mahārāja,",
  "atk-s0505a3:12_6": "pabbajitassa santike dhammaṁ suṇāmā”ti na uṭṭhahiṁsu.",
  "atk-s0505a3:12_7": "So tena bhiyyosomattāya kuddho theraṁ avanditvāva “kimatthaṁ āgatosī”ti āha.",
  "atk-s0505a3:12_8": "“Vivekatthaṁ mahārājā”ti.",
  "atk-s0505a3:12_9": "So “vivekatthāya āgatā evaṁ itthāgāraparivutā nisīdantī”ti vatvā “tava vivekaṁ kathehī”ti āha.",
  "atk-s0505a3:12_10": "Thero visāradopi vivekakathāya “nāyaṁ aññātukāmo pucchatī”ti tuṇhī ahosi.",
  "atk-s0505a3:12_11": "Rājā “sace na kathesi,",
  "atk-s0505a3:12_12": "tambakipillikehi taṁ khādāpessāmī”ti aññatarasmiṁ asokarukkhe tambakipillikapuṭaṁ gaṇhanto attanova upari vikiri.",
  "atk-s0505a3:12_13": "So sarīraṁ puñchitvā aññaṁ puṭaṁ gahetvā therābhimukho agamāsi.",
  "atk-s0505a3:12_14": "Thero “sacāyaṁ rājā mayi aparajjheyya,",
  "atk-s0505a3:12_15": "apāyābhimukho bhaveyyā”ti taṁ anukampamāno iddhiyā ākāsaṁ abbhuggantvā gato.",
  "atk-s0505a3:13_0": "Tato itthiyo āhaṁsu –",
  "atk-s0505a3:13_1": "“mahārāja,",
  "atk-s0505a3:13_2": "aññe rājāno īdisaṁ pabbajitaṁ disvā pupphagandhādīhi pūjenti,",
  "atk-s0505a3:13_3": "tvaṁ tambakipillikapuṭena āsādetuṁ āraddho ahosi,",
  "atk-s0505a3:13_4": "kulavaṁsaṁ nāsetuṁ uṭṭhito”ti.",
  "atk-s0505a3:13_5": "So attano dosaṁ ñatvā tuṇhī hutvā uyyānapālaṁ pucchi –",
  "atk-s0505a3:13_6": "“aññampi divasaṁ thero idhāgacchatī”ti? “Āma,",
  "atk-s0505a3:13_7": "mahārājā”ti.",
  "atk-s0505a3:13_8": "Tena hi yadā āgacchati,",
  "atk-s0505a3:13_9": "tadā me āroceyyāsīti.",
  "atk-s0505a3:13_10": "So ekadivasaṁ there āgate ārocesi.",
  "atk-s0505a3:13_11": "Rājāpi theraṁ upasaṅkamitvā pañhaṁ pucchitvā pāṇehi saraṇaṁ gato ahosi.",
  "atk-s0505a3:13_12": "Tambakipillikapuṭena āsāditadivase pana thero ākāsenāgantvā puna pathaviyaṁ nimujjitvā bhagavato gandhakuṭiyaṁ ummujji.",
  "atk-s0505a3:13_13": "Bhagavāpi kho dakkhiṇena passena sato sampajāno sīhaseyyaṁ kappayamāno theraṁ disvā “kiṁ,",
  "atk-s0505a3:13_14": "bhāradvāja,",
  "atk-s0505a3:13_15": "akāle āgatosī”ti āha.",
  "atk-s0505a3:13_16": "Thero “āma bhagavā”ti vatvā sabbaṁ taṁ pavattiṁ ārocesi.",
  "atk-s0505a3:13_17": "Taṁ sutvā bhagavā “kiṁ karissati tassa vivekakathā kāmaguṇagiddhassā”ti vatvā dakkhiṇena passena nipanno",
  "atk-s0505a3:13_18": "eva therassa dhammadesanatthaṁ imaṁ suttamabhāsi.",
  "atk-s0505a3:14_0": "Tattha sattoti laggo.",
  "atk-s0505a3:14_1": "Guhāyanti kāye.",
  "atk-s0505a3:14_2": "Kāyo hi rāgādīnaṁ vāḷānaṁ vasanokāsato “guhā”ti vuccati.",
  "atk-s0505a3:14_3": "Bahunābhichannoti bahunā rāgādikilesajālena abhicchanno.",
  "atk-s0505a3:14_4": "Etena ajjhattabandhanaṁ vuttaṁ.",
  "atk-s0505a3:14_5": "Tiṭṭhanti rāgādivasena tiṭṭhanto.",
  "atk-s0505a3:14_6": "Naroti satto.",
  "atk-s0505a3:14_7": "Mohanasmiṁ pagāḷhoti mohanaṁ vuccati kāmaguṇā.",
  "atk-s0505a3:14_8": "Ettha hi devamanussā muyhanti,",
  "atk-s0505a3:14_9": "tesu ajjhogāḷho hutvā.",
  "atk-s0505a3:14_10": "Etena bahiddhābandhanaṁ vuttaṁ.",
  "atk-s0505a3:14_11": "Dūre vivekā hi tathāvidho soti so tathārūpo naro tividhāpi kāyavivekādikā vivekā dūre anāsanne.",
  "atk-s0505a3:14_12": "Kiṁkāraṇā?",
  "atk-s0505a3:14_13": "Kāmā hi loke na hi suppahāyā,",
  "atk-s0505a3:14_14": "yasmā loke kāmā suppahāyā na hontīti vuttaṁ hoti.",
  "atk-s0505a3:15_0": "780.",
  "atk-s0505a3:15_1": "Evaṁ paṭhamagāthāya “dūre vivekā tathāvidho”ti sādhetvā puna tathāvidhānaṁ sattānaṁ dhammataṁ āvikaronto “icchānidānā”ti gāthamāha.",
  "atk-s0505a3:15_2": "Tattha icchānidānāti taṇhāhetukā.",
  "atk-s0505a3:15_3": "Bhavasātabaddhāti sukhavedanādimhi bhavasāte baddhā.",
  "atk-s0505a3:15_4": "Te duppamuñcāti te bhavasātavatthubhūtā dhammā,",
  "atk-s0505a3:15_5": "te vā tattha baddhā icchānidānā sattā duppamocayā.",
  "atk-s0505a3:15_6": "Na hi aññamokkhāti aññena ca mocetuṁ na sakkonti.",
  "atk-s0505a3:15_7": "Kāraṇavacanaṁ vā etaṁ,",
  "atk-s0505a3:15_8": "te sattā duppamuñcā. Kasmā?",
  "atk-s0505a3:15_9": "Yasmā aññena mocetabbā na honti.",
  "atk-s0505a3:15_10": "Yadi pana muñceyyuṁ,",
  "atk-s0505a3:15_11": "sakena thāmena muñceyyunti ayamassa attho.",
  "atk-s0505a3:15_12": "Pacchā pure vāpi apekkhamānāti anāgate atīte vā kāme apekkhamānā.",
  "atk-s0505a3:15_13": "Imeva kāme purimeva jappanti ime vā paccuppanne kāme purime vā duvidhepi atītānāgate balavataṇhāya patthayamānā.",
  "atk-s0505a3:15_14": "Imesañca dvinnaṁ padānaṁ “te duppamuñcā na hi aññamokkhā”ti iminā saha sambandho veditabbo,",
  "atk-s0505a3:15_15": "itarathā “apekkhamānā jappaṁ kiṁ karonti kiṁ vā katā”ti na paññāyeyyuṁ.",
  "atk-s0505a3:16_0": "781-2.",
  "atk-s0505a3:16_1": "Evaṁ paṭhamagāthāya “dūre vivekā tathāvidho”ti sādhetvā dutiyagāthāya ca tathāvidhānaṁ sattānaṁ dhammataṁ",
  "atk-s0505a3:16_2": "āvikatvā idāni nesaṁ pāpakammakaraṇaṁ āvikaronto “kāmesu giddhā”ti gāthamāha.",
  "atk-s0505a3:16_3": "Tassattho –",
  "atk-s0505a3:16_4": "te sattā kāmesu paribhogataṇhāya giddhā pariyesanādimanuyuttattā pasutā sammohamāpannattā pamūḷhā avagamanatāya",
  "atk-s0505a3:16_5": "maccharitāya buddhādīnaṁ vacanaṁ anādiyanatāya ca avadāniyā.",
  "atk-s0505a3:16_6": "Kāyavisamādimhi visame niviṭṭhā antakāle maraṇadukkhūpanītā “kiṁsū bhavissāma ito cutāse”ti paridevayantīti.",
  "atk-s0505a3:16_7": "Yasmā etadeva,",
  "atk-s0505a3:16_8": "tasmā hi sikkhetha…pe…",
  "atk-s0505a3:16_9": "māhu dhīrāti.",
  "atk-s0505a3:16_10": "Tattha sikkhethāti tisso sikkhā āpajjeyya.",
  "atk-s0505a3:16_11": "Idhevāti imasmiṁyeva sāsane.",
  "atk-s0505a3:16_12": "Sesamuttānameva.",
  "atk-s0505a3:17_0": "783.",
  "atk-s0505a3:17_1": "Idāni ye tathā na karonti,",
  "atk-s0505a3:17_2": "tesaṁ byasanappattiṁ dassento “passāmī”ti gāthamāha.",
  "atk-s0505a3:17_3": "Tattha passāmīti maṁsacakkhuādīhi pekkhāmi.",
  "atk-s0505a3:17_4": "Loketi apāyādimhi.",
  "atk-s0505a3:17_5": "Pariphandamānanti ito cito ca phandamānaṁ.",
  "atk-s0505a3:17_6": "Pajaṁ imanti imaṁ sattakāyaṁ.",
  "atk-s0505a3:17_7": "Taṇhagatanti taṇhāya gataṁ abhibhūtaṁ,",
  "atk-s0505a3:17_8": "nipātitanti adhippāyo.",
  "atk-s0505a3:17_9": "Bhavesūti kāmabhavādīsu.",
  "atk-s0505a3:17_10": "Hīnā narāti hīnakammantā narā.",
  "atk-s0505a3:17_11": "Maccumukhe lapantīti antakāle sampatte maraṇamukhe paridevanti.",
  "atk-s0505a3:17_12": "Avītataṇhāseti avigatataṇhā.",
  "atk-s0505a3:17_13": "Bhavābhavesūti kāmabhavādīsu.",
  "atk-s0505a3:17_14": "Atha vā bhavābhavesūti bhavabhavesu,",
  "atk-s0505a3:17_15": "punappunabhavesūti vuttaṁ hoti.",
  "atk-s0505a3:18_0": "784.",
  "atk-s0505a3:18_1": "Idāni yasmā avītataṇhā evaṁ phandanti ca lapanti ca,",
  "atk-s0505a3:18_2": "tasmā taṇhāvinaye samādapento “mamāyite”ti gāthamāha.",
  "atk-s0505a3:18_3": "Tattha mamāyiteti taṇhādiṭṭhimamattehi “mama”nti pariggahite vatthusmiṁ.",
  "atk-s0505a3:18_4": "Passathāti sotāre ālapanto āha.",
  "atk-s0505a3:18_5": "Etampīti etampi ādīnavaṁ.",
  "atk-s0505a3:18_6": "Sesaṁ pākaṭameva.",
  "atk-s0505a3:19_0": "785.",
  "atk-s0505a3:19_1": "Evamettha paṭhamagāthāya assādaṁ,",
  "atk-s0505a3:19_2": "tato parāhi catūhi ādīnavañca dassetvā idāni saupāyaṁ nissaraṇaṁ nissaraṇānisaṁsañca dassetuṁ sabbāhi",
  "atk-s0505a3:19_3": "vā etāhi kāmānaṁ ādīnavaṁ okāraṁ saṁkilesañca dassetvā idāni nekkhamme ānisaṁsaṁ dassetuṁ “ubhosu antesū”ti",
  "atk-s0505a3:19_4": "gāthādvayamāha.",
  "atk-s0505a3:19_5": "Tattha ubhosu antesūti phassaphassasamudayādīsu dvīsu paricchedesu.",
  "atk-s0505a3:19_6": "Vineyya chandanti chandarāgaṁ vinetvā.",
  "atk-s0505a3:19_7": "Phassaṁ pariññāyāti cakkhusamphassādiphassaṁ,",
  "atk-s0505a3:19_8": "phassānusārena vā taṁsampayutte sabbepi arūpadhamme,",
  "atk-s0505a3:19_9": "tesaṁ vatthudvārārammaṇavasena rūpadhamme cāti sakalampi nāmarūpaṁ tīhi pariññāhi parijānitvā.",
  "atk-s0505a3:19_10": "Anānugiddhoti rūpādīsu sabbadhammesu agiddho.",
  "atk-s0505a3:19_11": "Yadattagarahī tadakubbamānoti yaṁ attanā garahati,",
  "atk-s0505a3:19_12": "taṁ akurumāno.",
  "atk-s0505a3:19_13": "Nalippatī diṭṭhasutesu dhīroti so evarūpo dhitisampanno dhīro diṭṭhesu ca sutesu ca dhammesu dvinnaṁ lepānaṁ ekenapi lepena na lippati.",
  "atk-s0505a3:19_14": "Ākāsamiva nirupalitto accantavodānappatto hoti.",
  "atk-s0505a3:20_0": "786.Saññaṁ pariññāti gāthāya pana ayaṁ saṅkhepattho –",
  "atk-s0505a3:20_1": "na kevalañca phassameva,",
  "atk-s0505a3:20_2": "apica kho pana kāmasaññādibhedaṁ saññampi,",
  "atk-s0505a3:20_3": "saññānusārena vā pubbe vuttanayeneva nāmarūpaṁ tīhi pariññāhi parijānitvā imāya paṭipadāya catubbidhampi vitareyya oghaṁ,",
  "atk-s0505a3:20_4": "tato so tiṇṇogho taṇhādiṭṭhipariggahesu taṇhādiṭṭhilepappahānena nopalitto khīṇāsavamuni rāgādisallānaṁ",
  "atk-s0505a3:20_5": "abbūḷhattā abbūḷhasallo sativepullappattiyā appamatto caraṁ,",
  "atk-s0505a3:20_6": "pubbabhāge vā appamatto caraṁ tena appamādacārena abbūḷhasallo hutvā sakaparattabhāvādibhedaṁ nāsīsatī lokamimaṁ parañca,",
  "atk-s0505a3:20_7": "aññadatthu carimacittanirodhā nirupādāno jātavedova parinibbātīti arahattanikūṭena desanaṁ niṭṭhāpesi dhammanettiṭṭhapanameva karonto,",
  "atk-s0505a3:20_8": "na uttariṁ imāya desanāya maggaṁ vā phalaṁ vā uppādesi khīṇāsavassa desitattāti.",
  "atk-s0505a3:21_0": "Paramatthajotikāya khuddaka-aṭṭhakathāya",
  "atk-s0505a3:22_0": "Suttanipāta-aṭṭhakathāya guhaṭṭhakasuttavaṇṇanā niṭṭhitā.",
  "atk-s0505a3:23_0": "3. Duṭṭhaṭṭhakasuttavaṇṇanā",
  "atk-s0505a3:24_0": "787.Vadantive duṭṭhamanāpīti duṭṭhaṭṭhakasuttaṁ.",
  "atk-s0505a3:24_1": "Kā uppatti?",
  "atk-s0505a3:24_2": "Ādigāthāya tāva uppatti –",
  "atk-s0505a3:24_3": "munisuttanayena bhagavato bhikkhusaṅghassa ca uppannalābhasakkāraṁ asahamānā titthiyā sundariṁ paribbājikaṁ uyyojesuṁ.",
  "atk-s0505a3:24_4": "Sā kira janapadakalyāṇī setavatthaparibbājikāva ahosi.",
  "atk-s0505a3:24_5": "Sā sunhātā sunivatthā mālāgandhavilepanavibhūsitā bhagavato dhammaṁ sutvā sāvatthivāsīnaṁ jetavanato",
  "atk-s0505a3:24_6": "nikkhamanavelāya sāvatthito nikkhamitvā jetavanābhimukhī gacchati.",
  "atk-s0505a3:24_7": "Manussehi ca “kuhiṁ gacchasī”ti pucchitā “samaṇaṁ gotamaṁ sāvake cassa ramayituṁ gacchāmī”ti vatvā jetavanadvārakoṭṭhake",
  "atk-s0505a3:24_8": "vicaritvā jetavanadvārakoṭṭhake pidahite nagaraṁ pavisitvā pabhāte puna jetavanaṁ gantvā gandhakuṭisamīpe",
  "atk-s0505a3:24_9": "pupphāni vicinantī viya carati.",
  "atk-s0505a3:24_10": "Buddhupaṭṭhānaṁ āgatehi ca manussehi “kimatthaṁ āgatāsī”ti pucchitā yaṁkiñcideva bhaṇati.",
  "atk-s0505a3:24_11": "Evaṁ aḍḍhamāsamatte vītikkante titthiyā taṁ jīvitā voropetvā parikhātaṭe nikkhipitvā pabhāte “sundariṁ",
  "atk-s0505a3:24_12": "na passāmā”ti kolāhalaṁ katvā rañño ca ārocetvā tena anuññātā jetavanaṁ pavisitvā vicinantā viya taṁ",
  "atk-s0505a3:24_13": "nikkhittaṭṭhānā uddharitvā mañcakaṁ āropetvā nagaraṁ abhiharitvā upakkosaṁ akaṁsu.",
  "atk-s0505a3:24_14": "Sabbaṁ pāḷiyaṁ āgatanayeneva veditabbaṁ.",
  "atk-s0505a3:25_0": "Bhagavā taṁ divasaṁ paccūsasamaye buddhacakkhunā lokaṁ volokento “titthiyā ajja ayasaṁ uppādessantī”ti",
  "atk-s0505a3:25_1": "ñatvā “tesaṁ saddahitvā mādise cittaṁ pakopetvā mahājano apāyābhimukho mā ahosī”ti gandhakuṭidvāraṁ pidahitvā",
  "atk-s0505a3:25_2": "antogandhakuṭiyaṁyeva acchi,",
  "atk-s0505a3:25_3": "na nagaraṁ piṇḍāya pāvisi.",
  "atk-s0505a3:25_4": "Bhikkhū pana dvāraṁ pidahitaṁ disvā pubbasadisameva pavisiṁsu.",
  "atk-s0505a3:25_5": "Manussā bhikkhū disvā nānappakārehi akkosiṁsu.",
  "atk-s0505a3:25_6": "Atha āyasmā ānando bhagavato taṁ pavattiṁ ārocetvā “titthiyehi, bhante,",
  "atk-s0505a3:25_7": "mahāayaso uppādito,",
  "atk-s0505a3:25_8": "na sakkā idha vasituṁ,",
  "atk-s0505a3:25_9": "vipulo jambudīpo,",
  "atk-s0505a3:25_10": "aññattha gacchāmā”ti āha.",
  "atk-s0505a3:25_11": "Tatthapi ayase uṭṭhite kuhiṁ gamissasi ānandāti?",
  "atk-s0505a3:25_12": "“Aññaṁ nagaraṁ bhagavā”ti.",
  "atk-s0505a3:25_13": "Atha bhagavā “āgamehi, ānanda,",
  "atk-s0505a3:25_14": "sattāhamevāyaṁ saddo bhavissati,",
  "atk-s0505a3:25_15": "sattāhaccayena yehi ayaso kato,",
  "atk-s0505a3:25_16": "tesaṁyeva upari patissatī”ti vatvā ānandattherassa dhammadesanatthaṁ “vadanti ve”ti imaṁ gāthamabhāsi.",
  "atk-s0505a3:26_0": "Tattha vadantīti bhagavantaṁ bhikkhusaṅghañca upavadanti.",
  "atk-s0505a3:26_1": "Duṭṭhamanāpi eke athopi ve saccamanāti ekacce duṭṭhacittā,",
  "atk-s0505a3:26_2": "ekacce tathasaññinopi hutvā,",
  "atk-s0505a3:26_3": "titthiyā duṭṭhacittā,",
  "atk-s0505a3:26_4": "ye tesaṁ vacanaṁ sutvā saddahiṁsu,",
  "atk-s0505a3:26_5": "te saccamanāti adhippāyo.",
  "atk-s0505a3:26_6": "Vādañca jātanti etaṁ akkosavādaṁ uppannaṁ.",
  "atk-s0505a3:26_7": "Muni no upetīti akārakatāya ca akuppanatāya ca buddhamuni na upeti.",
  "atk-s0505a3:26_8": "Tasmā munī natthi khilo kuhiñcīti tena kāraṇena ayaṁ muni rāgādikhilehi natthi khilo kuhiñcīti veditabbo.",
  "atk-s0505a3:27_0": "788.",
  "atk-s0505a3:27_1": "Imañca gāthaṁ vatvā bhagavā ānandattheraṁ pucchi,",
  "atk-s0505a3:27_2": "“evaṁ khuṁsetvā vambhetvā vuccamānā bhikkhū, ānanda,",
  "atk-s0505a3:27_3": "kiṁ vadantī”ti.",
  "atk-s0505a3:27_4": "Na kiñci bhagavāti. “Na, ānanda,",
  "atk-s0505a3:27_5": "‘ahaṁ sīlavā’ti sabbattha tuṇhī bhavitabbaṁ,",
  "atk-s0505a3:27_6": "loke hi nābhāsamānaṁ jānanti missaṁ bālehi paṇḍita”nti vatvā, “bhikkhū, ānanda,",
  "atk-s0505a3:27_7": "te manusse evaṁ paṭicodentū”ti dhammadesanatthāya “abhūtavādī nirayaṁ upetī”ti imaṁ gāthamabhāsi.",
  "atk-s0505a3:27_8": "Thero taṁ uggahetvā bhikkhū āha –",
  "atk-s0505a3:27_9": "“manussā tumhehi imāya gāthāya paṭicodetabbā”ti.",
  "atk-s0505a3:27_10": "Bhikkhū tathā akaṁsu.",
  "atk-s0505a3:27_11": "Paṇḍitamanussā tuṇhī ahesuṁ.",
  "atk-s0505a3:27_12": "Rājāpi rājapurise sabbato pesetvā yesaṁ dhuttānaṁ lañjaṁ datvā titthiyā taṁ mārāpesuṁ,",
  "atk-s0505a3:27_13": "te gahetvā niggayha taṁ pavattiṁ ñatvā titthiye paribhāsi.",
  "atk-s0505a3:27_14": "Manussāpi titthiye disvā leḍḍunā paharanti,",
  "atk-s0505a3:27_15": "paṁsunā okiranti “bhagavato ayasaṁ uppādesu”nti.",
  "atk-s0505a3:27_16": "Ānandatthero taṁ disvā bhagavato ārocesi,",
  "atk-s0505a3:27_17": "bhagavā therassa imaṁ gāthamabhāsi “sakañhi diṭṭhiṁ…pe…",
  "atk-s0505a3:27_18": "vadeyyā”ti.",
  "atk-s0505a3:28_0": "Tassattho –",
  "atk-s0505a3:28_1": "yāyaṁ diṭṭhi titthiyajanassa “sundariṁ māretvā samaṇānaṁ sakyaputtiyānaṁ avaṇṇaṁ pakāsetvā etenupāyena laddhaṁ sakkāraṁ sādiyissāmā”ti,",
  "atk-s0505a3:28_2": "so taṁ diṭṭhiṁ kathaṁ atikkameyya,",
  "atk-s0505a3:28_3": "atha kho so ayaso tameva titthiyajanaṁ paccāgato taṁ diṭṭhiṁ accetuṁ asakkontaṁ.",
  "atk-s0505a3:28_4": "Yo vā sassatādivādī,",
  "atk-s0505a3:28_5": "sopi sakaṁ diṭṭhiṁ kathaṁ accayeyya tena diṭṭhicchandena anunīto tāya ca diṭṭhiruciyā niviṭṭho,",
  "atk-s0505a3:28_6": "apica kho pana sayaṁ samattānipakubbamāno attanāva paripuṇṇāni tāni diṭṭhigatāni karonto yathā jāneyya,",
  "atk-s0505a3:28_7": "tatheva vadeyyāti.",
  "atk-s0505a3:29_0": "789.",
  "atk-s0505a3:29_1": "Atha rājā sattāhaccayena taṁ kuṇapaṁ chaḍḍāpetvā sāyanhasamayaṁ vihāraṁ gantvā bhagavantaṁ abhivādetvā āha – “nanu, bhante,",
  "atk-s0505a3:29_2": "īdise ayase uppanne mayhampi ārocetabbaṁ siyā”ti.",
  "atk-s0505a3:29_3": "Evaṁ vutte bhagavā, “na, mahārāja,",
  "atk-s0505a3:29_4": "‘ahaṁ sīlavā guṇasampanno’ti paresaṁ ārocetuṁ ariyānaṁ patirūpa”nti vatvā tassā aṭṭhuppattiyaṁ “yo attano sīlavatānī”ti avasesagāthāyo abhāsi.",
  "atk-s0505a3:30_0": "Tattha sīlavatānīti pātimokkhādīni sīlāni āraññikādīni dhutaṅgavatāni ca.",
  "atk-s0505a3:30_1": "Anānupuṭṭhoti apucchito.",
  "atk-s0505a3:30_2": "Pāvāti vadati.",
  "atk-s0505a3:30_3": "Anariyadhammaṁ kusalā tamāhu,",
  "atk-s0505a3:30_4": "yo ātumānaṁ sayameva pāvāti yo evaṁ attānaṁ sayameva vadati,",
  "atk-s0505a3:30_5": "tassa taṁ vādaṁ “anariyadhammo eso”ti kusalā evaṁ kathenti.",
  "atk-s0505a3:31_0": "790.Santoti rāgādikilesavūpasamena santo,",
  "atk-s0505a3:31_1": "tathā abhinibbutatto.",
  "atk-s0505a3:31_2": "Itihanti sīlesu akatthamānoti “ahamasmi sīlasampanno”tiādinā nayena iti sīlesu akatthamāno,",
  "atk-s0505a3:31_3": "sīlanimittaṁ attūpanāyikaṁ vācaṁ abhāsamānoti vuttaṁ hoti.",
  "atk-s0505a3:31_4": "Tamariyadhammaṁ kusalā vadantīti tassa taṁ akatthanaṁ “ariyadhammo eso”ti buddhādayo khandhādikusalā vadanti.",
  "atk-s0505a3:31_5": "Yassussadā natthi kuhiñci loketi yassa khīṇāsavassa rāgādayo satta ussadā kuhiñci loke natthi,",
  "atk-s0505a3:31_6": "tassa taṁ akatthanaṁ “ariyadhammo eso”ti evaṁ kusalā vadantīti sambandho.",
  "atk-s0505a3:32_0": "791.",
  "atk-s0505a3:32_1": "Evaṁ khīṇāsavapaṭipattiṁ dassetvā idāni diṭṭhigatikānaṁ titthiyānaṁ paṭipattiṁ rañño dassento āha –",
  "atk-s0505a3:32_2": "“pakappitā saṅkhatā”ti.",
  "atk-s0505a3:32_3": "Tattha pakappitāti parikappitā.",
  "atk-s0505a3:32_4": "Saṅkhatāti paccayābhisaṅkhatā.",
  "atk-s0505a3:32_5": "Yassāti yassa kassaci diṭṭhigatikassa.",
  "atk-s0505a3:32_6": "Dhammāti diṭṭhiyo.",
  "atk-s0505a3:32_7": "Purakkhatāti purato katā.",
  "atk-s0505a3:32_8": "Santīti saṁvijjanti.",
  "atk-s0505a3:32_9": "Avīvadātāti avodātā.",
  "atk-s0505a3:32_10": "Yadattani passati ānisaṁsaṁ,",
  "atk-s0505a3:32_11": "taṁ nissito kuppapaṭiccasantinti yassete diṭṭhidhammā purakkhatā avodātā santi,",
  "atk-s0505a3:32_12": "so evaṁvidho yasmā attani tassā diṭṭhiyā diṭṭhidhammikañca sakkārādiṁ,",
  "atk-s0505a3:32_13": "samparāyikañca gativisesādiṁ ānisaṁsaṁ passati,",
  "atk-s0505a3:32_14": "tasmā tañca ānisaṁsaṁ,",
  "atk-s0505a3:32_15": "tañca kuppatāya ca paṭiccasamuppannatāya ca sammutisantitāya ca kuppapaṭiccasantisaṅkhātaṁ diṭṭhiṁ nissitova hoti,",
  "atk-s0505a3:32_16": "so tannissitattā attānaṁ vā ukkaṁseyya pare vā vambheyya abhūtehipi guṇadosehi.",
  "atk-s0505a3:33_0": "792.",
  "atk-s0505a3:33_1": "Evaṁ nissitena ca diṭṭhīnivesā…pe…",
  "atk-s0505a3:33_2": "ādiyatī ca dhammanti.",
  "atk-s0505a3:33_3": "Tattha diṭṭhīnivesāti idaṁsaccābhinivesasaṅkhātāni diṭṭhinivesanāni.",
  "atk-s0505a3:33_4": "Na hi svātivattāti sukhena ativattitabbā na honti.",
  "atk-s0505a3:33_5": "Dhammesu niccheyya samuggahītanti dvāsaṭṭhidiṭṭhidhammesu taṁ taṁ samuggahitaṁ abhiniviṭṭhaṁ dhammaṁ",
  "atk-s0505a3:33_6": "nicchinitvā pavattattā diṭṭhinivesā na hi svātivattāti vuttaṁ hoti.",
  "atk-s0505a3:33_7": "Tasmā naro tesu nivesanesu,",
  "atk-s0505a3:33_8": "nirassatī ādiyatī ca dhammanti yasmā na hi svātivattā,",
  "atk-s0505a3:33_9": "tasmā naro tesuyeva diṭṭhinivesanesu ajasīlagosīlakukkurasīlapañcātapamaruppapātaukkuṭikappadhānakaṇṭakāpassayādibhedaṁ",
  "atk-s0505a3:33_10": "satthāradhammakkhānagaṇādibhedañca taṁ taṁ dhammaṁ nirassati ca ādiyati ca jahati ca gaṇhāti ca vanamakkaṭo",
  "atk-s0505a3:33_11": "viya taṁ taṁ sākhanti vuttaṁ hoti.",
  "atk-s0505a3:33_12": "Evaṁ nirassanto ca ādiyanto ca anavaṭṭhitacittattā asantehipi guṇadosehi attano vā parassa vā yasāyasaṁ uppādeyya.",
  "atk-s0505a3:34_0": "793.",
  "atk-s0505a3:34_1": "Yo panāyaṁ sabbadiṭṭhigatādidosadhunanāya paññāya samannāgatattā dhono,",
  "atk-s0505a3:34_2": "tassa dhonassa hi…pe…",
  "atk-s0505a3:34_3": "anūpayo so.",
  "atk-s0505a3:34_4": "Kiṁ vuttaṁ hoti?",
  "atk-s0505a3:34_5": "Dhonadhammasamannāgamā dhonassa dhutasabbapāpassa arahato katthaci loke tesu tesu bhavesu pakappitā diṭṭhi natthi,",
  "atk-s0505a3:34_6": "so tassā diṭṭhiyā abhāvena,",
  "atk-s0505a3:34_7": "yāya ca attanā kataṁ pāpakammaṁ paṭicchādentā titthiyā māyāya mānena vā etaṁ agatiṁ gacchanti,",
  "atk-s0505a3:34_8": "tampi māyañca mānañca pahāya dhono rāgādīnaṁ dosānaṁ kena gaccheyya,",
  "atk-s0505a3:34_9": "diṭṭhadhamme samparāye vā nirayādīsu gativisesesu kena saṅkhaṁ gaccheyya,",
  "atk-s0505a3:34_10": "anūpayo so,",
  "atk-s0505a3:34_11": "so hi taṇhādiṭṭhiupayānaṁ dvinnaṁ abhāvena anūpayoti.",
  "atk-s0505a3:35_0": "794.",
  "atk-s0505a3:35_1": "Yo pana tesaṁ dvinnaṁ bhāvena upayo hoti,",
  "atk-s0505a3:35_2": "so upayo hi…pe…",
  "atk-s0505a3:35_3": "diṭṭhimidheva sabbanti.",
  "atk-s0505a3:35_4": "Tattha upayoti taṇhādiṭṭhinissito.",
  "atk-s0505a3:35_5": "Dhammesu upeti vādanti “ratto”ti vā “duṭṭho”ti vā evaṁ tesu tesu dhammesu upeti vādaṁ.",
  "atk-s0505a3:35_6": "Anūpayaṁ kena kathaṁ vadeyyāti taṇhādiṭṭhipahānena anūpayaṁ khīṇāsavaṁ kena rāgena vā dosena vā kathaṁ “ratto”ti vā “duṭṭho”ti vā vadeyya,",
  "atk-s0505a3:35_7": "evaṁ anupavajjo ca so kiṁ titthiyā viya katapaṭicchādako bhavissatīti adhippāyo.",
  "atk-s0505a3:35_8": "Attā nirattā na hi tassa atthīti tassa hi attadiṭṭhi vā ucchedadiṭṭhi vā natthi,",
  "atk-s0505a3:35_9": "gahaṇaṁ muñcanaṁ vāpi attanirattasaññitaṁ natthi.",
  "atk-s0505a3:35_10": "Kiṁkāraṇā natthīti ce?",
  "atk-s0505a3:35_11": "Adhosi so diṭṭhimidheva sabbaṁ,",
  "atk-s0505a3:35_12": "yasmā so idheva attabhāve ñāṇavātena sabbaṁ diṭṭhigataṁ adhosi, pajahi,",
  "atk-s0505a3:35_13": "vinodesīti arahattanikūṭena desanaṁ niṭṭhāpesi.",
  "atk-s0505a3:35_14": "Taṁ sutvā rājā attamano bhagavantaṁ abhivādetvā pakkāmīti.",
  "atk-s0505a3:36_0": "Paramatthajotikāya khuddaka-aṭṭhakathāya",
  "atk-s0505a3:37_0": "Suttanipāta-aṭṭhakathāya duṭṭhaṭṭhakasuttavaṇṇanā niṭṭhitā.",
  "atk-s0505a3:38_0": "4. Suddhaṭṭhakasuttavaṇṇanā",
  "atk-s0505a3:39_0": "795.Passāmisuddhanti suddhaṭṭhakasuttaṁ.",
  "atk-s0505a3:39_1": "Kā uppatti?",
  "atk-s0505a3:39_2": "Atīte kira kassapassa bhagavato kāle bārāṇasivāsī aññataro kuṭumbiko pañcahi sakaṭasatehi paccantajanapadaṁ agamāsi bhaṇḍaggahaṇatthaṁ.",
  "atk-s0505a3:39_3": "Tattha vanacarakena saddhiṁ mittaṁ katvā tassa paṇṇākāraṁ datvā pucchi – “kacci, te samma,",
  "atk-s0505a3:39_4": "candanasāraṁ diṭṭhapubba”nti?",
  "atk-s0505a3:39_5": "“Āma sāmī”ti ca vutte teneva saddhiṁ candanavanaṁ pavisitvā sabbasakaṭāni candanasārassa pūretvā tampi vanacarakaṁ “yadā, samma,",
  "atk-s0505a3:39_6": "bārāṇasiṁ āgacchasi,",
  "atk-s0505a3:39_7": "tadā candanasāraṁ gahetvā āgaccheyyāsī”ti vatvā bārāṇasiṁyeva agamāsi.",
  "atk-s0505a3:39_8": "Athāparena samayena sopi vanacarako candanasāraṁ gahetvā tassa gharaṁ agamāsi.",
  "atk-s0505a3:39_9": "So taṁ disvā sabbaṁ paṭisanthāraṁ katvā sāyanhasamaye candanasāraṁ pisāpetvā samuggaṁ pūretvā “gaccha, samma,",
  "atk-s0505a3:39_10": "nhāyitvā āgacchā”ti attano purisena saddhiṁ nhānatitthaṁ pesesi.",
  "atk-s0505a3:39_11": "Tena ca samayena bārāṇasiyaṁ ussavo hoti.",
  "atk-s0505a3:39_12": "Atha bārāṇasivāsino pātova dānaṁ datvā sāyaṁ suddhavatthanivatthā mālāgandhādīni gahetvā kassapassa bhagavato mahācetiyaṁ vandituṁ gacchanti.",
  "atk-s0505a3:39_13": "So vanacarako te disvā “mahājano kuhiṁ gacchatī”ti pucchi.",
  "atk-s0505a3:39_14": "“Vihāraṁ cetiyavandanatthāyā”ti ca sutvā sayampi agamāsi.",
  "atk-s0505a3:39_15": "Tattha manusse haritālamanosilādīhi nānappakārehi cetiye pūjaṁ karonte disvā kiñci citraṁ kātuṁ ajānanto",
  "atk-s0505a3:39_16": "taṁ candanaṁ gahetvā mahācetiye suvaṇṇiṭṭhakānaṁ.",
  "atk-s0505a3:39_17": "Upari kaṁsapātimattaṁ maṇḍalaṁ akāsi.",
  "atk-s0505a3:39_18": "Atha tattha sūriyuggamanavelāyaṁ sūriyarasmiyo uṭṭhahiṁsu.",
  "atk-s0505a3:39_19": "So taṁ disvā pasīdi,",
  "atk-s0505a3:39_20": "patthanañca akāsi “yattha yattha nibbattāmi,",
  "atk-s0505a3:39_21": "īdisā me rasmiyo ure uṭṭhahantū”ti.",
  "atk-s0505a3:39_22": "So kālaṁ katvā tāvatiṁsesu nibbatti.",
  "atk-s0505a3:39_23": "Tassa ure rasmiyo uṭṭhahiṁsu,",
  "atk-s0505a3:39_24": "candamaṇḍalaṁ viyassa uramaṇḍalaṁ virocati,",
  "atk-s0505a3:39_25": "“candābho devaputto”tveva ca naṁ sañjāniṁsu.",
  "atk-s0505a3:40_0": "So tāya sampattiyā chasu devalokesu anulomapaṭilomato ekaṁ buddhantaraṁ khepetvā amhākaṁ bhagavati uppanne sāvatthiyaṁ brāhmaṇamahāsālakule nibbatti,",
  "atk-s0505a3:40_1": "tathevassa ure candamaṇḍalasadisaṁ rasmimaṇḍalaṁ ahosi.",
  "atk-s0505a3:40_2": "Nāmakaraṇadivase cassa maṅgalaṁ katvā brāhmaṇā taṁ maṇḍalaṁ disvā “dhaññapuññalakkhaṇo ayaṁ kumāro”ti vimhitā “candābho” tveva nāmaṁ akaṁsu.",
  "atk-s0505a3:40_3": "Taṁ vayappattaṁ brāhmaṇā gahetvā alaṅkaritvā rattakañcukaṁ pārupāpetvā rathe āropetvā “mahābrahmā aya”nti pūjetvā “yo candābhaṁ passati,",
  "atk-s0505a3:40_4": "so yasadhanādīni labhati,",
  "atk-s0505a3:40_5": "samparāyañca saggaṁ gacchatī”ti ugghosentā gāmanigamarājadhānīsu āhiṇḍanti.",
  "atk-s0505a3:40_6": "Gatagataṭṭhāne manussā “esa kira bho candābho nāma,",
  "atk-s0505a3:40_7": "yo etaṁ passati,",
  "atk-s0505a3:40_8": "so yasadhanasaggādīni labhatī”ti uparūpari āgacchanti,",
  "atk-s0505a3:40_9": "sakalajambudīpo cali.",
  "atk-s0505a3:40_10": "Brāhmaṇā tucchahatthakānaṁ āgatānaṁ na dassenti,",
  "atk-s0505a3:40_11": "sataṁ vā sahassaṁ vā gahetvā āgatānameva dassenti.",
  "atk-s0505a3:40_12": "Evaṁ candābhaṁ gahetvā anuvicarantā brāhmaṇā kamena sāvatthiṁ anuppattā.",
  "atk-s0505a3:41_0": "Tena ca samayena bhagavā pavattitavaradhammacakko anupubbena sāvatthiṁ āgantvā sāvatthiyaṁ viharati jetavane bahujanahitāya dhammaṁ desento.",
  "atk-s0505a3:41_1": "Atha candābho sāvatthiṁ patvā samuddapakkhantakunnadī viya apākaṭo ahosi,",
  "atk-s0505a3:41_2": "candābhoti bhaṇantopi natthi.",
  "atk-s0505a3:41_3": "So sāyanhasamaye mahājanakāyaṁ mālāgandhādīni ādāya jetavanābhimukhaṁ gacchantaṁ disvā “kuhiṁ gacchathā”ti pucchi.",
  "atk-s0505a3:41_4": "“Buddho loke uppanno,",
  "atk-s0505a3:41_5": "so bahujanahitāya dhammaṁ deseti,",
  "atk-s0505a3:41_6": "taṁ sotuṁ jetavanaṁ gacchāmā”ti ca tesaṁ vacanaṁ sutvā sopi brāhmaṇagaṇaparivuto tattheva agamāsi.",
  "atk-s0505a3:41_7": "Bhagavā ca tasmiṁ samaye dhammasabhāyaṁ varabuddhāsane nisinnova hoti.",
  "atk-s0505a3:41_8": "Candābho bhagavantaṁ upasaṅkamma madhurapaṭisanthāraṁ katvā ekamantaṁ nisīdi,",
  "atk-s0505a3:41_9": "tāvadeva cassa so āloko antarahito.",
  "atk-s0505a3:41_10": "Buddhālokassa hi samīpe asītihatthabbhantare añño āloko nābhibhoti.",
  "atk-s0505a3:41_11": "So “āloko me naṭṭho”ti nisīditvāva uṭṭhāsi,",
  "atk-s0505a3:41_12": "uṭṭhahitvā ca gantumāraddho.",
  "atk-s0505a3:41_13": "Atha naṁ aññataro puriso āha –",
  "atk-s0505a3:41_14": "“kiṁ bho candābha,",
  "atk-s0505a3:41_15": "samaṇassa gotamassa bhīto gacchasī”ti.",
  "atk-s0505a3:41_16": "Nāhaṁ bhīto gacchāmi,",
  "atk-s0505a3:41_17": "apica me imassa tejena āloko na sampajjatīti punadeva bhagavato purato nisīditvā pādatalā paṭṭhāya yāva",
  "atk-s0505a3:41_18": "kesaggā rūparaṁsilakkhaṇādisampattiṁ disvā “mahesakkho samaṇo gotamo,",
  "atk-s0505a3:41_19": "mama ure appamattako āloko uṭṭhito,",
  "atk-s0505a3:41_20": "tāvatakenapi maṁ gahetvā brāhmaṇā sakalajambudīpaṁ vicaranti.",
  "atk-s0505a3:41_21": "Evaṁ varalakkhaṇasampattisamannāgatassa samaṇassa gotamassa neva māno uppanno,",
  "atk-s0505a3:41_22": "addhā ayaṁ anomaguṇasamannāgato bhavissati satthā devamanussāna”nti ativiya pasannacitto bhagavantaṁ vanditvā pabbajjaṁ yāci.",
  "atk-s0505a3:41_23": "Bhagavā aññataraṁ theraṁ āṇāpesi –",
  "atk-s0505a3:41_24": "“pabbājehi na”nti.",
  "atk-s0505a3:41_25": "So taṁ pabbājetvā tacapañcakakammaṭṭhānaṁ ācikkhi.",
  "atk-s0505a3:41_26": "So vipassanaṁ ārabhitvā na cireneva arahattaṁ patvā “candābhatthero”ti vissuto ahosi.",
  "atk-s0505a3:41_27": "Taṁ ārabbha bhikkhū kathaṁ samuṭṭhāpesuṁ “kiṁ nu kho, āvuso,",
  "atk-s0505a3:41_28": "ye candābhaṁ addasaṁsu.",
  "atk-s0505a3:41_29": "Te yasaṁ vā dhanaṁ vā labhiṁsu,",
  "atk-s0505a3:41_30": "saggaṁ vā gacchiṁsu,",
  "atk-s0505a3:41_31": "visuddhiṁ vā pāpuṇiṁsu tena cakkhudvārikarūpadassanenā”ti.",
  "atk-s0505a3:41_32": "Bhagavā tassaṁ aṭṭhuppattiyaṁ imaṁ suttamabhāsi.",
  "atk-s0505a3:42_0": "Tattha paṭhamagāthāya tāvattho – na,",
  "atk-s0505a3:42_1": "bhikkhave,",
  "atk-s0505a3:42_2": "evarūpena dassanena suddhi hoti.",
  "atk-s0505a3:42_3": "Apica kho kilesamalinattā asuddhaṁ,",
  "atk-s0505a3:42_4": "kilesarogānaṁ avigamā sarogameva candābhaṁ brāhmaṇaṁ aññaṁ vā evarūpaṁ disvā diṭṭhigatiko bālo abhijānāti “passāmi suddhaṁ paramaṁ arogaṁ,",
  "atk-s0505a3:42_5": "tena ca diṭṭhisaṅkhātena dassanena saṁsuddhi narassa hotī”ti,",
  "atk-s0505a3:42_6": "so evaṁ abhijānanto taṁ dassanaṁ “parama”nti ñatvā tasmiṁ dassane suddhānupassī samāno taṁ dassanaṁ “maggañāṇa”nti pacceti.",
  "atk-s0505a3:42_7": "Taṁ pana maggañāṇaṁ na hoti. Tenāha –",
  "atk-s0505a3:42_8": "“diṭṭhena ce suddhī”ti dutiyagāthaṁ.",
  "atk-s0505a3:43_0": "796.",
  "atk-s0505a3:43_1": "Tassattho –",
  "atk-s0505a3:43_2": "tena rūpadassanasaṅkhātena diṭṭhena yadi kilesasuddhi narassa hoti.",
  "atk-s0505a3:43_3": "Tena vā ñāṇena so yadi jātiādidukkhaṁ pajahāti.",
  "atk-s0505a3:43_4": "Evaṁ sante ariyamaggato aññena asuddhimaggeneva so sujjhati,",
  "atk-s0505a3:43_5": "rāgādīhi upadhīhi saupadhiko eva samāno sujjhatīti āpannaṁ hoti,",
  "atk-s0505a3:43_6": "na ca evaṁvidho sujjhati.",
  "atk-s0505a3:43_7": "Tasmā diṭṭhī hi naṁ pāva tathā vadānaṁ,",
  "atk-s0505a3:43_8": "sā naṁ diṭṭhiyeva “micchādiṭṭhiko aya”nti katheti diṭṭhianurūpaṁ “sassato loko”tiādinā nayena tathā tathā vadanti.",
  "atk-s0505a3:44_0": "797.Na brāhmaṇoti tatiyagāthā.",
  "atk-s0505a3:44_1": "Tassattho –",
  "atk-s0505a3:44_2": "yo pana bāhitapāpattā brāhmaṇo hoti,",
  "atk-s0505a3:44_3": "so maggena adhigatāsavakkhayo khīṇāsavabrāhmaṇo ariyamaggañāṇato aññena abhimaṅgalasammatarūpasaṅkhāte",
  "atk-s0505a3:44_4": "diṭṭhe tathāvidhasaddasaṅkhāte sute avītikkamasaṅkhāte sīle hatthivatādibhede vate pathaviādibhede mute",
  "atk-s0505a3:44_5": "ca uppannena micchāñāṇena suddhiṁ na āha.",
  "atk-s0505a3:44_6": "Sesamassa brāhmaṇassa vaṇṇabhaṇanatthaṁ vuttaṁ.",
  "atk-s0505a3:44_7": "So hi tedhātukapuññe sabbasmiñca pāpe anūpalitto,",
  "atk-s0505a3:44_8": "tassa pahīnattā attadiṭṭhiyā yassa kassaci vā gahaṇassa pahīnattā attañjaho,",
  "atk-s0505a3:44_9": "puññābhisaṅkhārādīnaṁ akaraṇato nayidha pakubbamānoti vuccati.",
  "atk-s0505a3:44_10": "Tasmā naṁ evaṁ pasaṁsanto āha.",
  "atk-s0505a3:44_11": "Sabbasseva cassa purimapādena sambandho veditabbo –",
  "atk-s0505a3:44_12": "puññe ca pāpe ca anūpalitto,",
  "atk-s0505a3:44_13": "attañjaho nayidha pakubbamāno,",
  "atk-s0505a3:44_14": "na brāhmaṇo aññato suddhimāhāti.",
  "atk-s0505a3:45_0": "798.",
  "atk-s0505a3:45_1": "Evaṁ na brāhmaṇo aññato suddhimāhāti vatvā idāni ye diṭṭhigatikā aññato suddhiṁ bruvanti,",
  "atk-s0505a3:45_2": "tesaṁ tassā diṭṭhiyā anibbāhakabhāvaṁ dassento “purimaṁ pahāyā”ti gāthamāha.",
  "atk-s0505a3:45_3": "Tassattho –",
  "atk-s0505a3:45_4": "te hi aññato suddhivādā samānāpi yassā diṭṭhiyā appahīnattā gahaṇamuñcanaṁ hoti.",
  "atk-s0505a3:45_5": "Tāya purimaṁ satthārādiṁ pahāya aparaṁ nissitā ejāsaṅkhātāya taṇhāya anugatā abhibhūtā rāgādibhedaṁ na taranti saṅgaṁ,",
  "atk-s0505a3:45_6": "tañca atarantā taṁ taṁ dhammaṁ uggaṇhanti ca nirassajanti ca makkaṭova sākhanti.",
  "atk-s0505a3:46_0": "799.",
  "atk-s0505a3:46_1": "Pañcamagāthāya sambandho –",
  "atk-s0505a3:46_2": "yo ca so “diṭṭhī hi naṁ pāva tathā vadāna”nti vutto,",
  "atk-s0505a3:46_3": "so sayaṁ samādāyāti.",
  "atk-s0505a3:46_4": "Tattha sayanti sāmaṁ.",
  "atk-s0505a3:46_5": "Samādāyāti gahetvā.",
  "atk-s0505a3:46_6": "Vatānīti hatthivatādīni.",
  "atk-s0505a3:46_7": "Uccāvacanti aparāparaṁ hīnapaṇītaṁ vā satthārato satthārādiṁ.",
  "atk-s0505a3:46_8": "Saññasattoti kāmasaññādīsu laggo.",
  "atk-s0505a3:46_9": "Vidvā ca vedehi samecca dhammanti paramatthavidvā ca arahā catūhi maggañāṇavedehi catusaccadhammaṁ abhisameccāti.",
  "atk-s0505a3:46_10": "Sesaṁ pākaṭameva.",
  "atk-s0505a3:47_0": "800.Sa sabbadhammesu visenibhūto,",
  "atk-s0505a3:47_1": "yaṁkiñci diṭṭhaṁva sutaṁ mutaṁ vāti sobhūripañño khīṇāsavo yaṁ kiñci diṭṭhaṁ vā sutaṁ vā mutaṁ vā tesu",
  "atk-s0505a3:47_2": "sabbadhammesu mārasenaṁ vināsetvā ṭhitabhāvena visenibhūto.",
  "atk-s0505a3:47_3": "Tamevadassinti taṁ evaṁ visuddhadassiṁ.",
  "atk-s0505a3:47_4": "Vivaṭaṁ carantantitaṇhacchadanādivigamena vivaṭaṁ hutvā carantaṁ.",
  "atk-s0505a3:47_5": "Kenīdha lokasmiṁ vikappayeyyāti kena idha loke taṇhākappena vā diṭṭhikappena vā koci vikappeyya,",
  "atk-s0505a3:47_6": "tesaṁ vā pahīnattā rāgādinā pubbe vuttenāti.",
  "atk-s0505a3:48_0": "801.Na kappayantīti gāthāya sambandho attho ca –",
  "atk-s0505a3:48_1": "kiñca bhiyyo?",
  "atk-s0505a3:48_2": "Te hi tādisā santo dvinnaṁ kappānaṁ purekkhārānañca kenaci na kappayanti na purekkharonti,",
  "atk-s0505a3:48_3": "paramatthaaccantasuddhiadhigatattā anaccantasuddhiṁyeva akiriyasassatadiṭṭhiṁ accanta suddhīti na te vadanti.",
  "atk-s0505a3:48_4": "Ādānaganthaṁ gathitaṁ visajjāti catubbidhampi rūpādīnaṁ ādāyakattā ādānaganthaṁ attano cittasantāne gathitaṁ",
  "atk-s0505a3:48_5": "baddhaṁ ariyamaggasatthena visajja chinditvā.",
  "atk-s0505a3:48_6": "Sesaṁ pākaṭameva.",
  "atk-s0505a3:49_0": "802.Sīmātigoti gāthā ekapuggalādhiṭṭhānāya desanāya vuttā.",
  "atk-s0505a3:49_1": "Pubbasadiso eva panassā sambandho,",
  "atk-s0505a3:49_2": "so evaṁ atthavaṇṇanāya saddhiṁ veditabbo –",
  "atk-s0505a3:49_3": "kiñca bhiyyo so īdiso bhūripañño catunnaṁ kilesasīmānaṁ atītattā sīmātigo bāhitapāpattā ca brāhmaṇo,",
  "atk-s0505a3:49_4": "itthambhūtassa ca tassa natthi paracittapubbenivāsañāṇehi ñatvā vā maṁsacakkhudibbacakkhūhi disvā vā kiñci samuggahītaṁ,",
  "atk-s0505a3:49_5": "abhiniviṭṭhanti vuttaṁ hoti.",
  "atk-s0505a3:49_6": "So ca kāmarāgābhāvato na rāgarāgī,",
  "atk-s0505a3:49_7": "rūpārūparāgābhāvato na virāgaratto.",
  "atk-s0505a3:49_8": "Yato evaṁvidhassa “idaṁ para”nti kiñci idha uggahitaṁ natthīti arahattanikūṭena desanaṁ niṭṭhāpesi.",
  "atk-s0505a3:50_0": "Paramatthajotikāya khuddaka-aṭṭhakathāya",
  "atk-s0505a3:51_0": "Suttanipāta-aṭṭhakathāya suddhaṭṭhakasuttavaṇṇanā niṭṭhitā.",
  "atk-s0505a3:52_0": "5. Paramaṭṭhakasuttavaṇṇanā",
  "atk-s0505a3:53_0": "803.Paramantidiṭṭhīsūti paramaṭṭhakasuttaṁ.",
  "atk-s0505a3:53_1": "Kā uppatti?",
  "atk-s0505a3:53_2": "Bhagavati kira sāvatthiyaṁ viharante nānātitthiyā sannipatitvā attano attano diṭṭhiṁ dīpentā “idaṁ paramaṁ,",
  "atk-s0505a3:53_3": "idaṁ parama”nti kalahaṁ katvā rañño ārocesuṁ.",
  "atk-s0505a3:53_4": "Rājā sambahule jaccandhe sannipātāpetvā “imesaṁ hatthiṁ dassethā”ti āṇāpesi.",
  "atk-s0505a3:53_5": "Rājapurisā andhe sannipātāpetvā hatthiṁ purato sayāpetvā “passathā”ti āhaṁsu.",
  "atk-s0505a3:53_6": "Te hatthissa ekamekaṁ aṅgaṁ parāmasiṁsu.",
  "atk-s0505a3:53_7": "Tato raññā “kīdiso, bhaṇe,",
  "atk-s0505a3:53_8": "hatthī”ti puṭṭho yo soṇḍaṁ parāmasi,",
  "atk-s0505a3:53_9": "so “seyyathāpi, mahārāja,",
  "atk-s0505a3:53_10": "naṅgalīsā”ti bhaṇi.",
  "atk-s0505a3:53_11": "Ye dantādīni parāmasiṁsu,",
  "atk-s0505a3:53_12": "te itaraṁ “mā bho rañño purato musā bhaṇī”ti paribhāsitvā “seyyathāpi, mahārāja,",
  "atk-s0505a3:53_13": "bhittikhilo”tiādīni āhaṁsu.",
  "atk-s0505a3:53_14": "Rājā taṁ sabbaṁ sutvā “īdiso tumhākaṁ samayo”ti titthiye uyyojesi.",
  "atk-s0505a3:53_15": "Aññataro piṇḍacāriko taṁ pavattiṁ ñatvā bhagavato ārocesi.",
  "atk-s0505a3:53_16": "Bhagavā tassaṁ aṭṭhuppattiyaṁ bhikkhū āmantetvā “yathā,",
  "atk-s0505a3:53_17": "bhikkhave,",
  "atk-s0505a3:53_18": "jaccandhā hatthiṁ ajānantā taṁ taṁ aṅgaṁ parāmasitvā vivadiṁsu,",
  "atk-s0505a3:53_19": "evaṁ titthiyā vimokkhantikadhammaṁ ajānantā taṁ taṁ diṭṭhiṁ parāmasitvā vivadantī”ti vatvā dhammadesanatthaṁ imaṁ suttamabhāsi.",
  "atk-s0505a3:54_0": "Tattha paramanti diṭṭhīsu paribbasānoti “idaṁ parama”nti gahetvā sakāya sakāya diṭṭhiyā vasamāno.",
  "atk-s0505a3:54_1": "Yaduttari kuruteti yaṁ attano satthārādiṁ seṭṭhaṁ karoti.",
  "atk-s0505a3:54_2": "Hīnāti aññe tato sabbamāhāti taṁ attano satthārādiṁ ṭhapetvā tato aññe sabbe “hīnā ime”ti āha.",
  "atk-s0505a3:54_3": "Tasmā vivādāni avītivattoti tena kāraṇena so diṭṭhikalahe avītivattova hoti.",
  "atk-s0505a3:55_0": "804.",
  "atk-s0505a3:55_1": "Dutiyagāthāya attho –",
  "atk-s0505a3:55_2": "evaṁ avītivatto ca yaṁ diṭṭhe sute sīlavate muteti etesu vatthūsu uppannadiṭṭhisaṅkhāte attani pubbe vuttappakāraṁ ānisaṁsaṁ passati.",
  "atk-s0505a3:55_3": "Tadeva so tattha sakāya diṭṭhiyā ānisaṁsaṁ “idaṁ seṭṭha”nti abhinivisitvā aññaṁ sabbaṁ parasatthārādikaṁ nihīnato passati.",
  "atk-s0505a3:56_0": "805.",
  "atk-s0505a3:56_1": "Tatiyagāthāya attho –",
  "atk-s0505a3:56_2": "evaṁ passato cassa yaṁ attano satthārādiṁ nissito aññaṁ parasatthārādiṁ hīnaṁ passati taṁ pana dassanaṁ ganthameva kusalā vadanti,",
  "atk-s0505a3:56_3": "bandhananti vuttaṁ hoti.",
  "atk-s0505a3:56_4": "Yasmā etadeva,",
  "atk-s0505a3:56_5": "tasmā hi diṭṭhaṁva sutaṁ mutaṁ vā sīlabbataṁ bhikkhu na nissayeyya,",
  "atk-s0505a3:56_6": "nābhiniveseyyāti vuttaṁ hoti.",
  "atk-s0505a3:57_0": "806.",
  "atk-s0505a3:57_1": "Catutthagāthāya attho –",
  "atk-s0505a3:57_2": "na kevalaṁ diṭṭhasutādiṁ na nissayeyya,",
  "atk-s0505a3:57_3": "apica kho pana asañjātaṁ uparūpari diṭṭhimpi lokasmiṁ na kappayeyya,",
  "atk-s0505a3:57_4": "na janeyyāti vuttaṁ hoti. Kīdisaṁ?",
  "atk-s0505a3:57_5": "Ñāṇena vā sīlavatena vāpi,",
  "atk-s0505a3:57_6": "samāpattiñāṇādinā ñāṇena vā sīlavatena vā yā kappiyati,",
  "atk-s0505a3:57_7": "etaṁ diṭṭhiṁ na kappeyya.",
  "atk-s0505a3:57_8": "Na kevalañca diṭṭhiṁ na kappayeyya,",
  "atk-s0505a3:57_9": "apica kho pana mānenapi jātiādīhi vatthūhi samoti attānamanūpaneyya,",
  "atk-s0505a3:57_10": "hīno na maññetha visesi vāpīti.",
  "atk-s0505a3:58_0": "807.",
  "atk-s0505a3:58_1": "Pañcamagāthāya attho –",
  "atk-s0505a3:58_2": "evañhi diṭṭhiṁ akappento amaññamāno ca attaṁ pahāya anupādiyāno idha vā yaṁ pubbe gahitaṁ,",
  "atk-s0505a3:58_3": "taṁ pahāya aparaṁ aggaṇhanto tasmimpi vuttappakāre ñāṇe duvidhaṁ nissayaṁ no karoti.",
  "atk-s0505a3:58_4": "Akaronto ca sa ve viyattesu nānādiṭṭhivasena bhinnesu sattesu na vaggasārī chandādivasena agacchanadhammo",
  "atk-s0505a3:58_5": "hutvā dvāsaṭṭhiyā diṭṭhīsu kiñcipi diṭṭhiṁ na pacceti,",
  "atk-s0505a3:58_6": "na paccāgacchatīti vuttaṁ hoti.",
  "atk-s0505a3:59_0": "808-10.",
  "atk-s0505a3:59_1": "Idāni yo so imāya gāthāya vutto khīṇāsavo,",
  "atk-s0505a3:59_2": "tassa vaṇṇabhaṇanatthaṁ “yassūbhayante”tiādikā tisso gāthāyo āha.",
  "atk-s0505a3:59_3": "Tattha ubhayanteti pubbe vuttaphassādibhede.",
  "atk-s0505a3:59_4": "Paṇidhīti taṇhā.",
  "atk-s0505a3:59_5": "Bhavābhavāyāti punappunabhavāya.",
  "atk-s0505a3:59_6": "Idha vā huraṁ vāti sakattabhāvādibhede idha vā parattabhāvādibhede parattha vā.",
  "atk-s0505a3:59_7": "Diṭṭhe vāti diṭṭhasuddhiyā vā.",
  "atk-s0505a3:59_8": "Esa nayo sutādīsu.",
  "atk-s0505a3:59_9": "Saññāti saññāsamuṭṭhāpikā diṭṭhi.",
  "atk-s0505a3:59_10": "Dhammāpitesaṁ na paṭicchitāseti dvāsaṭṭhidiṭṭhigatadhammāpi tesaṁ “idameva saccaṁ moghamañña”nti evaṁ na paṭicchitā.",
  "atk-s0505a3:59_11": "Pāraṅgato na pacceti tādīti nibbānapāraṁ gato tena tena maggena pahīne kilese puna nāgacchati,",
  "atk-s0505a3:59_12": "pañcahi ca ākārehi tādī hotīti.",
  "atk-s0505a3:59_13": "Sesaṁ pākaṭamevāti.",
  "atk-s0505a3:60_0": "Paramatthajotikāya khuddaka-aṭṭhakathāya",
  "atk-s0505a3:61_0": "Suttanipāta-aṭṭhakathāya paramaṭṭhakasuttavaṇṇanā niṭṭhitā.",
  "atk-s0505a3:62_0": "6. Jarāsuttavaṇṇanā",
  "atk-s0505a3:63_0": "811.Appaṁvata jīvitanti jarāsuttaṁ.",
  "atk-s0505a3:63_1": "Kā uppatti?",
  "atk-s0505a3:63_2": "Ekaṁ samayaṁ bhagavā sāvatthiyaṁ vassaṁ vasitvā yāni tāni buddhānaṁ sarīrārogyasampādanaṁ anuppannasikkhāpadapaññāpanaṁ",
  "atk-s0505a3:63_3": "veneyyadamanaṁ tathārūpāya aṭṭhuppattiyā jātakādikathanantiādīni janapadacārikānimittāni,",
  "atk-s0505a3:63_4": "tāni samavekkhitvā janapadacārikaṁ pakkāmi.",
  "atk-s0505a3:63_5": "Anupubbena cārikaṁ caramāno sāyaṁ sāketaṁ anuppatto añjanavanaṁ pāvisi.",
  "atk-s0505a3:63_6": "Sāketavāsino sutvā “akālo idāni bhagavantaṁ dassanāyā”ti vibhātāya rattiyā mālāgandhādīni gahetvā bhagavato",
  "atk-s0505a3:63_7": "santikaṁ gantvā pūjanavandanasammodanādīni katvā parivāretvā aṭṭhaṁsu yāva bhagavato gāmappavesanavelā,",
  "atk-s0505a3:63_8": "atha bhagavā bhikkhusaṅghaparivuto piṇḍāya pāvisi.",
  "atk-s0505a3:63_9": "Taṁ aññataro sāketako brāhmaṇamahāsālo nagarā nikkhanto nagaradvāre addasa.",
  "atk-s0505a3:63_10": "Disvā puttasinehaṁ uppādetvā “ciradiṭṭhosi, putta,",
  "atk-s0505a3:63_11": "mayā”ti paridevayamāno abhimukho agamāsi.",
  "atk-s0505a3:63_12": "Bhagavā bhikkhū saññāpesi – “ayaṁ,",
  "atk-s0505a3:63_13": "bhikkhave,",
  "atk-s0505a3:63_14": "brāhmaṇo yaṁ icchati,",
  "atk-s0505a3:63_15": "taṁ karotu,",
  "atk-s0505a3:63_16": "na vāretabbo”ti.",
  "atk-s0505a3:64_0": "Brāhmaṇopi vacchagiddhinīva gāvī āgantvā bhagavato kāyaṁ purato ca pacchato ca dakkhiṇato ca vāmato cāti samantā āliṅgi “ciradiṭṭhosi, putta,",
  "atk-s0505a3:64_1": "ciraṁ vinā ahosī”ti bhaṇanto.",
  "atk-s0505a3:64_2": "Yadi pana so tathā kātuṁ na labheyya,",
  "atk-s0505a3:64_3": "hadayaṁ phāletvā mareyya.",
  "atk-s0505a3:64_4": "So bhagavantaṁ avoca –",
  "atk-s0505a3:64_5": "“bhagavā tumhehi saddhiṁ āgatabhikkhūnaṁ ahameva bhikkhaṁ dātuṁ samattho,",
  "atk-s0505a3:64_6": "mameva anuggahaṁ karothā”ti.",
  "atk-s0505a3:64_7": "Adhivāsesi bhagavā tuṇhībhāvena.",
  "atk-s0505a3:64_8": "Brāhmaṇo bhagavato pattaṁ gahetvā purato gacchanto brāhmaṇiyā pesesi –",
  "atk-s0505a3:64_9": "“putto me āgato,",
  "atk-s0505a3:64_10": "āsanaṁ paññāpetabba”nti.",
  "atk-s0505a3:64_11": "Sā tathā katvā āgamanaṁ passantī ṭhitā bhagavantaṁ antaravīthiyaṁyeva disvā puttasinehaṁ uppādetvā “ciradiṭṭhosi, putta,",
  "atk-s0505a3:64_12": "mayā”ti pādesu gahetvā roditvā gharaṁ atinetvā sakkaccaṁ bhojesi.",
  "atk-s0505a3:64_13": "Bhuttāvino brāhmaṇo pattaṁ apanāmesi.",
  "atk-s0505a3:64_14": "Bhagavā tesaṁ sappāyaṁ viditvā dhammaṁ desesi,",
  "atk-s0505a3:64_15": "desanāpariyosāne ubhopi sotāpannā ahesuṁ.",
  "atk-s0505a3:64_16": "Atha bhagavantaṁ yāciṁsu – “yāva, bhante,",
  "atk-s0505a3:64_17": "bhagavā imaṁ nagaraṁ upanissāya viharati,",
  "atk-s0505a3:64_18": "amhākaṁyeva ghare bhikkhā gahetabbā”ti.",
  "atk-s0505a3:64_19": "Bhagavā “na buddhā evaṁ ekaṁ nibaddhaṭṭhānaṁyeva gacchantī”ti paṭikkhipi.",
  "atk-s0505a3:64_20": "Te āhaṁsu – “tena hi, bhante,",
  "atk-s0505a3:64_21": "bhikkhusaṅghena saddhiṁ piṇḍāya caritvāpi tumhe idheva bhattakiccaṁ katvā dhammaṁ desetvā vihāraṁ gacchathā”ti.",
  "atk-s0505a3:64_22": "Bhagavā tesaṁ anuggahatthāya tathā akāsi.",
  "atk-s0505a3:64_23": "Manussā brāhmaṇañca brāhmaṇiñca “buddhapitā buddhamātā” tveva vohariṁsu.",
  "atk-s0505a3:64_24": "Tampi kulaṁ “buddhakula”nti nāmaṁ labhi.",
  "atk-s0505a3:65_0": "Ānandatthero bhagavantaṁ pucchi –",
  "atk-s0505a3:65_1": "“ahaṁ bhagavato mātāpitaro jānāmi,",
  "atk-s0505a3:65_2": "ime pana kasmā vadanti ‘ahaṁ buddhamātā ahaṁ buddhapitā”’ti.",
  "atk-s0505a3:65_3": "Bhagavā āha –",
  "atk-s0505a3:65_4": "“nirantaraṁ me, ānanda,",
  "atk-s0505a3:65_5": "brāhmaṇī ca brāhmaṇo ca pañca jātisatāni mātāpitaro ahesuṁ,",
  "atk-s0505a3:65_6": "pañca jātisatāni mātāpitūnaṁ jeṭṭhakā,",
  "atk-s0505a3:65_7": "pañca jātisatāni kaniṭṭhakā.",
  "atk-s0505a3:65_8": "Te pubbasineheneva kathentī”ti imañca gāthamabhāsi –",
  "atk-s0505a3:66_0": "“Pubbeva sannivāsena, paccuppannahitena vā;",
  "atk-s0505a3:67_0": "Evaṁ taṁ jāyate pemaṁ, uppalaṁva yathodake”ti. ;",
  "atk-s0505a3:68_0": "Tato bhagavā sākete yathābhirantaṁ viharitvā puna cārikaṁ caramāno sāvatthimeva agamāsi.",
  "atk-s0505a3:68_1": "Sopi brāhmaṇo ca brāhmaṇī ca bhikkhū upasaṅkamitvā patirūpaṁ dhammadesanaṁ sutvā sesamagge pāpuṇitvā anupādisesāya nibbānadhātuyā parinibbāyiṁsu.",
  "atk-s0505a3:68_2": "Nagare brāhmaṇā sannipatiṁsu “amhākaṁ ñātake sakkarissāmā”ti.",
  "atk-s0505a3:68_3": "Sotāpannasakadāgāmianāgāmino upāsakāpi sannipatiṁsu upāsikāyo ca “amhākaṁ sahadhammike sakkarissāmā”ti.",
  "atk-s0505a3:68_4": "Te sabbepi kambalakūṭāgāraṁ āropetvā mālāgandhādīhi pūjentā nagarā nikkhāmesuṁ.",
  "atk-s0505a3:69_0": "Bhagavāpi taṁ divasaṁ paccūsasamaye buddhacakkhunā lokaṁ volokento tesaṁ parinibbānabhāvaṁ ñatvā “tattha",
  "atk-s0505a3:69_1": "mayi gate dhammadesanaṁ sutvā bahujanassa dhammābhisamayo bhavissatī”ti ñatvā pattacīvaramādāya sāvatthito",
  "atk-s0505a3:69_2": "āgantvā āḷāhanameva pāvisi.",
  "atk-s0505a3:69_3": "Manussā disvā “mātāpitūnaṁ sarīrakiccaṁ kātukāmo bhagavā āgato”ti vanditvā aṭṭhaṁsu.",
  "atk-s0505a3:69_4": "Nāgarāpi kūṭāgāraṁ pūjentā āḷāhanaṁ ānetvā bhagavantaṁ pucchiṁsu –",
  "atk-s0505a3:69_5": "“gahaṭṭhaariyasāvakā kathaṁ pūjetabbā”ti.",
  "atk-s0505a3:69_6": "Bhagavā “yathā asekkhā pūjiyanti,",
  "atk-s0505a3:69_7": "tathā pūjetabbā ime”ti adhippāyena tesaṁ asekkhamunibhāvaṁ dīpento imaṁ gāthamāha –",
  "atk-s0505a3:70_0": "“Ahiṁsakā ye munayo, niccaṁ kāyena saṁvutā;",
  "atk-s0505a3:71_0": "Te yanti accutaṁ ṭhānaṁ, yattha gantvā na socare”ti. ;",
  "atk-s0505a3:72_0": "Tañca parisaṁ oloketvā taṅkhaṇānurūpaṁ dhammaṁ desento imaṁ suttamabhāsi.",
  "atk-s0505a3:73_0": "Tattha appaṁ vata jīvitaṁ idanti “idaṁ vata manussānaṁ jīvitaṁ appaṁ parittaṁ ṭhitiparittatāya sarasaparittatāyā”ti sallasuttepi vuttanayametaṁ.",
  "atk-s0505a3:73_1": "Oraṁ vassasatāpi miyyatīti vassasatā oraṁ kalalādikālepi miyyati.",
  "atk-s0505a3:73_2": "Aticcāti vassasataṁ atikkamitvā.",
  "atk-s0505a3:73_3": "Jarasāpi miyyatīti jarāyapi miyyati.",
  "atk-s0505a3:74_0": "812-6.Mamāyiteti mamāyitavatthukāraṇā.",
  "atk-s0505a3:74_1": "Vinābhāvasantamevidanti santavinābhāvaṁ vijjamānavinābhāvameva idaṁ,",
  "atk-s0505a3:74_2": "na sakkā avinābhāvena bhavitunti vuttaṁ hoti.",
  "atk-s0505a3:74_3": "Māmakoti mama upāsako bhikkhu vāti saṅkhaṁ gato,",
  "atk-s0505a3:74_4": "buddhādīni vā vatthūni mamāyamāno.",
  "atk-s0505a3:74_5": "Saṅgatanti samāgataṁ diṭṭhapubbaṁ vā.",
  "atk-s0505a3:74_6": "Piyāyitanti piyaṁ kataṁ.",
  "atk-s0505a3:74_7": "Nāmaṁyevāvasissati akkheyyanti sabbaṁ rūpādidhammajātaṁ pahīyati,",
  "atk-s0505a3:74_8": "nāmamattameva tu avasissati “buddharakkhito,",
  "atk-s0505a3:74_9": "dhammarakkhito”ti evaṁ saṅkhātuṁ kathetuṁ.",
  "atk-s0505a3:74_10": "Munayoti khīṇāsavamunayo.",
  "atk-s0505a3:74_11": "Khemadassinoti nibbānadassino.",
  "atk-s0505a3:75_0": "817.",
  "atk-s0505a3:75_1": "Sattamagāthā evaṁ maraṇabbhāhate loke anurūpapaṭipattidassanatthaṁ vuttā.",
  "atk-s0505a3:75_2": "Tattha patilīnacarassāti tato tato patilīnaṁ cittaṁ katvā carantassa.",
  "atk-s0505a3:75_3": "Bhikkhunoti kalyāṇaputhujjanassa sekkhassa vā.",
  "atk-s0505a3:75_4": "Sāmaggiyamāhu tassataṁ,yo attānaṁ bhavane na dassayeti tassetaṁ patirūpamāhu,",
  "atk-s0505a3:75_5": "yo evaṁpaṭipanno nirayādibhede bhavane attānaṁ na dasseyya.",
  "atk-s0505a3:75_6": "Evañhi so imamhā maraṇā mucceyyāti adhippāyo.",
  "atk-s0505a3:76_0": "818-20.",
  "atk-s0505a3:76_1": "Idāni yo “attānaṁ bhavane na dassaye”ti evaṁ khīṇāsavo vibhāvito,",
  "atk-s0505a3:76_2": "tassa vaṇṇabhaṇanatthaṁ ito parā tisso gāthāyo āha.",
  "atk-s0505a3:76_3": "Tattha sabbatthāti dvādasasu āyatanesu.",
  "atk-s0505a3:76_4": "Yadidaṁ diṭṭhasutaṁ mutesu vāti ettha pana yadidaṁ diṭṭhasutaṁ,",
  "atk-s0505a3:76_5": "ettha vā mutesu vā dhammesu evaṁ muni na upalimpatīti evaṁ sambandho veditabbo.",
  "atk-s0505a3:76_6": "Dhono na hi tena maññati,",
  "atk-s0505a3:76_7": "yadidaṁ diṭṭhasutaṁ mutesu vāti atrāpi yadidaṁ diṭṭhasuttaṁ,",
  "atk-s0505a3:76_8": "tena vatthunā na maññati,",
  "atk-s0505a3:76_9": "mutesu vā dhammesu na maññatīti evameva sambandho veditabbo.",
  "atk-s0505a3:76_10": "Na hi so rajjati no virajjatīti.",
  "atk-s0505a3:76_11": "Bālaputhujjanā viya na rajjati,",
  "atk-s0505a3:76_12": "kalyāṇaputhujjanasekkhā viya na virajjati,",
  "atk-s0505a3:76_13": "rāgassa pana khīṇattā “virāgo”tveva saṅkhaṁ gacchati.",
  "atk-s0505a3:76_14": "Sesaṁ sabbattha pākaṭamevāti.",
  "atk-s0505a3:76_15": "Desanāpariyosāne caturāsītiyā pāṇasahassānaṁ dhammābhisamayo ahosīti.",
  "atk-s0505a3:77_0": "Paramatthajotikāya khuddaka-aṭṭhakathāya",
  "atk-s0505a3:78_0": "Suttanipāta-aṭṭhakathāya jarāsuttavaṇṇanā niṭṭhitā.",
  "atk-s0505a3:79_0": "7. Tissametteyyasuttavaṇṇanā",
  "atk-s0505a3:80_0": "821.Methunamanuyuttassāti tissametteyyasuttaṁ.",
  "atk-s0505a3:80_1": "Kā uppatti?",
  "atk-s0505a3:80_2": "Bhagavati kira sāvatthiyaṁ viharante tissametteyyā nāma dve sahāyā sāvatthiṁ agamaṁsu.",
  "atk-s0505a3:80_3": "Te sāyanhasamayaṁ mahājanaṁ jetavanābhimukhaṁ gacchantaṁ disvā “kuhiṁ gacchathā”ti pucchiṁsu.",
  "atk-s0505a3:80_4": "Tato tehi “buddho loke uppanno,",
  "atk-s0505a3:80_5": "bahujanahitāya dhammaṁ deseti,",
  "atk-s0505a3:80_6": "taṁ sotuṁ jetavanaṁ gacchāmā”ti vutte “mayampi sossāmā”ti agamaṁsu.",
  "atk-s0505a3:80_7": "Te avañjhadhammadesakassa bhagavato dhammadesanaṁ sutvā parisantare nisinnāva cintesuṁ –",
  "atk-s0505a3:80_8": "“na sakkā agāramajjhe ṭhitenāyaṁ dhammo paripūretu”nti.",
  "atk-s0505a3:80_9": "Atha pakkante mahājane bhagavantaṁ pabbajjaṁ yāciṁsu.",
  "atk-s0505a3:80_10": "Bhagavā “ime pabbājehī”ti aññataraṁ bhikkhuṁ āṇāpesi.",
  "atk-s0505a3:80_11": "So te pabbājetvā tacapañcakakammaṭṭhānaṁ datvā araññavāsaṁ gantumāraddho.",
  "atk-s0505a3:80_12": "Metteyyo tissaṁ āha – “āvuso,",
  "atk-s0505a3:80_13": "upajjhāyo araññaṁ gacchati,",
  "atk-s0505a3:80_14": "mayampi gacchāmā”ti.",
  "atk-s0505a3:80_15": "Tisso “alaṁ āvuso,",
  "atk-s0505a3:80_16": "bhagavato dassanaṁ dhammassavanañca ahaṁ pihemi,",
  "atk-s0505a3:80_17": "gaccha tva”nti vatvā na agamāsi.",
  "atk-s0505a3:80_18": "Metteyyo upajjhāyena saha gantvā araññe samaṇadhammaṁ karonto na cirasseva arahattaṁ pāpuṇi saddhiṁ ācariyupajjhāyehi.",
  "atk-s0505a3:80_19": "Tissassāpi jeṭṭhabhātā byādhinā kālamakāsi.",
  "atk-s0505a3:80_20": "So taṁ sutvā attano gāmaṁ agamāsi,",
  "atk-s0505a3:80_21": "tatra naṁ ñātakā palobhetvā uppabbājesuṁ.",
  "atk-s0505a3:80_22": "Metteyyopi ācariyupajjhāyehi saddhiṁ sāvatthiṁ āgato.",
  "atk-s0505a3:80_23": "Atha bhagavā vutthavasso janapadacārikaṁ caramāno anupubbena taṁ gāmaṁ pāpuṇi.",
  "atk-s0505a3:80_24": "Tattha metteyyo bhagavantaṁ vanditvā “imasmiṁ, bhante,",
  "atk-s0505a3:80_25": "gāme mama gihisahāyo atthi,",
  "atk-s0505a3:80_26": "muhuttaṁ tāva āgametha anukampaṁ upādāyā”ti vatvā gāmaṁ pavisitvā taṁ bhagavato santikaṁ ānetvā ekamantaṁ",
  "atk-s0505a3:80_27": "ṭhito tassatthāya ādigāthāya bhagavantaṁ pañhaṁ pucchi.",
  "atk-s0505a3:80_28": "Tassa bhagavā byākaronto avasesagāthāyo abhāsi.",
  "atk-s0505a3:80_29": "Ayamassa suttassa uppatti.",
  "atk-s0505a3:81_0": "Tattha methunamanuyuttassāti methunadhammasamāyuttassa.",
  "atk-s0505a3:81_1": "Itīti evamāha.",
  "atk-s0505a3:81_2": "Āyasmāti piyavacanametaṁ,",
  "atk-s0505a3:81_3": "tissoti nāmaṁ tassa therassa.",
  "atk-s0505a3:81_4": "So hi tissoti nāmena.",
  "atk-s0505a3:81_5": "Metteyyoti gottaṁ,",
  "atk-s0505a3:81_6": "gottavaseneva cesa pākaṭo ahosi.",
  "atk-s0505a3:81_7": "Tasmā aṭṭhuppattiyaṁ vuttaṁ “tissametteyyā nāma dve sahāyā”ti.",
  "atk-s0505a3:81_8": "Vighātanti upaghātaṁ.",
  "atk-s0505a3:81_9": "Brūhīti ācikkha.",
  "atk-s0505a3:81_10": "Mārisāti piyavacanametaṁ,",
  "atk-s0505a3:81_11": "nidukkhāti vuttaṁ hoti.",
  "atk-s0505a3:81_12": "Sutvāna tava sāsananti tava vacanaṁ sutvā.",
  "atk-s0505a3:81_13": "Viveke sikkhissāmaseti sahāyaṁ ārabbha dhammadesanaṁ yācanto bhaṇati.",
  "atk-s0505a3:81_14": "So pana sikkhitasikkhoyeva.",
  "atk-s0505a3:82_0": "822.Mussatevāpi sāsananti pariyattipaṭipattito duvidhampi sāsanaṁ nassati.",
  "atk-s0505a3:82_1": "Vāpīti padapūraṇamattaṁ.",
  "atk-s0505a3:82_2": "Etaṁ tasmiṁ anāriyanti tasmiṁ puggale etaṁ anariyaṁ,",
  "atk-s0505a3:82_3": "yadidaṁ micchāpaṭipadā.",
  "atk-s0505a3:83_0": "823.Ekopubbe caritvānāti pabbajjāsaṅkhātena vā gaṇavossaggaṭṭhena vā pubbe eko viharitvā.",
  "atk-s0505a3:83_1": "Yānaṁ bhantaṁva taṁ loke,",
  "atk-s0505a3:83_2": "hīnamāhu puthujjananti taṁ vibbhantakaṁ puggalaṁ yathā hatthiyānādiyānaṁ adantaṁ visamaṁ ārohati,",
  "atk-s0505a3:83_3": "ārohakampi bhañjati,",
  "atk-s0505a3:83_4": "papātepi papatati.",
  "atk-s0505a3:83_5": "Evaṁ kāyaduccaritādivisamārohanena narakādīsu,",
  "atk-s0505a3:83_6": "atthabhañjanena jātipapātādīsu papatanena ca yānaṁ bhantaṁva āhu hīnaṁ puthujjanañca āhūti.",
  "atk-s0505a3:84_0": "824-5.Yaso kitti cāti lābhasakkāro pasaṁsā ca.",
  "atk-s0505a3:84_1": "Pubbeti pabbajitabhāve.",
  "atk-s0505a3:84_2": "Hāyate vāpi tassa sāti tassa vibbhantakassa sato so ca yaso sā ca kitti hāyati.",
  "atk-s0505a3:84_3": "Etampi disvāti etampi pubbe yasakittīnaṁ bhāvaṁ pacchā ca hāniṁ disvā.",
  "atk-s0505a3:84_4": "Sikkhetha methunaṁ vippahātaveti tisso sikkhā sikkhetha.",
  "atk-s0505a3:84_5": "Kiṁ kāraṇaṁ?",
  "atk-s0505a3:84_6": "Methunaṁ vippahātave,",
  "atk-s0505a3:84_7": "methunappahānatthāyāti vuttaṁ hoti.",
  "atk-s0505a3:84_8": "Yo hi methunaṁ na vippajahati,",
  "atk-s0505a3:84_9": "saṅkappehi…pe…",
  "atk-s0505a3:84_10": "tathāvidho.",
  "atk-s0505a3:84_11": "Tattha paretoti samannāgato.",
  "atk-s0505a3:84_12": "Paresaṁ nigghosanti upajjhāyādīnaṁ nindāvacanaṁ.",
  "atk-s0505a3:84_13": "Maṅku hotīti dummano hoti.",
  "atk-s0505a3:85_0": "826.",
  "atk-s0505a3:85_1": "Ito parā gāthā pākaṭasambandhā eva.",
  "atk-s0505a3:85_2": "Tāsu satthānīti kāyaduccaritādīni.",
  "atk-s0505a3:85_3": "Tāni hi attano paresañca chedanaṭṭhena “satthānī”ti vuccanti.",
  "atk-s0505a3:85_4": "Tesu cāyaṁ visesato codito musāvacanasatthāneva karoti –",
  "atk-s0505a3:85_5": "“iminā kāraṇenāhaṁ vibbhanto”ti bhaṇanto.",
  "atk-s0505a3:85_6": "Tenevāha –",
  "atk-s0505a3:85_7": "“esa khvassa mahāgedho,",
  "atk-s0505a3:85_8": "mosavajjaṁ pagāhatī”ti.",
  "atk-s0505a3:85_9": "Tattha esa khvassāti esa kho assa.",
  "atk-s0505a3:85_10": "Mahāgedhoti mahābandhanaṁ.",
  "atk-s0505a3:85_11": "Katamoti ce?",
  "atk-s0505a3:85_12": "Yadidaṁ mosavajjaṁ pagāhati,",
  "atk-s0505a3:85_13": "svāssa musāvādajjhogāho mahāgedhoti veditabbo.",
  "atk-s0505a3:86_0": "827.Mandova parikissatīti pāṇavadhādīni karonto tatonidānañca dukkhamanubhonto bhogapariyesanarakkhanāni ca karonto momūho viya parikilissati.",
  "atk-s0505a3:87_0": "828-9.“Etamādīnavaṁ ñatvā,",
  "atk-s0505a3:87_1": "muni pubbāpare idhā”ti etaṁ “yaso kitti ca yā pubbe,",
  "atk-s0505a3:87_2": "hāyatevāpi tassa sā”ti ito pabhuti vutte pubbāpare idha imasmiṁ sāsane pubbato apare samaṇabhāvato vibbhantakabhāve ādīnavaṁ muni ñatvā.",
  "atk-s0505a3:87_3": "Etadariyānamuttamanti yadidaṁ vivekacariyā,",
  "atk-s0505a3:87_4": "etaṁ buddhādīnaṁ ariyānaṁ uttamaṁ,",
  "atk-s0505a3:87_5": "tasmā vivekaññeva sikkhethāti adhippāyo.",
  "atk-s0505a3:87_6": "Na tena seṭṭho maññethāti tena ca vivekena na attānaṁ “seṭṭho aha”nti maññeyya,",
  "atk-s0505a3:87_7": "tena thaddho na bhaveyyāti vuttaṁ hoti.",
  "atk-s0505a3:88_0": "830.Rittassāti vivittassa kāyaduccaritādīhi virahitassa.",
  "atk-s0505a3:88_1": "Oghatiṇṇassa pihayanti,",
  "atk-s0505a3:88_2": "kāmesu gadhitā pajāti vatthukāmesu laggā sattā tassa caturoghatiṇṇassa pihayanti iṇāyikā viya āṇaṇyassāti arahattanikūṭena desanaṁ niṭṭhāpesi.",
  "atk-s0505a3:88_3": "Desanāpariyosāne tisso sotāpattiphalaṁ patvā pacchā pabbajitvā arahattaṁ sacchākāsīti.",
  "atk-s0505a3:89_0": "Paramatthajotikāya khuddaka-aṭṭhakathāya",
  "atk-s0505a3:90_0": "Suttanipāta-aṭṭhakathāya tissametteyyasuttavaṇṇanā niṭṭhitā.",
  "atk-s0505a3:91_0": "8. Pasūrasuttavaṇṇanā",
  "atk-s0505a3:92_0": "831.Idhevasuddhīti pasūrasuttaṁ.",
  "atk-s0505a3:92_1": "Kā uppatti?",
  "atk-s0505a3:92_2": "Bhagavati kira sāvatthiyaṁ viharante pasūro nāma paribbājako mahāvādī,",
  "atk-s0505a3:92_3": "so “ahamasmi sakalajambudīpe vādena aggo,",
  "atk-s0505a3:92_4": "tasmā yathā jambudīpassa jambupaññāṇaṁ,",
  "atk-s0505a3:92_5": "evaṁ mamāpi bhavituṁ arahatī”ti jambusākhaṁ dhajaṁ katvā sakalajambudīpe paṭivādaṁ anāsādento anupubbena",
  "atk-s0505a3:92_6": "sāvatthiṁ āgantvā nagaradvāre vālikatthalaṁ katvā tattha sākhaṁ ussāpetvā “yo mayā saddhiṁ vādaṁ kātuṁ samattho,",
  "atk-s0505a3:92_7": "so imaṁ sākhaṁ bhañjatū”ti vatvā nagaraṁ pāvisi.",
  "atk-s0505a3:92_8": "Taṁ ṭhānaṁ mahājano parivāretvā aṭṭhāsi.",
  "atk-s0505a3:92_9": "Tena ca samayena āyasmā sāriputto bhattakiccaṁ katvā sāvatthito nikkhamati.",
  "atk-s0505a3:92_10": "So taṁ disvā sambahule gāmadārake pucchi –",
  "atk-s0505a3:92_11": "“kiṁ etaṁ dārakā”ti,",
  "atk-s0505a3:92_12": "te sabbaṁ ācikkhiṁsu.",
  "atk-s0505a3:92_13": "“Tena hi naṁ tumhe uddharitvā pādehi bhañjatha,",
  "atk-s0505a3:92_14": "‘vādatthiko vihāraṁ āgacchatū’ti ca bhaṇathā”ti vatvā pakkāmi.",
  "atk-s0505a3:93_0": "Paribbājako piṇḍāya caritvā katabhattakicco āgantvā uddharitvā bhaggaṁ sākhaṁ disvā “kenidaṁ kārita”nti pucchi.",
  "atk-s0505a3:93_1": "“Buddhasāvakena sāriputtenā”ti ca vutte pamudito hutvā “ajja mama jayaṁ samaṇassa ca parājayaṁ paṇḍitā",
  "atk-s0505a3:93_2": "passantū”ti pañhavīmaṁsake kāraṇike ānetuṁ sāvatthiṁ pavisitvā vīthisiṅghāṭakacaccaresu vicaranto “samaṇassa",
  "atk-s0505a3:93_3": "gotamassa aggasāvakena saha vāde paññāpaṭibhānaṁ sotukāmā bhonto nikkhamantū”ti ugghosesi.",
  "atk-s0505a3:93_4": "“Paṇḍitānaṁ vacanaṁ sossāmā”ti sāsane pasannāpi appasannāpi bahū manussā nikkhamiṁsu.",
  "atk-s0505a3:93_5": "Tato pasūro mahājanaparivuto “evaṁ vutte evaṁ bhaṇissāmī”tiādīni vitakkento vihāraṁ agamāsi.",
  "atk-s0505a3:93_6": "Thero “vihāre uccāsaddamahāsaddo janabyākulañca mā ahosī”ti jetavanadvārakoṭṭhake āsanaṁ paññāpetvā nisīdi.",
  "atk-s0505a3:94_0": "Paribbājako theraṁ upasaṅkamitvā “tvaṁ, bho,",
  "atk-s0505a3:94_1": "pabbajita,",
  "atk-s0505a3:94_2": "mayhaṁ jambudhajaṁ bhañjāpesī”ti āha.",
  "atk-s0505a3:94_3": "“Āma paribbājakā”ti ca vutte “hotu no, bho,",
  "atk-s0505a3:94_4": "kāci kathāpavattī”ti āha.",
  "atk-s0505a3:94_5": "“Hotu paribbājakā”ti ca therena sampaṭicchite “tvaṁ, samaṇa, puccha,",
  "atk-s0505a3:94_6": "ahaṁ vissajjessāmī”ti āha.",
  "atk-s0505a3:94_7": "Tato naṁ thero avaca “kiṁ,",
  "atk-s0505a3:94_8": "paribbājaka,",
  "atk-s0505a3:94_9": "dukkaraṁ pucchā,",
  "atk-s0505a3:94_10": "udāhu vissajjana”nti.",
  "atk-s0505a3:94_11": "Vissajjanaṁ bho,",
  "atk-s0505a3:94_12": "pabbajita,",
  "atk-s0505a3:94_13": "pucchāya kiṁ dukkaraṁ.",
  "atk-s0505a3:94_14": "Taṁ yo hi koci yaṁkiñci pucchatīti. “Tena hi,",
  "atk-s0505a3:94_15": "paribbājaka,",
  "atk-s0505a3:94_16": "tvaṁ puccha,",
  "atk-s0505a3:94_17": "ahaṁ vissajjessāmī”ti evaṁ vutte paribbājako “sādhurūpo bhikkhu ṭhāne sākhaṁ bhañjāpesī”ti vimhitacitto hutvā theraṁ pucchi –",
  "atk-s0505a3:94_18": "“ko purisassa kāmo”ti.",
  "atk-s0505a3:94_19": "“Saṅkapparāgo purisassa kāmo”ti thero āha.",
  "atk-s0505a3:94_20": "So taṁ sutvā there viruddhasaññī hutvā parājayaṁ āropetukāmo āha –",
  "atk-s0505a3:94_21": "“citravicitrārammaṇaṁ pana bho,",
  "atk-s0505a3:94_22": "pabbajita,",
  "atk-s0505a3:94_23": "purisassa kāmaṁ na vadesī”ti? “Āma,",
  "atk-s0505a3:94_24": "paribbājaka,",
  "atk-s0505a3:94_25": "na vademī”ti.",
  "atk-s0505a3:94_26": "Tato naṁ paribbājako yāva tikkhattuṁ paṭiññaṁ kārāpetvā “suṇantu bhonto samaṇassa vāde dosa”nti pañhavīmaṁsake ālapitvā āha – “bho,",
  "atk-s0505a3:94_27": "pabbajita,",
  "atk-s0505a3:94_28": "tumhākaṁ sabrahmacārino araññe viharantī”ti? “Āma,",
  "atk-s0505a3:94_29": "paribbājaka,",
  "atk-s0505a3:94_30": "viharantī”ti.",
  "atk-s0505a3:94_31": "“Te tattha viharantā kāmavitakkādayo vitakke vitakkentī”ti? “Āma,",
  "atk-s0505a3:94_32": "paribbājaka,",
  "atk-s0505a3:94_33": "puthujjanā sahasā vitakkentī”ti.",
  "atk-s0505a3:94_34": "“Yadi evaṁ tesaṁ samaṇabhāvo kuto?",
  "atk-s0505a3:94_35": "Nanu te agārikā kāmabhogino hontī”ti evañca pana vatvā athāparaṁ etadavoca –",
  "atk-s0505a3:95_0": "“Na te ve kāmā yāni citrāni loke,",
  "atk-s0505a3:96_0": "Saṅkapparāgañca vadesi kāmaṁ;",
  "atk-s0505a3:97_0": "Saṅkappayaṁ akusale vitakke,",
  "atk-s0505a3:98_0": "Bhikkhupi te hessati kāmabhogī”ti. ;",
  "atk-s0505a3:99_0": "Atha thero paribbājakassa vāde dosaṁ dassento āha – “kiṁ,",
  "atk-s0505a3:99_1": "paribbājaka,",
  "atk-s0505a3:99_2": "saṅkapparāgaṁ purisassa kāmaṁ na vadesi,",
  "atk-s0505a3:99_3": "citravicitrārammaṇaṁ vadesī”ti? “Āma, bho,",
  "atk-s0505a3:99_4": "pabbajitā”ti.",
  "atk-s0505a3:99_5": "Tato naṁ thero yāva tikkhattuṁ paṭiññaṁ kārāpetvā “suṇātha, āvuso,",
  "atk-s0505a3:99_6": "paribbājakassa vāde dosa”nti pañhavīmaṁsake ālapitvā āha –",
  "atk-s0505a3:99_7": "“āvuso pasūra,",
  "atk-s0505a3:99_8": "tava satthā atthī”ti? “Āma,",
  "atk-s0505a3:99_9": "pabbajita, atthī”ti.",
  "atk-s0505a3:99_10": "“So cakkhuviññeyyaṁ rūpārammaṇaṁ passati saddārammaṇādīni vā sevatī”ti? “Āma,",
  "atk-s0505a3:99_11": "pabbajita,",
  "atk-s0505a3:99_12": "sevatī”ti.",
  "atk-s0505a3:99_13": "“Yadi evaṁ tassa satthubhāvo kuto,",
  "atk-s0505a3:99_14": "nanu so agāriko kāmabhogī hotī”ti evañca pana vatvā athāparaṁ etadavoca –",
  "atk-s0505a3:100_0": "“Te ve kāmā yāni citrāni loke,",
  "atk-s0505a3:101_0": "Saṅkapparāgaṁ na vadesi kāmaṁ;",
  "atk-s0505a3:102_0": "Passanto rūpāni manoramāni,",
  "atk-s0505a3:103_0": "Suṇanto saddāni manoramāni.",
  "atk-s0505a3:104_0": "“Ghāyanto gandhāni manoramāni,",
  "atk-s0505a3:105_0": "Sāyanto rasāni manoramāni;",
  "atk-s0505a3:106_0": "Phusanto phassāni manoramāni,",
  "atk-s0505a3:107_0": "Satthāpi te hessati kāmabhogī”ti.",
  "atk-s0505a3:108_0": "Evaṁ vutte nippaṭibhāno paribbājako “ayaṁ pabbajito mahāvādī,",
  "atk-s0505a3:108_1": "imassa santike pabbajitvā vādasatthaṁ sikkhissāmī”ti sāvatthiṁ pavisitvā pattacīvaraṁ pariyesitvā jetavanaṁ",
  "atk-s0505a3:108_2": "paviṭṭho tattha lāludāyiṁ suvaṇṇavaṇṇaṁ kāyūpapannaṁ sarīrākārākappesu samantapāsādikaṁ disvā “ayaṁ bhikkhu",
  "atk-s0505a3:108_3": "mahāpañño mahāvādī”ti mantvā tassa santike pabbajitvā taṁ vādena niggahetvā saliṅgena taṁyeva titthāyatanaṁ",
  "atk-s0505a3:108_4": "pakkamitvā puna “samaṇena gotamena saddhiṁ vādaṁ karissāmī”ti sāvatthiyaṁ purimanayeneva ugghosetvā mahājanaparivuto",
  "atk-s0505a3:108_5": "“evaṁ samaṇaṁ gotamaṁ niggahessāmī”tiādīni vadanto jetavanaṁ agamāsi.",
  "atk-s0505a3:108_6": "Jetavanadvārakoṭṭhake adhivatthā devatā “ayaṁ abhājanabhūto”ti mukhabandhamassa akāsi.",
  "atk-s0505a3:108_7": "So bhagavantaṁ upasaṅkamitvā mūgo viya nisīdi.",
  "atk-s0505a3:108_8": "Manussā “idāni pucchissati,",
  "atk-s0505a3:108_9": "idāni pucchissatī”ti tassa mukhaṁ ulloketvā “vadehi,",
  "atk-s0505a3:108_10": "bho pasūra, vadehi,",
  "atk-s0505a3:108_11": "bho pasūrā”ti uccāsaddamahāsaddā ahesuṁ.",
  "atk-s0505a3:108_12": "Atha bhagavā “kiṁ pasūro vadissatī”ti vatvā tattha sampattaparisāya dhammadesanatthaṁ imaṁ suttaṁ abhāsi.",
  "atk-s0505a3:109_0": "Tattha paṭhamagāthāya tāva ayaṁ saṅkhepo –",
  "atk-s0505a3:109_1": "ime diṭṭhigatikā attano diṭṭhiṁ sandhāya idheva suddhī iti vādayanti nāññesu dhammesu visuddhimāhu.",
  "atk-s0505a3:109_2": "Evaṁ sante attano satthārādīni nissitā tattheva “esa vādo subho”ti evaṁ subhaṁ vadānā hutvā puthū samaṇabrāhmaṇā",
  "atk-s0505a3:109_3": "“sassato loko”tiādīsu paccekasaccesu niviṭṭhā.",
  "atk-s0505a3:110_0": "832.",
  "atk-s0505a3:110_1": "Evaṁ niviṭṭhā ca –",
  "atk-s0505a3:110_2": "te vādakāmāti gāthā.",
  "atk-s0505a3:110_3": "Tattha bālaṁ dahantī mithu aññamaññanti “ayaṁ bālo ayaṁ bālo”ti evaṁ dvepi janā aññamaññaṁ bālaṁ dahanti,",
  "atk-s0505a3:110_4": "bālato passanti.",
  "atk-s0505a3:110_5": "Vadanti te aññasitā kathojjanti te aññamaññaṁ satthārādiṁ nissitā kalahaṁ vadanti.",
  "atk-s0505a3:110_6": "Pasaṁsakāmā kusalā vadānāti pasaṁsatthikā ubhopi “mayaṁ kusalavādā paṇḍitavādā”ti evaṁsaññino hutvā.",
  "atk-s0505a3:111_0": "833.",
  "atk-s0505a3:111_1": "Evaṁ vadānesu ca tesu eko niyamato eva –",
  "atk-s0505a3:111_2": "yutto kathāyanti gāthā.",
  "atk-s0505a3:111_3": "Tattha yutto kathāyanti vivādakathāya ussukko.",
  "atk-s0505a3:111_4": "Pasaṁsamicchaṁ vinighāti hotīti attano pasaṁsaṁ icchanto “kathaṁ nu kho niggahessāmī”tiādinā nayena pubbeva sallāpā kathaṁkathī vinighātī hoti.",
  "atk-s0505a3:111_5": "Apāhatasminti pañhavīmaṁsakehi “atthāpagataṁ te bhaṇitaṁ,",
  "atk-s0505a3:111_6": "byañjanāpagataṁ te bhaṇita”ntiādinā nayena apahārite vāde.",
  "atk-s0505a3:111_7": "Nindāya so kuppatīti evaṁ apāhatasmiñca vāde uppannāya nindāya so kuppati.",
  "atk-s0505a3:111_8": "Randhamesīti parassa randhameva gavesanto.",
  "atk-s0505a3:112_0": "834.",
  "atk-s0505a3:112_1": "Na kevalañca kuppati,",
  "atk-s0505a3:112_2": "apica kho pana yamassa vādanti gāthā.",
  "atk-s0505a3:112_3": "Tattha parihīnamāhu apāhatanti atthabyañjanādito apāhataṁ parihīnaṁ vadanti.",
  "atk-s0505a3:112_4": "Paridevatīti tato nimittaṁ so “aññaṁ mayā āvajjita”ntiādīhi vippalapati.",
  "atk-s0505a3:112_5": "Socatīti “tassa jayo”tiādīni ārabbha socati.",
  "atk-s0505a3:112_6": "Upaccagā manti anutthunātīti “so maṁ vādena vādaṁ atikkanto”tiādinā nayena suṭṭhutaraṁ vippalapati.",
  "atk-s0505a3:113_0": "835.Ete vivādā samaṇesūti ettha pana samaṇā vuccanti bāhiraparibbājakā.",
  "atk-s0505a3:113_1": "Etesu ugghāti nighāti hotīti etesu vādesu jayaparājayādivasena cittassa ugghātaṁ nighātañca pāpuṇanto ugghātī nighātī ca hoti.",
  "atk-s0505a3:113_2": "Virame kathojjanti pajaheyya kalahaṁ.",
  "atk-s0505a3:113_3": "Na haññadatthatthi pasaṁsalābhāti na hi ettha pasaṁsalābhato añño attho atthi.",
  "atk-s0505a3:114_0": "836-7.",
  "atk-s0505a3:114_1": "Chaṭṭhagāthāya attho –",
  "atk-s0505a3:114_2": "yasmā ca na haññadatthatthi pasaṁsalābhā,",
  "atk-s0505a3:114_3": "tasmā paramaṁ lābhaṁ labhantopi “sundaro aya”nti tattha diṭṭhiyā pasaṁsito vāpana hoti taṁ vādaṁ parisāya majjhe dīpetvā,",
  "atk-s0505a3:114_4": "tato so tena jayatthena tuṭṭhiṁ vā dantavidaṁsakaṁ vā āpajjanto hasati,",
  "atk-s0505a3:114_5": "mānena ca uṇṇamati.",
  "atk-s0505a3:114_6": "Kiṁ kāraṇaṁ?",
  "atk-s0505a3:114_7": "Yasmā taṁ jayatthaṁ pappuyya yathāmāno jāto,",
  "atk-s0505a3:114_8": "evaṁ uṇṇamato ca yā uṇṇatīti gāthā.",
  "atk-s0505a3:114_9": "Tattha mānātimānaṁ vadate panesoti eso pana taṁ uṇṇatiṁ “vighātabhūmī”ti abujjhamāno mānañca atimānañca vadatiyeva.",
  "atk-s0505a3:115_0": "838.",
  "atk-s0505a3:115_1": "Evaṁ vāde dosaṁ dassetvā idāni tassa vādaṁ asampaṭicchanto “sūro”ti gāthamāha.",
  "atk-s0505a3:115_2": "Tattha rājakhādāyāti rājakhādanīyena,",
  "atk-s0505a3:115_3": "bhattavetanenāti vuttaṁ hoti.",
  "atk-s0505a3:115_4": "Abhigajjameti paṭisūramicchanti yathā so paṭisūraṁ icchanto abhigajjanto eti,",
  "atk-s0505a3:115_5": "evaṁ diṭṭhigatiko diṭṭhigatikanti dasseti.",
  "atk-s0505a3:115_6": "Yeneva so,",
  "atk-s0505a3:115_7": "tena palehīti yena so tuyhaṁ paṭisūro,",
  "atk-s0505a3:115_8": "tena gaccha.",
  "atk-s0505a3:115_9": "Pubbevanatthi yadidaṁ yudhāyāti yaṁ pana idaṁ kilesajātaṁ yuddhāya siyā,",
  "atk-s0505a3:115_10": "taṁ etaṁ pubbeva natthi,",
  "atk-s0505a3:115_11": "bodhimūleyeva pahīnanti dasseti.",
  "atk-s0505a3:115_12": "Sesagāthā pākaṭasambandhāyeva.",
  "atk-s0505a3:116_0": "839-40.",
  "atk-s0505a3:116_1": "Tattha vivādayantīti vivadanti.",
  "atk-s0505a3:116_2": "Paṭisenikattāti paṭilomakārako.",
  "atk-s0505a3:116_3": "Visenikatvāti kilesasenaṁ vināsetvā.",
  "atk-s0505a3:116_4": "Kiṁ labhethoti paṭimallaṁ kiṁ labhissasi.",
  "atk-s0505a3:116_5": "Pasūrāti taṁ paribbājakaṁ ālapati.",
  "atk-s0505a3:116_6": "Yesīdha natthīti yesaṁ idha natthi.",
  "atk-s0505a3:117_0": "841.Pavitakkanti “jayo nu kho me bhavissatī”ti ādīni vitakkento.",
  "atk-s0505a3:117_1": "Dhonena yugaṁ samāgamāti dhutakilesena buddhena saddhiṁ yugaggāhaṁ samāpanno.",
  "atk-s0505a3:117_2": "Na hi tvaṁ sakkhasi sampayātaveti kotthukādayo viya sīhādīhi,",
  "atk-s0505a3:117_3": "dhonena saha yugaṁ gahetvā ekapadampi sampayātuṁ yugaggāhameva vā sampādetuṁ na sakkhissasīti.",
  "atk-s0505a3:117_4": "Sesaṁ sabbattha pākaṭamevāti.",
  "atk-s0505a3:118_0": "Paramatthajotikāya khuddaka-aṭṭhakathāya",
  "atk-s0505a3:119_0": "Suttanipāta-aṭṭhakathāya pasūrasuttavaṇṇanā niṭṭhitā.",
  "atk-s0505a3:120_0": "9. Māgaṇḍiyasuttavaṇṇanā",
  "atk-s0505a3:121_0": "842.Disvānataṇhanti māgaṇḍiyasuttaṁ.",
  "atk-s0505a3:121_1": "Kā uppatti?",
  "atk-s0505a3:121_2": "Ekaṁ samayaṁ bhagavā sāvatthiyaṁ viharanto paccūsasamaye buddhacakkhunā lokaṁ volokento kurūsu kammāsadhammanigamavāsino",
  "atk-s0505a3:121_3": "māgaṇḍiyassa nāma brāhmaṇassa sapajāpatikassa arahattūpanissayaṁ disvā tāvadeva sāvatthito tattha gantvā",
  "atk-s0505a3:121_4": "kammāsadhammassa avidūre aññatarasmiṁ vanasaṇḍe nisīdi suvaṇṇobhāsaṁ muñcamāno.",
  "atk-s0505a3:121_5": "Māgaṇḍiyopi taṅkhaṇaṁ tattha mukhadhovanatthaṁ gato suvaṇṇobhāsaṁ disvā “kiṁ ida”nti ito cito ca pekkhamāno bhagavantaṁ disvā attamano ahosi.",
  "atk-s0505a3:121_6": "Tassa kira dhītā suvaṇṇavaṇṇā,",
  "atk-s0505a3:121_7": "taṁ bahū khattiyakumārādayo vārayantā na labhanti.",
  "atk-s0505a3:121_8": "Brāhmaṇo evaṁladdhiko hoti “samaṇasseva naṁ suvaṇṇavaṇṇassa dassāmī”ti.",
  "atk-s0505a3:121_9": "So bhagavantaṁ disvā “ayaṁ me dhītāya samānavaṇṇo,",
  "atk-s0505a3:121_10": "imassa naṁ dassāmī”ti cittaṁ uppādesi.",
  "atk-s0505a3:121_11": "Tasmā disvāva attamano ahosi.",
  "atk-s0505a3:121_12": "So vegena gharaṁ gantvā brāhmaṇiṁ āha –",
  "atk-s0505a3:121_13": "“bhoti bhoti mayā dhītāya samānavaṇṇo puriso diṭṭho,",
  "atk-s0505a3:121_14": "alaṅkarohi dārikaṁ,",
  "atk-s0505a3:121_15": "tassa naṁ dassāmā”ti.",
  "atk-s0505a3:121_16": "Brāhmaṇiyā dārikaṁ gandhodakena nhāpetvā vatthapupphālaṅkārādīhi alaṅkarontiyā eva bhagavato bhikkhācāravelā sampattā.",
  "atk-s0505a3:121_17": "Atha bhagavā kammāsadhammaṁ piṇḍāya pāvisi.",
  "atk-s0505a3:122_0": "Tepi kho dhītaraṁ gahetvā bhagavato nisinnokāsaṁ agamaṁsu.",
  "atk-s0505a3:122_1": "Tattha bhagavantaṁ adisvā brāhmaṇī ito cito ca vilokentī bhagavato nisajjaṭṭhānaṁ tiṇasanthārakaṁ addasa.",
  "atk-s0505a3:122_2": "Buddhānañca adhiṭṭhānabalena nisinnokāso padanikkhepo ca abyākulā honti.",
  "atk-s0505a3:122_3": "Sā brāhmaṇaṁ āha – “esa, brāhmaṇa,",
  "atk-s0505a3:122_4": "tassa tiṇasanthāro”ti? “Āma, bhotī”ti. “Tena hi, brāhmaṇa,",
  "atk-s0505a3:122_5": "amhākaṁ āgamanakammaṁ na sampajjissatī”ti.",
  "atk-s0505a3:122_6": "“Kasmā bhotī”ti? “Passa, brāhmaṇa,",
  "atk-s0505a3:122_7": "abyākulo tiṇasanthāro,",
  "atk-s0505a3:122_8": "neso kāmabhogino paribhutto”ti.",
  "atk-s0505a3:122_9": "Brāhmaṇo “mā,",
  "atk-s0505a3:122_10": "bhoti maṅgale pariyesiyamāne avamaṅgalaṁ abhaṇī”ti āha.",
  "atk-s0505a3:122_11": "Punapi brāhmaṇī ito cito ca vicarantī bhagavato padanikkhepaṁ disvā brāhmaṇaṁ āha “ayaṁ tassa padanikkhepo”ti? “Āma, bhotī”ti. “Passa, brāhmaṇa,",
  "atk-s0505a3:122_12": "padanikkhepaṁ,",
  "atk-s0505a3:122_13": "nāyaṁ satto kāmesu gadhito”ti.",
  "atk-s0505a3:122_14": "“Kathaṁ tvaṁ bhoti jānāsī”ti ca vuttā attano ñāṇabalaṁ dassentī āha –",
  "atk-s0505a3:123_0": "“Rattassa hi ukkuṭikaṁ padaṁ bhave,",
  "atk-s0505a3:124_0": "Duṭṭhassa hoti anukaḍḍhitaṁ padaṁ;",
  "atk-s0505a3:125_0": "Mūḷhassa hoti sahasānupīḷitaṁ,",
  "atk-s0505a3:126_0": "Vivaṭṭacchadassa idamīdisaṁ pada”nti. ;",
  "atk-s0505a3:127_0": "Ayañcarahi tesaṁ kathā vippakatā,",
  "atk-s0505a3:127_1": "atha bhagavā katabhattakicco tameva vanasaṇḍaṁ āgato.",
  "atk-s0505a3:127_2": "Brāhmaṇī bhagavato varalakkhaṇakhacitaṁ byāmappabhāparikkhittaṁ rūpaṁ disvā brāhmaṇaṁ āha –",
  "atk-s0505a3:127_3": "“esa tayā, brāhmaṇa,",
  "atk-s0505a3:127_4": "diṭṭho”ti?",
  "atk-s0505a3:127_5": "“Āma bhotī”ti.",
  "atk-s0505a3:127_6": "“Āgatakammaṁ na sampajjissateva,",
  "atk-s0505a3:127_7": "evarūpo nāma kāme paribhuñjissatīti netaṁ ṭhānaṁ vijjatī”ti.",
  "atk-s0505a3:127_8": "Tesaṁ evaṁ vadantānaññeva bhagavā tiṇasanthārake nisīdi.",
  "atk-s0505a3:127_9": "Atha brāhmaṇo dhītaraṁ vāmena hatthena gahetvā kamaṇḍaluṁ dakkhiṇena hatthena gahetvā bhagavantaṁ upasaṅkamitvā “bho,",
  "atk-s0505a3:127_10": "pabbajita,",
  "atk-s0505a3:127_11": "tvañca suvaṇṇavaṇṇo ayañca dārikā,",
  "atk-s0505a3:127_12": "anucchavikā esā tava,",
  "atk-s0505a3:127_13": "imāhaṁ bhoto bhariyaṁ posāvanatthāya dammī”ti vatvā bhagavato santikaṁ gantvā dātukāmo aṭṭhāsi.",
  "atk-s0505a3:127_14": "Bhagavā brāhmaṇaṁ anālapitvā aññena saddhiṁ sallapamāno viya “disvāna taṇha”nti imaṁ gāthaṁ abhāsi.",
  "atk-s0505a3:128_0": "Tassattho –",
  "atk-s0505a3:128_1": "ajapālanigrodhamūle nānārūpāni nimminitvā abhikāmamāgataṁ māradhītaraṁ disvāna taṇhaṁ aratiṁ ragañca chandamattampi me methunasmiṁ nāhosi,",
  "atk-s0505a3:128_2": "kimevidaṁ imissā dārikāya muttakarīsapuṇṇaṁ rūpaṁ disvā bhavissati sabbathā pādāpi naṁ samphusituṁ na icche,",
  "atk-s0505a3:128_3": "kutonena saṁvasitunti.",
  "atk-s0505a3:129_0": "843.",
  "atk-s0505a3:129_1": "Tato māgaṇḍiyo “pabbajitā nāma mānusake kāme pahāya dibbakāmatthāya pabbajanti,",
  "atk-s0505a3:129_2": "ayañca dibbepi kāme na icchati,",
  "atk-s0505a3:129_3": "idampi itthiratanaṁ,",
  "atk-s0505a3:129_4": "kā nu assa diṭṭhī”ti pucchituṁ dutiyaṁ gāthamāha.",
  "atk-s0505a3:129_5": "Tattha etādisaṁ ce ratananti dibbitthiratanaṁ sandhāya bhaṇati,",
  "atk-s0505a3:129_6": "nārinti attano dhītaraṁ sandhāya.",
  "atk-s0505a3:129_7": "Diṭṭhigataṁ sīlavataṁ nu jīvitanti diṭṭhiñca sīlañca vatañca jīvitañca.",
  "atk-s0505a3:129_8": "Bhavūpapattiñca vadesi kīdisanti attano bhavūpapattiñca kīdisaṁ vadasīti.",
  "atk-s0505a3:130_0": "844.",
  "atk-s0505a3:130_1": "Ito parā dve gāthā visajjanapucchānayena pavattattā pākaṭasambandhāyeva.",
  "atk-s0505a3:130_2": "Tāsu paṭhamagāthāya saṅkhepattho –",
  "atk-s0505a3:130_3": "tassa mayhaṁ,",
  "atk-s0505a3:130_4": "māgaṇḍiya,",
  "atk-s0505a3:130_5": "dvāsaṭṭhidiṭṭhigatadhammesu nicchinitvā “idameva saccaṁ,",
  "atk-s0505a3:130_6": "moghamañña”nti evaṁ idaṁ vadāmīti samuggahitaṁ na hoti natthi na vijjati.",
  "atk-s0505a3:130_7": "Kiṁkāraṇā ?",
  "atk-s0505a3:130_8": "Ahañhi passanto diṭṭhīsu ādīnavaṁ kañci diṭṭhiṁ aggahetvā saccāni pavicinanto ajjhattaṁ rāgādīnaṁ santibhāvena",
  "atk-s0505a3:130_9": "ajjhattasantisaṅkhātaṁ nibbānameva addasanti.",
  "atk-s0505a3:131_0": "845.",
  "atk-s0505a3:131_1": "Dutiyagāthāya saṅkhepattho –",
  "atk-s0505a3:131_2": "yānimāni diṭṭhigatāni tehi tehi sattehi vinicchinitvā gahitattā vinicchayāti ca attano paccayehi abhisaṅkhatabhāvādinā",
  "atk-s0505a3:131_3": "nayena pakappitāni cāti vuccanti.",
  "atk-s0505a3:131_4": "Te tvaṁ muni diṭṭhigatadhamme aggahetvā ajjhattasantīti yametamatthaṁ brūsi,",
  "atk-s0505a3:131_5": "ācikkha me,",
  "atk-s0505a3:131_6": "kathaṁ nu dhīrehi paveditaṁ kathaṁ pakāsitaṁ dhīrehi taṁ padanti.",
  "atk-s0505a3:132_0": "846.",
  "atk-s0505a3:132_1": "Athassa bhagavā yathā yena upāyena taṁ padaṁ dhīrehi pakāsitaṁ,",
  "atk-s0505a3:132_2": "taṁ upāyaṁ sapaṭipakkhaṁ dassento “na diṭṭhiyā”ti gāthamāha.",
  "atk-s0505a3:132_3": "Tattha “na diṭṭhiyā”tiādīhi diṭṭhisutiaṭṭhasamāpattiñāṇabāhirasīlabbatāni paṭikkhipati.",
  "atk-s0505a3:132_4": "“Suddhimāhā”ti ettha vuttaṁ āha-saddaṁ sabbattha nakārena saddhiṁ yojetvā purisabyattayaṁ katvā “diṭṭhiyā",
  "atk-s0505a3:132_5": "suddhiṁ nāhaṁ kathemī”ti evamattho veditabbo.",
  "atk-s0505a3:132_6": "Yathā cettha,",
  "atk-s0505a3:132_7": "evaṁ uttarapadesupi.",
  "atk-s0505a3:132_8": "Tattha ca adiṭṭhiyā nāhāti dasavatthukaṁ sammādiṭṭhiṁ vinā na kathemi.",
  "atk-s0505a3:132_9": "Tathā assutiyāti navaṅgaṁ savanaṁ vinā.",
  "atk-s0505a3:132_10": "Añāṇāti kammassa katasaccānulomikañāṇaṁ vinā.",
  "atk-s0505a3:132_11": "Asīlatāti pātimokkhasaṁvaraṁ vinā.",
  "atk-s0505a3:132_12": "Abbatāti dhutaṅgavataṁ vinā.",
  "atk-s0505a3:132_13": "Nopi tenāti tesu ekamekena diṭṭhiādimattenāpi no kathemīti evamattho veditabbo.",
  "atk-s0505a3:132_14": "Ete ca nissajja anuggahāyāti ete ca purime diṭṭhiādibhede kaṇhapakkhiye dhamme samugghātakaraṇena nissajja,",
  "atk-s0505a3:132_15": "pacchime adiṭṭhiādibhede sukkapakkhiye atammayatāpajjanena anuggahāya.",
  "atk-s0505a3:132_16": "Santo anissāya bhavaṁ najappeti imāya paṭipattiyā rāgādivūpasamena santo cakkhādīsu kañci dhammaṁ anissāya",
  "atk-s0505a3:132_17": "ekampi bhavaṁ apihetuṁ apatthetuṁ samattho siyā,",
  "atk-s0505a3:132_18": "ayamassa ajjhattasantīti adhippāyo.",
  "atk-s0505a3:133_0": "847.",
  "atk-s0505a3:133_1": "Evaṁ vutte vacanatthaṁ asallakkhento māgaṇḍiyo “no ce kirā”ti gāthamāha.",
  "atk-s0505a3:133_2": "Tattha diṭṭhādīni vuttanayāneva.",
  "atk-s0505a3:133_3": "Kaṇhapakkhiyāniyeva pana sandhāya ubhayatrāpi āha.",
  "atk-s0505a3:133_4": "Āha-saddaṁ pana nocekira-saddena yojetvā “no ce kirāha no ce kira kathesī”ti evaṁ attho daṭṭhabbo.",
  "atk-s0505a3:133_5": "Momuhanti atimūḷhaṁ,",
  "atk-s0505a3:133_6": "mohanaṁ vā.",
  "atk-s0505a3:133_7": "Paccentīti jānanti.",
  "atk-s0505a3:134_0": "848.",
  "atk-s0505a3:134_1": "Athassa bhagavā taṁ diṭṭhiṁ nissāya pucchaṁ paṭikkhipanto “diṭṭhiñca nissāyā”ti gāthamāha.",
  "atk-s0505a3:134_2": "Tassattho – tvaṁ,",
  "atk-s0505a3:134_3": "māgaṇḍiya,",
  "atk-s0505a3:134_4": "diṭṭhiṁ nissāya punappunaṁ pucchamāno yāni te diṭṭhigatāni samuggahitāni,",
  "atk-s0505a3:134_5": "tesveva samuggahītesu evaṁ pamohaṁ āgato,",
  "atk-s0505a3:134_6": "ito ca mayā vuttaajjhattasantito paṭipattito dhammadesanato vā aṇumpi yuttasaññaṁ na passasi,",
  "atk-s0505a3:134_7": "tena kāraṇena tvaṁ imaṁ dhammaṁ momuhato passasīti.",
  "atk-s0505a3:135_0": "849.",
  "atk-s0505a3:135_1": "Evaṁ samuggahitesu pamohena māgaṇḍiyassa vivādāpattiṁ dassetvā idāni tesu aññesu ca dhammesu vigatappamohassa",
  "atk-s0505a3:135_2": "attano nibbivādataṁ dassento “samo visesī”ti gāthamāha.",
  "atk-s0505a3:135_3": "Tassattho –",
  "atk-s0505a3:135_4": "yo evaṁ tividhamānena vā diṭṭhiyā vā maññati,",
  "atk-s0505a3:135_5": "so tena mānena tāya diṭṭhiyā tena vā puggalena vivadeyya.",
  "atk-s0505a3:135_6": "Yo pana amhādiso imāsu tīsu vidhāsu avikampamāno,",
  "atk-s0505a3:135_7": "samo visesīti na tassa hoti,",
  "atk-s0505a3:135_8": "na ca hīnoti pāṭhaseso.",
  "atk-s0505a3:136_0": "850.",
  "atk-s0505a3:136_1": "Kiñca bhiyyo –",
  "atk-s0505a3:136_2": "saccanti soti gāthā.",
  "atk-s0505a3:136_3": "Tassattho –",
  "atk-s0505a3:136_4": "so evarūpo pahīnamānadiṭṭhiko mādiso bāhitapāpattādinā nayena brāhmaṇo “idameva sacca”nti kiṁ vadeyya kiṁ vatthuṁ bhaṇeyya,",
  "atk-s0505a3:136_5": "kena vā kāraṇena bhaṇeyya,",
  "atk-s0505a3:136_6": "“mayhaṁ saccaṁ,",
  "atk-s0505a3:136_7": "tuyhaṁ musā”ti vā kena mānena diṭṭhiyā puggalena vā vivadeyya?",
  "atk-s0505a3:136_8": "Yasmiṁ mādise khīṇāsave “sadisohamasmī”ti pavattiyā samaṁ vā,",
  "atk-s0505a3:136_9": "itaradvayabhāvena pavattiyā visamaṁ vā maññitaṁ natthi,",
  "atk-s0505a3:136_10": "so samānādīsu kena vādaṁ paṭisaṁyujeyya paṭipphareyyāti.",
  "atk-s0505a3:136_11": "Nanu ekaṁseneva evarūpo puggalo –",
  "atk-s0505a3:136_12": "okaṁ pahāyāti gāthā?",
  "atk-s0505a3:137_0": "851.",
  "atk-s0505a3:137_1": "Tattha okaṁ pahāyāti rūpavatthādiviññāṇassa okāsaṁ tatra chandarāgappahānena chaḍḍetvā.",
  "atk-s0505a3:137_2": "Aniketasārīti rūpanimittaniketādīni taṇhāvasena asaranto.",
  "atk-s0505a3:137_3": "Gāme akubbaṁ muni santhavānīti gāme gihisanthavāni akaronto.",
  "atk-s0505a3:137_4": "Kāmehi rittoti kāmesu chandarāgābhāvena sabbakāmehi puthubhūto.",
  "atk-s0505a3:137_5": "Apurekkharānoti āyatiṁ attabhāvaṁ anabhinibbattento.",
  "atk-s0505a3:137_6": "Kathaṁ na viggayha janena kayirāti janena saddhiṁ viggāhikakathaṁ na katheyya.",
  "atk-s0505a3:137_7": "So evarūpo –",
  "atk-s0505a3:137_8": "yehi vivittoti gāthā.",
  "atk-s0505a3:138_0": "852.",
  "atk-s0505a3:138_1": "Tattha yehīti yehi diṭṭhigatehi.",
  "atk-s0505a3:138_2": "Vivitto vicareyyāti ritto careyya.",
  "atk-s0505a3:138_3": "Na tāni uggayha vadeyya nāgoti “āguṁ na karotī”tiādinā nayena nāgo tāni diṭṭhigatāni uggahetvā na vadeyya.",
  "atk-s0505a3:138_4": "Jalambujanti jalasaññite ambumhi jātaṁ kaṇṭakanāḷaṁ vārijaṁ,",
  "atk-s0505a3:138_5": "padumanti vuttaṁ hoti.",
  "atk-s0505a3:138_6": "Yathā jalena paṅkena ca nūpalittanti taṁ padumaṁ yathā jalena ca paṅkena ca anupalittaṁ hoti,",
  "atk-s0505a3:138_7": "evaṁ muni santivādo agiddhoti evaṁ ajjhattasantivādo muni gedhābhāvena agiddho.",
  "atk-s0505a3:138_8": "Kāmeca loke caanūpalittoti duvidhepi kāme apāyādike ca loke dvīhipi lepehi anupalitto hoti.",
  "atk-s0505a3:139_0": "853.",
  "atk-s0505a3:139_1": "Kiñca bhiyyo –",
  "atk-s0505a3:139_2": "na vedagūti gāthā.",
  "atk-s0505a3:139_3": "Tattha na vedagū diṭṭhiyāyakoti catumaggavedagū mādiso diṭṭhiyāyako na hoti,",
  "atk-s0505a3:139_4": "diṭṭhiyā gacchanto vā,",
  "atk-s0505a3:139_5": "taṁ sārato paccento vā na hoti.",
  "atk-s0505a3:139_6": "Tattha vacanattho –",
  "atk-s0505a3:139_7": "yāyatīti yāyako,",
  "atk-s0505a3:139_8": "karaṇavacanena diṭṭhiyā yātīti diṭṭhiyāyako.",
  "atk-s0505a3:139_9": "Upayogatthe sāmivacanena diṭṭhiyā yātītipi diṭṭhiyāyako.",
  "atk-s0505a3:139_10": "Na mutiyā sa mānametīti mutarūpādibhedāya mutiyāpi so mānaṁ na eti.",
  "atk-s0505a3:139_11": "Na hi tammayo soti taṇhādiṭṭhivasena tammayo hoti tapparāyaṇo,",
  "atk-s0505a3:139_12": "ayaṁ pana na tādiso.",
  "atk-s0505a3:139_13": "Na kammunā nopi sutena neyyoti puññābhisaṅkhārādinā kammunā vā sutasuddhiādinā sutena vā so netabbo na hoti.",
  "atk-s0505a3:139_14": "Anūpanīto sa nivesanesūti so dvinnampi upayānaṁ pahīnattā sabbesu taṇhādiṭṭhinivesanesu anūpanīto.",
  "atk-s0505a3:139_15": "Tassa ca evaṁvidhassa –",
  "atk-s0505a3:139_16": "saññāvirattassāti gāthā.",
  "atk-s0505a3:140_0": "854.",
  "atk-s0505a3:140_1": "Tattha saññāvirattassāti nekkhammasaññāpubbaṅgamāya bhāvanāya pahīnakāmādisaññassa.",
  "atk-s0505a3:140_2": "Iminā padena ubhatobhāgavimutto samathayāniko adhippeto.",
  "atk-s0505a3:140_3": "Paññāvimuttassāti vipassanāpubbaṅgamāya bhāvanāya sabbakilesehi vimuttassa.",
  "atk-s0505a3:140_4": "Iminā sukkhavipassako adhippeto.",
  "atk-s0505a3:140_5": "Saññañca diṭṭhiñca ye aggahesuṁ,",
  "atk-s0505a3:140_6": "te ghaṭṭayantā vicaranti loketi ye kāmasaññādikaṁ saññaṁ aggahesuṁ,",
  "atk-s0505a3:140_7": "te visesato gahaṭṭhā kāmādhikaraṇaṁ,",
  "atk-s0505a3:140_8": "ye ca diṭṭhiṁ aggahesuṁ,",
  "atk-s0505a3:140_9": "te visesato pabbajitā dhammādhikaraṇaṁ aññamaññaṁ ghaṭṭentā vicarantīti.",
  "atk-s0505a3:140_10": "Sesamettha yaṁ avuttaṁ,",
  "atk-s0505a3:140_11": "taṁ vuttānusāreneva veditabbaṁ.",
  "atk-s0505a3:140_12": "Desanāpariyosāne brāhmaṇo ca brāhmaṇī ca pabbajitvā arahattaṁ pāpuṇiṁsūti.",
  "atk-s0505a3:141_0": "Paramatthajotikāya khuddaka-aṭṭhakathāya",
  "atk-s0505a3:142_0": "Suttanipāta-aṭṭhakathāya māgaṇḍiyasuttavaṇṇanā niṭṭhitā.",
  "atk-s0505a3:143_0": "10. Purābhedasuttavaṇṇanā",
  "atk-s0505a3:144_0": "855.Kathaṁdassīti purābhedasuttaṁ.",
  "atk-s0505a3:144_1": "Kā uppatti?",
  "atk-s0505a3:144_2": "Imassa suttassa ito paresañca pañcannaṁ kalahavivādacūḷabyūhamahābyūhatuvaṭakaattadaṇḍasuttānaṁ sammāparibbājanīyassa",
  "atk-s0505a3:144_3": "uppattiyaṁ vuttanayeneva sāmaññato uppatti vuttā.",
  "atk-s0505a3:144_4": "Visesato pana yatheva tasmiṁ mahāsamaye rāgacaritadevatānaṁ sappāyavasena dhammaṁ desetuṁ nimmitabuddhena",
  "atk-s0505a3:144_5": "attānaṁ pucchāpetvā sammāparibbājanīyasuttamabhāsi,",
  "atk-s0505a3:144_6": "evaṁ tasmiṁyeva mahāsamaye “kiṁ nu kho purā sarīrabhedā kattabba”nti uppannacittānaṁ devatānaṁ cittaṁ",
  "atk-s0505a3:144_7": "ñatvā tāsaṁ anuggahatthaṁ aḍḍhateḷasabhikkhusataparivāraṁ nimmitabuddhaṁ ākāsena ānetvā tena attānaṁ",
  "atk-s0505a3:144_8": "pucchāpetvā imaṁ suttamabhāsi.",
  "atk-s0505a3:145_0": "Tattha pucchāya tāva so nimmito kathaṁdassīti adhipaññaṁ kathaṁsīloti adhisīlaṁ,",
  "atk-s0505a3:145_1": "upasantoti adhicittaṁ pucchati.",
  "atk-s0505a3:145_2": "Sesaṁ pākaṭameva.",
  "atk-s0505a3:146_0": "856.",
  "atk-s0505a3:146_1": "Vissajjane pana bhagavā sarūpena adhipaññādīni avissajjetvāva adhipaññādippabhāvena yesaṁ kilesānaṁ upasamā “upasanto”ti vuccati,",
  "atk-s0505a3:146_2": "nānādevatānaṁ āsayānulomena tesaṁ upasamameva dīpento “vītataṇho”tiādikā gāthāyo abhāsi.",
  "atk-s0505a3:146_3": "Tattha ādito aṭṭhannaṁ gāthānaṁ “taṁ brūmi upasanto”ti imāya gāthāya sambandho veditabbo.",
  "atk-s0505a3:146_4": "Tato parāsaṁ “sa ve santoti vuccatī”ti iminā sabbapacchimena padena.",
  "atk-s0505a3:147_0": "Anupadavaṇṇanānayena ca –",
  "atk-s0505a3:147_1": "vītataṇho purā bhedāti yo sarīrabhedā pubbameva pahīnataṇho.",
  "atk-s0505a3:147_2": "Pubbamantamanissitoti atītaddhādibhedaṁ pubbantamanissito.",
  "atk-s0505a3:147_3": "Vemajjhenupasaṅkheyyoti paccuppannepi addhani “ratto”tiādinā nayena na upasaṅkhātabbo.",
  "atk-s0505a3:147_4": "Tassa natthi purakkhatanti tassa arahato dvinnaṁ purekkhārānaṁ abhāvā anāgate addhani purakkhatampi natthi,",
  "atk-s0505a3:147_5": "taṁ brūmi upasantoti evamettha yojanā veditabbā.",
  "atk-s0505a3:147_6": "Esa nayo sabbattha.",
  "atk-s0505a3:147_7": "Ito paraṁ pana yojanaṁ adassetvā anuttānapadavaṇṇanaṁyeva karissāma.",
  "atk-s0505a3:148_0": "857.Asantāsīti tena tena alābhakena asantasanto.",
  "atk-s0505a3:148_1": "Avikatthīti sīlādīhi avikatthanasīlo.",
  "atk-s0505a3:148_2": "Akukkucoti hatthakukkucādivirahito.",
  "atk-s0505a3:148_3": "Mantabhāṇīti mantāya pariggahetvā vācaṁ bhāsitā.",
  "atk-s0505a3:148_4": "Anuddhatoti uddhaccavirahito.",
  "atk-s0505a3:148_5": "Sa ve vācāyatoti so vācāya yato saṁyato catudosavirahitaṁ vācaṁ bhāsitā hoti.",
  "atk-s0505a3:149_0": "858.Nirāsattīti nittaṇho.",
  "atk-s0505a3:149_1": "Vivekadassī phassesūti paccuppannesu cakkhusamphassādīsu attādibhāvavivekaṁ passati.",
  "atk-s0505a3:149_2": "Diṭṭhīsu ca na nīyatīti dvāsaṭṭhidiṭṭhīsu kāyaci diṭṭhiyā na nīyati.",
  "atk-s0505a3:150_0": "859.Patilīnoti rāgādīnaṁ pahīnattā tato apagato.",
  "atk-s0505a3:150_1": "Akuhakoti avimhāpako tīhi kuhanavatthūhi.",
  "atk-s0505a3:150_2": "Apihālūti apihanasīlo,",
  "atk-s0505a3:150_3": "patthanātaṇhāya rahitoti vuttaṁ hoti.",
  "atk-s0505a3:150_4": "Amaccharīti pañcamaccheravirahito.",
  "atk-s0505a3:150_5": "Appagabbhoti kāyapāgabbhiyādivirahito.",
  "atk-s0505a3:150_6": "Ajegucchoti sampannasīlāditāya ajegucchanīyo asecanako manāpo.",
  "atk-s0505a3:150_7": "Pesuṇeyye ca no yutoti dvīhi ākārehi upasaṁharitabbe pisuṇakamme ayutto.",
  "atk-s0505a3:151_0": "860.Sātiyesu anassāvīti sātavatthūsu kāmaguṇesu taṇhāsanthavavirahito.",
  "atk-s0505a3:151_1": "Saṇhoti saṇhehi kāyakammādīhi samannāgato.",
  "atk-s0505a3:151_2": "Paṭibhānavāti pariyattiparipucchādhigamapaṭibhānehi samannāgato.",
  "atk-s0505a3:151_3": "Na saddhoti sāmaṁ adhigatadhammaṁ na kassaci saddahati.",
  "atk-s0505a3:151_4": "Na virajjatīti khayā rāgassa virattattā idāni na virajjati.",
  "atk-s0505a3:152_0": "861.Lābhakamyā na sikkhatīti na lābhapatthanāya suttantādīni sikkhati.",
  "atk-s0505a3:152_1": "Aviruddho ca taṇhāya,",
  "atk-s0505a3:152_2": "rasesu nānugijjhatīti virodhābhāvena ca aviruddho hutvā taṇhāya mūlarasādīsu gedhaṁ nāpajjati.",
  "atk-s0505a3:153_0": "862.Upekkhakoti chaḷaṅgupekkhāya samannāgato. Satoti kāyānupassanādisatiyutto.",
  "atk-s0505a3:154_0": "863.Nissayanāti taṇhādiṭṭhinissayā.",
  "atk-s0505a3:154_1": "Ñatvā dhammanti aniccādīhi ākārehi dhammaṁ jānitvā.",
  "atk-s0505a3:154_2": "Anissitoti evaṁ tehi nissayehi anissito.",
  "atk-s0505a3:154_3": "Tena aññatra dhammañāṇā natthi nissayānaṁ abhāvoti dīpeti bhavāya vibhavāya vāti sassatāya ucchedāya vā.",
  "atk-s0505a3:155_0": "864.Taṁbrūmi upasantoti taṁ evarūpaṁ ekekagāthāya vuttaṁ upasantoti kathemi.",
  "atk-s0505a3:155_1": "Atarī so visattikanti so imaṁ visatādibhāvena visattikāsaṅkhātaṁ mahātaṇhaṁ atari.",
  "atk-s0505a3:156_0": "865.",
  "atk-s0505a3:156_1": "Idāni tameva upasantaṁ pasaṁsanto āha “na tassa puttā”ti evamādi.",
  "atk-s0505a3:156_2": "Tattha puttā atrajādayo cattāro.",
  "atk-s0505a3:156_3": "Ettha ca puttapariggahādayo puttādināmena vuttāti veditabbā.",
  "atk-s0505a3:156_4": "Te hissa na vijjanti,",
  "atk-s0505a3:156_5": "tesaṁ vā abhāvena puttādayo na vijjantīti.",
  "atk-s0505a3:157_0": "866.Yena naṁ vajjuṁ puthujjanā,",
  "atk-s0505a3:157_1": "atho samaṇabrāhmaṇāti yena taṁ rāgādinā vajjena puthujjanā sabbepi devamanussā ito bahiddhā samaṇabrāhmaṇā ca ratto vā duṭṭho vāti, vadeyyuṁ.",
  "atk-s0505a3:157_2": "Taṁ tassa apurakkhatanti taṁ rāgādivajjaṁ tassa arahato apurakkhataṁ tasmā vādesu nejatīti taṁ kāraṇā nindāvacanesu na kampati.",
  "atk-s0505a3:158_0": "867.Na ussesu vadateti visiṭṭhesu attānaṁ antokatvā “ahaṁ visiṭṭho”ti atimānavasena na vadati.",
  "atk-s0505a3:158_1": "Esa nayo itaresu dvīsu.",
  "atk-s0505a3:158_2": "Kappaṁ neti akappiyoti so evarūpo duvidhampi kappaṁ na eti. Kasmā?",
  "atk-s0505a3:158_3": "Yasmā akappiyo,",
  "atk-s0505a3:158_4": "pahīnakappoti vuttaṁ hoti.",
  "atk-s0505a3:159_0": "868.Sakanti mayhanti pariggahitaṁ.",
  "atk-s0505a3:159_1": "Asatā ca na socatīti avijjamānādinā asatā ca na socati.",
  "atk-s0505a3:159_2": "Dhammesu ca na gacchatīti sabbesu dhammesu chandādivasena na gacchati.",
  "atk-s0505a3:159_3": "Sa ve santoti vuccatīti so evarūpo naruttamo “santo”ti vuccatīti arahattanikūṭena desanaṁ niṭṭhāpesi.",
  "atk-s0505a3:159_4": "Desanāpariyosāne koṭisatasahassadevatānaṁ arahattappatti ahosi,",
  "atk-s0505a3:159_5": "sotāpannādīnaṁ gaṇanā natthīti.",
  "atk-s0505a3:160_0": "Paramatthajotikāya khuddaka-aṭṭhakathāya",
  "atk-s0505a3:161_0": "Suttanipāta-aṭṭhakathāya purābhedasuttavaṇṇanā niṭṭhitā.",
  "atk-s0505a3:162_0": "11. Kalahavivādasuttavaṇṇanā",
  "atk-s0505a3:163_0": "869.Kutopahūtā kalahā vivādāti kalahavivādasuttaṁ.",
  "atk-s0505a3:163_1": "Kā uppatti?",
  "atk-s0505a3:163_2": "Idampi tasmiṁyeva mahāsamaye “kuto nu, kho,",
  "atk-s0505a3:163_3": "kalahādayo aṭṭha dhammā pavattantī”ti uppannacittānaṁ ekaccānaṁ devatānaṁ te dhamme āvikātuṁ purimanayeneva",
  "atk-s0505a3:163_4": "nimmitabuddhena attānaṁ pucchāpetvā vuttaṁ tattha pucchāvissajjanakkamena ṭhitattā sabbagāthā pākaṭasambandhāyeva.",
  "atk-s0505a3:164_0": "Anuttānapadavaṇṇanā panetāsaṁ evaṁ veditabbā –",
  "atk-s0505a3:164_1": "kutopahūtā kalahā vivādāti kalaho ca tassa pubbabhāgo vivādo cāti ime kuto jātā.",
  "atk-s0505a3:164_2": "Paridevasokā sahamaccharā cāti paridevasokā ca maccharā ca kutopahūtā.",
  "atk-s0505a3:164_3": "Mānātimānā sahapesuṇā cāti mānā ca atimānā ca pesuṇā ca kutopahūtā.",
  "atk-s0505a3:164_4": "Teti te sabbepi aṭṭha kilesadhammā.",
  "atk-s0505a3:164_5": "Tadiṅgha brūhīti taṁ mayā pucchitamatthaṁ brūhi yācāmi taṁ ahanti.",
  "atk-s0505a3:164_6": "Yācanattho hi iṅghāti nipāto.",
  "atk-s0505a3:165_0": "870.Piyappahūtāti piyavatthuto jātā.",
  "atk-s0505a3:165_1": "Yutti panettha niddese vuttā eva.",
  "atk-s0505a3:165_2": "Maccherayuttā kalahā vivādāti iminā kalahavivādādīnaṁ na kevalaṁ piyavatthumeva,",
  "atk-s0505a3:165_3": "macchariyampi paccayaṁ dasseti.",
  "atk-s0505a3:165_4": "Kalahavivādasīsena cettha sabbepi te dhammā vuttāti veditabbā.",
  "atk-s0505a3:165_5": "Yathā ca etesaṁ macchariyaṁ,",
  "atk-s0505a3:165_6": "tathā pesuṇānañca vivādaṁ. Tenāha –",
  "atk-s0505a3:165_7": "“vivādajātesu ca pesuṇānī”ti.",
  "atk-s0505a3:166_0": "871.Piyāsu lokasmiṁ kutonidānā ye cāpi lobhā vicaranti loketi “piyā pahūtā kalahā”ti ye ettha vuttā.",
  "atk-s0505a3:166_1": "Te piyā lokasmiṁ kutonidānā,",
  "atk-s0505a3:166_2": "na kevalañca piyā,",
  "atk-s0505a3:166_3": "ye cāpi khattiyādayo lobhā vicaranti lobhahetukā lobhenābhibhūtā vicaranti,",
  "atk-s0505a3:166_4": "tesaṁ so lobho ca kutonidānoti dve atthe ekāya pucchāya pucchati.",
  "atk-s0505a3:166_5": "Āsā ca niṭṭhā cāti āsā ca tassā āsāya samiddhi ca.",
  "atk-s0505a3:166_6": "Ye samparāyāya narassa hontīti ye narassa samparāyāya honti,",
  "atk-s0505a3:166_7": "parāyanā hontīti vuttaṁ hoti.",
  "atk-s0505a3:166_8": "Ekā evāyampi pucchā.",
  "atk-s0505a3:167_0": "872.Chandānidānānīti kāmacchandādichandanidānāni.",
  "atk-s0505a3:167_1": "Ye cāpi lobhā vicarantīti ye cāpi khattiyādayo lobhā vicaranti tesaṁ lobhopi chandanidānoti dvepi atthe ekato vissajjeti.",
  "atk-s0505a3:167_2": "Itonidānāti chandanidānā evāti vuttaṁ hoti.",
  "atk-s0505a3:167_3": "“Kutonidānā kutonidānā”ti etesu ca saddasiddhi sūcilomasutte vuttanayeneva veditabbā.",
  "atk-s0505a3:168_0": "873.Vinicchayāti taṇhādiṭṭhivinicchayā.",
  "atk-s0505a3:168_1": "Ye vāpi dhammā samaṇena vuttāti ye ca aññepi kodhādīhi sampayuttā,",
  "atk-s0505a3:168_2": "tathārūpā vā akusalā dhammā buddhasamaṇena vuttā,",
  "atk-s0505a3:168_3": "te kutopahūtāti.",
  "atk-s0505a3:169_0": "874.Tamūpanissāya pahoti chandoti taṁ sukhadukkhavedanaṁ.",
  "atk-s0505a3:169_1": "Tadubhayavatthusaṅkhātaṁ sātāsātaṁ upanissāya saṁyogaviyogapatthanāvasena chando pahoti.",
  "atk-s0505a3:169_2": "Ettāvatā “chando nu lokasmiṁ kutonidāno”ti ayaṁ pañho vissajjito hoti.",
  "atk-s0505a3:169_3": "Rūpesu disvā vibhavaṁ bhavañcāti rūpesu vayañca uppādañca disvā.",
  "atk-s0505a3:169_4": "Vinicchayaṁ kubbati jantu loketi apāyādike loke ayaṁ jantu bhogādhigamanatthaṁ taṇhāvinicchayaṁ “attā",
  "atk-s0505a3:169_5": "me uppanno”tiādinā nayena diṭṭhivinicchayañca kurute.",
  "atk-s0505a3:169_6": "Yutti panettha niddese vuttā eva.",
  "atk-s0505a3:169_7": "Ettāvatā “vinicchayā cāpi kutopahūtā”ti ayaṁ pañho vissajjito hoti.",
  "atk-s0505a3:170_0": "875.Etepi dhammā dvayameva santeti etepi kodhādayo dhammā sātāsātadvaye sante eva pahonti uppajjanti.",
  "atk-s0505a3:170_1": "Uppatti ca nesaṁ niddese vuttāyeva.",
  "atk-s0505a3:170_2": "Ettāvatā tatiyapañhopi vissajjito hoti.",
  "atk-s0505a3:170_3": "Idāni yo evaṁ vissajjitesu etesu pañhesu kathaṁkathī bhaveyya,",
  "atk-s0505a3:170_4": "tassa kathaṁkathāpahānūpāyaṁ dassento āha –",
  "atk-s0505a3:170_5": "“kathaṁkathī ñāṇapathāya sikkhe”ti,",
  "atk-s0505a3:170_6": "ñāṇadassanañāṇādhigamanatthaṁ tisso sikkhā sikkheyyāti vuttaṁ hoti.",
  "atk-s0505a3:170_7": "Kiṁ kāraṇaṁ?",
  "atk-s0505a3:170_8": "Ñatvā pavuttā samaṇena dhammā.",
  "atk-s0505a3:170_9": "Buddhasamaṇena hi ñatvāva dhammā vuttā,",
  "atk-s0505a3:170_10": "natthi tassa dhammesu aññāṇaṁ.",
  "atk-s0505a3:170_11": "Attano pana ñāṇābhāvena te ajānanto na jāneyya,",
  "atk-s0505a3:170_12": "na desanā dosena,",
  "atk-s0505a3:170_13": "tasmā kathaṁkathī ñāṇapathāya sikkhe,",
  "atk-s0505a3:170_14": "ñatvā pavuttā samaṇena dhammāti.",
  "atk-s0505a3:171_0": "876-7.Sātaṁasātañca kutonidānāti ettha sātaṁ asātanti sukhadukkhavedanā eva adhippetā.",
  "atk-s0505a3:171_1": "Na bhavanti heteti na bhavanti ete.",
  "atk-s0505a3:171_2": "Vibhavaṁ bhavañcāpi yametamatthaṁ etaṁ me pabrūhi yatonidānanti sātāsātānaṁ vibhavaṁ bhavañca etampi yaṁ atthaṁ.",
  "atk-s0505a3:171_3": "Liṅgabyattayo ettha kato.",
  "atk-s0505a3:171_4": "Idaṁ pana vuttaṁ hoti –",
  "atk-s0505a3:171_5": "sātāsātānaṁ vibhavo bhavo cāti yo esa attho,",
  "atk-s0505a3:171_6": "evaṁ me pabrūhi yatonidānanti.",
  "atk-s0505a3:171_7": "Ettha ca sātāsātānaṁ vibhavabhavavatthukā vibhavabhavadiṭṭhiyo eva vibhavabhavāti atthato veditabbā.",
  "atk-s0505a3:171_8": "Tathā hi imassa pañhassa vissajjanapakkhe “bhavadiṭṭhipi phassanidānā,",
  "atk-s0505a3:171_9": "vibhavadiṭṭhipi phassanidānā”ti niddese vuttaṁ.",
  "atk-s0505a3:171_10": "Itonidānanti phassanidānaṁ.",
  "atk-s0505a3:172_0": "878.Kismiṁ vibhūte na phusanti phassāti kismiṁ vītivatte cakkhusamphassādayo pañca phassā na phusanti.",
  "atk-s0505a3:173_0": "879.Nāmañca rūpañca paṭiccāti sampayuttakanāmaṁ vatthārammaṇarūpañca paṭicca.",
  "atk-s0505a3:173_1": "Rūpe vibhūte na phusanti phassāti rūpe vītivatte pañca phassā na phusanti.",
  "atk-s0505a3:174_0": "880.Kathaṁ sametassāti kathaṁ paṭipannassa.",
  "atk-s0505a3:174_1": "Vibhoti rūpanti rūpa vibhavati,",
  "atk-s0505a3:174_2": "na bhaveyya vā.",
  "atk-s0505a3:174_3": "Sukhaṁ dukhañcāti iṭṭhāniṭṭhaṁ rūpameva pucchati.",
  "atk-s0505a3:175_0": "881.Na saññasaññīti yathā sametassa vibhoti rūpaṁ,",
  "atk-s0505a3:175_1": "so pakatisaññāya saññīpi na hoti.",
  "atk-s0505a3:175_2": "Na visaññasaññīti visaññāyapi virūpāya saññāya saññī na hoti ummattako vā khittacitto vā.",
  "atk-s0505a3:175_3": "Nopi asaññīti saññāvirahitopi na hoti nirodhasamāpanno vā asaññasatto vā.",
  "atk-s0505a3:175_4": "Na vibhūtasaññīti “sabbaso rūpasaññāna”ntiādinā (dha sa. 265; vibha.",
  "atk-s0505a3:175_5": "602) nayena samatikkantasaññīpi na hoti arūpajjhānalābhī.",
  "atk-s0505a3:175_6": "Evaṁ sametassa vibhoti rūpanti etasmiṁ saññasaññitādibhāve aṭṭhatvā yadetaṁ vuttaṁ “so evaṁ samāhite citte…pe…",
  "atk-s0505a3:175_7": "ākāsānañcāyatanasamāpattipaṭilābhatthāya cittaṁ abhinīharatī”ti.",
  "atk-s0505a3:175_8": "Evaṁ sametassa arūpamaggasamaṅgino vibhoti rūpaṁ.",
  "atk-s0505a3:175_9": "Saññānidānā hi papañcasaṅkhāti evaṁ paṭipannassāpi yā saññā,",
  "atk-s0505a3:175_10": "tannidānā taṇhādiṭṭhipapañcā appahīnā eva hontīti dasseti.",
  "atk-s0505a3:176_0": "882-3.Ettāvataggaṁnu vadanti,",
  "atk-s0505a3:176_1": "heke yakkhassa suddhiṁ idha paṇḍitāse.",
  "atk-s0505a3:176_2": "Udāhu aññampi vadantiettoti ettāvatā nu idha paṇḍitā samaṇabrāhmaṇā aggaṁ suddhiṁ sattassa vadanti,",
  "atk-s0505a3:176_3": "udāhu aññampi etto arūpasamāpattito adhikaṁ vadantīti pucchati.",
  "atk-s0505a3:176_4": "Ettāvataggampi vadanti heketi eke sassatavādā samaṇabrāhmaṇā paṇḍitamānino ettāvatāpi aggaṁ suddhiṁ vadanti.",
  "atk-s0505a3:176_5": "Tesaṁ paneke samayaṁ vadantīti tesaṁyeva eke ucchedavādā samayaṁ ucchedaṁ vadanti.",
  "atk-s0505a3:176_6": "Anupādisese kusalā vadānāti anupādisese kusalavādā samānā.",
  "atk-s0505a3:177_0": "884.Eteca ñatvā upanissitāti ete ca diṭṭhigatike sassatucchedadiṭṭhiyo nissitāti ñatvā.",
  "atk-s0505a3:177_1": "Ñatvā munī nissaye so vimaṁsīti nissaye ca ñatvā so vīmaṁsī paṇḍito buddhamuni.",
  "atk-s0505a3:177_2": "Ñatvā vimuttoti dukkhāniccādito dhamme ñatvā vimutto.",
  "atk-s0505a3:177_3": "Bhavābhavāya na sametīti punappunaṁ upapattiyā na samāgacchatīti arahattanikūṭena desanaṁ niṭṭhāpesi.",
  "atk-s0505a3:177_4": "Desanāpariyosāne purābhedasutte vuttasadisoyevābhisamayo ahosīti.",
  "atk-s0505a3:178_0": "Paramatthajotikāya khuddaka-aṭṭhakathāya",
  "atk-s0505a3:179_0": "Suttanipāta-aṭṭhakathāya kalahavivādasuttavaṇṇanā niṭṭhitā.",
  "atk-s0505a3:180_0": "12. Cūḷabyūhasuttavaṇṇanā",
  "atk-s0505a3:181_0": "885-6.Sakaṁsakaṁdiṭṭhiparibbasānāti cūḷabyūhasuttaṁ.",
  "atk-s0505a3:181_1": "Kā uppatti?",
  "atk-s0505a3:181_2": "Idampi tasmiṁyeva mahāsamaye “sabbepi ime diṭṭhigatikā ‘sādhurūpamhā’ti bhaṇanti,",
  "atk-s0505a3:181_3": "kiṁ nu kho sādhurūpāva ime attanoyeva diṭṭhiyā patiṭṭhahanti,",
  "atk-s0505a3:181_4": "udāhu aññampi diṭṭhiṁ gaṇhantī”ti uppannacittānaṁ ekaccānaṁ devatānaṁ tamatthaṁ pakāsetuṁ purimanayeneva nimmitabuddhena attānaṁ pucchāpetvā vuttaṁ.",
  "atk-s0505a3:182_0": "Tattha ādito dvepi gāthā pucchāgāthāyeva.",
  "atk-s0505a3:182_1": "Tāsu sakaṁsakaṁdiṭṭhiparibbasānāti attano attano diṭṭhiyā vasamānā.",
  "atk-s0505a3:182_2": "Viggayha nānā kusalā vadantīti diṭṭhibalaggāhaṁ gahetvā,",
  "atk-s0505a3:182_3": "tattha “kusalāmhā”ti paṭijānamānā puthu puthu vadanti ekaṁ na vadanti.",
  "atk-s0505a3:182_4": "Yo evaṁ jānāti sa vedi dhammaṁ idaṁ paṭikosamakevalī soti tañca diṭṭhiṁ sandhāya yo evaṁ jānāti,",
  "atk-s0505a3:182_5": "so dhammaṁ vedi.",
  "atk-s0505a3:182_6": "Idaṁ pana paṭikkosanto hīno hotīti vadanti.",
  "atk-s0505a3:182_7": "Bāloti hīno.",
  "atk-s0505a3:182_8": "Akkusaloti avidvā.",
  "atk-s0505a3:183_0": "887-8.",
  "atk-s0505a3:183_1": "Idāni tisso vissajjanagāthā honti.",
  "atk-s0505a3:183_2": "Tā purimaḍḍhena vuttamatthaṁ pacchimaḍḍhena paṭibyūhitvā ṭhitā.",
  "atk-s0505a3:183_3": "Tena byūhena uttarasuttato ca appakattā idaṁ suttaṁ “cūḷabyūha”nti nāmaṁ labhati.",
  "atk-s0505a3:183_4": "Tattha parassa ce dhammanti parassa diṭṭhiṁ.",
  "atk-s0505a3:183_5": "Sabbeva bālāti evaṁ sante sabbeva ime bālā hontīti adhippāyo.",
  "atk-s0505a3:183_6": "Kiṁ kāraṇaṁ?",
  "atk-s0505a3:183_7": "Sabbevime diṭṭhiparibbasānāti sandiṭṭhiyā ceva na vīvadātā.",
  "atk-s0505a3:183_8": "Saṁsuddhapaññā kusalā mutīmāti sakāya diṭṭhiyā na vivadātā na vodātā saṁkiliṭṭhāva samānā saṁsuddhapaññā ca kusalā ca mutimanto ca te honti ce.",
  "atk-s0505a3:183_9": "Atha vā “sandiṭṭhiyā ce pana vīvadātā” tipi pāṭho.",
  "atk-s0505a3:183_10": "Tassattho –",
  "atk-s0505a3:183_11": "sakāya pana diṭṭhiyā vodātā saṁsuddhapaññā kusalā mutimanto honti ce.",
  "atk-s0505a3:183_12": "Na tesaṁ kocīti evaṁ sante tesaṁ ekopi hīnapañño na hoti.",
  "atk-s0505a3:183_13": "Kiṁkāraṇā?",
  "atk-s0505a3:183_14": "Diṭṭhī hi tesampi tathā samattā,",
  "atk-s0505a3:183_15": "yathā itaresanti.",
  "atk-s0505a3:184_0": "889.Na vāhametanti gāthāya saṅkhepattho –",
  "atk-s0505a3:184_1": "yaṁ te mithu dve dve janā aññamaññaṁ “bālo”ti āhu,",
  "atk-s0505a3:184_2": "ahaṁ etaṁ tathiyaṁ tacchanti neva brūmi.",
  "atk-s0505a3:184_3": "Kiṁkāraṇā?",
  "atk-s0505a3:184_4": "Yasmā sabbe te sakaṁ sakaṁ diṭṭhiṁ “idameva saccaṁ moghamañña”nti akaṁsu.",
  "atk-s0505a3:184_5": "Tena ca kāraṇena paraṁ “bālo”ti dahanti.",
  "atk-s0505a3:184_6": "Ettha ca “tathiya”nti “kathiva”nti dvepi pāṭhā.",
  "atk-s0505a3:185_0": "890.Yamāhūti pucchāgāthāya yaṁ diṭṭhisaccaṁ tathiyanti eke āhu.",
  "atk-s0505a3:186_0": "891.Ekañhi saccanti vissajjanagāthāya ekaṁ saccaṁ nirodho maggo vā.",
  "atk-s0505a3:186_1": "Yasmiṁ pajā no vivade pajānanti yamhi sacce pajānanto pajā no vivadeyya.",
  "atk-s0505a3:186_2": "Sayaṁ thunantīti attanā vadanti.",
  "atk-s0505a3:187_0": "892.Kasmā nūti pucchāgāthāya pavādiyāseti vādino.",
  "atk-s0505a3:187_1": "Udāhu te takkamanussarantīti te vādino udāhu attano takkamattaṁ anugacchanti.",
  "atk-s0505a3:188_0": "893.Nahevāti vissajjanagāthāya aññatra saññāya niccānīti ṭhapetvā saññāmattena niccanti gahitaggahaṇāni.",
  "atk-s0505a3:188_1": "Takkañca diṭṭhīsu pakappayitvāti attano micchāsaṅkappamattaṁ diṭṭhīsu janetvā.",
  "atk-s0505a3:188_2": "Yasmā pana diṭṭhīsu vitakkaṁ janentā diṭṭhiyopi janenti,",
  "atk-s0505a3:188_3": "tasmā niddese vuttaṁ “diṭṭhigatāni janenti sañjanentī”tiādi.",
  "atk-s0505a3:189_0": "894-5.",
  "atk-s0505a3:189_1": "Idāni evaṁ nānāsaccesu asantesu takkamattamanussarantānaṁ diṭṭhigatikānaṁ vippaṭipattiṁ dassetuṁ “diṭṭhe sute”tiādikā gāthāyo abhāsi.",
  "atk-s0505a3:189_2": "Tattha diṭṭheti diṭṭhaṁ,",
  "atk-s0505a3:189_3": "diṭṭhasuddhinti adhippāyo.",
  "atk-s0505a3:189_4": "Esa nayo sutādīsu.",
  "atk-s0505a3:189_5": "Ete ca nissāya vimānadassīti ete diṭṭhidhamme nissayitvā suddhibhāvasaṅkhātaṁ vimānaṁ asammānaṁ passantopi.",
  "atk-s0505a3:189_6": "Vinicchaye ṭhatvā pahassamāno,",
  "atk-s0505a3:189_7": "bālo paro akkusaloti cāhāti evaṁ vimānadassīpi tasmiṁ diṭṭhivinicchaye ṭhatvā tuṭṭhijāto hāsajāto hutvā “paro hīno ca avidvā cā”ti evaṁ vadatiyeva.",
  "atk-s0505a3:189_8": "Evaṁ sante yenevāti gāthā.",
  "atk-s0505a3:189_9": "Tattha sayamattanāti sayameva attānaṁ.",
  "atk-s0505a3:189_10": "Vimānetīti garahati.",
  "atk-s0505a3:189_11": "Tadeva pāvāti tadeva vacanaṁ diṭṭhiṁ vadati,",
  "atk-s0505a3:189_12": "taṁ vā puggalaṁ.",
  "atk-s0505a3:190_0": "896.Atisāradiṭṭhiyāti gāthāyattho –",
  "atk-s0505a3:190_1": "so evaṁ tāya lakkhaṇātisāriniyā atisāradiṭṭhiyā samatto puṇṇo uddhumāto,",
  "atk-s0505a3:190_2": "tena ca diṭṭhimānena matto “paripuṇṇo ahaṁ kevalī”ti evaṁ paripuṇṇamānī sayameva attānaṁ manasā “ahaṁ paṇḍito”ti abhisiñcati.",
  "atk-s0505a3:190_3": "Kiṁkāraṇā?",
  "atk-s0505a3:190_4": "Diṭṭhī hi sā tassa tathā samattāti.",
  "atk-s0505a3:191_0": "897.Parassa ceti gāthāya sambandho attho ca –",
  "atk-s0505a3:191_1": "kiñca bhiyyo?",
  "atk-s0505a3:191_2": "Yo so vinicchaye ṭhatvā pahassamāno “bālo paro akkusalo”ti cāha.",
  "atk-s0505a3:191_3": "Tassa parassa ce hi vacasā so tena vuccamāno nihīno hoti.",
  "atk-s0505a3:191_4": "Tumo sahā hoti nihīnapañño,",
  "atk-s0505a3:191_5": "sopi teneva saha nihīnapañño hoti.",
  "atk-s0505a3:191_6": "Sopi hi naṁ “bālo”ti vadati.",
  "atk-s0505a3:191_7": "Athassa vacanaṁ appamāṇaṁ,",
  "atk-s0505a3:191_8": "so pana sayameva vedagū ca dhīro ca hoti.",
  "atk-s0505a3:191_9": "Evaṁ sante na koci bālo samaṇesu atthi.",
  "atk-s0505a3:191_10": "Sabbepi hi te attano icchāya paṇḍitā.",
  "atk-s0505a3:192_0": "898.Aññaṁitoti gāthāya sambandho attho ca –",
  "atk-s0505a3:192_1": "“atha ce sayaṁ vedagū hoti dhīro,",
  "atk-s0505a3:192_2": "na koci bālo samaṇesu atthī”ti evañhi vuttepi siyā kassaci “kasmā”ti.",
  "atk-s0505a3:192_3": "Tattha vuccate –",
  "atk-s0505a3:192_4": "yasmā aññaṁ ito yābhivadanti dhammaṁ aparaddhā suddhimakevalī te,",
  "atk-s0505a3:192_5": "evampi titthiyā puthuso vadanti,",
  "atk-s0505a3:192_6": "ye ito aññaṁ diṭṭhiṁ abhivadanti,",
  "atk-s0505a3:192_7": "ye aparaddhā viraddhā suddhimaggaṁ,",
  "atk-s0505a3:192_8": "akevalino ca teti evaṁ puthutitthiyā yasmā vadantīti vuttaṁ hoti.",
  "atk-s0505a3:192_9": "Kasmā panevaṁ vadantīti ce?",
  "atk-s0505a3:192_10": "Sandiṭṭhirāgena hi te bhirattā,",
  "atk-s0505a3:192_11": "yasmā sakena diṭṭhirāgena abhirattāti vuttaṁ hoti.",
  "atk-s0505a3:193_0": "899-900.",
  "atk-s0505a3:193_1": "Evaṁ abhirattā ca –",
  "atk-s0505a3:193_2": "idheva suddhinti gāthā.",
  "atk-s0505a3:193_3": "Tattha sakāyaneti sakamagge daḷhaṁ vadānāti daḷhavādā.",
  "atk-s0505a3:193_4": "Evañca daḷhavādesu tesu yo koci titthiyo sakāyane vāpi daḷhaṁ vadāno kamettha bāloti paraṁ daheyya,",
  "atk-s0505a3:193_5": "saṅkhepato tattha sassatucchedasaṅkhāte vitthārato vā natthikaissarakāraṇaniyatādibhede sake āyatane",
  "atk-s0505a3:193_6": "“idameva sacca”nti daḷhaṁ vadāno kaṁ paraṁ ettha diṭṭhigate “bālo”ti saha dhammena passeyya,",
  "atk-s0505a3:193_7": "nanu sabbopi tassa matena paṇḍito eva suppaṭipanno eva ca.",
  "atk-s0505a3:193_8": "Evaṁ sante ca sayameva so medhagamāvaheyya paraṁ vadaṁ bālamasuddhidhammaṁ,",
  "atk-s0505a3:193_9": "sopi paraṁ “bālo ca asuddhidhammo ca aya”nti vadanto attanāva kalahaṁ āvaheyya. Kasmā?",
  "atk-s0505a3:193_10": "Yasmā sabbopi tassa matena paṇḍito eva suppaṭipanno eva ca.",
  "atk-s0505a3:194_0": "901.",
  "atk-s0505a3:194_1": "Evaṁ sabbathāpi vinicchaye ṭhatvā sayaṁ pamāya uddhaṁsa lokasmiṁ vivādameti,",
  "atk-s0505a3:194_2": "diṭṭhiyaṁ ṭhatvā sayañca satthārādīni minitvā so bhiyyo vivādametīti.",
  "atk-s0505a3:194_3": "Evaṁ pana vinicchayesu ādīnavaṁ ñatvā ariyamaggena hitvāna sabbāni vinicchayāni na medhagaṁ kubbati jantu loketi arahattanikūṭena desanaṁ niṭṭhāpesi.",
  "atk-s0505a3:194_4": "Desanāpariyosāne purābhedasutte vuttasadiso evābhisamayo ahosīti.",
  "atk-s0505a3:195_0": "Paramatthajotikāya khuddaka-aṭṭhakathāya",
  "atk-s0505a3:196_0": "Suttanipāta-aṭṭhakathāya cūḷabyūhasuttavaṇṇanā niṭṭhitā.",
  "atk-s0505a3:197_0": "13. Mahābyūhasuttavaṇṇanā",
  "atk-s0505a3:198_0": "902.Yekecimeti mahābyūhasuttaṁ.",
  "atk-s0505a3:198_1": "Kā uppatti?",
  "atk-s0505a3:198_2": "Idampi tasmiṁyeva mahāsamaye “kiṁ nu kho ime diṭṭhiparibbasānā viññūnaṁ santikā nindameva labhanti,",
  "atk-s0505a3:198_3": "udāhu pasaṁsampī”ti uppannacittānaṁ ekaccānaṁ devatānaṁ tamatthaṁ āvikātuṁ purimanayena nimmitabuddhena attānaṁ pucchāpetvā vuttaṁ.",
  "atk-s0505a3:198_4": "Tattha anvānayantīti anu ānayanti,",
  "atk-s0505a3:198_5": "punappunaṁ āharanti.",
  "atk-s0505a3:199_0": "903.",
  "atk-s0505a3:199_1": "Idāni yasmā te “idameva sacca”nti vadantā diṭṭhigatikā vādino kadāci katthaci pasaṁsampi labhanti,",
  "atk-s0505a3:199_2": "yaṁ etaṁ pasaṁsāsaṅkhātaṁ vādaphalaṁ,",
  "atk-s0505a3:199_3": "taṁ appaṁ rāgādīnaṁ samāya samatthaṁ na hoti,",
  "atk-s0505a3:199_4": "ko pana vādo dutiye nindāphale,",
  "atk-s0505a3:199_5": "tasmā etamatthaṁ dassento imaṁ tāva vissajjanagāthamāha.",
  "atk-s0505a3:199_6": "“Appañhi etaṁ na alaṁ samāya,",
  "atk-s0505a3:199_7": "duve vivādassa phalāni brūmī”tiādi.",
  "atk-s0505a3:199_8": "Tattha duve vivādassa phalānīti nindā pasaṁsā ca,",
  "atk-s0505a3:199_9": "jayaparājayādīni vā taṁsabhāgāni.",
  "atk-s0505a3:199_10": "Etampi disvāti “nindā aniṭṭhā eva,",
  "atk-s0505a3:199_11": "pasaṁsā nālaṁ samāyā”ti etampi vivādaphale ādīnavaṁ disvā.",
  "atk-s0505a3:199_12": "Khemābhipassaṁ avivādabhūminti avivādabhūmiṁ nibbānaṁ “khema”nti passamāno.",
  "atk-s0505a3:200_0": "904.",
  "atk-s0505a3:200_1": "Evañhi avivadamāno –",
  "atk-s0505a3:200_2": "yā kācimāti gāthā.",
  "atk-s0505a3:200_3": "Tattha sammutiyoti diṭṭhiyo.",
  "atk-s0505a3:200_4": "Puthujjāti puthujjanasambhavā.",
  "atk-s0505a3:200_5": "So upayaṁ kimeyyāti so upagantabbaṭṭhena upayaṁ rūpādīsu ekampi dhammaṁ kiṁ upeyya,",
  "atk-s0505a3:200_6": "kena vā kāraṇena upeyya.",
  "atk-s0505a3:200_7": "Diṭṭhe sute khantimakubbamānoti diṭṭhasutasuddhīsu pemaṁ akaronto.",
  "atk-s0505a3:201_0": "905.",
  "atk-s0505a3:201_1": "Ito bāhirā pana –",
  "atk-s0505a3:201_2": "sīluttamāti gāthā.",
  "atk-s0505a3:201_3": "Tassattho –",
  "atk-s0505a3:201_4": "sīlaṁyeva “uttama”nti maññamānā sīluttamā eke bhonto saṁyamamattena suddhiṁ vadanti,",
  "atk-s0505a3:201_5": "hatthivatādiñca vataṁ samādāya upaṭṭhitā,",
  "atk-s0505a3:201_6": "idheva diṭṭhiyaṁ assa satthuno suddhinti bhavūpanītā bhavajjhositā samānā vadanti,",
  "atk-s0505a3:201_7": "apica te kusalā vadānā “kusalā maya”nti evaṁ vādā.",
  "atk-s0505a3:202_0": "906.",
  "atk-s0505a3:202_1": "Evaṁ sīluttamesu ca tesu tathā paṭipanno yo koci –",
  "atk-s0505a3:202_2": "sace cutoti gāthā.",
  "atk-s0505a3:202_3": "Tassattho –",
  "atk-s0505a3:202_4": "sace tato sīlavatato paravicchandanena vā anabhisambhuṇanto vā cuto hoti,",
  "atk-s0505a3:202_5": "so taṁ sīlabbatādikammaṁ puññābhisaṅkhārādikammaṁ vā virādhayitvā pavedhatī.",
  "atk-s0505a3:202_6": "Na kevalañca vedhati,",
  "atk-s0505a3:202_7": "apica kho taṁ sīlabbatasuddhiṁ pajappatī ca vippalapati patthayatī ca. Kimiva?",
  "atk-s0505a3:202_8": "Satthāva hīno pavasaṁ gharamhā.",
  "atk-s0505a3:202_9": "Gharamhā pavasanto satthato hīno yathā taṁ gharaṁ vā satthaṁ vā pattheyyāti.",
  "atk-s0505a3:203_0": "907.",
  "atk-s0505a3:203_1": "Evaṁ pana sīluttamānaṁ vedhakāraṇaṁ ariyasāvako –",
  "atk-s0505a3:203_2": "sīlabbataṁ vāpi pahāya sabbanti gāthā.",
  "atk-s0505a3:203_3": "Tattha sāvajjanavajjanti sabbākusalaṁ lokiyakusalañca.",
  "atk-s0505a3:203_4": "Etaṁ suddhiṁ asuddhinti apatthayānoti pañcakāmaguṇādibhedaṁ etaṁ suddhiṁ,",
  "atk-s0505a3:203_5": "akusalādibhedaṁ asuddhiñca apatthayamāno.",
  "atk-s0505a3:203_6": "Virato careti suddhiyā asuddhiyā ca virato careyya.",
  "atk-s0505a3:203_7": "Santimanuggahāyāti diṭṭhiṁ agahetvā.",
  "atk-s0505a3:204_0": "908.",
  "atk-s0505a3:204_1": "Evaṁ ito bāhirake sīluttame saṁyamena visuddhivāde tesaṁ vighātaṁ sīlabbatappahāyino arahato ca paṭipattiṁ",
  "atk-s0505a3:204_2": "dassetvā idāni aññathāpi suddhivāde bāhirake dassento “tamūpanissāyā”ti gāthamāha.",
  "atk-s0505a3:204_3": "Tassattho –",
  "atk-s0505a3:204_4": "santaññepi samaṇabrāhmaṇā,",
  "atk-s0505a3:204_5": "te jigucchitaṁ amarantapaṁ vā diṭṭhasuddhiādīsu vā aññataraññataraṁ upanissāya akiriyadiṭṭhiyā vā uddhaṁsarā",
  "atk-s0505a3:204_6": "hutvā bhavābhavesu avītataṇhāsesuddhimanutthunanti vadanti kathentīti.",
  "atk-s0505a3:205_0": "909.",
  "atk-s0505a3:205_1": "Evaṁ tesaṁ avītataṇhānaṁ suddhiṁ anutthunantānaṁ yopi suddhippattameva attānaṁ maññeyya,",
  "atk-s0505a3:205_2": "tassapi avītataṇhattā bhavābhavesu taṁ taṁ vatthuṁ patthayamānassa hi jappitāni punappunaṁ hontiyevāti adhippāyo.",
  "atk-s0505a3:205_3": "Taṇhā hi āsevitā taṇhaṁ vaḍḍhayateva.",
  "atk-s0505a3:205_4": "Na kevalañca jappitāni,",
  "atk-s0505a3:205_5": "pavedhitaṁ vāpi pakappitesu,",
  "atk-s0505a3:205_6": "taṇhādiṭṭhīhi cassa pakappitesu vatthūsu pavedhitampi hotīti vuttaṁ hoti.",
  "atk-s0505a3:205_7": "Bhavābhavesu pana vītataṇhattā āyatiṁ cutūpapāto idha yassa natthi,",
  "atk-s0505a3:205_8": "sakena vedheyya kuhiṁva jappeti ayametissā gāthāya sambandho.",
  "atk-s0505a3:205_9": "Sesaṁ niddese vuttanayameva.",
  "atk-s0505a3:206_0": "910-11.Yamāhūti pucchāgāthā.",
  "atk-s0505a3:206_1": "Idāni yasmā ekopi ettha vādo sacco natthi,",
  "atk-s0505a3:206_2": "kevalaṁ diṭṭhimattakena hi te vadanti,",
  "atk-s0505a3:206_3": "tasmā tamatthaṁ dassento “sakañhī”ti imaṁ tāva vissajjanagāthamāha.",
  "atk-s0505a3:206_4": "Tattha sammutinti diṭṭhiṁ.",
  "atk-s0505a3:207_0": "912.",
  "atk-s0505a3:207_1": "Evametesu sakaṁ dhammaṁ paripuṇṇaṁ bruvantesu aññassa pana dhammaṁ “hīna”nti vadantesu yassa kassaci –",
  "atk-s0505a3:207_2": "parassa ce vambhayitena hīnoti gāthā.",
  "atk-s0505a3:207_3": "Tassattho –",
  "atk-s0505a3:207_4": "yadi parassa ninditakāraṇā hīno bhaveyya,",
  "atk-s0505a3:207_5": "na koci dhammesu visesi aggo bhaveyya.",
  "atk-s0505a3:207_6": "Kiṁ kāraṇaṁ?",
  "atk-s0505a3:207_7": "Puthū hiaññassa vadanti dhammaṁ,",
  "atk-s0505a3:207_8": "nihīnato sabbeva te samhi daḷhaṁ vadānā sakadhamme daḷhavādā eva.",
  "atk-s0505a3:208_0": "913.",
  "atk-s0505a3:208_1": "Kiñca bhiyyo –",
  "atk-s0505a3:208_2": "saddhammapūjāti gāthā.",
  "atk-s0505a3:208_3": "Tassattho –",
  "atk-s0505a3:208_4": "te ca titthiyā yathā pasaṁsanti sakāyanāni,",
  "atk-s0505a3:208_5": "saddhammapūjāpi nesaṁ tatheva vattati.",
  "atk-s0505a3:208_6": "Te hi ativiya satthārādīni sakkaronti.",
  "atk-s0505a3:208_7": "Tattha yadi te pamāṇā siyuṁ,",
  "atk-s0505a3:208_8": "evaṁ sante sabbeva vādā tathiyā bhaveyyuṁ.",
  "atk-s0505a3:208_9": "Kiṁ kāraṇaṁ?",
  "atk-s0505a3:208_10": "Suddhī hi nesaṁ paccattameva,",
  "atk-s0505a3:208_11": "na sā aññatra sijjhati,",
  "atk-s0505a3:208_12": "nāpi paramatthato.",
  "atk-s0505a3:208_13": "Attani diṭṭhigāhamattameva hi taṁ tesaṁ parapaccayaneyyabuddhīnaṁ.",
  "atk-s0505a3:209_0": "914.",
  "atk-s0505a3:209_1": "Yo vā pana viparīto bāhitapāpattā brāhmaṇo, tassa –",
  "atk-s0505a3:209_2": "na brāhmaṇassa paraneyyamatthīti gāthā.",
  "atk-s0505a3:209_3": "Tassattho –",
  "atk-s0505a3:209_4": "brāhmaṇassa hi “sabbe saṅkhārā aniccā”tiādinā nayena sudiṭṭhattā parena netabbaṁ ñāṇaṁ natthi,",
  "atk-s0505a3:209_5": "diṭṭhidhammesu “idameva sacca”nti nicchinitvā samuggahītampi natthi.",
  "atk-s0505a3:209_6": "Taṁkāraṇā so diṭṭhikalahāni atīto,",
  "atk-s0505a3:209_7": "na ca so seṭṭhato passati dhammamaññaṁ aññatra satipaṭṭhānādīhi.",
  "atk-s0505a3:210_0": "915.Jānāmīti gāthāya sambandho attho ca –",
  "atk-s0505a3:210_1": "evaṁ tāva paramatthabrāhmaṇo na hi seṭṭhato passati dhammamaññaṁ,",
  "atk-s0505a3:210_2": "aññe pana titthiyā paracittañāṇādīhi jānantā passantāpi “jānāmi passāmi tatheva eta”nti evaṁ vadantāpi ca diṭṭhiyā suddhiṁ paccenti. Kasmā?",
  "atk-s0505a3:210_3": "Yasmā tesu ekopi addakkhi ce addasa cepi tena paracittañāṇādinā yathābhūtaṁ atthaṁ,",
  "atk-s0505a3:210_4": "kiñhi tumassa tena tassa tena dassanena kiṁ kataṁ,",
  "atk-s0505a3:210_5": "kiṁ dukkhapariññā sādhitā,",
  "atk-s0505a3:210_6": "udāhu samudayapahānādīnaṁ aññataraṁ,",
  "atk-s0505a3:210_7": "yato sabbathāpi atikkamitvā ariyamaggaṁ te titthiyā aññeneva vadanti suddhiṁ,",
  "atk-s0505a3:210_8": "atikkamitvā vā te titthiye buddhādayo aññeneva vadanti suddhinti.",
  "atk-s0505a3:211_0": "916.Passaṁ naroti gāthāya sambandho attho ca.",
  "atk-s0505a3:211_1": "Kiñca bhiyyo?",
  "atk-s0505a3:211_2": "Yvāyaṁ paracittañāṇādīhi addakkhi,",
  "atk-s0505a3:211_3": "so passaṁ naro dakkhati nāmarūpaṁ,",
  "atk-s0505a3:211_4": "na tato paraṁ disvāna vā ñassati tānimeva nāmarūpāni niccato sukhato vā na aññathā.",
  "atk-s0505a3:211_5": "So evaṁ passanto kāmaṁ bahuṁ passatu appakaṁ vā nāmarūpaṁ niccato sukhato ca,",
  "atk-s0505a3:211_6": "athassa evarūpena dassanena na hi tena suddhiṁ kusalā vadantīti.",
  "atk-s0505a3:212_0": "917.Nivissavādīti gāthāya sambandho attho ca –",
  "atk-s0505a3:212_1": "tena ca dassanena suddhiyā asatiyāpi yo “jānāmi passāmi tatheva eta”nti evaṁ nivissavādī,",
  "atk-s0505a3:212_2": "etaṁ vā dassanaṁ paṭicca diṭṭhiyā suddhiṁ paccento “idameva sacca”nti evaṁ nivissavādī,",
  "atk-s0505a3:212_3": "so subbinayo na hoti taṁ tathā pakappitaṁ abhisaṅkhataṁ diṭṭhiṁ purekkharāno.",
  "atk-s0505a3:212_4": "So hi yaṁ satthārādiṁ nissito,",
  "atk-s0505a3:212_5": "tattheva subhaṁ vadāno suddhiṁ vado,",
  "atk-s0505a3:212_6": "“parisuddhavādo parisuddhadassano vā aha”nti attānaṁ maññamāno tattha tathaddasā so,",
  "atk-s0505a3:212_7": "tattha sakāya diṭṭhiyā aviparītameva so addasa.",
  "atk-s0505a3:212_8": "Yathā sā diṭṭhi pavattati,",
  "atk-s0505a3:212_9": "tatheva naṁ addasa,",
  "atk-s0505a3:212_10": "na aññathā passituṁ icchatīti adhippāyo.",
  "atk-s0505a3:213_0": "918.",
  "atk-s0505a3:213_1": "Evaṁ pakappitaṁ diṭṭhiṁ purekkharānesu titthiyesu –",
  "atk-s0505a3:213_2": "na brāhmaṇo kappamupeti saṅkhāti gāthā.",
  "atk-s0505a3:213_3": "Tattha saṅkhāti saṅkhāya,",
  "atk-s0505a3:213_4": "jānitvāti attho.",
  "atk-s0505a3:213_5": "Napi ñāṇabandhūti samāpattiñāṇādinā akatataṇhādiṭṭhibandhu.",
  "atk-s0505a3:213_6": "Tattha viggaho –",
  "atk-s0505a3:213_7": "nāpi assa ñāṇena kato bandhu atthīti napi ñāṇabandhu.",
  "atk-s0505a3:213_8": "Sammutiyoti diṭṭhisammutiyo.",
  "atk-s0505a3:213_9": "Puthujjāti puthujjanasambhavā.",
  "atk-s0505a3:213_10": "Uggahaṇanti maññeti uggahaṇanti aññe,",
  "atk-s0505a3:213_11": "aññe tā sammutiyo uggaṇhantīti vuttaṁ hoti.",
  "atk-s0505a3:214_0": "919.",
  "atk-s0505a3:214_1": "Kiñca bhiyyo –",
  "atk-s0505a3:214_2": "vissajja ganthānīti gāthā.",
  "atk-s0505a3:214_3": "Tattha anuggahoti uggahaṇavirahito,",
  "atk-s0505a3:214_4": "sopi nāssa uggahoti anuggaho,",
  "atk-s0505a3:214_5": "na vā uggaṇhātīti anuggaho.",
  "atk-s0505a3:215_0": "920.",
  "atk-s0505a3:215_1": "Kiñca bhiyyo –",
  "atk-s0505a3:215_2": "so evarūpo –",
  "atk-s0505a3:215_3": "pubbāsaveti gāthā.",
  "atk-s0505a3:215_4": "Tattha pubbāsaveti atītarūpādīni ārabbha uppajjamānadhamme kilese.",
  "atk-s0505a3:215_5": "Naveti paccuppannarūpādīni ārabbha uppajjamānadhamme.",
  "atk-s0505a3:215_6": "Na chandagūti chandādivasena na gacchati.",
  "atk-s0505a3:215_7": "Anattagarahīti katākatavasena attānaṁ agarahanto.",
  "atk-s0505a3:216_0": "921.",
  "atk-s0505a3:216_1": "Evaṁ anattagarahī ca –",
  "atk-s0505a3:216_2": "sa sabbadhammesūti gāthā.",
  "atk-s0505a3:216_3": "Tattha sabbadhammesūti dvāsaṭṭhidiṭṭhidhammesu “yaṁ kiñci diṭṭhaṁ vā”ti evaṁpabhedesu.",
  "atk-s0505a3:216_4": "Pannabhāroti patitabhāro.",
  "atk-s0505a3:216_5": "Na kappetīti na kappiyo,",
  "atk-s0505a3:216_6": "duvidhampi kappaṁ na karotīti attho.",
  "atk-s0505a3:216_7": "Nūparatoti puthujjanakalyāṇakasekkhā viya uparatisamaṅgīpi na hoti.",
  "atk-s0505a3:216_8": "Na patthiyoti nittaṇho.",
  "atk-s0505a3:216_9": "Taṇhā hi patthiyatīti patthiyā,",
  "atk-s0505a3:216_10": "nāssa patthiyāti na patthiyoti.",
  "atk-s0505a3:216_11": "Sesaṁ tattha tattha pākaṭamevāti na vuttaṁ.",
  "atk-s0505a3:216_12": "Evaṁ arahattanikūṭena desanaṁ niṭṭhāpesi,",
  "atk-s0505a3:216_13": "desanāpariyosāne purābhedasutte vuttasadiso evābhisamayo ahosīti.",
  "atk-s0505a3:217_0": "Paramatthajotikāya khuddaka-aṭṭhakathāya",
  "atk-s0505a3:218_0": "Suttanipāta-aṭṭhakathāya mahābyūhasuttavaṇṇanā niṭṭhitā.",
  "atk-s0505a3:219_0": "14. Tuvaṭakasuttavaṇṇanā",
  "atk-s0505a3:220_0": "922.Pucchāmitanti tuvaṭakasuttaṁ.",
  "atk-s0505a3:220_1": "Kā uppatti?",
  "atk-s0505a3:220_2": "Idampi tasmiṁyeva mahāsamaye “kā nu kho arahattappattiyā paṭipattī”ti uppannacittānaṁ ekaccānaṁ devatānaṁ",
  "atk-s0505a3:220_3": "tamatthaṁ pakāsetuṁ purimanayeneva nimmitabuddhena attānaṁ pucchāpetvā vuttaṁ.",
  "atk-s0505a3:221_0": "Tattha ādigāthāya tāva pucchāmīti ettha adiṭṭhajotanādivasena pucchā vibhajitā.",
  "atk-s0505a3:221_1": "Ādiccabandhunti ādiccassa gottabandhuṁ.",
  "atk-s0505a3:221_2": "Vivekaṁ santipadañcāti vivekañca santipadañca.",
  "atk-s0505a3:221_3": "Kathaṁ disvāti kena kāraṇena disvā,",
  "atk-s0505a3:221_4": "kathaṁ pavattadassano hutvāti vuttaṁ hoti.",
  "atk-s0505a3:222_0": "923.",
  "atk-s0505a3:222_1": "Atha bhagavā yasmā yathā passanto kilese uparundhati,",
  "atk-s0505a3:222_2": "tathā pavattadassano hutvā parinibbāti,",
  "atk-s0505a3:222_3": "tasmā tamatthaṁ āvikaronto nānappakārena taṁ devaparisaṁ kilesappahāne niyojento “mūlaṁ papañcasaṅkhāyā”ti ārabhitvā pañca gāthā abhāsi.",
  "atk-s0505a3:223_0": "Tattha ādigāthāya tāva saṅkhepattho –",
  "atk-s0505a3:223_1": "papañcāti saṅkhātattā papañcā eva papañcasaṅkhā.",
  "atk-s0505a3:223_2": "Tassā avijjādayo kilesā mūlaṁ,",
  "atk-s0505a3:223_3": "taṁ papañcasaṅkhāya mūlaṁ asmīti pavattamānañca sabbaṁ mantāya uparundhe.",
  "atk-s0505a3:223_4": "Yā kāci ajjhattaṁ taṇhā upajjeyyuṁ,",
  "atk-s0505a3:223_5": "tāsaṁ vinayā sadā sato sikkhe upaṭṭhitassati hutvā sikkheyyāti.",
  "atk-s0505a3:224_0": "924.",
  "atk-s0505a3:224_1": "Evaṁ tāva paṭhamagāthāya eva tisikkhāyuttaṁ desanaṁ arahattanikūṭena desetvā puna mānappahānavasena desetuṁ “yaṁ kiñcī”ti gāthamāha.",
  "atk-s0505a3:224_2": "Tattha yaṁ kiñci dhammamabhijaññā ajjhattanti yaṁ kiñci uccākulīnatādikaṁ attano guṇaṁ jāneyya atha vāpi",
  "atk-s0505a3:224_3": "bahiddhāti atha vā bahiddhāpi ācariyupajjhāyānaṁ vā guṇaṁ jāneyya.",
  "atk-s0505a3:224_4": "Na tena thāmaṁ kubbethāti tena guṇena thāmaṁ na kareyya.",
  "atk-s0505a3:225_0": "925.",
  "atk-s0505a3:225_1": "Idānissa akaraṇavidhiṁ dassento “seyyo na tenā”ti gāthamāha.",
  "atk-s0505a3:225_2": "Tassattho –",
  "atk-s0505a3:225_3": "tena ca mānena “seyyoha”nti vā “nīcoha”nti vā “sarikkhoha”nti vāpi na maññeyya,",
  "atk-s0505a3:225_4": "tehi ca uccākulīnatādīhi guṇehi phuṭṭho anekarūpehi “ahaṁ uccākulā pabbajito”tiādinā nayena attānaṁ vikappento na tiṭṭheyya.",
  "atk-s0505a3:226_0": "926.",
  "atk-s0505a3:226_1": "Evaṁ mānappahānavasenapi desetvā idāni sabbakilesūpasamavasenapi desetuṁ “ajjhattamevā”ti gāthamāha.",
  "atk-s0505a3:226_2": "Tattha ajjhattamevupasameti attani eva rāgādisabbakilese upasameyya.",
  "atk-s0505a3:226_3": "Na aññato bhikkhu santimeseyyāti ṭhapetvā ca satipaṭṭhānādīni aññena upāyena santiṁ na pariyeseyya.",
  "atk-s0505a3:226_4": "Kuto nirattā vāti nirattā kuto eva.",
  "atk-s0505a3:227_0": "927.",
  "atk-s0505a3:227_1": "Idāni ajjhattaṁ upasantassa khīṇāsavassa tādibhāvaṁ dassento “majjhe yathā”ti gāthamāha.",
  "atk-s0505a3:227_2": "Tassattho –",
  "atk-s0505a3:227_3": "yathā mahāsamuddassa uparimaheṭṭhimabhāgānaṁ vemajjhasaṅkhāte catuyojanasahassappamāṇe majjhe pabbatantare",
  "atk-s0505a3:227_4": "ṭhitassa vā majjhe samuddassa ūmi na jāyati,",
  "atk-s0505a3:227_5": "ṭhitova so hoti avikampamāno,",
  "atk-s0505a3:227_6": "evaṁ anejo khīṇāsavo lābhādīsu ṭhito assa avikampamāno,",
  "atk-s0505a3:227_7": "so tādiso rāgādiussadaṁ bhikkhu na kareyya kuhiñcīti.",
  "atk-s0505a3:228_0": "928.",
  "atk-s0505a3:228_1": "Idāni etaṁ arahattanikūṭena desitaṁ dhammadesanaṁ abbhanumodanto tassa ca arahattassa ādipaṭipadaṁ pucchanto nimmitabuddho “akittayī”ti gāthamāha.",
  "atk-s0505a3:228_2": "Tattha akittayīti ācikkhi.",
  "atk-s0505a3:228_3": "Vivaṭacakkhūti vivaṭehi anāvaraṇehi pañcahi cakkhūhi samannāgato.",
  "atk-s0505a3:228_4": "Sakkhidhammanti sayaṁ abhiññātaṁ attapaccakkhaṁ dhammaṁ.",
  "atk-s0505a3:228_5": "Parissayavinayanti parissayavinayanaṁ.",
  "atk-s0505a3:228_6": "Paṭipadaṁ vadehīti idāni paṭipattiṁ vadehi.",
  "atk-s0505a3:228_7": "Bhaddanteti “bhaddaṁ tava atthū”ti bhagavantaṁ ālapanto āha.",
  "atk-s0505a3:228_8": "Atha vā bhaddaṁ sundaraṁ tava paṭipadaṁ vadehīti vuttaṁ hoti.",
  "atk-s0505a3:228_9": "Pātimokkhaṁ atha vāpi samādhinti tameva paṭipadaṁ bhinditvā pucchati.",
  "atk-s0505a3:228_10": "Paṭipadanti etena vā maggaṁ pucchati.",
  "atk-s0505a3:228_11": "Itarehi sīlaṁ samādhiñca pucchati.",
  "atk-s0505a3:229_0": "929-30.",
  "atk-s0505a3:229_1": "Athassa bhagavā yasmā indriyasaṁvaro sīlassa rakkhā,",
  "atk-s0505a3:229_2": "yasmā vā iminā anukkamena desiyamānā ayaṁ desanā tāsaṁ devatānaṁ sappāyā,",
  "atk-s0505a3:229_3": "tasmā indriyasaṁvarato pabhuti paṭipadaṁ dassento “cakkhūhī”tiādimāraddho.",
  "atk-s0505a3:229_4": "Tattha cakkhūhi neva lolassāti adiṭṭhadakkhitabbādivasena cakkhūhi lolo nevassa.",
  "atk-s0505a3:229_5": "Gāmakathāya āvaraye sotanti tiracchānakathāto sotaṁ āvareyya.",
  "atk-s0505a3:229_6": "Phassenāti rogaphassena.",
  "atk-s0505a3:229_7": "Bhavañcanābhijappeyyāti tassa phassassa vinodanatthāya kāmabhavādibhavañca na pattheyya.",
  "atk-s0505a3:229_8": "Bheravesu ca na sampavedheyyāti tassa phassassa paccayabhūtesu sīhabyagghādīsu bheravesu ca na sampavedheyya,",
  "atk-s0505a3:229_9": "avasesesu vā ghānindriyamanindriyavisayesu nappavedheyya.",
  "atk-s0505a3:229_10": "Evaṁ paripūro indriyasaṁvaro vutto hoti.",
  "atk-s0505a3:229_11": "Purimehi vā indriyasaṁvaraṁ dassetvā iminā “araññe vasatā bheravaṁ disvā vā sutvā vā na vedhitabba”nti dasseti.",
  "atk-s0505a3:230_0": "931.Laddhā na sannidhiṁ kayirāti etesaṁ annādīnaṁ yaṁkiñci dhammena labhitvā “araññe ca senāsane vasatā",
  "atk-s0505a3:230_1": "sadā dullabha”nti cintetvā sannidhiṁ na kareyya.",
  "atk-s0505a3:231_0": "932.Jhāyīna pādalolassāti jhānābhirato ca na pādalolo assa.",
  "atk-s0505a3:231_1": "Virame kukkuccā nappamajjeyyāti hatthakukkuccādikukkuccaṁ vinodeyya.",
  "atk-s0505a3:231_2": "Sakkaccakāritāya cettha nappamajjeyya.",
  "atk-s0505a3:232_0": "933.Tandiṁ māyaṁ hassaṁ khiḍḍanti ālasiyañca māyañca hassañca kāyikacetasikakhiḍḍañca.",
  "atk-s0505a3:232_1": "Savibhūsanti saddhiṁ vibhūsāya.",
  "atk-s0505a3:233_0": "934-7.Āthabbaṇanti āthabbaṇikamantappayogaṁ.",
  "atk-s0505a3:233_1": "Supinanti supinasatthaṁ.",
  "atk-s0505a3:233_2": "Lakkhaṇanti maṇilakkhaṇādiṁ.",
  "atk-s0505a3:233_3": "No vidaheti nappayojeyya.",
  "atk-s0505a3:233_4": "Virutanti migādīnaṁ vassitaṁ.",
  "atk-s0505a3:233_5": "Pesuṇiyanti pesuññaṁ.",
  "atk-s0505a3:233_6": "Kayavikkayeti pañcahi sahadhammikehi saddhiṁ vañcanāvasena vā udayapatthanāvasena vā na tiṭṭheyya.",
  "atk-s0505a3:233_7": "Upavādaṁ bhikkhu na kareyyāti upavādakare kilese anibbattento attani parehi samaṇabrāhmaṇehi upavādaṁ na janeyya.",
  "atk-s0505a3:233_8": "Gāme ca nābhisajjeyyāti gāme ca gihisaṁsaggādīhi nābhisajjeyya.",
  "atk-s0505a3:233_9": "Lābhakamyā janaṁ na lapayeyyāti lābhakāmatāya janaṁ nālapayeyya.",
  "atk-s0505a3:233_10": "Payuttanti cīvarādīhi sampayuttaṁ,",
  "atk-s0505a3:233_11": "tadatthaṁ vā payojitaṁ.",
  "atk-s0505a3:234_0": "938-9.Mosavajje na nīyethāti musāvāde na nīyetha.",
  "atk-s0505a3:234_1": "Jīvitenāti jīvikāya.",
  "atk-s0505a3:234_2": "Sutvā rusito bahuṁ vācaṁ,",
  "atk-s0505a3:234_3": "samaṇānaṁ vā puthujanānanti rusito ghaṭṭito parehi tesa samaṇānaṁ vā khattiyādibhedānaṁ vā aññesaṁ puthujanānaṁ bahumpi aniṭṭhavācaṁ sutvā.",
  "atk-s0505a3:234_4": "Na paṭivajjāti na paṭivadeyya.",
  "atk-s0505a3:234_5": "Kiṁ kāraṇaṁ?",
  "atk-s0505a3:234_6": "Na hi santo paṭisenikaronti.",
  "atk-s0505a3:235_0": "940.Etañca dhammamaññāyāti sabbametaṁ yathāvuttaṁ dhammaṁ ñatvā.",
  "atk-s0505a3:235_1": "Vicinanti vicinanto.",
  "atk-s0505a3:235_2": "Santīti nibbutiṁ ñatvāti nibbutiṁ rāgādīnaṁ santīti ñatvā.",
  "atk-s0505a3:236_0": "941.",
  "atk-s0505a3:236_1": "Kiṁkāraṇā nappamajjeiti ce –",
  "atk-s0505a3:236_2": "abhibhū hi soti gāthā.",
  "atk-s0505a3:236_3": "Tattha abhibhūti rūpādīnaṁ abhibhavitā.",
  "atk-s0505a3:236_4": "Anabhibhūtoti tehi anabhibhūto.",
  "atk-s0505a3:236_5": "Sakkhidhammamanītihamadassīti paccakkhameva anītihaṁ dhammamaddakkhi.",
  "atk-s0505a3:236_6": "Sadā namassamanusikkheti sadā namassanto tisso sikkhāyo sikkheyya.",
  "atk-s0505a3:236_7": "Sesaṁ sabbattha pākaṭameva.",
  "atk-s0505a3:237_0": "Kevalaṁ pana ettha “cakkhūhi neva lolo”tiādīhi indriyasaṁvaro,",
  "atk-s0505a3:237_1": "“annānamatho pānāna”ntiādīhi sannidhipaṭikkhepamukhena paccayapaṭisevanasīlaṁ,",
  "atk-s0505a3:237_2": "methunamosavajjapesuṇiyādīhi pātimokkhasaṁvarasīlaṁ,",
  "atk-s0505a3:237_3": "“āthabbaṇaṁ supinaṁ lakkhaṇa”ntiādīhi ājīvapārisuddhisīlaṁ,",
  "atk-s0505a3:237_4": "“jhāyī assā”ti iminā samādhi,",
  "atk-s0505a3:237_5": "“vicinaṁ bhikkhū”ti iminā paññā,",
  "atk-s0505a3:237_6": "“sadā sato sikkhe”ti iminā puna saṅkhepato tissopi sikkhā,",
  "atk-s0505a3:237_7": "“atha āsanesu sayanesu,",
  "atk-s0505a3:237_8": "appasaddesu bhikkhu vihareyya,",
  "atk-s0505a3:237_9": "niddaṁ na bahulīkareyyā”tiādīhi sīlasamādhipaññānaṁ upakārāpakārasaṅgaṇhanavinodanāni vuttānīti.",
  "atk-s0505a3:237_10": "Evaṁ bhagavā nimmitassa paripuṇṇapaṭipadaṁ vatvā arahattanikūṭena desanaṁ niṭṭhāpesi,",
  "atk-s0505a3:237_11": "desanāpariyosāne purābhedasutte vuttasadisoyevābhisamayo ahosīti.",
  "atk-s0505a3:238_0": "Paramatthajotikāya khuddaka-aṭṭhakathāya",
  "atk-s0505a3:239_0": "Suttanipāta-aṭṭhakathāya tuvaṭakasuttavaṇṇanā niṭṭhitā.",
  "atk-s0505a3:240_0": "15. Attadaṇḍasuttavaṇṇanā",
  "atk-s0505a3:241_0": "942.Attadaṇḍābhayaṁ jātanti attadaṇḍasuttaṁ.",
  "atk-s0505a3:241_1": "Kā uppatti?",
  "atk-s0505a3:241_2": "Yo so sammāparibbājanīyasuttassa uppattiyaṁ vuccamānāya sākiyakoliyānaṁ udakaṁ paṭicca kalaho vaṇṇito,",
  "atk-s0505a3:241_3": "taṁ ñatvā bhagavā “ñātakā kalahaṁ karonti,",
  "atk-s0505a3:241_4": "handa ne vāressāmī”ti dvinnaṁ senānaṁ majjhe ṭhatvā imaṁ suttamabhāsi.",
  "atk-s0505a3:242_0": "Tattha paṭhamagāthāyattho –",
  "atk-s0505a3:242_1": "yaṁ lokassa diṭṭhadhammikaṁ vā samparāyikaṁ vā bhayaṁ jātaṁ,",
  "atk-s0505a3:242_2": "taṁ sabbaṁ attadaṇḍā bhayaṁ jātaṁ attano duccaritakāraṇā jātaṁ,",
  "atk-s0505a3:242_3": "evaṁ santepi janaṁ passatha medhagaṁ,",
  "atk-s0505a3:242_4": "imaṁ sākiyādijanaṁ passatha aññamaññaṁ medhagaṁ hiṁsakaṁ bādhakanti.",
  "atk-s0505a3:242_5": "Evaṁ taṁ paṭiviruddhaṁ vippaṭipannaṁ janaṁ paribhāsitvā attano sammāpaṭipattidassanena tassa saṁvegaṁ janetuṁ āha “saṁvegaṁ kittayissāmi,",
  "atk-s0505a3:242_6": "yathā saṁvijitaṁ mayā”ti,",
  "atk-s0505a3:242_7": "pubbe bodhisatteneva satāti adhippāyo.",
  "atk-s0505a3:243_0": "943.",
  "atk-s0505a3:243_1": "Idāni yathānena saṁvijitaṁ,",
  "atk-s0505a3:243_2": "taṁ pakāraṁ dassento “phandamāna”ntiādimāha.",
  "atk-s0505a3:243_3": "Tattha phandamānanti taṇhādīhi kampamānaṁ.",
  "atk-s0505a3:243_4": "Appodaketi appaudake.",
  "atk-s0505a3:243_5": "Aññamaññehi byāruddhe disvāti nānāsatte ca aññamaññehi saddhiṁ viruddhe disvā.",
  "atk-s0505a3:243_6": "Maṁ bhayamāvisīti maṁ bhayaṁ paviṭṭhaṁ.",
  "atk-s0505a3:244_0": "944.Samantamasāro lokoti nirayaṁ ādiṁ katvā samantato loko asāro niccasārādirahito.",
  "atk-s0505a3:244_1": "Disā sabbā sameritāti sabbā disā aniccatāya kampitā.",
  "atk-s0505a3:244_2": "Icchaṁ bhavanamattanoti attano tāṇaṁ icchanto.",
  "atk-s0505a3:244_3": "Nāddasāsiṁ anositanti kiñci ṭhānaṁ jarādīhi anajjhāvutthaṁ nāddakkhiṁ.",
  "atk-s0505a3:245_0": "945.Osānetveva byāruddhe,",
  "atk-s0505a3:245_1": "disvā me aratī ahūti yobbaññādīnaṁ osāne eva antagamake eva vināsake eva jarādīhi byāruddhe āhatacitte satte disvā arati me ahosi.",
  "atk-s0505a3:245_2": "Athettha sallanti atha etesu sattesu rāgādisallaṁ.",
  "atk-s0505a3:245_3": "Hadayanissitanti cittanissitaṁ.",
  "atk-s0505a3:246_0": "946.",
  "atk-s0505a3:246_1": "“Kathaṁānubhāvaṁ salla”nti ce –",
  "atk-s0505a3:246_2": "yena sallena otiṇṇoti gāthā.",
  "atk-s0505a3:246_3": "Tattha disā sabbā vidhāvatīti sabbā duccaritadisāpi puratthimādidisāvidisāpi dhāvati.",
  "atk-s0505a3:246_4": "Tameva sallamabbuyha,",
  "atk-s0505a3:246_5": "na dhāvati na sīdatīti tameva sallaṁ uddharitvā tā ca disā na dhāvati,",
  "atk-s0505a3:246_6": "caturoghe ca na sīdatīti.",
  "atk-s0505a3:247_0": "947.",
  "atk-s0505a3:247_1": "Evaṁmahānubhāvena sallena otiṇṇesvapi ca sattesu –",
  "atk-s0505a3:247_2": "tattha sikkhānugīyanti,",
  "atk-s0505a3:247_3": "yāni loke gadhitānīti gāthā.",
  "atk-s0505a3:247_4": "Tassattho –",
  "atk-s0505a3:247_5": "ye loke pañca kāmaguṇā paṭilābhāya gijjhantīti katvā “gadhitānī”ti vuccanti,",
  "atk-s0505a3:247_6": "cirakālāsevitattā vā “gadhitānī”ti vuccanti,",
  "atk-s0505a3:247_7": "tattha taṁ nimittaṁ hatthisikkhādikā anekā sikkhā kathīyanti uggayhanti vā.",
  "atk-s0505a3:247_8": "Passatha yāva pamatto vāyaṁ loko,",
  "atk-s0505a3:247_9": "yato paṇḍito kulaputto tesu vā gadhitesu tāsu vā sikkhāsu adhimutto na siyā,",
  "atk-s0505a3:247_10": "aññadatthu aniccādidassanena nibbijjha sabbaso kāme attano nibbānameva sikkheti.",
  "atk-s0505a3:248_0": "948.",
  "atk-s0505a3:248_1": "Idāni yathā nibbānāya sikkhitabbaṁ,",
  "atk-s0505a3:248_2": "taṁ dassento “sacco siyā”tiādimāha.",
  "atk-s0505a3:248_3": "Tattha saccoti vācāsaccena ñāṇasaccena maggasaccena ca samannāgato.",
  "atk-s0505a3:248_4": "Rittapesuṇoti pahīnapesuṇo.",
  "atk-s0505a3:248_5": "Vevicchanti macchariyaṁ.",
  "atk-s0505a3:249_0": "949.Niddaṁ tandiṁ sahe thīnanti pacalāyikañca kāyālasiyañca cittālasiyañcāti ime tayo dhamme abhibhaveyya.",
  "atk-s0505a3:249_1": "Nibbānamanasoti nibbānaninnacitto.",
  "atk-s0505a3:250_0": "950-51.Sāhasāti rattassa rāgacariyādibhedā sāhasakaraṇā.",
  "atk-s0505a3:250_1": "Purāṇaṁ nābhinandeyyāti atītarūpādiṁ nābhinandeyya.",
  "atk-s0505a3:250_2": "Naveti paccuppanne.",
  "atk-s0505a3:250_3": "Hiyyamāneti vinassamāne.",
  "atk-s0505a3:250_4": "Ākāsaṁ na sito siyāti taṇhānissito na bhaveyya.",
  "atk-s0505a3:250_5": "Taṇhā hi rūpādīnaṁ ākāsanato “ākāso”ti vuccati.",
  "atk-s0505a3:251_0": "952.",
  "atk-s0505a3:251_1": "“Kiṁkāraṇā ākāsaṁ na sito siyā”ti ce –",
  "atk-s0505a3:251_2": "“gedhaṁ brūmī”ti gāthā.",
  "atk-s0505a3:251_3": "Tassattho –",
  "atk-s0505a3:251_4": "ahañhi imaṁ ākāsasaṅkhātaṁ taṇhaṁ rūpādīsu gijjhanato gedhaṁ brūmi “gedho”ti vadāmi.",
  "atk-s0505a3:251_5": "Kiñca bhiyyo –",
  "atk-s0505a3:251_6": "avahananaṭṭhena “ogho”ti ca ājavanaṭṭhena “ājava”nti ca “idaṁ mayhaṁ,",
  "atk-s0505a3:251_7": "idaṁ mayha”nti jappakāraṇato “jappana”nti ca dummuñcanaṭṭhena “ārammaṇa”nti ca kampakaraṇena “pakampana”nti ca brūmi,",
  "atk-s0505a3:251_8": "esā ca lokassa palibodhaṭṭhena duratikkamanīyaṭṭhena ca kāmapaṅko duraccayoti.",
  "atk-s0505a3:251_9": "“Ākāsaṁ na sito siyā”ti evaṁ vutte vā “kimetaṁ ākāsa”nti ce?",
  "atk-s0505a3:251_10": "Gedhaṁ brūmīti.",
  "atk-s0505a3:251_11": "Evampi tassā gāthāya sambandho veditabbo.",
  "atk-s0505a3:251_12": "Tattha padayojanā –",
  "atk-s0505a3:251_13": "ākāsanti gedhaṁ brūmīti.",
  "atk-s0505a3:251_14": "Tathā yvāyaṁ mahoghoti vuccati.",
  "atk-s0505a3:251_15": "Taṁ brūmi,",
  "atk-s0505a3:251_16": "ājavaṁ brūmi,",
  "atk-s0505a3:251_17": "jappanaṁ brūmi,",
  "atk-s0505a3:251_18": "pakampanaṁ brūmi,",
  "atk-s0505a3:251_19": "yvāyaṁ sadevake loke kāmapaṅko duraccayo,",
  "atk-s0505a3:251_20": "taṁ brūmīti.",
  "atk-s0505a3:252_0": "953.",
  "atk-s0505a3:252_1": "Evametaṁ gedhādipariyāyaṁ ākāsaṁ anissito –",
  "atk-s0505a3:252_2": "saccā avokkammāti gāthā.",
  "atk-s0505a3:252_3": "Tassattho –",
  "atk-s0505a3:252_4": "pubbe vuttā tividhāpi saccā avokkamma moneyyappattiyā munīti saṅkhyaṁ gato nibbānatthale tiṭṭhati brāhmaṇo,",
  "atk-s0505a3:252_5": "sa ve evarūpo sabbāni āyatanāni nissajjitvā “santo”ti vuccatīti.",
  "atk-s0505a3:253_0": "954.",
  "atk-s0505a3:253_1": "Kiñca bhiyyo –",
  "atk-s0505a3:253_2": "sa ve vidvāti gāthā.",
  "atk-s0505a3:253_3": "Tattha ñatvā dhammanti aniccādinayena saṅkhatadhammaṁ ñatvā.",
  "atk-s0505a3:253_4": "Sammā so loke iriyānoti asammāiriyanakarānaṁ kilesānaṁ pahānā sammā so loke iriyamāno.",
  "atk-s0505a3:254_0": "955.",
  "atk-s0505a3:254_1": "Evaṁ apihento ca –",
  "atk-s0505a3:254_2": "yodha kāmeti gāthā.",
  "atk-s0505a3:254_3": "Tattha saṅganti sattavidhaṁ saṅgañca yo accatari nājjhetīti nābhijjhāyati.",
  "atk-s0505a3:255_0": "956.",
  "atk-s0505a3:255_1": "Tasmā tumhesupi yo evarūpo hotumicchati,",
  "atk-s0505a3:255_2": "taṁ vadāmi –",
  "atk-s0505a3:255_3": "yaṁ pubbeti gāthā.",
  "atk-s0505a3:255_4": "Tattha yaṁ pubbeti atīte saṅkhāre ārabbha uppajjanadhammaṁ kilesajātaṁ atītakammañca.",
  "atk-s0505a3:255_5": "Pacchā te māhu kiñcananti anāgatepi saṅkhāre ārabbha uppajjanadhammaṁ rāgādikiñcanaṁ māhu.",
  "atk-s0505a3:255_6": "Majjhe ce no gahessasīti paccuppanne rūpādidhammepi na gahessasi ce.",
  "atk-s0505a3:256_0": "957.",
  "atk-s0505a3:256_1": "Evaṁ “upasanto carissasī”ti arahattappattiṁ dassetvā idāni arahato thutivasena ito parā gāthāyo abhāsi.",
  "atk-s0505a3:256_2": "Tattha sabbasoti gāthāya mamāyitanti mamattakaraṇaṁ,",
  "atk-s0505a3:256_3": "“mama ida”nti gahitaṁ vā vatthu.",
  "atk-s0505a3:256_4": "Asatā ca na socatīti avijjamānakāraṇā asantakāraṇā na socati.",
  "atk-s0505a3:256_5": "Na jīyatīti jānimpi na gacchati.",
  "atk-s0505a3:257_0": "958-9.",
  "atk-s0505a3:257_1": "Kiñca bhiyyo –",
  "atk-s0505a3:257_2": "yassa natthīti gāthā.",
  "atk-s0505a3:257_3": "Tattha kiñcananti kiñci rūpādidhammajātaṁ.",
  "atk-s0505a3:257_4": "Kiñca bhiyyo –",
  "atk-s0505a3:257_5": "aniṭṭhurīti gāthā.",
  "atk-s0505a3:257_6": "Tattha aniṭṭhurīti anissukī.",
  "atk-s0505a3:257_7": "“Aniddhurī”tipi keci paṭhanti.",
  "atk-s0505a3:257_8": "Sabbadhī samoti sabbattha samo,",
  "atk-s0505a3:257_9": "upekkhakoti adhippāyo.",
  "atk-s0505a3:257_10": "Kiṁ vuttaṁ hoti?",
  "atk-s0505a3:257_11": "Yo so “natthi me”ti na socati,",
  "atk-s0505a3:257_12": "tamahaṁ avikampinaṁ puggalaṁ puṭṭho samāno aniṭṭhurī ananugiddho anejo sabbadhi samoti imaṁ tasmiṁ puggale catubbidhamānisaṁsaṁ brūmīti.",
  "atk-s0505a3:258_0": "960.",
  "atk-s0505a3:258_1": "Kiñca bhiyyo –",
  "atk-s0505a3:258_2": "anejassāti gāthā.",
  "atk-s0505a3:258_3": "Tattha nisaṅkhatīti puññābhisaṅkhārādīsu yo koci saṅkhāro.",
  "atk-s0505a3:258_4": "So hi yasmā nisaṅkhariyati nisaṅkharoti vā,",
  "atk-s0505a3:258_5": "tasmā “nisaṅkhatī”ti vuccati.",
  "atk-s0505a3:258_6": "Viyārambhāti vividhā puññābhisaṅkhārādikā ārambhā.",
  "atk-s0505a3:258_7": "Khemaṁ passati sabbadhīti sabbattha abhayameva passati.",
  "atk-s0505a3:259_0": "961.",
  "atk-s0505a3:259_1": "Evaṁ passanto na samesūti gāthā.",
  "atk-s0505a3:259_2": "Tattha na vadateti “sadisohamasmī”tiādinā mānavasena samesupi attānaṁ na vadati omesupi ussesupi.",
  "atk-s0505a3:259_3": "Nādeti na nirassatīti rūpādīsu kañci dhammaṁ na gaṇhāti;",
  "atk-s0505a3:259_4": "na nissajjati.",
  "atk-s0505a3:259_5": "Sesaṁ sabbattha pākaṭameva.",
  "atk-s0505a3:259_6": "Evaṁ arahattanikūṭena desanaṁ niṭṭhāpesi,",
  "atk-s0505a3:259_7": "desanāpariyosāne pañcasatā sākiyakumārā ca koliyakumārā ca ehibhikkhupabbajjāya pabbajitā,",
  "atk-s0505a3:259_8": "te gahetvā bhagavā mahāvanaṁ pāvisīti.",
  "atk-s0505a3:260_0": "Paramatthajotikāya khuddaka-aṭṭhakathāya",
  "atk-s0505a3:261_0": "Suttanipāta-aṭṭhakathāya attadaṇḍasuttavaṇṇanā niṭṭhitā.",
  "atk-s0505a3:262_0": "16. Sāriputtasuttavaṇṇanā",
  "atk-s0505a3:263_0": "962.Name diṭṭhoti sāriputtasuttaṁ,",
  "atk-s0505a3:263_1": "“therapañhasutta”ntipi vuccati.",
  "atk-s0505a3:263_2": "Kā uppatti?",
  "atk-s0505a3:263_3": "Imassa suttassa uppatti –",
  "atk-s0505a3:263_4": "rājagahakassa seṭṭhissa candanaghaṭikāya paṭilābhaṁ ādiṁ katvā tāya candanaghaṭikāya katassa pattassa",
  "atk-s0505a3:263_5": "ākāse ussāpanaṁ āyasmato piṇḍolabhāradvājassa iddhiyā pattaggahaṇaṁ,",
  "atk-s0505a3:263_6": "tasmiṁ vatthusmiṁ sāvakānaṁ iddhipaṭikkhepo,",
  "atk-s0505a3:263_7": "titthiyānaṁ bhagavatā saddhiṁ pāṭihāriyaṁ kattukāmatā,",
  "atk-s0505a3:263_8": "pāṭihāriyakaraṇaṁ,",
  "atk-s0505a3:263_9": "bhagavato sāvatthigamanaṁ,",
  "atk-s0505a3:263_10": "titthiyānubandhanaṁ,",
  "atk-s0505a3:263_11": "sāvatthiyaṁ pasenadino buddhūpagamanaṁ kaṇḍambapātubhāvo,",
  "atk-s0505a3:263_12": "catunnaṁ parisānaṁ titthiyajayatthaṁ pāṭihāriyakaraṇussukkanivāraṇaṁ,",
  "atk-s0505a3:263_13": "yamakapāṭihāriyakaraṇaṁ,",
  "atk-s0505a3:263_14": "katapāṭihāriyassa bhagavato tāvatiṁsabhavanagamanaṁ,",
  "atk-s0505a3:263_15": "tattha temāsaṁ dhammadesanā,",
  "atk-s0505a3:263_16": "āyasmatā mahāmoggallānattherena yācitassa devalokato saṅkassanagare orohaṇanti imāni vatthūni antarantare",
  "atk-s0505a3:263_17": "ca jātakāni vitthāretvā yāva dasasahassacakkavāḷadevatāhi pūjiyamāno bhagavā majjhe maṇimayena sopānena",
  "atk-s0505a3:263_18": "saṅkassanagare oruyha sopānakaḷevare aṭṭhāsi –",
  "atk-s0505a3:264_0": "“Ye jhānappasutā dhīrā, nekkhammūpasame ratā;",
  "atk-s0505a3:265_0": "Devāpi tesaṁ pihayanti, sambuddhānaṁ satīmata”nti. –",
  "atk-s0505a3:266_0": "Imissā dhammapadagāthāya vuccamānāya vuttā.",
  "atk-s0505a3:266_1": "Sopānakaḷevare ṭhitaṁ pana bhagavantaṁ sabbapaṭhamaṁ āyasmā sāriputto vandi,",
  "atk-s0505a3:266_2": "tato uppalavaṇṇā bhikkhunī,",
  "atk-s0505a3:266_3": "athāparo janakāyo.",
  "atk-s0505a3:266_4": "Tatra bhagavā cintesi –",
  "atk-s0505a3:266_5": "“imissaṁ parisati moggallāno iddhiyā aggoti pākaṭo,",
  "atk-s0505a3:266_6": "anuruddho dibbacakkhunā,",
  "atk-s0505a3:266_7": "puṇṇo dhammakathikattena,",
  "atk-s0505a3:266_8": "sāriputtaṁ panāyaṁ parisā na kenaci guṇena evaṁ aggoti jānāti,",
  "atk-s0505a3:266_9": "yaṁnūnāhaṁ sāriputtaṁ paññāguṇena pakāseyya”nti.",
  "atk-s0505a3:266_10": "Atha theraṁ pañhaṁ pucchi.",
  "atk-s0505a3:266_11": "Thero bhagavatā pucchitaṁ pucchitaṁ puthujjanapañhaṁ,",
  "atk-s0505a3:266_12": "sekkhapañhaṁ,",
  "atk-s0505a3:266_13": "asekkhapañhañca,",
  "atk-s0505a3:266_14": "sabbaṁ vissajjesi.",
  "atk-s0505a3:266_15": "Tadā naṁ jano “paññāya aggo”ti aññāsi.",
  "atk-s0505a3:266_16": "Atha bhagavā “sāriputto na idāneva paññāya aggo,",
  "atk-s0505a3:266_17": "atītepi paññāya aggo”ti jātakaṁ ānesi.",
  "atk-s0505a3:267_0": "Atīte parosahassā isayo vanamūlaphalāhārā pabbatapāde vasanti.",
  "atk-s0505a3:267_1": "Tesaṁ ācariyassa ābādho uppajji,",
  "atk-s0505a3:267_2": "upaṭṭhānāni vattanti.",
  "atk-s0505a3:267_3": "Jeṭṭhantevāsī “sappāyabhesajjaṁ āharissāmi,",
  "atk-s0505a3:267_4": "ācariyaṁ appamattā upaṭṭhahathā”ti vatvā manussapathaṁ agamāsi.",
  "atk-s0505a3:267_5": "Tasmiṁ anāgateyeva ācariyo kālamakāsi.",
  "atk-s0505a3:267_6": "Taṁ “idāni kālaṁ karissatī”ti antevāsikā samāpattimārabbha pucchiṁsu.",
  "atk-s0505a3:267_7": "So ākiñcaññāyatanasamāpattiṁ sandhāyāha –",
  "atk-s0505a3:267_8": "“natthi kiñcī”ti,",
  "atk-s0505a3:267_9": "antevāsino “natthi ācariyassa adhigamo”ti aggahesuṁ.",
  "atk-s0505a3:267_10": "Atha jeṭṭhantevāsī bhesajjaṁ ādāya āgantvā taṁ kālakataṁ disvā ācariyaṁ “kiñci pucchitthā”ti āha.",
  "atk-s0505a3:267_11": "Āma pucchimhā,",
  "atk-s0505a3:267_12": "“natthi kiñcī”ti āha,",
  "atk-s0505a3:267_13": "na kiñci ācariyena adhigatanti.",
  "atk-s0505a3:267_14": "Natthi kiñcīti vadanto ācariyo ākiñcaññāyatanaṁ pavedesi,",
  "atk-s0505a3:267_15": "sakkātabbo ācariyoti.",
  "atk-s0505a3:268_0": "“Parosahassampi samāgatānaṁ,",
  "atk-s0505a3:269_0": "Kandeyyuṁ te vassasataṁ apaññā;",
  "atk-s0505a3:270_0": "Ekopi seyyo puriso sapañño,",
  "atk-s0505a3:271_0": "Yo bhāsitassa vijānāti attha”nti. ;",
  "atk-s0505a3:272_0": "Kathite ca pana bhagavatā jātake āyasmā sāriputto attano saddhivihārikānaṁ pañcannaṁ bhikkhusatānamatthāya",
  "atk-s0505a3:272_1": "sappāyasenāsanagocarasīlavatādīni pucchituṁ “na me diṭṭho ito pubbe”ti imaṁ thutigāthaṁ ādiṁ katvā aṭṭha",
  "atk-s0505a3:272_2": "gāthāyo abhāsi.",
  "atk-s0505a3:272_3": "Tamatthaṁ vissajjento bhagavā tato parā sesagāthāti.",
  "atk-s0505a3:273_0": "Tattha ito pubbeti ito saṅkassanagare otaraṇato pubbe.",
  "atk-s0505a3:273_1": "Vagguvadoti sundaravado.",
  "atk-s0505a3:273_2": "Tusitā gaṇimāgatoti tusitakāyā cavitvā mātukucchiṁ āgatattā tusitā āgato,",
  "atk-s0505a3:273_3": "gaṇācariyattā gaṇī.",
  "atk-s0505a3:273_4": "Santuṭṭhaṭṭhena vā tusitasaṅkhātā devalokā gaṇiṁ āgato tusitānaṁ vā arahantānaṁ gaṇiṁ āgatoti.",
  "atk-s0505a3:274_0": "963.",
  "atk-s0505a3:274_1": "Dutiyagāthāya sadevakassa lokassa yathā dissatīti sadevakassa lokassa viya manussānampi dissati.",
  "atk-s0505a3:274_2": "Yathā vā dissatīti tacchato aviparītato dissati cakkhumāti uttamacakkhu.",
  "atk-s0505a3:274_3": "Ekoti pabbajjāsaṅkhātādīhi eko.",
  "atk-s0505a3:274_4": "Ratinti nekkhammaratiādiṁ.",
  "atk-s0505a3:275_0": "964.",
  "atk-s0505a3:275_1": "Tatiyagāthāya bahūnamidha baddhānanti idha bahūnaṁ khattiyādīnaṁ sissānaṁ.",
  "atk-s0505a3:275_2": "Sissā hi ācariye paṭibaddhavuttittā “baddhā”ti vuccanti atthi pañhena āgamanti atthiko pañhena āgatomhi,",
  "atk-s0505a3:275_3": "atthikānaṁ vā pañhena āgamanaṁ,",
  "atk-s0505a3:275_4": "pañhena atthi āgamanaṁ vāti.",
  "atk-s0505a3:276_0": "965.",
  "atk-s0505a3:276_1": "Catutthagāthāya vijigucchatoti jātiādīhi aṭṭīyato rittamāsananti vivittaṁ mañcapīṭhaṁ.",
  "atk-s0505a3:276_2": "Pabbatānaṁ guhāsu vāti pabbataguhāsu vā rittamāsanaṁ bhajatoti sambandhitabbaṁ.",
  "atk-s0505a3:277_0": "966.",
  "atk-s0505a3:277_1": "Pañcamagāthāya uccāvacesūti hīnapaṇītesu.",
  "atk-s0505a3:277_2": "Sayanesūti vihārādīsu senāsanesu.",
  "atk-s0505a3:277_3": "Kīvanto tattha bheravāti kittakā tattha bhayakāraṇā.",
  "atk-s0505a3:277_4": "“Kuvanto”tipi pāṭho,",
  "atk-s0505a3:277_5": "kūjantoti cassa attho.",
  "atk-s0505a3:277_6": "Na pana pubbenāparaṁ sandhiyati.",
  "atk-s0505a3:278_0": "967.",
  "atk-s0505a3:278_1": "Chaṭṭhagāthāya katī parissayāti kittakā upaddavā.",
  "atk-s0505a3:278_2": "Agataṁ disanti nibbānaṁ.",
  "atk-s0505a3:278_3": "Tañhi agatapubbattā agataṁ tathā niddisitabbato disā cāti.",
  "atk-s0505a3:278_4": "Tena vuttaṁ “agataṁ disa”nti.",
  "atk-s0505a3:278_5": "Abhisambhaveti abhibhaveyya.",
  "atk-s0505a3:278_6": "Pantamhīti pariyante.",
  "atk-s0505a3:279_0": "968-9.",
  "atk-s0505a3:279_1": "Sattamagāthāya kyāssa byappathayo assūti kīdisāni tassa vacanāni assu.",
  "atk-s0505a3:279_2": "Aṭṭhamagāthāya ekodi nipakoti ekaggacitto paṇḍito.",
  "atk-s0505a3:280_0": "970.",
  "atk-s0505a3:280_1": "Evaṁ āyasmatā sāriputtena tīhi gāthāhi bhagavantaṁ thometvā pañcahi gāthāhi –",
  "atk-s0505a3:280_2": "pañcasatānaṁ sissānamatthāya senāsanagocarasīlavatādīni pucchito bhagavā tamatthaṁ pakāsetuṁ “vijigucchamānassā”tiādinā nayena vissajjanamāraddho.",
  "atk-s0505a3:280_3": "Tattha paṭhamagāthāya tāvattho –",
  "atk-s0505a3:280_4": "jātiādīhi vijigucchamānassa rittāsanaṁ sayanaṁ sevato ce sambodhikāmassa sāriputta,",
  "atk-s0505a3:280_5": "bhikkhuno yadidaṁ phāsu yo phāsuvihāro yathānudhammaṁ yo ca anudhammo,",
  "atk-s0505a3:280_6": "taṁ te pavakkhāmi yathā pajānaṁ yathā pajānanto vadeyya,",
  "atk-s0505a3:280_7": "evaṁ vadāmīti.",
  "atk-s0505a3:281_0": "971.",
  "atk-s0505a3:281_1": "Dutiyagāthāya pariyantacārīti sīlādīsu catūsu pariyantesu caramāno.",
  "atk-s0505a3:281_2": "Ḍaṁsādhipātānanti piṅgalamakkhikānañca sesamakkhikānañca.",
  "atk-s0505a3:281_3": "Sesamakkhikā hi tato tato adhipatitvā khādanti,",
  "atk-s0505a3:281_4": "tasmā “adhipātā”ti vuccanti.",
  "atk-s0505a3:281_5": "Manussaphassānanti corādiphassānaṁ.",
  "atk-s0505a3:282_0": "972.",
  "atk-s0505a3:282_1": "Tatiyagāthāya paradhammikā nāma satta sahadhammikavajjā sabbepi bāhirakā.",
  "atk-s0505a3:282_2": "Kusalānuesīti kusaladhamme anvesamāno.",
  "atk-s0505a3:283_0": "973.",
  "atk-s0505a3:283_1": "Catutthagāthāya ātaṅkaphassenāti rogaphassena.",
  "atk-s0505a3:283_2": "Sītaṁ atuṇhanti sītañca uṇhañca.",
  "atk-s0505a3:283_3": "So tehi phuṭṭho bahudhāti so tehi ātaṅkādīhi anekehi ākārehi phuṭṭho samānopi.",
  "atk-s0505a3:283_4": "Anokoti abhisaṅkhāraviññāṇādīnaṁ anokāsabhūto.",
  "atk-s0505a3:284_0": "974.",
  "atk-s0505a3:284_1": "Evaṁ “bhikkhuno vijigucchato”tiādīhi tīhi gāthāhi puṭṭhamatthaṁ vissajjetvā idāni “kyāssa byappathayo”tiādinā",
  "atk-s0505a3:284_2": "nayena puṭṭhaṁ vissajjento “theyyaṁ na kāre”tiādimāha.",
  "atk-s0505a3:284_3": "Tattha phasseti phareyya.",
  "atk-s0505a3:284_4": "Yadāvilattaṁ manaso vijaññāti yaṁ cittassa āvilattaṁ vijāneyya,",
  "atk-s0505a3:284_5": "taṁ sabbaṁ “kaṇhassa pakkho”ti vinodayeyya.",
  "atk-s0505a3:285_0": "975.Mūlampi tesaṁ palikhañña tiṭṭheti tesaṁ kodhātimānānaṁ yaṁ avijjādikaṁ mūlaṁ,",
  "atk-s0505a3:285_1": "tampi palikhaṇitvā tiṭṭheyya.",
  "atk-s0505a3:285_2": "Addhā bhavanto abhisambhaveyyāti evaṁ piyappiyaṁ abhibhavanto ekaṁseneva abhibhaveyya,",
  "atk-s0505a3:285_3": "na tatra sithilaṁ parakkameyyāti adhippāyo.",
  "atk-s0505a3:286_0": "976.Paññaṁ purakkhatvāti paññaṁ pubbaṅgamaṁ katvā.",
  "atk-s0505a3:286_1": "Kalyāṇapītīti kalyāṇāya pītiyā samannāgato.",
  "atk-s0505a3:286_2": "Caturo sahetha paridevadhammeti anantaragāthāya vuccamāne paridevanīyadhamme saheyya.",
  "atk-s0505a3:287_0": "977.Kiṁsū asissāmīti kiṁ bhuñjissāmi.",
  "atk-s0505a3:287_1": "Kuvaṁ vā asissanti kuhiṁ vā asissāmi.",
  "atk-s0505a3:287_2": "Dukkhaṁ vata settha kvajja sessanti imaṁ rattiṁ dukkhaṁ sayiṁ,",
  "atk-s0505a3:287_3": "ajja āgamanarattiṁ kattha sayissaṁ.",
  "atk-s0505a3:287_4": "Ete vitakketi ete piṇḍapātanissite dve,",
  "atk-s0505a3:287_5": "senāsananissite dveti cattāro vitakke.",
  "atk-s0505a3:287_6": "Aniketacārīti apalibodhacārī nittaṇhacārī.",
  "atk-s0505a3:288_0": "978.Kāleti piṇḍapātakāle piṇḍapātasaṅkhātaṁ annaṁ vā cīvarakāle cīvarasaṅkhātaṁ vasanaṁ vā laddhā dhammena samenāti adhippāyo.",
  "atk-s0505a3:288_1": "Mattaṁ so jaññāti paṭiggahaṇe ca paribhoge ca so pamāṇaṁ jāneyya.",
  "atk-s0505a3:288_2": "Idhāti sāsane,",
  "atk-s0505a3:288_3": "nipātamattameva vā etaṁ.",
  "atk-s0505a3:288_4": "Tosanatthanti santosatthaṁ,",
  "atk-s0505a3:288_5": "etadatthaṁ mattaṁ jāneyyāti vuttaṁ hoti.",
  "atk-s0505a3:288_6": "So tesu guttoti so bhikkhu tesu paccayesu gutto.",
  "atk-s0505a3:288_7": "Yatacārīti saṁyatavihāro,",
  "atk-s0505a3:288_8": "rakkhitiriyāpatho rakkhitakāyavacīmanodvāro cāti vuttaṁ hoti.",
  "atk-s0505a3:288_9": "“Yaticārī”tipi pāṭho,",
  "atk-s0505a3:288_10": "soyevattho.",
  "atk-s0505a3:288_11": "Rusitoti rosito,",
  "atk-s0505a3:288_12": "ghaṭṭitoti vuttaṁ hoti.",
  "atk-s0505a3:289_0": "979.Jhānānuyuttoti anupannuppādanena uppannāsevanena ca jhāne anuyutto.",
  "atk-s0505a3:289_1": "Upekkhamārabbha samāhitattoti catutthajjhānupekkhaṁ uppādetvā samāhitacitto.",
  "atk-s0505a3:289_2": "Takkāsayaṁ kukkucciyūpachindeti kāmavitakkādiṁ takkañca,",
  "atk-s0505a3:289_3": "kāmasaññādiṁ tassa takkassa āsayañca,",
  "atk-s0505a3:289_4": "hatthakukkuccādiṁ kukkucciyañca upacchindeyya.",
  "atk-s0505a3:290_0": "980.Cudito vacībhi satimābhinandeti upajjhāyādīhi vācāhi codito samāno satimā hutvā taṁ codanaṁ abhinandeyya.",
  "atk-s0505a3:290_1": "Vācaṁ pamuñce kusalanti ñāṇasamuṭṭhitaṁ vācaṁ pamuñceyya.",
  "atk-s0505a3:290_2": "Nātivelanti ativelaṁ pana vācaṁ kālavelañca sīlavelañca atikkantaṁ nappamuñceyya.",
  "atk-s0505a3:290_3": "Janavādadhammāyāti janavādakathāya.",
  "atk-s0505a3:290_4": "Na cetayeyyāti cetanaṁ na uppādeyya.",
  "atk-s0505a3:291_0": "981.Athāparanti atha idāni ito parampi.",
  "atk-s0505a3:291_1": "Pañca rajānīti rūparāgādīni pañca rajāni.",
  "atk-s0505a3:291_2": "Yesaṁ satīmā vinayāya sikkheti yesaṁ upaṭṭhitassati hutvā vinayanatthaṁ tisso sikkhā sikkheyya.",
  "atk-s0505a3:291_3": "Evaṁ sikkhanto hi rūpesu…pe…",
  "atk-s0505a3:291_4": "phassesu sahetha rāgaṁ,",
  "atk-s0505a3:291_5": "na aññeti.",
  "atk-s0505a3:292_0": "982.",
  "atk-s0505a3:292_1": "Tato so tesaṁ vinayāya sikkhanto anukkamena –",
  "atk-s0505a3:292_2": "etesu dhammesūti gāthā.",
  "atk-s0505a3:292_3": "Tattha etesūti rūpādīsu.",
  "atk-s0505a3:292_4": "Kālena so sammā dhammaṁ parivīmaṁsamānoti so bhikkhu yvāyaṁ “uddhate citte samādhissa kālo”tiādinā nayena kālo vutto,",
  "atk-s0505a3:292_5": "tena kālena sabbaṁ saṅkhatadhammaṁ aniccādinayena parivīmaṁsamāno.",
  "atk-s0505a3:292_6": "Ekodibhūto vihane tamaṁ soti so ekaggacitto sabbaṁ mohāditamaṁ vihaneyya.",
  "atk-s0505a3:292_7": "Natthi ettha saṁsayo.",
  "atk-s0505a3:292_8": "Sesaṁ sabbattha pākaṭameva.",
  "atk-s0505a3:293_0": "Evaṁ bhagavā arahattanikūṭena desanaṁ niṭṭhāpesi.",
  "atk-s0505a3:293_1": "Desanāpariyosāne pañcasatā bhikkhū arahattaṁ pattā,",
  "atk-s0505a3:293_2": "tiṁsakoṭisaṅkhyānañca devamanussānaṁ dhammābhisamayo ahosīti.",
  "atk-s0505a3:294_0": "Paramatthajotikāya khuddaka-aṭṭhakathāya",
  "atk-s0505a3:295_0": "Suttanipāta-aṭṭhakathāya sāriputtasuttavaṇṇanā niṭṭhitā.",
  "atk-s0505a3:296_0": "Niṭṭhito ca catuttho vaggo atthavaṇṇanānayato, nāmena",
  "atk-s0505a3:297_0": "Aṭṭhakavaggoti."
}