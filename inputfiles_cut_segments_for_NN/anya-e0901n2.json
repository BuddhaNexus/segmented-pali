{
  "anya-e0901n2:0_0": "Sāmaññaphalasutta",
  "anya-e0901n2:1_0": "Pucchā – tenāvuso bhagavatā…pe… sammāsambuddhena sāmaññaphalasuttaṁ kattha bhāsitaṁ.",
  "anya-e0901n2:2_0": "Vissajjanā – rājagahe bhante jīvakassa komārabhaccassa ambavane bhāsitaṁ.",
  "anya-e0901n2:3_0": "Pucchā – kenāvuso saddhiṁ bhagavatā bhāsitaṁ.",
  "anya-e0901n2:4_0": "Vissajjanā – raññā bhante māgadhena ajātasattunā vedehiputtena saddhiṁ bhāsitaṁ.",
  "anya-e0901n2:5_0": "Pucchā – taṁ panāvuso suttaṁ catunnaṁ suttanikkhepānaṁ katarena suttanikkhepena bhagavatā nikkhittaṁ.",
  "anya-e0901n2:6_0": "Vissajjanā – catunnaṁ bhante suttanikkhepānaṁ pucchāvasikena suttanikkhepena nikkhitaṁ bhagavatā.",
  "anya-e0901n2:7_0": "Ajātasattu",
  "anya-e0901n2:8_0": "Pucchā – sā panāvuso pucchā kenākārena samuppannā.",
  "anya-e0901n2:9_0": "Vissajjanā – rājā bhante māgadho ajāsattu vedehiputto tadahuposathe pannarase komudiyā cātumāsiniyā puṇṇāya puṇṇamāya rattiyā yena bhagavā tenupasaṁkami,",
  "anya-e0901n2:9_1": "upasaṁkamitvā bhagavantaṁ diṭṭheva dhamme saṁdiṭṭhikaṁ sāmaññaphalaṁ pucchi,",
  "anya-e0901n2:9_2": "evaṁ kho sā bhante pucchā uppannā.",
  "anya-e0901n2:10_0": "Rammaṇīyā vata bho dosinā ratti,",
  "anya-e0901n2:10_1": "abhirūpā vata bho dosinā ratti,",
  "anya-e0901n2:10_2": "dassanīyā vata bho dosinā ratti,",
  "anya-e0901n2:10_3": "pāsādikā vata bho dosinā ratti,",
  "anya-e0901n2:10_4": "lakkhaññā vata bho dosinā ratti….",
  "anya-e0901n2:11_0": "Kaṁ nukhvajja samaṇaṁ vā brāhmaṇaṁ vā payirupāseyyāma….",
  "anya-e0901n2:12_0": "Yaṁ no payirupasato cittaṁ pasīdeyya….",
  "anya-e0901n2:13_0": "Charājīvaka",
  "anya-e0901n2:14_0": "Tvaṁ pana samma jīvaka kiṁ tuṇhīsi –",
  "anya-e0901n2:15_0": "Ayaṁ deva amhākaṁ bhagavā arahaṁ sammāsambuddho amhākaṁ ambavane viharati.",
  "anya-e0901n2:16_0": "Taṁ kho pana bhagavantaṁ evaṁ kalyāṇo kittisaddo abbhuggato ‘‘itipi so bhagavā arahaṁ sammāsambuddho vijjācaraṇasampanno sugato lokavidū anuttaropurisadammasārathi satthādevamanussānaṁ buddho bhagavā’’ti.",
  "anya-e0901n2:17_0": "Taṁ devo bhagavantaṁ payirupāsatu,",
  "anya-e0901n2:17_1": "appevanāma devassa bhagavantaṁ payirupāsato cittaṁ pasīdeyya.",
  "anya-e0901n2:18_0": "Tena hi samma jīvaka hatthiyānāni kappāpehi.",
  "anya-e0901n2:19_0": "Kappitāni kho te deva hatthiyānāni, yassa dāni kālaṁ maññasi.",
  "anya-e0901n2:20_0": "Ajātasattu",
  "anya-e0901n2:21_0": "Kicci maṁ samma jīvaka na vañcesi,",
  "anya-e0901n2:21_1": "kacci maṁ samma jīvaka na palambhesi….",
  "anya-e0901n2:22_0": "Mā bhāyi mahārāja, mā bhāyi mahārāja….",
  "anya-e0901n2:23_0": "Na taṁ deva vañcemi, na taṁ deva palambhāmi….",
  "anya-e0901n2:24_0": "Ajātasatta",
  "anya-e0901n2:25_0": "Eso mahārāja bhagavā,",
  "anya-e0901n2:25_1": "eso mahārāja bhagavā majjhimaṁ thambhaṁ nissāya puratthābhimukho nisinno purakkhato bhikkhusaṅghassa….",
  "anya-e0901n2:26_0": "Iminā me upasamena udayabhaddo kumāro samannāgato hotu…",
  "anya-e0901n2:27_0": "Agamā kho tvaṁ mahārāja yathā pemaṁ.",
  "anya-e0901n2:28_0": "Puccheyyāmahaṁ bhante bhagavantaṁ kiñcideva desaṁ sace me bhagavā okāsaṁ karoti pañhassa veyyākaraṇāya.",
  "anya-e0901n2:29_0": "Puccha mahārāja yadākaṅkhasi.",
  "anya-e0901n2:30_0": "Yathā nu kho imāni bhante puthusippāyatanāni, seyyathidaṁ,",
  "anya-e0901n2:30_1": "hatthārohā assārohā rathikā dhanuggahā celakā calakā piṇḍadāyakā (peyyāla) gaṇakā muddikā,",
  "anya-e0901n2:30_2": "aññānipi evaṁ gatikāni puthusippāyatanāni,",
  "anya-e0901n2:30_3": "te tena sippena sandiṭṭhikaṁ sippaphalaṁ jīvanti,",
  "anya-e0901n2:30_4": "te tena attānaṁ sukhenti pīṇenti, mātāpitaro sukhenti, pīṇenti, puttadāraṁ sukhenti pīṇenti,",
  "anya-e0901n2:30_5": "mittāmacce sukhenti pīṇenti samaṇabrāhmaṇesu uddhaggikaṁ dakkhiṇaṁ patiṭṭhapenti sovaggikaṁ sukhavipākaṁ saggasaṁvattanikaṁ,",
  "anya-e0901n2:30_6": "sakkā nu kho bhante evameva diṭṭheva dhamme sandiṭṭhikaṁ sāmaññaphalaṁ paññapetuṁ.",
  "anya-e0901n2:31_0": "Pucchā – tadā āvuso kathaṁ bhagavatā rājā ajātasattu vedehi putto paṭipucchito kathañca tena bhagavato ārocitaṁ.",
  "anya-e0901n2:32_0": "Vissajjanā – ‘‘abhijānāsi no tvaṁ mahārāja imaṁ pañhaṁ aññe samaṇabrāhmaṇe pucchitāti,",
  "anya-e0901n2:32_1": "abhijānāmahaṁ bhante aññe samaṇabrāhmaṇe pucchitāti,",
  "anya-e0901n2:32_2": "yathākathaṁ pana te mahārāja byākariṁsu, sace te agaru,",
  "anya-e0901n2:32_3": "bhāsassūti na kho me bhante garu,",
  "anya-e0901n2:32_4": "yatthassa bhagavā nisinno bhavantarūpo vāti,",
  "anya-e0901n2:32_5": "tenehi mahārāja bhāsassū’’ti,",
  "anya-e0901n2:32_6": "evaṁ kho bhante tadā bhagavatā rājā māgadho ajātasattu vedehi putto paṭipucchito,",
  "anya-e0901n2:32_7": "evaṁ kho bhante tena tadā bhagavato ārocitaṁ.",
  "anya-e0901n2:33_0": "Pūraṇakassapa ayūvāda",
  "anya-e0901n2:34_0": "Pucchā – kathañcāvuso pūraṇakassapassa santike pucchāvissajjanā ahosi.",
  "anya-e0901n2:35_0": "Vissajjanā – ekamidaṁ bhante samayaṁ rājā māgadho ajātasattu vedehiputto yena pūraṇo kassapo tenupasaṅkami,",
  "anya-e0901n2:35_1": "upasaṅkamitvā pūraṇaṁ kassapaṁ sandiṭṭhikaṁ sāmaññaphalaṁ pucchi,",
  "anya-e0901n2:35_2": "atha kho bhante pūraṇo kassapo karoto kho mahārāja kārayato, chindato chedāpayato, pacato pācāpayato,",
  "anya-e0901n2:35_3": "socayato socāpayato (peyyāla) karoto na karīyati pāpaṁ tyādinā rañño māgadhassa ajātasattussa vedehiputtassa saṁdiṭṭhi kaṁ sāmaññaphalaṁ puṭṭho samāno akiriyaṁ byākāsi,",
  "anya-e0901n2:35_4": "evaṁ kho bhante pūraṇassa kassapassa santike pucchāvissajjanā ahosi.",
  "anya-e0901n2:36_0": "Pūraṇakassapavāda",
  "anya-e0901n2:37_0": "Nissiriko vata āvuso pūraṇassa kassapassa vādo anatthasaṁhito jigucchanīyo ativiya bhayānako,",
  "anya-e0901n2:37_1": "ye tassa vacanaṁ sotabbaṁ saddhātabbaṁ maññeyyuṁ,",
  "anya-e0901n2:37_2": "tesaṁ taṁ assa dīgharattaṁ ahitāya dukkhāya,",
  "anya-e0901n2:37_3": "ettakeneva ajja mayaṁ pucchāvissajjanaṁ thapessāma.",
  "anya-e0901n2:38_0": "Makkhaligosāla ayūvāda",
  "anya-e0901n2:39_0": "Pucchā – purimadivase āvuso mayā sāmaññaphalasuttassa nidānapariyāpannāni pucchitabbaṭṭhānāni kānici kānici pucchitāni, tayā ca suṭṭhu vissajjitāni,",
  "anya-e0901n2:39_1": "ajja pana yathānuppattamakkhaligosāya vādato paṭṭhāya pucchissāmi, makkhali pana āvuso",
  "anya-e0901n2:40_0": "Gosālo raññā māgadhena ajātasattunā vedehiputtena sandiṭṭhikaṁ sāmaññaphalaṁ puṭṭho kathaṁ byākāsi.",
  "anya-e0901n2:41_0": "Vissajjanā – ekamidaṁ bhante samayaṁ rājā māgadho ajātasattu vedehiputto yena makkhaligosālo tenupasaṁkami,",
  "anya-e0901n2:41_1": "upasaṁkamitvā makkhaliṁ gosālaṁ sandiṭṭhikaṁ sāmaññaphalaṁ pucchi,",
  "anya-e0901n2:41_2": "atha kho bhante makkhaligosālo rājānaṁ māgadhaṁ ajātasattuṁ vedehiputtaṁ etadavoca ‘‘natthi mahārāja hetu natthi paccayo sattānaṁ saṁkilesāya,",
  "anya-e0901n2:41_3": "ahetū apaccayā sattā saṁkilissanti.",
  "anya-e0901n2:41_4": "Natthi mahārāja hetu natthi paccayo sattānaṁ visuddhiyā,",
  "anya-e0901n2:41_5": "ahetū apaccayā sattā visujjhanti,",
  "anya-e0901n2:41_6": "(peyyāla) cullāsīti mahākappino satasahassāni,",
  "anya-e0901n2:41_7": "yāni bāle ca paṇḍite ca sandhāvitvā saṁsaritvā dukkhassantaṁ karissanti,",
  "anya-e0901n2:41_8": "tattha natthi ‘imināhaṁ sīlena vā vatena vā tapena vā brahmacariyena vā aparipakkaṁ vā kammaṁ paripācessāmi,",
  "anya-e0901n2:41_9": "paripakkaṁ vā kammaṁ phussa phussa byantiṁ karissāmī’ti hevaṁ natthi. Doṇamite sukhadukkhe,",
  "anya-e0901n2:41_10": "pariyantakate saṁsāre natthi hāyanavaḍḍhane, natthi ukkaṁsāvakaṁse.",
  "anya-e0901n2:41_11": "Seyyathāpi nāma suttapuṭṭhe khitte nibbeṭhiyamānameva paleti,",
  "anya-e0901n2:41_12": "evameva bāle ca paṇḍite ca sandhāvitvā saṁsaritvā dukkhassantaṁ karissantī’’ti,",
  "anya-e0901n2:41_13": "itthaṁ kho bhante rañño māgadhassa ajātasattussa vedehiputtassa makkhaligosālo sandiṭṭhikaṁ sāmaññaphalaṁ puṭṭho samāno saṁsārasuddhiṁ byākāsi.",
  "anya-e0901n2:42_0": "Makkhaligosālavāda",
  "anya-e0901n2:43_0": "Ayampi āvuso vādo nissirikoyeva anatthasaṁhito jigucchanīyo ati viya bhayānako,",
  "anya-e0901n2:43_1": "ye tassa vacanaṁ sotabbaṁ saddhātabbaṁ maññeyyuṁ,",
  "anya-e0901n2:43_2": "tesaṁ taṁ assa dīgharattaṁ ahitāya dukkhāya.",
  "anya-e0901n2:44_0": "Ajitakesakambalavāda",
  "anya-e0901n2:45_0": "Pucchā – athāparampi pucchāmi,",
  "anya-e0901n2:45_1": "ajito pana āvuso kesakambalo raññā māgadhena ajātasattunā vedehiputtena sandiṭṭhikaṁ sāmaññaphalaṁ puṭṭho kathaṁ byākāsi.",
  "anya-e0901n2:46_0": "Vissajjanā – ekamidaṁ bhante samayaṁ rājā māgadho ajātasattu vedehiputto yena ajito kesakambalo tenupasaṅkami,",
  "anya-e0901n2:46_1": "upasaṅkamitvā ajitaṁ kesakambalaṁ sandiṭṭhikaṁ sāmaññaphalaṁ pucchi,",
  "anya-e0901n2:46_2": "atha kho bhante ajito kesakambalo rājānaṁ māgadhaṁ ajātasattuṁ vedehiputtaṁ etadavoca ‘‘natthi mahārāja dinnaṁ, natthi yiṭṭhaṁ, natthi hutaṁ,",
  "anya-e0901n2:46_3": "natthi sukatadukkaṭānaṁ kammānaṁ phalaṁ vipāko, natthi ayaṁ loko, natthi paro loko, natthi mātā, natthi pitā, natthi sattā opapātikā,",
  "anya-e0901n2:46_4": "natthi loke samaṇabrāhmaṇā sammaggatā sammāpaṭipannā,",
  "anya-e0901n2:46_5": "ye imañca lokaṁ parañca lokaṁ sayaṁ abhiññā sacchikatvā pavedenti.",
  "anya-e0901n2:46_6": "(Peyyāla) bāle ca paṇḍite ca kāyassa bhedā ucchijjanti vinassantī’’ti.",
  "anya-e0901n2:46_7": "Itthaṁ kho bhante rañño māgadhassa ajātasattussa vedehiputtassa ajito kesakambalo sandiṭṭhikaṁ sāmaññaphalaṁ puṭṭho samāno ucchedaṁ byākāsi.",
  "anya-e0901n2:47_0": "Ajitakesakambala",
  "anya-e0901n2:48_0": "Ayampi kho āvuso nissirikoyeva,",
  "anya-e0901n2:48_1": "anatthasaṁhito jigucchanīyo ati viya bhayānako,",
  "anya-e0901n2:48_2": "ye tassa vacanaṁ sotabbaṁ saddhātabbaṁ maññeyyuṁ,",
  "anya-e0901n2:48_3": "tesaṁ taṁ assa dīgharattaṁ ahitāya dukkhāya.",
  "anya-e0901n2:49_0": "Pakudhakaccāyanavāda",
  "anya-e0901n2:50_0": "Pucchā – athāparampi pucchāmi,",
  "anya-e0901n2:50_1": "pakudho pana āvuso kaccāyano raññā māgadhena ajātasattunā vedehiputtena sandiṭṭhikaṁ sāmaññaphalaṁ puṭṭho kathaṁ byākāsi.",
  "anya-e0901n2:51_0": "Vissajjanā – ekamidaṁ bhante samayaṁ rājā māgadho ajātasattu vedehiputto yena pakudho kaccāyano tenupasaṅkami,",
  "anya-e0901n2:51_1": "upasaṅkamitvā pakudhaṁ kaccāyanaṁ sandiṭṭhikaṁ sāmaññaphalaṁ pucchi,",
  "anya-e0901n2:51_2": "atha kho bhante pakudho kaccāyano rājānaṁ māgadhaṁ ajāsattuṁ vedehiputtaṁ etadavoca ‘‘sattime mahārāja kāyā akaṭā akaṭavidhā animmitā animmātā vañcā kūṭaṭṭhā esikaṭṭhāyitā, te na iñjanti, na vipariṇāmenti, na aññamaññaṁ byābādhenti,",
  "anya-e0901n2:51_3": "nālaṁ aññamaññassa sukhāya vā dukkhāya vā sukhadukkhāya vā. Katame satta, pathavīkāyo, āpokāyo, tejokāyo vāyokāyo, sukhe, dukkhe, jīve sattame.",
  "anya-e0901n2:51_4": "Ime sattakāyā akaṭā akaṭavidhā animmitā animmātā vañcyā kūṭaṭṭhā esikaṭṭhāyitā, te na iñjanti, na vipariṇāmenti, na aññamaññaṁ byābādhenti,",
  "anya-e0901n2:51_5": "nālaṁ aññamaññassa sukhāya vā dukkhāya vā sukhadukkhāya vā.",
  "anya-e0901n2:51_6": "Tattha natthi hantā vā ghātetā vā, sotā vā sāvetā vā, viññātā vā viññāpetā vā,",
  "anya-e0901n2:51_7": "yopi tiṇhena satthena sīsaṁ chindati,",
  "anya-e0901n2:51_8": "na koci kiñci jivitā voropeti,",
  "anya-e0901n2:51_9": "sattannaṁtveva kāyānamantarena satthaṁ vivaramanupatatī’’ti.",
  "anya-e0901n2:51_10": "Itthaṁ kho bhante rañño māgadhassa ajātasattussa vedehiputtassa pakudho kaccāyano sāmaññaphalaṁ puṭṭho samāno aññena aññaṁ byākāsi.",
  "anya-e0901n2:52_0": "Pakudhakaccāyanavāda",
  "anya-e0901n2:53_0": "Ayampi kho āvuso vādo purimavādoviya nissirikoyeva anatthasaṁhito jigucchanīyo ativiya bhayānako.",
  "anya-e0901n2:54_0": "Nigaṇṭhanāṭaputtavāda",
  "anya-e0901n2:55_0": "Pucchā – athāparampi pucchāmi,",
  "anya-e0901n2:55_1": "nigaṇṭho panāvuso nāṭaputto raññā māgadhena ajātasattunā vedehiputtena sandiṭṭhikaṁ sāmaññaphalaṁ puṭṭho kathaṁ byākāsi.",
  "anya-e0901n2:56_0": "Vissajjanā – ekamidaṁ bhante samayaṁ rājā māgadho ajātasattu vedehiputto yena nigaṇṭho nāṭaputto tenupasaṁkami,",
  "anya-e0901n2:56_1": "upasaṁkamitvā nigaṇṭhaṁ nāṭaputtaṁ sandiṭṭhikaṁ sāmaññaphalaṁ pucchi,",
  "anya-e0901n2:56_2": "atha kho nigaṇṭho nāṭaputto rājānaṁ māgadhaṁ ajātasattuṁ vedehiputtaṁ etadavoca,",
  "anya-e0901n2:56_3": "‘‘idha mahārāja nigaṇṭho cātuyāmasaṁvarasaṁvuto hoti, kathañca mahārāja",
  "anya-e0901n2:57_0": "Nigaṇṭho cātuyāmasaṁvarasaṁvuto hoti,",
  "anya-e0901n2:57_1": "idha mahārāja nigaṇṭho sabbavārivārito ca hoti, sabbavāriyutto ca, sabbavāridhuto ca, sabbavāriphuṭo ca.",
  "anya-e0901n2:57_2": "Evaṁ kho mahārāja nigaṇṭho cātuyāmasaṁvarasaṁvuto hoti,",
  "anya-e0901n2:57_3": "yato kho mahārāja nigaṇṭho evaṁ cātuyāmasaṁvarasaṁvuto hoti.",
  "anya-e0901n2:57_4": "Ayaṁ vuccati mahārāja nigaṇṭho gatatto ca yatatto ca ṭhitatto cā’’ti.",
  "anya-e0901n2:57_5": "Itthaṁ kho bhante rañño māgadhassa ajātasattussa vedehiputtassa nigaṇṭho nāṭaputto sandiṭṭhikaṁ sāmaññaphalaṁ puṭṭho samāno cātuyāmasaṁvaraṁ byākāsi.",
  "anya-e0901n2:58_0": "Nigaṇṭhavāda",
  "anya-e0901n2:59_0": "Etassa panāvuso vāde koci sāsanānulomavādo atthi,",
  "anya-e0901n2:59_1": "asuddhaladdhitāya pana esopi vādo jigucchanīyoyeva,",
  "anya-e0901n2:59_2": "seyyathāpi bhojanaṁ gūthamissaṁ gārayhoyeva ārakā parivajjitabboyeva,",
  "anya-e0901n2:59_3": "seyyathāpi visasaṁsaṭṭho āpānīyakaṁso.",
  "anya-e0901n2:60_0": "Siñcaññavāda",
  "anya-e0901n2:61_0": "Pucchā – athāparampi pucchāmi,",
  "anya-e0901n2:61_1": "sañcayo panāvuso belaṭṭhaputto sandiṭṭhikaṁ sāmaññaphalaṁ puṭṭho kathaṁ byākāsi.",
  "anya-e0901n2:62_0": "Vissajjanā – ekamidaṁ bhante samayaṁ rājā māgadho ajātasattu vedehiputto yena sañcayo belaṭṭhaputto tenupasaṅkami,",
  "anya-e0901n2:62_1": "upasaṅkamitvā sañcayaṁ belaṭṭhaputtaṁ etadavoca,",
  "anya-e0901n2:62_2": "‘‘yathā nu kho imāni bho sañcaya puthusippāyatanāni, seyyathidaṁ,",
  "anya-e0901n2:62_3": "hatthārohā assarohā…pe… sakkā nu kho bho sañcaya evameva diṭṭheva dhamme sandiṭṭhikaṁ sāmaññaphalaṁ paññapetu’’nti,",
  "anya-e0901n2:62_4": "evaṁ vutte bhante sañcayo belaṭṭhaputto rājānaṁ māgadhaṁ ajātasattuṁ vedehiputtaṁ etadavoca.",
  "anya-e0901n2:63_0": "‘‘Atthi parolokoti iti ce maṁ pucchasi,",
  "anya-e0901n2:63_1": "atthi paro lokoti iti ce me assa, atthi paro",
  "anya-e0901n2:64_0": "Lokoti iti te naṁ byākareyyaṁ, evantipi me no, tathātipi me no, aññathātipi me no, notipi me no,",
  "anya-e0901n2:64_1": "no notipi me no…pe… neva hoti na na hoti tathāgato paraṁ maraṇāti iti ce maṁ pucchasi,",
  "anya-e0901n2:64_2": "neva hoti na na hoti tathāgato paraṁ maraṇāti iti ce me assa,",
  "anya-e0901n2:64_3": "neva hoti na na hoti tathāgato paraṁ maraṇāti iti te naṁ byākareyyaṁ, evantipi me no, tathātipi me no, aññathātipi me no, notipi me no, no notipi me no’’ti.",
  "anya-e0901n2:64_4": "Itthaṁ kho bhante rañño māgadhassa ajātasattussa vedehiputtassa sañcayo belaṭṭhaputto sandiṭṭhikaṁ sāmaññaphalaṁ puṭṭho samāno vikkhepaṁ byākāsi.",
  "anya-e0901n2:65_0": "Titthiayūvāda",
  "anya-e0901n2:66_0": "Sabbepi āvuso ete channaṁ satthārānaṁ vādā nissirikāyeva jigucchanīyāyeva anatthasaṁhitāyeva,",
  "anya-e0901n2:66_1": "bālānaṁ bhiyyoso mattāya sammohāya saṁvattanti anatthāya.",
  "anya-e0901n2:67_0": "Ajja pana āvuso kālo atikkanto,",
  "anya-e0901n2:67_1": "sveyeva bhagavatā vuttaṁ paṇītaṁ pasaṭṭhaṁ sandiṭṭhikaphalaṁ pucchāma.",
  "anya-e0901n2:68_0": "Pucchā – purimadivasesu āvuso sāmaññaphalasuttassa pubbabhāge yāva chasatthāramicchāvādapariyosānaṁ pucchanavissajjanaṁ amhehi kataṁ,",
  "anya-e0901n2:68_1": "ajja pana yathānuppattaṁ bhagavatā desitasāmaññaphalasuttādhikāre pucchāvissajjanaṁ karissāma.",
  "anya-e0901n2:68_2": "Bhagavā pana āvuso raññā māgadhena ajātasattunā vedehiputtena sandiṭṭhikaṁ sāmaññaphalaṁ puṭṭho kathaṁ byākāsi.",
  "anya-e0901n2:69_0": "Vissajjanā – bhagavā bhante tidhā vibhajitvā rañño māgadhassa ajātasattussa vedehiputtassa sandiṭṭhikaṁ sāmaññaphalaṁ puṭṭho byākāsi.",
  "anya-e0901n2:70_0": "Pucchā – kathañcāvuso bhagavā rañño māgadhassa ajātasattuno vedehiputtassa paṭhamaṁ sandiṭṭhikaṁ sāmaññaphalaṁ desesi.",
  "anya-e0901n2:71_0": "Vissajjanā – dāsaṁ bhante pabbajitaṁ upamābhāvena niddisitvā rañño māgadhassa ajātasattussa vedehiputtassa bhagavā paṭhamaṁ sandiṭṭhikaṁ sāmaññaphalaṁ desesi.",
  "anya-e0901n2:72_0": "Sohaṁ bhante bhagavantampi pucchāmi,",
  "anya-e0901n2:72_1": "yathā nu kho imāni bhante puthusippāyatanāni seyyathidaṁ…pe… sakkā nu kho bhante eva meva diṭṭheva dhamme sandiṭṭhikaṁ sāmaññaphalaṁ paññapetuṁ –",
  "anya-e0901n2:73_0": "Acchariyaṁ āvuso abbhutaṁ āvuso,",
  "anya-e0901n2:73_1": "yāva svākhātassa buddhasāsanassa mahiddhikatā mahānubhāvatā,",
  "anya-e0901n2:73_2": "yatrahi nāma dāsopi nihīnajacco evaṁ svākhāte buddhasāsane pabbajitvā attano issarabhūtena raññāpi vandanīyattaṁ garukaraṇīyattaṁ pāpuṇissati,",
  "anya-e0901n2:73_3": "supaññattametaṁ bhagavatā paṭhamaṁ sandiṭṭhikaphalaṁ.",
  "anya-e0901n2:74_0": "Pucchā – kathaṁ panāvuso bhagavā rañño māgadhassa ajātasattuno vedehiputtassa dutiyaṁ sandiṭṭhikaṁ sāmaññaphalaṁ desesi.",
  "anya-e0901n2:75_0": "Vissajjanā – kassakaṁ bhante pabbajitaṁ upamābhāvena dassetvā bhagavā rañño māgadhassa ajātasattussa vedehiputtassa sandiṭṭhikaṁ sāmaññaphalaṁ desesi.",
  "anya-e0901n2:76_0": "Acchariyaṁ āvuso abbhutaṁ āvuso,",
  "anya-e0901n2:76_1": "yāva buddhasāsanassa svākhātatā mahiddhikatā mahānubhāvatā,",
  "anya-e0901n2:76_2": "yatrahi nāma kassa kopi guṇarahito evaṁ svākhāte buddhasāsane pabbajitvā raṭṭhadhipatinā manussaloke devabhūtena raññāpi garukaraṇīyataṁ vandanīyataṁ pāpuṇissati,",
  "anya-e0901n2:76_3": "supaññattametaṁ āvuso bhagavatā dutiyaṁ sandiṭṭhikaphalaṁ.",
  "anya-e0901n2:77_0": "Pucchā – kathañcā panāvuso bhagavā purimehi sandiṭṭhikasāmaññaphalehi abhikkantatarañca paṇītatarañca sandiṭṭhikaṁ sāmaññaphalaṁ rañño desesi.",
  "anya-e0901n2:78_0": "Vissajjanā – bhagavā bhante buddhuppādato paṭṭhāya kulaputtassa pabbajita bhāvaṁ, tassa ca sīlasampadaṁ,",
  "anya-e0901n2:78_1": "tassa ca indriyesu guttadvārataṁ, ariyañcasatisampajaññaṁ, ariyañca santuṭṭhiṁ,",
  "anya-e0901n2:78_2": "pañcannañca nīvaraṇānaṁ pahānaṁ, cattāri ca jhānāni, aṭṭha ca vijjāyo,",
  "anya-e0901n2:78_3": "tāhi tāhi upamāhi vitthārato vibhajitvā rañño māgadhassa ajātasattussa vedehiputtassa sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:79_0": "Sakkā pana bhante diṭṭheva dhamme sandiṭṭhikaṁ sāmaññaphalaṁ,",
  "anya-e0901n2:79_1": "purimehi sandiṭṭhikehi sāmaññaphalehi abhikkantatarañca paṇītatarañca paññapetuṁ.",
  "anya-e0901n2:80_0": "Sakkā mahārājā,",
  "anya-e0901n2:80_1": "tena hi mahārāja suṇohi sādhukaṁ manasikarohi bhāsissāmi.",
  "anya-e0901n2:81_0": "Pucchā – kathañca panāvuso bhikkhu sīlasampanno hoti,",
  "anya-e0901n2:81_1": "kathañca bhagavā rañño māgadhassa ajātasattuno vedehiputtassa cūḷasīlaṁ vibhajitvā desesi.",
  "anya-e0901n2:82_0": "Vissajjanā – ‘‘kathañca mahārāja bhikkhu sīlasampanno hoti.",
  "anya-e0901n2:82_1": "Idha mahārāja bhikkhu pāṇātipātaṁ pahāya pāṇātipātā paṭivirato hoti nihitadaṇḍo nihitasattho lajjī dayāpanno,",
  "anya-e0901n2:82_2": "sabbapāṇabhūtahitānukampī viharati.",
  "anya-e0901n2:82_3": "Idampissa hoti sīlasmiṁ’’ evamādinā bhante bhagavā rañño māgadhassa ajātasattussa vedehiputtassa chabbīsatiyā ākārehi cūḷasīlaṁ vibhajitvā desesi.",
  "anya-e0901n2:83_0": "Sādhu sādhu āvuso,",
  "anya-e0901n2:83_1": "sādhu sādhu āvuso yaṁ bhikkhu evaṁ svākhāte buddhasāsane saddhāpabbājito iminā ca cūḷasīlena samannāgato vihareyya.",
  "anya-e0901n2:84_0": "Idāni pana kālo atikkanto.",
  "anya-e0901n2:85_0": "Suve yathānuppattaṭṭhānato paṭṭhāya pucchāvissajjanaṁ karissāma.",
  "anya-e0901n2:86_0": "Pucchā – kathaṁ panāvuso rañño māgadhassa ajātasattuno vedehiputtassa majjhimasīlañca mahāsīlañca vibhajitvā desesi.",
  "anya-e0901n2:87_0": "Vissajjanā – ‘‘yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ bījagāmabhūtagāmasamārambhaṁ anuyuttā viharanti. Seyyathidaṁ.",
  "anya-e0901n2:87_1": "Mūlabījaṁ khandhabījaṁ phaḷubījaṁ aggabījaṁ bījabījameva pañcamaṁ,",
  "anya-e0901n2:87_2": "iti evarūpā bījagāmabhūtagāmasamārambhā paṭivirato hoti.",
  "anya-e0901n2:87_3": "Idampissa hoti sīlasmiṁ’’ evamādinā bhante bhagavā rañño māgadhassa ajātasattussa vedehiputtassa majjhimasīlañca mahāsīlañca vitthārato vibhajitvā desesi.",
  "anya-e0901n2:88_0": "Sādhu sādhu āvuso,",
  "anya-e0901n2:88_1": "sādhu kho āvuso yaṁ bhikkhu evaṁ svākhāte buddhasāsane saddhāpabbajito evaṁ ariyena sīlena samannāgato vihareyya.",
  "anya-e0901n2:89_0": "Pucchā – kathaṁ panāvuso ariyaṁ indriyasaṁvarañca ariyaṁ satisampajaññañca ariyaṁ santosañca bhagavā rañño māgadhassa ajātasattussa vibhajitvā desesi.",
  "anya-e0901n2:90_0": "Vissajjanā – idha mahārāja bhikkhu cakkhunā rūpaṁ disvā na nimittaggāhī hoti nanubyañjanaggāhī,",
  "anya-e0901n2:90_1": "yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ,",
  "anya-e0901n2:90_2": "cakkhundriye saṁvaraṁ āpajjati, evamādinā ca.",
  "anya-e0901n2:91_0": "Idha mahārāja bhikkhu satisampajaññena samannāgato hoti,",
  "anya-e0901n2:91_1": "abhikkante paṭikkante sampajanakārī hoti,",
  "anya-e0901n2:92_0": "Ālokite vilokite sampajānakārī hoti,",
  "anya-e0901n2:92_1": "samiñjite pasārite sampajānakārī hoti,",
  "anya-e0901n2:92_2": "saṅghāṭipattacīvaradhāraṇe sampajānakārī hoti,",
  "anya-e0901n2:92_3": "asite pīte khāyite sāyite sampajānakārī hoti,",
  "anya-e0901n2:92_4": "uccārapassāvakamme sampajānakārī hoti,",
  "anya-e0901n2:92_5": "gate ṭhite nisinne sutte jāgarite bhāsite tuṇhībhāve sampajānakārī hoti,",
  "anya-e0901n2:92_6": "evaṁ kho mahārāja bhikkhu satisampajaññena samannāgato hoti.",
  "anya-e0901n2:93_0": "Kathañca mahārāja bhikkhu santuṭṭho hoti,",
  "anya-e0901n2:93_1": "idha mahārāja bhikkhu santuṭṭho hoti kāyaparihārikena cīvarena kucchiparihārikena piṇḍapātena.",
  "anya-e0901n2:94_0": "Evamādinā bhante bhagavā rañño māgadhassa ajātasattussa vedehiputtassa ariyañca indriyesuguttadvārataṁ ariyañca satisampajaññaṁ ariyañca santosaṁ vibhajitvā desesi.",
  "anya-e0901n2:95_0": "Sādhu sādhu āvuso,",
  "anya-e0901n2:95_1": "sādhu kho āvuso yaṁ bhikkhu evaṁ svākhāte buddhasāsane saddhāpabbajito iminā ca ariyena indriyasaṁvarena samannāgato,",
  "anya-e0901n2:95_2": "iminā ca ariyena satisampajaññena",
  "anya-e0901n2:96_0": "Samannāgato ,",
  "anya-e0901n2:96_1": "imāya ca ariyāya santuṭṭhiyā samannāgato vihareyya.",
  "anya-e0901n2:97_0": "Pucchā – kathaṁ panāvuso bhagavā rañño māgadhassa ajātasattussa vedehiputtassa nīvaraṇapahānaṁ vibhajitvā desesi.",
  "anya-e0901n2:98_0": "Vissajjanā – so evaṁ ariyena sīlakkhandhena samannāgato,",
  "anya-e0901n2:98_1": "ariyena indriyasaṁvarena samannāgato,",
  "anya-e0901n2:98_2": "ariyena satisampajaññena samannāgato,",
  "anya-e0901n2:98_3": "ariyāya santuṭṭhiyā samannāgato,",
  "anya-e0901n2:98_4": "vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapattaṁ abbhokāsaṁ palālapuñjaṁ.",
  "anya-e0901n2:98_5": "So pacchābhattaṁ piṇḍapātapaṭikkanto nisīdati pallaṅkaṁ ābhuñjitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "anya-e0901n2:98_6": "So abhijjhaṁ loke pahāya vigatābhijjhena cetasā viharati…pe… tassime pañca nīvaraṇe pahīne attani samanupassato pāmojjaṁ jāyati, pamuditassa pīti jāyati,",
  "anya-e0901n2:98_7": "pītimanassa kāyo passambhati, passaddhakāyo sukhaṁ vedehi, sukhino cittaṁ samādhiyati.",
  "anya-e0901n2:98_8": "Evaṁ kho bhante bhagavā rañño māgadhassa ajātasattussa vedehiputtassa nīvaraṇappahānaṁ vibhajitvā vitthārato desesi.",
  "anya-e0901n2:99_0": "Sādhu sādhu āvuso,",
  "anya-e0901n2:99_1": "sādhu kho āvuso yaṁ bhikkhu evaṁ svākhāte buddhasāsane saddhāpabbajito evaṁ pañcanīvaraṇe pajahitvā tehi cittaṁ visodhetvā vihareyya.",
  "anya-e0901n2:100_0": "Pucchā – kathañcāvuso bhagavā rañño māgadhassa ajātasattussa vedehiputtassa paṭhamaṁ sandiṭṭhikaṁ sāmaññaphalaṁ desesi,",
  "anya-e0901n2:100_1": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:101_0": "Vissajjanā – so vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati…pe… idampi kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca",
  "anya-e0901n2:102_0": "Paṇītatarañca .",
  "anya-e0901n2:102_1": "Evaṁ kho bhante bhagavā rañño māgadhassa ajātasattussa vedehiputtassa paṭhamaṁ sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:103_0": "Sādhu sādhu āvuso,",
  "anya-e0901n2:103_1": "sādhu kho āvuso yaṁ bhikkhu evaṁ svākhāte buddhasāsanasaṅkhāte dhammavinaye pabbajitvā evaṁ paṭhamaṁ jhānaṁ",
  "anya-e0901n2:104_0": "Upasampajja vivekajena pītisukhena attano kāyaṁ abhisandeyya parisandeyya paripūreyya.",
  "anya-e0901n2:105_0": "Pucchā – kathañcāvuso bhagavā dutiyañca tatiyañca catutthañca sandiṭṭhikaṁ sāmaññaphalaṁ desesi,",
  "anya-e0901n2:105_1": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:106_0": "Vissajjanā – puna ca paraṁ mahārāja bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁjhānaṁ upasampajja viharati evamādinā bhante bhagavā rañño māgadhassa ajātasattussa vedehiputtassa dutiyañca tatiyañca catutthañca sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:107_0": "Sādhu sādhu āvuso,",
  "anya-e0901n2:107_1": "sādhu kho āvuso yaṁ bhikkhu evaṁ svākhāte buddhasāsanasaṅkhāte dhammavinaye saddhāpabbajito evaṁ dutiyajhānañca tatiyajhānañca catutthajhānañca upasampajja tehi jhānasukhehi attano kāyaṁ abhisandetvā parisandetvā paripūretvā vihareyya.",
  "anya-e0901n2:108_0": "Pucchā – kathañca panāvuso bhagavā rañño māgadhassa ajātasattussa vedehiputtassa aparampi sandiṭṭhikaṁ sāmaññaphalaṁ desesi,",
  "anya-e0901n2:108_1": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:109_0": "Vissajjanā – so evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte ñāṇadassanāya cittaṁ abhinīharati abhininnāmeti,",
  "anya-e0901n2:109_1": "so evaṁ pajānāti ‘‘ayaṁ kho me kāyo rūpī cātumahābhūtiko mātāpettikasambhavo odanakummāsūpacayo aniccucchādanaparimaddanabhedanaviddhaṁsanadhammo,",
  "anya-e0901n2:109_2": "idañca pana me viññāṇaṁ ettha sitaṁ ettha paṭibandhanti…pe… idampi kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:109_3": "Evaṁ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:110_0": "Suññāraṁgā paviṭṭhassa, santacittassa bhikkhuno. Amānusī ratī hoti, sammādhammaṁ vipassato.",
  "anya-e0901n2:111_0": "Sādhu sādhu āvuso,",
  "anya-e0901n2:111_1": "sādhu kho āvuso yaṁ bhikkhu evaṁ svākhāte buddhasāsanasaṅkhāte dhammavinaye saddhāpabbajito evaṁ ñāṇadassanaṁ uppādetvā evaṁ ñāṇadassanena samannāgato hutvā vihareyya.",
  "anya-e0901n2:112_0": "Pucchā – kathañcāvuso bhagavā aparampi sandiṭṭhikaṁ sāmaññaphalaṁ desesi,",
  "anya-e0901n2:112_1": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:113_0": "Vissajjanā – so evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte manomayaṁ kāyaṁ abhinimmānāya cittaṁ abhinīharati abhininnāmeti,",
  "anya-e0901n2:113_1": "so imamhā kāyā aññaṁ kāyaṁ abhinimmināti rūpiṁ manomayaṁ sabbaṅgapaccaṅgiṁ ahīnindriyaṁ evamādinā bhante bhagavā rañño māgadhassa ajātasattussa vedehiputtassa aparampi sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:114_0": "Sādhu sādhu āvuso,",
  "anya-e0901n2:114_1": "sādhu kho āvuso yaṁ bhikkhu evaṁ svākhāte buddhasāsanasaṅkhāte dhammavinaye saddhāpabbajito evaṁ visesena manomayañāṇena samannāgato vihareyya.",
  "anya-e0901n2:115_0": "Pucchā – bhagavā āvuso rañño māgadhassa ajātasattussa vedehiputtassa jhānacatukkasaṅkhātañca paṭhama dutiya vijjāsaṅkhātañca sandiṭṭhikaṁ sāmaññaphalaṁ dassetvā,",
  "anya-e0901n2:115_1": "aparaṁ kīdisaṁ saṁndiṭṭhikaṁ sāmaññaphalaṁ desesi,",
  "anya-e0901n2:115_2": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:116_0": "Vissajjanā – so evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte iddhividhāya cittaṁ abhinīharati abhininnāmeti,",
  "anya-e0901n2:116_1": "so anekavihitaṁ iddhividhaṁ paccanubhoti, ekopi hutvā bahudhā hoti,",
  "anya-e0901n2:116_2": "bahudhāpi hutvā eko hoti…pe… idampi kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañcāti.",
  "anya-e0901n2:116_3": "Itthaṁ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:117_0": "Acchariyaṁ āvuso abbhutaṁ āvuso,",
  "anya-e0901n2:117_1": "yāva buddhasāsanassa svākhātatā,",
  "anya-e0901n2:117_2": "yatrahi nāma evaṁ svākhāte buddhasāsane pabbajitvā sāvakopi sammāpaṭipanno evaṁ mahiddhikaṁ evaṁ mahānubhāvaṁ iddhividhañāṇampi paccanubhossati.",
  "anya-e0901n2:118_0": "Pucchā – kathaṁ panāvuso bhagavā aparampi sandiṭṭhikaṁ sāmaññaphalaṁ desesi,",
  "anya-e0901n2:118_1": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:119_0": "Vissajjanā – so evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte dibbāya sotadhātuyā cittaṁ abhinīharati abhininnāmeti,",
  "anya-e0901n2:119_1": "so dibbāya sotadhātuyā visuddhāya atikkanta mānusikāya ubho sadde suṇāti dibbe ca mānuse ca ye dūre santike ca…pe… idampi kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:119_2": "Evaṁ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:120_0": "Acchariyaṁ āvuso, abbhutaṁ āvuso,",
  "anya-e0901n2:120_1": "yāva buddhasāsanassa svākhātatā,",
  "anya-e0901n2:120_2": "yatrahi nāma evaṁ svākhāte buddhasāsane saddhāpabbajito sammāpaṭipanno sāvakopi evaṁ visesaṁ dibbasotañāṇaṁ paṭilabhissati.",
  "anya-e0901n2:121_0": "Pucchā – kathaṁ panāvuso bhagavā aparampi sandiṭṭhikaṁ sāmaññaphalaṁ desesi,",
  "anya-e0901n2:121_1": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:122_0": "Vissajjanā – so evaṁ samāhite citte parisuddhe pariyodāte.",
  "anya-e0901n2:122_1": "Anaṅgaṇe vigatūpakkilese mudubhūte kammaniye ṭhite",
  "anya-e0901n2:123_0": "Ānañjappatte cetopariyañāṇāya cittaṁ abhinīharati abhininnāmeti,",
  "anya-e0901n2:123_1": "so parasattānaṁ parapuggalānaṁ cetasā ceto paricca pajānāti,",
  "anya-e0901n2:123_2": "sarāgaṁ vā cittaṁ sarāgaṁ cittanti pajānāti,",
  "anya-e0901n2:123_3": "vītarāgaṁ vā cittaṁ vītarāgaṁ cittanti pajānāti…pe… idampi kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:123_4": "Evaṁ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:124_0": "Acchariyaṁ āvuso, abbhutaṁ āvuso,",
  "anya-e0901n2:124_1": "yāva buddhasāsanassa svākhātatā,",
  "anya-e0901n2:124_2": "yatrahi nāma evaṁ svākhāte buddhasāsane pabbajito sammāpaṭipanno sāvakopi evaṁ visesaṁ cetopariyañāṇaṁ paṭilabhissati.",
  "anya-e0901n2:125_0": "Pucchā – kathaṁ panāvuso bhagavā aparampi sandiṭṭhikaṁ sāmaññaphalaṁ desesi,",
  "anya-e0901n2:125_1": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:126_0": "Vissajjanā – so evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānañjappatte pubbenivāsānussatiñāṇāya cittaṁ abhinīharati abhininnāmeti,",
  "anya-e0901n2:126_1": "so anekavihitaṁ pubbenivāsaṁ anussarati, seyyathidaṁ,",
  "anya-e0901n2:126_2": "ekampijātiṁ dvepi jātiyo…pe… idampi kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:126_3": "Evaṁ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:127_0": "Acchariyaṁ āvuso, abbhutaṁ āvuso,",
  "anya-e0901n2:127_1": "yāva buddhasāsanassa svākhātatā,",
  "anya-e0901n2:127_2": "yatrahi nāma evaṁ svākhāte buddhasāsane pabbajitvā sāvakopi sammāpaṭipanno evaṁ visesaṁ pubbenivāsañāṇaṁ paṭilabhissati.",
  "anya-e0901n2:128_0": "Pucchā – kathañca panāvuso bhagavā sandiṭṭhikaṁ sāmaññaphalaṁ desesi,",
  "anya-e0901n2:128_1": "purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:129_0": "Vissajjanā – so evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte sattānaṁ cutūpapātañāṇāya cittaṁ abhinīharati abhininnāmeti,",
  "anya-e0901n2:129_1": "so dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammupage satte pajānāti…pe… idampi kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:129_2": "Itthaṁ kho bhante bhagavā rañño māgadhassa ajātasattussa vedehiputtassa aparampi sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:130_0": "Acchariyaṁ āvuso, abbhutaṁ āvuso,",
  "anya-e0901n2:130_1": "yāva buddhasāsanassa svākhātatā,",
  "anya-e0901n2:130_2": "yatrahi nāma evaṁ svākhāte buddhasāsane pabbajito sāvakopi sammāpaṭipanno evaṁ visesaṁ dibbacakkhuñāṇaṁ paṭilabhissati.",
  "anya-e0901n2:131_0": "Pucchā – kathaṁ panāvuso bhagavā pariyosāne uttaritaraṁ sāmaññaphalaṁ desesi.",
  "anya-e0901n2:132_0": "Vissajjanā – so evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhinīharati abhininnāmeti…pe… idaṁ kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca.",
  "anya-e0901n2:132_1": "Imasmā ca pana mahārāja sandiṭṭhikā sāmaññaphalā aññaṁ sandiṭṭhikaṁ sāmaññaphalaṁ uttaritaraṁ vā paṇītataraṁ vā natthīti.",
  "anya-e0901n2:132_2": "Itthaṁ kho bhante bhagavā rañño māgadhassa ajātasattussa vedehiputtassa pariyosānaṁ sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi abhikkantatarañca paṇītatarañca desesi.",
  "anya-e0901n2:133_0": "Sādhu sādhu āvuso, sādhu kho āvuso,",
  "anya-e0901n2:133_1": "yaṁ bhikkhu buddhasāsane saddhāpabbajito evaṁ svākhāte dhammavinaye sammāpaṭipanno āsavakkhayañāṇaṁ pāpuṇitvā dukkhassantaṁ karoti.",
  "anya-e0901n2:134_0": "Pucchā – kathaṁ panāvuso rājā māgadho ajātasattu vedehiputto imissā desanāya pariyosāne bhagavati ca desanāyañca pasanno pasannākāraṁ akāsi,",
  "anya-e0901n2:134_1": "kīdisañca ānisaṁsaṁ paṭilabhi.",
  "anya-e0901n2:135_0": "Vissajjanā – evaṁ vutte bhante māgadho ajātasattu vedehiputto bhagavantaṁ etadavoca, abhikkantaṁ bhante, abhikkantaṁ bhante,",
  "anya-e0901n2:135_1": "seyyathāpi bhante nikkujjitaṁ vā ukkujjeyya,",
  "anya-e0901n2:135_2": "paṭicchannaṁ vā vivareyya…pe… ajjatagge pāṇṇupetaṁ saraṇaṁ gatanti,",
  "anya-e0901n2:135_3": "ayañhi bhante rājā pitumāritakālato paṭṭhāya neva rattiṁ na divā niddaṁ paṭilabhati,",
  "anya-e0901n2:135_4": "satthāraṁ pana upasaṅkamitvā imāya madhurāya ojavantiyā dhammadesanāya sutakālato paṭṭhāya niddaṁ paṭilabhati,",
  "anya-e0901n2:135_5": "tiṇṇaṁ ratanānaṁ mahāsakkāramakāsi,",
  "anya-e0901n2:135_6": "puthujjanikāya saddhāya samannāgato nāma iminā raññā sadiso nāhosi,",
  "anya-e0901n2:135_7": "anāgate pana vijitāvī nāma paccekabuddho hutvā parinibbāyissati.",
  "anya-e0901n2:135_8": "Evaṁ kho bhante rājā māgadho ajātasattu vedehiputto desanāpariyosāne pasanno pasannākāramakāsi,",
  "anya-e0901n2:135_9": "idisañca bhante mahānisaṁsaṁ paṭilabhi.",
  "anya-e0901n2:136_0": "Ambaṭṭhasutta",
  "anya-e0901n2:137_0": "Pucchā – tenāvuso bhagavā jānatā arahatā passatā sammāsambuddhena ambaṭṭhaṁ ṭāma suttaṁ kattha kaṁ ārabbha bhāsitaṁ.",
  "anya-e0901n2:138_0": "Vissajjanā – kosalesu bhante janapade icchānaṅgale nāma kosalānaṁ brāhmaṇagāme ambaṭṭhaṁ nāma māṇavaṁ brāhmaṇassa pokkharasātissa antevāsiṁ ārabbha bhāsitaṁ.",
  "anya-e0901n2:139_0": "Soṇadaṇḍasutta",
  "anya-e0901n2:140_0": "Pucchā – soṇadaṇḍaṁ panāvuso suttaṁ bhagavatā kattha kaṁ ārabbha bhāsitaṁ.",
  "anya-e0901n2:141_0": "Vissajjanā – aṅgesu bhante janapade campāyaṁ soṇadaṇḍaṁ brāhmaṇaṁ ārabbha bhāsitaṁ.",
  "anya-e0901n2:142_0": "Kūṭadantasutta",
  "anya-e0901n2:143_0": "Pucchā – kūṭadantaṁ panāvuso suttaṁ bhagavatā kattha kaṁ ārabbha bhāsitaṁ.",
  "anya-e0901n2:144_0": "Vissajjanā – magadhesu bhante khāṇumate nāma brāhmaṇagāme kūṭadanta brāhmaṇaṁ ārabbha bhāsitaṁ.",
  "anya-e0901n2:145_0": "Mahālisutta",
  "anya-e0901n2:146_0": "Pucchā – mahāliṁ panāvuso suttaṁ bhagavatā kattha kaṁ ārabbha bhāsitaṁ.",
  "anya-e0901n2:147_0": "Vissajjanā – vesāliyaṁ bhante oṭṭhaddhaṁ nāma licchaviṁ ārabbha bhāsitaṁ.",
  "anya-e0901n2:148_0": "Jāliyasutta",
  "anya-e0901n2:149_0": "Pucchā – jāliyaṁ panāvuso suttaṁ bhagavatā kattha kaṁ ārabbha bhāsitaṁ.",
  "anya-e0901n2:150_0": "Vissajjanā – kosambiyaṁ bhante dve pabbajite ārabbha bhāsitaṁ.",
  "anya-e0901n2:151_0": "Mahāsīhanādasutta",
  "anya-e0901n2:152_0": "Pucchā – mahāsīhanādaṁ panāvuso suttaṁ bhagavatā kattha kaṁ ārabbha bhāsitaṁ.",
  "anya-e0901n2:153_0": "Vissajjanā – uruññāyaṁ bhante kaṇṇakathale acelaṁ kassapaṁ ārabbha bhāsitaṁ.",
  "anya-e0901n2:154_0": "Poṭṭhapādasutta",
  "anya-e0901n2:155_0": "Pucchā – poṭṭhapādaṁ panāvuso suttaṁ bhagavatā kattha kaṁ ārabbha bhāsitaṁ.",
  "anya-e0901n2:156_0": "Vissajjanā – sāvatthiyaṁ bhante poṭṭhapādañca paribbājakaṁ cittañca hatthisāriputtaṁ ārabbha bhāsitaṁ.",
  "anya-e0901n2:157_0": "Subhasutta",
  "anya-e0901n2:158_0": "Pucchā – subhasuttaṁ panāvuso kattha kaṁ ārabbha kena bhāsitaṁ.",
  "anya-e0901n2:159_0": "Vissajjanā – sāvatthiyaṁ bhante āyasmatā ānandena dhammabhaṇḍāgārikena subhaṁ māṇavaṁ todeyyaputtaṁ ārabbha bhāsitaṁ.",
  "anya-e0901n2:160_0": "Kevaṭṭasutta",
  "anya-e0901n2:161_0": "Pucchā – kevaṭṭaṁ panāvuso suttaṁ bhagavatā kattha kaṁ ārabbha bhāsitaṁ.",
  "anya-e0901n2:162_0": "Vissajjanā – nāḷandā yaṁ bhante kevaṭṭaṁ gahapatiputtaṁ ārabbha bhāsitaṁ.",
  "anya-e0901n2:163_0": "Lohiccasutta",
  "anya-e0901n2:164_0": "Pucchā – lohiccasutta panāvuso bhagavatā kattha kaṁ ārabbha bhāsitaṁ.",
  "anya-e0901n2:165_0": "Vissajjanā – kosalesu bhante janapade sālavatikāyaṁ lohiccaṁ brāhmaṇaṁ ārabbha bhāsitaṁ.",
  "anya-e0901n2:166_0": "Tevijjasutta",
  "anya-e0901n2:167_0": "Pucchā – tevijjasuttaṁ panāvuso bhagavatā kattha kaṁ ārabbha bhāsitaṁ.",
  "anya-e0901n2:168_0": "Vissajjanā – kosalesu bhante manasākaṭe nāma kosalānaṁ brāhmaṇagāme vāseṭṭhaṁ bhāradvājaṁ māṇavaṁ ārabbha bhāsitaṁ.",
  "anya-e0901n2:169_0": "Mahāpadānasutta",
  "anya-e0901n2:170_0": "Pucchā – tena āvuso bhagavatā jānatā passatā arahatā sammāsambuddhena mahāpadānasuttaṁ dīghanikāye mahāvagge porāṇakehi saṅgitikārehi paṭhamaṁ saṅgitaṁ bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:171_0": "Vissajjanā – sāvatthiyaṁ bhante sambahule bhikkhū ārabbha bhāsitaṁ,",
  "anya-e0901n2:171_1": "sambahulānaṁ bhante bhikkhūnaṁ pacchābhattaṁ piṇḍapātapaṭikkantānaṁ maṇḍalamāḷe sannisinnānaṁ sannipatitānaṁ pubbenivāsapaṭisaṁyuttā dhammīkathā udapādi,",
  "anya-e0901n2:171_2": "itipi pubbenivāso itipi pubbenivāsoti,",
  "anya-e0901n2:171_3": "tasmiṁ bhante vatthusmiṁ bhāsitaṁ.",
  "anya-e0901n2:172_0": "Mahānidānasutta",
  "anya-e0901n2:173_0": "Pucchā – mahānidānasuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:174_0": "Vissajjanā – kurūsu bhante kammāsadhamme nāma kurūnaṁ nigame āyasmantaṁ ānandaṁ ārabbha bhāsitaṁ,",
  "anya-e0901n2:174_1": "āyasmā bhante ānando bhagavantaṁ upasaṅkamitvā etadavoca ‘‘acchariyaṁ bhante, abbhutaṁ bhante,",
  "anya-e0901n2:174_2": "yāva gambhīrocāyaṁ bhante paṭiccasamuppādo",
  "anya-e0901n2:175_0": "Gambhīrāvabhāso ca,",
  "anya-e0901n2:175_1": "atha ca pana me uttānakuttānako viya khāyatī’’ti,",
  "anya-e0901n2:175_2": "tasmiṁ bhante vatthusmiṁ bhāsitaṁ.",
  "anya-e0901n2:176_0": "Mahāparinibbānasutta",
  "anya-e0901n2:177_0": "Pucchā – mahāparinibbānasuttaṁ panāvuso bahuanusandhikaṁ, bahudesanā saṅgahaṁ,",
  "anya-e0901n2:177_1": "buddhassa bhagavato parinibbānāsannavasse pavattaaṭṭhuppattidīpakavacanapabandhabhūtaṁ,",
  "anya-e0901n2:177_2": "tasmā taṁ antarābhedavasena vibhajja paricchijja paricchijja pucchissāmi, tatthāvuso bhagavatā paṭhamaṁ",
  "anya-e0901n2:178_0": "Rājūnaṁ aparihāniyadhammadesanā kattha kaṁ ārabbha kismiṁ vatthusmiṁ bhāsitā.",
  "anya-e0901n2:179_0": "Vissajjanā – rājagahe bhante vassakāraṁ brāhmaṇaṁ magadhamahāmattaṁ ārabbha bhāsitā,",
  "anya-e0901n2:179_1": "vassakāro bhante brāhmaṇo magadhamahāmatto bhagavantaṁ upasaṅkamitvā etadavoca ‘‘rājā bho gotama māgadho ajātasattu vedehiputto vajjī abhiyātukāmo so evamāha ahaṁ hime vajjī evaṁ mahiddhike evaṁ mahānubhāve ucchecchāmi vajjī vināsessāmi vajjī anayabyasanaṁ āpādessāmī vajjī’’ti tasmiṁ bhante vatthusmiṁ bhāsitā.",
  "anya-e0901n2:180_0": "Pucchā – bhikkhūnaṁ panāvuso aparihāniyadhammadesanā bhagavatā kattha kismiṁ vatthusmiṁ bhāsitā.",
  "anya-e0901n2:181_0": "Vissajjanā – tasmiṁyeva bhante rājagahe tasmiṁyeva vatthusmiṁ bhāsitā.",
  "anya-e0901n2:182_0": "Jarāsutta",
  "anya-e0901n2:183_0": "Pucchā – dhammādāso āvuso dhammapariyāyo bhagavatā kattha kaṁ ārabbha kismiṁ vatthusmiṁ bhāsito.",
  "anya-e0901n2:184_0": "Vissajjanā – nātike bhante giñjakāvasathe āyasmantaṁ ānanda ārabbha bhāsito,",
  "anya-e0901n2:184_1": "āyasmā bhante ānando bhagavantaṁ upasaṅkamitvā nātikiyānaṁ dvādasannaṁ puggalānaṁ gatiabhisamparāyaṁ pucchi,",
  "anya-e0901n2:184_2": "tasmiṁ bhante vatthusmiṁ bhāsito.",
  "anya-e0901n2:185_0": "Attadīpa dhammadesanā",
  "anya-e0901n2:186_0": "Pucchā – attadīpadhammadesanā panāvuso bhagavatā kattha kaṁ ārabbha kismiṁ vatthusmiṁ bhāsitā.",
  "anya-e0901n2:187_0": "Vissajjanā – vesāliyaṁ bhante veḷuvagāmake āyasmantaṁ ānandaṁ ārabbha bhāsitā,",
  "anya-e0901n2:187_1": "āyasmā bhante ānando bhagavato gilānavuṭṭhitassa aciravuṭṭhitassa gelaññā bhagavato gelaññena attano khedapattakāraṇaṁ ārocesi,",
  "anya-e0901n2:187_2": "tasmiṁ bhante vatthusmiṁ bhāsitā.",
  "anya-e0901n2:188_0": "‘‘Tasmātihānanda attadīpā viharatha attasaraṇā anaññasaraṇā’’.",
  "anya-e0901n2:189_0": "Pucchā – bhagavatā āvuso purima dutiyadivase pucchitavissajjitakkamena attadīpadhammadesanañca aññāni ca dhammadesanāni kathetvā pariniṭṭhita sabbabuddhakiccena āyusaṅkhāro kattha ossaṭṭho.",
  "anya-e0901n2:190_0": "Vissajjanā – vesāliyaṁ bhante cāpāle cetiye mārena pāpimatā yācito bhagavā satena sampajānena āyusaṅkhāro ossaṭṭho.",
  "anya-e0901n2:191_0": "‘‘Parinibbātu dāni bhante bhagavā, parinibbātu sugato,",
  "anya-e0901n2:191_1": "parinibbāna kālo dāni bhante bhagavato.",
  "anya-e0901n2:192_0": "Apposukko tvaṁ pāpima hoti,",
  "anya-e0901n2:192_1": "na ciraṁ tathāgatassa parinibbānaṁ bhavissati,",
  "anya-e0901n2:192_2": "ito tiṇṇaṁ māsānaṁ accayena tathāgato parinibbāyissati.",
  "anya-e0901n2:193_0": "Catumahāpadesa",
  "anya-e0901n2:194_0": "Pucchā – catumahāpadesadhammadesanā panāvuso bhagavatā kattha bhāsitā.",
  "anya-e0901n2:195_0": "Vissajjanā – bhoganagare bhante ānande cetiye bhāsitā.",
  "anya-e0901n2:196_0": "Paripakko vayo mayhaṁ, parittaṁ mama jīvitaṁ. Pahāya vo gamissāmi, kataṁ me saraṇamattano.",
  "anya-e0901n2:197_0": "Saṁvega",
  "anya-e0901n2:198_0": "Pucchā – catusaṁvejanīyakathā panāvuso bhagavatā kattha kaṁ ārabbha kismiṁ vatthusmiṁ bhāsitā.",
  "anya-e0901n2:199_0": "Vissajjanā – kusinārāyaṁ bhante āyasmantaṁ ānandaṁ ārabbha bhāsitā,",
  "anya-e0901n2:199_1": "āyasmā bhante ānando bhagavantaṁ etadavoca ‘‘pubbe bhante disāsu vassaṁvuṭṭhā bhikkhū āgacchanti tathāgataṁ dassanāya,",
  "anya-e0901n2:199_2": "te mayaṁ labhāma manobhāvanīye bhikkhū dassanāya, labhāma payirupāsanāya.",
  "anya-e0901n2:199_3": "Bhagavato pana mayaṁ bhante accayena na labhissāma manobhāvanīye bhikkhū dassanāya,",
  "anya-e0901n2:199_4": "na labhissāma payirupāsanāyā’’ti,",
  "anya-e0901n2:199_5": "tasmiṁ bhante vatthusmiṁ bhāsitā.",
  "anya-e0901n2:200_0": "Yehi keci ānanda cetiyacārikaṁ āhiṇḍantā pasannacittā kālaṁ karissanti,",
  "anya-e0901n2:200_1": "sabbete kāyassa bhedā paraṁ maraṇā sugatiṁ saggaṁ lokaṁ upapajjissanti hu –",
  "anya-e0901n2:201_0": "Pucchā – kathañcāvuso bhagavā bhikkhūnaṁ mātugāmesu paṭipajjitabbavattaṁ kathesi.",
  "anya-e0901n2:202_0": "Vissajjanā – adassanaṁ ānandāti ca anālāpo ānandāti ca sati ānanda upaṭṭhabbetabbāti ca evaṁ kho bhante bhagavā mātugāmesu paṭipajjitabbākāraṁ kathesi.",
  "anya-e0901n2:203_0": "Mahāsudassanasutta",
  "anya-e0901n2:204_0": "Pucchā – mahāsudassanasuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:205_0": "Vissajjanā – tissaṁyeva bhante kusinārāyaṁ āyasmantaṁ ānandaṁ ārabbha bhāsitaṁ,",
  "anya-e0901n2:205_1": "āyasmā bhante ānando bhagavantaṁ etadavoca ‘‘mā bhante bhagavā imasmiṁ khuddakanagarake",
  "anya-e0901n2:206_0": "Ujjaṅgalanagarake sākhānagarake parinibbāyi.",
  "anya-e0901n2:206_1": "Santi bhante aññāni mahānagarāni. Seyyathidaṁ, campā, rājagahaṁ, sāvatthī, sāketaṁ, kosambī, bārāṇasī, ettha bhagavā parinibbāyatu,",
  "anya-e0901n2:206_2": "ettha bahū khattiyamahāsālā brāhmaṇa mahāsālā gahapati mahāsālā tathāgate abhippasannā.",
  "anya-e0901n2:206_3": "Te tathāgatassa sarīrapūjaṁ karissantī’’ti,",
  "anya-e0901n2:206_4": "tasmiṁ bhante vatthusmiṁ bhāsitaṁ.",
  "anya-e0901n2:207_0": "Pucchā – bhagavā āvuso purimadivase pucchita vissajjitakkamena mahāsudassana suttantaṁ desetvā subhaddaṁnāma paribbājakaṁ buddhaveneyyesu pacchimasāvakabhūtaṁ kathaṁ vinesi.",
  "anya-e0901n2:208_0": "Vissajjanā – yasmiṁ kho subhadda dhammavinaye ariyo aṭṭhaṅgiko maggo na upalabbhati,",
  "anya-e0901n2:208_1": "samaṇopi tattha na upalabbhati,",
  "anya-e0901n2:208_2": "dutiyopi tattha samaṇo na upalabbhati,",
  "anya-e0901n2:208_3": "tatiyopi tattha samaṇo na upalabbhati,",
  "anya-e0901n2:208_4": "catutthopi tattha samaṇo na upalabbhati (peyyāla).",
  "anya-e0901n2:208_5": "Ime ca subhadda bhikkhū sammā vihareyyuṁ, asuñño loko arahantehi assa,",
  "anya-e0901n2:208_6": "evaṁ kho bhante bhagavā subhaddaṁ paribbājakaṁ buddhaveneyyesu pacchimaṁ sakkhisāvakaṁ vinesi.",
  "anya-e0901n2:209_0": "Parinibbānasutta",
  "anya-e0901n2:210_0": "Pucchā – pacchime panāvuso kāle bhagavā āyasmato ānandassa kīdisaṁ vacanaṁ kathetvā, kathañca bhikkhū pavāretvā,",
  "anya-e0901n2:210_1": "kīdisañca bhikkhūnaṁ vacanaṁ āmantetvā,",
  "anya-e0901n2:210_2": "kathañca anupādisesāya nibbānadhātuyā parinibbāyi.",
  "anya-e0901n2:211_0": "Vissajjanā – bhagavā bhante pacchime kāle āyasmato ānandassa siyā kho panānanda tumhākaṁ evamassa atītasatthukaṁ pāvacanaṁ natthi no satthāti evamādikaṁ vacanaṁ kathetvā,",
  "anya-e0901n2:211_1": "siyā kho pana bhikkhave ekabhikkhussāpi kaṅkhā vā vimati vā buddhe vā dhamme vā saṅghe vā magge vā paṭipadāya vāti evamādinā bhikkhū pavāretvā,",
  "anya-e0901n2:211_2": "handadāni bhikkhave āmantayāmi vo,",
  "anya-e0901n2:211_3": "vayadhammā saṅkhārā appamādena sampādethāti pacchimañca ovādavacanaṁ bhikkhūnaṁ āmantetvā,",
  "anya-e0901n2:211_4": "nava anupubbasamāpattiyo anulomaṁ paṭilomaṁ samāpajjitvā,",
  "anya-e0901n2:211_5": "catutthajjhānā vuṭṭhahitvā samanantarā anupādisesāya nibbānadhātuyā parinibbāyi.",
  "anya-e0901n2:212_0": "Nāvuso ānanda bhagavā parinibbuto,",
  "anya-e0901n2:212_1": "saññāvedayita nirodhaṁ samāpanno.",
  "anya-e0901n2:213_0": "Janavasabhasutta",
  "anya-e0901n2:214_0": "Pucchā – mahāsudassanasuttaṁ panāvuso purimadivase pucchitañca vissajjitañca,",
  "anya-e0901n2:214_1": "janavasabhasuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:215_0": "Vissajjanā – nātike bhante giñjakāvasathe āyasmantaṁ ānandaṁ ārabbha bhāsitaṁ,",
  "anya-e0901n2:215_1": "āyasmā bhante ānando māgadhake paricārake ārabbha bhagavato sammukhā parikathaṁ kathesi,",
  "anya-e0901n2:215_2": "tasmiṁ bhante vatthusmiṁ bhāsitaṁ.",
  "anya-e0901n2:216_0": "Mahāgovindasutta",
  "anya-e0901n2:217_0": "Pucchā – mahāgovindasuttaṁ panāvuso bhagavatā kattha bhāsitaṁ.",
  "anya-e0901n2:218_0": "Vissajjanā – rājagahe bhante bhāsitaṁ.",
  "anya-e0901n2:219_0": "Mahāsamayasutta",
  "anya-e0901n2:220_0": "Pucchā – mahāsamayasuttaṁ panāvuso bhagavatā kattha bhāsitaṁ.",
  "anya-e0901n2:221_0": "Vissajjanā – sakkesu bhante kapilavatthusmiṁ bhāsitaṁ.",
  "anya-e0901n2:222_0": "Sakkapañhasutta",
  "anya-e0901n2:223_0": "Pucchā – sakkapañhasuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:224_0": "Vissajjanā – magadhesu bhante pācīnato rājagahassa ambasaṇḍā nāma brāhmaṇagāmo,",
  "anya-e0901n2:224_1": "tassuttarato vediyake pabbate indasālaguhāyaṁ sakkaṁ devānamindaṁ ārabbha bhāsitaṁ,",
  "anya-e0901n2:224_2": "sakko bhante devānamindo bhagavantaṁ upasaṅkamitvā pañhaṁ pucchi,",
  "anya-e0901n2:224_3": "tasmiṁ bhante vatthusmiṁ bhāsitaṁ.",
  "anya-e0901n2:225_0": "Mahāsatipaṭṭhānasutta",
  "anya-e0901n2:226_0": "Pucchā – mahāsatipaṭṭhānasuttaṁ panāvuso bhagavatā kattha bhāsitaṁ.",
  "anya-e0901n2:227_0": "Vissajjanā – kurūsu bhante kammāsadhamme nāma kurūnaṁ nigame bhāsitaṁ.",
  "anya-e0901n2:228_0": "Pāyāsisutta",
  "anya-e0901n2:229_0": "Pucchā – pāyāsi suttaṁ panāvuso kattha kaṁ ārabbha kismiṁ vatthusmiṁ kena bhāsitaṁ.",
  "anya-e0901n2:230_0": "Vissajjanā – kosalesu bhante setabyānāma kosalānaṁ nagaraṁ uttarena setabyaṁ siṁsapāvane āyasmatā kumārakassapena pāyāsiṁ rājaññaṁ ārabbha bhāsitaṁ,",
  "anya-e0901n2:230_1": "pāyāsissa bhante rājaññassa evarūpaṁ pāpakaṁ diṭṭhigataṁ uppannaṁ hoti,",
  "anya-e0901n2:230_2": "itipi natthi paroloko natthi sattā opapātikā natthi sukatadukkaṭānaṁ kammānaṁ phalaṁ vipākoti,",
  "anya-e0901n2:230_3": "tasmiṁ bhante vatthusmiṁ bhāsitaṁ.",
  "anya-e0901n2:231_0": "Pucchā – tatthāvuso pāyāsissa rājaññassa diṭṭhipakāsanāca āyasmato kumārakassapattherassa diṭṭhiviniveṭṭhanakathā ca anekavāraṁ āgatā,",
  "anya-e0901n2:231_1": "tatthāvuso paṭhamaṁ pāyāsi rājañño attano diṭṭhiṁ kathaṁ pakāsesi,",
  "anya-e0901n2:231_2": "kathañcāyasmā kumārakassapo taṁ micchādiṭṭhiṁ viniveṭhesi.",
  "anya-e0901n2:232_0": "Vissajjanā – pāyāsi bhante rājañño āyasmantaṁ kumārakassapaṁ upasaṅkamitvā etadavoca ‘‘ahañhi bho kassapa evaṁ vādī evaṁ diṭṭhī itipi natthi paroloko, natthi sattā opapātikā,",
  "anya-e0901n2:232_1": "natthi sukatadukkaṭānaṁ kammānaṁ phalaṁ vipāko’’ki,",
  "anya-e0901n2:232_2": "evaṁ kho bhante pāyāsirājañño attano micchādiṭṭhiṁ āyasmato kumārakassapassa santike pakāsesi.",
  "anya-e0901n2:232_3": "Āyasmā ca kumārakassapo sakkhikāraṇaṁ candimasūriyaupamaṁ dassetvā pāyāsissa rājaññassa taṁ pāpakaṁ diṭṭhigataṁ viniveṭhesi.",
  "anya-e0901n2:233_0": "Sādhu sādhu āvuso,",
  "anya-e0901n2:233_1": "sādhu kho āvuso āyasmā kumārakassapo pāyāsissa rājaññassa micchādiṭṭhikassa saddhammavimukhibhūtassa paccakkhato paralokaṁ dassetvā taṁ micchādiṭṭhiṁ viniveṭhesi.",
  "anya-e0901n2:234_0": "Pucchā – atha panāvuso pāyāsirājañño dutiyampi kīdisaṁ sādhakapariyāyaṁ dassetvā attano vādaṁ patiṭṭhāpesi,",
  "anya-e0901n2:234_1": "kathañcāyasmā kumārakassapo taṁ micchāvādaṁ sahadhammena suniggahaṁ niggahetvā dhammavādaṁ patiṭṭhāpesi.",
  "anya-e0901n2:235_0": "Vissajjanā – dutiye pana bhante pāyāsirājañño attano mittāmacce ñātisālohite duccaritasamaṅgino kālaṁkate sādhakapariyāyaṁ dassetvā attano micchāvādaṁ patiṭṭhāpesi ,",
  "anya-e0901n2:235_1": "āyasmā ca kumārakassapo coraupamāya taṁ micchāvādaṁ sahadhammena suniggahaṁ niggahetvā dhammavādaṁ patiṭṭhāpesi.",
  "anya-e0901n2:236_0": "Sādhu sādhu āvuso,",
  "anya-e0901n2:236_1": "sādhu kho āvuso yaṁ āyasmā kumārakassapo uppannaṁ parappavādaṁ sahadhammena suniggahaṁ niggahetvā dhammavādaṁ patiṭṭhāpesi.",
  "anya-e0901n2:237_0": "Pucchā – atha panāvuso pāyāsirājañño tatiyampi kīdisaṁ sādhaka pariyāyaṁ dassetvā attanovādaṁ patiṭṭhāpesi,",
  "anya-e0901n2:237_1": "kathañcāyasmā kumārakassapo taṁ micchāvādaṁ sahadhammena suniggaha niggahetvā dhammavādaṁ patiṭṭhāpesi.",
  "anya-e0901n2:238_0": "Vissajjanā – tatiyampana bhante pāyāsirājañño attano mittāmacce ñātisālohite sucaritasamaṅgino kālaṁkate dassetvā attano micchāvādaṁ patiṭṭhāpesi,",
  "anya-e0901n2:238_1": "āyasmā ca kumārakassapo gūthakūpe patapurisopamāya taṁ micchāvādaṁ sahadhammena suniggahitaṁ niggahetvā dhammavādaṁ patiṭṭhāpesi.",
  "anya-e0901n2:239_0": "Sādhu sādhu āvuso,",
  "anya-e0901n2:239_1": "sādhu kho āvuso yaṁ āyasmā kumārakassapo uppannaṁ parappavādaṁ sahadhammena suniggahaṁ niggahetvā dhammavādaṁ patiṭṭhāpesi.",
  "anya-e0901n2:240_0": "Pucchā – āyasmatā āvuso kumārakassapena purimadivase pucchitavissajjitakkamena gūthakūpapurisaupamāya micchāvādaṁ paṭikkhipitvā dhammavāde patiṭṭhāpiyamāne piyāsirājañño",
  "anya-e0901n2:241_0": "Catutthaṁ vā pañcamaṁ vā kīdisaṁ sādhakapariyāyaṁ dassetvā attanovādaṁ patiṭṭhāpesi,",
  "anya-e0901n2:241_1": "kathañcāyasmā kumārakassapo sahadhammena taṁ micchāvādaṁ paṭikkhipitvā dhammavādaṁ patiṭṭhāpesi.",
  "anya-e0901n2:242_0": "Vissajjanā – pāyāsi bhante rājañño āyasmatā kumārakassapena gūthakūpe nimuggapuriso pamāya micchāvādaṁ suniggahitaṁ niggahetvā dhammavāde patiṭṭhāpite catutthaṁ vā pañcamaṁ vā attano mittāmacce ñātisālohite samādinna pañcasīle sādhakapariyāyaṁ dassetvā attano micchāvādaṁ patiṭṭhāpesi.",
  "anya-e0901n2:242_1": "Āyasmā ca kumārakassapo tāvatiṁsadevopamāya ca jaccandhopamāya cāti dvīhi upamāhi taṁ pāpakaṁ diṭṭhigataṁ sahadhammena suniggahitaṁ niggahetvā, dhammavādaṁ patiṭṭhāpesi.",
  "anya-e0901n2:243_0": "Sādhu sādhu āvuso,",
  "anya-e0901n2:243_1": "sādhu kho āvuso yaṁ kumārakassapo pāyāsissa rājaññassa dve upamāyo dassetvā uppannaṁ pāpakaṁ micchāvādaṁ sahadhammena saniggahaṁ niggahetvā dhammavādaṁ patiṭṭhāpesi.",
  "anya-e0901n2:244_0": "Pucchā – atha panāvuso pāyāsirājañño chaṭṭhaṁpi kīdisaṁ sādhakapariyāyaṁ dassetvā attano vādaṁ patiṭṭhāpesi,",
  "anya-e0901n2:244_1": "kathañcāyasmā kumārakassapo sahadhammena taṁ micchāvādaṁ suniggahaṁ niggahetvā dhammavādaṁ patiṭṭhāpesi.",
  "anya-e0901n2:245_0": "Vissajjanā – chaṭṭhaṁ pana bhante pāyāsirājañño sīlavante samaṇabrāhmaṇe kalyāṇadhamme jīvitukāme amaritukāme",
  "anya-e0901n2:246_0": "Sukhakāme dukkhapaṭikūle sādhakapariyāyaṁ dassetvā attano vādaṁ patiṭṭhāpesi,",
  "anya-e0901n2:246_1": "āyasmāca kumārakassapo gabbhinī upamāya taṁ micchāvādaṁ sahadhammena suniggahitaṁ niggahetvā dhammavādaṁ patiṭṭhāpesi.",
  "anya-e0901n2:247_0": "Sādhu sādhu āvuso,",
  "anya-e0901n2:247_1": "sādhu kho āvuso yaṁ āyasmā kumārakassapo gabbhinīupamaṁ dassetvā taṁ micchāvādaṁ paṭikkhipitvā dhammavādaṁ patiṭṭhāpesi.",
  "anya-e0901n2:248_0": "Pucchā – atha panāvuso pāyāsirājañño sattamaṁpi kīdisaṁ sādhakapariyāyaṁ dassetvā attano vādaṁ patiṭṭhāpesi,",
  "anya-e0901n2:248_1": "kathañcāyasmā kumārakassapo taṁ micchāvādaṁ sahadhammena suniggahaṁ niggahetvā dhammavādaṁ patiṭṭhāpesi.",
  "anya-e0901n2:249_0": "Vissajjanā – sattamaṁ pana bhante pāyāsirājañño kubbhiyaṁ pakkhipitvā māritapurisaṁ sādhakapariyāyaṁ dassetvā attano vādaṁ patiṭṭhāpesi,",
  "anya-e0901n2:249_1": "āyasmāca kumārakassapo supinakūpamāya taṁ micchāvādaṁ sahadhammena suniggahitaṁ niggahetvā dhammavādaṁ patiṭṭhāpesi.",
  "anya-e0901n2:250_0": "Sādhu sādhu āvuso,",
  "anya-e0901n2:250_1": "sādhu kho āvuso yaṁ āyasmā kumārakassapo supinakūpamaṁ dassetvā uppannaṁ micchāvādaṁ sahadhammena suniggahaṁ niggahetvā dhammavādaṁ patiṭṭhāpesi.",
  "anya-e0901n2:251_0": "Pucchā – atha panāvuso pāyāsirājañño aṭṭhamampi navamampi kathetabbaṁ kathetvā dasamaṁ kīdisaṁ sādhakapariyāyaṁ dassetvā attano vādaṁ patiṭṭhāpesi,",
  "anya-e0901n2:251_1": "kathañcāyasmā kumārakassapo sahadhammena taṁ micchāvādaṁ paṭinissajjāpesi.",
  "anya-e0901n2:252_0": "Vissajjanā – aṭṭhamampi bhante navamampi pāyāsirājañño yaṁ vā taṁ vā pariyāyaṁ dassetvā attano vādaṁ patiṭṭhāpesi,",
  "anya-e0901n2:252_1": "dasamaṁ pana bhante pāyāsirājañño chaviādīni chinditvā māritapurisaṁ sādhakapariyāyaṁ dassetvā attano vādaṁ patiṭṭhāpesi,",
  "anya-e0901n2:252_2": "āyasmā ca kumārakassapo aggikajaṭilopamāya taṁ micchāvādaṁ sahadhammena suniggahitaṁ niggahetvā dhammavādaṁ patiṭṭhāpesi.",
  "anya-e0901n2:253_0": "Paṭinissajjetaṁ rājañña pāpakaṁ diṭṭhigataṁ.",
  "anya-e0901n2:253_1": "Paṭinissajjetaṁ rājañña pāpakaṁ diṭṭhigataṁ.",
  "anya-e0901n2:254_0": "Sādhu sādhu āvuso,",
  "anya-e0901n2:254_1": "sādhu kho āvuso yaṁ āyasmā kumārakassapo opāyikaṁ upamaṁ dassetvā taṁ pāpikaṁ micchādiṭṭhiṁ paṭinissajjāpesi,",
  "anya-e0901n2:254_2": "yaṁ tassa bhaveyya dīgharattaṁ hitāya sukhāya.",
  "anya-e0901n2:255_0": "Pucchā – āyasmatā āvuso kumārakassapena purimadivase pucchitavissajjitākārena pāyāsissa rājaññassa aggikajaṭilopamaṁ dassetvā tasmiṁ pāpake diṭṭhigate paṭinissajjāpite so tāva therassa vacanaṁ anādiyitvā kīdisañca paccanīkakathaṁ kathesi,",
  "anya-e0901n2:255_1": "kathañca thero karuṇāsītalahadayo hutvā aparampi upamaṁ dassetvā taṁ pāpakaṁ diṭṭhigataṁ paṭinissajjāpesi.",
  "anya-e0901n2:256_0": "Vissajjanā – pāyāsi bhante rājañño āyasmatā kumārakassapena aggikajaṭilopamaṁ dassetvā taṁ pāpakaṁ diṭṭhigataṁ paṭinissajjāpite kiñcāpi bhavaṁ kassapo evamāha,",
  "anya-e0901n2:256_1": "atha kho nevāhaṁ sakkomi idaṁ pāpakaṁ diṭṭhigataṁ paṭinissajjitunti evamādikaṁ paccanīkakathaṁ kathesi,",
  "anya-e0901n2:256_2": "thero ca bhante kumārakassapo dve satthavāhopamaṁ dassetvā taṁ pāpakaṁ micchāvādaṁ paṭinissajjāpesi.",
  "anya-e0901n2:257_0": "Sādhu sādhu āvuso,",
  "anya-e0901n2:257_1": "sādhu kho āvuso yaṁ āyasmā kumārakassapo pāyāsissa rājaññassa dve satthavāhopamampi dassetvā taṁ pāpakaṁ diṭṭhigataṁ paṭinissajjāpesi,",
  "anya-e0901n2:257_2": "tañhi tassa ca tadanuyāyīnañca bhaveyya dīgharattaṁ hitāya sukhāya.",
  "anya-e0901n2:258_0": "Pucchā – evaṁ panāvuso āyasmatā kumārakassapena yathā vuttāhi bahūhi upamāhi ca aparāhi gūthabhārikaakkhadhuttakopamāhi ca tasmiṁ pāpake diṭṭhigate vissajjāpite so tāva therassa vacanaṁ anādiyitvāva pacchimapaṭikkhepavasena kīdisaṁ paccanīkakathaṁ kathesi,",
  "anya-e0901n2:258_1": "kathañca thero karuṇāsītalahadayo hutvā pacchimampi upamaṁ dassetvā taṁ pāpakaṁ diṭṭhigataṁ paṭinissajjāpesi.",
  "anya-e0901n2:259_0": "Vissajjanā – pāyāsi bhante rājañño evaṁ therena nānāupamāhi tasmiṁ pāpake diṭṭhigate paṭinissajjāpitepi purimanayeneva therassa paccanīkakathaṁ kathesi,",
  "anya-e0901n2:259_1": "theropi ca bhante pacchimaṁ sāṇabhārikūpamaṁ dassetvā karuṇāsītalahadayo taṁ pāpakaṁ diṭṭhigataṁ paṭinissajjāpesi.",
  "anya-e0901n2:260_0": "Sādhu sādhu āvuso,",
  "anya-e0901n2:260_1": "sādhu kho āvuso yaṁ āyasmā kumārakassapo pāyāsissa rājaññassa sāṇabhārikopamampi dassetvā taṁ pāpakaṁ diṭṭhigataṁ paṭinissajjāpesi,",
  "anya-e0901n2:260_2": "tañhi tassa ca tadanuyāyīnañca bhaveyya dīgharattaṁ hitāya sukhāya.",
  "anya-e0901n2:261_0": "Pucchā – imāya panāvuso pacchimikāya sāṇabhārikopamāya dassitāya pāyāsirājañño therassa dhammadesanānubhāvena imasmiṁ dhammavinaye pasanno hutvā kīdisaṁ pasannākāramakāsi,",
  "anya-e0901n2:261_1": "kathañca āyasmantaṁ kumārakassapaṁ anusāsaniṁ yāci,",
  "anya-e0901n2:261_2": "kathañcāyasmā kumārakassapo anusāsi.",
  "anya-e0901n2:262_0": "Vissajjanā – imāya ca pana bhante upamāya dassitāya pāyāsi rājañño ‘‘purimeneva ahaṁ opammena bhoto kassapassa attamano abhiraddho evamādinā bhante pāyāsirājañño imasmiṁ dhammavinaye āyasmato kumārakassapassa dhammadesanāya pasanno pasannākāramakāsi.",
  "anya-e0901n2:262_1": "Icchāmi cāhaṁ bho kassapa mahāyaññaṁ yajituṁ,",
  "anya-e0901n2:262_2": "anusāsatu maṁ bhavaṁ kassapo yaṁ mamassa dīgharattaṁ hitāya sukhāyāti pāyāsi rājañño āyasmantaṁ kumārakassapaṁ anusāsaniṁ yāci,",
  "anya-e0901n2:262_3": "āyasmā ca bhante kumārakassapo dukkhette dubbhūme pavuttabījopamāya dussīlesu dinnadānassa na mahapphalabhāvaṁ dassetvā sukhette subhūme pavuttabījopamāya sīlavantesu dinnadānassa mahapphalabhāvaṁ dassetvā pāyāsiṁ rājaññamanusāsi.",
  "anya-e0901n2:263_0": "Pucchā – kathañcāvuso pāyāsirājañño dānaṁ adāsi, kathañcassa samparāyo ahosi.",
  "anya-e0901n2:264_0": "Vissajjanā – pāyāsi bhante rājañño asakkaccaṁ dānamadāsi, asahatthā dānamadāsi, acittīkataṁ dānamadāsi, apaviddhaṁ dānamadāsi,",
  "anya-e0901n2:264_1": "so asakkaccaṁ dānaṁ datvā asahatthā dānaṁ datvā acittīkataṁ dānaṁ datvā apaviddhaṁ dānaṁ datvā kāyassabhedā paraṁ maraṇā cātumahārājikānaṁ devānaṁ sahabyataṁ upapajji suññaṁ serīsakaṁ vimānaṁ.",
  "anya-e0901n2:265_0": "Pucchā – tenāvuso bhagavatā jānatā passatā arahatā sammāsambuddhena pāthiyavagge paṭhamaṁ pāthiyasuttaṁ kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:266_0": "Vissajjanā – mallesu bhante anupiye nāma mallānaṁ nigame bhaggavagottaṁ paribbājakaṁ ārabbha bhāsitaṁ,",
  "anya-e0901n2:266_1": "bhaggavagotto bhante paribbājako bhagavantaṁ etadavoca ‘‘purimāni bhante divasāni purimatarāni sunakkhatto licchaviputto yenāhaṁ tenupasaṅkami,",
  "anya-e0901n2:266_2": "upasaṅkamitvā maṁ etadavoca ‘‘paccakkhāto dāni mayā bhaggava bhagavā,",
  "anya-e0901n2:266_3": "na dānāhaṁ bhagavantaṁ uddissa viharāmī’ti, kacce taṁ bhante tatheva, yathā sunakkhatto, licchaviputto avacā’’ti,",
  "anya-e0901n2:266_4": "tasmiṁ bhante vatthusmiṁ bhāsitaṁ.",
  "anya-e0901n2:267_0": "Udumbarikasutta",
  "anya-e0901n2:268_0": "Pucchā – udumbarikasuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:269_0": "Vissajjanā – rājagahe bhante nigrodhaṁ paribbājakaṁ ārabbha bhāsitaṁ,",
  "anya-e0901n2:269_1": "nigrodho bhante paribbājako bhagavato parammukhā bhagavantaṁyeva ārabbha anekavihitaṁ abhūtakathaṁ kathesi, tasmiṁ vatthusmiṁ bhāsitaṁ.",
  "anya-e0901n2:270_0": "Cakkavattisutta",
  "anya-e0901n2:271_0": "Pucchā – cakkavattisuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:272_0": "Vissajjanā – magadhesu bhante mātulāyaṁ sambahule bhikkhū ārabbha attajjhāsayena suttanikkhepena bhagavatā bhāsitaṁ.",
  "anya-e0901n2:273_0": "Aggaññasutta",
  "anya-e0901n2:274_0": "Pucchā – aggaññasuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:275_0": "Vissajjanā – sāvatthiyaṁ bhante pubbārāme migāramātupāsāde vāseṭṭhaṁ pabbajitaṁ ārabbha bhāsitaṁ,",
  "anya-e0901n2:275_1": "brāhmaṇā bhante vāseṭṭha bhāradvāje pabbajite akkosanti paribhāsanti attarūpāya",
  "anya-e0901n2:276_0": "Paribhāsāya paripuṇṇāya no aparipuṇṇāya,",
  "anya-e0901n2:276_1": "tasmiṁ bhante vatthusmiṁ bhāsitaṁ.",
  "anya-e0901n2:277_0": "Pucchā – sampasādanīya suttaṁ panāvuso kattha kena bhāsitaṁ.",
  "anya-e0901n2:278_0": "Vissajjanā – nāḷandāyaṁ bhante pāvārikambavane āyasmatā sāriputtena bhāsitaṁ.",
  "anya-e0901n2:279_0": "Pāsādikasutta",
  "anya-e0901n2:280_0": "Pucchā – pāsādikasuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:281_0": "Vissajjanā – sakkesu bhante vedhaññānāma sakyānaṁ ambavane pāsāde cundaṁ samaṇuddesaṁ ārabbha bhāsitaṁ,",
  "anya-e0901n2:281_1": "cundo bhante samaṇuddeso pāvāyaṁ nigaṇṭhassa nāṭaputtassa kālaṁ kiriyāya bhinnānaṁ nigaṇṭhānaṁ dvedhikajātānaṁ bhaṇḍanajātānaṁ kalahajātānaṁ vivādāpannānaṁ aññamaññaṁ mukhasattīhi vitujjanakāraṇaṁ āyasmato ānandassa ārocesi,",
  "anya-e0901n2:281_2": "āyasmā ca bhante ānando bhagavato etamatthaṁ ārocesi,",
  "anya-e0901n2:281_3": "tasmiṁ bhante vatthusmiṁ bhāsitaṁ.",
  "anya-e0901n2:282_0": "Lakkhaṇasutta",
  "anya-e0901n2:283_0": "Pucchā – lakkhaṇasuttaṁ panāvuso bhagavatā kattha bhāsitaṁ.",
  "anya-e0901n2:284_0": "Vissajjanā – sāvatthiyaṁ bhante jetavanamahāvihāre bhāsitaṁ.",
  "anya-e0901n2:285_0": "Siṅgālasutta",
  "anya-e0901n2:286_0": "Pucchā – siṅgālasuttaṁ panāvuso bhagavatā kattha kaṁ ārabbha kismiṁ vatthusmiṁ bhāsitaṁ.",
  "anya-e0901n2:287_0": "Vissajjanā – rājagahe bhante siṅgālaṁ gahapatiputtaṁ ārabbha bhāsitaṁ,",
  "anya-e0901n2:287_1": "siṅgālo bhante gahapatiputto kālasseva uṭṭhāya rājagahā nikkhamitvā allavattho allakeso pañjaliko puthudisā namassati puratthimaṁ disaṁ dakkhiṇaṁ disaṁ pacchimaṁ disaṁ uttaraṁ disaṁ heṭṭhimaṁ disaṁ uparimaṁ disaṁ,",
  "anya-e0901n2:287_2": "tasmiṁ bhante vatthusmiṁ bhāsitaṁ.",
  "anya-e0901n2:288_0": "Āṭānāṭiyasutta",
  "anya-e0901n2:289_0": "Pucchā – āṭānāṭiyasuttaṁ panāvuso bhagavatā kattha kismiṁ vatthusmiṁ bhāsitaṁ.",
  "anya-e0901n2:290_0": "Vissajjanā – rājagahe bhante gijjhakūṭe pabbate bhāsitaṁ,",
  "anya-e0901n2:290_1": "bhagavati bhante rājagahe viharati cattāro mahārājāno catuddisaṁ rakkhaṁ ṭhapetvā catuddisaṁ gumbaṁ ṭhapetvā catuddisaṁ ovaraṇaṁ ṭhapetvā kevalakappaṁ gijjhakūṭapabbataṁ obhāsetvā yena bhagavā tenupasaṅkamiṁsu,",
  "anya-e0901n2:290_2": "upasaṅkamitvā bhagavantaṁ abhivādetvā ekamantaṁ nisīdiṁsu,",
  "anya-e0901n2:290_3": "ekamantaṁ nisinno kho bhante vessavaṇo mahārājā āṭānāṭiyaṁ rakkhaṁ bhagavato ārocesi bhikkhūnaṁ bhikkhunīnaṁ upāsakānaṁ upāsikānaṁ phāsuvihārāya,",
  "anya-e0901n2:290_4": "tasmiṁ bhante vatthusmiṁ bhāsitaṁ.",
  "anya-e0901n2:291_0": "Saṅgītisutta",
  "anya-e0901n2:292_0": "Pucchā – saṅgīti suttaṁ panāvuso kattha kena bhāsitaṁ.",
  "anya-e0901n2:293_0": "Vissajjanā – pāvāyaṁ bhante āyasmatā sāriputtena bhāsitaṁ.",
  "anya-e0901n2:294_0": "Dasuttarasutta",
  "anya-e0901n2:295_0": "Pucchā – dasuttarasuttaṁ panāvuso kattha kena bhāsitaṁ.",
  "anya-e0901n2:296_0": "Vissajjanā – dasuttarasuttaṁ bhante campāyaṁ gaggarāya pokkharaṇiyā tīre āyasmatā sāriputtena bhāsitaṁ.",
  "anya-e0901n2:297_0": "Pucchā – ke āvuso sikkhanti.",
  "anya-e0901n2:298_0": "Vissajjanā – sekkhā ca bhante puthujjanakalyāṇakā ca sikkhanti.",
  "anya-e0901n2:299_0": "Pucchā – ke āvuso sikkhitasikkhā.",
  "anya-e0901n2:300_0": "Vissajjanā – arahanto bhante sikkhitasikkhā.",
  "anya-e0901n2:301_0": "Pucchā – kassa āvuso vacanaṁ.",
  "anya-e0901n2:302_0": "Vissajjanā – bhagavato bhante vacanaṁ arahato sammāsambuddhassa.",
  "anya-e0901n2:303_0": "Pucchā – kenāvuso ābhataṁ.",
  "anya-e0901n2:304_0": "Vissajjanā – paramparāya bhante ābhataṁ."
}