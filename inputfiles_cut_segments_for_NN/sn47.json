{
  "sn47:1.0.1_0": "Saṁyutta Nikāya 47 ",
  "sn47:1.0.2_0": "1. Ambapālivagga ",
  "sn47:1.0.3_0": "1. Ambapālisutta ",
  "sn47:1.1.1_0": "Evaṁ me sutaṁ—",
  "sn47:1.1.2_0": "ekaṁ samayaṁ bhagavā vesāliyaṁ viharati ambapālivane. ",
  "sn47:1.1.3_0": "Tatra kho bhagavā bhikkhū āmantesi: ",
  "sn47:1.1.4_0": "“bhikkhavo”ti. ",
  "sn47:1.1.5_0": "“Bhadante”ti te bhikkhū bhagavato paccassosuṁ. ",
  "sn47:1.1.6_0": "Bhagavā etadavoca: ",
  "sn47:1.2.1_0": "“Ekāyanvāyaṁ,",
  "sn47:1.2.1_1": "bhikkhave,",
  "sn47:1.2.1_2": "maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:1.2.1_3": "yadidaṁ—cattāro satipaṭṭhānā.",
  "sn47:1.2.2_0": "Katame cattāro? ",
  "sn47:1.2.3_0": "Idha,",
  "sn47:1.2.3_1": "bhikkhave,",
  "sn47:1.2.3_2": "bhikkhu kāye kāyānupassī viharati ātāpī sampajāno satimā,",
  "sn47:1.2.3_3": "vineyya loke abhijjhādomanassaṁ;",
  "sn47:1.2.4_0": "vedanāsu vedanānupassī viharati ātāpī sampajāno satimā, vineyya loke abhijjhādomanassaṁ; ",
  "sn47:1.2.5_0": "citte cittānupassī viharati ātāpī sampajāno satimā, vineyya loke abhijjhādomanassaṁ; ",
  "sn47:1.2.6_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:1.2.7_0": "Ekāyanvāyaṁ,",
  "sn47:1.2.7_1": "bhikkhave,",
  "sn47:1.2.7_2": "maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:1.2.7_3": "yadidaṁ—cattāro satipaṭṭhānā”ti.",
  "sn47:1.3.1_0": "Idamavoca bhagavā. ",
  "sn47:1.3.2_0": "Attamanā te bhikkhū bhagavato bhāsitaṁ abhinandunti. ",
  "sn47:1.3.3_0": "Paṭhamaṁ. ",
  "sn47:2.0.1_0": "Saṁyutta Nikāya 47 ",
  "sn47:2.0.2_0": "1. Ambapālivagga ",
  "sn47:2.0.3_0": "2. Satisutta ",
  "sn47:2.1.1_0": "Ekaṁ samayaṁ bhagavā vesāliyaṁ viharati ambapālivane. ",
  "sn47:2.1.2_0": "Tatra kho bhagavā bhikkhū āmantesi: ",
  "sn47:2.1.3_0": "“bhikkhavo”ti. ",
  "sn47:2.1.4_0": "“Bhadante”ti te bhikkhū bhagavato paccassosuṁ. ",
  "sn47:2.1.5_0": "Bhagavā etadavoca: ",
  "sn47:2.2.1_0": "“Sato, bhikkhave, bhikkhu vihareyya sampajāno. ",
  "sn47:2.2.2_0": "Ayaṁ vo amhākaṁ anusāsanī. ",
  "sn47:2.2.3_0": "Kathañca, bhikkhave, bhikkhu sato hoti? ",
  "sn47:2.2.4_0": "Idha,",
  "sn47:2.2.4_1": "bhikkhave,",
  "sn47:2.2.4_2": "bhikkhu kāye kāyānupassī viharati ātāpī sampajāno satimā,",
  "sn47:2.2.4_3": "vineyya loke abhijjhādomanassaṁ;",
  "sn47:2.2.5_0": "vedanāsu …pe… ",
  "sn47:2.2.6_0": "citte …pe… ",
  "sn47:2.2.7_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:2.2.8_0": "Evaṁ kho, bhikkhave, bhikkhu sato hoti. ",
  "sn47:2.3.1_0": "Kathañca, bhikkhave, bhikkhu sampajāno hoti? ",
  "sn47:2.3.2_0": "Idha,",
  "sn47:2.3.2_1": "bhikkhave,",
  "sn47:2.3.2_2": "bhikkhu abhikkante paṭikkante sampajānakārī hoti,",
  "sn47:2.3.2_3": "ālokite vilokite sampajānakārī hoti,",
  "sn47:2.3.2_4": "samiñjite pasārite sampajānakārī hoti,",
  "sn47:2.3.2_5": "saṅghāṭipattacīvaradhāraṇe sampajānakārī hoti,",
  "sn47:2.3.2_6": "asite pīte khāyite sāyite sampajānakārī hoti,",
  "sn47:2.3.2_7": "uccārapassāvakamme sampajānakārī hoti,",
  "sn47:2.3.2_8": "gate ṭhite nisinne sutte jāgarite bhāsite tuṇhībhāve sampajānakārī hoti.",
  "sn47:2.3.3_0": "Evaṁ kho, bhikkhave, bhikkhu sampajānakārī hoti. ",
  "sn47:2.3.4_0": "Sato, bhikkhave, bhikkhu vihareyya sampajāno. ",
  "sn47:2.3.5_0": "Ayaṁ vo amhākaṁ anusāsanī”ti. ",
  "sn47:2.3.6_0": "Dutiyaṁ. ",
  "sn47:3.0.1_0": "Saṁyutta Nikāya 47 ",
  "sn47:3.0.2_0": "1. Ambapālivagga ",
  "sn47:3.0.3_0": "3. Bhikkhusutta ",
  "sn47:3.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "sn47:3.1.2_0": "Atha kho aññataro bhikkhu yena bhagavā tenupasaṅkami;",
  "sn47:3.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn47:3.1.2_2": "Ekamantaṁ nisinno kho so bhikkhu bhagavantaṁ etadavoca:",
  "sn47:3.1.3_0": "“sādhu me, bhante,",
  "sn47:3.1.3_1": "bhagavā saṅkhittena dhammaṁ desetu,",
  "sn47:3.1.3_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "sn47:3.1.4_0": "“Evameva panidhekacce moghapurisā mañceva ajjhesanti,",
  "sn47:3.1.4_1": "dhamme ca bhāsite mameva anubandhitabbaṁ maññantī”ti.",
  "sn47:3.1.5_0": "“Desetu me, bhante,",
  "sn47:3.1.5_1": "bhagavā saṅkhittena dhammaṁ,",
  "sn47:3.1.5_2": "desetu sugato saṅkhittena dhammaṁ.",
  "sn47:3.1.5_3": "Appeva nāmāhaṁ bhagavato bhāsitassa atthaṁ jāneyyaṁ,",
  "sn47:3.1.5_4": "appeva nāmāhaṁ bhagavato bhāsitassa dāyādo assan”ti.",
  "sn47:3.1.6_0": "“Tasmātiha tvaṁ, bhikkhu, ādimeva visodhehi kusalesu dhammesu. ",
  "sn47:3.1.7_0": "Ko cādi kusalānaṁ dhammānaṁ? ",
  "sn47:3.1.8_0": "Sīlañca suvisuddhaṁ, diṭṭhi ca ujukā. ",
  "sn47:3.1.9_0": "Yato kho te, bhikkhu,",
  "sn47:3.1.9_1": "sīlañca suvisuddhaṁ bhavissati diṭṭhi ca ujukā,",
  "sn47:3.1.9_2": "tato tvaṁ, bhikkhu,",
  "sn47:3.1.9_3": "sīlaṁ nissāya sīle patiṭṭhāya cattāro satipaṭṭhāne tividhena bhāveyyāsi.",
  "sn47:3.2.1_0": "Katame cattāro? ",
  "sn47:3.2.2_0": "Idha tvaṁ, bhikkhu,",
  "sn47:3.2.2_1": "ajjhattaṁ vā kāye kāyānupassī viharāhi ātāpī sampajāno satimā,",
  "sn47:3.2.2_2": "vineyya loke abhijjhādomanassaṁ;",
  "sn47:3.2.3_0": "bahiddhā vā kāye kāyānupassī viharāhi ātāpī sampajāno satimā, vineyya loke abhijjhādomanassaṁ; ",
  "sn47:3.2.4_0": "ajjhattabahiddhā vā kāye kāyānupassī viharāhi ātāpī sampajāno satimā,",
  "sn47:3.2.4_1": "vineyya loke abhijjhādomanassaṁ.",
  "sn47:3.2.5_0": "Ajjhattaṁ vā vedanāsu …pe… ",
  "sn47:3.2.6_0": "bahiddhā vā vedanāsu … ",
  "sn47:3.2.7_0": "ajjhattabahiddhā vā vedanāsu vedanānupassī viharāhi ātāpī sampajāno satimā,",
  "sn47:3.2.7_1": "vineyya loke abhijjhādomanassaṁ.",
  "sn47:3.2.8_0": "Ajjhattaṁ vā citte … ",
  "sn47:3.2.9_0": "bahiddhā vā citte … ",
  "sn47:3.2.10_0": "ajjhattabahiddhā vā citte cittānupassī viharāhi ātāpī sampajāno satimā,",
  "sn47:3.2.10_1": "vineyya loke abhijjhādomanassaṁ.",
  "sn47:3.2.11_0": "Ajjhattaṁ vā dhammesu … ",
  "sn47:3.2.12_0": "bahiddhā vā dhammesu … ",
  "sn47:3.2.13_0": "ajjhattabahiddhā vā dhammesu dhammānupassī viharāhi ātāpī sampajāno satimā,",
  "sn47:3.2.13_1": "vineyya loke abhijjhādomanassaṁ.",
  "sn47:3.2.14_0": "Yato kho tvaṁ, bhikkhu,",
  "sn47:3.2.14_1": "sīlaṁ nissāya sīle patiṭṭhāya ime cattāro satipaṭṭhāne evaṁ tividhena bhāvessasi,",
  "sn47:3.2.14_2": "tato tuyhaṁ, bhikkhu,",
  "sn47:3.2.14_3": "yā ratti vā divaso vā āgamissati vuddhiyeva pāṭikaṅkhā kusalesu dhammesu,",
  "sn47:3.2.14_4": "no parihānī”ti.",
  "sn47:3.3.1_0": "Atha kho so bhikkhu bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi. ",
  "sn47:3.3.2_0": "Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "sn47:3.3.2_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja viharati.",
  "sn47:3.3.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi. ",
  "sn47:3.3.4_0": "Aññataro ca pana so bhikkhu arahataṁ ahosīti. ",
  "sn47:3.3.5_0": "Tatiyaṁ. ",
  "sn47:4.0.1_0": "Saṁyutta Nikāya 47 ",
  "sn47:4.0.2_0": "1. Ambapālivagga ",
  "sn47:4.0.3_0": "4. Sālasutta ",
  "sn47:4.1.1_0": "Ekaṁ samayaṁ bhagavā kosalesu viharati sālāya brāhmaṇagāme. ",
  "sn47:4.1.2_0": "Tatra kho bhagavā bhikkhū āmantesi …pe… etadavoca: ",
  "sn47:4.2.1_0": "“Ye te,",
  "sn47:4.2.1_1": "bhikkhave,",
  "sn47:4.2.1_2": "bhikkhū navā acirapabbajitā adhunāgatā imaṁ dhammavinayaṁ, te vo,",
  "sn47:4.2.1_3": "bhikkhave,",
  "sn47:4.2.1_4": "bhikkhū catunnaṁ satipaṭṭhānānaṁ bhāvanāya samādapetabbā nivesetabbā patiṭṭhāpetabbā.",
  "sn47:4.2.2_0": "Katamesaṁ catunnaṁ? ",
  "sn47:4.2.3_0": "Etha tumhe, āvuso,",
  "sn47:4.2.3_1": "kāye kāyānupassino viharatha ātāpino sampajānā ekodibhūtā vippasannacittā samāhitā ekaggacittā,",
  "sn47:4.2.3_2": "kāyassa yathābhūtaṁ ñāṇāya;",
  "sn47:4.2.4_0": "vedanāsu vedanānupassino viharatha ātāpino sampajānā ekodibhūtā vippasannacittā samāhitā ekaggacittā,",
  "sn47:4.2.4_1": "vedanānaṁ yathābhūtaṁ ñāṇāya;",
  "sn47:4.2.5_0": "citte cittānupassino viharatha ātāpino sampajānā ekodibhūtā vippasannacittā samāhitā ekaggacittā,",
  "sn47:4.2.5_1": "cittassa yathābhūtaṁ ñāṇāya;",
  "sn47:4.2.6_0": "dhammesu dhammānupassino viharatha ātāpino sampajānā ekodibhūtā vippasannacittā samāhitā ekaggacittā,",
  "sn47:4.2.6_1": "dhammānaṁ yathābhūtaṁ ñāṇāya.",
  "sn47:4.3.1_0": "Yepi te,",
  "sn47:4.3.1_1": "bhikkhave,",
  "sn47:4.3.1_2": "bhikkhū sekhā appattamānasā anuttaraṁ yogakkhemaṁ patthayamānā viharanti,",
  "sn47:4.3.1_3": "tepi kāye kāyānupassino viharanti ātāpino sampajānā ekodibhūtā vippasannacittā samāhitā ekaggacittā,",
  "sn47:4.3.1_4": "kāyassa pariññāya;",
  "sn47:4.3.2_0": "vedanāsu vedanānupassino viharanti ātāpino sampajānā ekodibhūtā vippasannacittā samāhitā ekaggacittā,",
  "sn47:4.3.2_1": "vedanānaṁ pariññāya;",
  "sn47:4.3.3_0": "citte cittānupassino viharanti ātāpino sampajānā ekodibhūtā vippasannacittā samāhitā ekaggacittā,",
  "sn47:4.3.3_1": "cittassa pariññāya;",
  "sn47:4.3.4_0": "dhammesu dhammānupassino viharanti ātāpino sampajānā ekodibhūtā vippasannacittā samāhitā ekaggacittā,",
  "sn47:4.3.4_1": "dhammānaṁ pariññāya.",
  "sn47:4.4.1_0": "Yepi te,",
  "sn47:4.4.1_1": "bhikkhave,",
  "sn47:4.4.1_2": "bhikkhū arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṁyojanā sammadaññāvimuttā,",
  "sn47:4.4.1_3": "tepi kāye kāyānupassino viharanti ātāpino sampajānā ekodibhūtā vippasannacittā samāhitā ekaggacittā,",
  "sn47:4.4.1_4": "kāyena visaṁyuttā;",
  "sn47:4.4.2_0": "vedanāsu vedanānupassino viharanti ātāpino sampajānā ekodibhūtā vippasannacittā samāhitā ekaggacittā,",
  "sn47:4.4.2_1": "vedanāhi visaṁyuttā;",
  "sn47:4.4.3_0": "citte cittānupassino viharanti ātāpino sampajānā ekodibhūtā vippasannacittā samāhitā ekaggacittā,",
  "sn47:4.4.3_1": "cittena visaṁyuttā;",
  "sn47:4.4.4_0": "dhammesu dhammānupassino viharanti ātāpino sampajānā ekodibhūtā vippasannacittā samāhitā ekaggacittā,",
  "sn47:4.4.4_1": "dhammehi visaṁyuttā.",
  "sn47:4.5.1_0": "Yepi te,",
  "sn47:4.5.1_1": "bhikkhave,",
  "sn47:4.5.1_2": "bhikkhū navā acirapabbajitā adhunāgatā imaṁ dhammavinayaṁ, te vo,",
  "sn47:4.5.1_3": "bhikkhave,",
  "sn47:4.5.1_4": "bhikkhū imesaṁ catunnaṁ satipaṭṭhānānaṁ bhāvanāya samādapetabbā nivesetabbā patiṭṭhāpetabbā”ti.",
  "sn47:4.5.2_0": "Catutthaṁ. ",
  "sn47:5.0.1_0": "Saṁyutta Nikāya 47 ",
  "sn47:5.0.2_0": "1. Ambapālivagga ",
  "sn47:5.0.3_0": "5. Akusalarāsisutta ",
  "sn47:5.1.1_0": "Sāvatthinidānaṁ. ",
  "sn47:5.1.2_0": "Tatra kho bhagavā etadavoca: ",
  "sn47:5.1.3_0": "“‘akusalarāsī’ti, bhikkhave, vadamāno pañca nīvaraṇe sammā vadamāno vadeyya. ",
  "sn47:5.1.4_0": "Kevalo hāyaṁ, bhikkhave, akusalarāsi, yadidaṁ—pañca nīvaraṇā. ",
  "sn47:5.1.5_0": "Katame pañca? ",
  "sn47:5.1.6_0": "Kāmacchandanīvaraṇaṁ,",
  "sn47:5.1.6_1": "byāpādanīvaraṇaṁ,",
  "sn47:5.1.6_2": "thinamiddhanīvaraṇaṁ,",
  "sn47:5.1.6_3": "uddhaccakukkuccanīvaraṇaṁ,",
  "sn47:5.1.6_4": "vicikicchānīvaraṇaṁ.",
  "sn47:5.1.7_0": "‘Akusalarāsī’ti, bhikkhave, vadamāno ime pañca nīvaraṇe sammā vadamāno vadeyya. ",
  "sn47:5.1.8_0": "Kevalo hāyaṁ, bhikkhave, akusalarāsi, yadidaṁ—pañca nīvaraṇā. ",
  "sn47:5.2.1_0": "‘Kusalarāsī’ti, bhikkhave, vadamāno cattāro satipaṭṭhāne sammā vadamāno vadeyya. ",
  "sn47:5.2.2_0": "Kevalo hāyaṁ, bhikkhave, kusalarāsi, yadidaṁ—cattāro satipaṭṭhānā. ",
  "sn47:5.2.3_0": "Katame cattāro? ",
  "sn47:5.2.4_0": "Idha,",
  "sn47:5.2.4_1": "bhikkhave,",
  "sn47:5.2.4_2": "bhikkhu kāye kāyānupassī viharati ātāpī sampajāno satimā,",
  "sn47:5.2.4_3": "vineyya loke abhijjhādomanassaṁ;",
  "sn47:5.2.5_0": "vedanāsu …pe… ",
  "sn47:5.2.6_0": "citte …pe… ",
  "sn47:5.2.7_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:5.2.8_0": "‘Kusalarāsī’ti, bhikkhave, vadamāno ime cattāro satipaṭṭhāne sammā vadamāno vadeyya. ",
  "sn47:5.2.9_0": "Kevalo hāyaṁ, bhikkhave, kusalarāsi, yadidaṁ—cattāro satipaṭṭhānā”ti. ",
  "sn47:5.2.10_0": "Pañcamaṁ. ",
  "sn47:6.0.1_0": "Saṁyutta Nikāya 47 ",
  "sn47:6.0.2_0": "1. Ambapālivagga ",
  "sn47:6.0.3_0": "6. Sakuṇagghisutta ",
  "sn47:6.1.1_0": "“Bhūtapubbaṁ, bhikkhave, sakuṇagghi lāpaṁ sakuṇaṁ sahasā ajjhappattā aggahesi. ",
  "sn47:6.1.2_0": "Atha kho, bhikkhave, lāpo sakuṇo sakuṇagghiyā hariyamāno evaṁ paridevasi: ",
  "sn47:6.1.3_0": "‘mayamevamha alakkhikā, mayaṁ appapuññā, ye mayaṁ agocare carimha paravisaye. ",
  "sn47:6.1.4_0": "Sacejja mayaṁ gocare careyyāma sake pettike visaye,",
  "sn47:6.1.4_1": "na myāyaṁ,",
  "sn47:6.1.4_2": "sakuṇagghi,",
  "sn47:6.1.4_3": "alaṁ abhavissa,",
  "sn47:6.1.4_4": "yadidaṁ—yuddhāyā’ti.",
  "sn47:6.1.5_0": "‘Ko pana te, lāpa, gocaro sako pettiko visayo’ti? ",
  "sn47:6.1.6_0": "‘Yadidaṁ—naṅgalakaṭṭhakaraṇaṁ leḍḍuṭṭhānan’ti. ",
  "sn47:6.1.7_0": "Atha kho, bhikkhave, sakuṇagghi sake bale apatthaddhā sake bale asaṁvadamānā lāpaṁ sakuṇaṁ pamuñci: ",
  "sn47:6.1.8_0": "‘gaccha kho tvaṁ, lāpa, tatrapi me gantvā na mokkhasī’ti. ",
  "sn47:6.2.1_0": "Atha kho,",
  "sn47:6.2.1_1": "bhikkhave,",
  "sn47:6.2.1_2": "lāpo sakuṇo naṅgalakaṭṭhakaraṇaṁ leḍḍuṭṭhānaṁ gantvā mahantaṁ leḍḍuṁ abhiruhitvā sakuṇagghiṁ vadamāno aṭṭhāsi:",
  "sn47:6.2.2_0": "‘ehi kho dāni me, sakuṇagghi, ehi kho dāni me, sakuṇagghī’ti. ",
  "sn47:6.2.3_0": "Atha kho sā,",
  "sn47:6.2.3_1": "bhikkhave,",
  "sn47:6.2.3_2": "sakuṇagghi sake bale apatthaddhā sake bale asaṁvadamānā ubho pakkhe sannayha lāpaṁ sakuṇaṁ sahasā ajjhappattā.",
  "sn47:6.2.4_0": "Yadā kho,",
  "sn47:6.2.4_1": "bhikkhave,",
  "sn47:6.2.4_2": "aññāsi lāpo sakuṇo ‘bahuāgato kho myāyaṁ sakuṇagghī’ti,",
  "sn47:6.2.4_3": "atha tasseva leḍḍussa antaraṁ paccupādi.",
  "sn47:6.2.5_0": "Atha kho, bhikkhave, sakuṇagghi tattheva uraṁ paccatāḷesi. ",
  "sn47:6.2.6_0": "Evañhi taṁ, bhikkhave, hoti yo agocare carati paravisaye. ",
  "sn47:6.3.1_0": "Tasmātiha, bhikkhave, mā agocare carittha paravisaye. ",
  "sn47:6.3.2_0": "Agocare, bhikkhave, carataṁ paravisaye lacchati māro otāraṁ, lacchati māro ārammaṇaṁ. ",
  "sn47:6.3.3_0": "Ko ca, bhikkhave, bhikkhuno agocaro paravisayo? ",
  "sn47:6.3.4_0": "Yadidaṁ—pañca kāmaguṇā. ",
  "sn47:6.3.5_0": "Katame pañca? ",
  "sn47:6.3.6_0": "Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, ",
  "sn47:6.3.7_0": "sotaviññeyyā saddā …pe… ",
  "sn47:6.3.8_0": "ghānaviññeyyā gandhā …pe… ",
  "sn47:6.3.9_0": "jivhāviññeyyā rasā …pe… ",
  "sn47:6.3.10_0": "kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā—",
  "sn47:6.3.11_0": "ayaṁ, bhikkhave, bhikkhuno agocaro paravisayo. ",
  "sn47:6.4.1_0": "Gocare, bhikkhave, caratha sake pettike visaye. ",
  "sn47:6.4.2_0": "Gocare, bhikkhave, carataṁ sake pettike visaye na lacchati māro otāraṁ, na lacchati māro ārammaṇaṁ. ",
  "sn47:6.4.3_0": "Ko ca, bhikkhave, bhikkhuno gocaro sako pettiko visayo? ",
  "sn47:6.4.4_0": "Yadidaṁ—",
  "sn47:6.4.5_0": "cattāro satipaṭṭhānā. ",
  "sn47:6.4.6_0": "Katame cattāro? ",
  "sn47:6.4.7_0": "Idha,",
  "sn47:6.4.7_1": "bhikkhave,",
  "sn47:6.4.7_2": "bhikkhu kāye kāyānupassī viharati ātāpī sampajāno satimā,",
  "sn47:6.4.7_3": "vineyya loke abhijjhādomanassaṁ;",
  "sn47:6.4.8_0": "vedanāsu …pe… ",
  "sn47:6.4.9_0": "citte …pe… ",
  "sn47:6.4.10_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ—",
  "sn47:6.4.11_0": "ayaṁ, bhikkhave, bhikkhuno gocaro sako pettiko visayo”ti. ",
  "sn47:6.4.12_0": "Chaṭṭhaṁ. ",
  "sn47:7.0.1_0": "Saṁyutta Nikāya 47 ",
  "sn47:7.0.2_0": "1. Ambapālivagga ",
  "sn47:7.0.3_0": "7. Makkaṭasutta ",
  "sn47:7.1.1_0": "“Atthi,",
  "sn47:7.1.1_1": "bhikkhave,",
  "sn47:7.1.1_2": "himavato pabbatarājassa duggā visamā desā,",
  "sn47:7.1.1_3": "yattha neva makkaṭānaṁ cārī na manussānaṁ.",
  "sn47:7.1.2_0": "Atthi,",
  "sn47:7.1.2_1": "bhikkhave,",
  "sn47:7.1.2_2": "himavato pabbatarājassa duggā visamā desā,",
  "sn47:7.1.2_3": "yattha makkaṭānañhi kho cārī,",
  "sn47:7.1.2_4": "na manussānaṁ.",
  "sn47:7.1.3_0": "Atthi,",
  "sn47:7.1.3_1": "bhikkhave,",
  "sn47:7.1.3_2": "himavato pabbatarājassa samā bhūmibhāgā ramaṇīyā,",
  "sn47:7.1.3_3": "yattha makkaṭānañceva cārī manussānañca.",
  "sn47:7.1.4_0": "Tatra, bhikkhave, luddā makkaṭavīthīsu lepaṁ oḍḍenti makkaṭānaṁ bādhanāya. ",
  "sn47:7.2.1_0": "Tatra, bhikkhave, ye te makkaṭā abālajātikā alolajātikā, te taṁ lepaṁ disvā ārakā parivajjanti. ",
  "sn47:7.2.2_0": "Yo pana so hoti makkaṭo bālajātiko lolajātiko, so taṁ lepaṁ upasaṅkamitvā hatthena gaṇhāti. ",
  "sn47:7.2.3_0": "So tattha bajjhati. ",
  "sn47:7.2.4_0": "‘Hatthaṁ mocessāmī’ti dutiyena hatthena gaṇhāti. ",
  "sn47:7.2.5_0": "So tattha bajjhati. ",
  "sn47:7.2.6_0": "‘Ubho hatthe mocessāmī’ti pādena gaṇhāti. ",
  "sn47:7.2.7_0": "So tattha bajjhati. ",
  "sn47:7.2.8_0": "‘Ubho hatthe mocessāmi pādañcā’ti dutiyena pādena gaṇhāti. ",
  "sn47:7.2.9_0": "So tattha bajjhati. ",
  "sn47:7.2.10_0": "‘Ubho hatthe mocessāmi pāde cā’ti tuṇḍena gaṇhāti. ",
  "sn47:7.2.11_0": "So tattha bajjhati. ",
  "sn47:7.2.12_0": "Evañhi so,",
  "sn47:7.2.12_1": "bhikkhave,",
  "sn47:7.2.12_2": "makkaṭo pañcoḍḍito thunaṁ seti anayaṁ āpanno byasanaṁ āpanno yathākāmakaraṇīyo luddassa.",
  "sn47:7.2.13_0": "Tamenaṁ, bhikkhave, luddo vijjhitvā tasmiṁyeva kaṭṭhakataṅgāre avassajjetvā yena kāmaṁ pakkamati. ",
  "sn47:7.2.14_0": "Evaṁ so taṁ, bhikkhave, hoti yo agocare carati paravisaye. ",
  "sn47:7.3.1_0": "Tasmātiha, bhikkhave, mā agocare carittha paravisaye. ",
  "sn47:7.3.2_0": "Agocare, bhikkhave, carataṁ paravisaye lacchati māro otāraṁ, lacchati māro ārammaṇaṁ. ",
  "sn47:7.3.3_0": "Ko ca, bhikkhave, bhikkhuno agocaro paravisayo? ",
  "sn47:7.3.4_0": "Yadidaṁ—",
  "sn47:7.3.5_0": "pañca kāmaguṇā. ",
  "sn47:7.3.6_0": "Katame pañca? ",
  "sn47:7.3.7_0": "Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, ",
  "sn47:7.3.8_0": "sotaviññeyyā saddā …pe… ",
  "sn47:7.3.9_0": "ghānaviññeyyā gandhā …pe… ",
  "sn47:7.3.10_0": "jivhāviññeyyā rasā …pe… ",
  "sn47:7.3.11_0": "kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā. ",
  "sn47:7.3.12_0": "Ayaṁ, bhikkhave, bhikkhuno agocaro paravisayo. ",
  "sn47:7.4.1_0": "Gocare, bhikkhave, caratha sake pettike visaye. ",
  "sn47:7.4.2_0": "Gocare, bhikkhave, carataṁ sake pettike visaye na lacchati māro otāraṁ, na lacchati māro ārammaṇaṁ. ",
  "sn47:7.4.3_0": "Ko ca, bhikkhave, bhikkhuno gocaro sako pettiko visayo? ",
  "sn47:7.4.4_0": "Yadidaṁ—",
  "sn47:7.4.5_0": "cattāro satipaṭṭhānā. ",
  "sn47:7.4.6_0": "Katame cattāro? ",
  "sn47:7.4.7_0": "Idha,",
  "sn47:7.4.7_1": "bhikkhave,",
  "sn47:7.4.7_2": "bhikkhu kāye kāyānupassī viharati ātāpī sampajāno satimā,",
  "sn47:7.4.7_3": "vineyya loke abhijjhādomanassaṁ;",
  "sn47:7.4.8_0": "vedanāsu …pe… ",
  "sn47:7.4.9_0": "citte …pe… ",
  "sn47:7.4.10_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:7.4.11_0": "Ayaṁ, bhikkhave, bhikkhuno gocaro sako pettiko visayo”ti. ",
  "sn47:7.4.12_0": "Sattamaṁ. ",
  "sn47:8.0.1_0": "Saṁyutta Nikāya 47 ",
  "sn47:8.0.2_0": "1. Ambapālivagga ",
  "sn47:8.0.3_0": "8. Sūdasutta ",
  "sn47:8.1.1_0": "“Seyyathāpi,",
  "sn47:8.1.1_1": "bhikkhave,",
  "sn47:8.1.1_2": "bālo abyatto akusalo sūdo rājānaṁ vā rājamahāmattaṁ vā nānaccayehi sūpehi paccupaṭṭhito assa—",
  "sn47:8.1.2_0": "ambilaggehipi,",
  "sn47:8.1.2_1": "tittakaggehipi,",
  "sn47:8.1.2_2": "kaṭukaggehipi,",
  "sn47:8.1.2_3": "madhuraggehipi,",
  "sn47:8.1.2_4": "khārikehipi,",
  "sn47:8.1.2_5": "akhārikehipi,",
  "sn47:8.1.2_6": "loṇikehipi,",
  "sn47:8.1.2_7": "aloṇikehipi.",
  "sn47:8.2.1_0": "Sa kho so, bhikkhave, bālo abyatto akusalo sūdo sakassa bhattu nimittaṁ na uggaṇhāti: ",
  "sn47:8.2.2_0": "‘idaṁ vā me ajja bhattu sūpeyyaṁ ruccati,",
  "sn47:8.2.2_1": "imassa vā abhiharati,",
  "sn47:8.2.2_2": "imassa vā bahuṁ gaṇhāti,",
  "sn47:8.2.2_3": "imassa vā vaṇṇaṁ bhāsati.",
  "sn47:8.2.3_0": "Ambilaggaṁ vā me ajja bhattu sūpeyyaṁ ruccati,",
  "sn47:8.2.3_1": "ambilaggassa vā abhiharati,",
  "sn47:8.2.3_2": "ambilaggassa vā bahuṁ gaṇhāti,",
  "sn47:8.2.3_3": "ambilaggassa vā vaṇṇaṁ bhāsati.",
  "sn47:8.2.3_4": "Tittakaggaṁ vā me ajja …",
  "sn47:8.2.3_5": "kaṭukaggaṁ vā me ajja …",
  "sn47:8.2.3_6": "madhuraggaṁ vā me ajja …",
  "sn47:8.2.3_7": "khārikaṁ vā me ajja …",
  "sn47:8.2.3_8": "akhārikaṁ vā me ajja …",
  "sn47:8.2.3_9": "loṇikaṁ vā me ajja …",
  "sn47:8.2.3_10": "aloṇikaṁ vā me ajja bhattu sūpeyyaṁ ruccati,",
  "sn47:8.2.3_11": "aloṇikassa vā abhiharati,",
  "sn47:8.2.3_12": "aloṇikassa vā bahuṁ gaṇhāti,",
  "sn47:8.2.3_13": "aloṇikassa vā vaṇṇaṁ bhāsatī’ti.",
  "sn47:8.3.1_0": "Sa kho so,",
  "sn47:8.3.1_1": "bhikkhave,",
  "sn47:8.3.1_2": "bālo abyatto akusalo sūdo na ceva lābhī hoti acchādanassa,",
  "sn47:8.3.1_3": "na lābhī vetanassa,",
  "sn47:8.3.1_4": "na lābhī abhihārānaṁ.",
  "sn47:8.3.2_0": "Taṁ kissa hetu? ",
  "sn47:8.3.3_0": "Tathā hi so, bhikkhave, bālo abyatto akusalo sūdo sakassa bhattu nimittaṁ na uggaṇhāti. ",
  "sn47:8.3.4_0": "Evameva kho,",
  "sn47:8.3.4_1": "bhikkhave,",
  "sn47:8.3.4_2": "idhekacco bālo abyatto akusalo bhikkhu kāye kāyānupassī viharati ātāpī sampajāno satimā,",
  "sn47:8.3.4_3": "vineyya loke abhijjhādomanassaṁ.",
  "sn47:8.3.5_0": "Tassa kāye kāyānupassino viharato cittaṁ na samādhiyati, upakkilesā na pahīyanti. ",
  "sn47:8.3.6_0": "So taṁ nimittaṁ na uggaṇhāti. ",
  "sn47:8.3.7_0": "Vedanāsu vedanānupassī viharati …pe… ",
  "sn47:8.3.8_0": "citte cittānupassī viharati …pe… ",
  "sn47:8.3.9_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:8.3.10_0": "Tassa dhammesu dhammānupassino viharato cittaṁ na samādhiyati, upakkilesā na pahīyanti. ",
  "sn47:8.3.11_0": "So taṁ nimittaṁ na uggaṇhāti. ",
  "sn47:8.4.1_0": "Sa kho so,",
  "sn47:8.4.1_1": "bhikkhave,",
  "sn47:8.4.1_2": "bālo abyatto akusalo bhikkhu na ceva lābhī hoti diṭṭheva dhamme sukhavihārānaṁ,",
  "sn47:8.4.1_3": "na lābhī satisampajaññassa.",
  "sn47:8.4.2_0": "Taṁ kissa hetu? ",
  "sn47:8.4.3_0": "Tathā hi so, bhikkhave, bālo abyatto akusalo bhikkhu sakassa cittassa nimittaṁ na uggaṇhāti. ",
  "sn47:8.5.1_0": "Seyyathāpi,",
  "sn47:8.5.1_1": "bhikkhave,",
  "sn47:8.5.1_2": "paṇḍito byatto kusalo sūdo rājānaṁ vā rājamahāmattaṁ vā nānaccayehi sūpehi paccupaṭṭhito assa—",
  "sn47:8.5.2_0": "ambilaggehipi,",
  "sn47:8.5.2_1": "tittakaggehipi,",
  "sn47:8.5.2_2": "kaṭukaggehipi,",
  "sn47:8.5.2_3": "madhuraggehipi,",
  "sn47:8.5.2_4": "khārikehipi,",
  "sn47:8.5.2_5": "akhārikehipi,",
  "sn47:8.5.2_6": "loṇikehipi,",
  "sn47:8.5.2_7": "aloṇikehipi.",
  "sn47:8.6.1_0": "Sa kho so, bhikkhave, paṇḍito byatto kusalo sūdo sakassa bhattu nimittaṁ uggaṇhāti: ",
  "sn47:8.6.2_0": "‘idaṁ vā me ajja bhattu sūpeyyaṁ ruccati,",
  "sn47:8.6.2_1": "imassa vā abhiharati,",
  "sn47:8.6.2_2": "imassa vā bahuṁ gaṇhāti,",
  "sn47:8.6.2_3": "imassa vā vaṇṇaṁ bhāsati.",
  "sn47:8.6.3_0": "Ambilaggaṁ vā me ajja bhattu sūpeyyaṁ ruccati,",
  "sn47:8.6.3_1": "ambilaggassa vā abhiharati,",
  "sn47:8.6.3_2": "ambilaggassa vā bahuṁ gaṇhāti,",
  "sn47:8.6.3_3": "ambilaggassa vā vaṇṇaṁ bhāsati.",
  "sn47:8.6.3_4": "Tittakaggaṁ vā me ajja …",
  "sn47:8.6.3_5": "kaṭukaggaṁ vā me ajja …",
  "sn47:8.6.3_6": "madhuraggaṁ vā me ajja …",
  "sn47:8.6.3_7": "khārikaṁ vā me ajja …",
  "sn47:8.6.3_8": "akhārikaṁ vā me ajja …",
  "sn47:8.6.3_9": "loṇikaṁ vā me ajja …",
  "sn47:8.6.3_10": "aloṇikaṁ vā me ajja bhattu sūpeyyaṁ ruccati,",
  "sn47:8.6.3_11": "aloṇikassa vā abhiharati,",
  "sn47:8.6.3_12": "aloṇikassa vā bahuṁ gaṇhāti,",
  "sn47:8.6.3_13": "aloṇikassa vā vaṇṇaṁ bhāsatī’ti.",
  "sn47:8.7.1_0": "Sa kho so,",
  "sn47:8.7.1_1": "bhikkhave,",
  "sn47:8.7.1_2": "paṇḍito byatto kusalo sūdo lābhī ceva hoti acchādanassa,",
  "sn47:8.7.1_3": "lābhī vetanassa,",
  "sn47:8.7.1_4": "lābhī abhihārānaṁ.",
  "sn47:8.7.2_0": "Taṁ kissa hetu? ",
  "sn47:8.7.3_0": "Tathā hi so, bhikkhave, paṇḍito byatto kusalo sūdo sakassa bhattu nimittaṁ uggaṇhāti. ",
  "sn47:8.7.4_0": "Evameva kho,",
  "sn47:8.7.4_1": "bhikkhave,",
  "sn47:8.7.4_2": "idhekacco paṇḍito byatto kusalo bhikkhu kāye kāyānupassī viharati ātāpī sampajāno satimā,",
  "sn47:8.7.4_3": "vineyya loke abhijjhādomanassaṁ.",
  "sn47:8.7.5_0": "Tassa kāye kāyānupassino viharato cittaṁ samādhiyati, upakkilesā pahīyanti. ",
  "sn47:8.7.6_0": "So taṁ nimittaṁ uggaṇhāti. ",
  "sn47:8.7.7_0": "Vedanāsu vedanānupassī viharati …pe… ",
  "sn47:8.7.8_0": "citte cittānupassī viharati …pe… ",
  "sn47:8.7.9_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:8.7.10_0": "Tassa dhammesu dhammānupassino viharato cittaṁ samādhiyati, upakkilesā pahīyanti. ",
  "sn47:8.7.11_0": "So taṁ nimittaṁ uggaṇhāti. ",
  "sn47:8.8.1_0": "Sa kho so,",
  "sn47:8.8.1_1": "bhikkhave,",
  "sn47:8.8.1_2": "paṇḍito byatto kusalo bhikkhu lābhī ceva hoti diṭṭheva dhamme sukhavihārānaṁ,",
  "sn47:8.8.1_3": "lābhī hoti satisampajaññassa.",
  "sn47:8.8.2_0": "Taṁ kissa hetu? ",
  "sn47:8.8.3_0": "Tathā hi so, bhikkhave, paṇḍito byatto kusalo bhikkhu sakassa cittassa nimittaṁ uggaṇhātī”ti. ",
  "sn47:8.8.4_0": "Aṭṭhamaṁ. ",
  "sn47:9.0.1_0": "Saṁyutta Nikāya 47 ",
  "sn47:9.0.2_0": "1. Ambapālivagga ",
  "sn47:9.0.3_0": "9. Gilānasutta ",
  "sn47:9.1.1_0": "Evaṁ me sutaṁ—",
  "sn47:9.1.2_0": " ekaṁ samayaṁ bhagavā vesāliyaṁ viharati veḷuvagāmake. ",
  "sn47:9.1.3_0": "Tatra kho bhagavā bhikkhū āmantesi: ",
  "sn47:9.1.4_0": "“etha tumhe, bhikkhave, samantā vesāliyā yathāmittaṁ yathāsandiṭṭhaṁ yathāsambhattaṁ vassaṁ upetha. ",
  "sn47:9.1.5_0": "Idhevāhaṁ veḷuvagāmake vassaṁ upagacchāmī”ti. ",
  "sn47:9.1.6_0": "“Evaṁ,",
  "sn47:9.1.6_1": "bhante”ti kho te bhikkhū bhagavato paṭissutvā samantā vesāliyā yathāmittaṁ yathāsandiṭṭhaṁ yathāsambhattaṁ vassaṁ upagacchuṁ.",
  "sn47:9.1.7_0": "Bhagavā pana tattheva veḷuvagāmake vassaṁ upagacchi. ",
  "sn47:9.2.1_0": "Atha kho bhagavato vassūpagatassa kharo ābādho uppajji, bāḷhā vedanā vattanti māraṇantikā. ",
  "sn47:9.2.2_0": "Tatra sudaṁ bhagavā sato sampajāno adhivāsesi avihaññamāno. ",
  "sn47:9.2.3_0": "Atha kho bhagavato etadahosi: ",
  "sn47:9.2.4_0": "“na kho me taṁ patirūpaṁ, yohaṁ anāmantetvā upaṭṭhāke anapaloketvā bhikkhusaṅghaṁ parinibbāyeyyaṁ. ",
  "sn47:9.2.5_0": "Yannūnāhaṁ imaṁ ābādhaṁ vīriyena paṭipaṇāmetvā jīvitasaṅkhāraṁ adhiṭṭhāya vihareyyan”ti. ",
  "sn47:9.2.6_0": "Atha kho bhagavā taṁ ābādhaṁ vīriyena paṭipaṇāmetvā jīvitasaṅkhāraṁ adhiṭṭhāya vihāsi. ",
  "sn47:9.2.7_0": "Atha kho bhagavato so ābādho paṭippassambhi. ",
  "sn47:9.3.1_0": "Atha kho bhagavā gilānā vuṭṭhito aciravuṭṭhito gelaññā vihārā nikkhamitvā vihārapacchāyāyaṁ paññatte āsane nisīdi. ",
  "sn47:9.3.2_0": "Atha kho āyasmā ānando yena bhagavā tenupasaṅkami;",
  "sn47:9.3.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn47:9.3.2_2": "Ekamantaṁ nisinno kho āyasmā ānando bhagavantaṁ etadavoca:",
  "sn47:9.3.3_0": "“diṭṭho me, bhante, bhagavato phāsu; ",
  "sn47:9.3.4_0": "diṭṭhaṁ, bhante, bhagavato khamanīyaṁ; ",
  "sn47:9.3.5_0": "diṭṭhaṁ, bhante, bhagavato yāpanīyaṁ. ",
  "sn47:9.3.6_0": "Api ca me, bhante,",
  "sn47:9.3.6_1": "madhurakajāto viya kāyo,",
  "sn47:9.3.6_2": "disāpi me na pakkhāyanti,",
  "sn47:9.3.6_3": "dhammāpi maṁ nappaṭibhanti bhagavato gelaññena.",
  "sn47:9.3.7_0": "Api ca me, bhante, ahosi kācideva assāsamattā: ",
  "sn47:9.3.8_0": "‘na tāva bhagavā parinibbāyissati, na yāva bhagavā bhikkhusaṅghaṁ ārabbha kiñcideva udāharatī’”ti. ",
  "sn47:9.4.1_0": "“Kiṁ pana dāni, ānanda, bhikkhusaṅgho mayi paccāsīsati? ",
  "sn47:9.4.2_0": "Desito, ānanda, mayā dhammo anantaraṁ abāhiraṁ karitvā. ",
  "sn47:9.4.3_0": "Natthānanda, tathāgatassa dhammesu ācariyamuṭṭhi. ",
  "sn47:9.4.4_0": "Yassa nūna, ānanda, evamassa: ",
  "sn47:9.4.5_0": "‘ahaṁ bhikkhusaṅghaṁ pariharissāmī’ti vā,",
  "sn47:9.4.5_1": "‘mamuddesiko bhikkhusaṅgho’ti vā, so nūna, ānanda,",
  "sn47:9.4.5_2": "bhikkhusaṅghaṁ ārabbha kiñcideva udāhareyya.",
  "sn47:9.4.6_0": "Tathāgatassa kho, ānanda, na evaṁ hoti: ",
  "sn47:9.4.7_0": "‘ahaṁ bhikkhusaṅghaṁ pariharissāmī’ti vā, ‘mamuddesiko bhikkhusaṅgho’ti vā. ",
  "sn47:9.4.8_0": "Sa kiṁ, ānanda, tathāgato bhikkhusaṅghaṁ ārabbha kiñcideva udāharissati. ",
  "sn47:9.4.9_0": "Etarahi kho panāhaṁ, ānanda, jiṇṇo vuddho mahallako addhagato vayoanuppatto. ",
  "sn47:9.4.10_0": "Āsītiko me vayo vattati. ",
  "sn47:9.4.11_0": "Seyyathāpi, ānanda, jajjarasakaṭaṁ veḷamissakena yāpeti; ",
  "sn47:9.4.12_0": "evameva kho, ānanda, veḷamissakena maññe tathāgatassa kāyo yāpeti. ",
  "sn47:9.5.1_0": "Yasmiṁ, ānanda,",
  "sn47:9.5.1_1": "samaye tathāgato sabbanimittānaṁ amanasikārā ekaccānaṁ vedanānaṁ nirodhā animittaṁ cetosamādhiṁ upasampajja viharati,",
  "sn47:9.5.1_2": "phāsutaro, ānanda,",
  "sn47:9.5.1_3": "tasmiṁ samaye tathāgatassa kāyo hoti.",
  "sn47:9.5.2_0": "Tasmātihānanda, attadīpā viharatha attasaraṇā anaññasaraṇā, dhammadīpā dhammasaraṇā anaññasaraṇā. ",
  "sn47:9.6.1_0": "Kathañcānanda,",
  "sn47:9.6.1_1": "bhikkhu attadīpo viharati attasaraṇo anaññasaraṇo,",
  "sn47:9.6.1_2": "dhammadīpo dhammasaraṇo anaññasaraṇo?",
  "sn47:9.6.2_0": "Idhānanda,",
  "sn47:9.6.2_1": "bhikkhu kāye kāyānupassī viharati ātāpī sampajāno satimā,",
  "sn47:9.6.2_2": "vineyya loke abhijjhādomanassaṁ;",
  "sn47:9.6.3_0": "vedanāsu …pe… ",
  "sn47:9.6.4_0": "citte …pe… ",
  "sn47:9.6.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:9.6.6_0": "Evaṁ kho, ānanda,",
  "sn47:9.6.6_1": "bhikkhu attadīpo viharati attasaraṇo anaññasaraṇo,",
  "sn47:9.6.6_2": "dhammadīpo dhammasaraṇo anaññasaraṇo.",
  "sn47:9.6.7_0": "Ye hi keci, ānanda,",
  "sn47:9.6.7_1": "etarahi vā mamaccaye vā attadīpā viharissanti attasaraṇā anaññasaraṇā,",
  "sn47:9.6.7_2": "dhammadīpā dhammasaraṇā anaññasaraṇā;",
  "sn47:9.6.7_3": "tamatagge mete, ānanda,",
  "sn47:9.6.7_4": "bhikkhū bhavissanti ye keci sikkhākāmā”ti.",
  "sn47:9.6.8_0": "Navamaṁ. ",
  "sn47:10.0.1_0": "Saṁyutta Nikāya 47 ",
  "sn47:10.0.2_0": "1. Ambapālivagga ",
  "sn47:10.0.3_0": "10. Bhikkhunupassayasutta ",
  "sn47:10.1.1_0": "Atha kho āyasmā ānando pubbaṇhasamayaṁ nivāsetvā pattacīvaramādāya yena aññataro bhikkhunupassayo tenupasaṅkami;",
  "sn47:10.1.1_1": "upasaṅkamitvā paññatte āsane nisīdi.",
  "sn47:10.1.2_0": "Atha kho sambahulā bhikkhuniyo yenāyasmā ānando tenupasaṅkamiṁsu;",
  "sn47:10.1.2_1": "upasaṅkamitvā āyasmantaṁ ānandaṁ abhivādetvā ekamantaṁ nisīdiṁsu.",
  "sn47:10.1.2_2": "Ekamantaṁ nisinnā kho tā bhikkhuniyo āyasmantaṁ ānandaṁ etadavocuṁ:",
  "sn47:10.2.1_0": "“Idha,",
  "sn47:10.2.1_1": "bhante ānanda,",
  "sn47:10.2.1_2": "sambahulā bhikkhuniyo catūsu satipaṭṭhānesu suppatiṭṭhitacittā viharantiyo uḷāraṁ pubbenāparaṁ visesaṁ sañjānantī”ti.",
  "sn47:10.2.2_0": "“Evametaṁ, bhaginiyo, evametaṁ, bhaginiyo. ",
  "sn47:10.2.3_0": "Yo hi koci,",
  "sn47:10.2.3_1": "bhaginiyo,",
  "sn47:10.2.3_2": "bhikkhu vā bhikkhunī vā catūsu satipaṭṭhānesu suppatiṭṭhitacitto viharati,",
  "sn47:10.2.3_3": "tassetaṁ pāṭikaṅkhaṁ:",
  "sn47:10.2.4_0": "‘uḷāraṁ pubbenāparaṁ visesaṁ sañjānissatī’”ti. ",
  "sn47:10.3.1_0": "Atha kho āyasmā ānando tā bhikkhuniyo dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmi. ",
  "sn47:10.3.2_0": "Atha kho āyasmā ānando sāvatthiyaṁ piṇḍāya caritvā pacchābhattaṁ piṇḍapātapaṭikkanto yena bhagavā tenupasaṅkami;",
  "sn47:10.3.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn47:10.3.2_2": "Ekamantaṁ nisinno kho āyasmā ānando bhagavantaṁ etadavoca:",
  "sn47:10.4.1_0": "“Idhāhaṁ, bhante,",
  "sn47:10.4.1_1": "pubbaṇhasamayaṁ nivāsetvā pattacīvaramādāya yena aññataro bhikkhunupassayo tenupasaṅkamiṁ;",
  "sn47:10.4.1_2": "upasaṅkamitvā paññatte āsane nisīdiṁ.",
  "sn47:10.4.2_0": "Atha kho, bhante,",
  "sn47:10.4.2_1": "sambahulā bhikkhuniyo yenāhaṁ tenupasaṅkamiṁsu;",
  "sn47:10.4.2_2": "upasaṅkamitvā maṁ abhivādetvā ekamantaṁ nisīdiṁsu.",
  "sn47:10.4.2_3": "Ekamantaṁ nisinnā kho, bhante,",
  "sn47:10.4.2_4": "tā bhikkhuniyo maṁ etadavocuṁ:",
  "sn47:10.4.3_0": "‘idha,",
  "sn47:10.4.3_1": "bhante ānanda,",
  "sn47:10.4.3_2": "sambahulā bhikkhuniyo catūsu satipaṭṭhānesu suppatiṭṭhitacittā viharantiyo uḷāraṁ pubbenāparaṁ visesaṁ sañjānantī’ti.",
  "sn47:10.4.4_0": "Evaṁ vuttāhaṁ, bhante, tā bhikkhuniyo etadavocaṁ: ",
  "sn47:10.4.5_0": "‘evametaṁ, bhaginiyo, evametaṁ, bhaginiyo. ",
  "sn47:10.4.6_0": "Yo hi koci,",
  "sn47:10.4.6_1": "bhaginiyo,",
  "sn47:10.4.6_2": "bhikkhu vā bhikkhunī vā catūsu satipaṭṭhānesu suppatiṭṭhitacitto viharati,",
  "sn47:10.4.6_3": "tassetaṁ pāṭikaṅkhaṁ—uḷāraṁ pubbenāparaṁ visesaṁ sañjānissatī’”ti.",
  "sn47:10.5.1_0": "“Evametaṁ, ānanda, evametaṁ, ānanda. ",
  "sn47:10.5.2_0": "Yo hi koci, ānanda,",
  "sn47:10.5.2_1": "bhikkhu vā bhikkhunī vā catūsu satipaṭṭhānesu suppatiṭṭhitacitto viharati,",
  "sn47:10.5.2_2": "tassetaṁ pāṭikaṅkhaṁ:",
  "sn47:10.5.3_0": "‘uḷāraṁ pubbenāparaṁ visesaṁ sañjānissati’. ",
  "sn47:10.6.1_0": "Katamesu catūsu? ",
  "sn47:10.6.2_0": "Idhānanda,",
  "sn47:10.6.2_1": "bhikkhu kāye kāyānupassī viharati ātāpī sampajāno satimā,",
  "sn47:10.6.2_2": "vineyya loke abhijjhādomanassaṁ.",
  "sn47:10.6.3_0": "Tassa kāye kāyānupassino viharato kāyārammaṇo vā uppajjati kāyasmiṁ pariḷāho,",
  "sn47:10.6.3_1": "cetaso vā līnattaṁ,",
  "sn47:10.6.3_2": "bahiddhā vā cittaṁ vikkhipati.",
  "sn47:10.6.4_0": "Tenānanda, bhikkhunā kismiñcideva pasādanīye nimitte cittaṁ paṇidahitabbaṁ. ",
  "sn47:10.6.5_0": "Tassa kismiñcideva pasādanīye nimitte cittaṁ paṇidahato pāmojjaṁ jāyati. ",
  "sn47:10.6.6_0": "Pamuditassa pīti jāyati. ",
  "sn47:10.6.7_0": "Pītimanassa kāyo passambhati. ",
  "sn47:10.6.8_0": "Passaddhakāyo sukhaṁ vedayati. ",
  "sn47:10.6.9_0": "Sukhino cittaṁ samādhiyati. ",
  "sn47:10.6.10_0": "So iti paṭisañcikkhati: ",
  "sn47:10.6.11_0": "‘yassa khvāhaṁ atthāya cittaṁ paṇidahiṁ, so me attho abhinipphanno. ",
  "sn47:10.6.12_0": "Handa dāni paṭisaṁharāmī’ti. ",
  "sn47:10.6.13_0": "So paṭisaṁharati ceva na ca vitakketi na ca vicāreti. ",
  "sn47:10.6.14_0": "‘Avitakkomhi avicāro, ajjhattaṁ satimā sukhamasmī’ti pajānāti. ",
  "sn47:10.7.1_0": "Puna caparaṁ, ānanda, bhikkhu vedanāsu …pe… ",
  "sn47:10.7.2_0": "citte …pe… ",
  "sn47:10.7.3_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:10.7.4_0": "Tassa dhammesu dhammānupassino viharato dhammārammaṇo vā uppajjati kāyasmiṁ pariḷāho,",
  "sn47:10.7.4_1": "cetaso vā līnattaṁ,",
  "sn47:10.7.4_2": "bahiddhā vā cittaṁ vikkhipati.",
  "sn47:10.7.5_0": "Tenānanda, bhikkhunā kismiñcideva pasādanīye nimitte cittaṁ paṇidahitabbaṁ. ",
  "sn47:10.7.6_0": "Tassa kismiñcideva pasādanīye nimitte cittaṁ paṇidahato pāmojjaṁ jāyati. ",
  "sn47:10.7.7_0": "Pamuditassa pīti jāyati. ",
  "sn47:10.7.8_0": "Pītimanassa kāyo passambhati. ",
  "sn47:10.7.9_0": "Passaddhakāyo sukhaṁ vedayati. ",
  "sn47:10.7.10_0": "Sukhino cittaṁ samādhiyati. ",
  "sn47:10.7.11_0": "So iti paṭisañcikkhati: ",
  "sn47:10.7.12_0": "‘yassa khvāhaṁ atthāya cittaṁ paṇidahiṁ, so me attho abhinipphanno. ",
  "sn47:10.7.13_0": "Handa dāni paṭisaṁharāmī’ti. ",
  "sn47:10.7.14_0": "So paṭisaṁharati ceva na ca vitakketi na ca vicāreti. ",
  "sn47:10.7.15_0": "‘Avitakkomhi avicāro, ajjhattaṁ satimā sukhamasmī’ti pajānāti. ",
  "sn47:10.7.16_0": "Evaṁ kho, ānanda, paṇidhāya bhāvanā hoti. ",
  "sn47:10.8.1_0": "Kathañcānanda, appaṇidhāya bhāvanā hoti? ",
  "sn47:10.8.2_0": "Bahiddhā, ānanda, bhikkhu cittaṁ appaṇidhāya ‘appaṇihitaṁ me bahiddhā cittan’ti pajānāti. ",
  "sn47:10.8.3_0": "Atha pacchāpure ‘asaṅkhittaṁ vimuttaṁ appaṇihitan’ti pajānāti. ",
  "sn47:10.8.4_0": "Atha ca pana ‘kāye kāyānupassī viharāmi ātāpī sampajāno satimā sukhamasmī’ti pajānāti. ",
  "sn47:10.8.5_0": "Bahiddhā, ānanda, bhikkhu cittaṁ appaṇidhāya ‘appaṇihitaṁ me bahiddhā cittan’ti pajānāti. ",
  "sn47:10.8.6_0": "Atha pacchāpure ‘asaṅkhittaṁ vimuttaṁ appaṇihitan’ti pajānāti. ",
  "sn47:10.8.7_0": "Atha ca pana ‘vedanāsu vedanānupassī viharāmi ātāpī sampajāno satimā sukhamasmī’ti pajānāti. ",
  "sn47:10.8.8_0": "Bahiddhā, ānanda, bhikkhu cittaṁ appaṇidhāya ‘appaṇihitaṁ me bahiddhā cittan’ti pajānāti. ",
  "sn47:10.8.9_0": "Atha pacchāpure ‘asaṅkhittaṁ vimuttaṁ appaṇihitan’ti pajānāti. ",
  "sn47:10.8.10_0": "Atha ca pana ‘citte cittānupassī viharāmi ātāpī sampajāno satimā sukhamasmī’ti pajānāti. ",
  "sn47:10.8.11_0": "Bahiddhā, ānanda, bhikkhu cittaṁ appaṇidhāya ‘appaṇihitaṁ me bahiddhā cittan’ti pajānāti. ",
  "sn47:10.8.12_0": "Atha pacchāpure ‘asaṅkhittaṁ vimuttaṁ appaṇihitan’ti pajānāti. ",
  "sn47:10.8.13_0": "Atha ca pana ‘dhammesu dhammānupassī viharāmi ātāpī sampajāno satimā sukhamasmī’ti pajānāti. ",
  "sn47:10.8.14_0": "Evaṁ kho, ānanda, appaṇidhāya bhāvanā hoti. ",
  "sn47:10.9.1_0": "Iti kho, ānanda, desitā mayā paṇidhāya bhāvanā, desitā appaṇidhāya bhāvanā. ",
  "sn47:10.9.2_0": "Yaṁ, ānanda,",
  "sn47:10.9.2_1": "satthārā karaṇīyaṁ sāvakānaṁ hitesinā anukampakena anukampaṁ upādāya,",
  "sn47:10.9.2_2": "kataṁ vo taṁ mayā.",
  "sn47:10.9.3_0": "Etāni, ānanda,",
  "sn47:10.9.3_1": "rukkhamūlāni,",
  "sn47:10.9.3_2": "etāni suññāgārāni.",
  "sn47:10.9.3_3": "Jhāyathānanda,",
  "sn47:10.9.3_4": "mā pamādattha;",
  "sn47:10.9.3_5": "mā pacchā vippaṭisārino ahuvattha.",
  "sn47:10.9.3_6": "Ayaṁ vo amhākaṁ anusāsanī”ti.",
  "sn47:10.10.1_0": "Idamavoca bhagavā. ",
  "sn47:10.10.2_0": "Attamano āyasmā ānando bhagavato bhāsitaṁ abhinandīti. ",
  "sn47:10.10.3_0": "Dasamaṁ. ",
  "sn47:10.10.4_0": "Ambapālivaggo paṭhamo. ",
  "sn47:10.11.0_0": "Tassuddānaṁ",
  "sn47:10.11.1_0": "Ambapāli sato bhikkhu, ",
  "sn47:10.11.2_0": "Sālā kusalarāsi ca; ",
  "sn47:10.11.3_0": "Sakuṇagghi makkaṭo sūdo, ",
  "sn47:10.11.4_0": "Gilāno bhikkhunupassayoti. ",
  "sn47:11.0.1_0": "Saṁyutta Nikāya 47 ",
  "sn47:11.0.2_0": "2. Nālandavagga ",
  "sn47:11.0.3_0": "11. Mahāpurisasutta ",
  "sn47:11.1.1_0": "Sāvatthinidānaṁ. ",
  "sn47:11.1.2_0": "Atha kho āyasmā sāriputto yena bhagavā tenupasaṅkami;",
  "sn47:11.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn47:11.1.2_2": "Ekamantaṁ nisinno kho āyasmā sāriputto bhagavantaṁ etadavoca:",
  "sn47:11.1.3_0": "“‘mahāpuriso, mahāpuriso’ti, bhante, vuccati. ",
  "sn47:11.1.4_0": "Kittāvatā nu kho, bhante, mahāpuriso hotī”ti? ",
  "sn47:11.1.5_0": "“Vimuttacittattā khvāhaṁ, sāriputta, ‘mahāpuriso’ti vadāmi. ",
  "sn47:11.1.6_0": "Avimuttacittattā ‘no mahāpuriso’ti vadāmi. ",
  "sn47:11.2.1_0": "Kathañca, sāriputta, vimuttacitto hoti? ",
  "sn47:11.2.2_0": "Idha,",
  "sn47:11.2.2_1": "sāriputta,",
  "sn47:11.2.2_2": "bhikkhu kāye kāyānupassī viharati ātāpī sampajāno satimā,",
  "sn47:11.2.2_3": "vineyya loke abhijjhādomanassaṁ.",
  "sn47:11.2.3_0": "Tassa kāye kāyānupassino viharato cittaṁ virajjati, vimuccati anupādāya āsavehi. ",
  "sn47:11.2.4_0": "Vedanāsu …pe… ",
  "sn47:11.2.5_0": "citte …pe… ",
  "sn47:11.2.6_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:11.2.7_0": "Tassa dhammesu dhammānupassino viharato cittaṁ virajjati, vimuccati anupādāya āsavehi. ",
  "sn47:11.2.8_0": "Evaṁ kho, sāriputta, vimuttacitto hoti. ",
  "sn47:11.2.9_0": "Vimuttacittattā khvāhaṁ, sāriputta, ‘mahāpuriso’ti vadāmi. ",
  "sn47:11.2.10_0": "Avimuttacittattā ‘no mahāpuriso’ti vadāmī”ti. ",
  "sn47:11.2.11_0": "Paṭhamaṁ. ",
  "sn47:12.0.1_0": "Saṁyutta Nikāya 47 ",
  "sn47:12.0.2_0": "2. Nālandavagga ",
  "sn47:12.0.3_0": "12. Nālandasutta ",
  "sn47:12.1.1_0": "Ekaṁ samayaṁ bhagavā nālandāyaṁ viharati pāvārikambavane. ",
  "sn47:12.1.2_0": "Atha kho āyasmā sāriputto yena bhagavā tenupasaṅkami;",
  "sn47:12.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn47:12.1.2_2": "Ekamantaṁ nisinno kho āyasmā sāriputto bhagavantaṁ etadavoca:",
  "sn47:12.1.3_0": "“evaṁpasanno ahaṁ, bhante, bhagavati. ",
  "sn47:12.1.4_0": "Na cāhu,",
  "sn47:12.1.4_1": "na ca bhavissati,",
  "sn47:12.1.4_2": "na cetarahi vijjati añño samaṇo vā brāhmaṇo vā bhagavatā bhiyyobhiññataro,",
  "sn47:12.1.4_3": "yadidaṁ—sambodhiyan”ti.",
  "sn47:12.1.5_0": "“Uḷārā kho tyāyaṁ, sāriputta, āsabhī vācā bhāsitā, ekaṁso gahito, sīhanādo nadito: ",
  "sn47:12.1.6_0": "‘evaṁpasanno ahaṁ, bhante, bhagavati. ",
  "sn47:12.1.7_0": "Na cāhu,",
  "sn47:12.1.7_1": "na ca bhavissati na cetarahi vijjati añño samaṇo vā brāhmaṇo vā bhagavatā bhiyyobhiññataro,",
  "sn47:12.1.7_2": "yadidaṁ—sambodhiyan’ti.",
  "sn47:12.2.1_0": "Kiṁ nu te,",
  "sn47:12.2.1_1": "sāriputta,",
  "sn47:12.2.1_2": "ye te ahesuṁ atītamaddhānaṁ arahanto sammāsambuddhā,",
  "sn47:12.2.1_3": "sabbe te bhagavanto cetasā ceto paricca viditā:",
  "sn47:12.2.2_0": "‘evaṁsīlā te bhagavanto ahesuṁ’ iti vā,",
  "sn47:12.2.2_1": "‘evaṁdhammā te bhagavanto ahesuṁ’ iti vā,",
  "sn47:12.2.2_2": "‘evaṁpaññā te bhagavanto ahesuṁ’ iti vā,",
  "sn47:12.2.2_3": "‘evaṁvihārino te bhagavanto ahesuṁ’ iti vā,",
  "sn47:12.2.2_4": "‘evaṁvimuttā te bhagavanto ahesuṁ’ iti vā”ti?",
  "sn47:12.2.3_0": "“No hetaṁ, bhante”. ",
  "sn47:12.3.1_0": "“Kiṁ pana te,",
  "sn47:12.3.1_1": "sāriputta,",
  "sn47:12.3.1_2": "ye te bhavissanti anāgatamaddhānaṁ arahanto sammāsambuddhā,",
  "sn47:12.3.1_3": "sabbe te bhagavanto cetasā ceto paricca viditā:",
  "sn47:12.3.2_0": "‘evaṁsīlā te bhagavanto bhavissanti’ iti vā,",
  "sn47:12.3.2_1": "‘evaṁdhammā te bhagavanto bhavissanti’ iti vā,",
  "sn47:12.3.2_2": "‘evaṁpaññā te bhagavanto bhavissanti’ iti vā,",
  "sn47:12.3.2_3": "‘evaṁvihārino te bhagavanto bhavissanti’ iti vā,",
  "sn47:12.3.2_4": "‘evaṁvimuttā te bhagavanto bhavissanti’ iti vā”ti?",
  "sn47:12.3.3_0": "“No hetaṁ, bhante”. ",
  "sn47:12.4.1_0": "“Kiṁ pana tyāhaṁ, sāriputta, etarahi, arahaṁ sammāsambuddho cetasā ceto paricca vidito: ",
  "sn47:12.4.2_0": "‘evaṁsīlo bhagavā’ iti vā,",
  "sn47:12.4.2_1": "‘evaṁdhammo bhagavā’ iti vā,",
  "sn47:12.4.2_2": "‘evaṁpañño bhagavā’ iti vā,",
  "sn47:12.4.2_3": "‘evaṁvihārī bhagavā’ iti vā,",
  "sn47:12.4.2_4": "‘evaṁvimutto bhagavā’ iti vā”ti?",
  "sn47:12.4.3_0": "“No hetaṁ, bhante”. ",
  "sn47:12.5.1_0": "“Ettha ca te,",
  "sn47:12.5.1_1": "sāriputta,",
  "sn47:12.5.1_2": "atītānāgatapaccuppannesu arahantesu sammāsambuddhesu cetopariyañāṇaṁ natthi.",
  "sn47:12.5.2_0": "Atha kiñcarahi tyāyaṁ, sāriputta, uḷārā āsabhī vācā bhāsitā, ekaṁso gahito, sīhanādo nadito: ",
  "sn47:12.5.3_0": "‘evaṁpasanno ahaṁ, bhante, bhagavati. ",
  "sn47:12.5.4_0": "Na cāhu,",
  "sn47:12.5.4_1": "na ca bhavissati,",
  "sn47:12.5.4_2": "na cetarahi vijjati añño samaṇo vā brāhmaṇo vā bhagavatā’ bhiyyobhiññataro,",
  "sn47:12.5.4_3": "yadidaṁ—sambodhiyan”ti?",
  "sn47:12.6.1_0": "“Na kho me, bhante, atītānāgatapaccuppannesu arahantesu sammāsambuddhesu cetopariyañāṇaṁ atthi, ",
  "sn47:12.6.2_0": "api ca me dhammanvayo vidito. ",
  "sn47:12.6.3_0": "Seyyathāpi, bhante, rañño paccantimaṁ nagaraṁ daḷhuddhāpaṁ daḷhapākāratoraṇaṁ ekadvāraṁ. ",
  "sn47:12.6.4_0": "Tatrassa dovāriko paṇḍito byatto medhāvī aññātānaṁ nivāretā ñātānaṁ pavesetā. ",
  "sn47:12.6.5_0": "So tassa nagarassa samantā anupariyāyapathaṁ anukkamamāno na passeyya pākārasandhiṁ vā pākāravivaraṁ vā,",
  "sn47:12.6.5_1": "antamaso biḷāranikkhamanamattampi.",
  "sn47:12.6.6_0": "Tassa evamassa: ",
  "sn47:12.6.7_0": "‘ye kho keci oḷārikā pāṇā imaṁ nagaraṁ pavisanti vā nikkhamanti vā,",
  "sn47:12.6.7_1": "sabbe te imināva dvārena pavisanti vā nikkhamanti vā’ti.",
  "sn47:12.6.8_0": "Evameva kho me, bhante, dhammanvayo vidito: ",
  "sn47:12.6.9_0": "‘yepi te, bhante,",
  "sn47:12.6.9_1": "ahesuṁ atītamaddhānaṁ arahanto sammāsambuddhā,",
  "sn47:12.6.9_2": "sabbe te bhagavanto pañca nīvaraṇe pahāya,",
  "sn47:12.6.9_3": "cetaso upakkilese paññāya dubbalīkaraṇe,",
  "sn47:12.6.9_4": "catūsu satipaṭṭhānesu suppatiṭṭhitacittā,",
  "sn47:12.6.9_5": "satta bojjhaṅge yathābhūtaṁ bhāvetvā,",
  "sn47:12.6.9_6": "anuttaraṁ sammāsambodhiṁ abhisambujjhiṁsu.",
  "sn47:12.6.10_0": "Yepi te, bhante,",
  "sn47:12.6.10_1": "bhavissanti anāgatamaddhānaṁ arahanto sammāsambuddhā,",
  "sn47:12.6.10_2": "sabbe te bhagavanto pañca nīvaraṇe pahāya,",
  "sn47:12.6.10_3": "cetaso upakkilese paññāya dubbalīkaraṇe,",
  "sn47:12.6.10_4": "catūsu satipaṭṭhānesu suppatiṭṭhitacittā,",
  "sn47:12.6.10_5": "satta bojjhaṅge yathābhūtaṁ bhāvetvā,",
  "sn47:12.6.10_6": "anuttaraṁ sammāsambodhiṁ abhisambujjhissanti.",
  "sn47:12.6.11_0": "Bhagavāpi, bhante,",
  "sn47:12.6.11_1": "etarahi arahaṁ sammāsambuddho pañca nīvaraṇe pahāya,",
  "sn47:12.6.11_2": "cetaso upakkilese paññāya dubbalīkaraṇe,",
  "sn47:12.6.11_3": "catūsu satipaṭṭhānesu suppatiṭṭhitacitto,",
  "sn47:12.6.11_4": "satta bojjhaṅge yathābhūtaṁ bhāvetvā,",
  "sn47:12.6.11_5": "anuttaraṁ sammāsambodhiṁ abhisambuddho’”ti.",
  "sn47:12.7.1_0": "“Sādhu sādhu, sāriputta. ",
  "sn47:12.7.2_0": "Tasmātiha tvaṁ,",
  "sn47:12.7.2_1": "sāriputta,",
  "sn47:12.7.2_2": "imaṁ dhammapariyāyaṁ abhikkhaṇaṁ bhāseyyāsi bhikkhūnaṁ bhikkhunīnaṁ upāsakānaṁ upāsikānaṁ.",
  "sn47:12.7.3_0": "Yesampi hi,",
  "sn47:12.7.3_1": "sāriputta,",
  "sn47:12.7.3_2": "moghapurisānaṁ bhavissati tathāgate kaṅkhā vā vimati vā,",
  "sn47:12.7.3_3": "tesampimaṁ dhammapariyāyaṁ sutvā yā tathāgate kaṅkhā vā vimati vā sā pahīyissatī”ti.",
  "sn47:12.7.4_0": "Dutiyaṁ. ",
  "sn47:13.0.1_0": "Saṁyutta Nikāya 47 ",
  "sn47:13.0.2_0": "2. Nālandavagga ",
  "sn47:13.0.3_0": "13. Cundasutta ",
  "sn47:13.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "sn47:13.1.2_0": "Tena kho pana samayena āyasmā sāriputto magadhesu viharati nālakagāmake ābādhiko dukkhito bāḷhagilāno. ",
  "sn47:13.1.3_0": "Cundo ca samaṇuddeso āyasmato sāriputtassa upaṭṭhāko hoti. ",
  "sn47:13.2.1_0": "Atha kho āyasmā sāriputto teneva ābādhena parinibbāyi. ",
  "sn47:13.2.2_0": "Atha kho cundo samaṇuddeso āyasmato sāriputtassa pattacīvaramādāya yena sāvatthi jetavanaṁ anāthapiṇḍikassa ārāmo yenāyasmā ānando tenupasaṅkami;",
  "sn47:13.2.2_1": "upasaṅkamitvā āyasmantaṁ ānandaṁ abhivādetvā ekamantaṁ nisīdi.",
  "sn47:13.2.2_2": "Ekamantaṁ nisinno kho cundo samaṇuddeso āyasmantaṁ ānandaṁ etadavoca:",
  "sn47:13.2.3_0": "“āyasmā, bhante, sāriputto parinibbuto. ",
  "sn47:13.2.4_0": "Idamassa pattacīvaran”ti. ",
  "sn47:13.3.1_0": "“Atthi kho idaṁ, āvuso cunda, kathāpābhataṁ bhagavantaṁ dassanāya. ",
  "sn47:13.3.2_0": "Āyāmāvuso cunda, yena bhagavā tenupasaṅkamissāma; upasaṅkamitvā bhagavato etamatthaṁ ārocessāmā”ti. ",
  "sn47:13.3.3_0": "“Evaṁ, bhante”ti kho cundo samaṇuddeso āyasmato ānandassa paccassosi. ",
  "sn47:13.4.1_0": "Atha kho āyasmā ca ānando cundo ca samaṇuddeso yena bhagavā tenupasaṅkamiṁsu;",
  "sn47:13.4.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn47:13.4.1_2": "Ekamantaṁ nisinno kho āyasmā ānando bhagavantaṁ etadavoca:",
  "sn47:13.4.2_0": "“ayaṁ, bhante, cundo samaṇuddeso evamāha: ",
  "sn47:13.4.3_0": "‘āyasmā, bhante, sāriputto parinibbuto; ",
  "sn47:13.4.4_0": "idamassa pattacīvaran’ti. ",
  "sn47:13.4.5_0": "Api ca me, bhante,",
  "sn47:13.4.5_1": "madhurakajāto viya kāyo,",
  "sn47:13.4.5_2": "disāpi me na pakkhāyanti,",
  "sn47:13.4.5_3": "dhammāpi maṁ nappaṭibhanti ‘āyasmā sāriputto parinibbuto’ti sutvā”.",
  "sn47:13.5.1_0": "“Kiṁ nu kho te, ānanda,",
  "sn47:13.5.1_1": "sāriputto sīlakkhandhaṁ vā ādāya parinibbuto,",
  "sn47:13.5.1_2": "samādhikkhandhaṁ vā ādāya parinibbuto,",
  "sn47:13.5.1_3": "paññākkhandhaṁ vā ādāya parinibbuto,",
  "sn47:13.5.1_4": "vimuttikkhandhaṁ vā ādāya parinibbuto,",
  "sn47:13.5.1_5": "vimuttiñāṇadassanakkhandhaṁ vā ādāya parinibbuto”ti?",
  "sn47:13.5.2_0": "“Na ca kho me, bhante,",
  "sn47:13.5.2_1": "āyasmā sāriputto sīlakkhandhaṁ vā ādāya parinibbuto,",
  "sn47:13.5.2_2": "samādhikkhandhaṁ vā …pe…",
  "sn47:13.5.3_0": "paññākkhandhaṁ vā …pe… ",
  "sn47:13.5.4_0": "vimuttikkhandhaṁ vā …pe… ",
  "sn47:13.5.5_0": "vimuttiñāṇadassanakkhandhaṁ vā ādāya parinibbuto. ",
  "sn47:13.5.6_0": "Api ca me, bhante,",
  "sn47:13.5.6_1": "āyasmā sāriputto ovādako ahosi otiṇṇo viññāpako sandassako samādapako samuttejako sampahaṁsako,",
  "sn47:13.5.6_2": "akilāsu dhammadesanāya,",
  "sn47:13.5.6_3": "anuggāhako sabrahmacārīnaṁ.",
  "sn47:13.5.7_0": "Taṁ mayaṁ āyasmato sāriputtassa dhammojaṁ dhammabhogaṁ dhammānuggahaṁ anussarāmā”ti. ",
  "sn47:13.6.1_0": "“Nanu taṁ, ānanda, mayā paṭikacceva akkhātaṁ: ",
  "sn47:13.6.2_0": "‘sabbehi piyehi manāpehi nānābhāvo vinābhāvo aññathābhāvo. ",
  "sn47:13.6.3_0": "Taṁ kutettha, ānanda, labbhā. Yaṁ taṁ jātaṁ bhūtaṁ saṅkhataṁ palokadhammaṁ, taṁ vata mā palujjīti—",
  "sn47:13.6.4_0": "netaṁ ṭhānaṁ vijjati. ",
  "sn47:13.6.5_0": "Seyyathāpi, ānanda, mahato rukkhassa tiṭṭhato sāravato yo mahantataro khandho so palujjeyya; ",
  "sn47:13.6.6_0": "evameva kho ānanda, mahato bhikkhusaṅghassa tiṭṭhato sāravato sāriputto parinibbuto. ",
  "sn47:13.6.7_0": "Taṁ kutettha, ānanda, labbhā. Yaṁ taṁ jātaṁ bhūtaṁ saṅkhataṁ palokadhammaṁ, taṁ vata mā palujjī’ti—",
  "sn47:13.6.8_0": "netaṁ ṭhānaṁ vijjati. ",
  "sn47:13.6.9_0": "Tasmātihānanda, attadīpā viharatha attasaraṇā anaññasaraṇā, dhammadīpā dhammasaraṇā anaññasaraṇā. ",
  "sn47:13.7.1_0": "Kathañcānanda,",
  "sn47:13.7.1_1": "bhikkhu attadīpo viharati attasaraṇo anaññasaraṇo,",
  "sn47:13.7.1_2": "dhammadīpo dhammasaraṇo anaññasaraṇo?",
  "sn47:13.7.2_0": "Idhānanda,",
  "sn47:13.7.2_1": "bhikkhu kāye kāyānupassī viharati ātāpī sampajāno satimā,",
  "sn47:13.7.2_2": "vineyya loke abhijjhādomanassaṁ;",
  "sn47:13.7.3_0": "vedanāsu …pe… ",
  "sn47:13.7.4_0": "citte …pe… ",
  "sn47:13.7.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:13.7.6_0": "Evaṁ kho, ānanda,",
  "sn47:13.7.6_1": "bhikkhu attadīpo viharati attasaraṇo anaññasaraṇo,",
  "sn47:13.7.6_2": "dhammadīpo dhammasaraṇo anaññasaraṇo.",
  "sn47:13.7.7_0": "Ye hi keci, ānanda,",
  "sn47:13.7.7_1": "etarahi vā mamaccaye vā attadīpā viharissanti attasaraṇā anaññasaraṇā,",
  "sn47:13.7.7_2": "dhammadīpā dhammasaraṇā anaññasaraṇā;",
  "sn47:13.7.7_3": "tamatagge mete, ānanda,",
  "sn47:13.7.7_4": "bhikkhū bhavissanti ye keci sikkhākāmā”ti.",
  "sn47:13.7.8_0": "Tatiyaṁ. ",
  "sn47:14.0.1_0": "Saṁyutta Nikāya 47 ",
  "sn47:14.0.2_0": "2. Nālandavagga ",
  "sn47:14.0.3_0": "14. Ukkacelasutta ",
  "sn47:14.1.1_0": "Ekaṁ samayaṁ bhagavā vajjīsu viharati ukkacelāyaṁ gaṅgāya nadiyā tīre mahatā bhikkhusaṅghena saddhiṁ aciraparinibbutesu sāriputtamoggallānesu. ",
  "sn47:14.1.2_0": "Tena kho pana samayena bhagavā bhikkhusaṅghaparivuto ajjhokāse nisinno hoti. ",
  "sn47:14.2.1_0": "Atha kho bhagavā tuṇhībhūtaṁ bhikkhusaṅghaṁ anuviloketvā bhikkhū āmantesi: ",
  "sn47:14.2.2_0": "“api myāyaṁ, bhikkhave, parisā suññā viya khāyati parinibbutesu sāriputtamoggallānesu. ",
  "sn47:14.2.3_0": "Asuññā me,",
  "sn47:14.2.3_1": "bhikkhave,",
  "sn47:14.2.3_2": "parisā hoti,",
  "sn47:14.2.3_3": "anapekkhā tassaṁ disāyaṁ hoti,",
  "sn47:14.2.3_4": "yassaṁ disāyaṁ sāriputtamoggallānā viharanti.",
  "sn47:14.2.4_0": "Ye hi te,",
  "sn47:14.2.4_1": "bhikkhave,",
  "sn47:14.2.4_2": "ahesuṁ atītamaddhānaṁ arahanto sammāsambuddhā,",
  "sn47:14.2.4_3": "tesampi bhagavantānaṁ etapparamaṁyeva sāvakayugaṁ ahosi—",
  "sn47:14.2.5_0": "seyyathāpi mayhaṁ sāriputtamoggallānā. ",
  "sn47:14.2.6_0": "Yepi te,",
  "sn47:14.2.6_1": "bhikkhave,",
  "sn47:14.2.6_2": "bhavissanti anāgatamaddhānaṁ arahanto sammāsambuddhā,",
  "sn47:14.2.6_3": "tesampi bhagavantānaṁ etapparamaṁyeva sāvakayugaṁ bhavissati—seyyathāpi mayhaṁ sāriputtamoggallānā.",
  "sn47:14.2.7_0": "Acchariyaṁ, bhikkhave, sāvakānaṁ, abbhutaṁ, bhikkhave, sāvakānaṁ. ",
  "sn47:14.2.8_0": "Satthu ca nāma sāsanakarā bhavissanti ovādappaṭikarā,",
  "sn47:14.2.8_1": "catunnañca parisānaṁ piyā bhavissanti manāpā garubhāvanīyā ca.",
  "sn47:14.2.9_0": "Acchariyaṁ, bhikkhave, tathāgatassa, abbhutaṁ, bhikkhave, tathāgatassa. ",
  "sn47:14.2.10_0": "Evarūpepi nāma sāvakayuge parinibbute natthi tathāgatassa soko vā paridevo vā. ",
  "sn47:14.2.11_0": "Taṁ kutettha,",
  "sn47:14.2.11_1": "bhikkhave, labbhā.",
  "sn47:14.2.11_2": "Yaṁ taṁ jātaṁ bhūtaṁ saṅkhataṁ palokadhammaṁ,",
  "sn47:14.2.11_3": "taṁ vata mā palujjīti—",
  "sn47:14.2.12_0": "netaṁ ṭhānaṁ vijjati. ",
  "sn47:14.2.13_0": "Seyyathāpi, bhikkhave, mahato rukkhassa tiṭṭhato sāravato ye mahantatarā khandhā te palujjeyyuṁ; ",
  "sn47:14.2.14_0": "evameva kho, bhikkhave, mahato bhikkhusaṅghassa tiṭṭhato sāravato sāriputtamoggallānā parinibbutā. ",
  "sn47:14.2.15_0": "Taṁ kutettha,",
  "sn47:14.2.15_1": "bhikkhave, labbhā.",
  "sn47:14.2.15_2": "Yaṁ taṁ jātaṁ bhūtaṁ saṅkhataṁ palokadhammaṁ,",
  "sn47:14.2.15_3": "taṁ vata mā palujjīti—",
  "sn47:14.2.16_0": "netaṁ ṭhānaṁ vijjati. ",
  "sn47:14.2.17_0": "Tasmātiha,",
  "sn47:14.2.17_1": "bhikkhave,",
  "sn47:14.2.17_2": "attadīpā viharatha attasaraṇā anaññasaraṇā,",
  "sn47:14.2.17_3": "dhammadīpā dhammasaraṇā anaññasaraṇā.",
  "sn47:14.3.1_0": "Kathañca,",
  "sn47:14.3.1_1": "bhikkhave,",
  "sn47:14.3.1_2": "bhikkhu attadīpo viharati attasaraṇo anaññasaraṇo,",
  "sn47:14.3.1_3": "dhammadīpo dhammasaraṇo anaññasaraṇo?",
  "sn47:14.3.2_0": "Idha,",
  "sn47:14.3.2_1": "bhikkhave,",
  "sn47:14.3.2_2": "bhikkhu kāye kāyānupassī viharati ātāpī sampajāno satimā,",
  "sn47:14.3.2_3": "vineyya loke abhijjhādomanassaṁ;",
  "sn47:14.3.3_0": "vedanāsu …pe… ",
  "sn47:14.3.4_0": "citte …pe… ",
  "sn47:14.3.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:14.3.6_0": "Evaṁ kho,",
  "sn47:14.3.6_1": "bhikkhave,",
  "sn47:14.3.6_2": "bhikkhu attadīpo viharati attasaraṇo anaññasaraṇo,",
  "sn47:14.3.6_3": "dhammadīpo dhammasaraṇo anaññasaraṇo.",
  "sn47:14.3.7_0": "Ye hi keci,",
  "sn47:14.3.7_1": "bhikkhave,",
  "sn47:14.3.7_2": "etarahi vā mamaccaye vā attadīpā viharissanti attasaraṇā anaññasaraṇā,",
  "sn47:14.3.7_3": "dhammadīpā dhammasaraṇā anaññasaraṇā;",
  "sn47:14.3.7_4": "tamatagge mete,",
  "sn47:14.3.7_5": "bhikkhave,",
  "sn47:14.3.7_6": "bhikkhū bhavissanti ye keci sikkhākāmā”ti.",
  "sn47:14.3.8_0": "Catutthaṁ. ",
  "sn47:15.0.1_0": "Saṁyutta Nikāya 47 ",
  "sn47:15.0.2_0": "2. Nālandavagga ",
  "sn47:15.0.3_0": "15. Bāhiyasutta ",
  "sn47:15.1.1_0": "Sāvatthinidānaṁ. ",
  "sn47:15.1.2_0": "Atha kho āyasmā bāhiyo yena bhagavā tenupasaṅkami;",
  "sn47:15.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn47:15.1.2_2": "Ekamantaṁ nisinno kho āyasmā bāhiyo bhagavantaṁ etadavoca:",
  "sn47:15.1.3_0": "“sādhu me, bhante,",
  "sn47:15.1.3_1": "bhagavā saṅkhittena dhammaṁ desetu,",
  "sn47:15.1.3_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "sn47:15.1.4_0": "“Tasmātiha tvaṁ, bāhiya, ādimeva visodhehi kusalesu dhammesu. ",
  "sn47:15.1.5_0": "Ko cādi kusalānaṁ dhammānaṁ? ",
  "sn47:15.1.6_0": "Sīlañca suvisuddhaṁ, diṭṭhi ca ujukā. ",
  "sn47:15.1.7_0": "Yato ca kho te, bāhiya,",
  "sn47:15.1.7_1": "sīlañca suvisuddhaṁ bhavissati,",
  "sn47:15.1.7_2": "diṭṭhi ca ujukā,",
  "sn47:15.1.7_3": "tato tvaṁ, bāhiya,",
  "sn47:15.1.7_4": "sīlaṁ nissāya sīle patiṭṭhāya cattāro satipaṭṭhāne bhāveyyāsi.",
  "sn47:15.2.1_0": "Katame cattāro? ",
  "sn47:15.2.2_0": "Idha tvaṁ, bāhiya,",
  "sn47:15.2.2_1": "kāye kāyānupassī viharāhi ātāpī sampajāno satimā,",
  "sn47:15.2.2_2": "vineyya loke abhijjhādomanassaṁ;",
  "sn47:15.2.3_0": "vedanāsu …pe… ",
  "sn47:15.2.4_0": "citte …pe… ",
  "sn47:15.2.5_0": "dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ. ",
  "sn47:15.2.6_0": "Yato kho tvaṁ, bāhiya,",
  "sn47:15.2.6_1": "sīlaṁ nissāya sīle patiṭṭhāya ime cattāro satipaṭṭhāne evaṁ bhāvessasi,",
  "sn47:15.2.6_2": "tato tuyhaṁ, bāhiya,",
  "sn47:15.2.6_3": "yā ratti vā divaso vā āgamissati,",
  "sn47:15.2.6_4": "vuddhiyeva pāṭikaṅkhā kusalesu dhammesu,",
  "sn47:15.2.6_5": "no parihānī”ti.",
  "sn47:15.3.1_0": "Atha kho āyasmā bāhiyo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi. ",
  "sn47:15.3.2_0": "Atha kho āyasmā bāhiyo eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "sn47:15.3.2_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "sn47:15.3.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi. ",
  "sn47:15.3.4_0": "Aññataro ca panāyasmā bāhiyo arahataṁ ahosīti. ",
  "sn47:15.3.5_0": "Pañcamaṁ. ",
  "sn47:16.0.1_0": "Saṁyutta Nikāya 47 ",
  "sn47:16.0.2_0": "2. Nālandavagga ",
  "sn47:16.0.3_0": "16. Uttiyasutta ",
  "sn47:16.1.1_0": "Sāvatthinidānaṁ. ",
  "sn47:16.1.2_0": "Atha kho āyasmā uttiyo yena bhagavā tenupasaṅkami …pe…",
  "sn47:16.1.2_1": "ekamantaṁ nisinno kho āyasmā uttiyo bhagavantaṁ etadavoca:",
  "sn47:16.1.3_0": "“sādhu me, bhante,",
  "sn47:16.1.3_1": "bhagavā saṅkhittena dhammaṁ desetu,",
  "sn47:16.1.3_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "sn47:16.1.4_0": "“Tasmātiha tvaṁ, uttiya, ādimeva visodhehi kusalesu dhammesu. ",
  "sn47:16.1.5_0": "Ko cādi kusalānaṁ dhammānaṁ? ",
  "sn47:16.1.6_0": "Sīlañca suvisuddhaṁ, diṭṭhi ca ujukā. ",
  "sn47:16.1.7_0": "Yato ca kho te, uttiya,",
  "sn47:16.1.7_1": "sīlañca suvisuddhaṁ bhavissati,",
  "sn47:16.1.7_2": "diṭṭhi ca ujukā,",
  "sn47:16.1.7_3": "tato tvaṁ, uttiya,",
  "sn47:16.1.7_4": "sīlaṁ nissāya sīle patiṭṭhāya cattāro satipaṭṭhāne bhāveyyāsi.",
  "sn47:16.2.1_0": "Katame cattāro? ",
  "sn47:16.2.2_0": "Idha tvaṁ, uttiya,",
  "sn47:16.2.2_1": "kāye kāyānupassī viharāhi ātāpī sampajāno satimā,",
  "sn47:16.2.2_2": "vineyya loke abhijjhādomanassaṁ;",
  "sn47:16.2.3_0": "vedanāsu …pe… ",
  "sn47:16.2.4_0": "citte …pe… ",
  "sn47:16.2.5_0": "dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ. ",
  "sn47:16.2.6_0": "Yato kho tvaṁ, uttiya,",
  "sn47:16.2.6_1": "sīlaṁ nissāya sīle patiṭṭhāya ime cattāro satipaṭṭhāne evaṁ bhāvessasi,",
  "sn47:16.2.6_2": "tato tvaṁ, uttiya,",
  "sn47:16.2.6_3": "gamissasi maccudheyyassa pāran”ti.",
  "sn47:16.3.1_0": "Atha kho āyasmā uttiyo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi. ",
  "sn47:16.3.2_0": "Atha kho āyasmā uttiyo eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "sn47:16.3.2_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "sn47:16.3.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi. ",
  "sn47:16.3.4_0": "Aññataro ca panāyasmā uttiyo arahataṁ ahosīti. ",
  "sn47:16.3.5_0": "Chaṭṭhaṁ. ",
  "sn47:17.0.1_0": "Saṁyutta Nikāya 47 ",
  "sn47:17.0.2_0": "2. Nālandavagga ",
  "sn47:17.0.3_0": "17. Ariyasutta ",
  "sn47:17.1.1_0": "“Cattārome,",
  "sn47:17.1.1_1": "bhikkhave,",
  "sn47:17.1.1_2": "satipaṭṭhānā bhāvitā bahulīkatā ariyā niyyānikā niyyanti takkarassa sammā dukkhakkhayāya.",
  "sn47:17.1.2_0": "Katame cattāro? ",
  "sn47:17.1.3_0": "Idha,",
  "sn47:17.1.3_1": "bhikkhave,",
  "sn47:17.1.3_2": "bhikkhu kāye kāyānupassī viharati ātāpī sampajāno satimā,",
  "sn47:17.1.3_3": "vineyya loke abhijjhādomanassaṁ;",
  "sn47:17.1.4_0": "vedanāsu …pe… ",
  "sn47:17.1.5_0": "citte …pe… ",
  "sn47:17.1.6_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:17.1.7_0": "Ime kho,",
  "sn47:17.1.7_1": "bhikkhave,",
  "sn47:17.1.7_2": "cattāro satipaṭṭhānā bhāvitā bahulīkatā ariyā niyyānikā niyyanti takkarassa sammā dukkhakkhayāyā”ti.",
  "sn47:17.1.8_0": "Sattamaṁ. ",
  "sn47:18.0.1_0": "Saṁyutta Nikāya 47 ",
  "sn47:18.0.2_0": "2. Nālandavagga ",
  "sn47:18.0.3_0": "18. Brahmasutta ",
  "sn47:18.1.1_0": "Ekaṁ samayaṁ bhagavā uruvelāyaṁ viharati najjā nerañjarāya tīre ajapālanigrodhe paṭhamābhisambuddho. ",
  "sn47:18.1.2_0": "Atha kho bhagavato rahogatassa paṭisallīnassa evaṁ cetaso parivitakko udapādi: ",
  "sn47:18.1.3_0": "“ekāyanvāyaṁ maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:18.1.3_1": "yadidaṁ—cattāro satipaṭṭhānā.",
  "sn47:18.2.1_0": "Katame cattāro? ",
  "sn47:18.2.2_0": "Kāye vā bhikkhu kāyānupassī vihareyya ātāpī sampajāno satimā, vineyya loke abhijjhādomanassaṁ; ",
  "sn47:18.2.3_0": "vedanāsu vā bhikkhu …pe… ",
  "sn47:18.2.4_0": "citte vā bhikkhu …pe… ",
  "sn47:18.2.5_0": "dhammesu vā bhikkhu dhammānupassī vihareyya ātāpī sampajāno satimā,",
  "sn47:18.2.5_1": "vineyya loke abhijjhādomanassaṁ.",
  "sn47:18.2.6_0": "Ekāyanvāyaṁ maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:18.2.6_1": "yadidaṁ—cattāro satipaṭṭhānā”ti.",
  "sn47:18.3.1_0": "Atha kho brahmā sahampati bhagavato cetasā cetoparivitakkamaññāya—seyyathāpi nāma balavā puriso samiñjitaṁ vā bāhaṁ pasāreyya,",
  "sn47:18.3.1_1": "pasāritaṁ vā bāhaṁ samiñjeyya;",
  "sn47:18.3.1_2": "evameva kho brahmaloke antarahito bhagavato purato pāturahosi.",
  "sn47:18.3.2_0": "Atha kho brahmā sahampati ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca: ",
  "sn47:18.3.3_0": "“evametaṁ, bhagavā, evametaṁ, sugata. ",
  "sn47:18.3.4_0": "Ekāyanvāyaṁ, bhante,",
  "sn47:18.3.4_1": "maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:18.3.4_2": "yadidaṁ—cattāro satipaṭṭhānā.",
  "sn47:18.4.1_0": "Katame cattāro? ",
  "sn47:18.4.2_0": "Kāye vā, bhante,",
  "sn47:18.4.2_1": "bhikkhu kāyānupassī vihareyya ātāpī sampajāno satimā,",
  "sn47:18.4.2_2": "vineyya loke abhijjhādomanassaṁ;",
  "sn47:18.4.3_0": "vedanāsu vā, bhante, bhikkhu …pe… ",
  "sn47:18.4.4_0": "citte vā, bhante, bhikkhu …pe… ",
  "sn47:18.4.5_0": "dhammesu vā, bhante,",
  "sn47:18.4.5_1": "bhikkhu dhammānupassī vihareyya ātāpī sampajāno satimā,",
  "sn47:18.4.5_2": "vineyya loke abhijjhādomanassaṁ.",
  "sn47:18.4.6_0": "Ekāyanvāyaṁ, bhante,",
  "sn47:18.4.6_1": "maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:18.4.6_2": "yadidaṁ—cattāro satipaṭṭhānā”ti.",
  "sn47:18.5.1_0": "Idamavoca brahmā sahampati. ",
  "sn47:18.5.2_0": "Idaṁ vatvā athāparaṁ etadavoca: ",
  "sn47:18.6.1_0": "“Ekāyanaṁ jātikhayantadassī, ",
  "sn47:18.6.2_0": "Maggaṁ pajānāti hitānukampī; ",
  "sn47:18.6.3_0": "Etena maggena tariṁsu pubbe, ",
  "sn47:18.6.4_0": "Tarissanti ye ca taranti oghan”ti. ",
  "sn47:18.6.5_0": "Aṭṭhamaṁ. ",
  "sn47:19.0.1_0": "Saṁyutta Nikāya 47 ",
  "sn47:19.0.2_0": "2. Nālandavagga ",
  "sn47:19.0.3_0": "19. Sedakasutta ",
  "sn47:19.1.1_0": "Ekaṁ samayaṁ bhagavā sumbhesu viharati sedakaṁ nāma sumbhānaṁ nigamo. ",
  "sn47:19.1.2_0": "Tatra kho bhagavā bhikkhū āmantesi: ",
  "sn47:19.1.3_0": "“bhūtapubbaṁ, bhikkhave, caṇḍālavaṁsiko caṇḍālavaṁsaṁ ussāpetvā medakathālikaṁ antevāsiṁ āmantesi: ",
  "sn47:19.1.4_0": "‘ehi tvaṁ, samma medakathālike, caṇḍālavaṁsaṁ abhiruhitvā mama uparikhandhe tiṭṭhāhī’ti. ",
  "sn47:19.1.5_0": "‘Evaṁ,",
  "sn47:19.1.5_1": "ācariyā’ti kho,",
  "sn47:19.1.5_2": "bhikkhave,",
  "sn47:19.1.5_3": "medakathālikā antevāsī caṇḍālavaṁsikassa paṭissutvā caṇḍālavaṁsaṁ abhiruhitvā ācariyassa uparikhandhe aṭṭhāsi.",
  "sn47:19.1.6_0": "Atha kho, bhikkhave, caṇḍālavaṁsiko medakathālikaṁ antevāsiṁ etadavoca: ",
  "sn47:19.1.7_0": "‘tvaṁ, samma medakathālike, mamaṁ rakkha, ahaṁ taṁ rakkhissāmi. ",
  "sn47:19.1.8_0": "Evaṁ mayaṁ aññamaññaṁ guttā aññamaññaṁ rakkhitā sippāni ceva dassessāma,",
  "sn47:19.1.8_1": "lābhañca lacchāma,",
  "sn47:19.1.8_2": "sotthinā ca caṇḍālavaṁsā orohissāmā’ti.",
  "sn47:19.1.9_0": "Evaṁ vutte, bhikkhave, medakathālikā antevāsī caṇḍālavaṁsikaṁ etadavoca: ",
  "sn47:19.1.10_0": "‘na kho panetaṁ, ācariya, evaṁ bhavissati. ",
  "sn47:19.1.11_0": "Tvaṁ, ācariya, attānaṁ rakkha, ahaṁ attānaṁ rakkhissāmi. ",
  "sn47:19.1.12_0": "Evaṁ mayaṁ attaguttā attarakkhitā sippāni ceva dassessāma,",
  "sn47:19.1.12_1": "lābhañca lacchāma,",
  "sn47:19.1.12_2": "sotthinā ca caṇḍālavaṁsā orohissāmā’”ti.",
  "sn47:19.2.1_0": "“So tattha ñāyo”ti bhagavā etadavoca, “yathā medakathālikā antevāsī ācariyaṁ avoca. ",
  "sn47:19.2.2_0": "Attānaṁ, bhikkhave, rakkhissāmīti satipaṭṭhānaṁ sevitabbaṁ; ",
  "sn47:19.2.3_0": "paraṁ rakkhissāmīti satipaṭṭhānaṁ sevitabbaṁ. ",
  "sn47:19.2.4_0": "Attānaṁ, bhikkhave, rakkhanto paraṁ rakkhati, paraṁ rakkhanto attānaṁ rakkhati. ",
  "sn47:19.3.1_0": "Kathañca, bhikkhave, attānaṁ rakkhanto paraṁ rakkhati? ",
  "sn47:19.3.2_0": "Āsevanāya, bhāvanāya, bahulīkammena—",
  "sn47:19.3.3_0": "evaṁ kho, bhikkhave, attānaṁ rakkhanto paraṁ rakkhati. ",
  "sn47:19.3.4_0": "Kathañca, bhikkhave, paraṁ rakkhanto attānaṁ rakkhati? ",
  "sn47:19.3.5_0": "Khantiyā, avihiṁsāya, mettacittatāya, anudayatāya—",
  "sn47:19.3.6_0": "evaṁ kho, bhikkhave, paraṁ rakkhanto attānaṁ rakkhati. ",
  "sn47:19.3.7_0": "Attānaṁ, bhikkhave, rakkhissāmīti satipaṭṭhānaṁ sevitabbaṁ; ",
  "sn47:19.3.8_0": "paraṁ rakkhissāmīti satipaṭṭhānaṁ sevitabbaṁ. ",
  "sn47:19.3.9_0": "Attānaṁ, bhikkhave, rakkhanto paraṁ rakkhati, paraṁ rakkhanto attānaṁ rakkhatī”ti. ",
  "sn47:19.3.10_0": "Navamaṁ. ",
  "sn47:20.0.1_0": "Saṁyutta Nikāya 47 ",
  "sn47:20.0.2_0": "2. Nālandavagga ",
  "sn47:20.0.3_0": "20. Janapadakalyāṇīsutta ",
  "sn47:20.1.1_0": "Evaṁ me sutaṁ—",
  "sn47:20.1.2_0": "ekaṁ samayaṁ bhagavā sumbhesu viharati sedakaṁ nāma sumbhānaṁ nigamo. ",
  "sn47:20.1.3_0": "Tatra kho bhagavā bhikkhū āmantesi: ",
  "sn47:20.1.4_0": "“bhikkhavo”ti. ",
  "sn47:20.1.5_0": "“Bhadante”ti te bhikkhū bhagavato paccassosuṁ. ",
  "sn47:20.1.6_0": "Bhagavā etadavoca: ",
  "sn47:20.2.1_0": "“Seyyathāpi,",
  "sn47:20.2.1_1": "bhikkhave,",
  "sn47:20.2.1_2": "‘janapadakalyāṇī,",
  "sn47:20.2.1_3": "janapadakalyāṇī’ti kho,",
  "sn47:20.2.1_4": "bhikkhave,",
  "sn47:20.2.1_5": "mahājanakāyo sannipateyya.",
  "sn47:20.2.2_0": "‘Sā kho panassa janapadakalyāṇī paramapāsāvinī nacce, paramapāsāvinī gīte. ",
  "sn47:20.2.3_0": "Janapadakalyāṇī naccati gāyatī’ti kho, bhikkhave, bhiyyoso mattāya mahājanakāyo sannipateyya. ",
  "sn47:20.2.4_0": "Atha puriso āgaccheyya jīvitukāmo amaritukāmo sukhakāmo dukkhappaṭikūlo. ",
  "sn47:20.2.5_0": "Tamenaṁ evaṁ vadeyya: ",
  "sn47:20.2.6_0": "‘ayaṁ te,",
  "sn47:20.2.6_1": "ambho purisa,",
  "sn47:20.2.6_2": "samatittiko telapatto antarena ca mahāsamajjaṁ antarena ca janapadakalyāṇiyā pariharitabbo.",
  "sn47:20.2.7_0": "Puriso ca te ukkhittāsiko piṭṭhito piṭṭhito anubandhissati. ",
  "sn47:20.2.8_0": "Yattheva naṁ thokampi chaḍḍessati tattheva te siro pātessatī’ti. ",
  "sn47:20.2.9_0": "Taṁ kiṁ maññatha, bhikkhave, ",
  "sn47:20.2.10_0": "api nu so puriso amuṁ telapattaṁ amanasikaritvā bahiddhā pamādaṁ āhareyyā”ti? ",
  "sn47:20.2.11_0": "“No hetaṁ, bhante”. ",
  "sn47:20.3.1_0": "“Upamā kho myāyaṁ, bhikkhave, katā atthassa viññāpanāya. ",
  "sn47:20.3.2_0": "Ayaṁ cevettha attho—",
  "sn47:20.3.3_0": "samatittiko telapattoti kho, bhikkhave, kāyagatāya etaṁ satiyā adhivacanaṁ. ",
  "sn47:20.3.4_0": "Tasmātiha, bhikkhave, evaṁ sikkhitabbaṁ: ",
  "sn47:20.3.5_0": "‘kāyagatā sati no bhāvitā bhavissati bahulīkatā yānīkatā vatthukatā anuṭṭhitā paricitā susamāraddhā’ti. ",
  "sn47:20.3.6_0": "Evañhi kho, bhikkhave, sikkhitabban”ti. ",
  "sn47:20.3.7_0": "Dasamaṁ. ",
  "sn47:20.3.8_0": "Nālandavaggo dutiyo. ",
  "sn47:20.4.0_0": "Tassuddānaṁ",
  "sn47:20.4.1_0": "Mahāpuriso nālandaṁ, ",
  "sn47:20.4.2_0": "Cundo celañca bāhiyo; ",
  "sn47:20.4.3_0": "Uttiyo ariyo brahmā, ",
  "sn47:20.4.4_0": "Sedakaṁ janapadena cāti. ",
  "sn47:21.0.1_0": "Saṁyutta Nikāya 47 ",
  "sn47:21.0.2_0": "3. Sīlaṭṭhitivagga ",
  "sn47:21.0.3_0": "21. Sīlasutta ",
  "sn47:21.1.1_0": "Evaṁ me sutaṁ—",
  "sn47:21.1.2_0": "ekaṁ samayaṁ āyasmā ca ānando āyasmā ca bhaddo pāṭaliputte viharanti kukkuṭārāme. ",
  "sn47:21.1.3_0": "Atha kho āyasmā bhaddo sāyanhasamayaṁ paṭisallānā vuṭṭhito yenāyasmā ānando tenupasaṅkami;",
  "sn47:21.1.3_1": "upasaṅkamitvā āyasmatā ānandena saddhiṁ sammodi.",
  "sn47:21.1.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn47:21.1.4_1": "Ekamantaṁ nisinno kho āyasmā bhaddo āyasmantaṁ ānandaṁ etadavoca:",
  "sn47:21.1.5_0": "“yānimāni,",
  "sn47:21.1.5_1": "āvuso ānanda,",
  "sn47:21.1.5_2": "kusalāni sīlāni vuttāni bhagavatā,",
  "sn47:21.1.5_3": "imāni kusalāni sīlāni kimatthiyāni vuttāni bhagavatā”ti?",
  "sn47:21.2.1_0": "“Sādhu sādhu, āvuso bhadda. ",
  "sn47:21.2.2_0": "Bhaddako kho te, āvuso bhadda, ummaṅgo, bhaddakaṁ paṭibhānaṁ, kalyāṇī paripucchā. ",
  "sn47:21.2.3_0": "Evañhi tvaṁ, āvuso bhadda, pucchasi: ",
  "sn47:21.2.4_0": "‘yānimāni,",
  "sn47:21.2.4_1": "āvuso ānanda,",
  "sn47:21.2.4_2": "kusalāni sīlāni vuttāni bhagavatā,",
  "sn47:21.2.4_3": "imāni kusalāni sīlāni kimatthiyāni vuttāni bhagavatā’”ti?",
  "sn47:21.2.5_0": "“Evamāvuso”ti. ",
  "sn47:21.2.6_0": "“Yānimāni,",
  "sn47:21.2.6_1": "āvuso bhadda,",
  "sn47:21.2.6_2": "kusalāni sīlāni vuttāni bhagavatā,",
  "sn47:21.2.6_3": "imāni kusalāni sīlāni yāvadeva catunnaṁ satipaṭṭhānānaṁ bhāvanāya vuttāni bhagavatā.",
  "sn47:21.3.1_0": "Katamesaṁ catunnaṁ? ",
  "sn47:21.3.2_0": "Idhāvuso,",
  "sn47:21.3.2_1": "bhikkhu kāye kāyānupassī viharati ātāpī sampajāno satimā,",
  "sn47:21.3.2_2": "vineyya loke abhijjhādomanassaṁ;",
  "sn47:21.3.3_0": "vedanāsu …pe… ",
  "sn47:21.3.4_0": "citte …pe… ",
  "sn47:21.3.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:21.3.6_0": "Yānimāni,",
  "sn47:21.3.6_1": "āvuso bhadda,",
  "sn47:21.3.6_2": "kusalāni sīlāni vuttāni bhagavatā,",
  "sn47:21.3.6_3": "imāni kusalāni sīlāni yāvadeva imesaṁ catunnaṁ satipaṭṭhānānaṁ bhāvanāya vuttāni bhagavatā”ti.",
  "sn47:21.3.7_0": "Paṭhamaṁ. ",
  "sn47:22.0.1_0": "Saṁyutta Nikāya 47 ",
  "sn47:22.0.2_0": "3. Sīlaṭṭhitivagga ",
  "sn47:22.0.3_0": "22. Ciraṭṭhitisutta ",
  "sn47:22.1.1_0": "Taṁyeva nidānaṁ. ",
  "sn47:22.1.2_0": "Ekamantaṁ nisinno kho āyasmā bhaddo āyasmantaṁ ānandaṁ etadavoca: ",
  "sn47:22.1.3_0": "“ko nu kho,",
  "sn47:22.1.3_1": "āvuso ānanda, hetu,",
  "sn47:22.1.3_2": "ko paccayo yena tathāgate parinibbute saddhammo na ciraṭṭhitiko hoti?",
  "sn47:22.1.4_0": "Ko panāvuso ānanda, hetu, ko paccayo yena tathāgate parinibbute saddhammo ciraṭṭhitiko hotī”ti? ",
  "sn47:22.2.1_0": "“Sādhu sādhu, āvuso bhadda. ",
  "sn47:22.2.2_0": "Bhaddako kho te, āvuso bhadda, ummaṅgo, bhaddakaṁ paṭibhānaṁ, kalyāṇī paripucchā. ",
  "sn47:22.2.3_0": "Evañhi tvaṁ, āvuso bhadda, pucchasi: ",
  "sn47:22.2.4_0": "‘ko nu kho,",
  "sn47:22.2.4_1": "āvuso ānanda, hetu,",
  "sn47:22.2.4_2": "ko paccayo yena tathāgate parinibbute saddhammo na ciraṭṭhitiko hoti?",
  "sn47:22.2.5_0": "Ko panāvuso ānanda, hetu, ko paccayo yena tathāgate parinibbute saddhammo ciraṭṭhitiko hotī’”ti? ",
  "sn47:22.2.6_0": "“Evamāvuso”ti. ",
  "sn47:22.2.7_0": "“Catunnaṁ kho, āvuso,",
  "sn47:22.2.7_1": "satipaṭṭhānānaṁ abhāvitattā abahulīkatattā tathāgate parinibbute saddhammo na ciraṭṭhitiko hoti.",
  "sn47:22.2.8_0": "Catunnañca kho, āvuso,",
  "sn47:22.2.8_1": "satipaṭṭhānānaṁ bhāvitattā bahulīkatattā tathāgate parinibbute saddhammo ciraṭṭhitiko hoti.",
  "sn47:22.3.1_0": "Katamesaṁ catunnaṁ? ",
  "sn47:22.3.2_0": "Idhāvuso,",
  "sn47:22.3.2_1": "bhikkhu kāye kāyānupassī viharati ātāpī sampajāno satimā,",
  "sn47:22.3.2_2": "vineyya loke abhijjhādomanassaṁ;",
  "sn47:22.3.3_0": "vedanāsu …pe… ",
  "sn47:22.3.4_0": "citte …pe… ",
  "sn47:22.3.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:22.3.6_0": "Imesaṁ kho, āvuso,",
  "sn47:22.3.6_1": "catunnaṁ satipaṭṭhānānaṁ abhāvitattā abahulīkatattā tathāgate parinibbute saddhammo na ciraṭṭhitiko hoti.",
  "sn47:22.3.7_0": "Imesañca kho, āvuso,",
  "sn47:22.3.7_1": "catunnaṁ satipaṭṭhānānaṁ bhāvitattā bahulīkatattā tathāgate parinibbute saddhammo ciraṭṭhitiko hotī”ti.",
  "sn47:22.3.8_0": "Dutiyaṁ. ",
  "sn47:23.0.1_0": "Saṁyutta Nikāya 47 ",
  "sn47:23.0.2_0": "3. Sīlaṭṭhitivagga ",
  "sn47:23.0.3_0": "23. Parihānasutta ",
  "sn47:23.1.1_0": "Ekaṁ samayaṁ āyasmā ca ānando āyasmā ca bhaddo pāṭaliputte viharanti kukkuṭārāme. ",
  "sn47:23.1.2_0": "Atha kho āyasmā bhaddo sāyanhasamayaṁ paṭisallānā vuṭṭhito yenāyasmā ānando tenupasaṅkami;",
  "sn47:23.1.2_1": "upasaṅkamitvā āyasmatā ānandena saddhiṁ sammodi.",
  "sn47:23.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn47:23.1.3_1": "Ekamantaṁ nisinno kho āyasmā bhaddo āyasmantaṁ ānandaṁ etadavoca:",
  "sn47:23.1.4_0": "“ko nu kho, āvuso ānanda, hetu, ko paccayo yena saddhammaparihānaṁ hoti? ",
  "sn47:23.1.5_0": "Ko nu kho, āvuso ānanda, hetu, ko paccayo yena saddhammaaparihānaṁ hotī”ti? ",
  "sn47:23.2.1_0": "“Sādhu sādhu, āvuso bhadda. ",
  "sn47:23.2.2_0": "Bhaddako kho te, āvuso bhadda, ummaṅgo, bhaddakaṁ paṭibhānaṁ, kalyāṇī paripucchā. ",
  "sn47:23.2.3_0": "Evañhi tvaṁ, āvuso bhadda, pucchasi: ",
  "sn47:23.2.4_0": "‘ko nu kho, āvuso ānanda, hetu, ko paccayo yena saddhammaparihānaṁ hoti? ",
  "sn47:23.2.5_0": "Ko panāvuso ānanda, hetu, ko paccayo yena saddhammaaparihānaṁ hotī’”ti? ",
  "sn47:23.2.6_0": "“Evamāvuso”ti. ",
  "sn47:23.2.7_0": "“Catunnaṁ kho, āvuso, satipaṭṭhānānaṁ abhāvitattā abahulīkatattā saddhammaparihānaṁ hoti. ",
  "sn47:23.2.8_0": "Catunnañca kho, āvuso, satipaṭṭhānānaṁ bhāvitattā bahulīkatattā saddhammaaparihānaṁ hoti. ",
  "sn47:23.3.1_0": "Katamesaṁ catunnaṁ? ",
  "sn47:23.3.2_0": "Idhāvuso,",
  "sn47:23.3.2_1": "bhikkhu kāye kāyānupassī viharati ātāpī sampajāno satimā,",
  "sn47:23.3.2_2": "vineyya loke abhijjhādomanassaṁ;",
  "sn47:23.3.3_0": "vedanāsu …pe… ",
  "sn47:23.3.4_0": "citte …pe… ",
  "sn47:23.3.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:23.3.6_0": "Imesaṁ kho, āvuso, catunnaṁ satipaṭṭhānānaṁ abhāvitattā abahulīkatattā saddhammaparihānaṁ hoti. ",
  "sn47:23.3.7_0": "Imesañca kho, āvuso, catunnaṁ satipaṭṭhānānaṁ bhāvitattā bahulīkatattā saddhammaaparihānaṁ hotī”ti. ",
  "sn47:23.3.8_0": "Tatiyaṁ. ",
  "sn47:24.0.1_0": "Saṁyutta Nikāya 47 ",
  "sn47:24.0.2_0": "3. Sīlaṭṭhitivagga ",
  "sn47:24.0.3_0": "24. Suddhasutta ",
  "sn47:24.1.1_0": "Sāvatthinidānaṁ. ",
  "sn47:24.1.2_0": "“Cattārome, bhikkhave, satipaṭṭhānā. ",
  "sn47:24.1.3_0": "Katame cattāro? ",
  "sn47:24.1.4_0": "Idha,",
  "sn47:24.1.4_1": "bhikkhave,",
  "sn47:24.1.4_2": "bhikkhu kāye kāyānupassī viharati ātāpī sampajāno satimā,",
  "sn47:24.1.4_3": "vineyya loke abhijjhādomanassaṁ;",
  "sn47:24.1.5_0": "vedanāsu …pe… ",
  "sn47:24.1.6_0": "citte …pe… ",
  "sn47:24.1.7_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:24.1.8_0": "Ime kho, bhikkhave, cattāro satipaṭṭhānā”ti. ",
  "sn47:24.1.9_0": "Catutthaṁ. ",
  "sn47:25.0.1_0": "Saṁyutta Nikāya 47 ",
  "sn47:25.0.2_0": "3. Sīlaṭṭhitivagga ",
  "sn47:25.0.3_0": "25. Aññatarabrāhmaṇasutta ",
  "sn47:25.1.1_0": "Evaṁ me sutaṁ—",
  "sn47:25.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "sn47:25.1.3_0": "Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "sn47:25.1.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn47:25.1.4_1": "Ekamantaṁ nisinno kho so brāhmaṇo bhagavantaṁ etadavoca:",
  "sn47:25.1.5_0": "“ko nu kho, bho gotama, hetu, ko paccayo yena tathāgate parinibbute saddhammo na ciraṭṭhitiko hoti? ",
  "sn47:25.1.6_0": "Ko pana, bho gotama, hetu, ko paccayo yena tathāgate parinibbute saddhammo ciraṭṭhitiko hotī”ti? ",
  "sn47:25.2.1_0": "“Catunnaṁ kho, brāhmaṇa,",
  "sn47:25.2.1_1": "satipaṭṭhānānaṁ abhāvitattā abahulīkatattā tathāgate parinibbute saddhammo na ciraṭṭhitiko hoti.",
  "sn47:25.2.2_0": "Catunnañca kho, brāhmaṇa,",
  "sn47:25.2.2_1": "satipaṭṭhānānaṁ bhāvitattā bahulīkatattā tathāgate parinibbute saddhammo ciraṭṭhitiko hoti.",
  "sn47:25.3.1_0": "Katamesaṁ catunnaṁ? ",
  "sn47:25.3.2_0": "Idha, brāhmaṇa,",
  "sn47:25.3.2_1": "bhikkhu kāye kāyānupassī viharati ātāpī sampajāno satimā,",
  "sn47:25.3.2_2": "vineyya loke abhijjhādomanassaṁ;",
  "sn47:25.3.3_0": "vedanāsu …pe… ",
  "sn47:25.3.4_0": "citte …pe… ",
  "sn47:25.3.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:25.3.6_0": "Imesaṁ kho, brāhmaṇa,",
  "sn47:25.3.6_1": "catunnaṁ satipaṭṭhānānaṁ abhāvitattā abahulīkatattā tathāgate parinibbute saddhammo na ciraṭṭhitiko hoti.",
  "sn47:25.3.7_0": "Imesañca kho, brāhmaṇa,",
  "sn47:25.3.7_1": "catunnaṁ satipaṭṭhānānaṁ bhāvitattā bahulīkatattā tathāgate parinibbute saddhammo ciraṭṭhitiko hotī”ti.",
  "sn47:25.4.1_0": "Evaṁ vutte, so brāhmaṇo bhagavantaṁ etadavoca: ",
  "sn47:25.4.2_0": "“abhikkantaṁ, bho gotama …pe… ",
  "sn47:25.4.3_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "sn47:25.4.4_0": "Pañcamaṁ. ",
  "sn47:26.0.1_0": "Saṁyutta Nikāya 47 ",
  "sn47:26.0.2_0": "3. Sīlaṭṭhitivagga ",
  "sn47:26.0.3_0": "26. Padesasutta ",
  "sn47:26.1.1_0": "Ekaṁ samayaṁ āyasmā ca sāriputto āyasmā ca mahāmoggallāno āyasmā ca anuruddho sākete viharanti kaṇḍakīvane. ",
  "sn47:26.1.2_0": "Atha kho āyasmā ca sāriputto āyasmā ca mahāmoggallāno sāyanhasamayaṁ paṭisallānā vuṭṭhitā yenāyasmā anuruddho tenupasaṅkamiṁsu;",
  "sn47:26.1.2_1": "upasaṅkamitvā āyasmatā anuruddhena saddhiṁ sammodiṁsu.",
  "sn47:26.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn47:26.1.3_1": "Ekamantaṁ nisinno kho āyasmā sāriputto āyasmantaṁ anuruddhaṁ etadavoca:",
  "sn47:26.1.4_0": "“‘sekho, sekho’ti, āvuso anuruddha, vuccati. ",
  "sn47:26.1.5_0": "Kittāvatā nu kho, āvuso, sekho hotī”ti? ",
  "sn47:26.1.6_0": "“Catunnaṁ kho, āvuso, satipaṭṭhānānaṁ padesaṁ bhāvitattā sekho hoti. ",
  "sn47:26.2.1_0": "Katamesaṁ catunnaṁ? ",
  "sn47:26.2.2_0": "Idhāvuso,",
  "sn47:26.2.2_1": "bhikkhu kāye kāyānupassī viharati ātāpī sampajāno satimā,",
  "sn47:26.2.2_2": "vineyya loke abhijjhādomanassaṁ;",
  "sn47:26.2.3_0": "vedanāsu …pe… ",
  "sn47:26.2.4_0": "citte …pe… ",
  "sn47:26.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:26.2.6_0": "Imesaṁ kho, āvuso, catunnaṁ satipaṭṭhānānaṁ padesaṁ bhāvitattā sekho hotī”ti. ",
  "sn47:26.2.7_0": "Chaṭṭhaṁ. ",
  "sn47:27.0.1_0": "Saṁyutta Nikāya 47 ",
  "sn47:27.0.2_0": "3. Sīlaṭṭhitivagga ",
  "sn47:27.0.3_0": "27. Samattasutta ",
  "sn47:27.1.1_0": "Taṁyeva nidānaṁ. ",
  "sn47:27.1.2_0": "Ekamantaṁ nisinno kho āyasmā sāriputto āyasmantaṁ anuruddhaṁ etadavoca: ",
  "sn47:27.1.3_0": "“‘asekho, asekho’ti, āvuso anuruddha, vuccati. ",
  "sn47:27.1.4_0": "Kittāvatā nu kho, āvuso, asekho hotī”ti? ",
  "sn47:27.1.5_0": "“Catunnaṁ kho, āvuso, satipaṭṭhānānaṁ samattaṁ bhāvitattā asekho hoti. ",
  "sn47:27.2.1_0": "Katamesaṁ catunnaṁ? ",
  "sn47:27.2.2_0": "Idhāvuso,",
  "sn47:27.2.2_1": "bhikkhu kāye kāyānupassī viharati ātāpī sampajāno satimā,",
  "sn47:27.2.2_2": "vineyya loke abhijjhādomanassaṁ;",
  "sn47:27.2.3_0": "vedanāsu …pe… ",
  "sn47:27.2.4_0": "citte …pe… ",
  "sn47:27.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:27.2.6_0": "Imesaṁ kho, āvuso, catunnaṁ satipaṭṭhānānaṁ samattaṁ bhāvitattā asekho hotī”ti. ",
  "sn47:27.2.7_0": "Sattamaṁ. ",
  "sn47:28.0.1_0": "Saṁyutta Nikāya 47 ",
  "sn47:28.0.2_0": "3. Sīlaṭṭhitivagga ",
  "sn47:28.0.3_0": "28. Lokasutta ",
  "sn47:28.1.1_0": "Taṁyeva nidānaṁ. ",
  "sn47:28.1.2_0": "Ekamantaṁ nisinno kho āyasmā sāriputto āyasmantaṁ anuruddhaṁ etadavoca: ",
  "sn47:28.1.3_0": "“katamesaṁ, āvuso anuruddha, dhammānaṁ bhāvitattā bahulīkatattā mahābhiññataṁ patto”ti? ",
  "sn47:28.1.4_0": "“Catunnaṁ, āvuso, satipaṭṭhānānaṁ bhāvitattā bahulīkatattā mahābhiññataṁ patto. ",
  "sn47:28.2.1_0": "Katamesaṁ catunnaṁ? ",
  "sn47:28.2.2_0": "Idhāhaṁ, āvuso, kāye kāyānupassī viharāmi ātāpī sampajāno satimā, vineyya loke abhijjhādomanassaṁ; ",
  "sn47:28.2.3_0": "vedanāsu …pe… ",
  "sn47:28.2.4_0": "citte …pe… ",
  "sn47:28.2.5_0": "dhammesu dhammānupassī viharāmi ātāpī sampajāno satimā, vineyya loke abhijjhādomanassaṁ. ",
  "sn47:28.2.6_0": "Imesaṁ khvāhaṁ, āvuso, catunnaṁ satipaṭṭhānānaṁ bhāvitattā bahulīkatattā mahābhiññataṁ patto. ",
  "sn47:28.2.7_0": "Imesañca panāhaṁ, āvuso,",
  "sn47:28.2.7_1": "catunnaṁ satipaṭṭhānānaṁ bhāvitattā bahulīkatattā sahassaṁ lokaṁ abhijānāmī”ti.",
  "sn47:28.2.8_0": "Aṭṭhamaṁ. ",
  "sn47:29.0.1_0": "Saṁyutta Nikāya 47 ",
  "sn47:29.0.2_0": "3. Sīlaṭṭhitivagga ",
  "sn47:29.0.3_0": "29. Sirivaḍḍhasutta ",
  "sn47:29.1.1_0": "Ekaṁ samayaṁ āyasmā ānando rājagahe viharati veḷuvane kalandakanivāpe. ",
  "sn47:29.1.2_0": "Tena kho pana samayena sirivaḍḍho gahapati ābādhiko hoti dukkhito bāḷhagilāno. ",
  "sn47:29.1.3_0": "Atha kho sirivaḍḍho gahapati aññataraṁ purisaṁ āmantesi: ",
  "sn47:29.1.4_0": "“ehi tvaṁ,",
  "sn47:29.1.4_1": "ambho purisa,",
  "sn47:29.1.4_2": "yenāyasmā ānando tenupasaṅkama;",
  "sn47:29.1.4_3": "upasaṅkamitvā mama vacanena āyasmato ānandassa pāde sirasā vanda:",
  "sn47:29.1.5_0": "‘sirivaḍḍho, bhante, gahapati ābādhiko dukkhito bāḷhagilāno. ",
  "sn47:29.1.6_0": "So āyasmato ānandassa pāde sirasā vandatī’ti. ",
  "sn47:29.1.7_0": "Evañca vadehi: ",
  "sn47:29.1.8_0": "‘sādhu kira, bhante,",
  "sn47:29.1.8_1": "āyasmā ānando yena sirivaḍḍhassa gahapatissa nivesanaṁ tenupasaṅkamatu anukampaṁ upādāyā’”ti.",
  "sn47:29.1.9_0": "“Evaṁ,",
  "sn47:29.1.9_1": "bhante”ti kho so puriso sirivaḍḍhassa gahapatissa paṭissutvā yenāyasmā ānando tenupasaṅkami;",
  "sn47:29.1.9_2": "upasaṅkamitvā āyasmantaṁ ānandaṁ abhivādetvā ekamantaṁ nisīdi.",
  "sn47:29.1.9_3": "Ekamantaṁ nisinno kho so puriso āyasmantaṁ ānandaṁ etadavoca:",
  "sn47:29.1.10_0": "“sirivaḍḍho, bhante,",
  "sn47:29.1.10_1": "gahapati ābādhiko dukkhito bāḷhagilāno,",
  "sn47:29.1.10_2": "so āyasmato ānandassa pāde sirasā vandati.",
  "sn47:29.1.11_0": "Evañca vadeti: ",
  "sn47:29.1.12_0": "‘sādhu kira, bhante,",
  "sn47:29.1.12_1": "āyasmā ānando yena sirivaḍḍhassa gahapatissa nivesanaṁ tenupasaṅkamatu anukampaṁ upādāyā’”ti.",
  "sn47:29.1.13_0": "Adhivāsesi kho āyasmā ānando tuṇhībhāvena. ",
  "sn47:29.2.1_0": "Atha kho āyasmā ānando pubbaṇhasamayaṁ nivāsetvā pattacīvaramādāya yena sirivaḍḍhassa gahapatissa nivesanaṁ tenupasaṅkami;",
  "sn47:29.2.1_1": "upasaṅkamitvā paññatte āsane nisīdi.",
  "sn47:29.2.1_2": "Nisajja kho āyasmā ānando sirivaḍḍhaṁ gahapatiṁ etadavoca:",
  "sn47:29.2.2_0": "“kacci te, gahapati,",
  "sn47:29.2.2_1": "khamanīyaṁ kacci yāpanīyaṁ,",
  "sn47:29.2.2_2": "kacci dukkhā vedanā paṭikkamanti,",
  "sn47:29.2.2_3": "no abhikkamanti;",
  "sn47:29.2.2_4": "paṭikkamosānaṁ paññāyati,",
  "sn47:29.2.2_5": "no abhikkamo”ti?",
  "sn47:29.2.3_0": "“Na me, bhante,",
  "sn47:29.2.3_1": "khamanīyaṁ na yāpanīyaṁ.",
  "sn47:29.2.3_2": "Bāḷhā me dukkhā vedanā abhikkamanti,",
  "sn47:29.2.3_3": "no paṭikkamanti;",
  "sn47:29.2.3_4": "abhikkamosānaṁ paññāyati,",
  "sn47:29.2.3_5": "no paṭikkamo”ti.",
  "sn47:29.3.1_0": "“Tasmātiha te, gahapati, evaṁ sikkhitabbaṁ: ",
  "sn47:29.3.2_0": "‘kāye kāyānupassī viharissāmi ātāpī sampajāno satimā, vineyya loke abhijjhādomanassaṁ; ",
  "sn47:29.3.3_0": "vedanāsu …pe… ",
  "sn47:29.3.4_0": "citte …pe… ",
  "sn47:29.3.5_0": "dhammesu dhammānupassī viharissāmi ātāpī sampajāno satimā, vineyya loke abhijjhādomanassan’ti. ",
  "sn47:29.3.6_0": "Evañhi te, gahapati, sikkhitabban”ti. ",
  "sn47:29.4.1_0": "“Yeme, bhante,",
  "sn47:29.4.1_1": "bhagavatā cattāro satipaṭṭhānā desitā saṁvijjanti,",
  "sn47:29.4.1_2": "te dhammā mayi,",
  "sn47:29.4.1_3": "ahañca tesu dhammesu sandissāmi.",
  "sn47:29.4.2_0": "Ahañhi, bhante, kāye kāyānupassī viharāmi ātāpī sampajāno satimā, vineyya loke abhijjhādomanassaṁ; ",
  "sn47:29.4.3_0": "vedanāsu …pe… ",
  "sn47:29.4.4_0": "citte …pe… ",
  "sn47:29.4.5_0": "dhammesu dhammānupassī viharāmi ātāpī sampajāno satimā, vineyya loke abhijjhādomanassaṁ. ",
  "sn47:29.4.6_0": "Yāni cimāni, bhante,",
  "sn47:29.4.6_1": "bhagavatā pañcorambhāgiyāni saṁyojanāni desitāni, nāhaṁ, bhante,",
  "sn47:29.4.6_2": "tesaṁ kiñci attani appahīnaṁ samanupassāmī”ti.",
  "sn47:29.4.7_0": "“Lābhā te, gahapati, suladdhaṁ te, gahapati. ",
  "sn47:29.4.8_0": "Anāgāmiphalaṁ tayā, gahapati, byākatan”ti. ",
  "sn47:29.4.9_0": "Navamaṁ. ",
  "sn47:30.0.1_0": "Saṁyutta Nikāya 47 ",
  "sn47:30.0.2_0": "3. Sīlaṭṭhitivagga ",
  "sn47:30.0.3_0": "30. Mānadinnasutta ",
  "sn47:30.1.1_0": "Taṁyeva nidānaṁ. ",
  "sn47:30.1.2_0": "Tena kho pana samayena mānadinno gahapati ābādhiko hoti dukkhito bāḷhagilāno. ",
  "sn47:30.1.3_0": "Atha kho mānadinno gahapati aññataraṁ purisaṁ āmantesi: ",
  "sn47:30.1.4_0": "“ehi tvaṁ, ambho purisa …pe… ",
  "sn47:30.1.5_0": "na me, bhante,",
  "sn47:30.1.5_1": "khamanīyaṁ na yāpanīyaṁ.",
  "sn47:30.1.5_2": "Bāḷhā me dukkhā vedanā abhikkamanti,",
  "sn47:30.1.5_3": "no paṭikkamanti;",
  "sn47:30.1.5_4": "abhikkamosānaṁ paññāyati,",
  "sn47:30.1.5_5": "no paṭikkamoti.",
  "sn47:30.1.6_0": "Evarūpāya cāhaṁ, bhante,",
  "sn47:30.1.6_1": "dukkhāya vedanāya phuṭṭho samāno kāye kāyānupassī viharāmi ātāpī sampajāno satimā,",
  "sn47:30.1.6_2": "vineyya loke abhijjhādomanassaṁ;",
  "sn47:30.1.7_0": "vedanāsu …pe… ",
  "sn47:30.1.8_0": "citte …pe… ",
  "sn47:30.1.9_0": "dhammesu dhammānupassī viharāmi ātāpī sampajāno satimā, vineyya loke abhijjhādomanassaṁ. ",
  "sn47:30.1.10_0": "Yāni cimāni, bhante,",
  "sn47:30.1.10_1": "bhagavatā pañcorambhāgiyāni saṁyojanāni desitāni, nāhaṁ, bhante,",
  "sn47:30.1.10_2": "tesaṁ kiñci attani appahīnaṁ samanupassāmī”ti.",
  "sn47:30.1.11_0": "“Lābhā te, gahapati, suladdhaṁ te, gahapati. ",
  "sn47:30.1.12_0": "Anāgāmiphalaṁ tayā, gahapati, byākatan”ti. ",
  "sn47:30.1.13_0": "Dasamaṁ. ",
  "sn47:30.1.14_0": "Sīlaṭṭhitivaggo tatiyo. ",
  "sn47:30.2.0_0": "Tassuddānaṁ",
  "sn47:30.2.1_0": "Sīlaṁ ṭhiti parihānaṁ, ",
  "sn47:30.2.2_0": "suddhaṁ brāhmaṇapadesaṁ; ",
  "sn47:30.2.3_0": "Samattaṁ loko sirivaḍḍho, ",
  "sn47:30.2.4_0": "mānadinnena te dasāti. ",
  "sn47:31.0.1_0": "Saṁyutta Nikāya 47 ",
  "sn47:31.0.2_0": "4. Ananussutavagga ",
  "sn47:31.0.3_0": "31. Ananussutasutta ",
  "sn47:31.1.1_0": "Sāvatthinidānaṁ. ",
  "sn47:31.1.2_0": "“‘Ayaṁ kāye kāyānupassanā’ti me,",
  "sn47:31.1.2_1": "bhikkhave,",
  "sn47:31.1.2_2": "pubbe ananussutesu dhammesu cakkhuṁ udapādi,",
  "sn47:31.1.2_3": "ñāṇaṁ udapādi,",
  "sn47:31.1.2_4": "paññā udapādi,",
  "sn47:31.1.2_5": "vijjā udapādi,",
  "sn47:31.1.2_6": "āloko udapādi.",
  "sn47:31.1.3_0": "‘Sā kho panāyaṁ kāye kāyānupassanā bhāvetabbā’ti me, bhikkhave …pe… ",
  "sn47:31.1.4_0": "bhāvitā’ti me,",
  "sn47:31.1.4_1": "bhikkhave,",
  "sn47:31.1.4_2": "pubbe ananussutesu dhammesu cakkhuṁ udapādi,",
  "sn47:31.1.4_3": "ñāṇaṁ udapādi,",
  "sn47:31.1.4_4": "paññā udapādi,",
  "sn47:31.1.4_5": "vijjā udapādi,",
  "sn47:31.1.4_6": "āloko udapādi.",
  "sn47:31.2.1_0": "‘Ayaṁ vedanāsu vedanānupassanā’ti me,",
  "sn47:31.2.1_1": "bhikkhave,",
  "sn47:31.2.1_2": "pubbe ananussutesu dhammesu cakkhuṁ udapādi,",
  "sn47:31.2.1_3": "ñāṇaṁ udapādi,",
  "sn47:31.2.1_4": "paññā udapādi,",
  "sn47:31.2.1_5": "vijjā udapādi,",
  "sn47:31.2.1_6": "āloko udapādi.",
  "sn47:31.2.2_0": "‘Sā kho panāyaṁ vedanāsu vedanānupassanā bhāvetabbā’ti me, bhikkhave …pe… ",
  "sn47:31.2.3_0": "bhāvitā’ti me,",
  "sn47:31.2.3_1": "bhikkhave,",
  "sn47:31.2.3_2": "pubbe ananussutesu dhammesu cakkhuṁ udapādi,",
  "sn47:31.2.3_3": "ñāṇaṁ udapādi,",
  "sn47:31.2.3_4": "paññā udapādi,",
  "sn47:31.2.3_5": "vijjā udapādi,",
  "sn47:31.2.3_6": "āloko udapādi.",
  "sn47:31.3.1_0": "‘Ayaṁ citte cittānupassanā’ti me,",
  "sn47:31.3.1_1": "bhikkhave,",
  "sn47:31.3.1_2": "pubbe ananussutesu dhammesu cakkhuṁ udapādi,",
  "sn47:31.3.1_3": "ñāṇaṁ udapādi,",
  "sn47:31.3.1_4": "paññā udapādi,",
  "sn47:31.3.1_5": "vijjā udapādi,",
  "sn47:31.3.1_6": "āloko udapādi.",
  "sn47:31.3.2_0": "‘Sā kho panāyaṁ citte cittānupassanā bhāvetabbā’ti me, bhikkhave …pe… ",
  "sn47:31.3.3_0": "bhāvitā’ti me,",
  "sn47:31.3.3_1": "bhikkhave,",
  "sn47:31.3.3_2": "pubbe ananussutesu dhammesu cakkhuṁ udapādi,",
  "sn47:31.3.3_3": "ñāṇaṁ udapādi,",
  "sn47:31.3.3_4": "paññā udapādi,",
  "sn47:31.3.3_5": "vijjā udapādi,",
  "sn47:31.3.3_6": "āloko udapādi.",
  "sn47:31.4.1_0": "‘Ayaṁ dhammesu dhammānupassanā’ti me,",
  "sn47:31.4.1_1": "bhikkhave,",
  "sn47:31.4.1_2": "pubbe ananussutesu dhammesu cakkhuṁ udapādi,",
  "sn47:31.4.1_3": "ñāṇaṁ udapādi,",
  "sn47:31.4.1_4": "paññā udapādi,",
  "sn47:31.4.1_5": "vijjā udapādi,",
  "sn47:31.4.1_6": "āloko udapādi.",
  "sn47:31.4.2_0": "‘Sā kho panāyaṁ dhammesu dhammānupassanā bhāvetabbā’ti me, bhikkhave …pe… ",
  "sn47:31.4.3_0": "bhāvitā’ti me,",
  "sn47:31.4.3_1": "bhikkhave,",
  "sn47:31.4.3_2": "pubbe ananussutesu dhammesu cakkhuṁ udapādi,",
  "sn47:31.4.3_3": "ñāṇaṁ udapādi,",
  "sn47:31.4.3_4": "paññā udapādi,",
  "sn47:31.4.3_5": "vijjā udapādi,",
  "sn47:31.4.3_6": "āloko udapādī”ti.",
  "sn47:31.4.4_0": "Paṭhamaṁ. ",
  "sn47:32.0.1_0": "Saṁyutta Nikāya 47 ",
  "sn47:32.0.2_0": "4. Ananussutavagga ",
  "sn47:32.0.3_0": "32. Virāgasutta ",
  "sn47:32.1.1_0": "“Cattārome,",
  "sn47:32.1.1_1": "bhikkhave,",
  "sn47:32.1.1_2": "satipaṭṭhānā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti.",
  "sn47:32.2.1_0": "Katame cattāro? ",
  "sn47:32.2.2_0": "Idha,",
  "sn47:32.2.2_1": "bhikkhave,",
  "sn47:32.2.2_2": "bhikkhu kāye kāyānupassī viharati ātāpī sampajāno satimā,",
  "sn47:32.2.2_3": "vineyya loke abhijjhādomanassaṁ;",
  "sn47:32.2.3_0": "vedanāsu …pe… ",
  "sn47:32.2.4_0": "citte …pe… ",
  "sn47:32.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:32.2.6_0": "Ime kho,",
  "sn47:32.2.6_1": "bhikkhave,",
  "sn47:32.2.6_2": "cattāro satipaṭṭhānā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī”ti.",
  "sn47:32.2.7_0": "Dutiyaṁ. ",
  "sn47:33.0.1_0": "Saṁyutta Nikāya 47 ",
  "sn47:33.0.2_0": "4. Ananussutavagga ",
  "sn47:33.0.3_0": "33. Viraddhasutta ",
  "sn47:33.1.1_0": "“Yesaṁ kesañci,",
  "sn47:33.1.1_1": "bhikkhave,",
  "sn47:33.1.1_2": "cattāro satipaṭṭhānā viraddhā,",
  "sn47:33.1.1_3": "viraddho tesaṁ ariyo maggo sammā dukkhakkhayagāmī.",
  "sn47:33.1.2_0": "Yesaṁ kesañci,",
  "sn47:33.1.2_1": "bhikkhave,",
  "sn47:33.1.2_2": "cattāro satipaṭṭhānā āraddhā,",
  "sn47:33.1.2_3": "āraddho tesaṁ ariyo maggo sammā dukkhakkhayagāmī.",
  "sn47:33.2.1_0": "Katame cattāro? ",
  "sn47:33.2.2_0": "Idha,",
  "sn47:33.2.2_1": "bhikkhave,",
  "sn47:33.2.2_2": "bhikkhu kāye kāyānupassī viharati ātāpī sampajāno satimā,",
  "sn47:33.2.2_3": "vineyya loke abhijjhādomanassaṁ;",
  "sn47:33.2.3_0": "vedanāsu …pe… ",
  "sn47:33.2.4_0": "citte …pe… ",
  "sn47:33.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:33.2.6_0": "Yesaṁ kesañci,",
  "sn47:33.2.6_1": "bhikkhave,",
  "sn47:33.2.6_2": "ime cattāro satipaṭṭhānā viraddhā,",
  "sn47:33.2.6_3": "viraddho tesaṁ ariyo maggo sammā dukkhakkhayagāmī.",
  "sn47:33.2.7_0": "Yesaṁ kesañci,",
  "sn47:33.2.7_1": "bhikkhave,",
  "sn47:33.2.7_2": "ime cattāro satipaṭṭhānā āraddhā,",
  "sn47:33.2.7_3": "āraddho tesaṁ ariyo maggo sammā dukkhakkhayagāmī”ti.",
  "sn47:33.2.8_0": "Tatiyaṁ. ",
  "sn47:34.0.1_0": "Saṁyutta Nikāya 47 ",
  "sn47:34.0.2_0": "4. Ananussutavagga ",
  "sn47:34.0.3_0": "34. Bhāvitasutta ",
  "sn47:34.1.1_0": "“Cattārome, bhikkhave, satipaṭṭhānā bhāvitā bahulīkatā apārā pāraṁ gamanāya saṁvattanti. ",
  "sn47:34.2.1_0": "Katame cattāro? ",
  "sn47:34.2.2_0": "Idha,",
  "sn47:34.2.2_1": "bhikkhave,",
  "sn47:34.2.2_2": "bhikkhu kāye kāyānupassī viharati ātāpī sampajāno satimā,",
  "sn47:34.2.2_3": "vineyya loke abhijjhādomanassaṁ;",
  "sn47:34.2.3_0": "vedanāsu …pe… ",
  "sn47:34.2.4_0": "citte …pe… ",
  "sn47:34.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:34.2.6_0": "Ime kho, bhikkhave, cattāro satipaṭṭhānā bhāvitā bahulīkatā apārā pāraṁ gamanāya saṁvattantī”ti. ",
  "sn47:34.2.7_0": "Catutthaṁ. ",
  "sn47:35.0.1_0": "Saṁyutta Nikāya 47 ",
  "sn47:35.0.2_0": "4. Ananussutavagga ",
  "sn47:35.0.3_0": "35. Satisutta ",
  "sn47:35.1.1_0": "Sāvatthinidānaṁ. ",
  "sn47:35.1.2_0": "“Sato, bhikkhave, bhikkhu vihareyya sampajāno. ",
  "sn47:35.1.3_0": "Ayaṁ vo amhākaṁ anusāsanī. ",
  "sn47:35.2.1_0": "Kathañca, bhikkhave, bhikkhu sato hoti? ",
  "sn47:35.2.2_0": "Idha,",
  "sn47:35.2.2_1": "bhikkhave,",
  "sn47:35.2.2_2": "bhikkhu kāye kāyānupassī viharati ātāpī sampajāno satimā,",
  "sn47:35.2.2_3": "vineyya loke abhijjhādomanassaṁ;",
  "sn47:35.2.3_0": "vedanāsu …pe… ",
  "sn47:35.2.4_0": "citte …pe… ",
  "sn47:35.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:35.2.6_0": "Evaṁ kho, bhikkhave, bhikkhu sato hoti. ",
  "sn47:35.3.1_0": "Kathañca, bhikkhave, bhikkhu sampajāno hoti? ",
  "sn47:35.3.2_0": "Idha,",
  "sn47:35.3.2_1": "bhikkhave,",
  "sn47:35.3.2_2": "bhikkhuno viditā vedanā uppajjanti,",
  "sn47:35.3.2_3": "viditā upaṭṭhahanti,",
  "sn47:35.3.2_4": "viditā abbhatthaṁ gacchanti.",
  "sn47:35.3.3_0": "Viditā vitakkā uppajjanti, viditā upaṭṭhahanti, viditā abbhatthaṁ gacchanti. ",
  "sn47:35.3.4_0": "Viditā saññā uppajjanti, viditā upaṭṭhahanti, viditā abbhatthaṁ gacchanti. ",
  "sn47:35.3.5_0": "Evaṁ kho, bhikkhave, bhikkhu sampajāno hoti. ",
  "sn47:35.3.6_0": "Sato, bhikkhave, bhikkhu vihareyya sampajāno. ",
  "sn47:35.3.7_0": "Ayaṁ vo amhākaṁ anusāsanī”ti. ",
  "sn47:35.3.8_0": "Pañcamaṁ. ",
  "sn47:36.0.1_0": "Saṁyutta Nikāya 47 ",
  "sn47:36.0.2_0": "4. Ananussutavagga ",
  "sn47:36.0.3_0": "36. Aññāsutta ",
  "sn47:36.1.1_0": "“Cattārome, bhikkhave, satipaṭṭhānā. ",
  "sn47:36.1.2_0": "Katame cattāro? ",
  "sn47:36.1.3_0": "Idha,",
  "sn47:36.1.3_1": "bhikkhave,",
  "sn47:36.1.3_2": "bhikkhu kāye kāyānupassī viharati ātāpī sampajāno satimā,",
  "sn47:36.1.3_3": "vineyya loke abhijjhādomanassaṁ;",
  "sn47:36.1.4_0": "vedanāsu …pe… ",
  "sn47:36.1.5_0": "citte …pe… ",
  "sn47:36.1.6_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:36.1.7_0": "Ime kho, bhikkhave, cattāro satipaṭṭhānā. ",
  "sn47:36.1.8_0": "Imesaṁ kho,",
  "sn47:36.1.8_1": "bhikkhave,",
  "sn47:36.1.8_2": "catunnaṁ satipaṭṭhānānaṁ bhāvitattā bahulīkatattā dvinnaṁ phalānaṁ aññataraṁ phalaṁ pāṭikaṅkhaṁ—",
  "sn47:36.1.9_0": "diṭṭheva dhamme aññā, sati vā upādisese anāgāmitā”ti. ",
  "sn47:36.1.10_0": "Chaṭṭhaṁ. ",
  "sn47:37.0.1_0": "Saṁyutta Nikāya 47 ",
  "sn47:37.0.2_0": "4. Ananussutavagga ",
  "sn47:37.0.3_0": "37. Chandasutta ",
  "sn47:37.1.1_0": "“Cattārome, bhikkhave, satipaṭṭhānā. ",
  "sn47:37.1.2_0": "Katame cattāro? ",
  "sn47:37.1.3_0": "Idha,",
  "sn47:37.1.3_1": "bhikkhave,",
  "sn47:37.1.3_2": "bhikkhu kāye kāyānupassī viharati ātāpī sampajāno satimā,",
  "sn47:37.1.3_3": "vineyya loke abhijjhādomanassaṁ.",
  "sn47:37.1.4_0": "Tassa kāye kāyānupassino viharato yo kāyasmiṁ chando so pahīyati. ",
  "sn47:37.1.5_0": "Chandassa pahānā amataṁ sacchikataṁ hoti. ",
  "sn47:37.2.1_0": "Vedanāsu vedanānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:37.2.2_0": "Tassa vedanāsu vedanānupassino viharato yo vedanāsu chando so pahīyati. ",
  "sn47:37.2.3_0": "Chandassa pahānā amataṁ sacchikataṁ hoti. ",
  "sn47:37.3.1_0": "Citte cittānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:37.3.2_0": "Tassa citte cittānupassino viharato yo cittamhi chando so pahīyati. ",
  "sn47:37.3.3_0": "Chandassa pahānā amataṁ sacchikataṁ hoti. ",
  "sn47:37.4.1_0": "Dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:37.4.2_0": "Tassa dhammesu dhammānupassino viharato yo dhammesu chando so pahīyati. ",
  "sn47:37.4.3_0": "Chandassa pahānā amataṁ sacchikataṁ hotī”ti. ",
  "sn47:37.4.4_0": "Sattamaṁ. ",
  "sn47:38.0.1_0": "Saṁyutta Nikāya 47 ",
  "sn47:38.0.2_0": "4. Ananussutavagga ",
  "sn47:38.0.3_0": "38. Pariññātasutta ",
  "sn47:38.1.1_0": "“Cattārome, bhikkhave, satipaṭṭhānā. ",
  "sn47:38.1.2_0": "Katame cattāro? ",
  "sn47:38.1.3_0": "Idha,",
  "sn47:38.1.3_1": "bhikkhave,",
  "sn47:38.1.3_2": "bhikkhu kāye kāyānupassī viharati ātāpī sampajāno satimā,",
  "sn47:38.1.3_3": "vineyya loke abhijjhādomanassaṁ.",
  "sn47:38.1.4_0": "Tassa kāye kāyānupassino viharato kāyo pariññāto hoti. ",
  "sn47:38.1.5_0": "Kāyassa pariññātattā amataṁ sacchikataṁ hoti. ",
  "sn47:38.2.1_0": "Vedanāsu vedanānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:38.2.2_0": "Tassa vedanāsu vedanānupassino viharato vedanā pariññātā honti. ",
  "sn47:38.2.3_0": "Vedanānaṁ pariññātattā amataṁ sacchikataṁ hoti. ",
  "sn47:38.3.1_0": "Citte cittānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:38.3.2_0": "Tassa citte cittānupassino viharato cittaṁ pariññātaṁ hoti. ",
  "sn47:38.3.3_0": "Cittassa pariññātattā amataṁ sacchikataṁ hoti. ",
  "sn47:38.4.1_0": "Dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:38.4.2_0": "Tassa dhammesu dhammānupassino viharato dhammā pariññātā honti. ",
  "sn47:38.4.3_0": "Dhammānaṁ pariññātattā amataṁ sacchikataṁ hotī”ti. ",
  "sn47:38.4.4_0": "Aṭṭhamaṁ. ",
  "sn47:39.0.1_0": "Saṁyutta Nikāya 47 ",
  "sn47:39.0.2_0": "4. Ananussutavagga ",
  "sn47:39.0.3_0": "39. Bhāvanāsutta ",
  "sn47:39.1.1_0": "“Catunnaṁ, bhikkhave, satipaṭṭhānānaṁ bhāvanaṁ desessāmi. ",
  "sn47:39.1.2_0": "Taṁ suṇātha. ",
  "sn47:39.1.3_0": "Katamā, bhikkhave, catunnaṁ satipaṭṭhānānaṁ bhāvanā? ",
  "sn47:39.1.4_0": "Idha,",
  "sn47:39.1.4_1": "bhikkhave,",
  "sn47:39.1.4_2": "bhikkhu kāye kāyānupassī viharati ātāpī sampajāno satimā,",
  "sn47:39.1.4_3": "vineyya loke abhijjhādomanassaṁ;",
  "sn47:39.1.5_0": "vedanāsu …pe… ",
  "sn47:39.1.6_0": "citte …pe… ",
  "sn47:39.1.7_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:39.1.8_0": "Ayaṁ kho, bhikkhave, catunnaṁ satipaṭṭhānānaṁ bhāvanā”ti. ",
  "sn47:39.1.9_0": "Navamaṁ. ",
  "sn47:40.0.1_0": "Saṁyutta Nikāya 47 ",
  "sn47:40.0.2_0": "4. Ananussutavagga ",
  "sn47:40.0.3_0": "40. Vibhaṅgasutta ",
  "sn47:40.1.1_0": "“Satipaṭṭhānañca vo,",
  "sn47:40.1.1_1": "bhikkhave,",
  "sn47:40.1.1_2": "desessāmi satipaṭṭhānabhāvanañca satipaṭṭhānabhāvanāgāminiñca paṭipadaṁ.",
  "sn47:40.1.2_0": "Taṁ suṇātha. ",
  "sn47:40.1.3_0": "Katamañca, bhikkhave, satipaṭṭhānaṁ? ",
  "sn47:40.1.4_0": "Idha,",
  "sn47:40.1.4_1": "bhikkhave,",
  "sn47:40.1.4_2": "bhikkhu kāye kāyānupassī viharati ātāpī sampajāno satimā,",
  "sn47:40.1.4_3": "vineyya loke abhijjhādomanassaṁ;",
  "sn47:40.1.5_0": "vedanāsu vedanānupassī viharati …pe… ",
  "sn47:40.1.6_0": "citte cittānupassī viharati …pe… ",
  "sn47:40.1.7_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:40.1.8_0": "Idaṁ vuccati, bhikkhave, satipaṭṭhānaṁ. ",
  "sn47:40.2.1_0": "Katamā ca, bhikkhave, satipaṭṭhānabhāvanā? ",
  "sn47:40.2.2_0": "Idha,",
  "sn47:40.2.2_1": "bhikkhave,",
  "sn47:40.2.2_2": "bhikkhu samudayadhammānupassī kāyasmiṁ viharati,",
  "sn47:40.2.2_3": "vayadhammānupassī kāyasmiṁ viharati,",
  "sn47:40.2.2_4": "samudayavayadhammānupassī kāyasmiṁ viharati,",
  "sn47:40.2.2_5": "ātāpī sampajāno satimā,",
  "sn47:40.2.2_6": "vineyya loke abhijjhādomanassaṁ.",
  "sn47:40.2.3_0": "Samudayadhammānupassī vedanāsu viharati …pe… ",
  "sn47:40.2.4_0": "samudayadhammānupassī citte viharati …pe… ",
  "sn47:40.2.5_0": "samudayadhammānupassī dhammesu viharati,",
  "sn47:40.2.5_1": "vayadhammānupassī dhammesu viharati,",
  "sn47:40.2.5_2": "samudayavayadhammānupassī dhammesu viharati,",
  "sn47:40.2.5_3": "ātāpī sampajāno satimā,",
  "sn47:40.2.5_4": "vineyya loke abhijjhādomanassaṁ.",
  "sn47:40.2.6_0": "Ayaṁ vuccati, bhikkhave, satipaṭṭhānabhāvanā. ",
  "sn47:40.3.1_0": "Katamā ca, bhikkhave, satipaṭṭhānabhāvanāgāminī paṭipadā? ",
  "sn47:40.3.2_0": "Ayameva ariyo aṭṭhaṅgiko maggo, seyyathidaṁ—",
  "sn47:40.3.3_0": "sammādiṭṭhi,",
  "sn47:40.3.3_1": "sammāsaṅkappo,",
  "sn47:40.3.3_2": "sammāvācā,",
  "sn47:40.3.3_3": "sammākammanto,",
  "sn47:40.3.3_4": "sammāājīvo,",
  "sn47:40.3.3_5": "sammāvāyāmo,",
  "sn47:40.3.3_6": "sammāsati,",
  "sn47:40.3.3_7": "sammāsamādhi.",
  "sn47:40.3.4_0": "Ayaṁ vuccati, bhikkhave, satipaṭṭhānabhāvanāgāminī paṭipadā”ti. ",
  "sn47:40.3.5_0": "Dasamaṁ. ",
  "sn47:40.3.6_0": "Ananussutavaggo catuttho. ",
  "sn47:40.4.0_0": "Tassuddānaṁ",
  "sn47:40.4.1_0": "Ananussutaṁ virāgo, ",
  "sn47:40.4.2_0": "viraddho bhāvanā sati; ",
  "sn47:40.4.3_0": "Aññā chandaṁ pariññāya, ",
  "sn47:40.4.4_0": "bhāvanā vibhaṅgena cāti. ",
  "sn47:41.0.1_0": "Saṁyutta Nikāya 47 ",
  "sn47:41.0.2_0": "5. Amatavagga ",
  "sn47:41.0.3_0": "41. Amatasutta ",
  "sn47:41.1.1_0": "Sāvatthinidānaṁ. ",
  "sn47:41.1.2_0": "“Catūsu, bhikkhave, satipaṭṭhānesu suppatiṭṭhitacittā viharatha. ",
  "sn47:41.1.3_0": "Mā vo amataṁ panassa. ",
  "sn47:41.1.4_0": "Katamesu catūsu? ",
  "sn47:41.1.5_0": "Idha,",
  "sn47:41.1.5_1": "bhikkhave,",
  "sn47:41.1.5_2": "bhikkhu kāye kāyānupassī viharati ātāpī sampajāno satimā,",
  "sn47:41.1.5_3": "vineyya loke abhijjhādomanassaṁ;",
  "sn47:41.1.6_0": "vedanāsu …pe… ",
  "sn47:41.1.7_0": "citte …pe… ",
  "sn47:41.1.8_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:41.1.9_0": "Imesu, bhikkhave, catūsu satipaṭṭhānesu suppatiṭṭhitacittā viharatha. ",
  "sn47:41.1.10_0": "Mā vo amataṁ panassā”ti. ",
  "sn47:41.1.11_0": "Paṭhamaṁ. ",
  "sn47:42.0.1_0": "Saṁyutta Nikāya 47 ",
  "sn47:42.0.2_0": "5. Amatavagga ",
  "sn47:42.0.3_0": "42. Samudayasutta ",
  "sn47:42.1.1_0": "“Catunnaṁ, bhikkhave, satipaṭṭhānānaṁ samudayañca atthaṅgamañca desessāmi. ",
  "sn47:42.1.2_0": "Taṁ suṇātha. ",
  "sn47:42.1.3_0": "Ko ca, bhikkhave, kāyassa samudayo? ",
  "sn47:42.1.4_0": "Āhārasamudayā kāyassa samudayo; ",
  "sn47:42.1.5_0": "āhāranirodhā kāyassa atthaṅgamo. ",
  "sn47:42.1.6_0": "Phassasamudayā vedanānaṁ samudayo; ",
  "sn47:42.1.7_0": "phassanirodhā vedanānaṁ atthaṅgamo. ",
  "sn47:42.1.8_0": "Nāmarūpasamudayā cittassa samudayo; ",
  "sn47:42.1.9_0": "nāmarūpanirodhā cittassa atthaṅgamo. ",
  "sn47:42.1.10_0": "Manasikārasamudayā dhammānaṁ samudayo; ",
  "sn47:42.1.11_0": "manasikāranirodhā dhammānaṁ atthaṅgamo”ti. ",
  "sn47:42.1.12_0": "Dutiyaṁ. ",
  "sn47:43.0.1_0": "Saṁyutta Nikāya 47 ",
  "sn47:43.0.2_0": "5. Amatavagga ",
  "sn47:43.0.3_0": "43. Maggasutta ",
  "sn47:43.1.1_0": "Sāvatthinidānaṁ. ",
  "sn47:43.1.2_0": "Tatra kho bhagavā bhikkhū āmantesi: ",
  "sn47:43.1.3_0": "“ekamidāhaṁ,",
  "sn47:43.1.3_1": "bhikkhave,",
  "sn47:43.1.3_2": "samayaṁ uruvelāyaṁ viharāmi najjā nerañjarāya tīre ajapālanigrodhe paṭhamābhisambuddho.",
  "sn47:43.1.4_0": "Tassa mayhaṁ, bhikkhave, rahogatassa paṭisallīnassa evaṁ cetaso parivitakko udapādi: ",
  "sn47:43.1.5_0": "‘ekāyanvāyaṁ maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:43.1.5_1": "yadidaṁ—cattāro satipaṭṭhānā.",
  "sn47:43.2.1_0": "Katame cattāro? ",
  "sn47:43.2.2_0": "Kāye vā bhikkhu kāyānupassī vihareyya ātāpī sampajāno satimā, vineyya loke abhijjhādomanassaṁ; ",
  "sn47:43.2.3_0": "vedanāsu vā bhikkhu vedanānupassī vihareyya …pe… ",
  "sn47:43.2.4_0": "citte vā bhikkhu cittānupassī vihareyya …pe… ",
  "sn47:43.2.5_0": "dhammesu vā bhikkhu dhammānupassī vihareyya ātāpī sampajāno satimā,",
  "sn47:43.2.5_1": "vineyya loke abhijjhādomanassaṁ.",
  "sn47:43.2.6_0": "Ekāyanvāyaṁ maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:43.2.6_1": "yadidaṁ—cattāro satipaṭṭhānā’ti.",
  "sn47:43.3.1_0": "Atha kho,",
  "sn47:43.3.1_1": "bhikkhave,",
  "sn47:43.3.1_2": "brahmā sahampati mama cetasā cetoparivitakkamaññāya—seyyathāpi nāma balavā puriso samiñjitaṁ vā bāhaṁ pasāreyya,",
  "sn47:43.3.1_3": "pasāritaṁ vā bāhaṁ samiñjeyya;",
  "sn47:43.3.1_4": "evameva—brahmaloke antarahito mama purato pāturahosi.",
  "sn47:43.3.2_0": "Atha kho,",
  "sn47:43.3.2_1": "bhikkhave,",
  "sn47:43.3.2_2": "brahmā sahampati ekaṁsaṁ uttarāsaṅgaṁ karitvā yenāhaṁ tenañjaliṁ paṇāmetvā maṁ etadavoca:",
  "sn47:43.3.3_0": "‘evametaṁ, bhagavā, evametaṁ, sugata. ",
  "sn47:43.3.4_0": "Ekāyanvāyaṁ, bhante,",
  "sn47:43.3.4_1": "maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:43.3.4_2": "yadidaṁ—cattāro satipaṭṭhānā.",
  "sn47:43.4.1_0": "Katame cattāro? ",
  "sn47:43.4.2_0": "Kāye vā, bhante,",
  "sn47:43.4.2_1": "bhikkhu kāyānupassī vihareyya ātāpī sampajāno satimā,",
  "sn47:43.4.2_2": "vineyya loke abhijjhādomanassaṁ;",
  "sn47:43.4.3_0": "vedanāsu vā …pe… ",
  "sn47:43.4.4_0": "citte vā …pe… ",
  "sn47:43.4.5_0": "dhammesu vā, bhante,",
  "sn47:43.4.5_1": "bhikkhu dhammānupassī vihareyya ātāpī sampajāno satimā,",
  "sn47:43.4.5_2": "vineyya loke abhijjhādomanassaṁ.",
  "sn47:43.4.6_0": "Ekāyanvāyaṁ, bhante,",
  "sn47:43.4.6_1": "maggo sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "sn47:43.4.6_2": "yadidaṁ—cattāro satipaṭṭhānā’ti.",
  "sn47:43.5.1_0": "Idamavoca, bhikkhave, brahmā sahampati. ",
  "sn47:43.5.2_0": "Idaṁ vatvā athāparaṁ etadavoca: ",
  "sn47:43.6.1_0": "‘Ekāyanaṁ jātikhayantadassī, ",
  "sn47:43.6.2_0": "Maggaṁ pajānāti hitānukampī; ",
  "sn47:43.6.3_0": "Etena maggena tariṁsu pubbe, ",
  "sn47:43.6.4_0": "Tarissanti ye ca taranti oghan’”ti. ",
  "sn47:43.6.5_0": "Tatiyaṁ. ",
  "sn47:44.0.1_0": "Saṁyutta Nikāya 47 ",
  "sn47:44.0.2_0": "5. Amatavagga ",
  "sn47:44.0.3_0": "44. Satisutta ",
  "sn47:44.1.1_0": "“Sato, bhikkhave, bhikkhu vihareyya. ",
  "sn47:44.1.2_0": "Ayaṁ vo amhākaṁ anusāsanī. ",
  "sn47:44.1.3_0": "Kathañca, bhikkhave, bhikkhu sato hoti? ",
  "sn47:44.1.4_0": "Idha,",
  "sn47:44.1.4_1": "bhikkhave,",
  "sn47:44.1.4_2": "bhikkhu kāye kāyānupassī viharati ātāpī sampajāno satimā,",
  "sn47:44.1.4_3": "vineyya loke abhijjhādomanassaṁ;",
  "sn47:44.1.5_0": "vedanāsu …pe… ",
  "sn47:44.1.6_0": "citte …pe… ",
  "sn47:44.1.7_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:44.1.8_0": "Evaṁ kho, bhikkhave, bhikkhu sato hoti. ",
  "sn47:44.1.9_0": "Sato, bhikkhave, bhikkhu vihareyya. ",
  "sn47:44.1.10_0": "Ayaṁ vo amhākaṁ anusāsanī”ti. ",
  "sn47:44.1.11_0": "Catutthaṁ. ",
  "sn47:45.0.1_0": "Saṁyutta Nikāya 47 ",
  "sn47:45.0.2_0": "5. Amatavagga ",
  "sn47:45.0.3_0": "45. Kusalarāsisutta ",
  "sn47:45.1.1_0": "“‘Kusalarāsī’ti, bhikkhave, vadamāno cattāro satipaṭṭhāne sammā vadamāno vadeyya. ",
  "sn47:45.1.2_0": "Kevalo hāyaṁ, bhikkhave, kusalarāsi, yadidaṁ—cattāro satipaṭṭhānā. ",
  "sn47:45.2.1_0": "Katame cattāro? ",
  "sn47:45.2.2_0": "Idha,",
  "sn47:45.2.2_1": "bhikkhave,",
  "sn47:45.2.2_2": "bhikkhu kāye kāyānupassī viharati ātāpī sampajāno satimā,",
  "sn47:45.2.2_3": "vineyya loke abhijjhādomanassaṁ;",
  "sn47:45.2.3_0": "vedanāsu …pe… ",
  "sn47:45.2.4_0": "citte …pe… ",
  "sn47:45.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:45.2.6_0": "‘Kusalarāsī’ti, bhikkhave, vadamāno ime cattāro satipaṭṭhāne sammā vadamāno vadeyya. ",
  "sn47:45.2.7_0": "Kevalo hāyaṁ, bhikkhave, kusalarāsi, yadidaṁ—cattāro satipaṭṭhānā”ti. ",
  "sn47:45.2.8_0": "Pañcamaṁ. ",
  "sn47:46.0.1_0": "Saṁyutta Nikāya 47 ",
  "sn47:46.0.2_0": "5. Amatavagga ",
  "sn47:46.0.3_0": "46. Pātimokkhasaṁvarasutta ",
  "sn47:46.1.1_0": "Atha kho aññataro bhikkhu yena bhagavā tenupasaṅkami …pe…",
  "sn47:46.1.1_1": "ekamantaṁ nisinno kho so bhikkhu bhagavantaṁ etadavoca:",
  "sn47:46.2.1_0": "“Sādhu me, bhante,",
  "sn47:46.2.1_1": "bhagavā saṅkhittena dhammaṁ desetu,",
  "sn47:46.2.1_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "sn47:46.2.2_0": "“Tasmātiha tvaṁ, bhikkhu, ādimeva visodhehi kusalesu dhammesu. ",
  "sn47:46.2.3_0": "Ko cādi kusalānaṁ dhammānaṁ? ",
  "sn47:46.2.4_0": "Idha tvaṁ, bhikkhu,",
  "sn47:46.2.4_1": "pātimokkhasaṁvarasaṁvuto viharāhi ācāragocarasampanno aṇumattesu vajjesu bhayadassāvī,",
  "sn47:46.2.4_2": "samādāya sikkhassu sikkhāpadesu.",
  "sn47:46.2.5_0": "Yato kho tvaṁ, bhikkhu,",
  "sn47:46.2.5_1": "pātimokkhasaṁvarasaṁvuto viharissasi ācāragocarasampanno aṇumattesu vajjesu bhayadassāvī samādāya sikkhassu sikkhāpadesu;",
  "sn47:46.2.5_2": "tato tvaṁ, bhikkhu,",
  "sn47:46.2.5_3": "sīlaṁ nissāya sīle patiṭṭhāya cattāro satipaṭṭhāne bhāveyyāsi.",
  "sn47:46.3.1_0": "Katame cattāro? ",
  "sn47:46.3.2_0": "Idha tvaṁ, bhikkhu,",
  "sn47:46.3.2_1": "kāye kāyānupassī viharāhi ātāpī sampajāno satimā,",
  "sn47:46.3.2_2": "vineyya loke abhijjhādomanassaṁ;",
  "sn47:46.3.3_0": "vedanāsu …pe… ",
  "sn47:46.3.4_0": "citte …pe… ",
  "sn47:46.3.5_0": "dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ. ",
  "sn47:46.3.6_0": "Yato kho tvaṁ, bhikkhu,",
  "sn47:46.3.6_1": "sīlaṁ nissāya sīle patiṭṭhāya ime cattāro satipaṭṭhāne evaṁ bhāvessasi,",
  "sn47:46.3.6_2": "tato tuyhaṁ, bhikkhu,",
  "sn47:46.3.6_3": "yā ratti vā divaso vā āgamissati vuddhiyeva pāṭikaṅkhā kusalesu dhammesu,",
  "sn47:46.3.6_4": "no parihānī”ti.",
  "sn47:46.3.7_0": "Atha kho so bhikkhu bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi. ",
  "sn47:46.4.1_0": "Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "sn47:46.4.1_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja viharati.",
  "sn47:46.4.2_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi. ",
  "sn47:46.4.3_0": "Aññataro ca pana so bhikkhu arahataṁ ahosīti. ",
  "sn47:46.4.4_0": "Chaṭṭhaṁ. ",
  "sn47:47.0.1_0": "Saṁyutta Nikāya 47 ",
  "sn47:47.0.2_0": "5. Amatavagga ",
  "sn47:47.0.3_0": "47. Duccaritasutta ",
  "sn47:47.1.1_0": "Atha kho aññataro bhikkhu yena bhagavā tenupasaṅkami …pe… ",
  "sn47:47.1.2_0": "“sādhu me, bhante,",
  "sn47:47.1.2_1": "bhagavā saṅkhittena dhammaṁ desetu,",
  "sn47:47.1.2_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "sn47:47.1.3_0": "“Tasmātiha tvaṁ, bhikkhu, ādimeva visodhehi kusalesu dhammesu. ",
  "sn47:47.1.4_0": "Ko cādi kusalānaṁ dhammānaṁ? ",
  "sn47:47.1.5_0": "Idha tvaṁ, bhikkhu, kāyaduccaritaṁ pahāya kāyasucaritaṁ bhāvessasi. ",
  "sn47:47.1.6_0": "Vacīduccaritaṁ pahāya vacīsucaritaṁ bhāvessasi. ",
  "sn47:47.1.7_0": "Manoduccaritaṁ pahāya manosucaritaṁ bhāvessasi. ",
  "sn47:47.1.8_0": "Yato kho tvaṁ, bhikkhu,",
  "sn47:47.1.8_1": "kāyaduccaritaṁ pahāya kāyasucaritaṁ bhāvessasi,",
  "sn47:47.1.8_2": "vacīduccaritaṁ pahāya vacīsucaritaṁ bhāvessasi,",
  "sn47:47.1.8_3": "manoduccaritaṁ pahāya manosucaritaṁ bhāvessasi,",
  "sn47:47.1.8_4": "tato tvaṁ, bhikkhu,",
  "sn47:47.1.8_5": "sīlaṁ nissāya sīle patiṭṭhāya cattāro satipaṭṭhāne bhāveyyāsi.",
  "sn47:47.2.1_0": "Katame cattāro? ",
  "sn47:47.2.2_0": "Idha tvaṁ, bhikkhu,",
  "sn47:47.2.2_1": "kāye kāyānupassī viharāhi ātāpī sampajāno satimā,",
  "sn47:47.2.2_2": "vineyya loke abhijjhādomanassaṁ;",
  "sn47:47.2.3_0": "vedanāsu …pe… ",
  "sn47:47.2.4_0": "citte …pe… ",
  "sn47:47.2.5_0": "dhammesu dhammānupassī viharāhi ātāpī sampajāno satimā, vineyya loke abhijjhādomanassaṁ. ",
  "sn47:47.2.6_0": "Yato kho tvaṁ, bhikkhu,",
  "sn47:47.2.6_1": "sīlaṁ nissāya sīle patiṭṭhāya ime cattāro satipaṭṭhāne evaṁ bhāvessasi,",
  "sn47:47.2.6_2": "tato tuyhaṁ, bhikkhu,",
  "sn47:47.2.6_3": "yā ratti vā divaso vā āgamissati vuddhiyeva pāṭikaṅkhā kusalesu dhammesu,",
  "sn47:47.2.6_4": "no parihānī”ti …pe…",
  "sn47:47.2.7_0": "aññataro ca pana so bhikkhu arahataṁ ahosīti. ",
  "sn47:47.2.8_0": "Sattamaṁ. ",
  "sn47:48.0.1_0": "Saṁyutta Nikāya 47 ",
  "sn47:48.0.2_0": "5. Amatavagga ",
  "sn47:48.0.3_0": "48. Mittasutta ",
  "sn47:48.1.1_0": "“Ye,",
  "sn47:48.1.1_1": "bhikkhave,",
  "sn47:48.1.1_2": "anukampeyyātha,",
  "sn47:48.1.1_3": "ye ca kho sotabbaṁ maññeyyuṁ mittā vā amaccā vā ñātī vā sālohitā vā, te vo,",
  "sn47:48.1.1_4": "bhikkhave,",
  "sn47:48.1.1_5": "catunnaṁ satipaṭṭhānānaṁ bhāvanāya samādapetabbā nivesetabbā patiṭṭhāpetabbā.",
  "sn47:48.2.1_0": "Katamesaṁ, catunnaṁ? ",
  "sn47:48.2.2_0": "Idha,",
  "sn47:48.2.2_1": "bhikkhave,",
  "sn47:48.2.2_2": "bhikkhu kāye kāyānupassī viharati ātāpī sampajāno satimā,",
  "sn47:48.2.2_3": "vineyya loke abhijjhādomanassaṁ;",
  "sn47:48.2.3_0": "vedanāsu …pe… ",
  "sn47:48.2.4_0": "citte …pe… ",
  "sn47:48.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:48.2.6_0": "Ye,",
  "sn47:48.2.6_1": "bhikkhave,",
  "sn47:48.2.6_2": "anukampeyyātha,",
  "sn47:48.2.6_3": "ye ca sotabbaṁ maññeyyuṁ mittā vā amaccā vā ñātī vā sālohitā vā, te vo,",
  "sn47:48.2.6_4": "bhikkhave,",
  "sn47:48.2.6_5": "imesaṁ catunnaṁ satipaṭṭhānānaṁ bhāvanāya samādapetabbā nivesetabbā patiṭṭhāpetabbā”ti.",
  "sn47:48.2.7_0": "Aṭṭhamaṁ. ",
  "sn47:49.0.1_0": "Saṁyutta Nikāya 47 ",
  "sn47:49.0.2_0": "5. Amatavagga ",
  "sn47:49.0.3_0": "49. Vedanāsutta ",
  "sn47:49.1.1_0": "“Tisso imā, bhikkhave, vedanā. ",
  "sn47:49.1.2_0": "Katamā tisso? ",
  "sn47:49.1.3_0": "Sukhā vedanā, dukkhā vedanā, adukkhamasukhā vedanā—",
  "sn47:49.1.4_0": "imā kho, bhikkhave, tisso vedanā. ",
  "sn47:49.1.5_0": "Imāsaṁ kho, bhikkhave, tissannaṁ vedanānaṁ pariññāya cattāro satipaṭṭhānā bhāvetabbā. ",
  "sn47:49.2.1_0": "Katame cattāro? ",
  "sn47:49.2.2_0": "Idha,",
  "sn47:49.2.2_1": "bhikkhave,",
  "sn47:49.2.2_2": "bhikkhu kāye kāyānupassī viharati ātāpī sampajāno satimā,",
  "sn47:49.2.2_3": "vineyya loke abhijjhādomanassaṁ;",
  "sn47:49.2.3_0": "vedanāsu …pe… ",
  "sn47:49.2.4_0": "citte …pe… ",
  "sn47:49.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:49.2.6_0": "Imāsaṁ kho, bhikkhave, tissannaṁ vedanānaṁ pariññāya ime cattāro satipaṭṭhānā bhāvetabbā”ti. ",
  "sn47:49.2.7_0": "Navamaṁ. ",
  "sn47:50.0.1_0": "Saṁyutta Nikāya 47 ",
  "sn47:50.0.2_0": "5. Amatavagga ",
  "sn47:50.0.3_0": "50. Āsavasutta ",
  "sn47:50.1.1_0": "“Tayome, bhikkhave āsavā. ",
  "sn47:50.1.2_0": "Katame tayo? ",
  "sn47:50.1.3_0": "Kāmāsavo, bhavāsavo, avijjāsavo—",
  "sn47:50.1.4_0": "ime kho, bhikkhave, tayo āsavā. ",
  "sn47:50.1.5_0": "Imesaṁ kho, bhikkhave, tiṇṇannaṁ āsavānaṁ pahānāya cattāro satipaṭṭhānā bhāvetabbā. ",
  "sn47:50.2.1_0": "Katame cattāro? ",
  "sn47:50.2.2_0": "Idha,",
  "sn47:50.2.2_1": "bhikkhave,",
  "sn47:50.2.2_2": "bhikkhu kāye kāyānupassī viharati ātāpī sampajāno satimā,",
  "sn47:50.2.2_3": "vineyya loke abhijjhādomanassaṁ;",
  "sn47:50.2.3_0": "vedanāsu …pe… ",
  "sn47:50.2.4_0": "citte …pe… ",
  "sn47:50.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:50.2.6_0": "Imesaṁ kho, bhikkhave, tiṇṇannaṁ āsavānaṁ pahānāya ime cattāro satipaṭṭhānā bhāvetabbā”ti. ",
  "sn47:50.2.7_0": "Dasamaṁ. ",
  "sn47:50.2.8_0": "Amatavaggo pañcamo. ",
  "sn47:50.3.0_0": "Tassuddānaṁ",
  "sn47:50.3.1_0": "Amataṁ samudayo maggo, ",
  "sn47:50.3.2_0": "Sati kusalarāsi ca; ",
  "sn47:50.3.3_0": "Pātimokkhaṁ duccaritaṁ, ",
  "sn47:50.3.4_0": "Mittavedanā āsavena cāti. ",
  "sn47:51-62.0.1_0": "Saṁyutta Nikāya 47 ",
  "sn47:51-62.0.2_0": "6. Gaṅgāpeyyālavagga ",
  "sn47:51-62.0.3_0": "51–62. Gaṅgānadīādisuttadvādasaka ",
  "sn47:51-62.1.1_0": "“Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā; ",
  "sn47:51-62.1.2_0": "evameva kho,",
  "sn47:51-62.1.2_1": "bhikkhave,",
  "sn47:51-62.1.2_2": "bhikkhu cattāro satipaṭṭhāne bhāvento cattāro satipaṭṭhāne bahulīkaronto nibbānaninno hoti nibbānapoṇo nibbānapabbhāro.",
  "sn47:51-62.2.1_0": "Kathañca,",
  "sn47:51-62.2.1_1": "bhikkhave,",
  "sn47:51-62.2.1_2": "bhikkhu cattāro satipaṭṭhāne bhāvento cattāro satipaṭṭhāne bahulīkaronto nibbānaninno hoti nibbānapoṇo nibbānapabbhāro?",
  "sn47:51-62.2.2_0": "Idha,",
  "sn47:51-62.2.2_1": "bhikkhave,",
  "sn47:51-62.2.2_2": "bhikkhu kāye kāyānupassī viharati ātāpī sampajāno satimā,",
  "sn47:51-62.2.2_3": "vineyya loke abhijjhādomanassaṁ;",
  "sn47:51-62.2.3_0": "vedanāsu …pe… ",
  "sn47:51-62.2.4_0": "citte …pe… ",
  "sn47:51-62.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:51-62.2.6_0": "Evaṁ kho,",
  "sn47:51-62.2.6_1": "bhikkhave,",
  "sn47:51-62.2.6_2": "bhikkhu cattāro satipaṭṭhāne bhāvento cattāro satipaṭṭhāne bahulīkaronto nibbānaninno hoti nibbānapoṇo nibbānapabbhāro”ti vitthāretabbaṁ.",
  "sn47:51-62.2.7_0": "Gaṅgāpeyyālavaggo chaṭṭho. ",
  "sn47:51-62.3.0_0": "Tassuddānaṁ",
  "sn47:51-62.3.1_0": "Cha pācīnato ninnā, ",
  "sn47:51-62.3.2_0": "cha ninnā ca samuddato; ",
  "sn47:51-62.3.3_0": "Ete dve cha dvādasa honti, ",
  "sn47:51-62.3.4_0": "vaggo tena pavuccatīti. ",
  "sn47:63-72.0.1_0": "Saṁyutta Nikāya 47 ",
  "sn47:63-72.0.2_0": "7. Appamādavagga ",
  "sn47:63-72.0.3_0": "63–72. Tathāgatādisutta ",
  "sn47:63-72.1.1_0": "“Yāvatā, bhikkhave, sattā apadā vā dvipadā vā catuppadā vā bahuppadā vā”ti vitthāretabbaṁ. ",
  "sn47:63-72.1.2_0": "Appamādavaggo sattamo. ",
  "sn47:63-72.2.0_0": "Tassuddānaṁ",
  "sn47:63-72.2.1_0": "Tathāgataṁ padaṁ kūṭaṁ, ",
  "sn47:63-72.2.2_0": "mūlaṁ sāro ca vassikaṁ; ",
  "sn47:63-72.2.3_0": "Rājā candimasūriyā, ",
  "sn47:63-72.2.4_0": "vatthena dasamaṁ padanti. ",
  "sn47:73-84.0.1_0": "Saṁyutta Nikāya 47 ",
  "sn47:73-84.0.2_0": "8. Balakaraṇīyavagga ",
  "sn47:73-84.0.3_0": "73–84. Balādisutta ",
  "sn47:73-84.1.1_0": "“Seyyathāpi, bhikkhave, ye keci balakaraṇīyā kammantā karīyantī”ti vitthāretabbaṁ. ",
  "sn47:73-84.1.2_0": "Balakaraṇīyavaggo aṭṭhamo. ",
  "sn47:73-84.2.0_0": "Tassuddānaṁ",
  "sn47:73-84.2.1_0": "Balaṁ bījañca nāgo ca, ",
  "sn47:73-84.2.2_0": "rukkho kumbhena sūkiyā; ",
  "sn47:73-84.2.3_0": "Ākāsena ca dve meghā, ",
  "sn47:73-84.2.4_0": "nāvā āgantukā nadīti. ",
  "sn47:85-94.0.1_0": "Saṁyutta Nikāya 47 ",
  "sn47:85-94.0.2_0": "9. Esanāvagga ",
  "sn47:85-94.0.3_0": "85–94. Esanādisutta ",
  "sn47:85-94.1.1_0": "“Tisso imā, bhikkhave, esanā. ",
  "sn47:85-94.1.2_0": "Katamā tisso? ",
  "sn47:85-94.1.3_0": "Kāmesanā, bhavesanā, brahmacariyesanā”ti vitthāretabbaṁ. ",
  "sn47:85-94.1.4_0": "Esanāvaggo navamo. ",
  "sn47:85-94.2.0_0": "Tassuddānaṁ",
  "sn47:85-94.2.1_0": "Esanā vidhā āsavo, ",
  "sn47:85-94.2.2_0": "Bhavo ca dukkhatā tisso; ",
  "sn47:85-94.2.3_0": "Khilaṁ malañca nīgho ca, ",
  "sn47:85-94.2.4_0": "Vedanā taṇhā tasināya cāti. ",
  "sn47:95-104.0.1_0": "Saṁyutta Nikāya 47 ",
  "sn47:95-104.0.2_0": "10. Oghavagga ",
  "sn47:95-104.0.3_0": "95–104. Uddhambhāgiyādisutta ",
  "sn47:95-104.1.1_0": "“Pañcimāni, bhikkhave, uddhambhāgiyāni saṁyojanāni. ",
  "sn47:95-104.1.2_0": "Katamāni pañca? ",
  "sn47:95-104.1.3_0": "Rūparāgo, arūparāgo, māno, uddhaccaṁ, avijjā—",
  "sn47:95-104.1.4_0": "imāni kho, bhikkhave, pañcuddhambhāgiyāni saṁyojanāni. ",
  "sn47:95-104.1.5_0": "Imesaṁ kho,",
  "sn47:95-104.1.5_1": "bhikkhave,",
  "sn47:95-104.1.5_2": "pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya cattāro satipaṭṭhānā bhāvetabbā.",
  "sn47:95-104.2.1_0": "Katame cattāro? ",
  "sn47:95-104.2.2_0": "Idha,",
  "sn47:95-104.2.2_1": "bhikkhave,",
  "sn47:95-104.2.2_2": "bhikkhu kāye kāyānupassī viharati ātāpī sampajāno satimā,",
  "sn47:95-104.2.2_3": "vineyya loke abhijjhādomanassaṁ;",
  "sn47:95-104.2.3_0": "vedanāsu …pe… ",
  "sn47:95-104.2.4_0": "citte …pe… ",
  "sn47:95-104.2.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn47:95-104.2.6_0": "Imesaṁ kho,",
  "sn47:95-104.2.6_1": "bhikkhave,",
  "sn47:95-104.2.6_2": "pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya ime cattāro satipaṭṭhānā bhāvetabbā”ti.",
  "sn47:95-104.2.7_0": "Dasamaṁ. ",
  "sn47:95-104.3.1_0": "(Yathā maggasaṁyuttaṁ tathā satipaṭṭhānasaṁyuttaṁ vitthāretabbaṁ.) ",
  "sn47:95-104.3.2_0": "Oghavaggo dasamo. ",
  "sn47:95-104.4.0_0": "Tassuddānaṁ",
  "sn47:95-104.4.1_0": "Ogho yogo upādānaṁ, ",
  "sn47:95-104.4.2_0": "ganthā anusayena ca; ",
  "sn47:95-104.4.3_0": "Kāmaguṇā nīvaraṇā, ",
  "sn47:95-104.4.4_0": "khandhā oruddhambhāgiyāti. ",
  "sn47:95-104.4.5_0": "Satipaṭṭhānasaṁyuttaṁ tatiyaṁ. "
}