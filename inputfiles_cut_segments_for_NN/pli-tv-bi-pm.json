{
  "pli-tv-bi-pm:0.1_0": "Dvemātikāpāḷi",
  "pli-tv-bi-pm:0.2_0": "Bhikkhunīpātimokkhapāḷi",
  "pli-tv-bi-pm:0.3_0": "Preliminaries",
  "pli-tv-bi-pm:0.4_0": "Pubbakaraṇaṁ",
  "pli-tv-bi-pm:1.1_0": "Sammajjanī padīpo ca, udakaṁ āsanena ca;",
  "pli-tv-bi-pm:1.2_0": "Uposathassa etāni, “pubbakaraṇa”nti vuccati.",
  "pli-tv-bi-pm:2.0_0": "Pubbakiccaṁ",
  "pli-tv-bi-pm:2.1_0": "Chanda, pārisuddhi, utukkhānaṁ, bhikkhunigaṇanā ca ovādo;",
  "pli-tv-bi-pm:2.2_0": "Uposathassa etāni, “pubbakicca”nti vuccati.",
  "pli-tv-bi-pm:3.0_0": "Pattakallaaṅgā",
  "pli-tv-bi-pm:3.1_0": "Uposatho, yāvatikā ca bhikkhunī kammappattā;",
  "pli-tv-bi-pm:3.2_0": "Sabhāgāpattiyo ca na vijjanti;",
  "pli-tv-bi-pm:3.3_0": "Vajjanīyā ca puggalā tasmiṁ na honti, “pattakalla”nti vuccati.",
  "pli-tv-bi-pm:4.1_0": "Pubbakaraṇapubbakiccāni samāpetvā desitāpattikassa samaggassa bhikkhunisaṅghassa anumatiyā pātimokkhaṁ uddisituṁ ārādhanaṁ karoma.",
  "pli-tv-bi-pm:5.0_0": "Nidānuddeso",
  "pli-tv-bi-pm:5.1_0": "Suṇātu me ayye saṅgho.",
  "pli-tv-bi-pm:5.2_0": "Ajjuposatho pannaraso,",
  "pli-tv-bi-pm:5.3_0": "yadi saṅghassa pattakallaṁ, saṅgho uposathaṁ kareyya, pātimokkhaṁ uddiseyya.",
  "pli-tv-bi-pm:6.1_0": "Kiṁ saṅghassa pubbakiccaṁ?",
  "pli-tv-bi-pm:6.2_0": "Pārisuddhiṁ ayyāyo ārocetha,",
  "pli-tv-bi-pm:6.3_0": "pātimokkhaṁ uddisissāmi,",
  "pli-tv-bi-pm:6.4_0": "taṁ sabbāva santā sādhukaṁ suṇoma manasi karoma.",
  "pli-tv-bi-pm:6.5_0": "Yassā siyā āpatti, sā āvikareyya,",
  "pli-tv-bi-pm:6.6_0": "asantiyā āpattiyā tuṇhī bhavitabbaṁ,",
  "pli-tv-bi-pm:6.7_0": "tuṇhībhāvena kho panāyyāyo, “parisuddhā”ti vedissāmi.",
  "pli-tv-bi-pm:6.8_0": "Yathā kho pana paccekapuṭṭhassā veyyākaraṇaṁ hoti,",
  "pli-tv-bi-pm:6.8_1": "evamevaṁ evarūpāya parisāya yāvatatiyaṁ anusāvitaṁ hoti.",
  "pli-tv-bi-pm:6.9_0": "Yā pana bhikkhunī yāvatatiyaṁ anusāviyamāne saramānā santiṁ āpattiṁ nāvikareyya,",
  "pli-tv-bi-pm:6.9_1": "sampajānamusāvādassā hoti.",
  "pli-tv-bi-pm:6.10_0": "Sampajānamusāvādo kho panāyyāyo, antarāyiko dhammo vutto bhagavatā,",
  "pli-tv-bi-pm:6.11_0": "tasmā saramānāya bhikkhuniyā āpannāya visuddhāpekkhāya santī āpatti āvikātabbā,",
  "pli-tv-bi-pm:6.12_0": "āvikatā hissā phāsu hoti.",
  "pli-tv-bi-pm:7.1_0": "Uddiṭṭhaṁ kho, ayyāyo, nidānaṁ.",
  "pli-tv-bi-pm:7.2_0": "Tatthāyyāyo pucchāmi, kaccittha parisuddhā,",
  "pli-tv-bi-pm:7.3_0": "dutiyampi pucchāmi, kaccittha parisuddhā,",
  "pli-tv-bi-pm:7.4_0": "tatiyampi pucchāmi, kaccittha parisuddhā,",
  "pli-tv-bi-pm:7.5_0": "parisuddhetthāyyāyo, tasmā tuṇhī, evametaṁ dhārayāmīti.",
  "pli-tv-bi-pm:7.6_0": "Nidānaṁ niṭṭhitaṁ.",
  "pli-tv-bi-pm:8.0_0": "Pārājikuddeso",
  "pli-tv-bi-pm:8.1_0": "Tatrime aṭṭha pārājikā dhammā uddesaṁ āgacchanti.",
  "pli-tv-bi-pm:9.0_0": "Pārājika 1. Methunadhammasikkhāpadaṁ",
  "pli-tv-bi-pm:9.1_0": "Yā pana bhikkhunī chandaso methunaṁ dhammaṁ paṭiseveyya,",
  "pli-tv-bi-pm:9.1_1": "antamaso tiracchānagatenapi,",
  "pli-tv-bi-pm:9.1_2": "pārājikā hoti asaṁvāsā.",
  "pli-tv-bi-pm:10.0_0": "Pārājika 2. Adinnādānasikkhāpadaṁ",
  "pli-tv-bi-pm:10.1_0": "Yā pana bhikkhunī gāmā vā araññā vā adinnaṁ theyyasaṅkhātaṁ ādiyeyya,",
  "pli-tv-bi-pm:10.2_0": "yathārūpe adinnādāne rājāno coraṁ gahetvā haneyyuṁ vā bandheyyuṁ vā pabbājeyyuṁ vā corāsi bālāsi mūḷhāsi thenāsīti,",
  "pli-tv-bi-pm:10.2_1": "tathārūpaṁ bhikkhunī adinnaṁ ādiyamānā",
  "pli-tv-bi-pm:10.3_0": "ayampi pārājikā hoti asaṁvāsā.",
  "pli-tv-bi-pm:11.0_0": "Pārājika 3. Manussaviggahasikkhāpadaṁ",
  "pli-tv-bi-pm:11.1_0": "Yā pana bhikkhunī sañcicca manussaviggahaṁ jīvitā voropeyya,",
  "pli-tv-bi-pm:11.1_1": "satthahārakaṁ vāssa pariyeseyya,",
  "pli-tv-bi-pm:11.1_2": "maraṇavaṇṇaṁ vā saṁvaṇṇeyya,",
  "pli-tv-bi-pm:11.1_3": "maraṇāya vā samādapeyya,",
  "pli-tv-bi-pm:11.2_0": "“ambho purisa, kiṁ tuyhiminā pāpakena dujjīvitena, mataṁ te jīvitā seyyo”ti,",
  "pli-tv-bi-pm:11.3_0": "iti cittamanā cittasaṅkappā anekapariyāyena maraṇavaṇṇaṁ vā saṁvaṇṇeyya, maraṇāya vā samādapeyya,",
  "pli-tv-bi-pm:11.4_0": "ayampi pārājikā hoti asaṁvāsā.",
  "pli-tv-bi-pm:12.0_0": "Pārājika 4. Uttarimanussadhammasikkhāpadaṁ",
  "pli-tv-bi-pm:12.1_0": "Yā pana bhikkhunī anabhijānaṁ uttarimanussadhammaṁ attupanāyikaṁ alamariyañāṇadassanaṁ samudācareyya,",
  "pli-tv-bi-pm:12.1_1": "“iti jānāmi,",
  "pli-tv-bi-pm:12.1_2": "iti passāmī”ti,",
  "pli-tv-bi-pm:12.2_0": "tato aparena samayena samanuggāhīyamānā vā asamanuggāhīyamānā vā āpannā visuddhāpekkhā evaṁ vadeyya,",
  "pli-tv-bi-pm:12.2_1": "“ajānamevaṁ, ayye,",
  "pli-tv-bi-pm:12.2_2": "avacaṁ jānāmi,",
  "pli-tv-bi-pm:12.2_3": "apassaṁ passāmi,",
  "pli-tv-bi-pm:12.2_4": "tucchaṁ musā vilapi”nti,",
  "pli-tv-bi-pm:12.3_0": "aññatra adhimānā,",
  "pli-tv-bi-pm:12.4_0": "ayampi pārājikā hoti asaṁvāsā.",
  "pli-tv-bi-pm:13.0_0": "Pārājika 5. Ubbhajāṇumaṇḍalikāsikkhāpadaṁ",
  "pli-tv-bi-pm:13.1_0": "Yā pana bhikkhunī avassutā avassutassa purisapuggalassa,",
  "pli-tv-bi-pm:13.1_1": "adhakkhakaṁ ubbhajāṇumaṇḍalaṁ āmasanaṁ vā parāmasanaṁ vā gahaṇaṁ vā chupanaṁ vā paṭipīḷanaṁ vā sādiyeyya,",
  "pli-tv-bi-pm:13.1_2": "ayampi pārājikā hoti asaṁvāsā ubbhajāṇumaṇḍalikā.",
  "pli-tv-bi-pm:14.0_0": "Pārājika 6. Vajjappaṭicchādikāsikkhāpadaṁ",
  "pli-tv-bi-pm:14.1_0": "Yā pana bhikkhunī jānaṁ pārājikaṁ dhammaṁ ajjhāpannaṁ bhikkhuniṁ nevattanā paṭicodeyya,",
  "pli-tv-bi-pm:14.1_1": "na gaṇassa āroceyya,",
  "pli-tv-bi-pm:14.1_2": "yadā ca sā ṭhitā vā assa cutā vā nāsitā vā avassaṭā vā,",
  "pli-tv-bi-pm:14.1_3": "sā pacchā evaṁ vadeyya:",
  "pli-tv-bi-pm:14.1_4": "“pubbevāhaṁ, ayye,",
  "pli-tv-bi-pm:14.1_5": "aññāsiṁ etaṁ bhikkhuniṁ ‘evarūpā ca evarūpā ca sā bhaginī’ti,",
  "pli-tv-bi-pm:14.1_6": "no ca kho attanā paṭicodessaṁ,",
  "pli-tv-bi-pm:14.1_7": "na gaṇassa ārocessa”nti,",
  "pli-tv-bi-pm:14.1_8": "ayampi pārājikā hoti asaṁvāsā vajjappaṭicchādikā.",
  "pli-tv-bi-pm:15.0_0": "Pārājika 7. Ukkhittānuvattikāsikkhāpadaṁ",
  "pli-tv-bi-pm:15.1_0": "Yā pana bhikkhunī samaggena saṅghena ukkhittaṁ bhikkhuṁ dhammena vinayena satthusāsanena anādaraṁ appaṭikāraṁ akatasahāyaṁ tamanuvatteyya,",
  "pli-tv-bi-pm:15.1_1": "sā bhikkhunī bhikkhunīhi evamassa vacanīyā:",
  "pli-tv-bi-pm:15.2_0": "“eso kho, ayye,",
  "pli-tv-bi-pm:15.2_1": "bhikkhu samaggena saṅghena ukkhitto,",
  "pli-tv-bi-pm:15.2_2": "dhammena vinayena satthusāsanena anādaro appaṭikāro akatasahāyo, māyye,",
  "pli-tv-bi-pm:15.2_3": "etaṁ bhikkhuṁ anuvattī”ti,",
  "pli-tv-bi-pm:15.3_0": "evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:15.3_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:15.4_0": "yāvatatiyaṁ ce samanubhāsiyamānā taṁ paṭinissajjeyya, iccetaṁ kusalaṁ,",
  "pli-tv-bi-pm:15.5_0": "no ce paṭinissajjeyya, ayampi pārājikā hoti asaṁvāsā ukkhittānuvattikā.",
  "pli-tv-bi-pm:16.0_0": "Pārājika 8. Aṭṭhavatthukāsikkhāpadaṁ",
  "pli-tv-bi-pm:16.1_0": "Yā pana bhikkhunī avassutā avassutassa purisapuggalassa hatthaggahaṇaṁ vā sādiyeyya,",
  "pli-tv-bi-pm:16.1_1": "saṅghāṭikaṇṇaggahaṇaṁ vā sādiyeyya,",
  "pli-tv-bi-pm:16.1_2": "santiṭṭheyya vā,",
  "pli-tv-bi-pm:16.1_3": "sallapeyya vā,",
  "pli-tv-bi-pm:16.1_4": "saṅketaṁ vā gaccheyya,",
  "pli-tv-bi-pm:16.1_5": "purisassa vā abbhāgamanaṁ sādiyeyya,",
  "pli-tv-bi-pm:16.1_6": "channaṁ vā anupaviseyya,",
  "pli-tv-bi-pm:16.1_7": "kāyaṁ vā tadatthāya upasaṁhareyya etassa asaddhammassa paṭisevanatthāya,",
  "pli-tv-bi-pm:16.1_8": "ayampi pārājikā hoti asaṁvāsā aṭṭhavatthukā.",
  "pli-tv-bi-pm:17.1_0": "Uddiṭṭhā kho, ayyāyo, aṭṭha pārājikā dhammā.",
  "pli-tv-bi-pm:17.2_0": "Yesaṁ bhikkhunī aññataraṁ vā aññataraṁ vā āpajjitvā na labhati bhikkhunīhi saddhiṁ saṁvāsaṁ",
  "pli-tv-bi-pm:17.3_0": "yathā pure, tathā pacchā, pārājikā hoti asaṁvāsā.",
  "pli-tv-bi-pm:17.4_0": "Tatthāyyāyo pucchāmi, kaccittha parisuddhā,",
  "pli-tv-bi-pm:17.5_0": "dutiyampi pucchāmi, kaccittha parisuddhā,",
  "pli-tv-bi-pm:17.6_0": "tatiyampi pucchāmi, kaccittha parisuddhā,",
  "pli-tv-bi-pm:17.7_0": "parisuddhetthāyyāyo, tasmā tuṇhī, evametaṁ dhārayāmīti.",
  "pli-tv-bi-pm:17.8_0": "Pārājikaṁ niṭṭhitaṁ.",
  "pli-tv-bi-pm:18.0_0": "Saṅghādisesuddeso",
  "pli-tv-bi-pm:18.1_0": "Ime kho panāyyāyo sattarasa saṅghādisesā dhammā uddesaṁ āgacchanti.",
  "pli-tv-bi-pm:19.0_0": "Saṅghādisesa 1. Ussayavādikāsikkhāpadaṁ",
  "pli-tv-bi-pm:19.1_0": "Yā pana bhikkhunī ussayavādikā vihareyya gahapatinā vā gahapatiputtena vā dāsena vā kammakārena vā antamaso samaṇaparibbājakenāpi,",
  "pli-tv-bi-pm:19.1_1": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:20.0_0": "Saṅghādisesa 2. Corīvuṭṭhāpikāsikkhāpadaṁ",
  "pli-tv-bi-pm:20.1_0": "Yā pana bhikkhunī jānaṁ coriṁ vajjhaṁ viditaṁ anapaloketvā rājānaṁ vā saṅghaṁ vā gaṇaṁ vā pūgaṁ vā seṇiṁ vā,",
  "pli-tv-bi-pm:20.1_1": "aññatra kappā vuṭṭhāpeyya,",
  "pli-tv-bi-pm:20.1_2": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:21.0_0": "Saṅghādisesa 3. Ekagāmantaragamanasikkhāpadaṁ",
  "pli-tv-bi-pm:21.1_0": "Yā pana bhikkhunī ekā vā gāmantaraṁ gaccheyya,",
  "pli-tv-bi-pm:21.1_1": "ekā vā nadīpāraṁ gaccheyya,",
  "pli-tv-bi-pm:21.1_2": "ekā vā rattiṁ vippavaseyya,",
  "pli-tv-bi-pm:21.1_3": "ekā vā gaṇamhā ohiyeyya,",
  "pli-tv-bi-pm:21.1_4": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:22.0_0": "Saṅghādisesa 4. Ukkhittakaosāraṇasikkhāpadaṁ",
  "pli-tv-bi-pm:22.1_0": "Yā pana bhikkhunī samaggena saṅghena ukkhittaṁ bhikkhuniṁ dhammena vinayena satthusāsanena anapaloketvā kārakasaṅghaṁ,",
  "pli-tv-bi-pm:22.1_1": "anaññāya gaṇassa chandaṁ osāreyya,",
  "pli-tv-bi-pm:22.1_2": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:23.0_0": "Saṅghādisesa 5. Bhojanapaṭiggahaṇapaṭhamasikkhāpadaṁ",
  "pli-tv-bi-pm:23.1_0": "Yā pana bhikkhunī avassutā avassutassa purisapuggalassa hatthato khādanīyaṁ vā,",
  "pli-tv-bi-pm:23.1_1": "bhojanīyaṁ vā sahatthā paṭiggahetvā khādeyya vā bhuñjeyya vā,",
  "pli-tv-bi-pm:23.1_2": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:24.0_0": "Saṅghādisesa 6. Bhojanapaṭiggahaṇadutiyasikkhāpadaṁ",
  "pli-tv-bi-pm:24.1_0": "Yā pana bhikkhunī evaṁ vadeyya: “kiṁ te, ayye,",
  "pli-tv-bi-pm:24.1_1": "eso purisapuggalo karissati avassuto vā anavassuto vā,",
  "pli-tv-bi-pm:24.1_2": "yato tvaṁ anavassutā, iṅgha, ayye,",
  "pli-tv-bi-pm:24.1_3": "yaṁ te eso purisapuggalo deti khādanīyaṁ vā bhojanīyaṁ vā,",
  "pli-tv-bi-pm:24.1_4": "taṁ tvaṁ sahatthā paṭiggahetvā khāda vā bhuñja vā”ti,",
  "pli-tv-bi-pm:24.1_5": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:25.0_0": "Saṅghādisesa 7. Sañcarittasikkhāpadaṁ",
  "pli-tv-bi-pm:25.1_0": "Yā pana bhikkhunī sañcarittaṁ samāpajjeyya itthiyā vā purisamatiṁ,",
  "pli-tv-bi-pm:25.1_1": "purisassa vā itthimatiṁ,",
  "pli-tv-bi-pm:25.1_2": "jāyattane vā jārattane vā antamaso taṅkhaṇikāyapi,",
  "pli-tv-bi-pm:25.1_3": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:26.0_0": "Saṅghādisesa 8. Duṭṭhadosasikkhāpadaṁ",
  "pli-tv-bi-pm:26.1_0": "Yā pana bhikkhunī bhikkhuniṁ duṭṭhā dosā appatītā amūlakena pārājikena dhammena anuddhaṁseyya:",
  "pli-tv-bi-pm:26.1_1": "“appeva nāma naṁ imamhā brahmacariyā cāveyya”nti,",
  "pli-tv-bi-pm:26.2_0": "tato aparena samayena samanuggāhīyamānā vā asa manuggāhīyamānā vā amūlakañceva taṁ adhikaraṇaṁ hoti,",
  "pli-tv-bi-pm:26.2_1": "bhikkhunī ca dosaṁ patiṭṭhāti,",
  "pli-tv-bi-pm:26.2_2": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:27.0_0": "Saṅghādisesa 9. Aññabhāgiyasikkhāpadaṁ",
  "pli-tv-bi-pm:27.1_0": "Yā pana bhikkhunī bhikkhuniṁ duṭṭhā dosā appatītā aññabhāgiyassa adhikaraṇassa kiñcidesaṁ lesamattaṁ upādāya pārājikena dhammena anuddhaṁseyya,",
  "pli-tv-bi-pm:27.1_1": "“appeva nāma naṁ imamhā brahmacariyā cāveyya”nti,",
  "pli-tv-bi-pm:27.2_0": "tato aparena samayena samanuggāhīyamānā vā asamanuggāhīyamānā vā aññabhāgiyañceva taṁ adhikaraṇaṁ hoti.",
  "pli-tv-bi-pm:27.2_1": "Kocideso lesamatto upādinno,",
  "pli-tv-bi-pm:27.2_2": "bhikkhunī ca dosaṁ patiṭṭhāti,",
  "pli-tv-bi-pm:27.2_3": "ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:28.0_0": "Saṅghādisesa 10. Sikkhaṁpaccācikkhaṇasikkhāpadaṁ",
  "pli-tv-bi-pm:28.1_0": "Yā pana bhikkhunī kupitā anattamanā evaṁ vadeyya:",
  "pli-tv-bi-pm:28.2_0": "“buddhaṁ paccācikkhāmi dhammaṁ paccācikkhāmi,",
  "pli-tv-bi-pm:28.2_1": "saṅghaṁ paccācikkhāmi,",
  "pli-tv-bi-pm:28.2_2": "sikkhaṁ paccācikkhāmi,",
  "pli-tv-bi-pm:28.2_3": "kinnumāva samaṇiyo yā samaṇiyo sakyadhītaro,",
  "pli-tv-bi-pm:28.2_4": "santaññāpi samaṇiyo lajjiniyo kukkuccikā sikkhākāmā,",
  "pli-tv-bi-pm:28.2_5": "tāsāhaṁ santike brahmacariyaṁ carissāmī”ti.",
  "pli-tv-bi-pm:28.3_0": "Sā bhikkhunī bhikkhunīhi evamassa vacanīyā:",
  "pli-tv-bi-pm:28.4_0": "“māyye kupitā anattamanā evaṁ avaca ‘buddhaṁ paccācikkhāmi,",
  "pli-tv-bi-pm:28.4_1": "dhammaṁ paccācikkhāmi,",
  "pli-tv-bi-pm:28.4_2": "saṅghaṁ paccācikkhāmi,",
  "pli-tv-bi-pm:28.4_3": "sikkhaṁ paccācikkhāmi,",
  "pli-tv-bi-pm:28.4_4": "kinnumāva samaṇiyo yā samaṇiyo sakyadhītaro,",
  "pli-tv-bi-pm:28.4_5": "santaññāpi samaṇiyo lajjiniyo kukkuccikā sikkhākāmā,",
  "pli-tv-bi-pm:28.4_6": "tāsāhaṁ santike brahmacariyaṁ carissāmī’ti,",
  "pli-tv-bi-pm:28.4_7": "abhiramāyye,",
  "pli-tv-bi-pm:28.4_8": "svākkhāto dhammo,",
  "pli-tv-bi-pm:28.4_9": "cara brahmacariyaṁ sammā dukkhassa antakiriyāyā”ti,",
  "pli-tv-bi-pm:28.5_0": "evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:28.5_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:28.6_0": "yāvatatiyañce samanubhāsiyamānā taṁ paṭinissajjeyya, iccetaṁ kusalaṁ,",
  "pli-tv-bi-pm:28.7_0": "no ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:29.0_0": "Saṅghādisesa 11. Adhikaraṇakupitasikkhāpadaṁ",
  "pli-tv-bi-pm:29.1_0": "Yā pana bhikkhunī kismiñcideva adhikaraṇe paccākatā kupitā anattamanā evaṁ vadeyya:",
  "pli-tv-bi-pm:29.2_0": "“chandagāminiyo ca bhikkhuniyo,",
  "pli-tv-bi-pm:29.2_1": "dosagāminiyo ca bhikkhuniyo,",
  "pli-tv-bi-pm:29.2_2": "mohagāminiyo ca bhikkhuniyo,",
  "pli-tv-bi-pm:29.2_3": "bhayagāminiyo ca bhikkhuniyo”ti,",
  "pli-tv-bi-pm:29.2_4": "sā bhikkhunī bhikkhunīhi evamassa vacanīyā:",
  "pli-tv-bi-pm:29.3_0": "“māyye,",
  "pli-tv-bi-pm:29.3_1": "kismiñcideva adhikaraṇe paccākatā kupitā anattamanā evaṁ avaca ‘chandagāminiyo ca bhikkhuniyo,",
  "pli-tv-bi-pm:29.3_2": "dosagāminiyo ca bhikkhuniyo,",
  "pli-tv-bi-pm:29.3_3": "mohagāminiyo ca bhikkhuniyo,",
  "pli-tv-bi-pm:29.3_4": "bhayagāminiyo ca bhikkhuniyo’ti,",
  "pli-tv-bi-pm:29.3_5": "ayyā kho chandāpi gaccheyya,",
  "pli-tv-bi-pm:29.3_6": "dosāpi gaccheyya,",
  "pli-tv-bi-pm:29.3_7": "mohāpi gaccheyya,",
  "pli-tv-bi-pm:29.3_8": "bhayāpi gaccheyyā”ti.",
  "pli-tv-bi-pm:29.4_0": "Evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:29.4_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:29.5_0": "yāvatatiyañce samanubhāsiyamānā taṁ paṭinissajjeyya, iccetaṁ kusalaṁ,",
  "pli-tv-bi-pm:29.6_0": "no ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:30.0_0": "Saṅghādisesa 12. Pāpasamācārapaṭhamasikkhāpadaṁ",
  "pli-tv-bi-pm:30.1_0": "Bhikkhuniyo paneva saṁsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,",
  "pli-tv-bi-pm:30.2_0": "tā bhikkhuniyo bhikkhunīhi evamassu vacanīyā:",
  "pli-tv-bi-pm:30.3_0": "“bhaginiyo kho saṁsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,",
  "pli-tv-bi-pm:30.4_0": "viviccathāyye, vivekaññeva bhaginīnaṁ saṅgho vaṇṇetī”ti,",
  "pli-tv-bi-pm:30.5_0": "evañca tā bhikkhuniyo bhikkhunīhi vuccamānā tatheva paggaṇheyyuṁ,",
  "pli-tv-bi-pm:30.5_1": "tā bhikkhuniyo bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:30.6_0": "yāvatatiyañce samanubhāsiyamānā taṁ paṭinissajjeyyuṁ, iccetaṁ kusalaṁ,",
  "pli-tv-bi-pm:30.7_0": "no ce paṭinissajjeyyuṁ, imāpi bhikkhuniyo yāvatatiyakaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:31.0_0": "Saṅghādisesa 13. Pāpasamācāradutiyasikkhāpadaṁ",
  "pli-tv-bi-pm:31.1_0": "Yā pana bhikkhunī evaṁ vadeyya:",
  "pli-tv-bi-pm:31.2_0": "“saṁsaṭṭhāva, ayye, tumhe viharatha, mā tumhe nānā viharittha,",
  "pli-tv-bi-pm:31.3_0": "santi saṅghe aññāpi bhikkhuniyo evācārā evaṁsaddā evaṁsilokā bhikkhunisaṅghassa vihesikā aññamaññissā vajjappaṭicchādikā,",
  "pli-tv-bi-pm:31.3_1": "tā saṅgho na kiñci āha",
  "pli-tv-bi-pm:31.4_0": "tumhaññeva saṅgho uññāya paribhavena akkhantiyā vebhassiyā dubbalyā evamāha:",
  "pli-tv-bi-pm:31.4_1": "‘bhaginiyo kho saṁsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,",
  "pli-tv-bi-pm:31.4_2": "viviccathāyye,",
  "pli-tv-bi-pm:31.4_3": "vivekaññeva bhaginīnaṁ saṅgho vaṇṇetī”’ti,",
  "pli-tv-bi-pm:31.5_0": "sā bhikkhunī bhikkhunīhi evamassa vacanīyā:",
  "pli-tv-bi-pm:31.6_0": "“māyye, evaṁ avaca,",
  "pli-tv-bi-pm:31.7_0": "saṁsaṭṭhāva ayye tumhe viharatha, mā tumhe nānā viharittha,",
  "pli-tv-bi-pm:31.8_0": "santi saṅghe aññāpi bhikkhuniyo evācārā evaṁsaddā evaṁsilokā bhikkhunisaṅghassa vihesikā aññamaññissā vajjappaṭicchādikā,",
  "pli-tv-bi-pm:31.8_1": "tā saṅgho na kiñci āha,",
  "pli-tv-bi-pm:31.9_0": "tumhaññeva saṅgho uññāya paribhavena akkhantiyā vebhassiyā dubbalyā evamāha:",
  "pli-tv-bi-pm:31.9_1": "‘bhaginiyo kho saṁsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,",
  "pli-tv-bi-pm:31.9_2": "viviccathāyye,",
  "pli-tv-bi-pm:31.9_3": "vivekaññeva bhaginīnaṁ saṅgho vaṇṇetī”’ti,",
  "pli-tv-bi-pm:31.10_0": "evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:31.10_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:31.11_0": "yāvatatiyañce samanubhāsiyamānā taṁ paṭinissajjeyya, iccetaṁ kusalaṁ,",
  "pli-tv-bi-pm:31.12_0": "no ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:32.0_0": "Saṅghādisesa 14. Saṅghabhedakasikkhāpadaṁ",
  "pli-tv-bi-pm:32.1_0": "Yā pana bhikkhunī samaggassa saṅghassa bhedāya parakkameyya,",
  "pli-tv-bi-pm:32.1_1": "bhedanasaṁvattanikaṁ vā adhikaraṇaṁ samādāya paggayha tiṭṭheyya,",
  "pli-tv-bi-pm:32.1_2": "sā bhikkhunī bhikkhunīhi evamassa vacanīyā:",
  "pli-tv-bi-pm:32.2_0": "“māyyā,",
  "pli-tv-bi-pm:32.2_1": "samaggassa saṅghassa bhedāya parakkami,",
  "pli-tv-bi-pm:32.2_2": "bhedanasaṁvattanikaṁ vā adhikaraṇaṁ samādāya paggayha aṭṭhāsi,",
  "pli-tv-bi-pm:32.3_0": "sametāyyā, saṅghena, samaggo hi saṅgho sammodamāno avivadamāno ekuddeso phāsu viharatī”ti.",
  "pli-tv-bi-pm:32.4_0": "Evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:32.4_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:32.5_0": "yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.",
  "pli-tv-bi-pm:32.6_0": "No ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:33.0_0": "Saṅghādisesa 15. Bhedānuvattakasikkhāpadaṁ",
  "pli-tv-bi-pm:33.1_0": "Tassāyeva kho pana bhikkhuniyā bhikkhuniyo honti anuvattikā vaggavādikā ekā vā dve vā tisso vā,",
  "pli-tv-bi-pm:33.1_1": "tā evaṁ vadeyyuṁ:",
  "pli-tv-bi-pm:33.2_0": "“māyyāyo, etaṁ bhikkhuniṁ kiñci avacuttha",
  "pli-tv-bi-pm:33.3_0": "dhammavādinī cesā bhikkhunī, vinayavādinī cesā bhikkhunī,",
  "pli-tv-bi-pm:33.4_0": "amhākañcesā bhikkhunī chandañca ruciñca ādāya voharati, jānāti, no bhāsati, amhākampetaṁ khamatī”ti,",
  "pli-tv-bi-pm:33.5_0": "tā bhikkhuniyo bhikkhunīhi evamassu vacanīyā:",
  "pli-tv-bi-pm:33.6_0": "“māyyāyo, evaṁ avacuttha,",
  "pli-tv-bi-pm:33.7_0": "na cesā bhikkhunī dhammavādinī, na cesā bhikkhunī vinayavādinī,",
  "pli-tv-bi-pm:33.8_0": "māyyānampi saṅghabhedo ruccittha,",
  "pli-tv-bi-pm:33.9_0": "sametāyyānaṁ saṅghena, samaggo hi saṅgho sammodamāno avivadamāno ekuddeso phāsu viharatī”ti,",
  "pli-tv-bi-pm:33.10_0": "evañca tā bhikkhuniyo bhikkhunīhi vuccamānā tatheva paggaṇheyyuṁ,",
  "pli-tv-bi-pm:33.10_1": "tā bhikkhuniyo bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:33.11_0": "yāvatatiyañce samanubhāsiyamānā taṁ paṭinissajjeyyuṁ. Iccetaṁ kusalaṁ.",
  "pli-tv-bi-pm:33.12_0": "No ce paṭinissajjeyyuṁ, imāpi bhikkhuniyo yāvatatiyakaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:34.0_0": "Saṅghādisesa 16. Dubbacasikkhāpadaṁ",
  "pli-tv-bi-pm:34.1_0": "Bhikkhunī paneva dubbacajātikā hoti uddesapariyāpannesu sikkhāpadesu bhikkhunīhi sahadhammikaṁ vuccamānā attānaṁ avacanīyaṁ karoti:",
  "pli-tv-bi-pm:34.2_0": "“mā maṁ ayyāyo kiñci avacuttha kalyāṇaṁ vā pāpakaṁ vā,",
  "pli-tv-bi-pm:34.2_1": "ahampāyyāyo,",
  "pli-tv-bi-pm:34.2_2": "na kiñci vakkhāmi kalyāṇaṁ vā pāpakaṁ vā,",
  "pli-tv-bi-pm:34.3_0": "viramathāyyāyo, mama vacanāyā”ti,",
  "pli-tv-bi-pm:34.4_0": "sā bhikkhunī bhikkhunīhi evamassa vacanīyā:",
  "pli-tv-bi-pm:34.5_0": "“māyyā, attānaṁ avacanīyaṁ akāsi, vacanīyameva, ayyā, attānaṁ karotu,",
  "pli-tv-bi-pm:34.6_0": "ayyāpi bhikkhuniyo vadatu sahadhammena, bhikkhuniyopi ayyaṁ vakkhanti sahadhammena,",
  "pli-tv-bi-pm:34.7_0": "evaṁ saṁvaddhā hi tassa bhagavato parisā yadidaṁ aññamaññavacanena aññamaññavuṭṭhāpanenā”ti.",
  "pli-tv-bi-pm:34.8_0": "Evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:34.8_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:34.9_0": "yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.",
  "pli-tv-bi-pm:34.10_0": "No ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:35.0_0": "Saṅghādisesa 17. Kuladūsakasikkhāpadaṁ",
  "pli-tv-bi-pm:35.1_0": "Bhikkhunī paneva aññataraṁ gāmaṁ vā nigamaṁ vā upanissāya viharati kuladūsikā pāpasamācārā,",
  "pli-tv-bi-pm:35.1_1": "tassā kho pāpakā samācārā dissanti ceva suyyanti ca,",
  "pli-tv-bi-pm:35.1_2": "kulāni ca tāya duṭṭhāni dissanti ceva suyyanti ca,",
  "pli-tv-bi-pm:35.2_0": "sā bhikkhunī bhikkhunīhi evamassa vacanīyā:",
  "pli-tv-bi-pm:35.3_0": "“ayyā,",
  "pli-tv-bi-pm:35.3_1": "kho kuladūsikā pāpasamācārā,",
  "pli-tv-bi-pm:35.3_2": "ayyāya kho pāpakā samācārā dissanti ceva suyyanti ca,",
  "pli-tv-bi-pm:35.3_3": "kulāni cāyyāya,",
  "pli-tv-bi-pm:35.3_4": "duṭṭhāni dissanti ceva suyyanti ca,",
  "pli-tv-bi-pm:35.3_5": "pakkamatāyyā imamhā āvāsā,",
  "pli-tv-bi-pm:35.3_6": "alaṁ te idha vāsenā”ti.",
  "pli-tv-bi-pm:35.4_0": "Evañca sā bhikkhunī bhikkhunīhi vuccamānā tā bhikkhuniyo evaṁ vadeyya:",
  "pli-tv-bi-pm:35.5_0": "“chandagāminiyo ca bhikkhuniyo,",
  "pli-tv-bi-pm:35.5_1": "dosagāminiyo ca bhikkhuniyo,",
  "pli-tv-bi-pm:35.5_2": "mohagāminiyo ca bhikkhuniyo,",
  "pli-tv-bi-pm:35.5_3": "bhayagāminiyo ca bhikkhuniyo,",
  "pli-tv-bi-pm:35.5_4": "tādisikāya āpattiyā ekaccaṁ pabbājenti ekaccaṁ na pabbājentī”ti,",
  "pli-tv-bi-pm:35.6_0": "sā bhikkhunī bhikkhunīhi evamassa vacanīyā:",
  "pli-tv-bi-pm:35.7_0": "“māyyā,",
  "pli-tv-bi-pm:35.7_1": "evaṁ avaca,",
  "pli-tv-bi-pm:35.7_2": "na ca bhikkhuniyo chandagāminiyo,",
  "pli-tv-bi-pm:35.7_3": "na ca bhikkhuniyo dosagāminiyo,",
  "pli-tv-bi-pm:35.7_4": "na ca bhikkhuniyo mohagāminiyo,",
  "pli-tv-bi-pm:35.7_5": "na ca bhikkhuniyo bhayagāminiyo,",
  "pli-tv-bi-pm:35.8_0": "ayyā kho kuladūsikā pāpasamācārā,",
  "pli-tv-bi-pm:35.8_1": "ayyāya kho pāpakā samācārā dissanti ceva suyyanti ca,",
  "pli-tv-bi-pm:35.8_2": "kulāni cāyyāya duṭṭhāni dissanti ceva suyyanti ca,",
  "pli-tv-bi-pm:35.8_3": "pakkamatāyyā,",
  "pli-tv-bi-pm:35.8_4": "imamhā āvāsā alaṁ te idha vāsenā”ti.",
  "pli-tv-bi-pm:35.9_0": "Evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:35.9_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:35.10_0": "yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.",
  "pli-tv-bi-pm:35.11_0": "No ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.",
  "pli-tv-bi-pm:36.1_0": "Uddiṭṭhā kho ayyāyo sattarasa saṅghādisesā dhammā nava paṭhamāpattikā, aṭṭha yāvatatiyakā,",
  "pli-tv-bi-pm:36.2_0": "yesaṁ bhikkhunī aññataraṁ vā aññataraṁ vā āpajjati,",
  "pli-tv-bi-pm:36.2_1": "tāya bhikkhuniyā ubhatosaṅghe pakkhamānattaṁ caritabbaṁ.",
  "pli-tv-bi-pm:36.3_0": "Ciṇṇamānattā bhikkhunī yattha siyā vīsatigaṇo bhikkhunisaṅgho, tattha sā bhikkhunī abbhetabbā.",
  "pli-tv-bi-pm:36.4_0": "Ekāyapi ce ūno vīsatigaṇo bhikkhunisaṅgho taṁ bhikkhuniṁ abbheyya,",
  "pli-tv-bi-pm:36.4_1": "sā ca bhikkhunī anabbhitā,",
  "pli-tv-bi-pm:36.4_2": "tā ca bhikkhuniyo gārayhā,",
  "pli-tv-bi-pm:36.4_3": "ayaṁ tattha sāmīci.",
  "pli-tv-bi-pm:36.5_0": "Tatthāyyāyo pucchāmi, kaccittha parisuddhā,",
  "pli-tv-bi-pm:36.6_0": "dutiyampi pucchāmi, kaccittha parisuddhā,",
  "pli-tv-bi-pm:36.7_0": "tatiyampi pucchāmi, kaccittha parisuddhā,",
  "pli-tv-bi-pm:36.8_0": "parisuddhetthāyyāyo, tasmā tuṇhī, evametaṁ dhārayāmīti.",
  "pli-tv-bi-pm:36.9_0": "Saṅghādiseso niṭṭhito.",
  "pli-tv-bi-pm:37.0_0": "Nissaggiya pācittiyā",
  "pli-tv-bi-pm:37.1_0": "Ime kho panāyyāyo tiṁsa nissaggiyā pācittiyā dhammā uddesaṁ āgacchanti.",
  "pli-tv-bi-pm:38.0.1_0": "Pattavaggo",
  "pli-tv-bi-pm:38.0.2_0": "Nissaggiya pācittiya 1. Pattasannicayasikkhāpadaṁ",
  "pli-tv-bi-pm:38.1_0": "Yā pana bhikkhunī pattasannicayaṁ kareyya, nissaggiyaṁ pācittiyaṁ.",
  "pli-tv-bi-pm:39.0_0": "Nissaggiya pācittiya 2. Akālacīvarabhājanasikkhāpadaṁ",
  "pli-tv-bi-pm:39.1_0": "Yā pana bhikkhunī akālacīvaraṁ “kālacīvara”nti adhiṭṭhahitvā bhājāpeyya, nissaggiyaṁ pācittiyaṁ.",
  "pli-tv-bi-pm:40.0_0": "Nissaggiya pācittiya 3. Cīvaraparivattanasikkhāpadaṁ",
  "pli-tv-bi-pm:40.1_0": "Yā pana bhikkhunī bhikkhuniyā saddhiṁ cīvaraṁ parivattetvā sā pacchā evaṁ vadeyya:",
  "pli-tv-bi-pm:40.1_1": "“handāyye,",
  "pli-tv-bi-pm:40.1_2": "tuyhaṁ cīvaraṁ,",
  "pli-tv-bi-pm:40.1_3": "āhara metaṁ cīvaraṁ,",
  "pli-tv-bi-pm:40.1_4": "yaṁ tuyhaṁ tuyhamevetaṁ,",
  "pli-tv-bi-pm:40.1_5": "yaṁ mayhaṁ mayhamevetaṁ,",
  "pli-tv-bi-pm:40.1_6": "āhara metaṁ cīvaraṁ,",
  "pli-tv-bi-pm:40.1_7": "sakaṁ paccāharā”ti acchindeyya vā acchindāpeyya vā,",
  "pli-tv-bi-pm:40.1_8": "nissaggiyaṁ pācittiyaṁ.",
  "pli-tv-bi-pm:41.0_0": "Nissaggiya pācittiya 4. Aññaviññāpanasikkhāpadaṁ",
  "pli-tv-bi-pm:41.1_0": "Yā pana bhikkhunī aññaṁ viññāpetvā aññaṁ viññāpeyya, nissaggiyaṁ pācittiyaṁ.",
  "pli-tv-bi-pm:42.0_0": "Nissaggiya pācittiya 5. Aññacetāpana sikkhāpadaṁ",
  "pli-tv-bi-pm:42.1_0": "Yā pana bhikkhunī aññaṁ cetāpetvā aññaṁ cetāpeyya, nissaggiyaṁ pācittiyaṁ.",
  "pli-tv-bi-pm:43.0_0": "Nissaggiya pācittiya 6. Paṭhamasaṅghikacetāpanasikkhāpadaṁ",
  "pli-tv-bi-pm:43.1_0": "Yā pana bhikkhunī aññadatthikena parikkhārena aññuddisikena saṅghikena aññaṁ cetāpeyya,",
  "pli-tv-bi-pm:43.1_1": "nissaggiyaṁ pācittiyaṁ.",
  "pli-tv-bi-pm:44.0_0": "Nissaggiya pācittiya 7. Dutiyasaṅghikacetāpanasikkhāpadaṁ",
  "pli-tv-bi-pm:44.1_0": "Yā pana bhikkhunī aññadatthikena parikkhārena aññuddisikena saṅghikena saññācikena aññaṁ cetāpeyya,",
  "pli-tv-bi-pm:44.1_1": "nissaggiyaṁ pācittiyaṁ.",
  "pli-tv-bi-pm:45.0_0": "Nissaggiya pācittiya 8. Paṭhamagaṇikacetāpanasikkhāpadaṁ",
  "pli-tv-bi-pm:45.1_0": "Yā pana bhikkhunī aññadatthikena parikkhārena aññuddisikena mahājanikena aññaṁ cetāpeyya,",
  "pli-tv-bi-pm:45.1_1": "nissaggiyaṁ pācittiyaṁ.",
  "pli-tv-bi-pm:46.0_0": "Nissaggiya pācittiya 9. Dutiyagaṇikacetāpanasikkhāpadaṁ",
  "pli-tv-bi-pm:46.1_0": "Yā pana bhikkhunī aññadatthikena parikkhārena aññuddisikena mahājanikena saññācikena aññaṁ cetāpeyya,",
  "pli-tv-bi-pm:46.1_1": "nissaggiyaṁ pācittiyaṁ.",
  "pli-tv-bi-pm:47.0_0": "Nissaggiya pācittiya 10. Puggalikacetāpanasikkhāpadaṁ",
  "pli-tv-bi-pm:47.1_0": "Yā pana bhikkhunī aññadatthikena parikkhārena aññuddisikena puggalikena saññācikena aññaṁ cetāpeyya,",
  "pli-tv-bi-pm:47.1_1": "nissaggiyaṁ pācittiyaṁ.",
  "pli-tv-bi-pm:47.2_0": "Pattavaggo paṭhamo.",
  "pli-tv-bi-pm:48.0.1_0": "Cīvaravaggo",
  "pli-tv-bi-pm:48.0.2_0": "Nissaggiya pācittiya 11. Garupāvuraṇasikkhāpadaṁ",
  "pli-tv-bi-pm:48.1_0": "Garupāvuraṇaṁ pana bhikkhuniyā cetāpentiyā catukkaṁsaparamaṁ cetāpetabbaṁ.",
  "pli-tv-bi-pm:48.1_1": "Tato ce uttari cetāpeyya,",
  "pli-tv-bi-pm:48.1_2": "nissaggiyaṁ pācittiyaṁ.",
  "pli-tv-bi-pm:49.0_0": "Nissaggiya pācittiya 12. Lahupāvuraṇasikkhāpadaṁ",
  "pli-tv-bi-pm:49.1_0": "Lahupāvuraṇaṁ pana bhikkhuniyā cetāpentiyā aḍḍhateyyakaṁsaparamaṁ cetāpetabbaṁ.",
  "pli-tv-bi-pm:49.1_1": "Tato ce uttari cetāpeyya,",
  "pli-tv-bi-pm:49.1_2": "nissaggiyaṁ pācittiyaṁ.",
  "pli-tv-bi-pm:50.0_0": "Nissaggiya pācittiya 13. Kathinasikkhāpadaṁ",
  "pli-tv-bi-pm:50.1_0": "Niṭṭhitacīvarasmiṁ bhikkhuniyā ubbhatasmiṁ kathine dasāhaparamaṁ atirekacīvaraṁ dhāretabbaṁ.",
  "pli-tv-bi-pm:50.2_0": "Taṁ atikkāmentiyā, nissaggiyaṁ pācittiyaṁ.",
  "pli-tv-bi-pm:51.0_0": "Nissaggiya pācittiya 14. Udositasikkhāpadaṁ",
  "pli-tv-bi-pm:51.1_0": "Niṭṭhitacīvarasmiṁ bhikkhuniyā ubbhatasmiṁ kathine ekarattampi ce bhikkhunī ticīvarena vippavaseyya,",
  "pli-tv-bi-pm:51.1_1": "aññatra bhikkhunisammutiyā nissaggiyaṁ pācittiyaṁ.",
  "pli-tv-bi-pm:52.0_0": "Nissaggiya pācittiya 15. Akālacīvarasikkhāpadaṁ",
  "pli-tv-bi-pm:52.1_0": "Niṭṭhitacīvarasmiṁ bhikkhuniyā ubbhatasmiṁ kathine bhikkhuniyā paneva akālacīvaraṁ uppajjeyya,",
  "pli-tv-bi-pm:52.1_1": "ākaṅkhamānāya bhikkhuniyā paṭiggahetabbaṁ,",
  "pli-tv-bi-pm:52.2_0": "paṭiggahetvā khippameva kāretabbaṁ,",
  "pli-tv-bi-pm:52.3_0": "no cassa pāripūri,",
  "pli-tv-bi-pm:52.3_1": "māsaparamaṁ tāya bhikkhuniyā taṁ cīvaraṁ nikkhipitabbaṁ ūnassa pāripūriyā satiyā paccāsāya.",
  "pli-tv-bi-pm:52.4_0": "Tato ce uttari nikkhipeyya satiyāpi paccāsāya, nissaggiyaṁ pācittiyaṁ.",
  "pli-tv-bi-pm:53.0_0": "Nissaggiya pācittiya 16. Aññātakaviññattisikkhāpadaṁ",
  "pli-tv-bi-pm:53.1_0": "Yā pana bhikkhunī aññātakaṁ gahapatiṁ vā gahapatāniṁ vā cīvaraṁ viññāpeyya aññatra samayā,",
  "pli-tv-bi-pm:53.1_1": "nissaggiyaṁ pācittiyaṁ.",
  "pli-tv-bi-pm:53.2_0": "Tatthāyaṁ samayo acchinnacīvarā vā hoti bhikkhunī, naṭṭhacīvarā vā, ayaṁ tattha samayo.",
  "pli-tv-bi-pm:54.0_0": "Nissaggiya pācittiya 17. Tatuttarisikkhāpadaṁ",
  "pli-tv-bi-pm:54.1_0": "Tañce aññātako gahapati vā gahapatānī vā bahūhi cīvarehi abhihaṭṭhuṁ pavāreyya,",
  "pli-tv-bi-pm:54.1_1": "santaruttaraparamaṁ tāya bhikkhuniyā tato cīvaraṁ sāditabbaṁ.",
  "pli-tv-bi-pm:54.2_0": "Tato ce uttari sādiyeyya, nissaggiyaṁ pācittiyaṁ.",
  "pli-tv-bi-pm:55.0_0": "Nissaggiya pācittiya 18. Paṭhamaupakkhaṭasikkhāpadaṁ",
  "pli-tv-bi-pm:55.1_0": "Bhikkhuniṁ paneva uddissa aññātakassa gahapatissa vā gahapatāniyā vā cīvaracetāpannaṁ upakkhaṭaṁ hoti:",
  "pli-tv-bi-pm:55.2_0": "“iminā cīvaracetāpannena cīvaraṁ cetāpetvā itthannāmaṁ bhikkhuniṁ cīvarena acchādessāmī”ti.",
  "pli-tv-bi-pm:55.3_0": "Tatra cesā bhikkhunī pubbe appavāritā upasaṅkamitvā cīvare vikappaṁ āpajjeyya:",
  "pli-tv-bi-pm:55.4_0": "“sādhu vata,",
  "pli-tv-bi-pm:55.4_1": "maṁ āyasmā iminā cīvaracetāpannena evarūpaṁ vā evarūpaṁ vā cīvaraṁ cetāpetvā acchādehī”ti",
  "pli-tv-bi-pm:55.5_0": "kalyāṇakamyataṁ upādāya, nissaggiyaṁ pācittiyaṁ.",
  "pli-tv-bi-pm:56.0_0": "Nissaggiya pācittiya 19. Dutiyaupakkhaṭasikkhāpadaṁ",
  "pli-tv-bi-pm:56.1_0": "Bhikkhuniṁ paneva uddissa ubhinnaṁ aññātakānaṁ gahapatīnaṁ vā gahapatānīnaṁ vā paccekacīvaracetāpannāni upakkhaṭāni honti:",
  "pli-tv-bi-pm:56.2_0": "“imehi mayaṁ paccekacīvaracetāpannehi paccekacīvarāni cetāpetvā itthannāmaṁ bhikkhuniṁ cīvarehi acchādessāmā”ti.",
  "pli-tv-bi-pm:56.3_0": "Tatra cesā bhikkhūnī pubbe appavāritā upasaṅkamitvā cīvare vikappaṁ āpajjeyya:",
  "pli-tv-bi-pm:56.4_0": "“sādhu vata maṁ āyasmanto imehi paccekacīvaracetāpannehi evarūpaṁ vā evarūpaṁ vā cīvaraṁ cetāpetvā acchādetha ubhova santā ekenā”ti",
  "pli-tv-bi-pm:56.5_0": "kalyāṇakamyataṁ upādāya, nissaggiyaṁ pācittiyaṁ.",
  "pli-tv-bi-pm:57.0_0": "Nissaggiya pācittiya 20. Rājasikkhāpadaṁ",
  "pli-tv-bi-pm:57.1_0": "Bhikkhuniṁ paneva uddissa rājā vā rājabhoggo vā brāhmaṇo vā gahapatiko vā dūtena cīvaracetāpannaṁ pahiṇeyya:",
  "pli-tv-bi-pm:57.2_0": "“iminā cīvaracetāpannena cīvaraṁ cetāpetvā itthannāmaṁ bhikkhuniṁ cīvarena acchādehī”ti.",
  "pli-tv-bi-pm:57.3_0": "So ce dūto taṁ bhikkhuniṁ upasaṅkamitvā evaṁ vadeyya:",
  "pli-tv-bi-pm:57.4_0": "“idaṁ kho, ayye, ayyaṁ uddissa cīvaracetāpannaṁ ābhataṁ, paṭiggaṇhātāyyā cīvaracetāpanna”nti.",
  "pli-tv-bi-pm:57.5_0": "Tāya bhikkhuniyā so dūto evamassa vacanīyo:",
  "pli-tv-bi-pm:57.6_0": "“na kho mayaṁ, āvuso,",
  "pli-tv-bi-pm:57.6_1": "cīvaracetāpannaṁ paṭiggaṇhāma,",
  "pli-tv-bi-pm:57.6_2": "cīvarañca kho mayaṁ paṭiggaṇhāma kālena kappiya”nti.",
  "pli-tv-bi-pm:57.7_0": "So ce dūto taṁ bhikkhuniṁ evaṁ vadeyya:",
  "pli-tv-bi-pm:57.8_0": "“atthi panāyyāya, koci veyyāvaccakaro”ti,",
  "pli-tv-bi-pm:57.9_0": "cīvaratthikāya, bhikkhave, bhikkhuniyā veyyāvaccakaro niddisitabbo ārāmiko vā upāsako vā:",
  "pli-tv-bi-pm:57.10_0": "“eso kho, āvuso, bhikkhunīnaṁ veyyāvaccakaro”ti.",
  "pli-tv-bi-pm:57.11_0": "So ce dūto taṁ veyyāvaccakaraṁ saññāpetvā taṁ bhikkhuniṁ upasaṅkamitvā evaṁ vadeyya:",
  "pli-tv-bi-pm:57.12_0": "“yaṁ kho, ayye,",
  "pli-tv-bi-pm:57.12_1": "ayyā veyyāvaccakaraṁ niddisi,",
  "pli-tv-bi-pm:57.12_2": "saññatto so mayā,",
  "pli-tv-bi-pm:57.12_3": "upasaṅkamatāyyā kālena,",
  "pli-tv-bi-pm:57.12_4": "cīvarena taṁ acchādessatī”ti.",
  "pli-tv-bi-pm:57.13_0": "Cīvaratthikāya,",
  "pli-tv-bi-pm:57.13_1": "bhikkhave,",
  "pli-tv-bi-pm:57.13_2": "bhikkhuniyā veyyāvaccakaro upasaṅkamitvā dvattikkhattuṁ codetabbo sāretabbo:",
  "pli-tv-bi-pm:57.14_0": "“attho me, āvuso, cīvarenā”ti,",
  "pli-tv-bi-pm:57.15_0": "dvattikkhattuṁ codayamānā sārayamānā taṁ cīvaraṁ abhinipphādeyya, iccetaṁ kusalaṁ,",
  "pli-tv-bi-pm:57.16_0": "no ce abhinipphādeyya, catukkhattuṁ pañcakkhattuṁ chakkhattuparamaṁ tuṇhībhūtāya uddissa ṭhātabbaṁ,",
  "pli-tv-bi-pm:57.17_0": "catukkhattuṁ pañcakkhattuṁ chakkhattuparamaṁ tuṇhībhūtā uddissa tiṭṭhamānā taṁ cīvaraṁ abhinipphādeyya,",
  "pli-tv-bi-pm:57.17_1": "iccetaṁ kusalaṁ.",
  "pli-tv-bi-pm:57.18_0": "Tato ce uttari vāyamamānā taṁ cīvaraṁ abhinipphādeyya, nissaggiyaṁ pācittiyaṁ.",
  "pli-tv-bi-pm:57.19_0": "No ce abhinipphādeyya,",
  "pli-tv-bi-pm:57.19_1": "yatassā cīvaracetāpannaṁ ābhataṁ,",
  "pli-tv-bi-pm:57.19_2": "tattha sāmaṁ vā gantabbaṁ,",
  "pli-tv-bi-pm:57.19_3": "dūto vā pāhetabbo:",
  "pli-tv-bi-pm:57.20_0": "“yaṁ kho tumhe āyasmanto bhikkhuniṁ uddissa cīvaracetāpannaṁ pahiṇittha,",
  "pli-tv-bi-pm:57.20_1": "na taṁ tassā bhikkhuniyā kiñci atthaṁ anubhoti,",
  "pli-tv-bi-pm:57.21_0": "yuñjantāyasmanto sakaṁ, mā vo sakaṁ vinassā”ti,",
  "pli-tv-bi-pm:57.22_0": "ayaṁ tattha sāmīci.",
  "pli-tv-bi-pm:57.23_0": "Cīvaravaggo dutiyo.",
  "pli-tv-bi-pm:58.0.1_0": "Pattavaggo",
  "pli-tv-bi-pm:58.0.2_0": "Nissaggiya pācittiya 21. Rūpiyasikkhāpadaṁ",
  "pli-tv-bi-pm:58.1_0": "Yā pana bhikkhunī jātarūparajataṁ uggaṇheyya vā uggaṇhāpeyya vā upanikkhittaṁ vā sādiyeyya,",
  "pli-tv-bi-pm:58.1_1": "nissaggiyaṁ pācittiyaṁ.",
  "pli-tv-bi-pm:59.0_0": "Nissaggiya pācittiya 22. Rūpiyasaṁvohārasikkhāpadaṁ",
  "pli-tv-bi-pm:59.1_0": "Yā pana bhikkhunī nānappakārakaṁ rūpiyasaṁvohāraṁ samāpajjeyya, nissaggiyaṁ pācittiyaṁ.",
  "pli-tv-bi-pm:60.0_0": "Nissaggiya pācittiya 23. Kayavikkayasikkhāpadaṁ",
  "pli-tv-bi-pm:60.1_0": "Yā pana bhikkhunī nānappakārakaṁ kayavikkayaṁ samāpajjeyya, nissaggiyaṁ pācittiyaṁ.",
  "pli-tv-bi-pm:61.0_0": "Nissaggiya pācittiya 24. Ūnapañcabandhanasikkhāpadaṁ",
  "pli-tv-bi-pm:61.1_0": "Yā pana bhikkhunī ūnapañcabandhanena pattena aññaṁ navaṁ pattaṁ cetāpeyya, nissaggiyaṁ pācittiyaṁ.",
  "pli-tv-bi-pm:61.2_0": "Tāya bhikkhuniyā so patto bhikkhuniparisāya nissajjitabbo,",
  "pli-tv-bi-pm:61.3_0": "yo ca tassā bhikkhuniparisāya pattapariyanto, so tassā bhikkhuniyā padātabbo:",
  "pli-tv-bi-pm:61.4_0": "“ayaṁ te bhikkhuni patto yāvabhedanāya dhāretabbo”ti, ayaṁ tattha sāmīci.",
  "pli-tv-bi-pm:62.0_0": "Nissaggiya pācittiya 25. Bhesajjasikkhāpadaṁ",
  "pli-tv-bi-pm:62.1_0": "Yāni kho pana tāni gilānānaṁ bhikkhunīnaṁ paṭisāyanīyāni bhesajjāni,",
  "pli-tv-bi-pm:62.1_1": "seyyathidaṁ:",
  "pli-tv-bi-pm:62.1_2": "sappi navanītaṁ telaṁ madhu phāṇitaṁ,",
  "pli-tv-bi-pm:62.1_3": "tāni paṭiggahetvā sattāhaparamaṁ sannidhikārakaṁ paribhuñjitabbāni.",
  "pli-tv-bi-pm:62.2_0": "Taṁ atikkāmentiyā, nissaggiyaṁ pācittiyaṁ.",
  "pli-tv-bi-pm:63.0_0": "Nissaggiya pācittiya 26. Cīvaraacchindanasikkhāpadaṁ",
  "pli-tv-bi-pm:63.1_0": "Yā pana bhikkhunī bhikkhuniyā sāmaṁ cīvaraṁ datvā kupitā anattamanā acchindeyya vā acchindāpeyya vā,",
  "pli-tv-bi-pm:63.1_1": "nissaggiyaṁ pācittiyaṁ.",
  "pli-tv-bi-pm:64.0_0": "Nissaggiya pācittiya 27. Suttaviññattisikkhāpadaṁ",
  "pli-tv-bi-pm:64.1_0": "Yā pana bhikkhunī sāmaṁ suttaṁ viññāpetvā tantavāyehi cīvaraṁ vāyāpeyya, nissaggiyaṁ pācittiyaṁ.",
  "pli-tv-bi-pm:65.0_0": "Nissaggiya pācittiya 28. Mahāpesakārasikkhāpadaṁ",
  "pli-tv-bi-pm:65.1_0": "Bhikkhuniṁ paneva uddissa aññātako gahapati vā gahapatānī vā tantavāyehi cīvaraṁ vāyāpeyya,",
  "pli-tv-bi-pm:65.1_1": "tatra cesā bhikkhunī pubbe appavāritā tantavāye upasaṅkamitvā cīvare vikappaṁ āpajjeyya:",
  "pli-tv-bi-pm:65.2_0": "“idaṁ kho āvuso cīvaraṁ maṁ uddissa viyyati,",
  "pli-tv-bi-pm:65.2_1": "āyatañca karotha,",
  "pli-tv-bi-pm:65.2_2": "vitthatañca appitañca suvītañca suppavāyitañca suvilekhitañca suvitacchitañca karotha,",
  "pli-tv-bi-pm:65.3_0": "appeva nāma mayampi āyasmantānaṁ kiñcimattaṁ anupadajjeyyāmā”ti,",
  "pli-tv-bi-pm:65.4_0": "evañca sā bhikkhunī vatvā kiñcimattaṁ anupadajjeyya antamaso piṇḍapātamattampi,",
  "pli-tv-bi-pm:65.4_1": "nissaggiyaṁ pācittiyaṁ.",
  "pli-tv-bi-pm:66.0_0": "Nissaggiya pācittiya 29. Accekacīvarasikkhāpadaṁ",
  "pli-tv-bi-pm:66.1_0": "Dasāhānāgataṁ kattikatemāsikapuṇṇamaṁ bhikkhuniyā paneva accekacīvaraṁ uppajjeyya,",
  "pli-tv-bi-pm:66.1_1": "accekaṁ maññamānāya bhikkhuniyā paṭiggahetabbaṁ,",
  "pli-tv-bi-pm:66.1_2": "paṭiggahetvā yāva cīvarakālasamayaṁ nikkhipitabbaṁ.",
  "pli-tv-bi-pm:66.2_0": "Tato ce uttari nikkhipeyya, nissaggiyaṁ pācittiyaṁ.",
  "pli-tv-bi-pm:67.0_0": "Nissaggiya pācittiya 30. Pariṇatasikkhāpadaṁ",
  "pli-tv-bi-pm:67.1_0": "Yā pana bhikkhunī jānaṁ saṅghikaṁ lābhaṁ pariṇataṁ attano pariṇāmeyya, nissaggiyaṁ pācittiyaṁ.",
  "pli-tv-bi-pm:67.2_0": "Pattavaggo tatiyo.",
  "pli-tv-bi-pm:68.1_0": "Uddiṭṭhā kho, ayyāyo, tiṁsa nissaggiyā pācittiyā dhammā.",
  "pli-tv-bi-pm:68.2_0": "Tatthāyyāyo pucchāmi, kaccittha parisuddhā,",
  "pli-tv-bi-pm:68.3_0": "dutiyampi pucchāmi, kaccittha parisuddhā,",
  "pli-tv-bi-pm:68.4_0": "tatiyampi pucchāmi, kaccittha parisuddhā,",
  "pli-tv-bi-pm:68.5_0": "parisuddhetthāyyāyo, tasmā tuṇhī, evametaṁ dhārayāmīti.",
  "pli-tv-bi-pm:68.6_0": "Nissaggiyapācittiyā niṭṭhitā.",
  "pli-tv-bi-pm:69.0_0": "Suddhapācittiyā",
  "pli-tv-bi-pm:69.1_0": "Ime kho panāyyāyo, chasaṭṭhisatā pācittiyā dhammā uddesaṁ āgacchanti.",
  "pli-tv-bi-pm:70.0.1_0": "Lasuṇavaggo",
  "pli-tv-bi-pm:70.0.2_0": "Pācittiya 1. Lasuṇasikkhāpadaṁ",
  "pli-tv-bi-pm:70.1_0": "Yā pana bhikkhunī lasuṇaṁ khādeyya pācittiyaṁ.",
  "pli-tv-bi-pm:71.0_0": "Pācittiya 2. Sambādhalomasikkhāpadaṁ",
  "pli-tv-bi-pm:71.1_0": "Yā pana bhikkhunī sambādhe lomaṁ saṁharāpeyya, pācittiyaṁ.",
  "pli-tv-bi-pm:72.0_0": "Pācittiya 3. Talaghātakasikkhāpadaṁ",
  "pli-tv-bi-pm:72.1_0": "Talaghātake pācittiyaṁ.",
  "pli-tv-bi-pm:73.0_0": "Pācittiya 4. Jatumaṭṭhakasikkhāpadaṁ",
  "pli-tv-bi-pm:73.1_0": "Jatumaṭṭhake pācittiyaṁ.",
  "pli-tv-bi-pm:74.0_0": "Pācittiya 5. Udakasuddhikasikkhāpadaṁ",
  "pli-tv-bi-pm:74.1_0": "Udakasuddhikaṁ pana bhikkhuniyā ādiyamānāya dvaṅgulapabbaparamaṁ ādātabbaṁ.",
  "pli-tv-bi-pm:74.1_1": "Taṁ atikkāmentiyā pācittiyaṁ.",
  "pli-tv-bi-pm:75.0_0": "Pācittiya 6. Upatiṭṭhanasikkhāpadaṁ",
  "pli-tv-bi-pm:75.1_0": "Yā pana bhikkhunī bhikkhussa bhuñjantassa pānīyena vā vidhūpanena vā upatiṭṭheyya, pācittiyaṁ.",
  "pli-tv-bi-pm:76.0_0": "Pācittiya 7. Āmakadhaññasikkhāpadaṁ",
  "pli-tv-bi-pm:76.1_0": "Yā pana bhikkhunī āmakadhaññaṁ viññatvā vā viññāpetvā vā bhajjitvā vā bhajjāpetvā vā koṭṭetvā vā koṭṭāpetvā vā pacitvā vā pacāpetvā vā bhuñjeyya,",
  "pli-tv-bi-pm:76.1_1": "pācittiyaṁ.",
  "pli-tv-bi-pm:77.0_0": "Pācittiya 8. Paṭhamauccārachaḍḍanasikkhāpadaṁ",
  "pli-tv-bi-pm:77.1_0": "Yā pana bhikkhunī uccāraṁ vā passāvaṁ vā saṅkāraṁ vā vighāsaṁ vā tirokuṭṭe vā tiropākāre vā chaḍḍeyya vā chaḍḍāpeyya vā,",
  "pli-tv-bi-pm:77.1_1": "pācittiyaṁ.",
  "pli-tv-bi-pm:78.0_0": "Pācittiya 9. Dutiyauccārachaḍḍanasikkhāpadaṁ",
  "pli-tv-bi-pm:78.1_0": "Yā pana bhikkhunī uccāraṁ vā passāvaṁ vā saṅkāraṁ vā vighāsaṁ vā harite chaḍḍeyya vā chaḍḍāpeyya vā,",
  "pli-tv-bi-pm:78.1_1": "pācittiyaṁ.",
  "pli-tv-bi-pm:79.0_0": "Pācittiya 10. Naccagītasikkhāpadaṁ",
  "pli-tv-bi-pm:79.1_0": "Yā pana bhikkhunī naccaṁ vā gītaṁ vā vāditaṁ vā dassanāya gaccheyya, pācittiyaṁ.",
  "pli-tv-bi-pm:79.2_0": "Lasuṇavaggo paṭhamo.",
  "pli-tv-bi-pm:80.0.1_0": "Rattandhakāravaggo",
  "pli-tv-bi-pm:80.0.2_0": "Pācittiya 11. Rattandhakārasikkhāpadaṁ",
  "pli-tv-bi-pm:80.1_0": "Yā pana bhikkhunī rattandhakāre appadīpe purisena saddhiṁ ekenekā santiṭṭheyya vā sallapeyya vā,",
  "pli-tv-bi-pm:80.1_1": "pācittiyaṁ.",
  "pli-tv-bi-pm:81.0_0": "Pācittiya 12. Paṭicchannokāsasikkhāpadaṁ",
  "pli-tv-bi-pm:81.1_0": "Yā pana bhikkhunī paṭicchanne okāse purisena saddhiṁ ekenekā santiṭṭheyya vā sallapeyya vā,",
  "pli-tv-bi-pm:81.1_1": "pācittiyaṁ.",
  "pli-tv-bi-pm:82.0_0": "Pācittiya 13. Ajjhokāsasallapanasikkhāpadaṁ",
  "pli-tv-bi-pm:82.1_0": "Yā pana bhikkhunī ajjhokāse purisena saddhiṁ ekenekā santiṭṭheyya vā sallapeyya vā, pācittiyaṁ.",
  "pli-tv-bi-pm:83.0_0": "Pācittiya 14. Dutiyikauyyojanasikkhāpadaṁ",
  "pli-tv-bi-pm:83.1_0": "Yā pana bhikkhunī rathikāya vā byūhe vā siṅghāṭake vā purisena saddhiṁ ekenekā santiṭṭheyya vā sallapeyya",
  "pli-tv-bi-pm:83.1_1": "vā nikaṇṇikaṁ vā jappeyya dutiyikaṁ vā bhikkhuniṁ uyyojeyya,",
  "pli-tv-bi-pm:83.1_2": "pācittiyaṁ.",
  "pli-tv-bi-pm:84.0_0": "Pācittiya 15. Anāpucchāpakkamanasikkhāpadaṁ",
  "pli-tv-bi-pm:84.1_0": "Yā pana bhikkhunī purebhattaṁ kulāni upasaṅkamitvā āsane nisīditvā sāmike anāpucchā pakkameyya,",
  "pli-tv-bi-pm:84.1_1": "pācittiyaṁ.",
  "pli-tv-bi-pm:85.0_0": "Pācittiya 16. Anāpucchāabhinisīdanasikkhāpadaṁ",
  "pli-tv-bi-pm:85.1_0": "Yā pana bhikkhunī pacchābhattaṁ kulāni upasaṅkamitvā sāmike anāpucchā āsane abhinisīdeyya vā abhinipajjeyya vā,",
  "pli-tv-bi-pm:85.1_1": "pācittiyaṁ.",
  "pli-tv-bi-pm:86.0_0": "Pācittiya 17. Anāpucchāsantharaṇasikkhāpadaṁ",
  "pli-tv-bi-pm:86.1_0": "Yā pana bhikkhunī vikāle kulāni upasaṅkamitvā sāmike anāpucchā seyyaṁ santharitvā vā santharāpetvā vā abhinisīdeyya vā abhinipajjeyya vā,",
  "pli-tv-bi-pm:86.1_1": "pācittiyaṁ.",
  "pli-tv-bi-pm:87.0_0": "Pācittiya 18. Paraujjhāpanakasikkhāpadaṁ",
  "pli-tv-bi-pm:87.1_0": "Yā pana bhikkhunī duggahitena dūpadhāritena paraṁ ujjhāpeyya, pācittiyaṁ.",
  "pli-tv-bi-pm:88.0_0": "Pācittiya 19. Paraabhisapanasikkhāpadaṁ",
  "pli-tv-bi-pm:88.1_0": "Yā pana bhikkhunī attānaṁ vā paraṁ vā nirayena vā brahmacariyena vā abhisapeyya, pācittiyaṁ.",
  "pli-tv-bi-pm:89.0_0": "Pācittiya 20. Rodanasikkhāpadaṁ",
  "pli-tv-bi-pm:89.1_0": "Yā pana bhikkhunī attānaṁ vadhitvā vadhitvā rodeyya, pācittiyaṁ.",
  "pli-tv-bi-pm:89.2_0": "Rattandhakāravaggo dutiyo.",
  "pli-tv-bi-pm:90.0.1_0": "Naggavaggo",
  "pli-tv-bi-pm:90.0.2_0": "Pācittiya 21. Naggasikkhāpadaṁ",
  "pli-tv-bi-pm:90.1_0": "Yā pana bhikkhunī naggā nahāyeyya, pācittiyaṁ.",
  "pli-tv-bi-pm:91.0_0": "Pācittiya 22. Udakasāṭikasikkhāpadaṁ",
  "pli-tv-bi-pm:91.1_0": "Udakasāṭikaṁ pana bhikkhuniyā kārayamānāya pamāṇikā kāretabbā,",
  "pli-tv-bi-pm:91.1_1": "tatridaṁ pamāṇaṁ,",
  "pli-tv-bi-pm:91.1_2": "dīghaso catasso vidatthiyo sugatavidatthiyā,",
  "pli-tv-bi-pm:91.1_3": "tiriyaṁ dve vidatthiyo.",
  "pli-tv-bi-pm:91.1_4": "Taṁ atikkāmentiyā chedanakaṁ pācittiyaṁ.",
  "pli-tv-bi-pm:92.0_0": "Pācittiya 23. Cīvarasibbanasikkhāpadaṁ",
  "pli-tv-bi-pm:92.1_0": "Yā pana bhikkhunī bhikkhuniyā cīvaraṁ visibbetvā vā visibbāpetvā vā sā pacchā anantarāyikinī neva sibbeyya,",
  "pli-tv-bi-pm:92.1_1": "na sibbāpanāya ussukkaṁ kareyya aññatra catūhapañcāhā,",
  "pli-tv-bi-pm:92.1_2": "pācittiyaṁ.",
  "pli-tv-bi-pm:93.0_0": "Pācittiya 24. Saṅghāṭicārasikkhāpadaṁ",
  "pli-tv-bi-pm:93.1_0": "Yā pana bhikkhunī pañcāhikaṁ saṅghāṭicāraṁ atikkāmeyya, pācittiyaṁ.",
  "pli-tv-bi-pm:94.0_0": "Pācittiya 25. Cīvarasaṅkamanīyasikkhāpadaṁ",
  "pli-tv-bi-pm:94.1_0": "Yā pana bhikkhunī cīvarasaṅkamanīyaṁ dhāreyya, pācittiyaṁ.",
  "pli-tv-bi-pm:95.0_0": "Pācittiya 26. Gaṇacīvarasikkhāpadaṁ",
  "pli-tv-bi-pm:95.1_0": "Yā pana bhikkhunī gaṇassa cīvaralābhaṁ antarāyaṁ kareyya, pācittiyaṁ.",
  "pli-tv-bi-pm:96.0_0": "Pācittiya 27. Paṭibāhanasikkhāpadaṁ",
  "pli-tv-bi-pm:96.1_0": "Yā pana bhikkhunī dhammikaṁ cīvaravibhaṅgaṁ paṭibāheyya, pācittiyaṁ.",
  "pli-tv-bi-pm:97.0_0": "Pācittiya 28. Cīvaradānasikkhāpadaṁ",
  "pli-tv-bi-pm:97.1_0": "Yā pana bhikkhunī agārikassa vā paribbājakassa vā paribbājikāya vā samaṇacīvaraṁ dadeyya,",
  "pli-tv-bi-pm:97.1_1": "pācittiyaṁ.",
  "pli-tv-bi-pm:98.0_0": "Pācittiya 29. Kālaatikkamanasikkhāpadaṁ",
  "pli-tv-bi-pm:98.1_0": "Yā pana bhikkhunī dubbalacīvarapaccāsāya cīvarakālasamayaṁ atikkāmeyya, pācittiyaṁ.",
  "pli-tv-bi-pm:99.0_0": "Pācittiya 30. Kathinuddhārasikkhāpadaṁ",
  "pli-tv-bi-pm:99.1_0": "Yā pana bhikkhunī dhammikaṁ kathinuddhāraṁ paṭibāheyya, pācittiyaṁ.",
  "pli-tv-bi-pm:99.2_0": "Naggavaggo tatiyo.",
  "pli-tv-bi-pm:100.0.1_0": "Tuvaṭṭavaggo",
  "pli-tv-bi-pm:100.0.2_0": "Pācittiya 31. Ekamañcatuvaṭṭanasikkhāpadaṁ",
  "pli-tv-bi-pm:100.1_0": "Yā pana bhikkhuniyo dve ekamañce tuvaṭṭeyyuṁ, pācittiyaṁ.",
  "pli-tv-bi-pm:101.0_0": "Pācittiya 32. Ekattharaṇatuvaṭṭanasikkhāpadaṁ",
  "pli-tv-bi-pm:101.1_0": "Yā pana bhikkhuniyo dve ekattharaṇapāvuraṇā tuvaṭṭeyyuṁ, pācittiyaṁ.",
  "pli-tv-bi-pm:102.0_0": "Pācittiya 33. Aphāsukaraṇasikkhāpadaṁ",
  "pli-tv-bi-pm:102.1_0": "Yā pana bhikkhunī bhikkhuniyā sañcicca aphāsuṁ kareyya, pācittiyaṁ.",
  "pli-tv-bi-pm:103.0_0": "Pācittiya 34. Naupaṭṭhāpanasikkhāpadaṁ",
  "pli-tv-bi-pm:103.1_0": "Yā pana bhikkhunī dukkhitaṁ sahajīviniṁ neva upaṭṭhaheyya,",
  "pli-tv-bi-pm:103.1_1": "na upaṭṭhāpanāya ussukkaṁ kareyya,",
  "pli-tv-bi-pm:103.1_2": "pācittiyaṁ.",
  "pli-tv-bi-pm:104.0_0": "Pācittiya 35. Nikkaḍḍhanasikkhāpadaṁ",
  "pli-tv-bi-pm:104.1_0": "Yā pana bhikkhunī bhikkhuniyā upassayaṁ datvā kupitā anattamanā nikkaḍḍheyya vā nikkaḍḍhāpeyya vā,",
  "pli-tv-bi-pm:104.1_1": "pācittiyaṁ.",
  "pli-tv-bi-pm:105.0_0": "Pācittiya 36. Saṁsaṭṭhasikkhāpadaṁ",
  "pli-tv-bi-pm:105.1_0": "Yā pana bhikkhunī saṁsaṭṭhā vihareyya gahapatinā vā gahapatiputtena vā,",
  "pli-tv-bi-pm:105.1_1": "sā bhikkhunī bhikkhunīhi evamassa vacanīyā:",
  "pli-tv-bi-pm:105.2_0": "“māyye,",
  "pli-tv-bi-pm:105.2_1": "saṁsaṭṭhā vihari gahapatināpi gahapatiputtenāpi,",
  "pli-tv-bi-pm:105.2_2": "viviccāyye,",
  "pli-tv-bi-pm:105.2_3": "vivekaññeva bhaginiyā saṅgho vaṇṇetī”ti.",
  "pli-tv-bi-pm:105.3_0": "Evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:105.3_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,",
  "pli-tv-bi-pm:105.4_0": "yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.",
  "pli-tv-bi-pm:105.5_0": "No ce paṭinissajjeyya, pācittiyaṁ.",
  "pli-tv-bi-pm:106.0_0": "Pācittiya 37. Antoraṭṭhasikkhāpadaṁ",
  "pli-tv-bi-pm:106.1_0": "Yā pana bhikkhunī antoraṭṭhe sāsaṅkasammate sappaṭibhaye asatthikā cārikaṁ careyya, pācittiyaṁ.",
  "pli-tv-bi-pm:107.0_0": "Pācittiya 38. Tiroraṭṭhasikkhāpadaṁ",
  "pli-tv-bi-pm:107.1_0": "Yā pana bhikkhunī tiroraṭṭhe sāsaṅkasammate sappaṭibhaye asatthikā cārikaṁ careyya, pācittiyaṁ.",
  "pli-tv-bi-pm:108.0_0": "Pācittiya 39. Antovassasikkhāpadaṁ",
  "pli-tv-bi-pm:108.1_0": "Yā pana bhikkhunī antovassaṁ cārikaṁ careyya, pācittiyaṁ.",
  "pli-tv-bi-pm:109.0_0": "Pācittiya 40. Cārikanapakkamanasikkhāpadaṁ",
  "pli-tv-bi-pm:109.1_0": "Yā pana bhikkhunī vassaṁvuṭṭhā cārikaṁ na pakkameyya antamaso chappañcayojanānipi, pācittiyaṁ.",
  "pli-tv-bi-pm:109.2_0": "Tuvaṭṭavaggo catuttho.",
  "pli-tv-bi-pm:110.0.1_0": "Cittāgāravaggo",
  "pli-tv-bi-pm:110.0.2_0": "Pācittiya 41. Rājāgārasikkhāpadaṁ",
  "pli-tv-bi-pm:110.1_0": "Yā pana bhikkhunī rājāgāraṁ vā cittāgāraṁ vā ārāmaṁ vā uyyānaṁ vā pokkharaṇiṁ vā dassanāya gaccheyya,",
  "pli-tv-bi-pm:110.1_1": "pācittiyaṁ.",
  "pli-tv-bi-pm:111.0_0": "Pācittiya 42. Āsandiparibhuñjanasikkhāpadaṁ",
  "pli-tv-bi-pm:111.1_0": "Yā pana bhikkhunī āsandiṁ vā pallaṅkaṁ vā paribhuñjeyya, pācittiyaṁ.",
  "pli-tv-bi-pm:112.0_0": "Pācittiya 43. Suttakantanasikkhāpadaṁ",
  "pli-tv-bi-pm:112.1_0": "Yā pana bhikkhunī suttaṁ kanteyya, pācittiyaṁ.",
  "pli-tv-bi-pm:113.0_0": "Pācittiya 44. Gihiveyyāvaccasikkhāpadaṁ",
  "pli-tv-bi-pm:113.1_0": "Yā pana bhikkhunī gihiveyyāvaccaṁ kareyya, pācittiyaṁ.",
  "pli-tv-bi-pm:114.0_0": "Pācittiya 45. Adhikaraṇasikkhāpadaṁ",
  "pli-tv-bi-pm:114.1_0": "Yā pana bhikkhunī bhikkhuniyā: “ehāyye,",
  "pli-tv-bi-pm:114.1_1": "imaṁ adhikaraṇaṁ vūpasamehī”ti vuccamānā:",
  "pli-tv-bi-pm:114.1_2": "“sādhū”ti paṭissuṇitvā sā pacchā anantarāyikinī neva vūpasameyya,",
  "pli-tv-bi-pm:114.1_3": "na vūpasamāya ussukkaṁ kareyya,",
  "pli-tv-bi-pm:114.1_4": "pācittiyaṁ.",
  "pli-tv-bi-pm:115.0_0": "Pācittiya 46. Bhojanadānasikkhāpadaṁ",
  "pli-tv-bi-pm:115.1_0": "Yā pana bhikkhunī agārikassa vā paribbājakassa vā paribbājikāya vā sahatthā khādanīyaṁ vā bhojanīyaṁ vā dadeyya,",
  "pli-tv-bi-pm:115.1_1": "pācittiyaṁ.",
  "pli-tv-bi-pm:116.0_0": "Pācittiya 47. Āvasathacīvarasikkhāpadaṁ",
  "pli-tv-bi-pm:116.1_0": "Yā pana bhikkhunī āvasathacīvaraṁ anissajjetvā paribhuñjeyya, pācittiyaṁ.",
  "pli-tv-bi-pm:117.0_0": "Pācittiya 48. Āvasathavihārasikkhāpadaṁ",
  "pli-tv-bi-pm:117.1_0": "Yā pana bhikkhunī āvasathaṁ anissajjitvā cārikaṁ pakkameyya, pācittiyaṁ.",
  "pli-tv-bi-pm:118.0_0": "Pācittiya 49. Tiracchānavijjāpariyāpuṇanasikkhāpadaṁ",
  "pli-tv-bi-pm:118.1_0": "Yā pana bhikkhunī tiracchānavijjaṁ pariyāpuṇeyya, pācittiyaṁ.",
  "pli-tv-bi-pm:119.0_0": "Pācittiya 50. Tiracchānavijjāvācanasikkhāpadaṁ",
  "pli-tv-bi-pm:119.1_0": "Yā pana bhikkhunī tiracchānavijjaṁ vāceyya, pācittiyaṁ.",
  "pli-tv-bi-pm:119.2_0": "Cittāgāravaggo pañcamo.",
  "pli-tv-bi-pm:120.0.1_0": "Ārāmavaggo",
  "pli-tv-bi-pm:120.0.2_0": "Pācittiya 51. Ārāmapavisanasikkhāpadaṁ",
  "pli-tv-bi-pm:120.1_0": "Yā pana bhikkhunī jānaṁ sabhikkhukaṁ ārāmaṁ anāpucchā paviseyya, pācittiyaṁ.",
  "pli-tv-bi-pm:121.0_0": "Pācittiya 52. Bhikkhuakkosanasikkhāpadaṁ",
  "pli-tv-bi-pm:121.1_0": "Yā pana bhikkhunī bhikkhuṁ akkoseyya vā paribhāseyya vā, pācittiyaṁ.",
  "pli-tv-bi-pm:122.0_0": "Pācittiya 53. Gaṇaparibhāsanasikkhāpadaṁ",
  "pli-tv-bi-pm:122.1_0": "Yā pana bhikkhunī caṇḍīkatā gaṇaṁ paribhāseyya, pācittiyaṁ.",
  "pli-tv-bi-pm:123.0_0": "Pācittiya 54. Pavāritasikkhāpadaṁ",
  "pli-tv-bi-pm:123.1_0": "Yā pana bhikkhunī nimantitā vā pavāritā vā khādanīyaṁ vā bhojanīyaṁ vā khādeyya vā bhuñjeyya vā,",
  "pli-tv-bi-pm:123.1_1": "pācittiyaṁ.",
  "pli-tv-bi-pm:124.0_0": "Pācittiya 55. Kulamaccharinīsikkhāpadaṁ",
  "pli-tv-bi-pm:124.1_0": "Yā pana bhikkhunī kulamaccharinī assa, pācittiyaṁ.",
  "pli-tv-bi-pm:125.0_0": "Pācittiya 56. Abhikkhukāvāsasikkhāpadaṁ",
  "pli-tv-bi-pm:125.1_0": "Yā pana bhikkhunī abhikkhuke āvāse vassaṁ vaseyya, pācittiyaṁ.",
  "pli-tv-bi-pm:126.0_0": "Pācittiya 57. Apavāraṇāsikkhāpadaṁ",
  "pli-tv-bi-pm:126.1_0": "Yā pana bhikkhunī vassaṁvuṭṭhā ubhatosaṅghe tīhi ṭhānehi na pavāreyya diṭṭhena vā sutena vā parisaṅkāya vā,",
  "pli-tv-bi-pm:126.1_1": "pācittiyaṁ.",
  "pli-tv-bi-pm:127.0_0": "Pācittiya 58. Ovādasikkhāpadaṁ",
  "pli-tv-bi-pm:127.1_0": "Yā pana bhikkhunī ovādāya vā saṁvāsāya vā na gaccheyya, pācittiyaṁ.",
  "pli-tv-bi-pm:128.0_0": "Pācittiya 59. Ovādūpasaṅkamanasikkhāpadaṁ",
  "pli-tv-bi-pm:128.1_0": "Anvaddhamāsaṁ bhikkhuniyā bhikkhusaṅghato dve dhammā paccāsīsitabbā uposathapucchakañca ovādūpasaṅkamanañca.",
  "pli-tv-bi-pm:128.1_1": "Taṁ atikkāmentiyā pācittiyaṁ.",
  "pli-tv-bi-pm:129.0_0": "Pācittiya 60. Pasākhejātasikkhāpadaṁ",
  "pli-tv-bi-pm:129.1_0": "Yā pana bhikkhunī pasākhe jātaṁ gaṇḍaṁ vā rudhitaṁ vā anapaloketvā saṅghaṁ vā gaṇaṁ vā purisena saddhiṁ",
  "pli-tv-bi-pm:129.1_1": "ekenekā bhedāpeyya vā phālāpeyya vā dhovāpeyya vā ālimpāpeyya vā bandhāpeyya vā mocāpeyya vā,",
  "pli-tv-bi-pm:129.1_2": "pācittiyaṁ.",
  "pli-tv-bi-pm:129.2_0": "Ārāmavaggo chaṭṭho.",
  "pli-tv-bi-pm:130.0.1_0": "Gabbhinivaggo",
  "pli-tv-bi-pm:130.0.2_0": "Pācittiya 61. Gabbhinīsikkhāpadaṁ",
  "pli-tv-bi-pm:130.1_0": "Yā pana bhikkhunī gabbhiniṁ vuṭṭhāpeyya, pācittiyaṁ.",
  "pli-tv-bi-pm:131.0_0": "Pācittiya 62. Pāyantīsikkhāpadaṁ",
  "pli-tv-bi-pm:131.1_0": "Yā pana bhikkhunī pāyantiṁ vuṭṭhāpeyya, pācittiyaṁ.",
  "pli-tv-bi-pm:132.0_0": "Pācittiya 63. Paṭhamasikkhamānasikkhāpadaṁ",
  "pli-tv-bi-pm:132.1_0": "Yā pana bhikkhunī dve vassāni chasu dhammesu asikkhitasikkhaṁ sikkhamānaṁ vuṭṭhāpeyya, pācittiyaṁ.",
  "pli-tv-bi-pm:133.0_0": "Pācittiya 64. Dutiyasikkhamānasikkhāpadaṁ",
  "pli-tv-bi-pm:133.1_0": "Yā pana bhikkhunī dve vassāni chasu dhammesu sikkhitasikkhaṁ sikkhamānaṁ saṅghena asammataṁ vuṭṭhāpeyya,",
  "pli-tv-bi-pm:133.1_1": "pācittiyaṁ.",
  "pli-tv-bi-pm:134.0_0": "Pācittiya 65. Paṭhamagihigatasikkhāpadaṁ",
  "pli-tv-bi-pm:134.1_0": "Yā pana bhikkhunī ūnadvādasavassaṁ gihigataṁ vuṭṭhāpeyya, pācittiyaṁ.",
  "pli-tv-bi-pm:135.0_0": "Pācittiya 66. Dutiyagihigatasikkhāpadaṁ",
  "pli-tv-bi-pm:135.1_0": "Yā pana bhikkhunī paripuṇṇadvādasavassaṁ gihigataṁ dve vassāni chasu dhammesu asikkhitasikkhaṁ vuṭṭhāpeyya,",
  "pli-tv-bi-pm:135.1_1": "pācittiyaṁ.",
  "pli-tv-bi-pm:136.0_0": "Pācittiya 67. Tatiyagihigatasikkhāpadaṁ",
  "pli-tv-bi-pm:136.1_0": "Yā pana bhikkhunī paripuṇṇadvādasavassaṁ gihigataṁ dve vassāni chasu dhammesu sikkhitasikkhaṁ saṅghena asammataṁ vuṭṭhāpeyya,",
  "pli-tv-bi-pm:136.1_1": "pācittiyaṁ.",
  "pli-tv-bi-pm:137.0_0": "Pācittiya 68. Paṭhamasahajīvinīsikkhāpadaṁ",
  "pli-tv-bi-pm:137.1_0": "Yā pana bhikkhunī sahajīviniṁ vuṭṭhāpetvā dve vassāni neva anuggaṇheyya na anuggaṇhāpeyya,",
  "pli-tv-bi-pm:137.1_1": "pācittiyaṁ.",
  "pli-tv-bi-pm:138.0_0": "Pācittiya 69. Pavattinīnānubandhanasikkhāpadaṁ",
  "pli-tv-bi-pm:138.1_0": "Yā pana bhikkhunī vuṭṭhāpitaṁ pavattiniṁ dve vassāni nānubandheyya, pācittiyaṁ.",
  "pli-tv-bi-pm:139.0_0": "Pācittiya 70. Dutiyasahajīvinīsikkhāpadaṁ",
  "pli-tv-bi-pm:139.1_0": "Yā pana bhikkhunī sahajīviniṁ vuṭṭhāpetvā neva vūpakāseyya na vūpakāsāpeyya antamaso chappañcayojanānipi,",
  "pli-tv-bi-pm:139.1_1": "pācittiyaṁ.",
  "pli-tv-bi-pm:139.2_0": "Gabbhinivaggo sattamo.",
  "pli-tv-bi-pm:140.0.1_0": "Kumāribhūtavaggo",
  "pli-tv-bi-pm:140.0.2_0": "Pācittiya 71. Paṭhamakumāribhūtasikkhāpadaṁ",
  "pli-tv-bi-pm:140.1_0": "Yā pana bhikkhunī ūnavīsativassaṁ kumāribhūtaṁ vuṭṭhāpeyya, pācittiyaṁ.",
  "pli-tv-bi-pm:141.0_0": "Pācittiya 72. Dutiyakumāribhūtasikkhāpadaṁ",
  "pli-tv-bi-pm:141.1_0": "Yā pana bhikkhunī paripuṇṇavīsativassaṁ kumāribhūtaṁ dve vassāni chasu dhammesu asikkhitasikkhaṁ vuṭṭhāpeyya,",
  "pli-tv-bi-pm:141.1_1": "pācittiyaṁ.",
  "pli-tv-bi-pm:142.0_0": "Pācittiya 73. Tatiyakumāribhūtasikkhāpadaṁ",
  "pli-tv-bi-pm:142.1_0": "Yā pana bhikkhunī paripuṇṇavīsativassaṁ kumāribhūtaṁ dve vassāni chasu dhammesu sikkhitasikkhaṁ saṅghena asammataṁ vuṭṭhāpeyya,",
  "pli-tv-bi-pm:142.1_1": "pācittiyaṁ.",
  "pli-tv-bi-pm:143.0_0": "Pācittiya 74. Ūnadvādasavassasikkhāpadaṁ",
  "pli-tv-bi-pm:143.1_0": "Yā pana bhikkhunī ūnadvādasavassā vuṭṭhāpeyya, pācittiyaṁ.",
  "pli-tv-bi-pm:144.0_0": "Pācittiya 75. Paripuṇṇadvādasavassasikkhāpadaṁ",
  "pli-tv-bi-pm:144.1_0": "Yā pana bhikkhunī paripuṇṇadvādasavassā saṅghena asammatā vuṭṭhāpeyya, pācittiyaṁ.",
  "pli-tv-bi-pm:145.0_0": "Pācittiya 76. Khiyyanadhammasikkhāpadaṁ",
  "pli-tv-bi-pm:145.1_0": "Yā pana bhikkhunī,",
  "pli-tv-bi-pm:145.1_1": "“alaṁ tāva te, ayye,",
  "pli-tv-bi-pm:145.1_2": "vuṭṭhāpitenā”ti vuccamānā,",
  "pli-tv-bi-pm:145.1_3": "“sādhū”ti paṭissuṇitvā sā pacchā khiyyanadhammaṁ āpajjeyya,",
  "pli-tv-bi-pm:145.1_4": "pācittiyaṁ.",
  "pli-tv-bi-pm:146.0_0": "Pācittiya 77. Paṭhamasikkhamānanavuṭṭhāpanasikkhāpadaṁ",
  "pli-tv-bi-pm:146.1_0": "Yā pana bhikkhunī sikkhamānaṁ,",
  "pli-tv-bi-pm:146.1_1": "“sace me tvaṁ, ayye,",
  "pli-tv-bi-pm:146.1_2": "cīvaraṁ dassasi,",
  "pli-tv-bi-pm:146.1_3": "evāhaṁ taṁ vuṭṭhāpessāmī”ti vatvā sā pacchā anantarāyikinī neva vuṭṭhāpeyya,",
  "pli-tv-bi-pm:146.1_4": "na vuṭṭhāpanāya ussukkaṁ kareyya,",
  "pli-tv-bi-pm:146.1_5": "pācittiyaṁ.",
  "pli-tv-bi-pm:147.0_0": "Pācittiya 78. Dutiyasikkhamānanavuṭṭhāpanasikkhāpadaṁ",
  "pli-tv-bi-pm:147.1_0": "Yā pana bhikkhunī sikkhamānaṁ,",
  "pli-tv-bi-pm:147.1_1": "“sace maṁ tvaṁ, ayye,",
  "pli-tv-bi-pm:147.1_2": "dve vassāni anubandhissasi,",
  "pli-tv-bi-pm:147.1_3": "evāhaṁ taṁ vuṭṭhāpessāmī”ti vatvā sā pacchā anantarāyikinī neva vuṭṭhāpeyya,",
  "pli-tv-bi-pm:147.1_4": "na vuṭṭhāpanāya ussukkaṁ kareyya,",
  "pli-tv-bi-pm:147.1_5": "pācittiyaṁ.",
  "pli-tv-bi-pm:148.0_0": "Pācittiya 79. Sokāvāsasikkhāpadaṁ",
  "pli-tv-bi-pm:148.1_0": "Yā pana bhikkhunī purisasaṁsaṭṭhaṁ kumārakasaṁsaṭṭhaṁ caṇḍiṁ sokāvāsaṁ sikkhamānaṁ vuṭṭhāpeyya,",
  "pli-tv-bi-pm:148.1_1": "pācittiyaṁ.",
  "pli-tv-bi-pm:149.0_0": "Pācittiya 80. Ananuññātasikkhāpadaṁ",
  "pli-tv-bi-pm:149.1_0": "Yā pana bhikkhunī mātāpitūhi vā sāmikena vā ananuññātaṁ sikkhamānaṁ vuṭṭhāpeyya, pācittiyaṁ.",
  "pli-tv-bi-pm:150.0_0": "Pācittiya 81. Pārivāsikasikkhāpadaṁ",
  "pli-tv-bi-pm:150.1_0": "Yā pana bhikkhunī pārivāsikachandadānena sikkhamānaṁ vuṭṭhāpeyya, pācittiyaṁ.",
  "pli-tv-bi-pm:151.0_0": "Pācittiya 82. Anuvassasikkhāpadaṁ",
  "pli-tv-bi-pm:151.1_0": "Yā pana bhikkhunī anuvassaṁ vuṭṭhāpeyya, pācittiyaṁ.",
  "pli-tv-bi-pm:152.0_0": "Pācittiya 83. Ekavassasikkhāpadaṁ",
  "pli-tv-bi-pm:152.1_0": "Yā pana bhikkhunī ekaṁ vassaṁ dve vuṭṭhāpeyya, pācittiyaṁ.",
  "pli-tv-bi-pm:152.2_0": "Kumāribhūtavaggo aṭṭhamo.",
  "pli-tv-bi-pm:153.0.1_0": "Chattupāhanavaggo",
  "pli-tv-bi-pm:153.0.2_0": "Pācittiya 84. Chattupāhanasikkhāpadaṁ",
  "pli-tv-bi-pm:153.1_0": "Yā pana bhikkhunī agilānā chattupāhanaṁ dhāreyya, pācittiyaṁ.",
  "pli-tv-bi-pm:154.0_0": "Pācittiya 85. Yānasikkhāpadaṁ",
  "pli-tv-bi-pm:154.1_0": "Yā pana bhikkhunī agilānā yānena yāyeyya, pācittiyaṁ.",
  "pli-tv-bi-pm:155.0_0": "Pācittiya 86. Saṅghāṇisikkhāpadaṁ",
  "pli-tv-bi-pm:155.1_0": "Yā pana bhikkhunī saṅghāṇiṁ dhāreyya, pācittiyaṁ.",
  "pli-tv-bi-pm:156.0_0": "Pācittiya 87. Itthālaṅkārasikkhāpadaṁ",
  "pli-tv-bi-pm:156.1_0": "Yā pana bhikkhunī itthālaṅkāraṁ dhāreyya, pācittiyaṁ.",
  "pli-tv-bi-pm:157.0_0": "Pācittiya 88. Gandhavaṇṇakasikkhāpadaṁ",
  "pli-tv-bi-pm:157.1_0": "Yā pana bhikkhunī gandhavaṇṇakena nahāyeyya, pācittiyaṁ.",
  "pli-tv-bi-pm:158.0_0": "Pācittiya 89. Vāsitakasikkhāpadaṁ",
  "pli-tv-bi-pm:158.1_0": "Yā pana bhikkhunī vāsitakena piññākena nahāyeyya, pācittiyaṁ.",
  "pli-tv-bi-pm:159.0_0": "Pācittiya 90. Bhikkhuniummaddāpanasikkhāpadaṁ",
  "pli-tv-bi-pm:159.1_0": "Yā pana bhikkhunī bhikkhuniyā ummaddāpeyya vā parimaddāpeyya vā, pācittiyaṁ.",
  "pli-tv-bi-pm:160.0_0": "Pācittiya 91. Sikkhamānaummaddāpanasikkhāpadaṁ",
  "pli-tv-bi-pm:160.1_0": "Yā pana bhikkhunī sikkhamānāya ummaddāpeyya vā parimaddāpeyya vā, pācittiyaṁ.",
  "pli-tv-bi-pm:161.0_0": "Pācittiya 92. Sāmaṇerīummaddāpanasikkhāpadaṁ",
  "pli-tv-bi-pm:161.1_0": "Yā pana bhikkhunī sāmaṇeriyā ummaddāpeyya vā parimaddāpeyya vā, pācittiyaṁ.",
  "pli-tv-bi-pm:162.0_0": "Pācittiya 93. Gihiniummaddāpanasikkhāpadaṁ",
  "pli-tv-bi-pm:162.1_0": "Yā pana bhikkhunī gihiniyā ummaddāpeyya vā parimaddāpeyya vā, pācittiyaṁ.",
  "pli-tv-bi-pm:163.0_0": "Pācittiya 94. Anāpucchāsikkhāpadaṁ",
  "pli-tv-bi-pm:163.1_0": "Yā pana bhikkhunī bhikkhussa purato anāpucchā āsane nisīdeyya, pācittiyaṁ.",
  "pli-tv-bi-pm:164.0_0": "Pācittiya 95. Pañhāpucchanasikkhāpadaṁ",
  "pli-tv-bi-pm:164.1_0": "Yā pana bhikkhunī anokāsakataṁ bhikkhuṁ pañhaṁ puccheyya, pācittiyaṁ.",
  "pli-tv-bi-pm:165.0_0": "Pācittiya 96. Asaṅkaccikasikkhāpadaṁ",
  "pli-tv-bi-pm:165.1_0": "Yā pana bhikkhunī asaṅkaccikā gāmaṁ paviseyya, pācittiyaṁ.",
  "pli-tv-bi-pm:165.2_0": "Chattupāhanavaggo navamo.",
  "pli-tv-bi-pm:166.0.1_0": "Musāvādavaggo",
  "pli-tv-bi-pm:166.0.2_0": "Pācittiya 97. Musāvādasikkhāpadaṁ",
  "pli-tv-bi-pm:166.1_0": "Sampajānamusāvāde pācittiyaṁ.",
  "pli-tv-bi-pm:167.0_0": "Pācittiya 98. Omasavādasikkhāpadaṁ",
  "pli-tv-bi-pm:167.1_0": "Omasavāde pācittiyaṁ.",
  "pli-tv-bi-pm:168.0_0": "Pācittiya 99. Pesuññasikkhāpadaṁ",
  "pli-tv-bi-pm:168.1_0": "Bhikkhunipesuññe pācittiyaṁ.",
  "pli-tv-bi-pm:169.0_0": "Pācittiya 100. Padasodhammasikkhāpadaṁ",
  "pli-tv-bi-pm:169.1_0": "Yā pana bhikkhunī anupasampannaṁ padaso dhammaṁ vāceyya, pācittiyaṁ.",
  "pli-tv-bi-pm:170.0_0": "Pācittiya 101. Paṭhamasahaseyyasikkhāpadaṁ",
  "pli-tv-bi-pm:170.1_0": "Yā pana bhikkhunī anupasampannāya uttaridirattatirattaṁ sahaseyyaṁ kappeyya, pācittiyaṁ.",
  "pli-tv-bi-pm:171.0_0": "Pācittiya 102. Dutiyasahaseyyasikkhāpadaṁ",
  "pli-tv-bi-pm:171.1_0": "Yā pana bhikkhunī purisena sahaseyyaṁ kappeyya, pācittiyaṁ.",
  "pli-tv-bi-pm:172.0_0": "Pācittiya 103. Dhammadesanāsikkhāpadaṁ",
  "pli-tv-bi-pm:172.1_0": "Yā pana bhikkhunī purisassa uttarichappañcavācāhi dhammaṁ deseyya aññatra viññunā itthiviggahena,",
  "pli-tv-bi-pm:172.1_1": "pācittiyaṁ.",
  "pli-tv-bi-pm:173.0_0": "Pācittiya 104. Bhūtārocanasikkhāpadaṁ",
  "pli-tv-bi-pm:173.1_0": "Yā pana bhikkhunī anupasampannāya uttarimanussadhammaṁ āroceyya, bhūtasmiṁ pācittiyaṁ.",
  "pli-tv-bi-pm:174.0_0": "Pācittiya 105. Duṭṭhullārocanasikkhāpadaṁ",
  "pli-tv-bi-pm:174.1_0": "Yā pana bhikkhunī bhikkhuniyā duṭṭhullaṁ āpattiṁ anupasampannāya āroceyya aññatra bhikkhunisammutiyā,",
  "pli-tv-bi-pm:174.1_1": "pācittiyaṁ.",
  "pli-tv-bi-pm:175.0_0": "Pācittiya 106. Pathavīkhaṇanasikkhāpadaṁ",
  "pli-tv-bi-pm:175.1_0": "Yā pana bhikkhunī pathaviṁ khaṇeyya vā khaṇāpeyya vā, pācittiyaṁ.",
  "pli-tv-bi-pm:175.2_0": "Musāvādavaggo dasamo.",
  "pli-tv-bi-pm:176.0.1_0": "Bhūtagāmavaggo",
  "pli-tv-bi-pm:176.0.2_0": "Pācittiya 107. Bhūtagāmasikkhāpadaṁ",
  "pli-tv-bi-pm:176.1_0": "Bhūtagāmapātabyatāya pācittiyaṁ.",
  "pli-tv-bi-pm:177.0_0": "Pācittiya 108. Aññavādakasikkhāpadaṁ",
  "pli-tv-bi-pm:177.1_0": "Aññavādake, vihesake pācittiyaṁ.",
  "pli-tv-bi-pm:178.0_0": "Pācittiya 109. Ujjhāpanakasikkhāpadaṁ",
  "pli-tv-bi-pm:178.1_0": "Ujjhāpanake, khiyyanake pācittiyaṁ.",
  "pli-tv-bi-pm:179.0_0": "Pācittiya 110. Paṭhamasenāsanasikkhāpadaṁ",
  "pli-tv-bi-pm:179.1_0": "Yā pana bhikkhunī saṅghikaṁ mañcaṁ vā pīṭhaṁ vā bhisiṁ vā kocchaṁ vā ajjhokāse santharitvā vā santharāpetvā vā taṁ pakkamantī neva uddhareyya,",
  "pli-tv-bi-pm:179.1_1": "na uddharāpeyya,",
  "pli-tv-bi-pm:179.1_2": "anāpucchaṁ vā gaccheyya,",
  "pli-tv-bi-pm:179.1_3": "pācittiyaṁ.",
  "pli-tv-bi-pm:180.0_0": "Pācittiya 111. Dutiyasenāsanasikkhāpadaṁ",
  "pli-tv-bi-pm:180.1_0": "Yā pana bhikkhunī saṅghike vihāre seyyaṁ santharitvā vā santharāpetvā vā taṁ pakkamantī neva uddhareyya,",
  "pli-tv-bi-pm:180.1_1": "na uddharāpeyya,",
  "pli-tv-bi-pm:180.1_2": "anāpucchaṁ vā gaccheyya,",
  "pli-tv-bi-pm:180.1_3": "pācittiyaṁ.",
  "pli-tv-bi-pm:181.0_0": "Pācittiya 112. Anupakhajjasikkhāpadaṁ",
  "pli-tv-bi-pm:181.1_0": "Yā pana bhikkhunī saṅghike vihāre jānaṁ pubbupagataṁ bhikkhuniṁ anupakhajja seyyaṁ kappeyya,",
  "pli-tv-bi-pm:181.1_1": "“yassā sambādho bhavissati,",
  "pli-tv-bi-pm:181.1_2": "sā pakkamissatī”ti etadeva paccayaṁ karitvā anaññaṁ,",
  "pli-tv-bi-pm:181.1_3": "pācittiyaṁ.",
  "pli-tv-bi-pm:182.0_0": "Pācittiya 113. Nikkaḍḍhanasikkhāpadaṁ",
  "pli-tv-bi-pm:182.1_0": "Yā pana bhikkhunī bhikkhuniṁ kupitā anattamanā saṅghikā vihārā nikkaḍḍheyya vā nikkaḍḍhāpeyya vā,",
  "pli-tv-bi-pm:182.1_1": "pācittiyaṁ.",
  "pli-tv-bi-pm:183.0_0": "Pācittiya 114. Vehāsakuṭisikkhāpadaṁ",
  "pli-tv-bi-pm:183.1_0": "Yā pana bhikkhunī saṅghike vihāre uparivehāsakuṭiyā āhaccapādakaṁ mañcaṁ vā pīṭhaṁ vā abhinisīdeyya vā abhinipajjeyya vā,",
  "pli-tv-bi-pm:183.1_1": "pācittiyaṁ.",
  "pli-tv-bi-pm:184.0_0": "Pācittiya 115. Mahallakavihārasikkhāpadaṁ",
  "pli-tv-bi-pm:184.1_0": "Mahallakaṁ pana bhikkhuniyā vihāraṁ kārayamānāya yāva dvārakosā aggaḷaṭṭhapanāya,",
  "pli-tv-bi-pm:184.1_1": "ālokasandhiparikammāya dvatticchadanassa pariyāyaṁ appaharite ṭhitāya adhiṭṭhātabbaṁ.",
  "pli-tv-bi-pm:184.2_0": "Tato ce uttari appaharitepi ṭhitā adhiṭṭhaheyya, pācittiyaṁ.",
  "pli-tv-bi-pm:185.0_0": "Pācittiya 116. Sappāṇakasikkhāpadaṁ",
  "pli-tv-bi-pm:185.1_0": "Yā pana bhikkhunī jānaṁ sappāṇakaṁ udakaṁ tiṇaṁ vā mattikaṁ vā siñceyya vā siñcāpeyya vā,",
  "pli-tv-bi-pm:185.1_1": "pācittiyaṁ.",
  "pli-tv-bi-pm:185.2_0": "Bhūtagāmavaggo ekādasamo.",
  "pli-tv-bi-pm:186.0.1_0": "Bhojanavaggo",
  "pli-tv-bi-pm:186.0.2_0": "Pācittiya 117. Āvasathapiṇḍasikkhāpadaṁ",
  "pli-tv-bi-pm:186.1_0": "Agilānāya bhikkhuniyā eko āvasathapiṇḍo bhuñjitabbo.",
  "pli-tv-bi-pm:186.2_0": "Tato ce uttari bhuñjeyya, pācittiyaṁ.",
  "pli-tv-bi-pm:187.0_0": "Pācittiya 118. Gaṇabhojanasikkhāpadaṁ",
  "pli-tv-bi-pm:187.1_0": "Gaṇabhojane aññatra samayā pācittiyaṁ.",
  "pli-tv-bi-pm:187.2_0": "Tatthāyaṁ samayo,",
  "pli-tv-bi-pm:187.2_1": "gilānasamayo,",
  "pli-tv-bi-pm:187.2_2": "cīvaradānasamayo,",
  "pli-tv-bi-pm:187.2_3": "cīvarakārasamayo,",
  "pli-tv-bi-pm:187.2_4": "addhānagamanasamayo,",
  "pli-tv-bi-pm:187.2_5": "nāvābhiruhanasamayo,",
  "pli-tv-bi-pm:187.2_6": "mahāsamayo,",
  "pli-tv-bi-pm:187.2_7": "samaṇabhattasamayo,",
  "pli-tv-bi-pm:187.2_8": "ayaṁ tattha samayo.",
  "pli-tv-bi-pm:188.0_0": "Pācittiya 119. Kāṇamātusikkhāpadaṁ",
  "pli-tv-bi-pm:188.1_0": "Bhikkhuniṁ paneva kulaṁ upagataṁ pūvehi vā manthehi vā abhihaṭṭhuṁ pavāreyya,",
  "pli-tv-bi-pm:188.1_1": "ākaṅkhamānāya bhikkhuniyā dvattipattapūrā paṭiggahetabbā.",
  "pli-tv-bi-pm:188.2_0": "Tato ce uttari paṭiggaṇheyya, pācittiyaṁ.",
  "pli-tv-bi-pm:188.3_0": "Dvattipattapūre paṭiggahetvā tato nīharitvā bhikkhunīhi saddhiṁ saṁvibhajitabbaṁ,",
  "pli-tv-bi-pm:188.3_1": "ayaṁ tattha sāmīci.",
  "pli-tv-bi-pm:189.0_0": "Pācittiya 120. Vikālabhojanasikkhāpadaṁ",
  "pli-tv-bi-pm:189.1_0": "Yā pana bhikkhunī vikāle khādanīyaṁ vā bhojanīyaṁ vā khādeyya vā bhuñjeyya vā, pācittiyaṁ.",
  "pli-tv-bi-pm:190.0_0": "Pācittiya 121. Sannidhikārakasikkhāpadaṁ",
  "pli-tv-bi-pm:190.1_0": "Yā pana bhikkhunī sannidhikārakaṁ khādanīyaṁ vā bhojanīyaṁ vā khādeyya vā bhuñjeyya vā, pācittiyaṁ.",
  "pli-tv-bi-pm:191.0_0": "Pācittiya 122. Dantaponasikkhāpadaṁ",
  "pli-tv-bi-pm:191.1_0": "Yā pana bhikkhunī adinnaṁ mukhadvāraṁ āhāraṁ āhareyya aññatra udakadantaponā, pācittiyaṁ.",
  "pli-tv-bi-pm:192.0_0": "Pācittiya 123. Uyyojanasikkhāpadaṁ",
  "pli-tv-bi-pm:192.1_0": "Yā pana bhikkhunī bhikkhuniṁ, “ehāyye,",
  "pli-tv-bi-pm:192.1_1": "gāmaṁ vā nigamaṁ vā piṇḍāya pavisissāmā”ti tassā dāpetvā vā adāpetvā vā uyyojeyya,",
  "pli-tv-bi-pm:192.1_2": "“gacchāyye,",
  "pli-tv-bi-pm:192.1_3": "na me tayā saddhiṁ kathā vā nisajjā vā phāsu hoti,",
  "pli-tv-bi-pm:192.1_4": "ekikāya me kathā vā nisajjā vā phāsu hotī”ti etadeva paccayaṁ karitvā anaññaṁ,",
  "pli-tv-bi-pm:192.1_5": "pācittiyaṁ.",
  "pli-tv-bi-pm:193.0_0": "Pācittiya 124. Sabhojanasikkhāpadaṁ",
  "pli-tv-bi-pm:193.1_0": "Yā pana bhikkhunī sabhojane kule anupakhajja nisajjaṁ kappeyya, pācittiyaṁ.",
  "pli-tv-bi-pm:194.0_0": "Pācittiya 125. Rahopaṭicchannasikkhāpadaṁ",
  "pli-tv-bi-pm:194.1_0": "Yā pana bhikkhunī purisena saddhiṁ raho paṭicchanne āsane nisajjaṁ kappeyya, pācittiyaṁ.",
  "pli-tv-bi-pm:195.0_0": "Pācittiya 126. Rahonisajjasikkhāpadaṁ",
  "pli-tv-bi-pm:195.1_0": "Yā pana bhikkhunī purisena saddhiṁ ekenekā raho nisajjaṁ kappeyya, pācittiyaṁ.",
  "pli-tv-bi-pm:195.2_0": "Bhojanavaggo dvādasamo.",
  "pli-tv-bi-pm:196.0.1_0": "Cārittavaggo",
  "pli-tv-bi-pm:196.0.2_0": "Pācittiya 127. Cārittasikkhāpadaṁ",
  "pli-tv-bi-pm:196.1_0": "Yā pana bhikkhunī nimantitā sabhattā samānā santiṁ bhikkhuniṁ anāpucchā purebhattaṁ vā pacchābhattaṁ vā kulesu cārittaṁ āpajjeyya aññatra samayā,",
  "pli-tv-bi-pm:196.1_1": "pācittiyaṁ.",
  "pli-tv-bi-pm:196.2_0": "Tatthāyaṁ samayo, cīvaradānasamayo, cīvarakārasamayo, ayaṁ tattha samayo.",
  "pli-tv-bi-pm:197.0_0": "Pācittiya 128. Mahānāmasikkhāpadaṁ",
  "pli-tv-bi-pm:197.1_0": "Agilānāya bhikkhuniyā catumāsappaccayapavāraṇā sāditabbā aññatra punapavāraṇāya,",
  "pli-tv-bi-pm:197.1_1": "aññatra niccapavāraṇāya.",
  "pli-tv-bi-pm:197.1_2": "Tato ce uttari sādiyeyya,",
  "pli-tv-bi-pm:197.1_3": "pācittiyaṁ.",
  "pli-tv-bi-pm:198.0_0": "Pācittiya 129. Uyyuttasenāsikkhāpadaṁ",
  "pli-tv-bi-pm:198.1_0": "Yā pana bhikkhunī uyyuttaṁ senaṁ dassanāya gaccheyya aññatra tathārūpappaccayā, pācittiyaṁ.",
  "pli-tv-bi-pm:199.0_0": "Pācittiya 130. Senāvāsasikkhāpadaṁ",
  "pli-tv-bi-pm:199.1_0": "Siyā ca tassā bhikkhuniyā kocideva paccayo senaṁ gamanāya,",
  "pli-tv-bi-pm:199.1_1": "dirattatirattaṁ tāya bhikkhuniyā senāya vasitabbaṁ.",
  "pli-tv-bi-pm:199.1_2": "Tato ce uttari vaseyya,",
  "pli-tv-bi-pm:199.1_3": "pācittiyaṁ.",
  "pli-tv-bi-pm:200.0_0": "Pācittiya 131. Uyyodhikasikkhāpadaṁ",
  "pli-tv-bi-pm:200.1_0": "Dirattatirattaṁ ce bhikkhunī senāya vasamānā uyyodhikaṁ vā balaggaṁ vā senābyūhaṁ vā anīkadassanaṁ vā gaccheyya,",
  "pli-tv-bi-pm:200.1_1": "pācittiyaṁ.",
  "pli-tv-bi-pm:201.0_0": "Pācittiya 132. Surāpānasikkhāpadaṁ",
  "pli-tv-bi-pm:201.1_0": "Surāmerayapāne pācittiyaṁ.",
  "pli-tv-bi-pm:202.0_0": "Pācittiya 133. Aṅgulipatodakasikkhāpadaṁ",
  "pli-tv-bi-pm:202.1_0": "Aṅgulipatodake pācittiyaṁ.",
  "pli-tv-bi-pm:203.0_0": "Pācittiya 134. Hasadhammasikkhāpadaṁ",
  "pli-tv-bi-pm:203.1_0": "Udake hasadhamme pācittiyaṁ.",
  "pli-tv-bi-pm:204.0_0": "Pācittiya 135. Anādariyasikkhāpadaṁ",
  "pli-tv-bi-pm:204.1_0": "Anādariye pācittiyaṁ.",
  "pli-tv-bi-pm:205.0_0": "Pācittiya 136. Bhiṁsāpanasikkhāpadaṁ",
  "pli-tv-bi-pm:205.1_0": "Yā pana bhikkhunī bhikkhuniṁ bhiṁsāpeyya, pācittiyaṁ.",
  "pli-tv-bi-pm:205.2_0": "Cārittavaggo terasamo.",
  "pli-tv-bi-pm:206.0.1_0": "Jotivaggo",
  "pli-tv-bi-pm:206.0.2_0": "Pācittiya 137. Jotisikkhāpadaṁ",
  "pli-tv-bi-pm:206.1_0": "Yā pana bhikkhunī agilānā visibbanāpekkhā jotiṁ samādaheyya vā samādahāpeyya vā aññatra tathārūpappaccayā,",
  "pli-tv-bi-pm:206.1_1": "pācittiyaṁ.",
  "pli-tv-bi-pm:207.0_0": "Pācittiya 138. Nahānasikkhāpadaṁ",
  "pli-tv-bi-pm:207.1_0": "Yā pana bhikkhunī orenaddhamāsaṁ nahāyeyya aññatra samayā, pācittiyaṁ.",
  "pli-tv-bi-pm:207.2_0": "Tatthāyaṁ samayo “diyaḍḍho māso seso gimhāna”nti “vassānassa paṭhamo māso” iccete aḍḍhateyyamāsā uṇhasamayo,",
  "pli-tv-bi-pm:207.2_1": "pariḷāhasamayo,",
  "pli-tv-bi-pm:207.2_2": "gilānasamayo,",
  "pli-tv-bi-pm:207.2_3": "kammasamayo,",
  "pli-tv-bi-pm:207.2_4": "addhānagamanasamayo,",
  "pli-tv-bi-pm:207.2_5": "vātavuṭṭhisamayo,",
  "pli-tv-bi-pm:207.2_6": "ayaṁ tattha samayo.",
  "pli-tv-bi-pm:207.3_0": "yampi caññā samaṇuddesā labhanti bhikkhunīhi saddhiṁ dirattatirattaṁ sahaseyyaṁ, sāpi te natthi,",
  "pli-tv-bi-pm:208.0_0": "Pācittiya 139. Dubbaṇṇakaraṇasikkhāpadaṁ",
  "pli-tv-bi-pm:208.1_0": "Navaṁ pana bhikkhuniyā cīvaralābhāya tiṇṇaṁ dubbaṇṇakaraṇānaṁ aññataraṁ dubbaṇṇakaraṇaṁ ādātabbaṁ nīlaṁ vā kaddamaṁ vā kāḷasāmaṁ vā.",
  "pli-tv-bi-pm:208.1_1": "Anādā ce bhikkhunī tiṇṇaṁ dubbaṇṇakaraṇānaṁ aññataraṁ dubbaṇṇakaraṇaṁ navaṁ cīvaraṁ paribhuñjeyya,",
  "pli-tv-bi-pm:208.1_2": "pācittiyaṁ.",
  "pli-tv-bi-pm:209.0_0": "Pācittiya 140. Vikappanasikkhāpadaṁ",
  "pli-tv-bi-pm:209.1_0": "Yā pana bhikkhunī bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṁ cīvaraṁ vikappetvā apaccuddhāraṇaṁ paribhuñjeyya,",
  "pli-tv-bi-pm:209.1_1": "pācittiyaṁ.",
  "pli-tv-bi-pm:210.0_0": "Pācittiya 141. Apanidhāpanasikkhāpadaṁ",
  "pli-tv-bi-pm:210.1_0": "Yā pana bhikkhunī bhikkhuniyā pattaṁ vā cīvaraṁ vā nisīdanaṁ vā sūcigharaṁ vā kāyabandhanaṁ vā apanidheyya vā apanidhāpeyya vā antamaso hasāpekkhāpi,",
  "pli-tv-bi-pm:210.1_1": "pācittiyaṁ.",
  "pli-tv-bi-pm:211.0_0": "Pācittiya 142. Sañciccasikkhāpadaṁ",
  "pli-tv-bi-pm:211.1_0": "Yā pana bhikkhunī sañcicca pāṇaṁ jīvitā voropeyya, pācittiyaṁ.",
  "pli-tv-bi-pm:212.0_0": "Pācittiya 143. Sappāṇakasikkhāpadaṁ",
  "pli-tv-bi-pm:212.1_0": "Yā pana bhikkhunī jānaṁ sappāṇakaṁ udakaṁ paribhuñjeyya, pācittiyaṁ.",
  "pli-tv-bi-pm:213.0_0": "Pācittiya 144. Ukkoṭanasikkhāpadaṁ",
  "pli-tv-bi-pm:213.1_0": "Yā pana bhikkhunī jānaṁ yathādhammaṁ nihatādhikaraṇaṁ punakammāya ukkoṭeyya, pācittiyaṁ.",
  "pli-tv-bi-pm:214.0_0": "Pācittiya 145. Theyyasatthasikkhāpadaṁ",
  "pli-tv-bi-pm:214.1_0": "Yā pana bhikkhunī jānaṁ theyyasatthena saddhiṁ saṁvidhāya ekaddhānamaggaṁ paṭipajjeyya antamaso gāmantarampi,",
  "pli-tv-bi-pm:214.1_1": "pācittiyaṁ.",
  "pli-tv-bi-pm:215.0_0": "Pācittiya 146. Ariṭṭhasikkhāpadaṁ",
  "pli-tv-bi-pm:215.1_0": "Yā pana bhikkhunī evaṁ vadeyya:",
  "pli-tv-bi-pm:215.2_0": "“tathāhaṁ bhagavatā dhammaṁ desitaṁ ājānāmi,",
  "pli-tv-bi-pm:215.2_1": "yathā yeme antarāyikā dhammā vuttā bhagavatā,",
  "pli-tv-bi-pm:215.2_2": "te paṭisevato nālaṁ antarāyāyā”ti.",
  "pli-tv-bi-pm:215.3_0": "Sā bhikkhunī bhikkhunīhi evamassa vacanīyā:",
  "pli-tv-bi-pm:215.4_0": "“māyye evaṁ avaca,",
  "pli-tv-bi-pm:215.4_1": "mā bhagavantaṁ abbhācikkhi,",
  "pli-tv-bi-pm:215.4_2": "na hi sādhu bhagavato abbhakkhānaṁ,",
  "pli-tv-bi-pm:215.4_3": "na hi bhagavā evaṁ vadeyya,",
  "pli-tv-bi-pm:215.5_0": "anekapariyāyenāyye antarāyikā dhammā antarāyikā vuttā bhagavatā,",
  "pli-tv-bi-pm:215.5_1": "alañca pana te paṭisevato antarāyāyā”ti.",
  "pli-tv-bi-pm:215.6_0": "Evañca sā bhikkhunī bhikkhunīhi vuccamānā tatheva paggaṇheyya,",
  "pli-tv-bi-pm:215.6_1": "sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya.",
  "pli-tv-bi-pm:215.7_0": "Yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.",
  "pli-tv-bi-pm:215.8_0": "No ce paṭinissajjeyya, pācittiyaṁ.",
  "pli-tv-bi-pm:215.9_0": "Jotivaggo cuddasamo.",
  "pli-tv-bi-pm:216.0.1_0": "Diṭṭhivaggo",
  "pli-tv-bi-pm:216.0.2_0": "Pācittiya 147. Ukkhittasambhogasikkhāpadaṁ",
  "pli-tv-bi-pm:216.1_0": "Yā pana bhikkhunī jānaṁ tathāvādiniyā bhikkhuniyā akaṭānudhammāya taṁ diṭṭhiṁ appaṭinissaṭṭhāya saddhiṁ sambhuñjeyya vā,",
  "pli-tv-bi-pm:216.1_1": "saṁvaseyya vā,",
  "pli-tv-bi-pm:216.1_2": "saha vā seyyaṁ kappeyya,",
  "pli-tv-bi-pm:216.1_3": "pācittiyaṁ.",
  "pli-tv-bi-pm:217.0_0": "Pācittiya 148. Kaṇṭakasikkhāpadaṁ",
  "pli-tv-bi-pm:217.1_0": "Samaṇuddesāpi ce evaṁ vadeyya:",
  "pli-tv-bi-pm:217.2_0": "“tathāhaṁ bhagavatā dhammaṁ desitaṁ ājānāmi,",
  "pli-tv-bi-pm:217.2_1": "yathā yeme antarāyikā dhammā vuttā bhagavatā,",
  "pli-tv-bi-pm:217.2_2": "te paṭisevato nālaṁ antarāyāyā”ti.",
  "pli-tv-bi-pm:217.3_0": "Sā samaṇuddesā bhikkhunīhi evamassa vacanīyā:",
  "pli-tv-bi-pm:217.4_0": "“māyye,",
  "pli-tv-bi-pm:217.4_1": "samaṇuddese evaṁ avaca,",
  "pli-tv-bi-pm:217.4_2": "mā bhagavantaṁ abbhācikkhi,",
  "pli-tv-bi-pm:217.4_3": "na hi sādhu bhagavato abbhakkhānaṁ,",
  "pli-tv-bi-pm:217.4_4": "na hi bhagavā evaṁ vadeyya,",
  "pli-tv-bi-pm:217.5_0": "anekapariyāyenāyye,",
  "pli-tv-bi-pm:217.5_1": "samaṇuddese antarāyikā dhammā antarāyikā vuttā bhagavatā,",
  "pli-tv-bi-pm:217.5_2": "alañca pana te paṭisevato antarāyāyā”ti.",
  "pli-tv-bi-pm:217.6_0": "Evañca sā samaṇuddesā bhikkhunīhi vuccamānā tatheva paggaṇheyya,",
  "pli-tv-bi-pm:217.6_1": "sā samaṇuddesā bhikkhunīhi evamassa vacanīyā:",
  "pli-tv-bi-pm:217.7_0": "“ajjatagge te, ayye, samaṇuddese na ceva so bhagavā satthā apadisitabbo,",
  "pli-tv-bi-pm:217.8_0": "cara pire, vinassā”ti.",
  "pli-tv-bi-pm:217.9_0": "Yā pana bhikkhunī jānaṁ tathānāsitaṁ samaṇuddesaṁ upalāpeyya vā,",
  "pli-tv-bi-pm:217.9_1": "upaṭṭhāpeyya vā,",
  "pli-tv-bi-pm:217.9_2": "sambhuñjeyya vā,",
  "pli-tv-bi-pm:217.9_3": "saha vā seyyaṁ kappeyya,",
  "pli-tv-bi-pm:217.9_4": "pācittiyaṁ.",
  "pli-tv-bi-pm:218.0_0": "Pācittiya 149. Sahadhammikasikkhāpadaṁ",
  "pli-tv-bi-pm:218.1_0": "Yā pana bhikkhunī bhikkhunīhi sahadhammikaṁ vuccamānā evaṁ vadeyya:",
  "pli-tv-bi-pm:218.1_1": "“na tāvāhaṁ, ayye,",
  "pli-tv-bi-pm:218.1_2": "etasmiṁ sikkhāpade sikkhissāmi,",
  "pli-tv-bi-pm:218.1_3": "yāva na aññaṁ bhikkhuniṁ byattaṁ vinayadharaṁ paripucchāmī”ti,",
  "pli-tv-bi-pm:218.1_4": "pācittiyaṁ.",
  "pli-tv-bi-pm:218.2_0": "Sikkhamānāya,",
  "pli-tv-bi-pm:218.2_1": "bhikkhave,",
  "pli-tv-bi-pm:218.2_2": "bhikkhuniyā aññātabbaṁ paripucchitabbaṁ paripañhitabbaṁ,",
  "pli-tv-bi-pm:218.2_3": "ayaṁ tattha sāmīci.",
  "pli-tv-bi-pm:219.0_0": "Pācittiya 150. Vilekhanasikkhāpadaṁ",
  "pli-tv-bi-pm:219.1_0": "Yā pana bhikkhunī pātimokkhe uddissamāne evaṁ vadeyya:",
  "pli-tv-bi-pm:219.1_1": "“kiṁ panimehi khuddānukhuddakehi sikkhāpadehi uddiṭṭhehi,",
  "pli-tv-bi-pm:219.1_2": "yāvadeva kukkuccāya vihesāya vilekhāya saṁvattantī”ti,",
  "pli-tv-bi-pm:219.1_3": "sikkhāpadavivaṇṇake pācittiyaṁ.",
  "pli-tv-bi-pm:220.0_0": "Pācittiya 151. Mohanasikkhāpadaṁ",
  "pli-tv-bi-pm:220.1_0": "Yā pana bhikkhunī anvaddhamāsaṁ pātimokkhe uddissamāne evaṁ vadeyya:",
  "pli-tv-bi-pm:220.2_0": "“idāneva kho ahaṁ, ayye,",
  "pli-tv-bi-pm:220.2_1": "jānāmi ayampi kira dhammo suttāgato suttapariyāpanno anvaddhamāsaṁ uddesaṁ āgacchatī”ti,",
  "pli-tv-bi-pm:220.3_0": "tañce bhikkhuniṁ aññā bhikkhuniyo jāneyyuṁ nisinnapubbaṁ imāya bhikkhuniyā dvattikkhattuṁ pātimokkhe uddissamāne,",
  "pli-tv-bi-pm:220.3_1": "ko pana vādo bhiyyo,",
  "pli-tv-bi-pm:220.3_2": "na ca tassā bhikkhuniyā aññāṇakena mutti atthi,",
  "pli-tv-bi-pm:220.3_3": "yañca tattha āpattiṁ āpannā,",
  "pli-tv-bi-pm:220.3_4": "tañca yathādhammo kāretabbo,",
  "pli-tv-bi-pm:220.3_5": "uttari cassā moho āropetabbo:",
  "pli-tv-bi-pm:220.4_0": "“tassā te, ayye, alābhā,",
  "pli-tv-bi-pm:220.4_1": "tassā te dulladdhaṁ,",
  "pli-tv-bi-pm:220.4_2": "yaṁ tvaṁ pātimokkhe uddissamāne na sādhukaṁ aṭṭhiṁ katvā manasi karosī”ti,",
  "pli-tv-bi-pm:220.5_0": "idaṁ tasmiṁ mohanake pācittiyaṁ.",
  "pli-tv-bi-pm:221.0_0": "Pācittiya 152. Pahārasikkhāpadaṁ",
  "pli-tv-bi-pm:221.1_0": "Yā pana bhikkhunī bhikkhuniyā kupitā anattamanā pahāraṁ dadeyya, pācittiyaṁ.",
  "pli-tv-bi-pm:222.0_0": "Pācittiya 153. Talasattikasikkhāpadaṁ",
  "pli-tv-bi-pm:222.1_0": "Yā pana bhikkhunī bhikkhuniyā kupitā anattamanā talasattikaṁ uggireyya, pācittiyaṁ.",
  "pli-tv-bi-pm:223.0_0": "Pācittiya 154. Amūlakasikkhāpadaṁ",
  "pli-tv-bi-pm:223.1_0": "Yā pana bhikkhunī bhikkhuniṁ amūlakena saṅghādisesena anuddhaṁseyya, pācittiyaṁ.",
  "pli-tv-bi-pm:224.0_0": "Pācittiya 155. Sañciccasikkhāpadaṁ",
  "pli-tv-bi-pm:224.1_0": "Yā pana bhikkhunī bhikkhuniyā sañcicca kukkuccaṁ upadaheyya,",
  "pli-tv-bi-pm:224.1_1": "“itissā muhuttampi aphāsu bhavissatī”ti etadeva paccayaṁ karitvā anaññaṁ,",
  "pli-tv-bi-pm:224.1_2": "pācittiyaṁ.",
  "pli-tv-bi-pm:225.0_0": "Pācittiya 156. Upassuti sikkhāpadaṁ",
  "pli-tv-bi-pm:225.1_0": "Yā pana bhikkhunī bhikkhunīnaṁ bhaṇḍanajātānaṁ kalahajātānaṁ vivādāpannānaṁ upassutiṁ tiṭṭheyya,",
  "pli-tv-bi-pm:225.1_1": "“yaṁ imā bhaṇissanti,",
  "pli-tv-bi-pm:225.1_2": "taṁ sossāmī”ti etadeva paccayaṁ karitvā anaññaṁ,",
  "pli-tv-bi-pm:225.1_3": "pācittiyaṁ.",
  "pli-tv-bi-pm:225.2_0": "Diṭṭhivaggo pannarasamo.",
  "pli-tv-bi-pm:226.0.1_0": "Dhammikavaggo",
  "pli-tv-bi-pm:226.0.2_0": "Pācittiya 157. Kammappaṭibāhanasikkhāpadaṁ",
  "pli-tv-bi-pm:226.1_0": "Yā pana bhikkhunī dhammikānaṁ kammānaṁ chandaṁ datvā pacchā khīyanadhammaṁ āpajjeyya, pācittiyaṁ.",
  "pli-tv-bi-pm:227.0_0": "Pācittiya 158. Chandaṁadatvāgamanasikkhāpadaṁ",
  "pli-tv-bi-pm:227.1_0": "Yā pana bhikkhunī saṅghe vinicchayakathāya vattamānāya chandaṁ adatvā uṭṭhāyāsanā pakkameyya,",
  "pli-tv-bi-pm:227.1_1": "pācittiyaṁ.",
  "pli-tv-bi-pm:228.0_0": "Pācittiya 159. Dubbalasikkhāpadaṁ",
  "pli-tv-bi-pm:228.1_0": "Yā pana bhikkhunī samaggena saṅghena cīvaraṁ datvā pacchā khīyanadhammaṁ āpajjeyya,",
  "pli-tv-bi-pm:228.1_1": "“yathāsanthutaṁ bhikkhuniyo saṅghikaṁ lābhaṁ pariṇāmentī”ti,",
  "pli-tv-bi-pm:228.1_2": "pācittiyaṁ.",
  "pli-tv-bi-pm:229.0_0": "Pācittiya 160. Pariṇāmanasikkhāpadaṁ",
  "pli-tv-bi-pm:229.1_0": "Yā pana bhikkhunī jānaṁ saṅghikaṁ lābhaṁ pariṇataṁ puggalassa pariṇāmeyya, pācittiyaṁ.",
  "pli-tv-bi-pm:230.0_0": "Pācittiya 161. Ratanasikkhāpadaṁ",
  "pli-tv-bi-pm:230.1_0": "Yā pana bhikkhunī ratanaṁ vā ratanasammataṁ vā aññatra ajjhārāmā vā ajjhāvasathā vā uggaṇheyya vā uggaṇhāpeyya vā,",
  "pli-tv-bi-pm:230.1_1": "pācittiyaṁ.",
  "pli-tv-bi-pm:230.2_0": "Ratanaṁ vā pana bhikkhuniyā ratanasammataṁ vā ajjhārāme vā ajjhāvasathe vā uggahetvā vā uggahāpetvā vā nikkhipitabbaṁ,",
  "pli-tv-bi-pm:230.2_1": "“yassa bhavissati,",
  "pli-tv-bi-pm:230.2_2": "so harissatī”ti,",
  "pli-tv-bi-pm:230.2_3": "ayaṁ tattha sāmīci.",
  "pli-tv-bi-pm:231.0_0": "Pācittiya 162. Sūcigharasikkhāpadaṁ",
  "pli-tv-bi-pm:231.1_0": "Yā pana bhikkhunī aṭṭhimayaṁ vā dantamayaṁ vā visāṇamayaṁ vā sūcigharaṁ kārāpeyya,",
  "pli-tv-bi-pm:231.1_1": "bhedanakaṁ pācittiyaṁ.",
  "pli-tv-bi-pm:232.0_0": "Pācittiya 163. Mañcapīṭhasikkhāpadaṁ",
  "pli-tv-bi-pm:232.1_0": "Navaṁ pana bhikkhuniyā mañcaṁ vā pīṭhaṁ vā kārayamānāya aṭṭhaṅgulapādakaṁ kāretabbaṁ sugataṅgulena aññatra heṭṭhimāya aṭaniyā.",
  "pli-tv-bi-pm:232.1_1": "Taṁ atikkāmentiyā chedanakaṁ pācittiyaṁ.",
  "pli-tv-bi-pm:233.0_0": "Pācittiya 164. Tūlonaddhasikkhāpadaṁ",
  "pli-tv-bi-pm:233.1_0": "Yā pana bhikkhunī mañcaṁ vā pīṭhaṁ vā tūlonaddhaṁ kārāpeyya, uddālanakaṁ pācittiyaṁ.",
  "pli-tv-bi-pm:234.0_0": "Pācittiya 165. Kaṇḍuppaṭicchādisikkhāpadaṁ",
  "pli-tv-bi-pm:234.1_0": "Kaṇḍuppaṭicchādiṁ pana bhikkhuniyā kārayamānāya pamāṇikā kāretabbā,",
  "pli-tv-bi-pm:234.1_1": "tatridaṁ pamāṇaṁ,",
  "pli-tv-bi-pm:234.1_2": "dīghaso catasso vidatthiyo sugatavidatthiyā,",
  "pli-tv-bi-pm:234.1_3": "tiriyaṁ dve vidatthiyo.",
  "pli-tv-bi-pm:234.1_4": "Taṁ atikkāmentiyā chedanakaṁ pācittiyaṁ.",
  "pli-tv-bi-pm:235.0_0": "Pācittiya 166. Nandasikkhāpadaṁ",
  "pli-tv-bi-pm:235.1_0": "Yā pana bhikkhunī sugatacīvarappamāṇaṁ cīvaraṁ kārāpeyya, atirekaṁ vā, chedanakaṁ pācittiyaṁ.",
  "pli-tv-bi-pm:235.2_0": "Tatridaṁ sugatassa sugatacīvarappamāṇaṁ,",
  "pli-tv-bi-pm:235.2_1": "dīghaso nava vidatthiyo sugatavidatthiyā,",
  "pli-tv-bi-pm:235.2_2": "tiriyaṁ cha vidatthiyo,",
  "pli-tv-bi-pm:235.2_3": "idaṁ sugatassa sugatacīvarappamāṇanti.",
  "pli-tv-bi-pm:235.3_0": "Dhammikavaggo soḷasamo.",
  "pli-tv-bi-pm:236.1_0": "Uddiṭṭhā kho, ayyāyo, chasaṭṭhisatā pācittiyā dhammā.",
  "pli-tv-bi-pm:236.2_0": "Tatthāyyāyo pucchāmi, kaccittha parisuddhā,",
  "pli-tv-bi-pm:236.3_0": "dutiyampi pucchāmi, kaccittha parisuddhā,",
  "pli-tv-bi-pm:236.4_0": "tatiyampi pucchāmi, kaccittha parisuddhā,",
  "pli-tv-bi-pm:236.5_0": "parisuddhetthāyyāyo, tasmā tuṇhī, evametaṁ dhārayāmīti.",
  "pli-tv-bi-pm:236.6_0": "Pācittiyā niṭṭhitā.",
  "pli-tv-bi-pm:237.0_0": "Pāṭidesanīyā",
  "pli-tv-bi-pm:237.1_0": "Ime kho panāyyāyo aṭṭha pāṭidesanīyā dhammā uddesaṁ āgacchanti.",
  "pli-tv-bi-pm:238.0_0": "Pāṭidesanīya 1. Sappiviññāpanasikkhāpadaṁ",
  "pli-tv-bi-pm:238.1_0": "Yā pana bhikkhunī agilānā sappiṁ viññāpetvā bhuñjeyya, paṭidesetabbaṁ tāya bhikkhuniyā:",
  "pli-tv-bi-pm:238.2_0": "“gārayhaṁ, ayye, dhammaṁ āpajjiṁ asappāyaṁ pāṭidesanīyaṁ, taṁ paṭidesemī”ti.",
  "pli-tv-bi-pm:239.0_0": "Pāṭidesanīya 2. Telaviññāpanasikkhāpadaṁ",
  "pli-tv-bi-pm:239.1_0": "Yā pana bhikkhunī agilānā telaṁ viññāpetvā bhuñjeyya …pe…",
  "pli-tv-bi-pm:239.2_0": "taṁ paṭidesemīti.",
  "pli-tv-bi-pm:240.0_0": "Pāṭidesanīya 3. Madhuviññāpanasikkhāpadaṁ",
  "pli-tv-bi-pm:240.1_0": "Yā pana bhikkhunī agilānā madhuṁ viññāpetvā bhuñjeyya …pe…",
  "pli-tv-bi-pm:240.2_0": "taṁ paṭidesemīti.",
  "pli-tv-bi-pm:241.0_0": "Pāṭidesanīya 4. Phāṇitaviññāpanasikkhāpadaṁ",
  "pli-tv-bi-pm:241.1_0": "Yā pana bhikkhunī agilānā phāṇitaṁ viññāpetvā bhuñjeyya …pe…",
  "pli-tv-bi-pm:241.2_0": "taṁ paṭidesemīti.",
  "pli-tv-bi-pm:242.0_0": "Pāṭidesanīya 5. Macchaviññāpanasikkhāpadaṁ",
  "pli-tv-bi-pm:242.1_0": "Yā pana bhikkhunī agilānā macchaṁ viññāpetvā bhuñjeyya …pe…",
  "pli-tv-bi-pm:242.2_0": "taṁ paṭidesemīti.",
  "pli-tv-bi-pm:243.0_0": "Pāṭidesanīya 6. Maṁsaviññāpanasikkhāpadaṁ",
  "pli-tv-bi-pm:243.1_0": "Yā pana bhikkhunī agilānā maṁsaṁ viññāpetvā bhuñjeyya …pe…",
  "pli-tv-bi-pm:243.2_0": "taṁ paṭidesemīti.",
  "pli-tv-bi-pm:244.0_0": "Pāṭidesanīya 7. Khīraviññāpanasikkhāpadaṁ",
  "pli-tv-bi-pm:244.1_0": "Yā pana bhikkhunī agilānā khīraṁ viññāpetvā bhuñjeyya …pe…",
  "pli-tv-bi-pm:244.2_0": "taṁ paṭidesemīti.",
  "pli-tv-bi-pm:245.0_0": "Pāṭidesanīya 8. Dadhiviññāpanasikkhāpadaṁ",
  "pli-tv-bi-pm:245.1_0": "Yā pana bhikkhunī agilānā dadhiṁ viññāpetvā bhuñjeyya, paṭidesetabbaṁ tāya bhikkhuniyā:",
  "pli-tv-bi-pm:245.2_0": "“gārayhaṁ, ayye, dhammaṁ āpajjiṁ asappāyaṁ pāṭidesanīyaṁ, taṁ paṭidesemī”ti.",
  "pli-tv-bi-pm:246.1_0": "Uddiṭṭhā kho, ayyāyo, aṭṭha pāṭidesanīyā dhammā.",
  "pli-tv-bi-pm:246.2_0": "Tatthāyyāyo pucchāmi, kaccittha parisuddhā,",
  "pli-tv-bi-pm:246.3_0": "dutiyampi pucchāmi, kaccittha parisuddhā,",
  "pli-tv-bi-pm:246.4_0": "tatiyampi pucchāmi, kaccittha parisuddhā,",
  "pli-tv-bi-pm:246.5_0": "parisuddhetthāyyāyo, tasmā tuṇhī, evametaṁ dhārayāmīti.",
  "pli-tv-bi-pm:246.6_0": "Pāṭidesanīyā niṭṭhitā.",
  "pli-tv-bi-pm:247.0_0": "Sekhiyā",
  "pli-tv-bi-pm:247.1_0": "Ime kho panāyyāyo, sekhiyā dhammā uddesaṁ āgacchanti.",
  "pli-tv-bi-pm:248.0.1_0": "Parimaṇḍalavaggo",
  "pli-tv-bi-pm:248.0.2_0": "Sekhiya 1. Parimaṇḍalasikkhāpadaṁ",
  "pli-tv-bi-pm:248.1_0": "Parimaṇḍalaṁ nivāsessāmīti sikkhā karaṇīyā.",
  "pli-tv-bi-pm:249.0_0": "Sekhiya 2. Dutiyaparimaṇḍalasikkhāpadaṁ",
  "pli-tv-bi-pm:249.1_0": "Parimaṇḍalaṁ pārupissāmīti sikkhā karaṇīyā.",
  "pli-tv-bi-pm:250.0_0": "Sekhiya 3. Suppaṭicchannasikkhāpadaṁ",
  "pli-tv-bi-pm:250.1_0": "Suppaṭicchannā antaraghare gamissāmīti sikkhā karaṇīyā.",
  "pli-tv-bi-pm:251.0_0": "Sekhiya 4. Dutiyasuppaṭicchannasikkhāpadaṁ",
  "pli-tv-bi-pm:251.1_0": "Suppaṭicchannā antaraghare nisīdissāmīti sikkhā karaṇīyā.",
  "pli-tv-bi-pm:252.0_0": "Sekhiya 5. Susaṁvutasikkhāpadaṁ",
  "pli-tv-bi-pm:252.1_0": "Susaṁvutā antaraghare gamissāmīti sikkhā karaṇīyā.",
  "pli-tv-bi-pm:253.0_0": "Sekhiya 6. Dutiyasusaṁvutasikkhāpadaṁ",
  "pli-tv-bi-pm:253.1_0": "Susaṁvutā antaraghare nisīdissāmīti sikkhā karaṇīyā.",
  "pli-tv-bi-pm:254.0_0": "Sekhiya 7. Okkhittacakkhusikkhāpadaṁ",
  "pli-tv-bi-pm:254.1_0": "Okkhittacakkhunī antaraghare gamissāmīti sikkhā karaṇīyā.",
  "pli-tv-bi-pm:255.0_0": "Sekhiya 8. Dutiya-okkhittacakkhusikkhāpadaṁ",
  "pli-tv-bi-pm:255.1_0": "Okkhittacakkhunī antaraghare nisīdissāmīti sikkhā karaṇīyā.",
  "pli-tv-bi-pm:256.0_0": "Sekhiya 9. Ukkhittakasikkhāpadaṁ",
  "pli-tv-bi-pm:256.1_0": "Na ukkhittakāya antaraghare gamissāmīti sikkhā karaṇīyā.",
  "pli-tv-bi-pm:257.0_0": "Sekhiya 10. Dutiya-ukkhittakasikkhāpadaṁ",
  "pli-tv-bi-pm:257.1_0": "Na ukkhittakāya antaraghare nisīdissāmīti sikkhā karaṇīyā.",
  "pli-tv-bi-pm:257.2_0": "Parimaṇḍalavaggo paṭhamo.",
  "pli-tv-bi-pm:258.0.1_0": "Ujjagghikavaggo",
  "pli-tv-bi-pm:258.0.2_0": "Sekhiya 11. Ujjagghikasikkhāpadaṁ",
  "pli-tv-bi-pm:258.1_0": "Na ujjagghikāya antaraghare gamissāmīti sikkhā karaṇīyā.",
  "pli-tv-bi-pm:259.0_0": "Sekhiya 12. Dutiya-ujjagghikasikkhāpadaṁ",
  "pli-tv-bi-pm:259.1_0": "Na ujjagghikāya antaraghare nisīdissāmīti sikkhā karaṇīyā.",
  "pli-tv-bi-pm:260.0_0": "Sekhiya 13. Uccasaddasikkhāpadaṁ",
  "pli-tv-bi-pm:260.1_0": "Appasaddā antaraghare gamissāmīti sikkhā karaṇīyā.",
  "pli-tv-bi-pm:261.0_0": "Sekhiya 14. Dutiya-uccasaddasikkhāpadaṁ",
  "pli-tv-bi-pm:261.1_0": "Appasaddā antaraghare nisīdissāmīti sikkhā karaṇīyā.",
  "pli-tv-bi-pm:262.0_0": "Sekhiya 15. Kāyappacālakasikkhāpadaṁ",
  "pli-tv-bi-pm:262.1_0": "Na kāyappacālakaṁ antaraghare gamissāmīti sikkhā karaṇīyā.",
  "pli-tv-bi-pm:263.0_0": "Sekhiya 16. Dutiyakāyappacālakasikkhāpadaṁ",
  "pli-tv-bi-pm:263.1_0": "Na kāyappacālakaṁ antaraghare nisīdissāmīti sikkhā karaṇīyā.",
  "pli-tv-bi-pm:264.0_0": "Sekhiya 17. Bāhuppacālakasikkhāpadaṁ",
  "pli-tv-bi-pm:264.1_0": "Na bāhuppacālakaṁ antaraghare gamissāmīti sikkhā karaṇīyā.",
  "pli-tv-bi-pm:265.0_0": "Sekhiya 18. Dutiyabāhuppacālakasikkhāpadaṁ",
  "pli-tv-bi-pm:265.1_0": "Na bāhuppacālakaṁ antaraghare nisīdissāmīti sikkhā karaṇīyā.",
  "pli-tv-bi-pm:266.0_0": "Sekhiya 19. Sīsappacālakasikkhāpadaṁ",
  "pli-tv-bi-pm:266.1_0": "Na sīsappacālakaṁ antaraghare gamissāmīti sikkhā karaṇīyā.",
  "pli-tv-bi-pm:267.0_0": "Sekhiya 20. Dutiyasīsappacālakasikkhāpadaṁ",
  "pli-tv-bi-pm:267.1_0": "Na sīsappacālakaṁ antaraghare nisīdissāmīti sikkhā karaṇīyā.",
  "pli-tv-bi-pm:267.2_0": "Ujjagghikavaggo dutiyo.",
  "pli-tv-bi-pm:268.0.1_0": "Khambhakatavaggo",
  "pli-tv-bi-pm:268.0.2_0": "Sekhiya 21. Khambhakatasikkhāpadaṁ",
  "pli-tv-bi-pm:268.1_0": "Na khambhakatā antaraghare gamissāmīti sikkhā karaṇīyā.",
  "pli-tv-bi-pm:269.0_0": "Sekhiya 22. Dutiyakhambhakatasikkhāpadaṁ",
  "pli-tv-bi-pm:269.1_0": "Na khambhakatā antaraghare nisīdissāmīti sikkhā karaṇīyā.",
  "pli-tv-bi-pm:270.0_0": "Sekhiya 23. Oguṇṭhitasikkhāpadaṁ",
  "pli-tv-bi-pm:270.1_0": "Na oguṇṭhitā antaraghare gamissāmīti sikkhā karaṇīyā.",
  "pli-tv-bi-pm:271.0_0": "Sekhiya 24. Dutiya-oguṇṭhitasikkhāpadaṁ",
  "pli-tv-bi-pm:271.1_0": "Na oguṇṭhitā antaraghare nisīdissāmīti sikkhā karaṇīyā.",
  "pli-tv-bi-pm:272.0_0": "Sekhiya 25. Ukkuṭikasikkhāpadaṁ",
  "pli-tv-bi-pm:272.1_0": "Na ukkuṭikāya antaraghare gamissāmīti sikkhā karaṇīyā.",
  "pli-tv-bi-pm:273.0_0": "Sekhiya 26. Pallatthikasikkhāpadaṁ",
  "pli-tv-bi-pm:273.1_0": "Na pallatthikāya antaraghare nisīdissāmīti sikkhā karaṇīyā.",
  "pli-tv-bi-pm:274.0_0": "Sekhiya 27. Sakkaccapaṭiggahaṇasikkhāpadaṁ",
  "pli-tv-bi-pm:274.1_0": "Sakkaccaṁ piṇḍapātaṁ paṭiggahessāmīti sikkhā karaṇīyā.",
  "pli-tv-bi-pm:275.0_0": "Sekhiya 28. Pattasaññinīpaṭiggahaṇasikkhāpadaṁ",
  "pli-tv-bi-pm:275.1_0": "Pattasaññinī piṇḍapātaṁ paṭiggahessāmīti sikkhā karaṇīyā.",
  "pli-tv-bi-pm:276.0_0": "Sekhiya 29. Samasūpakapaṭiggahaṇasikkhāpadaṁ",
  "pli-tv-bi-pm:276.1_0": "Samasūpakaṁ piṇḍapātaṁ paṭiggahessāmīti sikkhā karaṇīyā.",
  "pli-tv-bi-pm:277.0_0": "Sekhiya 30. Samatittikasikkhāpadaṁ",
  "pli-tv-bi-pm:277.1_0": "Samatittikaṁ piṇḍapātaṁ paṭiggahessāmīti sikkhā karaṇīyā.",
  "pli-tv-bi-pm:277.2_0": "Khambhakatavaggo tatiyo.",
  "pli-tv-bi-pm:278.0.1_0": "Sakkaccavaggo",
  "pli-tv-bi-pm:278.0.2_0": "Sekhiya 31. Sakkaccabhuñjanasikkhāpadaṁ",
  "pli-tv-bi-pm:278.1_0": "Sakkaccaṁ piṇḍapātaṁ bhuñjissāmīti sikkhā karaṇīyā.",
  "pli-tv-bi-pm:279.0_0": "Sekhiya 32. Pattasaññinībhuñjanasikkhāpadaṁ",
  "pli-tv-bi-pm:279.1_0": "Pattasaññinī piṇḍapātaṁ bhuñjissāmīti sikkhā karaṇīyā.",
  "pli-tv-bi-pm:280.0_0": "Sekhiya 33. Sapadānasikkhāpadaṁ",
  "pli-tv-bi-pm:280.1_0": "Sapadānaṁ piṇḍapātaṁ bhuñjissāmīti sikkhā karaṇīyā.",
  "pli-tv-bi-pm:281.0_0": "Sekhiya 34. Samasūpakasikkhāpadaṁ",
  "pli-tv-bi-pm:281.1_0": "Samasūpakaṁ piṇḍapātaṁ bhuñjissāmīti sikkhā karaṇīyā.",
  "pli-tv-bi-pm:282.0_0": "Sekhiya 35. Na thūpakatasikkhāpadaṁ",
  "pli-tv-bi-pm:282.1_0": "Na thūpakato omadditvā piṇḍapātaṁ bhuñjissāmīti sikkhā karaṇīyā.",
  "pli-tv-bi-pm:283.0_0": "Sekhiya 36. Odanappaṭicchādanasikkhāpadaṁ",
  "pli-tv-bi-pm:283.1_0": "Na sūpaṁ vā byañjanaṁ vā odanena paṭicchādessāmi bhiyyokamyataṁ upādāyāti sikkhā karaṇīyā.",
  "pli-tv-bi-pm:284.0_0": "Sekhiya 37. Sūpodanaviññattisikkhāpadaṁ",
  "pli-tv-bi-pm:284.1_0": "Na sūpaṁ vā odanaṁ vā agilānā attano atthāya viññāpetvā bhuñjissāmīti sikkhā karaṇīyā.",
  "pli-tv-bi-pm:285.0_0": "Sekhiya 38. Ujjhānasaññinīsikkhāpadaṁ",
  "pli-tv-bi-pm:285.1_0": "Na ujjhānasaññinī paresaṁ pattaṁ olokessāmīti sikkhā karaṇīyā.",
  "pli-tv-bi-pm:286.0_0": "Sekhiya 39. Kabaḷasikkhāpadaṁ",
  "pli-tv-bi-pm:286.1_0": "Nātimahantaṁ kabaḷaṁ karissāmīti sikkhā karaṇīyā.",
  "pli-tv-bi-pm:287.0_0": "Sekhiya 40. Ālopasikkhāpadaṁ",
  "pli-tv-bi-pm:287.1_0": "Parimaṇḍalaṁ ālopaṁ karissāmīti sikkhā karaṇīyā.",
  "pli-tv-bi-pm:287.2_0": "Sakkaccavaggo catuttho.",
  "pli-tv-bi-pm:288.0.1_0": "Kabaḷavaggo",
  "pli-tv-bi-pm:288.0.2_0": "Sekhiya 41. Anāhaṭasikkhāpadaṁ",
  "pli-tv-bi-pm:288.1_0": "Na anāhaṭe kabaḷe mukhadvāraṁ vivarissāmīti sikkhā karaṇīyā.",
  "pli-tv-bi-pm:289.0_0": "Sekhiya 42. Bhuñjamānasikkhāpadaṁ",
  "pli-tv-bi-pm:289.1_0": "Na bhuñjamānā sabbahatthaṁ mukhe pakkhipissāmīti sikkhā karaṇīyā.",
  "pli-tv-bi-pm:290.0_0": "Sekhiya 43. Sakabaḷasikkhāpadaṁ",
  "pli-tv-bi-pm:290.1_0": "Na sakabaḷena mukhena byāharissāmīti sikkhā karaṇīyā.",
  "pli-tv-bi-pm:291.0_0": "Sekhiya 44. Piṇḍukkhepakasikkhāpadaṁ",
  "pli-tv-bi-pm:291.1_0": "Na piṇḍukkhepakaṁ bhuñjissāmīti sikkhā karaṇīyā.",
  "pli-tv-bi-pm:292.0_0": "Sekhiya 45. Kabaḷāvacchedakasikkhāpadaṁ",
  "pli-tv-bi-pm:292.1_0": "Na kabaḷāvacchedakaṁ bhuñjissāmīti sikkhā karaṇīyā.",
  "pli-tv-bi-pm:293.0_0": "Sekhiya 46. Avagaṇḍakārakasikkhāpadaṁ",
  "pli-tv-bi-pm:293.1_0": "Na avagaṇḍakārakaṁ bhuñjissāmīti sikkhā karaṇīyā.",
  "pli-tv-bi-pm:294.0_0": "Sekhiya 47. Hatthaniddhunakasikkhāpadaṁ",
  "pli-tv-bi-pm:294.1_0": "Na hatthaniddhunakaṁ bhuñjissāmīti sikkhā karaṇīyā.",
  "pli-tv-bi-pm:295.0_0": "Sekhiya 48. Sitthāvakārakasikkhāpadaṁ",
  "pli-tv-bi-pm:295.1_0": "Na sitthāvakārakaṁ bhuñjissāmīti sikkhā karaṇīyā.",
  "pli-tv-bi-pm:296.0_0": "Sekhiya 49. Jivhānicchārakasikkhāpadaṁ",
  "pli-tv-bi-pm:296.1_0": "Na jivhānicchārakaṁ bhuñjissāmīti sikkhā karaṇīyā.",
  "pli-tv-bi-pm:297.0_0": "Sekhiya 50. Capucapukārakasikkhāpadaṁ",
  "pli-tv-bi-pm:297.1_0": "Na capucapukārakaṁ bhuñjissāmīti sikkhā karaṇīyā.",
  "pli-tv-bi-pm:297.2_0": "Kabaḷavaggo pañcamo.",
  "pli-tv-bi-pm:298.0.1_0": "Surusuruvaggo",
  "pli-tv-bi-pm:298.0.2_0": "Sekhiya 51. Surusurukārakasikkhāpadaṁ",
  "pli-tv-bi-pm:298.1_0": "Na surusurukārakaṁ bhuñjissāmīti sikkhā karaṇīyā.",
  "pli-tv-bi-pm:299.0_0": "Sekhiya 52. Hatthanillehakasikkhāpadaṁ",
  "pli-tv-bi-pm:299.1_0": "Na hatthanillehakaṁ bhuñjissāmīti sikkhā karaṇīyā.",
  "pli-tv-bi-pm:300.0_0": "Sekhiya 53. Pattanillehakasikkhāpadaṁ",
  "pli-tv-bi-pm:300.1_0": "Na pattanillehakaṁ bhuñjissāmīti sikkhā karaṇīyā.",
  "pli-tv-bi-pm:301.0_0": "Sekhiya 54. Oṭṭhanillehakasikkhāpadaṁ",
  "pli-tv-bi-pm:301.1_0": "Na oṭṭhanillehakaṁ bhuñjissāmīti sikkhā karaṇīyā.",
  "pli-tv-bi-pm:302.0_0": "Sekhiya 55. Sāmisasikkhāpadaṁ",
  "pli-tv-bi-pm:302.1_0": "Na sāmisena hatthena pānīyathālakaṁ paṭiggahessāmīti sikkhā karaṇīyā.",
  "pli-tv-bi-pm:303.0_0": "Sekhiya 56. Sasitthakasikkhāpadaṁ",
  "pli-tv-bi-pm:303.1_0": "Na sasitthakaṁ pattadhovanaṁ antaraghare chaḍḍessāmīti sikkhā karaṇīyā.",
  "pli-tv-bi-pm:304.0_0": "Sekhiya 57. Chattapāṇisikkhāpadaṁ",
  "pli-tv-bi-pm:304.1_0": "Na chattapāṇissa agilānassa dhammaṁ desessāmīti sikkhā karaṇīyā.",
  "pli-tv-bi-pm:305.0_0": "Sekhiya 58. Daṇḍapāṇisikkhāpadaṁ",
  "pli-tv-bi-pm:305.1_0": "Na daṇḍapāṇissa agilānassa dhammaṁ desessāmīti sikkhā karaṇīyā.",
  "pli-tv-bi-pm:306.0_0": "Sekhiya 59. Satthapāṇisikkhāpadaṁ",
  "pli-tv-bi-pm:306.1_0": "Na satthapāṇissa agilānassa dhammaṁ desessāmīti sikkhā karaṇīyā.",
  "pli-tv-bi-pm:307.0_0": "Sekhiya 60. Āvudhapāṇisikkhāpadaṁ",
  "pli-tv-bi-pm:307.1_0": "Na āvudhapāṇissa agilānassa dhammaṁ desessāmīti sikkhā karaṇīyā.",
  "pli-tv-bi-pm:307.2_0": "Surusuruvaggo chaṭṭho.",
  "pli-tv-bi-pm:308.0.1_0": "Pādukavaggo",
  "pli-tv-bi-pm:308.0.2_0": "Sekhiya 61. Pādukasikkhāpadaṁ",
  "pli-tv-bi-pm:308.1_0": "Na pādukāruḷhassa agilānassa dhammaṁ desessāmīti sikkhā karaṇīyā.",
  "pli-tv-bi-pm:309.0_0": "Sekhiya 62. Upāhanasikkhāpadaṁ",
  "pli-tv-bi-pm:309.1_0": "Na upāhanāruḷhassa agilānassa dhammaṁ desessāmīti sikkhā karaṇīyā.",
  "pli-tv-bi-pm:310.0_0": "Sekhiya 63. Yānasikkhāpadaṁ",
  "pli-tv-bi-pm:310.1_0": "Na yānagatassa agilānassa dhammaṁ desessāmīti sikkhā karaṇīyā.",
  "pli-tv-bi-pm:311.0_0": "Sekhiya 64. Sayanasikkhāpadaṁ",
  "pli-tv-bi-pm:311.1_0": "Na sayanagatassa agilānassa dhammaṁ desessāmīti sikkhā karaṇīyā.",
  "pli-tv-bi-pm:312.0_0": "Sekhiya 65. Pallatthikasikkhāpadaṁ",
  "pli-tv-bi-pm:312.1_0": "Na pallatthikāya nisinnassa agilānassa dhammaṁ desessāmīti sikkhā karaṇīyā.",
  "pli-tv-bi-pm:313.0_0": "Sekhiya 66. Veṭhitasikkhāpadaṁ",
  "pli-tv-bi-pm:313.1_0": "Na veṭhitasīsassa agilānassa dhammaṁ desessāmīti sikkhā karaṇīyā.",
  "pli-tv-bi-pm:314.0_0": "Sekhiya 67. Oguṇṭhitasikkhāpadaṁ",
  "pli-tv-bi-pm:314.1_0": "Na oguṇṭhitasīsassa agilānassa dhammaṁ desessāmīti sikkhā karaṇīyā.",
  "pli-tv-bi-pm:315.0_0": "Sekhiya 68. Chamāsikkhāpadaṁ",
  "pli-tv-bi-pm:315.1_0": "Na chamāyaṁ nisīditvā āsane nisinnassa agilānassa dhammaṁ desessāmīti sikkhā karaṇīyā.",
  "pli-tv-bi-pm:316.0_0": "Sekhiya 69. Nīcāsanasikkhāpadaṁ",
  "pli-tv-bi-pm:316.1_0": "Na nīce āsane nisīditvā ucce āsane nisinnassa agilānassa dhammaṁ desessāmīti sikkhā karaṇīyā.",
  "pli-tv-bi-pm:317.0_0": "Sekhiya 70. Ṭhitāsikkhāpadaṁ",
  "pli-tv-bi-pm:317.1_0": "Na ṭhitā nisinnassa agilānassa dhammaṁ desessāmīti sikkhā karaṇīyā.",
  "pli-tv-bi-pm:318.0_0": "Sekhiya 71. Pacchatogacchantīsikkhāpadaṁ",
  "pli-tv-bi-pm:318.1_0": "Na pacchato gacchantī purato gacchantassa agilānassa dhammaṁ desessāmīti sikkhā karaṇīyā.",
  "pli-tv-bi-pm:319.0_0": "Sekhiya 72. Uppathenagacchantīsikkhāpadaṁ",
  "pli-tv-bi-pm:319.1_0": "Na uppathena gacchantī pathena gacchantassa agilānassa dhammaṁ desessāmīti sikkhā karaṇīyā.",
  "pli-tv-bi-pm:320.0_0": "Sekhiya 73. Ṭhitāuccārasikkhāpadaṁ",
  "pli-tv-bi-pm:320.1_0": "Na ṭhitā agilānā uccāraṁ vā passāvaṁ vā karissāmīti sikkhā karaṇīyā.",
  "pli-tv-bi-pm:321.0_0": "Sekhiya 74. Hariteuccārasikkhāpadaṁ",
  "pli-tv-bi-pm:321.1_0": "Na harite agilānā uccāraṁ vā passāvaṁ vā kheḷaṁ vā karissāmīti sikkhā karaṇīyā.",
  "pli-tv-bi-pm:322.0_0": "Sekhiya 75. Udakeuccārasikkhāpadaṁ",
  "pli-tv-bi-pm:322.1_0": "Na udake agilānā uccāraṁ vā passāvaṁ vā kheḷaṁ vā karissāmīti sikkhā karaṇīyā.",
  "pli-tv-bi-pm:322.2_0": "Pādukavaggo sattamo.",
  "pli-tv-bi-pm:323.1_0": "Uddiṭṭhā kho, ayyāyo, sekhiyā dhammā.",
  "pli-tv-bi-pm:323.2_0": "Tatthāyyāyo pucchāmi, kaccittha parisuddhā,",
  "pli-tv-bi-pm:323.3_0": "dutiyampi pucchāmi, kaccittha parisuddhā,",
  "pli-tv-bi-pm:323.4_0": "tatiyampi pucchāmi, kaccittha parisuddhā,",
  "pli-tv-bi-pm:323.5_0": "parisuddhetthāyyāyo, tasmā tuṇhī, evametaṁ dhārayāmīti.",
  "pli-tv-bi-pm:323.6_0": "Sekhiyā niṭṭhitā.",
  "pli-tv-bi-pm:324.0_0": "Adhikaraṇasamathā",
  "pli-tv-bi-pm:324.1_0": "Ime kho panāyyāyo, satta adhikaraṇasamathā dhammā uddesaṁ āgacchanti.",
  "pli-tv-bi-pm:325.0_0": "Adhikaraṇasamatha 1",
  "pli-tv-bi-pm:325.1_0": "Sammukhāvinayo dātabbo.",
  "pli-tv-bi-pm:326.0_0": "Adhikaraṇasamatha 2",
  "pli-tv-bi-pm:326.1_0": "Sativinayo dātabbo.",
  "pli-tv-bi-pm:327.0_0": "Adhikaraṇasamatha 3",
  "pli-tv-bi-pm:327.1_0": "Amūḷhavinayo dātabbo.",
  "pli-tv-bi-pm:328.0_0": "Adhikaraṇasamatha 4",
  "pli-tv-bi-pm:328.1_0": "Paṭiññāya kāretabbaṁ.",
  "pli-tv-bi-pm:329.0_0": "Adhikaraṇasamatha 5",
  "pli-tv-bi-pm:329.1_0": "Yebhuyyasikā.",
  "pli-tv-bi-pm:330.0_0": "Adhikaraṇasamatha 6",
  "pli-tv-bi-pm:330.1_0": "Tassapāpiyasikā.",
  "pli-tv-bi-pm:331.0_0": "Adhikaraṇasamatha 7",
  "pli-tv-bi-pm:331.1_0": "Tiṇavatthārakoti.",
  "pli-tv-bi-pm:332.1_0": "Uddiṭṭhā kho ayyāyo satta adhikaraṇasamathā dhammā.",
  "pli-tv-bi-pm:332.2_0": "Tatthāyyāyo pucchāmi, kaccittha parisuddhā,",
  "pli-tv-bi-pm:332.3_0": "dutiyampi pucchāmi, kaccittha parisuddhā,",
  "pli-tv-bi-pm:332.4_0": "tatiyampi pucchāmi, kaccittha parisuddhā,",
  "pli-tv-bi-pm:332.5_0": "parisuddhetthāyyāyo, tasmā tuṇhī, evametaṁ dhārayāmīti.",
  "pli-tv-bi-pm:332.6_0": "Adhikaraṇasamathā niṭṭhitā.",
  "pli-tv-bi-pm:333.0_0": "Conclusion",
  "pli-tv-bi-pm:333.1_0": "tattha sabbāheva samaggāhi sammodamānāhi avivadamānāhi sikkhitabbanti.",
  "pli-tv-bi-pm:333.2_0": "uddiṭṭhā aṭṭha pārājikā dhammā,",
  "pli-tv-bi-pm:333.3_0": "uddiṭṭhā sattarasa saṅghādisesā dhammā,",
  "pli-tv-bi-pm:333.4_0": "uddiṭṭhā tiṁsa nissaggiyā pācittiyā dhammā,",
  "pli-tv-bi-pm:333.5_0": "uddiṭṭhā chasaṭṭhi satā pācittiyā dhammā,",
  "pli-tv-bi-pm:333.6_0": "uddiṭṭhā aṭṭha pāṭidesanīyā dhammā,",
  "pli-tv-bi-pm:333.7_0": "uddiṭṭhā sekhiyā dhammā,",
  "pli-tv-bi-pm:333.8_0": "uddiṭṭhā satta adhikaraṇasamathā dhammā.",
  "pli-tv-bi-pm:333.9_0": "Ettakaṁ tassa bhagavato suttāgataṁ suttapariyāpannaṁ anvaddhamāsaṁ uddesaṁ āgacchati,",
  "pli-tv-bi-pm:333.10_0": "Vitthāruddeso catuttho.",
  "pli-tv-bi-pm:333.11_0": "Bhikkhunipātimokkhaṁ niṭṭhitaṁ.",
  "pli-tv-bi-pm:333.12_0": "Namo tassa bhagavato arahato sammāsambuddhassa"
}