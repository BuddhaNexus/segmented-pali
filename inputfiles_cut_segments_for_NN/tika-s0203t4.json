{
  "tika-s0203t4:0_0": "5. Saḷāyatanavaggo",
  "tika-s0203t4:1_0": "1. Anāthapiṇḍikovādasuttavaṇṇanā",
  "tika-s0203t4:2_0": "383.Adhimattagilānoti adhikāya mattāya maraṇassa āsannatāya ativiya gilānoti attho.",
  "tika-s0203t4:2_1": "Tenāha ‘‘maraṇaseyyaṁ upagato’’ti.",
  "tika-s0203t4:2_2": "Akhaṇḍaṁ akāsi gahapatino satthari paramapemattā. Yattakaṁ cassāti,",
  "tika-s0203t4:2_3": "‘‘sakiṁ vā dvikkhattuṁ vā’’ti vuttaṁ yattakaṁ assa gahapatissa.",
  "tika-s0203t4:3_0": "384.Osakkantīti parihāyanti. Ottharantīti abhibhavanti. Usmā nāma kammajatejodhātu,",
  "tika-s0203t4:3_1": "sā saha jīvitindriyanirodhā pariyādiyati, yāva tā āyuusmā vattanti,",
  "tika-s0203t4:3_2": "tāva maraṇantikā vedanā vattanteva viññāṇassa aniruddhattā. Tenāha ‘‘yāva usmā’’tiādi.",
  "tika-s0203t4:4_0": "385.Tīhi gāhehīti taṇhāmānadiṭṭhiggāhehi. Paṭibāhituṁ vikkhambhetuṁ.",
  "tika-s0203t4:4_1": "Cakkhuṁ tīhi gāhehi na gaṇhissāmīti mānaggāhapaṭikkhepamukhena cakkhusmiṁ aniccānupassanāti dasseti.",
  "tika-s0203t4:4_2": "Aniccānupassanāya hi sati appatiṭṭho mānaggāho,",
  "tika-s0203t4:4_3": "dukkhānupassanāya sati appatiṭṭho taṇhāggāho,",
  "tika-s0203t4:4_4": "anattānupassanāya sati appatiṭṭho diṭṭhiggāhoti, gāho ca nāma oḷāriko,",
  "tika-s0203t4:4_5": "tasmiṁ vigatepi nikanti tiṭṭheyyāti taṁ vijahāpetukāmena,",
  "tika-s0203t4:4_6": "– ‘‘na ca me cakkhunissitaṁ viññāṇaṁ bhavissatī’’ti vuttanti āha – ‘‘viññāṇañcāpi me cakkhunissitaṁ na bhavissatī’’ti.",
  "tika-s0203t4:4_7": "Sabbaṁ kāmabhavarūpanti kāmabhūmipariyāpannaṁ sabbaṁ rūpakkhandhamāha – ‘‘kāmarūpabhavarūpa’’nti vā pāṭho.",
  "tika-s0203t4:4_8": "So yutto imassa vārassa eva anavasesapañcavokārabhavapariyāpannato.",
  "tika-s0203t4:4_9": "Tathā hi upari catuvokārabhavo anavasesato vutto.",
  "tika-s0203t4:5_0": "386.Idhalokanti ettha saṅkhāralokavisayoti adhippāyena,",
  "tika-s0203t4:5_1": "‘‘vasanaṭṭhānaṁ vā’’tiādi vuttaṁ,",
  "tika-s0203t4:5_2": "tañca kho paṭhamadutiyavārehi idhaloko gahitoti katvā.",
  "tika-s0203t4:5_3": "Paṭhamadutiyavārehi pana idhaloko paralokoti vibhāgena vinā pañcavokārabhavo gahito;",
  "tika-s0203t4:5_4": "tathā tatiyavāre pañcavokārabhavo catuvokārabhavo ca gahitoti puna diṭṭhadhammasamparāyavasena taṁ vibhajitvā dassetuṁ,",
  "tika-s0203t4:5_5": "‘‘na idhaloka’’ntiādi vuttaṁ .",
  "tika-s0203t4:5_6": "Idhalokanti ca sattasaṅkhāravaseneva gahitaṁ.",
  "tika-s0203t4:5_7": "Sabbampi saṅkhāravasena pariggahetvā dassetuṁ,",
  "tika-s0203t4:5_8": "‘‘yampi me diṭṭha’’ntiādi vuttanti keci.",
  "tika-s0203t4:5_9": "Aparitassanatthaṁ taṇhāparitassanāya anuppādanatthaṁ.",
  "tika-s0203t4:5_10": "Yassa diṭṭhadhammoti vuccati, tassa pana abhāvato,",
  "tika-s0203t4:5_11": "‘‘manussalokaṁ ṭhapetvā sesā paralokā nāmā’’ti vuttaṁ.",
  "tika-s0203t4:5_12": "Yesaṁ pana ‘‘idhaloka’’nti iminā sattalokassapi gahaṇaṁ icchitaṁ. Tesaṁ matena,",
  "tika-s0203t4:5_13": "‘‘manussalokaṁ ṭhapetvā’’ti yojanā.",
  "tika-s0203t4:6_0": "387.Allīyasīti attabhāve bhogesu ca apekkhaṁ karosīti attho.",
  "tika-s0203t4:6_1": "Evarūpīti yādisī tadā dhammasenāpatinā kathitā, evarūpī.",
  "tika-s0203t4:6_2": "Dhammakathā na sutapubbāti yathākathitākārameva sandhāya paṭikkhepo,",
  "tika-s0203t4:6_3": "na sukhumagambhīrasuññatāpaṭisaṁyuttatāsāmaññaṁ. Tenāha ‘‘evaṁ panā’’tiādi.",
  "tika-s0203t4:7_0": "Mayā gatamaggameva anugacchasīti dānamayapuññabhāvasāmaññaṁ gahetvā vadati,",
  "tika-s0203t4:7_1": "na bodhisattadānabhūtaṁ dānapāramitaṁ.",
  "tika-s0203t4:7_2": "Na paṭibhātīti ruccanavasena citte na upatiṭṭhati. Tenāha ‘‘na ruccatī’’ti. Tathā hesa vaṭṭābhiratoti.",
  "tika-s0203t4:7_3": "Ujumaggāvahā vipassanā bhagavatā panassa kathitapubbā.",
  "tika-s0203t4:8_0": "388.",
  "tika-s0203t4:8_1": "Esitaguṇattā esiyamānaguṇattā ca isi,",
  "tika-s0203t4:8_2": "asekkhā sekkhā kalyāṇaputhujjanā ca, isīnaṁ saṅgho,",
  "tika-s0203t4:8_3": "tena nisevitanti isisaṅghanisevitaṁ.",
  "tika-s0203t4:8_4": "Kāmaṁ tassa vihārassa gandhakuṭipāsādakūṭāgārādivasena nisīdananipajjanāya rukkhalatādivasena bhūmisayādivasena ca anaññasādhāraṇā mahatī ramaṇīyatā attheva,",
  "tika-s0203t4:8_5": "sā pana gehassitabhāvena ariyānaṁ cittaṁ tathā na toseti;",
  "tika-s0203t4:8_6": "yathā ariyānaṁ nisevitabhāvenāti āha – ‘‘paṭhamagāthāya jetavanassa vaṇṇaṁ kathetvā’’ti.",
  "tika-s0203t4:8_7": "Tenāha bhagavā – ‘‘yattha arahanto viharanti,",
  "tika-s0203t4:8_8": "taṁ bhūmirāmaṇeyyaka’’nti (dha. pa. 98; theragā. 991; saṁ. ni. 1.261).",
  "tika-s0203t4:8_9": "Apacayagāminī cetanā sattānaṁ suddhimāvahatīti āha – ‘‘kammanti maggacetanā’’ti.",
  "tika-s0203t4:8_10": "Catunnaṁ ariyasaccānaṁ viditakaraṇaṭṭhena kilesānaṁ vikkhambhanaṭṭhena ca vijjā,",
  "tika-s0203t4:8_11": "maggasammādiṭṭhīti āha – ‘‘vijjāti maggapaññā’’ti.",
  "tika-s0203t4:8_12": "Samādhipakkhiko dhammo nāma sammāvāyāmasatisamādhayo.",
  "tika-s0203t4:8_13": "Tathā hi vijjābhāgiyo samādhipi samādhipakkhiko.",
  "tika-s0203t4:8_14": "Sīlaṁ tassa atthīti sīlanti āha – ‘‘sīle patiṭṭhitassa jīvitaṁ uttama’’nti.",
  "tika-s0203t4:8_15": "Diṭṭhisaṅkappoti sammāsaṅkappo.",
  "tika-s0203t4:8_16": "Tattha sammāsaṅkappassa upakārakabhāvena vijjābhāgo .",
  "tika-s0203t4:8_17": "Tathā hi so paññākkhandhasaṅgahitoti vuccati,",
  "tika-s0203t4:8_18": "yathā sammāsaṅkappo paññākkhandhena saṅgahito,",
  "tika-s0203t4:8_19": "evaṁ vāyāmasatiyo samādhikkhandhasaṅgahitāti.",
  "tika-s0203t4:8_20": "Tenāha – ‘‘dhammoti vāyāmasatisamādhayo’’ti.",
  "tika-s0203t4:8_21": "‘‘Dhammo’’ti hi idha sammāsamādhi adhippeto,",
  "tika-s0203t4:8_22": "– ‘‘evaṁ dhammā te bhagavanto ahesu’’ntiādīsu (dī. ni. 2.13; ma. ni. 3.198; saṁ. ni. 5.378) viya.",
  "tika-s0203t4:8_23": "Vācākammantājīvāti sammāvācākammantājīvā maggapariyāpannā eva, te sabbepi gahitāti.",
  "tika-s0203t4:8_24": "Tenāha – ‘‘etena aṭṭhaṅgikena maggenā’’ti.",
  "tika-s0203t4:9_0": "Upāyenāti yena vidhinā ariyamaggo bhāvetabbo,",
  "tika-s0203t4:9_1": "tena samādhipakkhiyaṁ vipassanādhammañceva maggadhammañca. ‘‘Ariyaṁ vo, bhikkhave,",
  "tika-s0203t4:9_2": "sammāsamādhiṁ desessāmi saupanisaṁ saparikkhāra’’nti (ma. ni.",
  "tika-s0203t4:9_3": "3.136) hi vacanato sammāsamādhiādayo maggadhammāpi samādhipakkhiyā. Vicineyyāti vīmaṁseyya, bhāveyyāti attho.",
  "tika-s0203t4:9_4": "Tatthāti hetumhi bhummavacanaṁ.",
  "tika-s0203t4:9_5": "Ariyamaggahetukā hi sattānaṁ visuddhi.",
  "tika-s0203t4:9_6": "Tenāha – ‘‘tasmiṁ ariyamagge visujjhatī’’ti.",
  "tika-s0203t4:9_7": "Pañcakkhandhadhammaṁ vicineyya,",
  "tika-s0203t4:9_8": "pañcupādānakkhandhe vipasseyya.",
  "tika-s0203t4:9_9": "Tesu hi vipassiyamānesu vipassanā ukkaṁsagatā.",
  "tika-s0203t4:9_10": "Yadaggena dukkhasaccaṁ pariññāpaṭivedhena paṭivijjhīyati,",
  "tika-s0203t4:9_11": "tadaggena samudayasaccaṁ pahānapaṭivedhena nirodhasaccaṁ sacchikiriyāpaṭivedhena,",
  "tika-s0203t4:9_12": "maggasaccaṁ bhāvanāpaṭivedhena paṭivijjhīyati,",
  "tika-s0203t4:9_13": "evaṁ accantavisuddhiyā sujjhati.",
  "tika-s0203t4:9_14": "Tenāha – ‘‘evaṁ tesu catūsu saccesu visujjhatī’’ti.",
  "tika-s0203t4:9_15": "Idhāpi nimittatthe bhummavacanaṁ.",
  "tika-s0203t4:9_16": "Saccesu vā paṭivijjhiyamānesūti vacanaseso.",
  "tika-s0203t4:10_0": "Avadhāraṇavacananti vavatthāpanavacanaṁ, avadhāraṇanti attho.",
  "tika-s0203t4:10_1": "Sāriputtovāti ca avadhāraṇaṁ tassa sāvakabhāvato sāvakesu sāriputtova seyyoti imamatthaṁ dīpeti.",
  "tika-s0203t4:10_2": "Kilesaupasamenāti iminā mahātherassa tādiso kilesūpasamoti dasseti,",
  "tika-s0203t4:10_3": "yassa sāvakassa visaye paññāya pāramippatti ahosi.",
  "tika-s0203t4:10_4": "Yadi evaṁ – ‘‘yopi pāraṅgato bhikkhu,",
  "tika-s0203t4:10_5": "etāvaparamo siyā’’ti idaṁ kathanti?",
  "tika-s0203t4:10_6": "Tesaṁ tesaṁ buddhānaṁ sāsane paññāya pāramippattasāvakavasenetaṁ vuttanti daṭṭhabbaṁ.",
  "tika-s0203t4:10_7": "Atha vā – ‘‘natthi vimuttiyā nānatta’’nti (dī. ni. ṭī. 3.141; vibha. mūlaṭī.",
  "tika-s0203t4:10_8": "suttantabhājanīyavaṇṇanā) vacanato sāvakehi vimuttipaññāmattaṁ sandhāyetaṁ vuttaṁ.",
  "tika-s0203t4:10_9": "Tenāha – ‘‘pāraṅgatoti nibbānaṁ gato’’tiādi. Sesaṁ suviññeyyameva.",
  "tika-s0203t4:11_0": "Anāthapiṇḍikovādasuttavaṇṇanāya līnatthappakāsanā samattā.",
  "tika-s0203t4:12_0": "2. Channovādasuttavaṇṇanā",
  "tika-s0203t4:13_0": "389.Channoti idaṁ tassa nāmanti āha ‘‘evaṁnāmako thero’’ti.",
  "tika-s0203t4:13_1": "Yassa pana satthārā parinibbānakāle brahmadaṇḍo āṇatto,",
  "tika-s0203t4:13_2": "ayaṁ so na hotīti dassento āha – ‘‘na abhinikkhamanaṁ nikkhantatthero’’ti,",
  "tika-s0203t4:13_3": "lokanāthassa abhinikkhamanakāle kapilapurato nikkhantoti attho.",
  "tika-s0203t4:13_4": "Gilānapucchakāti gilānassa pucchanakā,",
  "tika-s0203t4:13_5": "gilānabhāvassa avatthaṁ sotukāmāti attho.",
  "tika-s0203t4:13_6": "Sasanato hiṁsanato satthanti āha ‘‘jīvitahārakasattha’’nti.",
  "tika-s0203t4:14_0": "390.",
  "tika-s0203t4:14_1": "Upavajjaṁ etassa natthīti anupavajjaṁ,",
  "tika-s0203t4:14_2": "karajakāyaṁ katvā āyatiṁ uppattirahitanti attho. Tenāha ‘‘anuppattika’’nti.",
  "tika-s0203t4:15_0": "391.Khayavayaṁ ñatvāti saṅkhāragataṁ khaṇabhaṅgaṁ netvā ñāṇena yāthāvato ñatvā.",
  "tika-s0203t4:15_1": "Netaṁ mamāti dukkhato samanupassanā saṅkhāresu diṭṭhesu mamaṁkārābhāvato.",
  "tika-s0203t4:15_2": "Nesohamasmīti aniccato samanupassanā aniccato tesu diṭṭhesu ahaṁkārābhāvato.",
  "tika-s0203t4:15_3": "Na meso attāti anattato samanupassanā anattato tesu diṭṭhesu attaggāhābhāvatoti āha – ‘‘netaṁ mama…pe… attāti samanupassāmī’’ti.",
  "tika-s0203t4:16_0": "393.Tasmā puthujjanoti yasmā ariyo sabbaso pariññātavatthuko dukkhavedanaṁ adhivāsetuṁ asakkonto nāma natthi, tasmā puthujjano,",
  "tika-s0203t4:16_1": "kevalaṁ pana adhimāneneva – ‘‘nābhikaṅkhāmi jīvitaṁ, pariciṇṇo me satthā,",
  "tika-s0203t4:16_2": "nirodhaṁ disvā’’ti vadatīti adhippāyo. Idampīti idampi, ‘‘nissitassa calita’’ntiādi.",
  "tika-s0203t4:16_3": "Taṇhānissitabhāvena hi āyasmā channo māraṇantikaṁ vedanaṁ adhivāsetuṁ asakkonto ito cito parivattanto calati vipphandati,",
  "tika-s0203t4:16_4": "tasmā ‘‘nissitassa calita’’ntiādi manasikātabbaṁ,",
  "tika-s0203t4:16_5": "tena idaṁ sabbaṁ taṁ vipphanditaṁ na bhavissatīti adhippāyo.",
  "tika-s0203t4:16_6": "Kappasaddo kālapariyāyopi hoti,",
  "tika-s0203t4:16_7": "na kālavisesavācako evāti āha – ‘‘niccakappanti niccakāla’’nti.",
  "tika-s0203t4:16_8": "Yathā appahīnataṇhādiṭṭhiko puggalo taṁnissito allino,",
  "tika-s0203t4:16_9": "evaṁ tāhipi nissito amuttabhāvatoti āha – ‘‘taṇhādiṭṭhīhi nissitassā’’ti.",
  "tika-s0203t4:16_10": "Calitanti yathā yathā asamāraddhāya sammāpaṭipattiyā ādīnavavasena calantaṁ pana yasmā ariyassa vinaye virūpaṁ calitaṁ nāma hoti,",
  "tika-s0203t4:16_11": "tasmā āha – ‘‘vipphanditaṁ hotī’’ti.",
  "tika-s0203t4:16_12": "Tādise pana papañcavikkhambhanavasena cittassa calite asati bhāvanāya vīthipaṭipannatāya kilesapaṭippassaddhi eva hotīti āha ‘‘calite asati passaddhī’’ti.",
  "tika-s0203t4:16_13": "Tena vuttaṁ – ‘‘kilesapassaddhi nāma hotī’’ti.",
  "tika-s0203t4:17_0": "Bhavantaraṁ disvā namanaṭṭhena nati.",
  "tika-s0203t4:17_1": "Tenāha – ‘‘natiyā asatīti bhavatthāya ālayanikantipariyuṭṭhānesu asatī’’ti.",
  "tika-s0203t4:17_2": "Paṭisandhivasena āgati nāmāti paṭisandhiggahaṇavasena bhavantarato idheva āgamanaṁ nāma,",
  "tika-s0203t4:17_3": "cutivasena cavanavasena ito bhavantarassa gamanaṁ nāma na hoti āgatigatiyā asati katūpacitassapi kammassa uppattiparikappavasena pavattiyā abhāvato.",
  "tika-s0203t4:17_4": "Cavanavasenāti nibbattabhavato cavanavasena cuti,",
  "tika-s0203t4:17_5": "āyatiṁ upapajjanavasena upapāto na hoti.",
  "tika-s0203t4:17_6": "Yato gati āgati cavanaṁ upapāto na hoti, tato eva nevidha, na huraṁ, na ubhayamantarena,",
  "tika-s0203t4:17_7": "kāyassa gatiyā āgatiyā ca abhāvato sabbaso cutūpapāto natthi;",
  "tika-s0203t4:17_8": "tena na idhaloke ṭhitoti vattabbo.",
  "tika-s0203t4:17_9": "Na paraloke ṭhitoti vattabbo,",
  "tika-s0203t4:17_10": "na ubhayamantarena ṭhitoti vattabbo. Tenāha ‘‘nayidha loke’’tiādi.",
  "tika-s0203t4:17_11": "Tattha idhalokaparalokavinimuttassa saṁsaraṇapadesassa abhāvato,",
  "tika-s0203t4:17_12": "‘‘na ubhayamantarenā’’ti vuttoti ubhayapariyāpanno na hotīti paṭikkhipanto, ‘‘na ubhayattha hotī’’ti āha.",
  "tika-s0203t4:17_13": "Ayameva antoti yo idhaloke paraloke ca abhāvo avijjamānatā anuppajjanaṁ,",
  "tika-s0203t4:17_14": "ayameva sakalassa dukkhamūlassa anto pariyosānaṁ.",
  "tika-s0203t4:18_0": "394.Kaṇṭhanāḷiṁ chindīti nāḷiṁ chindituṁ ārabhi.",
  "tika-s0203t4:18_1": "Tasmiṁ chindituṁ āraddhakkhaṇe chedo ca vattati;",
  "tika-s0203t4:18_2": "maraṇabhayañca okkami avītarāgabhāvato,",
  "tika-s0203t4:18_3": "tato eva gatinimittaṁ upaṭṭhāti.",
  "tika-s0203t4:18_4": "‘‘Sopi nāma sabrahmacārīnaṁ anupavajjataṁ byākaritvā sarāgamaraṇaṁ marissatī’’ti saṁviggamānaso saṅkhāre aniccādivasena pariggaṇhanto.",
  "tika-s0203t4:18_5": "Arahattaṁ patvāti pubbe bahuso vipassanāya udayabbayañāṇaṁ pāvitattā tāvadeva arahattaṁ patvā arahattaphalapaccavekkhaṇānantaraṁ kaṇṭhanāḷicchedapaccayā jīvitanirodhena samasīsī hutvā parinibbāyi.",
  "tika-s0203t4:18_6": "Na hi antimabhavikassa arahattaṁ appatvā jīvitantarāyo hoti.",
  "tika-s0203t4:18_7": "Therassāti āyasmato channattherassa.",
  "tika-s0203t4:18_8": "Byākaraṇenāti hetumhi karaṇavacanaṁ ‘‘byākaraṇena hetunā’’ti.",
  "tika-s0203t4:18_9": "Tannimittañhi thero vīriyaṁ paggaṇhanto vipassanaṁ ussukkāpeti. Imināti, ‘‘atthi, bhante’’tiādivacanena.",
  "tika-s0203t4:18_10": "Theroti āyasmā sāriputtatthero. Pucchatīti, bhante,",
  "tika-s0203t4:18_11": "tathā kulasaṁsaggapasuto kathaṁ parinibbāyissatīti pucchati.",
  "tika-s0203t4:18_12": "‘‘Pubbe kulesu saṁsaṭṭhavihārī’’ti sabrahmacārīnaṁ paññātassapi imasmiṁ ‘‘honti hete sāriputtā’’tiādinā bhagavato vutta-ṭṭhāne asaṁsaṭṭhabhāvo pākaṭo ahosi.",
  "tika-s0203t4:18_13": "Pakkampi nipakkaṁ viya sammāpaṭipajjamānāpi keci asaññatā upaṭṭhahanti. Sesaṁ suviññeyyameva.",
  "tika-s0203t4:19_0": "Channovādasuttavaṇṇanāya līnatthappakāsanā samattā.",
  "tika-s0203t4:20_0": "3. Puṇṇovādasuttavaṇṇanā",
  "tika-s0203t4:21_0": "395.",
  "tika-s0203t4:21_1": "Anantarasutte ‘‘paṭisallānāti phalasamāpattito’’ti vuttaṁ,",
  "tika-s0203t4:21_2": "tattha dhammasenāpatino ariyavihārassa adhippetattā,",
  "tika-s0203t4:21_3": "idha pana akatakiccassa paṭisallānaṁ nāma kāyavivekoti āha – ‘‘paṭisallānāti ekībhāvā’’ti.",
  "tika-s0203t4:21_4": "‘‘Cakkhuviññeyyā rūpā’’ti panettha viññeyyarūpaṁ vijānantassa dvārabhūtaṁ cakkhunti ubhayaṁ ajjhattikaṁ bāhirañca āyatanaṁ abhinanditādisāmaññena tañceti ettha taṁ-saddena ekajjhaṁ paccāmaṭṭhanti āha – ‘‘tañceti taṁ cakkhuñceva rūpañcā’’ti.",
  "tika-s0203t4:21_5": "Yaṁ panettha viññeyyasaddena jotitaṁ viññāṇaṁ taṁ sampayuttadhammāti tadubhayaṁ,",
  "tika-s0203t4:21_6": "‘‘manoviññeyyā dhammā’’ti padena kathitamevāti idha na gahitaṁ. Esa nayo sesesupi.",
  "tika-s0203t4:21_7": "Samodhānenāti sahāvaṭṭhānena,",
  "tika-s0203t4:21_8": "cittena nandiyā taṇhāya saha pavattiyā cittasahuppattiyāti attho.",
  "tika-s0203t4:21_9": "Tenāha – ‘‘uppajjati nandī’’ti.",
  "tika-s0203t4:21_10": "Pañcakkhandhadukkhassa samodhānanti pañcakkhandhasaṅkhātassa dukkhasaccassa paccavokāre sahappavatti hoti.",
  "tika-s0203t4:21_11": "Yasmā dukkhaṁ uppajjamānaṁ channaṁ dvārānaṁyeva vasena uppajjati, tathā samudayoti,",
  "tika-s0203t4:21_12": "tasmā āha – ‘‘iti chasu dvāresū’’tiādi.",
  "tika-s0203t4:21_13": "Kilesavaṭṭassa kammavaṭṭassa vipākavaṭṭassa ca kathitattā āha – ‘‘vaṭṭaṁ matthakaṁ pāpetvā dassetī’’ti.",
  "tika-s0203t4:21_14": "Dutiyanayeti ‘‘santi ca kho’’tiādinā vutte dutiye desanānaye.",
  "tika-s0203t4:21_15": "Pāṭiyekko anusandhīti na yathānusandhi nāpi ajjhāsayānusandhīti adhippāyo,",
  "tika-s0203t4:21_16": "pucchānusandhissa pana idha sambhavo eva natthīti.",
  "tika-s0203t4:21_17": "Sattasu ṭhānesūti akkosane paribhāsane pāṇippahāre leḍḍuppahāre daṇḍappahāre satthappahāre jīvitāvoropaneti imesu sattasu.",
  "tika-s0203t4:21_18": "‘‘Bhaddakā vatime’’tiādinā khantipaṭisaṁyuttaṁ sīhanādaṁ nadāpetuṁ.",
  "tika-s0203t4:22_0": "396.Caṇḍāti kodhanā,",
  "tika-s0203t4:22_1": "tena dūsitacittatāya duṭṭhāti vuttā. Kibbisāti pāpā.",
  "tika-s0203t4:22_2": "Pharusāti īsakampi pasādasinehābhāvena luddā.",
  "tika-s0203t4:22_3": "Pharusavacanatāya vā pharusā,",
  "tika-s0203t4:22_4": "tathābhūtā pana luddā nāma honti, tasmā vuttaṁ ‘‘kakkhaḷā’’ti. Idañca teti,",
  "tika-s0203t4:22_5": "‘‘hatthacchedaṁ nāsikaccheda’’nti evamādiṁ idañca aniṭṭhaṁ karissāmāti bhayadassanena tajjessanti.",
  "tika-s0203t4:23_0": "Ghaṭikamuggarenāti daṇḍānaṁ kira aggapasse ghaṭākāraṁ dassenti,",
  "tika-s0203t4:23_1": "tena so ‘‘ghaṭikamuggaro’’ti vuccati.",
  "tika-s0203t4:23_2": "Ekatodhārādinā satthena karavālakhaggādinā.",
  "tika-s0203t4:23_3": "‘‘Indriyasaṁvarādīnaṁ etaṁ nāma’’nti vatvā yattha yattha indriyasaṁvarādayo ‘‘damo’’ti vuttā,",
  "tika-s0203t4:23_4": "taṁ pāṭhapadesaṁ dassento ‘‘saccenā’’tiādimāha .",
  "tika-s0203t4:23_5": "Manacchaṭṭhāni indriyāni dameti saṁvaretīti indriyasaṁvaro, damo.",
  "tika-s0203t4:23_6": "Rāgādipāpadhamme dameti upasametīti damo, paññā.",
  "tika-s0203t4:23_7": "Pāṇātipātādikammakilese dameti upasameti vikkhambhetīti damo uposatho.",
  "tika-s0203t4:23_8": "Byāpādavihesādike dameti vinetīti damoti āha – ‘‘imasmiṁ pana sutte khanti ‘damo’ti veditabbā’’ti.",
  "tika-s0203t4:23_9": "Upasamoti tasseva damassa vevacanaṁ,",
  "tika-s0203t4:23_10": "tasmā damo ca so byāpādādīnaṁ vinayanaṭṭhena tesaṁyeva upasamanaṭṭhena upasamo cāti damūpasamo, adhivāsanakhanti.",
  "tika-s0203t4:24_0": "397.",
  "tika-s0203t4:24_1": "Tattha khantiyaṁ katādhikāro taṁ janapadaṁ gantvā mahājanassa avassayo hoti,",
  "tika-s0203t4:24_2": "tasmā tadassa apadānaṁ samudāgamato paṭṭhāya vibhāvetuṁ,",
  "tika-s0203t4:24_3": "‘‘ko panesa puṇṇo’’tiādi āraddhaṁ.",
  "tika-s0203t4:24_4": "Etthāti etasmiṁ sunāparantajanapade.",
  "tika-s0203t4:24_5": "Asappāyavihāranti bhāvanābhiyogassa na sappāyaṁ vihāraṁ.",
  "tika-s0203t4:25_0": "Dve bhātaroti avibhattasāpateyyā avibhattavohārasaṁyogā. Tenāha ‘‘tesū’’tiādi.",
  "tika-s0203t4:25_1": "Janapadacārikaṁ caranto bhaṇḍaṁ gahetvā janapadesu vikkayaṁ karonto.",
  "tika-s0203t4:26_0": "‘‘Buddhapūjaṁ dhammapūjaṁ saṅghapūjaṁ karissāmā’’ti tanninnā.",
  "tika-s0203t4:26_1": "Aṭṭhimiñjaṁ āhacca aṭṭhāsīti,",
  "tika-s0203t4:26_2": "‘‘buddho’’ti vacanaṁ assutapubbaṁ sotapathaṁ upagataṁ anappakaṁ pītisomanassaṁ samuṭṭhāpentaṁ pītisamuṭṭhānapaṇītarūpehi chavicammādīni chinditvā aṭṭhimiñjaṁ āhacca aṭṭhāsi.",
  "tika-s0203t4:26_3": "Vissajjitanti vikkiṇanavasena viniyojitaṁ.",
  "tika-s0203t4:26_4": "Kammaṭṭhānaṁ na upaṭṭhātīti bhāvanāvīthiṁ na otarati.",
  "tika-s0203t4:26_5": "Mayhaṁ asappāyoti mayhaṁ kammaṭṭhānabhāvanāya sappāyo upakāro na hoti.",
  "tika-s0203t4:27_0": "Kocicaṅkamituṁ samattho nāma natthi mahatā samuddavīcisaddena upaddutattā bhāvanāmanasikārassa anabhisambhuṇanato.",
  "tika-s0203t4:27_1": "Tenāha ‘‘samuddavīciyo’’tiādi. Soti makuḷavihāro.",
  "tika-s0203t4:28_0": "Uttamajavena gacchamānā yathādhippetaṁ maggaṁ atikkamitvā aññataraṁ dīpakaṁ pāpuṇi.",
  "tika-s0203t4:29_0": "Uppādikaṁ uṭṭhāpetvāti mahāvātamaṇḍalasamuṭṭhāpanena tasmiṁ padese mahāsamuddaṁ saṁkhobhento mahantaṁ uppādaṁ uṭṭhapetvā.",
  "tika-s0203t4:30_0": "Thero,",
  "tika-s0203t4:30_1": "‘‘amhe āvajjeyyāthā’’ti kaniṭṭhassa vacanaṁ saritvā antarantarā āvajjeti, tasmā tadāpi āvajjeti,",
  "tika-s0203t4:30_2": "taṁ sandhāya vuttaṁ – ‘‘tasmiṁyeva khaṇe āvajjitvā’’ti. Sammukheti sīsaṭṭhāne. Paṭivedesunti pavedesuṁ, upāsakā mayanti paṭijāniṁsu.",
  "tika-s0203t4:30_3": "Imināti iminā mayhaṁ pariccattakoṭṭhāsena.",
  "tika-s0203t4:30_4": "Maṇḍalamāḷanti muṇḍamaṇḍalamāḷasadisaṁ paṭissayaṁ. Paricārakāti avasesagāmino.",
  "tika-s0203t4:31_0": "Saccabandhassa okāsaṁ karonto ‘‘ekūnapañcasatāna’’nti āha. Taṁ divasaṁ…pe… aggahesi,",
  "tika-s0203t4:31_1": "tena so thero paṭhamaṁ salākaṁ gaṇhantānaṁ etadagge ṭhapito.",
  "tika-s0203t4:32_0": "Vāṇijagāmaṁ gantvāti vāṇijagāmasamīpaṁ gantvā.",
  "tika-s0203t4:32_1": "Buddhakolāhalanti buddhānaṁ upagamma sattānaṁ uppajjanakutūhalaṁ.",
  "tika-s0203t4:33_0": "Mahāgandhakuṭiyaṁyevāti jetavanamahāvihāre mahāgandhakuṭiyaṁyeva.",
  "tika-s0203t4:33_1": "Paricaritabbanti upaṭṭhātabbaṁ.",
  "tika-s0203t4:34_0": "Gandhakaṭṭhānīti candanaagarusalaḷādīni sugandhakaṭṭhāni. Sesaṁ suviññeyyamevāti.",
  "tika-s0203t4:35_0": "Puṇṇovādasuttavaṇṇanāya līnatthappakāsanā samattā.",
  "tika-s0203t4:36_0": "4. Nandakovādasuttavaṇṇanā",
  "tika-s0203t4:37_0": "398.Saṅghassabhāraṁ akāsi upāyena nandakattherassa ovādena vinetabbānaṁ bhikkhunīnaṁ vinayatthaṁ. Tenāha ‘‘imaṁ panā’’tiādi.",
  "tika-s0203t4:37_1": "Pariyāyati pavattatīti pariyāyo,",
  "tika-s0203t4:37_2": "paṭipāṭīti āha – ‘‘pariyāyenāti vārenā’’ti. Assāti nandakattherassa.",
  "tika-s0203t4:37_3": "Vadāpesi aññehi attano anokāsabhāvaṁ.",
  "tika-s0203t4:37_4": "Pariyāyena ovadantīti ovadituṁ samatthā bhikkhuniyo vārena ovadanti. Idaṁ pariyāyena ovadanaṁ.",
  "tika-s0203t4:37_5": "Cittaṁ ekaggaṁ hoti pasīdati pubbacariyasiddhena gāravabahumānena gehassitapemavasena.",
  "tika-s0203t4:38_0": "Gotamīti mahāpajāpatigotamī. Seṭṭhissāti bārāṇasiseṭṭhino.",
  "tika-s0203t4:39_0": "Teti paccekabuddhe.",
  "tika-s0203t4:39_1": "Kiṁ nu khoti pucchi ciratarakālaṁ puññakiriyāya paribhāvitasantānatāya,",
  "tika-s0203t4:39_2": "paccekabuddhesu ca gāravabahumānatāya.",
  "tika-s0203t4:39_3": "Duggatehipi sakkā kātunti duggatehipi yathāvibhavaṁ katā kuṭi tumhākaṁ vasituṁ sakkāti pucchi.",
  "tika-s0203t4:40_0": "Hatthakammaṁ dethāti hatthakammaṁ katvā dethāti attho.",
  "tika-s0203t4:40_1": "Ānisaṁsaṁ ācikkhitvāti ‘‘tādisānaṁ mahesīnaṁ kataṁ veyyāvaccaṁ amhākampi dīgharattaṁ hitāya hoti.",
  "tika-s0203t4:40_2": "Āvāsadānañca nāma mahapphalaṁ mahānisaṁsaṁ nibbattaṭṭhāne mahāsampattiāvahaṁ bhavissatī’’tiādinā ānisaṁsaṁ ācikkhitvā. Gāḷhena ovādena tajjetvāti,",
  "tika-s0203t4:40_3": "‘‘imesu nāma karontesu tvaṁ kasmā na karosi,",
  "tika-s0203t4:40_4": "mama jeṭṭhakadāsassa bhariyabhāvaṁ na jānāsi.",
  "tika-s0203t4:40_5": "Sabbehipi kariyamānassa hatthakammassa akaraṇe tuyhaṁ idañcidañca dukkhaṁ āgamissatī’’ti bhayena tajjetvā.",
  "tika-s0203t4:40_6": "Sataṁ sataṁ hutvāti sataṁ sataṁ dāsaputtā ekajjhaṁ hutvā ekañca ekañca kuṭiṁ katvā adāsi.",
  "tika-s0203t4:40_7": "Caṅkamanādiparivāranti caṅkamanarattiṭṭhānadivāṭṭhānabhojanādiparivāraṭṭhānasahitaṁ. Jaggitvā upaṭṭhāpetvā. Vissajjāpesīti pariccajāpesi. Parivattāpetvāti cetāpetvā.",
  "tika-s0203t4:40_8": "Ticīvarānīti sahassagghanikāni ticīvarāni katvā adāsi. Kālena kālanti kāle kāle, kismiñci kāleti attho.",
  "tika-s0203t4:40_9": "Rajje ṭhitassāti sabbabhūtūpakārarajje ṭhitassa.",
  "tika-s0203t4:41_0": "Nandakattheropīti tadā jeṭṭhakadāso etarahi nandakatthero pabbajitvā arahattaṁ patto.",
  "tika-s0203t4:41_1": "Jeṭṭhakadāsidhītā …pe… aggamahesiṭṭhāne ṭhitāti mahāpajāpatigotamiṁ sandhāya vadati.",
  "tika-s0203t4:41_2": "Ayamāyasmā nandakoti ayameva samudāgamato āyasmā nandakatthero.",
  "tika-s0203t4:41_3": "Etāva tā bhikkhuniyoti etāvatā samudāgamato pañcasatā bhikkhuniyo.",
  "tika-s0203t4:42_0": "399.Hetunāti ñāyena aviparītapaṭipattiyā.",
  "tika-s0203t4:42_1": "Pubbabhāgā hi purimā purimā paṭipadā pacchimāya kāraṇaṁ.",
  "tika-s0203t4:42_2": "Yāthāvasarasato diṭṭhanti yathābhūtasabhāvato paccakkhaṁ viya.",
  "tika-s0203t4:43_0": "401.Taṁ sabhāvaṁ taṁsabhāvanti tassā vedanāya paccayabhāvena anurūpaṁ.",
  "tika-s0203t4:44_0": "403.Paṭhamataraṁyeva aniccāti tassāpi chāyāya aniccabhāvo paṭhamataraṁyeva siddho.",
  "tika-s0203t4:44_1": "Na hi kadāci aniccaṁ nissāya pavattaṁ kiñci niccaṁ nāma atthīti.",
  "tika-s0203t4:45_0": "404.Anupahanitvāti avināsetvā.",
  "tika-s0203t4:45_1": "Kathaṁ pana maṁsakāyaṁ cammakāyañca avināsetvā itaresaṁ kantanaṁ hotīti byatirekamukhena dassetuṁ, ‘‘tatthā’’tiādi vuttaṁ.",
  "tika-s0203t4:45_2": "Cammaṁ alliyāpentoti camme laggāpento cammapaṭibaddhaṁ karonto.",
  "tika-s0203t4:45_3": "Cammaṁ baddhaṁ katvāti vivarakāle na phālento cammabaddhe katvā.",
  "tika-s0203t4:45_4": "Evaṁ akatvāti evaṁ maṁsacammakāyānaṁ vināsanaṁ akatvā,",
  "tika-s0203t4:45_5": "vilimaṁsādivikantanena aññamaññaṁ vivecetvā.",
  "tika-s0203t4:45_6": "Tattha vilimaṁsanti cammanissitamaṁsaṁ,",
  "tika-s0203t4:45_7": "paṭicchannakilomakanti ca vadanti. Nhārūti sukhumanhāru.",
  "tika-s0203t4:45_8": "Bandhananti cammamaṁsānaṁ sambandhaṁ.",
  "tika-s0203t4:45_9": "Tenāha – ‘‘sabbacamme laggavilipanamaṁsamevā’’ti.",
  "tika-s0203t4:45_10": "Antarakilesamevāti antare citte jātattā sattasantānantogadhatāya abbhantarabhūtakilesameva.",
  "tika-s0203t4:46_0": "405.Tajjaṁ vāyāmanti nidassanamattaṁ daṭṭhabbaṁ.",
  "tika-s0203t4:46_1": "Tathā hi purisena kuṭhārinā chejjaṁ chindite chejjaṭṭhānassa sallakkhaṇaṁ icchitabbaṁ,",
  "tika-s0203t4:46_2": "tassa paṭighātabhāvo icchitabbo,",
  "tika-s0203t4:46_3": "kāyapariḷāhābhāvo icchitabbo,",
  "tika-s0203t4:46_4": "tassa avaṭṭhānaṁ icchitabbaṁ,",
  "tika-s0203t4:46_5": "kiccantare ajjhupekkhaṇaṁ icchitabbaṁ,",
  "tika-s0203t4:46_6": "evaṁ paññāya kilese chindantassa yogino vīriyabalena saddhiṁ sati-pīti-passaddhi-samādhi-upekkhāsambojjhaṅgaṁ icchitabbanti āha – ‘‘evaṁ na vinā chahi…pe… sakkotī’’ti.",
  "tika-s0203t4:47_0": "407.Tena kāraṇenāti yena tāsaṁ bhikkhunīnaṁ sā dhammadesanā sappāyā,",
  "tika-s0203t4:47_1": "āsevanamandatāya pana ajjhāsayena paripuṇṇasaṅkappā na jātāyeva;",
  "tika-s0203t4:47_2": "puna tathā desanāya sati āsevanabalavatāya paripuṇṇasaṅkappā bhavissanti;",
  "tika-s0203t4:47_3": "tena kāraṇena tvampi tā bhikkhuniyo teneva ovādena ovadeyyāsīti.",
  "tika-s0203t4:48_0": "415.Sabbapacchimikāti sabbāsaṁ kaniṭṭhā sotāpannā,",
  "tika-s0203t4:48_1": "anariyā tattha kāci natthīti attho.",
  "tika-s0203t4:48_2": "Tenāha – ‘‘sesā pana…pe… khīṇāsavā cā’’ti.",
  "tika-s0203t4:48_3": "Yadi evanti akhīṇāsavāpi tādisā bhikkhunī atthi.",
  "tika-s0203t4:48_4": "Evaṁ sati sukkhavipassakabhāvenapi sati khīṇāsavabhāve ariyassa vinaye aparipuṇṇasaṅkappāvāti adhippāyena codeti,",
  "tika-s0203t4:48_5": "‘‘kathaṁ paripuṇṇasaṅkappā’’ti?",
  "tika-s0203t4:48_6": "Itaro ajjhāsayapāripūriyāti kāraṇaṁ vatvā,",
  "tika-s0203t4:48_7": "‘‘yassa hī’’tiādinā tamatthaṁ vivarati.",
  "tika-s0203t4:48_8": "Ajjhāsayapāripūriyāti tattha adhippāyapāripūriyā,",
  "tika-s0203t4:48_9": "na sabbaso guṇapāripūriyāti adhippāyo. Tenāha ‘‘kadā nu kho’’tiādi.",
  "tika-s0203t4:48_10": "Etena pādakajjhānasammasitajjhānānaṁ visadisatāya puggalassa vipassanākāle pavattaajjhāsayavasena ariyamagge bojjhaṅgamaggaṅgajhānaṅgānaṁ visesatāti ayamattho dīpitoti veditabbo. Sesaṁ suviññeyyameva.",
  "tika-s0203t4:49_0": "Nandakovādasuttavaṇṇanāya līnatthappakāsanā samattā.",
  "tika-s0203t4:50_0": "5. Rāhulovādasuttavaṇṇanā",
  "tika-s0203t4:51_0": "416.Vimuttiṁparipācentīti kilesānaṁ paṭippassaddhivimuttibhūtaṁ arahattaṁ sabbaso pācenti sādhenti nibbāpentīti vimuttiparipācanīyā. Dhammāti kāraṇadhammā.",
  "tika-s0203t4:51_1": "Tenāha – ‘‘visuddhikāraṇavasenā’’ti,",
  "tika-s0203t4:51_2": "arahattasaṅkhātāya visuddhiyā sampādanavasenāti attho.",
  "tika-s0203t4:51_3": "Saddhindriyādayo visujjhamānā maggapaṭipāṭiyāva sabbaso assaddhiyādīhi cittaṁ vimocentā aggaphalavimuttiṁ sampādenti.",
  "tika-s0203t4:51_4": "Tesaṁ pana visuddhi bālaparivajjanena paṇḍitapayirupāsanena pasādāvahadhammapaccavekkhaṇāya ca hoti.",
  "tika-s0203t4:51_5": "Tato idha pannarasa dhammā adhippetāti dassento, ‘‘vuttañheta’’ntiādimāha.",
  "tika-s0203t4:52_0": "Tattha assaddhe puggaleti saddhārahite puggale.",
  "tika-s0203t4:52_1": "Te hi nissāya na kadāci saddhā sambhavati,",
  "tika-s0203t4:52_2": "tesaṁ pana diṭṭhānugatiāpajjanena aññadatthu asaddhiyameva vaḍḍhati,",
  "tika-s0203t4:52_3": "tasmā te paṭibhayamaggo viya dūrato vajjetabbā.",
  "tika-s0203t4:52_4": "Assaddhiyanti ca saddhāya paṭipakkhabhūtā asaddheyyavatthusmiṁ adhimuccanākārena pavattā saṁkilesadhammā veditabbā.",
  "tika-s0203t4:52_5": "Saddhe puggaleti saddhāsampanne puggale.",
  "tika-s0203t4:52_6": "Te hi nissāya saddheyyavatthusmiṁ anuppannā uppajjati,",
  "tika-s0203t4:52_7": "uppannā bhiyyobhāvaṁ vepullaṁ āpajjati.",
  "tika-s0203t4:52_8": "Saddheyyavatthūti ca buddhādīni ratanāni kammakammaphalāni ca.",
  "tika-s0203t4:52_9": "Sevatoti labbhamānaṁ saddhāsampadaṁ uppādetuṁ vaḍḍhetuñca nisevato.",
  "tika-s0203t4:52_10": "Sesapadāni tasseva vevacanāni. Atha vā sevato upasaṅkamato.",
  "tika-s0203t4:52_11": "Bhajato tesaṁ paṭipattiyaṁ bhattiṁ kubbato.",
  "tika-s0203t4:52_12": "Payirupāsatoti tesaṁ ovādānusāsanikaraṇavasena upaṭṭhahato.",
  "tika-s0203t4:52_13": "Pasādanīyasuttantā nāma buddhādiguṇapaṭisaṁyuttā pasādāvahā sampasādanīyasuttādayo.",
  "tika-s0203t4:52_14": "Te hi paccavekkhato buddhādīsu anuppannā pasannā upajjati,",
  "tika-s0203t4:52_15": "uppannā bhiyyobhāvaṁ vepullaṁ āpajjati.",
  "tika-s0203t4:52_16": "Imehi tīhākārehīti imehi yathāvuttehi tīhi kāraṇehi.",
  "tika-s0203t4:52_17": "Paṭipakkhadūrībhāvato paccekaṁ sūpahārato ca āsevanaṁ bhāvanaṁ labhanti.",
  "tika-s0203t4:52_18": "Saddhindriyaṁ visujjhati maggaphalāvahabhāvena acchati visuddhiṁ pāpuṇāti.",
  "tika-s0203t4:52_19": "Iminā nayena sesapadesupi attho veditabbo.",
  "tika-s0203t4:53_0": "Ayaṁ pana viseso – kusīteti alase sammāpaṭipattiyaṁ nikkhittadhure.",
  "tika-s0203t4:53_1": "Āraddhavīriyeti paggahitavīriye sammāpaṭipanne.",
  "tika-s0203t4:53_2": "Sammappadhāneti anuppannānaṁ akusalānaṁ anuppādanādivasena pavatte cattāro upāyappadhāne.",
  "tika-s0203t4:53_3": "Paccavekkhato paṭipattiṁ avekkhato.",
  "tika-s0203t4:53_4": "Te hi paccavekkhato līnaṁ abhibhavitvā sammadeva ārambhadhātuādi anuppannānaṁ vidhinā satisampadāya uppādāya bhiyyobhāvāya saṁvattati.",
  "tika-s0203t4:53_5": "Asamāhite bhantamigabhantagoṇasappaṭibhāge vibbhantacitte.",
  "tika-s0203t4:53_6": "Samāhite upacārasamādhinā appanāsamādhinā ca sammadeva samāhitacitte.",
  "tika-s0203t4:53_7": "Jhānavimokkheti savitakkasavicārādijhānāni paṭhamādivimokkhe ca.",
  "tika-s0203t4:53_8": "Tesañhi paccavekkhaṇā uparūpari accantameva samādhānāya saṁvattati. Duppaññeti nippaññe,",
  "tika-s0203t4:53_9": "ariyadhammassa uggahaparipucchāsavanasammasanābhāvena sabbaso paññārahite ca.",
  "tika-s0203t4:53_10": "Paññavanteti vipassanāpaññāya ceva maggapaññāya ca samannāgate.",
  "tika-s0203t4:53_11": "Gambhīrañāṇacariyanti gambhīraṁ khandhāyatanadhātusaccapaṭiccasamuppādādibhedaṁ ñāṇassa caritabbaṭṭhānaṁ,",
  "tika-s0203t4:53_12": "yattha vā gambhīrañāṇassa cariyaṁ pavattati.",
  "tika-s0203t4:53_13": "Tattha hi paccavekkhaṇā sammohaṁ vidhamati,",
  "tika-s0203t4:53_14": "anuppannāya paññāya uppādāya bhiyyobhāvāya saṁvattati.",
  "tika-s0203t4:53_15": "Suttantakkhandheti suttasamūhe.",
  "tika-s0203t4:54_0": "Pubbe saddhindriyādīnaṁ visuddhikāraṇāni,",
  "tika-s0203t4:54_1": "‘‘vimuttiparipācanīyā dhammā’’ti vuttānīti idha saddhādike aññe ca dhamme dassento, ‘‘aparepī’’tiādimāha.",
  "tika-s0203t4:54_2": "Tattha saddhādīnaṁ vimuttiparipācanīyatā dassitā eva,",
  "tika-s0203t4:54_3": "aniccasaññādīnaṁ pana vimuttiparipācanīyatāya vattabbameva natthi vipassanābhāvato.",
  "tika-s0203t4:54_4": "Tenāha – ‘‘ime pañca nibbedhabhāgiyā saññā’’ti.",
  "tika-s0203t4:54_5": "Kalyāṇamittatādayoti kalyāṇamittatā sīlasaṁvaro abhisallekhakathā vīriyārambho nibbedhikā paññā ime kalyāṇamittatādayo pañca dhammā. Ayamettha saṅkhepo,",
  "tika-s0203t4:54_6": "vitthāro pana ‘‘meghiyasuttasaṁvaṇṇanāyaṁ’’ (udā. aṭṭha. 31) vuttanayena veditabbo.",
  "tika-s0203t4:54_7": "Lokaṁ volokentassāti buddhaveneyyasattalokaṁ buddhacakkhunā visesato olokentassa.",
  "tika-s0203t4:55_0": "419.",
  "tika-s0203t4:55_1": "Āyasmato rāhulassa indriyānaṁ paripakkattā saddhiṁ paṭṭhapitapatthanā devatā udikkhamānā tiṭṭhanti,",
  "tika-s0203t4:55_2": "– ‘‘kadā nu kho uttari āsavānaṁ khaye vinessatī’’ti.",
  "tika-s0203t4:55_3": "Yadā pana satthā evaṁ parivitakkesi,",
  "tika-s0203t4:55_4": "tāvadeva samānajjhāsayatāya sabbakālaṁ taṅkhaṇaṁ āgamentiyo tā devatāyo taṁ samavāyaṁ disvā ekasmiṁ andhavanasmiṁyeva sannipatitā.",
  "tika-s0203t4:55_5": "Upālissa gahapatino dīghanakhaparibbājakassa catusaccadhammesu dassanakiccena pavatto sotāpattimaggoti tesu suttesu (paṭi. ma. aṭṭha.",
  "tika-s0203t4:55_6": "2.2.30) paṭhamamaggo ‘‘dhammacakkhu’’nti vutto,",
  "tika-s0203t4:55_7": "tassa dassanatthassa sātisayattā,",
  "tika-s0203t4:55_8": "brahmāyuno pana phalañāṇāni heṭṭhimāni tīṇi sātisayānīti brahmāyusutte(ma. ni.",
  "tika-s0203t4:55_9": "2.383 ādayo) tīṇi phalāni ‘‘dhammacakkhu’’nti vuttāni.",
  "tika-s0203t4:55_10": "Idaṁ panettha āyasmato rāhulassa maggañāṇaṁ phalañāṇañca dassanattho sātisayo,",
  "tika-s0203t4:55_11": "tāhi ca devatāhi yaṁ ñāṇaṁ adhigataṁ,",
  "tika-s0203t4:55_12": "taṁ sātisayamevāti vuttaṁ – ‘‘imasmiṁ sutte cattāro maggā,",
  "tika-s0203t4:55_13": "cattāri ca phalāni dhammacakkhuntiveditabbānī’’ti.",
  "tika-s0203t4:55_14": "Kiṁ pana sāvakānaṁ saccābhisamayañāṇe atthi koci visesoti? Āma atthi.",
  "tika-s0203t4:55_15": "So ca kho pubbabhāge vuṭṭhānagāminivipassanāya pavattiyākāravisesena labheyya kāci visesamattā.",
  "tika-s0203t4:55_16": "Svāyamattho abhidhamme ‘‘no ca kho yathā diṭṭhippattassā’’ti saddhāvimuttato diṭṭhippattassa kilesappahānaṁ pati visesakittanena dīpetabbo.",
  "tika-s0203t4:55_17": "Kiṁ pana āyasmā rāhulo viya tā devatā sabbā ekacittā pageva cattāri phalāni adhigaṇhiṁsūti?",
  "tika-s0203t4:55_18": "Noti dassento ‘‘tattha hī’’tiādimāha.",
  "tika-s0203t4:55_19": "Kittakā pana tā devatāti āha ‘‘tāsañca panā’’tiādi.",
  "tika-s0203t4:56_0": "Rāhulovādasuttavaṇṇanāya līnatthappakāsanā samattā.",
  "tika-s0203t4:57_0": "6. Chachakkasuttavaṇṇanā",
  "tika-s0203t4:58_0": "420.Ādimhikalyāṇanti ādikoṭṭhāse kalyāṇaṁ etassāti vā ādikalyāṇo, taṁ ādikalyāṇaṁ,",
  "tika-s0203t4:58_1": "ādikalyāṇabhāvo ca dosavigamena icchitabbo. Yañhi sabbaso vigatadosaṁ,",
  "tika-s0203t4:58_2": "taṁ paripuṇṇaguṇameva hotīti ‘‘niddosa’’nti vuttaṁ. Katvāti ca padaṁ,",
  "tika-s0203t4:58_3": "‘‘kalyāṇaṁ katvā bhaddakaṁ katvā’’ti purimapadadvayenapi yojetabbaṁ.",
  "tika-s0203t4:58_4": "Desanākāro hi idha kalyāṇasaddena gahito.",
  "tika-s0203t4:58_5": "Tenevāha – ‘‘desetabbadhammassa kalyāṇatā dassitā hotī’’ti,",
  "tika-s0203t4:58_6": "dutiye pana atthavikappe desetabbadhammassa kalyāṇatā mukhyeneva kathitā itarassa atthāpattito.",
  "tika-s0203t4:58_7": "Majjhekalyāṇaṁ pariyosānakalyāṇanti etthāpi eseva nayo.",
  "tika-s0203t4:58_8": "Ayañca desanāya thomanā buddhānaṁ āciṇṇasamāciṇṇāvāti dassetuṁ,",
  "tika-s0203t4:58_9": "‘‘iti bhagavā ariyavaṁsa’’ntiādi vuttaṁ.",
  "tika-s0203t4:58_10": "Dhammaggahaṇampi desanāya thomanā evāti ‘‘navahi padehī’’ti vuttaṁ.",
  "tika-s0203t4:59_0": "Vedanā yāthāvato jānanaṁ, tañca maggakiccaṁ,",
  "tika-s0203t4:59_1": "tassa upāyo vipassanātiāha – ‘‘sahavipassanena maggena jānitabbānī’’ti.",
  "tika-s0203t4:59_2": "Pariññābhisamayādikiccena nibbattiyā asammohato ca paṭivijjhitabbo.",
  "tika-s0203t4:59_3": "Tebhūmakacittameva kathitaṁ sammasanaṭṭhānassa adhippetattā. Esa nayo dhammāyatanādīsupi.",
  "tika-s0203t4:59_4": "Dhammāyatanassa vā āyatanabhāvato bahiddhāgahaṇaṁ, na sabbaso anajjhattabhāvato.",
  "tika-s0203t4:59_5": "Vipākavedanāpaccayā javanakkhaṇe uppannataṇhāti chattiṁsavipākavedanaṁ nissāya evaṁ assādentī anubhaveyyanti akusalajavanakkhaṇato uppannataṇhā.",
  "tika-s0203t4:60_0": "422.Pāṭiyekko anusandhīti yathānusandhiādīnaṁ asambhavatoti adhippāyena vuttaṁ.",
  "tika-s0203t4:60_1": "Heṭṭhāti viññāṇaphassavedanātaṇhānaṁ paccayāyattavuttitādassanena cakkhāyatanādīnaṁ rūpāyatanādīnañca paccayāyattavuttitā dīpitā apaccayuppannassa paccayābhāvato, yañca paccayāyattavuttikaṁ,",
  "tika-s0203t4:60_2": "taṁ aniccaṁ uppādasambhavato, yadaniccaṁ taṁ dukkhaṁ,",
  "tika-s0203t4:60_3": "yaṁ dukkhaṁ tadanattāti khandhapañcake ca channaṁ chakkānaṁ vasena ghanavinibbhogakaraṇena atthato anattalakkhaṇaṁ vibhāvitaṁ.",
  "tika-s0203t4:60_4": "Na sarūpatoti sarūpatopi taṁ vibhāvetukāmo teneva chachakkānaṁ vasena ghanavinibbhoganayena byatirekato ca anvayato ca dassento bhagavā – ‘‘cakkhu attāti yo vadeyyā’’tiādimāhāti yathānusandhikāva desanā vibhāvitā.",
  "tika-s0203t4:60_5": "Tenāha ‘‘heṭṭhā kathitānaṁ hī’’tiādi.",
  "tika-s0203t4:60_6": "Heṭṭhā pana channaṁ chakkānaṁ vasena vinibbhogadassanamattaṁ,",
  "tika-s0203t4:60_7": "na anattalakkhaṇaṁ vibhāvitaṁ ,",
  "tika-s0203t4:60_8": "idha pana sarūpato anattalakkhaṇaṁ vibhāvitanti adhippāyena anusandhantarabhāvajotanā.",
  "tika-s0203t4:60_9": "Yadipi anattabhāvo nāma catūsupi saccesu labbhateva, sabbepi hi dhammā anattā,",
  "tika-s0203t4:60_10": "ime panettha dvepi nayā sammasanavasena pavattāti vuttaṁ – ‘‘dvinnaṁ saccānaṁ anattabhāvadassanattha’’nti.",
  "tika-s0203t4:60_11": "Na upapajjatīti upapattisaṅkhātayuttiyā na sametīti ayamettha atthoti āha ‘‘na yujjatī’’ti.",
  "tika-s0203t4:60_12": "Attavādinā – ‘‘nicco dhuvo sassato’’ti abhimato,",
  "tika-s0203t4:60_13": "cakkhuñca uppādavantatāya aniccaṁ, yaṁ paccayāyatthavuttitā,",
  "tika-s0203t4:60_14": "tasmā ‘‘cakkhu attāti yo vadeyya, taṁ na upapajjatī’’tiādi.",
  "tika-s0203t4:60_15": "Sakkāyavatthu cakkhu anattā aniccabhāvato seyyathāpi ghaṭo,",
  "tika-s0203t4:60_16": "cakkhuṁ aniccaṁ paccayāyattavuttibhāvato seyyathāpi ghaṭo,",
  "tika-s0203t4:60_17": "cakkhu paccayāyattavutti uppādādisambhavato seyyathāpi ghaṭo.",
  "tika-s0203t4:60_18": "Vigacchatīti bhaṅguppattiyā sabhāvāvigamena vigacchati. Tenāha ‘‘nirujjhatī’’ti.",
  "tika-s0203t4:61_0": "424.",
  "tika-s0203t4:61_1": "Yasmā kilesavaṭṭamūlakaṁ kammavaṭṭaṁ,",
  "tika-s0203t4:61_2": "kammavaṭṭamūlakañca vipākavaṭṭaṁ.",
  "tika-s0203t4:61_3": "Kilesuppatti ca taṇhādiggāhapubbikā,",
  "tika-s0203t4:61_4": "tasmā ‘‘tiṇṇaṁ vā gāhānaṁ vasena vaṭṭaṁ dassetu’’nti āha.",
  "tika-s0203t4:61_5": "Yasmā pana taṇhāpakkhikā dhammā samudayasaccaṁ, cakkhādayo dukkhasaccaṁ,",
  "tika-s0203t4:61_6": "tasmā vuttaṁ – ‘‘dvinnaṁ saccānaṁ vasena vaṭṭaṁ dassetu’’nti.",
  "tika-s0203t4:61_7": "Taṇhāmānadiṭṭhiggāhāva veditabbā sakkāyagāminipaṭipadāya adhippetattā.",
  "tika-s0203t4:61_8": "‘‘Etaṁ mamā’’tiādinā gahaṇamevettha anupassanāti āha – ‘‘gāhattayavasena passatī’’ti.",
  "tika-s0203t4:62_0": "Tiṇṇaṁ gāhānaṁ paṭipakkhavasenāti taṇhādiggāhapaṭipakkhabhūtānaṁ dukkhāniccānattānupassanānaṁ vasena,",
  "tika-s0203t4:62_1": "tāhi vā tiṇṇaṁ gāhānaṁ paṭipakkhavasena viniveṭhanavasena anuppādanavasenāti attho.",
  "tika-s0203t4:62_2": "Paṭipakkhavasena vivaṭṭaṁ dassetunti yojanā.",
  "tika-s0203t4:62_3": "Sakkāyanirodhagāminī paṭipadāti ettha nirodhadhammo sarūpeneva dassitoti āha – ‘‘nirodho…pe… dassetu’’nti.",
  "tika-s0203t4:62_4": "Paṭisedhavacanānīti paṭikkhepavacanāni.",
  "tika-s0203t4:63_0": "425.",
  "tika-s0203t4:63_1": "Taṇhādīnaṁ anupādiyanavacanāni taṇhādiṭṭhivaseneva vuttāni taṇhādiṭṭhīnaṁyeva abhinandanādivasena pavattisabbhāvato.",
  "tika-s0203t4:63_2": "Appahīnattho anusayatthoti āha – ‘‘anusetīti appahīno hotī’’ti ariyamaggena hi appahīno thāmagato rāgādikileso anusayo kāraṇalābhe sati uppajjanārahabhāvato. Yaṁ panettha vattabbaṁ, taṁ heṭṭhā vuttameva.",
  "tika-s0203t4:63_3": "Vaṭṭadukkhakilesadukkhassāti vaṭṭadukkhassa ceva kilesadukkhassa ca.",
  "tika-s0203t4:63_4": "Saupādisesanibbānañhi kilesadukkhassa antakaraṇaṁ,",
  "tika-s0203t4:63_5": "anupādisesanibbānaṁ vaṭṭadukkhassa.",
  "tika-s0203t4:64_0": "426.Tesanti anusayānaṁ.",
  "tika-s0203t4:64_1": "Paṭikkhepavasenāti pajahanavasena,",
  "tika-s0203t4:64_2": "appavattikaraṇavasenāti attho.",
  "tika-s0203t4:64_3": "Avijjaṁ pajahitvāti anavasesato avijjaṁ appavattidhammataṁ āpādetvā.",
  "tika-s0203t4:64_4": "Kāmaṁ heṭṭhimamaggañāṇampi avijjāpahāyinī vijjā eva,",
  "tika-s0203t4:64_5": "taṁ pana ñāṇaṁ avijjāya anavasesappahāyakaṁ na hoti,",
  "tika-s0203t4:64_6": "aggamaggañāṇe pana uppanne avijjāya lesopi nāvasissatīti tadeva avijjāya pahāyakanti āha – ‘‘arahattamaggavijjaṁ uppādetvā’’ti.",
  "tika-s0203t4:65_0": "427.",
  "tika-s0203t4:65_1": "Sayameva tathāgate attano buddhānubhāvena desente saṭṭhi bhikkhū arahattaṁ pattāti anacchariyametaṁ,",
  "tika-s0203t4:65_2": "atha kiṁ acchariyanti āha ‘‘ima’’ntiādi.",
  "tika-s0203t4:65_3": "Kathentepīti ettha itisaddo pakārattho, imināva pakārenāti attho.",
  "tika-s0203t4:65_4": "Pattā evāti saṭṭhi bhikkhū arahattaṁ pattā evāti yojanā. Etampi anacchariyaṁ,",
  "tika-s0203t4:65_5": "satthu sammukhā sāvakā samudāgamā mahābhiññā pabhinnapaṭisambhidā tathā tathā sappāṭihāriyaṁ dhammaṁ desentīti.",
  "tika-s0203t4:65_6": "Tenāha – ‘‘mahābhiññappattā hi te sāvakā’’ti.",
  "tika-s0203t4:66_0": "Mahāmaṇḍapeti lohapāsādassa purato eva mahābhikkhusannipāto jātoti tesaṁ pahonakavasena kate mahati sāṇimaṇḍapeti vadanti.",
  "tika-s0203t4:66_1": "Tesupi ṭhānesūti tesu yathāvuttamahāmaṇḍapādīsu ṭhānesu.",
  "tika-s0203t4:66_2": "Mahāthero atthīti padaṁ ānetvā sambandhitabbaṁ.",
  "tika-s0203t4:66_3": "Devattherassa guṇe sutvā pasannamānaso mahāthero,",
  "tika-s0203t4:66_4": "tathāpi vatthasampattiyā pasīditvā ‘‘tvaṁ pana nhāpehī’’ti āha.",
  "tika-s0203t4:67_0": "Heṭṭhāpāsādeti ca kalyāṇiyamahāvihāre uposathāgāre heṭṭhāpāsāde ekadā uparipāsāde ekadā, kathesīti.",
  "tika-s0203t4:67_1": "Cūḷanāgassa tathā mahatī parisā devatānubhāvena abhiññāpādanaṁ ahosīti keci . Thero pana mahiddhiko ahosi,",
  "tika-s0203t4:67_2": "tasmā tāva mahatiṁ parisaṁ abhiññāpesīti apare.",
  "tika-s0203t4:68_0": "Tato tatoti tassaṁ tassaṁ disāyaṁ. Ekovāti ekacco eva, na bahuso,",
  "tika-s0203t4:68_1": "katipayāva puthujjanā ahesunti attho.",
  "tika-s0203t4:68_2": "Sesaṁ heṭṭhā vuttanayattā suviññeyyameva.",
  "tika-s0203t4:69_0": "Chachakkasuttavaṇṇanāya līnatthappakāsanā samattā.",
  "tika-s0203t4:70_0": "7. Mahāsaḷāyatanikasuttavaṇṇanā",
  "tika-s0203t4:71_0": "428.",
  "tika-s0203t4:71_1": "Mahantāni saḷāyatanāni adhikicca pavattattā mahāsaḷāyatanikaṁ,",
  "tika-s0203t4:71_2": "mahantatā ca tesaṁ mahantaṁ lokasannivāsaṁ abhibyāpetvā ṭhitattā ayoniso gayhamānānaṁ mahato anatthāya saṁvattanato,",
  "tika-s0203t4:71_3": "yoniso gayhamānānaṁ mahato atthāya hitāya sukhāya saṁvattanato ca daṭṭhabbā. Jotakanti bodhakaṁ.",
  "tika-s0203t4:72_0": "429.",
  "tika-s0203t4:72_1": "Sikhāppattāya vipassanāya jānanampi yathābhūtajānanameva maggena jānanassa āsannakāraṇabhāvatoti āha – ‘‘sahavipassanena maggena ajānanto’’ti.",
  "tika-s0203t4:72_2": "Vuḍḍhiṁ gacchantīti paccayasamodhānena bhavayonigatiṭhitisattāvāsapāḷiyā aparāparaṁ parivuddhiṁ gacchanti.",
  "tika-s0203t4:72_3": "Evaṁbhūtā paguṇabhāvamāpāditā samathavipassanādhammā viya suṭṭhutaraṁ vasībhāvaṁ pāpitā jhānābhiññā viya ca vasībhūtā hutvā uparūpari brūhentīti āha – ‘‘vasībhāvaṁ gacchantī’’ti.",
  "tika-s0203t4:72_4": "Tathā hi te kadāci bhavapatthanāya anuppāditāyapi appahīnabhāvenevassā tiṭṭhanti.",
  "tika-s0203t4:72_5": "Akusalā dhammāva yebhuyyena dassanāyatanena vināsadassanato pavattanti parivaḍḍhanti ca.",
  "tika-s0203t4:72_6": "Pañcadvārikadarathāti pañcadvārikajavanasahagatā akusaladarathā.",
  "tika-s0203t4:72_7": "Evaṁ manodvārikadarathā veditabbā.",
  "tika-s0203t4:72_8": "Santāpāti darathehi balavanto sampayuttadhammānaṁ nissayassa ca santāpanakarā.",
  "tika-s0203t4:72_9": "Pariḷāhāti tatopi balavatarā tesaṁyeva paridahanakarā.",
  "tika-s0203t4:73_0": "430.Pañcadvārikasukhaṁ,",
  "tika-s0203t4:73_1": "na kāyappasādasannissitasukhameva.",
  "tika-s0203t4:73_2": "Manodvārikasukhanti manodvārikacittasannissitasukhaṁ,",
  "tika-s0203t4:73_3": "na yaṁ kiñci cetasikasukhaṁ tassa kāyikasukhaggahaṇeneva gahitattā.",
  "tika-s0203t4:73_4": "Pañcadvārikajavanena samāpajjanaṁ vā vuṭṭhānaṁ vā natthīti idaṁ manodvārikajavanena tassa sambhavaṁ dassetuṁ, maggassa vasena vuttaṁ,",
  "tika-s0203t4:73_5": "na pana tappasaṅgasaṅkānivattanatthaṁ.",
  "tika-s0203t4:73_6": "Viññattimattampi janetuṁ asamatthaṁ samāpajjanassa kathaṁ paccayo hoti,",
  "tika-s0203t4:73_7": "buddhānaṁ pana bhagavantānaṁ hotīti ce?",
  "tika-s0203t4:73_8": "Tathāpi tassa āsannaṭṭhāne pañcadvārikacittappavattiyā asambhavo eva tādisassa pubbābhogassa tasmiṁ kāle asambhavato.",
  "tika-s0203t4:73_9": "Eteneva yā kesañci ariyadhamme akovidānaṁ ghaṭasabhāvādīsu buddhitulyakāritāpatticodanā;",
  "tika-s0203t4:73_10": "sā paṭikkhittāti daṭṭhabbā taṁtaṁpurimābhogavasena tena tena pañcadvārikābhiniyatamanoviññāṇassa parato pavattamānamanoviññāṇena tasmiṁ tasmiṁ atthe vaṇṇasaṇṭhānādivisesassa vinicchinitabbato.",
  "tika-s0203t4:73_11": "Uppannamattakameva hotīti pañcadvārikajavanaṁ tādisaṁ kiñci atthanicchayakiccaṁ kātuṁ na sakkoti,",
  "tika-s0203t4:73_12": "kevalaṁ uppannamattameva hoti.",
  "tika-s0203t4:73_13": "Ayanti ‘‘ādīnavānupassino’’tiādinā vuttā.",
  "tika-s0203t4:74_0": "431.Kusalacitta…pe… bhūtassāti vuṭṭhānagāminivipassanāsahagatakusalacittassa sampayuttacetosukhasamaṅgībhūtassa.",
  "tika-s0203t4:74_1": "Pubbasuddhikāti magguppattito,",
  "tika-s0203t4:74_2": "vipassanārambhatopi vā pubbeva suddhā.",
  "tika-s0203t4:74_3": "Tenāha – ‘‘ādito paṭṭhāya parisuddhāva hontī’’ti.",
  "tika-s0203t4:74_4": "Sabbatthakakārāpakaṅgānīti sīlavisodhanassa cittasamādhānassa vipassanābhiyogassa maggena pahātabbakilesapahānassāti sabbassapi maggasambhārakiccassa kārāpakaṅgāni.",
  "tika-s0203t4:74_5": "Aṭṭhaṅgiko vāti paṭhamajjhāniko vā aṭṭhaṅgiko,",
  "tika-s0203t4:74_6": "dutiyajjhāniko vā sattaṅgiko hoti.",
  "tika-s0203t4:75_0": "Imameva suttapadesaṁ gahetvāti,",
  "tika-s0203t4:75_1": "‘‘yā tathābhūtassa diṭṭhī’’tiādinā sammādiṭṭhiādīnaṁ pañcannaṁyeva tasmiṁ ṭhāne gahitattā lokuttaramaggo pañcaṅgikoti vadati.",
  "tika-s0203t4:75_2": "Soti tathā vadanto vitaṇḍavādī. Anantaravacanenevāti,",
  "tika-s0203t4:75_3": "‘‘yā tathābhūtassa diṭṭhī’’tiādivacanassa,",
  "tika-s0203t4:75_4": "‘‘evamassāya’’ntiādinā anantaravacanena.",
  "tika-s0203t4:75_5": "Paṭisedhitabboti paṭikkhipitabbo.",
  "tika-s0203t4:75_6": "‘‘Ariyo aṭṭhaṅgiko maggo’’ti hi idaṁ vacanaṁ ariyamaggassa pañcaṅgikabhāvaṁ ujukameva paṭikkhipati.",
  "tika-s0203t4:75_7": "Yadi evaṁ ‘‘yā tathābhūtassa diṭṭhī’’tiādinā tattha pañcannaṁ eva aṅgānaṁ gahaṇaṁ kimatthiyanti āha ‘‘uttari cā’’tiādi.",
  "tika-s0203t4:75_8": "Sammāvācaṁ bhāveti ariyamaggasamaṅgī.",
  "tika-s0203t4:75_9": "Tenāha ‘‘micchāvācaṁ pajahatī’’ti.",
  "tika-s0203t4:75_10": "Yasmiñhi khaṇe sammāvācā bhāvanāpāripūriṁ gacchati,",
  "tika-s0203t4:75_11": "tasmiṁyeva micchāvācā pajahīyatīti.",
  "tika-s0203t4:75_12": "Saheva viratiyā pūrenti samucchedaviratiyā vinā dukkhapariññādīnaṁ asambhavato.",
  "tika-s0203t4:75_13": "Ādito paṭṭhāya parisuddhāneva vaṭṭanti parisuddhe sīle patiṭṭhitasseva bhāvanāya ijjhanato.",
  "tika-s0203t4:75_14": "Yathāvuttamatthaṁ ganthantarenapi samatthetuṁ,",
  "tika-s0203t4:75_15": "‘‘subhaddasuttepi cā’’tiādi vuttaṁ.",
  "tika-s0203t4:75_16": "Anekesu suttasatesu aṭṭhaṅgikova maggo āgato, na pañcaṅgikoti adhippāyo.",
  "tika-s0203t4:76_0": "Sammāsati maggakkhaṇe kāyānupassanādicatukiccasādhikā hotīti taṁ catubbidhaṁ katvā dassento,",
  "tika-s0203t4:76_1": "‘‘maggasampayuttāva cattāro satipaṭṭhānā’’ti āha.",
  "tika-s0203t4:76_2": "Na catumaggasampayuttatāvasena. Esa nayo sammappadhānādīsupi.",
  "tika-s0203t4:76_3": "Aññamaññānativattamānā yuganaddhā yuttā viya ariyamaggayuganaddhā aññamaññaṁ paṭibaddhāti yuganaddhā.",
  "tika-s0203t4:76_4": "Tenāha – ‘‘ekakkhaṇikayuganandhā’’ti ariyamaggakkhaṇe eva hi samathavipassanā ekakkhaṇikā hutvā samadhuraṁ vattanti. Tenevāha ‘‘ete hī’’tiādi. Aññasmiṁ khaṇe samāpatti,",
  "tika-s0203t4:76_5": "aññasmiṁ vipassanāti idaṁ tesaṁ tattha tattha kiccato adhikabhāvaṁ sandhāya vuttaṁ, na aññathā. Na hi paññārahitā samāpatti,",
  "tika-s0203t4:76_6": "samādhirahitā ca vipassanā atthi.",
  "tika-s0203t4:76_7": "Ariyamagge pana ekakkhaṇikā samadhuratāya ekarasabhāvenāti attho.",
  "tika-s0203t4:76_8": "Phalavimuttīti arahattaphalavimutti.",
  "tika-s0203t4:76_9": "Sesaṁ heṭṭhā vuttanayattā suviññeyyameva.",
  "tika-s0203t4:77_0": "Mahāsaḷāyatanikasuttavaṇṇanāya līnatthappakāsanā samattā.",
  "tika-s0203t4:78_0": "8. Nagaravindeyyasuttavaṇṇanā",
  "tika-s0203t4:79_0": "435.Samavisamaṁcarantīti kāyasamādiṁ samaññeva,",
  "tika-s0203t4:79_1": "kāyavisamādiṁ visamaññeva caranti karonti paṭipajjanti.",
  "tika-s0203t4:79_2": "Taṁ pana samavisamaṁ aññamaññaṁ viruddhattā visadisattā na ekasmiṁ kāle sambhavatīti āha – ‘‘kālena samaṁ kālena visama’’nti.",
  "tika-s0203t4:79_3": "Samacariyampi hi etanti pubbe samacariyāya jotitattā vuttaṁ.",
  "tika-s0203t4:80_0": "437.",
  "tika-s0203t4:80_1": "Ākaronti adhippetamatthaṁ ñāpenti pabodhentīti ākārā,",
  "tika-s0203t4:80_2": "ñāpakakāraṇanti āha – ‘‘ke ākārāti kāni kāraṇānī’’ti. Anubuddhiyoti anumānañāṇāni.",
  "tika-s0203t4:80_3": "Tañhi yathādiṭṭhamatthaṁ diṭṭhabhāvena anveti anugacchatīti ‘‘anvayā’’ti vuccati.",
  "tika-s0203t4:80_4": "Haritatiṇacampakavanādivasenāti haritakambalādisadisatiṇādivasena vitthāritakanakapaṭādisadivikasitacampakavanādivasena.",
  "tika-s0203t4:80_5": "Ādisaddena cettha kīcakaveṇusaddamadhurasaphalāphalavasena saddarasānaṁ atthibhāvo veditabboti.",
  "tika-s0203t4:80_6": "Campakavaseneva pana phassagandhānampi atthibhāvo vuttoti.",
  "tika-s0203t4:80_7": "Tenāha – ‘‘rūpādayo pañca kāmaguṇā atthī’’ti.",
  "tika-s0203t4:80_8": "‘‘Itthirūpādīni sandhāyetaṁ kathita’’nti vatvā indriyabaddhā vā hontu rūpādayo anindriyabaddhā vā,",
  "tika-s0203t4:80_9": "sabbepi cete kilesuppattinimittatāya kāmaguṇā evāti codanaṁ sandhāya visabhāgitthigatā rūpādayo savisesaṁ kilesuppattinimittanti dassento, ‘‘tāni hī’’tiādimāha.",
  "tika-s0203t4:81_0": "Tattha tānīti rūpādīni. Hi-saddo hetuattho.",
  "tika-s0203t4:81_1": "Tena yathāvuttamatthaṁ samattheti,",
  "tika-s0203t4:81_2": "‘‘yasmā purisassa cittaṁ pariyādāya tiṭṭhanti,",
  "tika-s0203t4:81_3": "tasmā itthirūpādīni sandhāya etaṁ kathita’’nti.",
  "tika-s0203t4:81_4": "Purisassa cittanti purisassa catubhūmakaṁ kusalacittaṁ pariyādāya gahetvā antomuṭṭhigataṁ viya katvā.",
  "tika-s0203t4:81_5": "‘‘Hatthikāyaṁ pariyādiyitvā’’tiādīsu (saṁ. ni.",
  "tika-s0203t4:81_6": "1.126) hi gahaṇaṁ pariyādānaṁ nāma,",
  "tika-s0203t4:81_7": "‘‘aniccasaññā bhāvitā bahulīkatā sabbaṁ kāmarāgaṁ pariyādiyatī’’tiādīsu (saṁ. ni. 3.102) khepanaṁ pariyādānaṁ, idha ubhayampi vaṭṭati.",
  "tika-s0203t4:81_8": "Idāni yathāvuttamatthaṁ sutteneva sādhetuṁ, ‘‘yathāhā’’tiādi vuttaṁ. Tattha ‘‘nāhaṁ,",
  "tika-s0203t4:81_9": "bhikkhave’’tiādīsu na-kāro paṭisedhattho.",
  "tika-s0203t4:81_10": "Ahanti bhagavā attānaṁ niddisati. Bhikkhaveti bhikkhū ālapati.",
  "tika-s0203t4:81_11": "Aññanti idāni vattabbaṁ itthirūpato aññaṁ. Ekarūpampīti ekampi rūpaṁ.",
  "tika-s0203t4:81_12": "Samanupassāmīti ñāṇassa samanupassanā adhippetā,",
  "tika-s0203t4:81_13": "heṭṭhā na-kāraṁ ānetvā sambandhitabbaṁ. Ayañhettha attho – ‘‘ahaṁ, bhikkhave,",
  "tika-s0203t4:81_14": "sabbaññutaññāṇena sabbaso olokento aññaṁ ekarūpampi na samanupassāmī’’ti.",
  "tika-s0203t4:81_15": "Yaṁ evaṁ purisassa cittaṁ pariyādāya tiṭṭhatīti yaṁ rūpaṁ rūpagarukassa purisassa sabbampi kusalacittaṁ pavattituṁ appadānavasena pariyādiyitvā gahetvā khepetvā ca tiṭṭhati.",
  "tika-s0203t4:81_16": "Yathayidaṁ itthirūpanti itthiyā rūpakāyaṁ.",
  "tika-s0203t4:81_17": "Rūpasaddo khandhādianekatthavācako,",
  "tika-s0203t4:81_18": "idha pana itthiyā catusamuṭṭhāne rūpāyatane vaṇṇadhātuyaṁ daṭṭhabbo. ‘‘Itthirūpaṁ, bhikkhave,",
  "tika-s0203t4:81_19": "purisassa cittaṁ pariyādāya tiṭṭhatī’’ti idaṁ purimasseva daḷhīkaraṇatthaṁ vuttaṁ. Purimaṁ ‘‘yathayidaṁ, bhikkhave,",
  "tika-s0203t4:81_20": "itthirūpa’’nti idaṁ opammavasena vuttaṁ,",
  "tika-s0203t4:81_21": "idaṁ pariyādānabhāve nidassananti daṭṭhabbaṁ. Sesaṁ suviññeyyameva.",
  "tika-s0203t4:82_0": "Nagaravindeyyasuttavaṇṇanāya līnatthappakāsanā samattā.",
  "tika-s0203t4:83_0": "9. Piṇḍapātapārisuddhisuttavaṇṇanā",
  "tika-s0203t4:84_0": "438.",
  "tika-s0203t4:84_1": "Dhammasenāpatino paṭisallīyanassa adhippetattā, upari ca pāḷiyaṁ, ‘‘suññatāvihārena kho ahaṁ, bhante,",
  "tika-s0203t4:84_2": "etarahi bahulaṁ viharāmī’’ti (ma. ni.",
  "tika-s0203t4:84_3": "3.438) vuttattā ‘‘paṭisallānāti phalasamāpattito’’ti āha.",
  "tika-s0203t4:85_0": "Vippasannānīti visesato pasannāni.",
  "tika-s0203t4:85_1": "Okāsavasenāti indriyānaṁ patiṭṭhitokāsavasena.",
  "tika-s0203t4:85_2": "Nanu tāni indriyāni sabhāvato vippasannāni hontīti? Saccaṁ honti.",
  "tika-s0203t4:85_3": "Na hidaṁ tādisaṁ pasannataṁ sandhāya vuttaṁ,",
  "tika-s0203t4:85_4": "idaṁ pana santapaṇītasamāpattisamuṭṭhitānaṁ paccupaṭṭhitānaṁ cittajarūpānaṁ vasena sesatisantatirūpānaṁ seṭṭhataraṁ paṇītabhāvāpattiṁ sandhāya vuttaṁ.",
  "tika-s0203t4:85_5": "Phalasamāpattitoti suññatānupassanāvasena samāpannaphalasamāpattito.",
  "tika-s0203t4:85_6": "Mahantānaṁ buddhādīnaṁ purisānaṁ vihāro mahāpurisavihāro.",
  "tika-s0203t4:85_7": "Tenāha – ‘‘buddha…pe… vihāro’’ti.",
  "tika-s0203t4:85_8": "Vihārato paṭṭhāyāti parikkhitte ca vihāre parikkhepato paṭṭhāya,",
  "tika-s0203t4:85_9": "aparikkhitte ca parikkhepārahaṭṭhānato paṭṭhāya.",
  "tika-s0203t4:85_10": "Keci pana ‘‘vihārabbhantarato paṭṭhāyā’’ti vadanti.",
  "tika-s0203t4:85_11": "Yāva gāmassa indakhīlāti gāmassa abbhantarindakhīlo.",
  "tika-s0203t4:85_12": "Gehapaṭipāṭiyācaritvāti piṇḍāya caritvā.",
  "tika-s0203t4:85_13": "Yāva nagaradvārena nikkhamanāti nagaradvārena yāva nikkhamanapadesā.",
  "tika-s0203t4:85_14": "Yāva vihārāti yāva vihārabbhantarā.",
  "tika-s0203t4:85_15": "Paṭikkantamaggoti nivattanamaggo.",
  "tika-s0203t4:85_16": "Ārammaṇe paṭihaññanākārena pavattamānampi paṭighasampayuttaṁ citte paṭihanantaṁ viya pavattatīti āha – ‘‘citte paṭihaññanakilesajāta’’nti.",
  "tika-s0203t4:85_17": "Divasañca rattiñca anusikkhantenāti etaṁyeva rāgādippahāyiniṁ sammāpaṭipattiṁ divā ca rattiñca anu anu sikkhantena uparūpari vaḍḍhentena.",
  "tika-s0203t4:86_0": "440.Pahīnā nu kho me pañca kāmaguṇāti ettha kāmaguṇappahānaṁ nāma tappaṭibaddhachandarāgappahānaṁ.",
  "tika-s0203t4:86_1": "Tathā hi vuttaṁ – ‘‘tiṭṭhanti citrāni tatheva loke,",
  "tika-s0203t4:86_2": "athettha dhīrā vinayanti chanda’’nti.",
  "tika-s0203t4:86_3": "Ekabhikkhussa paccavekkhaṇā nānāti ekasseva bhikkhuno,",
  "tika-s0203t4:86_4": "‘‘pahīnā nu kho me pañca kāmaguṇā’’tiādinā pāḷiyaṁ āgatā nānāpaccavekkhaṇā honti.",
  "tika-s0203t4:86_5": "Nānābhikkhūnanti visuṁ visuṁ anekesaṁ bhikkhūnaṁ.",
  "tika-s0203t4:86_6": "Paccavekkhaṇā nānāti vuttanānāpaccavekkhaṇā.",
  "tika-s0203t4:86_7": "Idāni tameva saṅkhepato vuttamatthaṁ vitthārato dassetuṁ, ‘‘katha’’ntiādi vuttaṁ.",
  "tika-s0203t4:86_8": "Tattha ‘‘paccavekkhatī’’ti vuttaṁ,",
  "tika-s0203t4:86_9": "kathaṁ pana paccavekkhatīti āha ‘‘pahīnā nu kho’’tiādi.",
  "tika-s0203t4:86_10": "Vīriyaṁ paggayhāti catubbidhasammappadhānavīriyaṁ ārabhitvā vipassanaṁ vaḍḍhitvā.",
  "tika-s0203t4:86_11": "Maggānantaraṁ anāgāmiphalaṁ patvāti vacanaseso.",
  "tika-s0203t4:86_12": "Phalānantaraṁ magganti tasmiṁ anāgāmimagge ṭhito phalasamāpattito vuṭṭhāya aggamaggatthāya vipassanaṁ ārabhitvā tasmiṁyeva āsane na cireneva vipassanaṁ ussukkāpetvā arahattamaggaṁ gaṇhanto nirodhadhammānuppattiyā vipassanāparivāsābhāvato phalānantaraṁ maggappatto nāma hotīti katvā.",
  "tika-s0203t4:87_0": "Tato vuṭṭhāyāti maggānantaraphalato vuṭṭhāya.",
  "tika-s0203t4:87_1": "Maggānantarato hi vuṭṭhito maggato vuṭṭhito viya hotīti tathā vuttaṁ.",
  "tika-s0203t4:87_2": "‘‘Phalānantaraṁ magga’’nti ettha phalaṁ anantaraṁ etassāti phalānantaraṁ.",
  "tika-s0203t4:87_3": "‘‘Phalānantaraṁ magga’’nti padadvayenapi anāgāmimaggaphalāni ceva vadatīti evamettha attho daṭṭhabbo.",
  "tika-s0203t4:87_4": "Nīvaraṇādīsupi eseva nayoti ettha,",
  "tika-s0203t4:87_5": "‘‘pahīnā nu kho me pañca nīvaraṇā’’tiādinā yojanā veditabbā.",
  "tika-s0203t4:87_6": "Etesanti ettha etesaṁ nīvaraṇapañcupādānakkhandhasatipaṭṭhānādīnaṁ.",
  "tika-s0203t4:87_7": "Pahānādīnīti pahānapariññābhāvanāsacchikiriyā.",
  "tika-s0203t4:87_8": "Nānāpaccavekkhaṇā hotīti tā paccavekkhaṇā nānāti adhippāyo.",
  "tika-s0203t4:87_9": "Etāsu pana paccavekkhaṇāsūti etāsu kāmaguṇapaccavekkhaṇādīsu dvādasasu paccavekkhaṇāsu.",
  "tika-s0203t4:87_10": "Ekaṁ paccavekkhaṇaṁ paccavekkhati dvādasasu nayesu ekeneva kiccasiddhito. Añño bhikkhu. Ekanti aññaṁ paccavekkhati.",
  "tika-s0203t4:87_11": "Aññattho hi ayaṁ ekasaddo ‘‘ittheke’’tiādīsu (ma. ni. 3.21, 27) viyāti.",
  "tika-s0203t4:87_12": "Nānābhikkhūnaṁ pana ekā paccavekkhaṇā,",
  "tika-s0203t4:87_13": "nānābhikkhūnaṁ nānāpaccavekkhaṇāti evaṁ catukkapaccavekkhaṇampi ettha sambhavati.",
  "tika-s0203t4:87_14": "Imassa pana dvayassa vasena abhisamayo natthīti tadubhayaṁ aṭṭhakathāyaṁ na uddhaṭaṁ. Sesaṁ suviññeyyameva.",
  "tika-s0203t4:88_0": "Piṇḍapātapārisuddhisuttavaṇṇanāya līnatthappakāsanā samattā.",
  "tika-s0203t4:89_0": "10. Indriyabhāvanāsuttavaṇṇanā",
  "tika-s0203t4:90_0": "453.Evaṁnāmaketi ‘‘gajaṅgalā’’ti evaṁ itthiliṅgavasena laddhanāmake majjhimapadesassa mariyādaṭṭhānabhūte nigame.",
  "tika-s0203t4:90_1": "Suveḷu nāma nicalarukkhoti vadanti.",
  "tika-s0203t4:90_2": "Tato aññaṁ evāti pana adhippāyena ‘‘ekā rukkhajātī’’ti vuttaṁ.",
  "tika-s0203t4:90_3": "Cakkhusotānaṁ yathāsakavisayato nivāraṇaṁ damanaṁ indriyabhāvanā,",
  "tika-s0203t4:90_4": "tañca kho sabbaso adassanena asavanenāti āha – ‘‘cakkhunā rūpaṁ na passati, sotena saddaṁ na suṇātī’’ti.",
  "tika-s0203t4:90_5": "Sati hi dassane savane ca tāni adantāni abhāvitānevāti adhippāyo.",
  "tika-s0203t4:90_6": "Cakkhusotāni ca asampattaggāhitāya durakkhitānīti brāhmaṇo tesaṁyeva visayaggahaṇaṁ paṭikkhipi.",
  "tika-s0203t4:90_7": "Asadisāyāti aññatitthiyasamayehi asādhāraṇāya.",
  "tika-s0203t4:90_8": "Ālayanti kathetukāmatākāranti attho.",
  "tika-s0203t4:91_0": "454.Vipassanupekkhāti āraddhavipassakassa vipassanāñāṇena lakkhaṇattaye diṭṭhe saṅkhārānaṁ aniccabhāvādivicinane majjhattabhūtā vipassanāsaṅkhātā upekkhā.",
  "tika-s0203t4:91_1": "Sā pana yasmā bhāvanāvisesappattiyā heṭṭhimehi vipassanāvārehi santā ceva paṇītā ca,",
  "tika-s0203t4:91_2": "pageva cakkhuviññāṇādisahagatāhi upekkhāhi,",
  "tika-s0203t4:91_3": "tasmā āha – ‘‘esā santā esā paṇītā’’ti.",
  "tika-s0203t4:91_4": "Atappikāti santapaṇītabhāvanārasavasena tittiṁ na janeti. Tenevāha –",
  "tika-s0203t4:92_0": "‘‘Suññāgāraṁ paviṭṭhassa, santacittassa bhikkhuno;",
  "tika-s0203t4:93_0": "Amānusī ratī hoti, sammā dhammaṁ vipassato’’ti. (dha. pa. 373);",
  "tika-s0203t4:94_0": "Itīti evaṁ vakkhamānākārenāti attho.",
  "tika-s0203t4:94_1": "Ayaṁ bhikkhūti ayaṁ āraddhavipassako bhikkhūti yojanā.",
  "tika-s0203t4:94_2": "Cakkhudvāre rūpārammaṇamhīti cakkhudvāre āpāthagate rūpārammaṇe.",
  "tika-s0203t4:94_3": "Manāpanti manāpabhāvena pavattanakaṁ.",
  "tika-s0203t4:94_4": "Majjhatte manāpāmanāpanti iṭṭhamajjhatte manāpabhāvena amanāpabhāvena ca pavattanakaṁ manāpāmanāpaṁ nāmāti.",
  "tika-s0203t4:94_5": "Tenāha (‘‘neva manāpaṁ na amanāpa’’nti). Iminā manāpabhāvo gahito,",
  "tika-s0203t4:94_6": "‘‘neva manāpa’’nti iminā manāpabhāvo majjhatto ca ubhayaṁ ekadesato labbhatīti, ‘‘manāpāmanāpa’’nti vuttaṁ.",
  "tika-s0203t4:94_7": "Evaṁ ārammaṇe labbhamānavisesavasena tadārammaṇassa cittassa pākatikaṁ pavattiākāraṁ dassetvā idāni tappaṭisedhena ariyassa vinaye anuttaraṁ indriyabhāvanaṁ dassetuṁ,",
  "tika-s0203t4:94_8": "‘‘tassa rajjituṁ vā’’tiādi vuttaṁ.",
  "tika-s0203t4:94_9": "Tatrāyaṁ yojanā – tassa cittaṁ iṭṭhe ārammaṇe rajjituṁ vā aniṭṭhe ārammaṇe dussituṁ vā majjhatte ārammaṇe muyhituṁ vā. Adatvāti nisedhetvā.",
  "tika-s0203t4:94_10": "Pariggahetvāti parijānanavasena ñāṇena gahetvā ñātatīraṇapahānapariññāhi parijānitvā.",
  "tika-s0203t4:94_11": "Vipassanaṁ majjhatte ṭhapetīti anukkamena vipassanupekkhaṁ nibbattetvā taṁ saṅkhārupekkhaṁ pāpetvā ṭhapeti.",
  "tika-s0203t4:94_12": "Cakkhumāti na pasādacakkhuno atthitāmattajotanaṁ;",
  "tika-s0203t4:94_13": "atha kho tassa atisayena atthitājotanaṁ,",
  "tika-s0203t4:94_14": "‘‘sīlavā’’tiādīsu viyāti āha – ‘‘cakkhumāti sampannacakkhu visuddhanetto’’ti.",
  "tika-s0203t4:95_0": "456.Īsakaṁ poṇeti majjhe uccaṁ hutvā īsakaṁ poṇe, na antantena vaṅke.",
  "tika-s0203t4:95_1": "Tenāha – ‘‘rathīsā viya uṭṭhahitvā ṭhite’’ti.",
  "tika-s0203t4:96_0": "461.Paṭikūleti amanuññe ārammaṇe.",
  "tika-s0203t4:96_1": "Appaṭikūlasaññīti na paṭikūlasaññī.",
  "tika-s0203t4:96_2": "Taṁ pana appaṭikūlasaññitaṁ dassetuṁ,",
  "tika-s0203t4:96_3": "‘‘mettāpharaṇena vā’’tiādi vuttaṁ.",
  "tika-s0203t4:96_4": "Tattha paṭikūle aniṭṭhe vatthusmiṁ sattasaññite mettāpharaṇena vā dhātuso upasaṁhārena vā saṅkhārasaññite pana dhātuso upasaṁhārena vāti yojetabbaṁ.",
  "tika-s0203t4:96_5": "Appaṭikūlasaññī viharatīti hitesitāya dhammasabhāvacintanāya ca nappaṭikūlasaññī hutvā iriyāpathavihārena viharati.",
  "tika-s0203t4:96_6": "Appaṭikūle iṭṭhe vatthusmiṁ sattasaññite kesādiasucikoṭṭhāsamattamevāti asubhapharaṇena vāti asubhato manasikāravasena.",
  "tika-s0203t4:96_7": "Idaṁ rūpārūpamattaṁ aniccaṁ saṅkhatanti aniccato upasaṁhārena vā. Tato eva,",
  "tika-s0203t4:96_8": "‘‘dukkhaṁ vipariṇāmadhamma’’nti manasi karonto paṭikūlasaññī viharati. Sesapadesūti,",
  "tika-s0203t4:96_9": "‘‘paṭikūle ca appaṭikūle cā’’tiādinā āgatesu sesesu dvīsu padesu.",
  "tika-s0203t4:96_10": "Tattha hi iṭṭhāniṭṭhavatthūni ekajjhaṁ gahetvā vuttaṁ yathā sattānaṁ paṭhamaṁ paṭikūlato upaṭṭhitameva pacchā gahaṇākāravasena avatthantarena vā appaṭikūlato upaṭṭhāti.",
  "tika-s0203t4:96_11": "Yañca appaṭikūlato upaṭṭhitameva pacchā paṭikūlato upaṭṭhāti,",
  "tika-s0203t4:96_12": "tadubhayepi khīṇāsavo sace ākaṅkhati,",
  "tika-s0203t4:96_13": "vuttanayena appaṭikūlasaññī vihareyya paṭikūlasaññī vāti.",
  "tika-s0203t4:97_0": "Tadubhayaṁabhinivajjetvāti sabhāvato bhāvanānubhāvato ca upaṭṭhitaṁ ārammaṇaṁ paṭikūlasabhāvaṁ appaṭikūlasabhāvaṁ vāti taṁ ubhayaṁ pahāya aggahetvā. Sabbasmiṁ vatthusmiṁ pana,",
  "tika-s0203t4:97_1": "‘‘majjhatto hutvā viharitukāmo kiṁ karotī’’ti,",
  "tika-s0203t4:97_2": "vatvā tattha paṭipajjanavidhiṁ dassento,",
  "tika-s0203t4:97_3": "‘‘iṭṭhāniṭṭhesu…pe… domanassito hotī’’ti āha.",
  "tika-s0203t4:97_4": "Idāni yathāvuttamatthaṁ paṭisambhidāmaggapāḷiyā vibhāvetuṁ, ‘‘vuttaṁ heta’’ntiādimāha.",
  "tika-s0203t4:97_5": "Tassattho heṭṭhā vuttanayo eva.",
  "tika-s0203t4:97_6": "Satoti sativepullappattiyā satimā.",
  "tika-s0203t4:97_7": "Sampajānoti paññāvepullappattiyā sampajānakārī.",
  "tika-s0203t4:97_8": "Cakkhunārūpaṁ disvāti kāraṇavasena cakkhūti laddhavohārena rūpadassanasamatthena cakkhuviññāṇena,",
  "tika-s0203t4:97_9": "cakkhunā vā karaṇabhūtena rūpaṁ passitvā.",
  "tika-s0203t4:97_10": "Neva sumano hoti gehassitasomanassapaṭikkhepena nekkhammapakkhikāya kiriyāsomanassavedanāya.",
  "tika-s0203t4:98_0": "Imesu cāti ‘‘aññathā ca panānanda,",
  "tika-s0203t4:98_1": "ariyassa vinaye anuttarā indriyabhāvanā hotī’’tiādinā (ma. ni. 3.453), – ‘‘kathañcānanda,",
  "tika-s0203t4:98_2": "sekho hoti paṭipado’’tiādinā (ma. ni. 3.460); – ‘‘kathañcānanda,",
  "tika-s0203t4:98_3": "ariyo hoti bhāvitindriyo’’tiādinā (ma. ni.",
  "tika-s0203t4:98_4": "3.461) ca āgatesu tividhesu nayesu.",
  "tika-s0203t4:98_5": "Manāpaṁ amanāpaṁ manāpāmanāpanti ettha manāpaggahaṇena somanassayuttakusalākusalānaṁ,",
  "tika-s0203t4:98_6": "amanāpaggahaṇena domanassayuttaakusalānaṁ,",
  "tika-s0203t4:98_7": "manāpāmanāpaggahaṇena tabbidhurupekkhāyuttānaṁ saṅgahitattā paṭhamanaye ‘‘saṁkilesaṁ vaṭṭati,",
  "tika-s0203t4:98_8": "nikkilesaṁ vaṭṭatī’’ti vuttaṁ.",
  "tika-s0203t4:98_9": "Paṭhamanaye hi puthujjanassa adhippetattā saṁkilesakilesavippayuttampi yujjati.",
  "tika-s0203t4:98_10": "Dutiyanaye pana ‘‘so…pe… aḍḍīyatī’’tiādivacanato ‘‘paṭhamaṁ saṁkilesaṁ vaṭṭatī’’ti vuttaṁ.",
  "tika-s0203t4:98_11": "Sekkhassa adhippetattā cassa appahīnakilesavasena,",
  "tika-s0203t4:98_12": "‘‘saṁkilesampi vaṭṭatī’’ti vuttaṁ.",
  "tika-s0203t4:98_13": "Tatiyanaye arahato adhippetattā,",
  "tika-s0203t4:98_14": "‘‘tatiyaṁ nikkilesameva vaṭṭatī’’ti vuttaṁ.",
  "tika-s0203t4:98_15": "Sekkhavāre pana ‘‘cakkhumā puriso’’tiādikā upamā ekameva atthaṁ ñāpetuṁ āha.",
  "tika-s0203t4:98_16": "Tasmā cakkhudvārassa uppanne rāgādike vikkhambhetvā vipassanupekkhāya patiṭṭhānaṁ ariyā indriyabhāvanāti.",
  "tika-s0203t4:98_17": "Paṭhamanayo vipassakavasena āgato, dutiyo sekkhassa vasena,",
  "tika-s0203t4:98_18": "paṭhamadutiyo ca sekkhaputhujjanānaṁ mūlakammaṭṭhānavasena,",
  "tika-s0203t4:98_19": "tatiyo khīṇāsavassa ariyavihāravasena āgato.",
  "tika-s0203t4:98_20": "Paṭhamanaye ca puthujjanassa vasena,",
  "tika-s0203t4:98_21": "dutiyanaye sekkhassa vasena kusalaṁ vuttaṁ,",
  "tika-s0203t4:98_22": "tatiyanaye asekkhassa vasena kiriyābyākataṁ vuttanti ayaṁ viseso veditabbo.",
  "tika-s0203t4:99_0": "Papañcasūdaniyā majjhimanikāyaṭṭhakathāya",
  "tika-s0203t4:100_0": "Indriyabhāvanāsuttavaṇṇanāya līnatthappakāsanā samattā.",
  "tika-s0203t4:101_0": "Niṭṭhitā ca saḷāyatanavaggavaṇṇanā.",
  "tika-s0203t4:102_0": "Uparipaṇṇāsaṭīkā samattā."
}