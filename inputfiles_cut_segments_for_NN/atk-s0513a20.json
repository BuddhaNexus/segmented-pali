{
  "atk-s0513a20:0_0": " Namo tassa bhagavato arahato sammāsambuddhassa",
  "atk-s0513a20:1_0": "Jātaka-aṭṭhakathā",
  "atk-s0513a20:2_0": "(Dutiyo bhāgo)",
  "atk-s0513a20:3_0": "2. Dukanipāto",
  "atk-s0513a20:4_0": "1. Daḷhavaggo",
  "atk-s0513a20:6_0": " [151] 1. Rājovādajātakavaṇṇanā",
  "atk-s0513a20:7_0": "Daḷhaṁdaḷhassa khipatīti idaṁ satthā jetavane viharanto rājovādaṁ ārabbha kathesi. So tesakuṇajātake (jā. 2.17.1 ādayo) āvi bhavissati.",
  "atk-s0513a20:7_1": "Ekasmiṁ pana divase kosalarājā ekaṁ agatigataṁ dubbinicchayaṁ aḍḍaṁ vinicchinitvā bhuttapātarāso allahatthova alaṅkatarathaṁ abhiruyha satthu santikaṁ gantvā phullapadumasassirikesu pādesu nipatitvā satthāraṁ vanditvā ekamantaṁ nisīdi.",
  "atk-s0513a20:7_2": "Atha naṁ satthā etadavoca – ‘‘handa kuto nu tvaṁ, mahārāja, āgacchasi divā divassā’’ti. ‘‘Bhante,",
  "atk-s0513a20:7_3": "ajja ekaṁ agatigataṁ dubbinicchayaṁ aḍḍaṁ vinicchinanto okāsaṁ alabhitvā idāni taṁ tīretvā bhuñjitvā allahatthova tumhākaṁ upaṭṭhānaṁ āgatomhī’’ti. Satthā ‘‘mahārāja,",
  "atk-s0513a20:7_4": "dhammena samena aḍḍavinicchayaṁ nāma kusalaṁ, saggamaggo esa. Anacchariyaṁ kho panetaṁ,",
  "atk-s0513a20:7_5": "yaṁ tumhe mādisassa sabbaññubuddhassa santikā ovādaṁ labhamānā dhammena samena aḍḍaṁ vinicchineyyātha. Etadeva acchariyaṁ,",
  "atk-s0513a20:7_6": "yaṁ pubbe rājāno asabbaññūnampi paṇḍitānaṁ vacanaṁ sutvā dhammena samena aḍḍaṁ vinicchinantā cattāri agatigamanāni vajjetvā dasa rājadhamme akopetvā dhammena rajjaṁ kāretvā saggapuraṁ pūrayamānā agamiṁsū’’ti vatvā tena yācito atītaṁ āhari.",
  "atk-s0513a20:8_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchismiṁ paṭisandhiṁ gahetvā laddhagabbhaparihāro sotthinā mātukucchimhā nikkhami.",
  "atk-s0513a20:8_1": "Nāmaggahaṇadivase panassa ‘‘brahmadattakumāro’’tveva nāmaṁ akaṁsu.",
  "atk-s0513a20:8_2": "So anupubbena vayappatto soḷasavassakāle takkasilaṁ gantvā sabbasippesu nipphattiṁ patvā pitu accayena rajje patiṭṭhāya dhammena samena rajjaṁ kāresi,",
  "atk-s0513a20:8_3": "chandādivasena agantvā vinicchayaṁ anusāsi.",
  "atk-s0513a20:8_4": "Tasmiṁ evaṁ dhammena rajjaṁ kārente amaccāpi dhammeneva vohāraṁ vinicchiniṁsu.",
  "atk-s0513a20:8_5": "Vohāresu dhammena vinicchayamānesu kūṭaḍḍakārakā nāma nāhesuṁ,",
  "atk-s0513a20:8_6": "tesaṁ abhāvā aḍḍatthāya rājaṅgaṇe uparavo pacchijji.",
  "atk-s0513a20:8_7": "Amaccā divasampi vinicchayaṭṭhāne nisīditvā kañci vinicchayatthāya āgacchantaṁ adisvā uṭṭhāya pakkamanti,",
  "atk-s0513a20:8_8": "vinicchayaṭṭhānaṁ chaḍḍetabbabhāvaṁ pāpuṇi.",
  "atk-s0513a20:9_0": "Bodhisatto cintesi – ‘‘mayi dhammena rajjaṁ kārente vinicchayaṭṭhānaṁ āgacchantā nāma natthi, uparavo pacchijji,",
  "atk-s0513a20:9_1": "vinicchayaṭṭhānaṁ chaḍḍetabbabhāvaṁ pattaṁ,",
  "atk-s0513a20:9_2": "idāni mayā attano aguṇaṁ pariyesituṁ vaṭṭati ‘ayaṁ nāma me aguṇo’ti sutvā taṁ pahāya guṇesuyeva vattissāmī’’ti.",
  "atk-s0513a20:9_3": "Tato paṭṭhāya ‘‘atthi nu kho me koci aguṇavādī’’ti pariggaṇhanto antovaḷañjakānaṁ antare kañci aguṇavādiṁ adisvā attano guṇakathameva sutvā ‘‘ete mayhaṁ bhayenāpi aguṇaṁ avatvā guṇameva vadeyyu’’nti bahivaḷañjanake pariggaṇhanto tatthāpi adisvā antonagare pariggaṇhi.",
  "atk-s0513a20:9_4": "Bahinagare catūsu dvāresu catugāmake pariggaṇhi.",
  "atk-s0513a20:9_5": "Tatthāpi kañci aguṇavādiṁ adisvā attano guṇakathameva sutvā ‘‘janapadaṁ pariggaṇhissāmī’’ti amacce rajjaṁ paṭicchāpetvā rathaṁ āruyha sārathimeva gahetvā aññātakavesena nagarā nikkhamitvā janapadaṁ pariggaṇhamāno yāva paccantabhūmiṁ gantvā kañci aguṇavādiṁ adisvā attano guṇakathameva sutvā paccantasīmato mahāmaggena nagarābhimukhoyeva nivatti.",
  "atk-s0513a20:10_0": "Tasmiṁ pana kāle balliko nāma kosalarājāpi dhammena rajjaṁ kārento aguṇakathaṁ gavesanto hutvā antovaḷañjakādīsu aguṇavādiṁ adisvā attano guṇakathameva sutvā janapadaṁ pariggaṇhanto taṁ padesaṁ agamāsi.",
  "atk-s0513a20:10_1": "Te ubhopi ekasmiṁ ninnaṭṭhāne sakaṭamagge abhimukhā ahesuṁ,",
  "atk-s0513a20:10_2": "rathassa ukkamanaṭṭhānaṁ natthi.",
  "atk-s0513a20:10_3": "Atha ballikarañño sārathi bārāṇasirañño sārathiṁ ‘‘tava rathaṁ ukkamāpehī’’ti āha. Sopi ‘‘ambho sārathi, tava rathaṁ ukkamāpehi,",
  "atk-s0513a20:10_4": "imasmiṁ rathe bārāṇasirajjasāmiko brahmadattamahārājā nisinno’’ti āha. Itaropi naṁ ‘‘ambho sārathi,",
  "atk-s0513a20:10_5": "imasmiṁ rathe kosalarajjasāmiko ballikamahārājā nisinno,",
  "atk-s0513a20:10_6": "tava rathaṁ ukkamāpetvā amhākaṁ rañño rathassa okāsaṁ dehī’’ti āha.",
  "atk-s0513a20:10_7": "Bārāṇasirañño sārathi ‘‘ayampi kira rājāyeva,",
  "atk-s0513a20:10_8": "kiṁ nu kho kātabba’’nti cintento ‘‘attheso upāyo’’ti vayaṁ pucchitvā ‘‘daharassa rathaṁ ukkamāpetvā mahallakassa okāsaṁ dāpessāmī’’ti sanniṭṭhānaṁ katvā taṁ sārathiṁ kosalarañño vayaṁ pucchitvā pariggaṇhanto ubhinnampi samānavayabhāvaṁ ñatvā rajjaparimāṇaṁ balaṁ dhanaṁ yasaṁ jātiṁ gottaṁ kulapadesanti sabbaṁ pucchitvā ‘‘ubhopi tiyojanasatikassa rajjassa sāmino samānabaladhanayasajātigottakulapadesā’’ti ñatvā ‘‘sīlavantassa okāsaṁ dassāmī’’ti cintetvā ‘‘bho sārathi,",
  "atk-s0513a20:10_9": "tumhākaṁ rañño sīlācāro kīdiso’’ti pucchi.",
  "atk-s0513a20:10_10": "So ‘‘ayañca ayañca amhākaṁ rañño sīlācāro’’ti attano rañño aguṇameva guṇato pakāsento paṭhamaṁ gāthamāha –",
  "atk-s0513a20:11_0": "1.",
  "atk-s0513a20:12_0": " ‘‘Daḷhaṁ daḷhassa khipati, balliko mudunā muduṁ;",
  "atk-s0513a20:13_0": "Sādhumpi sādhunā jeti, asādhumpi asādhunā;",
  "atk-s0513a20:14_0": "Etādiso ayaṁ rājā, maggā uyyāhi sārathī’’ti.",
  "atk-s0513a20:15_0": "Tattha daḷhaṁ daḷhassa khipatīti yo daḷho hoti balavadaḷhena pahārena vā vacanena vā jinitabbo,",
  "atk-s0513a20:15_1": "tassa daḷhameva pahāraṁ vā vacanaṁ vā khipati.",
  "atk-s0513a20:15_2": "Evaṁ daḷhova hutvā taṁ jinātīti dasseti. Ballikoti tassa rañño nāmaṁ.",
  "atk-s0513a20:15_3": "Mudunā mudunti mudupuggalaṁ sayampi mudu hutvā mudunāva upāyena jināti.",
  "atk-s0513a20:15_4": "Sādhumpi sādhunā jetīti ye sādhū sappurisā,",
  "atk-s0513a20:15_5": "te sayampi sādhu hutvā sādhunāva upāyena jināti.",
  "atk-s0513a20:15_6": "Asādhumpi asādhunāti ye pana asādhū,",
  "atk-s0513a20:15_7": "te sayampi asādhu hutvā asādhunāva upāyena jinātīti dasseti.",
  "atk-s0513a20:15_8": "Etādiso ayaṁ rājāti ayaṁ amhākaṁ kosalarājā sīlācārena evarūpo.",
  "atk-s0513a20:15_9": "Maggā uyyāhi sārathīti attano rathaṁ maggā ukkamāpetvā uyyāhi, uppathena yāhi,",
  "atk-s0513a20:15_10": "amhākaṁ rañño maggaṁ dehīti vadati.",
  "atk-s0513a20:16_0": "Atha naṁ bārāṇasirañño sārathi ‘‘ambho,",
  "atk-s0513a20:16_1": "kiṁ pana tayā attano rañño guṇakathā kathitā’’ti vatvā ‘‘āmā’’ti vutte ‘‘yadi pana ete guṇāti vadasi,",
  "atk-s0513a20:16_2": "aguṇā pana kīdisī’’ti vatvā ‘‘ete tāva aguṇā hontu,",
  "atk-s0513a20:16_3": "tumhākaṁ pana rañño kīdiso guṇo’’ti vutte ‘‘tena hi suṇāhī’’ti dutiyaṁ gāthamāha –",
  "atk-s0513a20:17_0": "2.",
  "atk-s0513a20:18_0": " ‘‘Akkodhena jine kodhaṁ, asādhuṁ sādhunā jine;",
  "atk-s0513a20:19_0": "Jine kadariyaṁ dānena, saccenālikavādinaṁ;",
  "atk-s0513a20:20_0": "Etādiso ayaṁ rājā, maggā uyyāhi sārathī’’ti.",
  "atk-s0513a20:21_0": "Tattha etādisoti etehi ‘‘akkodhena jine kodha’’ntiādivasena vuttehi guṇehi samannāgato.",
  "atk-s0513a20:21_1": "Ayañhi kuddhaṁ puggalaṁ sayaṁ akkodho hutvā akkodhena jināti,",
  "atk-s0513a20:21_2": "asādhuṁ pana sayaṁ sādhu hutvā sādhunāva upāyena jināti,",
  "atk-s0513a20:21_3": "kadariyaṁ thaddhamacchariṁ sayaṁ dāyako hutvā dānena jināti.",
  "atk-s0513a20:21_4": "Saccenālikavādinanti musāvādiṁ sayaṁ saccavādī hutvā saccena jināti. Maggā uyyāhi sārathīti, samma sārathi, maggato apagaccha.",
  "atk-s0513a20:21_5": "Evaṁvidhasīlācāraguṇayuttassa amhākaṁ rañño maggaṁ dehi,",
  "atk-s0513a20:21_6": "amhākaṁ rājā maggassa anucchavikoti.",
  "atk-s0513a20:22_0": "Evaṁ vutte ballikarājā ca sārathi ca ubhopi rathā otaritvā asse mocetvā rathaṁ apanetvā bārāṇasirañño maggaṁ adaṁsu.",
  "atk-s0513a20:22_1": "Bārāṇasirājā ballikarañño ‘‘raññā nāma idañcidañca kātuṁ vaṭṭatī’’ti ovādaṁ datvā bārāṇasiṁ gantvā dānādīni puññāni katvā jīvitapariyosāne saggapuraṁ pūresi.",
  "atk-s0513a20:22_2": "Ballikarājāpi tassa ovādaṁ gahetvā janapadaṁ pariggahetvā attano aguṇavādiṁ adisvāva sakanagaraṁ gantvā dānādīni puññāni katvā jīvitapariyosāne saggapurameva pūresi.",
  "atk-s0513a20:23_0": "Satthā kosalarājassa ovādatthāya imaṁ dhammadesanaṁ āharitvā jātakaṁ samodhānesi – ‘‘tadā ballikarañño sārathi moggallāno ahosi, ballikarājā ānando,",
  "atk-s0513a20:23_1": "bārāṇasirañño sārathi sāriputto,",
  "atk-s0513a20:23_2": "bārāṇasirājā pana ahameva ahosi’’nti.",
  "atk-s0513a20:24_0": "Rājovādajātakavaṇṇanā paṭhamā.",
  "atk-s0513a20:26_0": " [152] 2. Siṅgālajātakavaṇṇanā",
  "atk-s0513a20:27_0": "Asamekkhitakammantanti idaṁ satthā kūṭāgārasālāyaṁ viharanto vesālivāsikaṁ ekaṁ nhāpitaputtaṁ ārabbha kathesi.",
  "atk-s0513a20:27_1": "Tassa kira pitā rājūnaṁ rājorodhānaṁ rājakumārānaṁ rājakumārikānañca massukaraṇakesasaṇṭhapanaaṭṭhapadaṭṭhapanādīni sabbakiccāni karoti saddho pasanno tisaraṇagato samādinnapañcasīlo,",
  "atk-s0513a20:27_2": "antarantare satthu dhammaṁ suṇanto kālaṁ vītināmeti.",
  "atk-s0513a20:27_3": "So ekasmiṁ divase rājanivesane kammaṁ kātuṁ gacchanto attano puttaṁ gahetvā gato.",
  "atk-s0513a20:27_4": "So tattha ekaṁ devaccharāpaṭibhāgaṁ alaṅkatapaṭiyattaṁ licchavikumārikaṁ disvā kilesavasena paṭibaddhacitto hutvā pitarā saddhiṁ rājanivesanā nikkhamitvā ‘‘etaṁ kumārikaṁ labhamāno jīvissāmi,",
  "atk-s0513a20:27_5": "alabhamānassa me ettheva maraṇa’’nti āhārupacchedaṁ katvā mañcakaṁ parissajitvā nipajji.",
  "atk-s0513a20:28_0": "Atha naṁ pitā upasaṅkamitvā ‘‘tāta,",
  "atk-s0513a20:28_1": "avatthumhi chandarāgaṁ mā kari, hīnajacco tvaṁ nhāpitaputto,",
  "atk-s0513a20:28_2": "licchavikumārikā khattiyadhītā jātisampannā, na sā tuyhaṁ anucchavikā,",
  "atk-s0513a20:28_3": "aññaṁ te jātigottehi sadisaṁ kumārikaṁ ānessāmī’’ti āha. So pitu kathaṁ na gaṇhi.",
  "atk-s0513a20:28_4": "Atha naṁ mātā bhātā bhaginī cūḷapitā cūḷamātāti sabbepi ñātakā ceva mittasuhajjā ca sannipatitvā saññāpentāpi saññāpetuṁ nāsakkhiṁsu.",
  "atk-s0513a20:28_5": "So tattheva sussitvā parisussitvā jīvitakkhayaṁ pāpuṇi.",
  "atk-s0513a20:28_6": "Athassa pitā sarīrakiccapetakiccāni katvā tanusoko ‘‘satthāraṁ vandissāmī’’ti bahuṁ gandhamālāvilepanaṁ gahetvā mahāvanaṁ gantvā satthāraṁ pūjetvā vanditvā ekamantaṁ nisinno ‘‘kiṁ nu kho, upāsaka,",
  "atk-s0513a20:28_7": "bahūni divasāni na dissasī’’ti vutte tamatthaṁ ārocesi. Satthā ‘‘na kho, upāsaka,",
  "atk-s0513a20:28_8": "idāneva tava putto avatthusmiṁ chandarāgaṁ uppādetvā vināsaṁ pāpuṇi,",
  "atk-s0513a20:28_9": "pubbepi pattoyevā’’ti vatvā tena yācito atītaṁ āhari.",
  "atk-s0513a20:29_0": "Atīte bārāṇasiyaṁ brahmadatte rajjaṁ kārente bodhisatto himavantapadese sīhayoniyaṁ nibbatti.",
  "atk-s0513a20:29_1": "Tassa cha kaniṭṭhabhātaro ekā ca bhaginī ahosi,",
  "atk-s0513a20:29_2": "sabbepi kañcanaguhāyaṁ vasanti.",
  "atk-s0513a20:29_3": "Tassā pana guhāya avidūre rajatapabbate ekā phalikaguhā atthi, tattheko siṅgālo vasati.",
  "atk-s0513a20:29_4": "Aparabhāge sīhānaṁ mātāpitaro kālamakaṁsu.",
  "atk-s0513a20:29_5": "Te bhaginiṁ sīhapotikaṁ kañcanaguhāyaṁ ṭhapetvā gocarāya pakkamitvā maṁsaṁ āharitvā tassā denti.",
  "atk-s0513a20:29_6": "So siṅgālo taṁ sīhapotikaṁ disvā paṭibaddhacitto ahosi.",
  "atk-s0513a20:29_7": "Tassā pana mātāpitūnaṁ dharamānakāle okāsaṁ nālattha,",
  "atk-s0513a20:29_8": "so sattannampi tesaṁ gocarāya pakkantakāle phalikaguhāya otaritvā kañcanaguhāya dvāraṁ gantvā sīhapotikāya purato lokāmisapaṭisaṁyuttaṁ evarūpaṁ rahassakathaṁ kathesi – ‘‘sīhapotike, ahampi catuppado, tvampi catuppadā, tvaṁ me pajāpatī hohi, ahaṁ te pati bhavissāmi,",
  "atk-s0513a20:29_9": "te mayaṁ samaggā sammodamānā vasissāma,",
  "atk-s0513a20:29_10": "tvaṁ ito paṭṭhāya maṁ kilesavasena saṅgaṇhāhī’’ti.",
  "atk-s0513a20:29_11": "Sā tassa vacanaṁ sutvā cintesi – ‘‘ayaṁ siṅgālo catuppadānaṁ antare hīno paṭikuṭṭho caṇḍālasadiso, mayaṁ uttamarājakulasammatā,",
  "atk-s0513a20:29_12": "esa kho mayā saddhiṁ asabbhiṁ ananucchavikaṁ kathaṁ katheti,",
  "atk-s0513a20:29_13": "ahaṁ evarūpaṁ kathaṁ sutvā jīvitena kiṁ karissāmi,",
  "atk-s0513a20:29_14": "nāsāvātaṁ sannirujjhitvā marissāmī’’ti.",
  "atk-s0513a20:29_15": "Athassā etadahosi – ‘‘mayhaṁ evameva maraṇaṁ ayuttaṁ, bhātikā tāva me āgacchantu, tesaṁ kathetvā marissāmī’’ti.",
  "atk-s0513a20:29_16": "Siṅgālopi tassā santikā paṭivacanaṁ alabhitvā ‘‘idāni esā mayhaṁ kujjhatī’’ti domanassappatto phalikaguhāyaṁ pavisitvā nipajji.",
  "atk-s0513a20:30_0": "Atheko sīhapotako mahiṁsavāraṇādīsu aññataraṁ vadhitvā maṁsaṁ khāditvā bhaginiyā bhāgaṁ āharitvā ‘‘amma, maṁsaṁ khādassū’’ti āha. ‘‘Bhātika, nāhaṁ maṁsaṁ khādāmi, marissāmī’’ti. ‘‘Kiṁ kāraṇā’’ti? Sā taṁ pavattiṁ ācikkhi.",
  "atk-s0513a20:30_1": "‘‘Idāni kahaṁ so siṅgālo’’ti ca vutte phalikaguhāyaṁ nipannaṁ siṅgālaṁ ‘‘ākāse nipanno’’ti maññamānā ‘‘bhātika, kiṁ na passasi,",
  "atk-s0513a20:30_2": "eso rajatapabbate ākāse nipanno’’ti.",
  "atk-s0513a20:30_3": "Sīhapotako tassa phalikaguhāyaṁ nipannabhāvaṁ ajānanto ‘‘ākāse nipanno’’ti saññī hutvā ‘‘māressāmi na’’nti sīhavegena pakkhanditvā phalikaguhaṁ hadayeneva pahari.",
  "atk-s0513a20:30_4": "So hadayena phalitena tattheva jīvitakkhayaṁ patvā pabbatapāde pati. Athāparo āgacchi, sā tassapi tatheva kathesi.",
  "atk-s0513a20:30_5": "Sopi tatheva katvā jīvitakkhayaṁ patvā pabbatapāde pati.",
  "atk-s0513a20:31_0": "Evaṁ chasupi bhātikesu matesu sabbapacchā bodhisatto āgacchi.",
  "atk-s0513a20:31_1": "Sā tassapi taṁ kāraṇaṁ ārocetvā ‘‘idāni so kuhi’’nti vutte ‘‘eso rajatapabbatamatthake ākāse nipanno’’ti āha.",
  "atk-s0513a20:31_2": "Bodhisatto cintesi – ‘‘siṅgālānaṁ ākāse patiṭṭhā nāma natthi,",
  "atk-s0513a20:31_3": "phalikaguhāyaṁ nipannako bhavissatī’’ti.",
  "atk-s0513a20:31_4": "So pabbatapādaṁ otaritvā cha bhātike mate disvā ‘‘ime attano bālatāya pariggaṇhanapaññāya abhāvena phalikaguhabhāvaṁ ajānitvā hadayena paharitvā matā bhavissanti,",
  "atk-s0513a20:31_5": "asamekkhitvā atituritaṁ karontānaṁ kammaṁ nāma evarūpaṁ hotī’’ti vatvā paṭhamaṁ gāthamāha –",
  "atk-s0513a20:32_0": "3.",
  "atk-s0513a20:33_0": " ‘‘Asamekkhitakammantaṁ, turitābhinipātinaṁ;",
  "atk-s0513a20:34_0": "Sāni kammāni tappenti, uṇhaṁvajjhohitaṁ mukhe’’ti.",
  "atk-s0513a20:35_0": "Tattha asamekkhitakammantaṁ,",
  "atk-s0513a20:35_1": "turitābhinipātinanti yo puggalo yaṁ kammaṁ kattukāmo hoti,",
  "atk-s0513a20:35_2": "tattha dosaṁ asamekkhitvā anupadhāretvā turito hutvā vegeneva taṁ kammaṁ kātuṁ abhinipatati pakkhandati paṭipajjati,",
  "atk-s0513a20:35_3": "taṁ asamekkhitakammantaṁ turitābhinipātinaṁ evaṁ sāni kammāni tappenti, socenti kilamenti. Yathā kiṁ? Uṇhaṁvajjhohitaṁ mukheti,",
  "atk-s0513a20:35_4": "yathā bhuñjantena ‘‘idaṁ sītalaṁ idaṁ uṇha’’nti anupadhāretvā uṇhaṁ ajjhoharaṇīyaṁ mukhe ajjhoharitaṁ ṭhapitaṁ mukhampi kaṇṭhampi kucchimpi dahati soceti kilameti,",
  "atk-s0513a20:35_5": "evaṁ tathārūpaṁ puggalaṁ sāni kammāni tappenti.",
  "atk-s0513a20:36_0": "Iti so sīho imaṁ gāthaṁ vatvā ‘‘mama bhātikā anupāyakusalatāya ‘siṅgālaṁ māressāmā’ti ativegena pakkhanditvā sayaṁ matā,",
  "atk-s0513a20:36_1": "ahaṁ pana evarūpaṁ akatvā siṅgālassa phalikaguhāyaṁ nipannasseva hadayaṁ phālessāmī’’ti siṅgālassa ārohanaorohanamaggaṁ sallakkhetvā tadabhimukho hutvā tikkhattuṁ sīhanādaṁ nadi,",
  "atk-s0513a20:36_2": "pathaviyā saddhiṁ ākāsaṁ ekaninnādaṁ ahosi.",
  "atk-s0513a20:36_3": "Siṅgālassa phalikaguhāyaṁ nipannasseva sītatasitassa hadayaṁ phali,",
  "atk-s0513a20:36_4": "so tattheva jīvitakkhayaṁ pāpuṇi.",
  "atk-s0513a20:37_0": "Satthā ‘‘evaṁ so siṅgālo sīhanādaṁ sutvā jīvitakkhayaṁ patto’’ti vatvā abhisambuddho hutvā dutiyaṁ gāthamāha –",
  "atk-s0513a20:38_0": "4.",
  "atk-s0513a20:39_0": " ‘‘Sīho ca sīhanādena, daddaraṁ abhinādayi;",
  "atk-s0513a20:40_0": "Sutvā sīhassa nigghosaṁ, siṅgālo daddare vasaṁ;",
  "atk-s0513a20:41_0": "Bhīto santāsamāpādi, hadayañcassa apphalī’’ti.",
  "atk-s0513a20:42_0": "Tattha sīhoti cattāro sīhā – tiṇasīho, paṇḍusīho, kāḷasīho,",
  "atk-s0513a20:42_1": "surattahatthapādo kesarasīhoti.",
  "atk-s0513a20:42_2": "Tesu kesarasīho idha adhippeto.",
  "atk-s0513a20:42_3": "Daddaraṁ abhinādayīti tena asanipātasaddasadisena bheravatarena sīhanādena taṁ rajatapabbataṁ abhinādayi ekaninnādaṁ akāsi.",
  "atk-s0513a20:42_4": "Daddare vasanti phalikamissake rajatapabbate vasanto.",
  "atk-s0513a20:42_5": "Bhīto santāsamāpādīti maraṇabhayena bhīto cittutrāsaṁ āpādi.",
  "atk-s0513a20:42_6": "Hadayañcassa apphalīti tena cassa bhayena hadayaṁ phalīti.",
  "atk-s0513a20:43_0": "Evaṁ sīho siṅgālaṁ jīvitakkhayaṁ pāpetvā bhātaro ekasmiṁ ṭhāne paṭicchādetvā tesaṁ matabhāvaṁ bhaginiyā ācikkhitvā taṁ samassāsetvā yāvajīvaṁ kañcanaguhāyaṁ vasitvā yathākammaṁ gato.",
  "atk-s0513a20:44_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:44_1": "saccapariyosāne upāsako sotāpattiphale patiṭṭhahi.",
  "atk-s0513a20:44_2": "‘‘Tadā siṅgālo nhāpitaputto ahosi, sīhapotikā licchavikumārikā,",
  "atk-s0513a20:44_3": "cha kaniṭṭhabhātaro aññataratherā ahesuṁ,",
  "atk-s0513a20:44_4": "jeṭṭhabhātikasīho pana ahameva ahosi’’nti.",
  "atk-s0513a20:45_0": "Siṅgālajātakavaṇṇanā dutiyā.",
  "atk-s0513a20:47_0": " [153] 3. Sūkarajātakavaṇṇanā",
  "atk-s0513a20:48_0": "Catuppado ahaṁ,",
  "atk-s0513a20:48_1": "sammāti idaṁ satthā jetavane viharanto aññataraṁ mahallakattheraṁ ārabbha kathesi.",
  "atk-s0513a20:48_2": "Ekasmiñhi divase rattiṁ dhammassavane vattamāne satthari gandhakuṭidvāre ramaṇīye sopānaphalake ṭhatvā bhikkhusaṅghassa sugatovādaṁ datvā gandhakuṭiṁ paviṭṭhe dhammasenāpati satthāraṁ vanditvā attano pariveṇaṁ agamāsi.",
  "atk-s0513a20:48_3": "Mahāmoggallānopi pariveṇameva gantvā muhuttaṁ vissamitvā therassa santikaṁ āgantvā pañhaṁ pucchi,",
  "atk-s0513a20:48_4": "pucchitapucchitaṁ dhammasenāpati gaganatale puṇṇacandaṁ uṭṭhāpento viya vissajjetvā pākaṭamakāsi.",
  "atk-s0513a20:48_5": "Catassopi parisā dhammaṁ suṇamānā nisīdiṁsu.",
  "atk-s0513a20:48_6": "Tattheko mahallakatthero cintesi – ‘‘sacāhaṁ imissā parisāya majjhe sāriputtaṁ āluḷento pañhaṁ pucchissāmi,",
  "atk-s0513a20:48_7": "ayaṁ me parisā ‘bahussuto aya’nti ñatvā sakkārasammānaṁ karissatī’’ti parisantarā uṭṭhāya theraṁ upasaṅkamitvā ekamantaṁ ṭhatvā ‘‘āvuso sāriputta,",
  "atk-s0513a20:48_8": "mayampi taṁ ekaṁ pañhaṁ pucchāma, amhākampi okāsaṁ karohi,",
  "atk-s0513a20:48_9": "dehi me vinicchayaṁ āvedhikāya vā nivedhikāya vā niggahe vā paggahe vā visese vā paṭivisese vā’’ti āha.",
  "atk-s0513a20:48_10": "Thero taṁ oloketvā ‘‘ayaṁ mahallako icchācāre ṭhito tuccho na kiñci jānātī’’ti tena saddhiṁ akathetvāva lajjamāno bījaniṁ ṭhapetvā āsanā otaritvā pariveṇaṁ pāvisi,",
  "atk-s0513a20:48_11": "moggallānattheropi attano pariveṇameva agamāsi.",
  "atk-s0513a20:49_0": "Manussā uṭṭhāya ‘‘gaṇhathetaṁ tucchamahallakaṁ,",
  "atk-s0513a20:49_1": "madhuradhammassavanaṁ no sotuṁ na adāsī’’ti anubandhiṁsu.",
  "atk-s0513a20:49_2": "So palāyanto vihārapaccante bhinnapadarāya vaccakuṭiyā patitvā gūthamakkhito aṭṭhāsi.",
  "atk-s0513a20:49_3": "Manussā taṁ disvā vippaṭisārino hutvā satthu santikaṁ agamaṁsu.",
  "atk-s0513a20:49_4": "Satthā te disvā ‘‘kiṁ upāsakā avelāya āgatatthā’’ti pucchi, manussā tamatthaṁ ārocesuṁ.",
  "atk-s0513a20:49_5": "Satthā ‘‘na kho upāsakā idānevesa mahallako uppilāvito hutvā attano balaṁ ajānitvā mahābalehi saddhiṁ payojetvā gūthamakkhito jāto,",
  "atk-s0513a20:49_6": "pubbepesa uppilāvito hutvā attano balaṁ ajānitvā mahābalehi saddhiṁ payojetvā gūthamakkhito ahosī’’ti vatvā tehi yācito atītaṁ āhari.",
  "atk-s0513a20:50_0": "Atīte bārāṇasiyaṁ brahmadatte rajjaṁ kārente bodhisatto sīho hutvā himavantapadese pabbataguhāya vāsaṁ kappesi.",
  "atk-s0513a20:50_1": "Tassā avidūre ekaṁ saraṁ nissāya bahū sūkarā nivāsaṁ kappesuṁ.",
  "atk-s0513a20:50_2": "Tameva saraṁ nissāya tāpasāpi paṇṇasālāsu vāsaṁ kappesuṁ.",
  "atk-s0513a20:50_3": "Athekadivasaṁ sīho mahiṁsavāraṇādīsu aññataraṁ vadhitvā yāvadatthaṁ maṁsaṁ khāditvā taṁ saraṁ otaritvā pānīyaṁ pivitvā uttari.",
  "atk-s0513a20:50_4": "Tasmiṁ khaṇe eko thūlasūkaro taṁ saraṁ nissāya gocaraṁ gaṇhāti.",
  "atk-s0513a20:50_5": "Sīho taṁ disvā ‘‘aññaṁ ekadivasaṁ imaṁ khādissāmi,",
  "atk-s0513a20:50_6": "maṁ kho pana disvā puna na āgaccheyyā’’ti tassa anāgamanabhayena sarato uttaritvā ekena passena gantuṁ ārabhi.",
  "atk-s0513a20:50_7": "Sūkaro oloketvā ‘‘esa maṁ disvā mama bhayena upagantuṁ asakkonto bhayena palāyati,",
  "atk-s0513a20:50_8": "ajja mayā iminā sīhena saddhiṁ payojetuṁ vaṭṭatī’’ti sīsaṁ ukkhipitvā taṁ yuddhatthāya avhayanto paṭhamaṁ gāthamāha –",
  "atk-s0513a20:51_0": "5.",
  "atk-s0513a20:52_0": " ‘‘Catuppado ahaṁ samma, tvampi samma catuppado;",
  "atk-s0513a20:53_0": "Ehi samma nivattassu, kiṁ nu bhīto palāyasī’’ti.",
  "atk-s0513a20:54_0": "Sīho tassa kathaṁ sutvā ‘‘samma sūkara,",
  "atk-s0513a20:54_1": "ajja amhākaṁ tayā saddhiṁ saṅgāmo natthi,",
  "atk-s0513a20:54_2": "ito pana sattame divase imasmiṁyeva ṭhāne saṅgāmo hotū’’ti vatvā pakkāmi.",
  "atk-s0513a20:54_3": "Sūkaro ‘‘sīhena saddhiṁ saṅgāmessāmī’’ti haṭṭhapahaṭṭho taṁ pavattiṁ ñātakānaṁ ārocesi.",
  "atk-s0513a20:54_4": "Te tassa kathaṁ sutvā bhītatasitā ‘‘idāni tvaṁ sabbepi amhe nāsessasi,",
  "atk-s0513a20:54_5": "attano balaṁ ajānitvā sīhena saddhiṁ saṅgāmaṁ kattukāmoti,",
  "atk-s0513a20:54_6": "sīho āgantvā sabbepi amhe jīvitakkhayaṁ pāpessati,",
  "atk-s0513a20:54_7": "sāhasikakammaṁ mā karī’’ti āhaṁsu.",
  "atk-s0513a20:54_8": "Sopi bhītatasito ‘‘idāni kiṁ karomī’’ti pucchi. Sūkarā ‘‘samma,",
  "atk-s0513a20:54_9": "tvaṁ etesaṁ tāpasānaṁ uccārabhūmiṁ gantvā pūtigūthe satta divasāni sarīraṁ parivaṭṭetvā sukkhāpetvā sattame divase sarīraṁ ussāvabindūhi temetvā sīhassa āgamanato purimataraṁ gantvā vātayogaṁ ñatvā uparivāte tiṭṭha,",
  "atk-s0513a20:54_10": "sucijātiko sīho tava sarīragandhaṁ ghāyitvā tuyhaṁ jayaṁ datvā gamissatī’’ti āhaṁsu.",
  "atk-s0513a20:54_11": "So tathā katvā sattame divase tattha aṭṭhāsi.",
  "atk-s0513a20:54_12": "Sīho tassa sarīragandhaṁ ghāyitvā gūthamakkhitabhāvaṁ ñatvā ‘‘samma sūkara, sundaro te leso cintito,",
  "atk-s0513a20:54_13": "sace tvaṁ gūthamakkhito nābhavissa,",
  "atk-s0513a20:54_14": "idheva taṁ jīvitakkhayaṁ apāpessaṁ,",
  "atk-s0513a20:54_15": "idāni pana te sarīraṁ neva mukhena ḍaṁsituṁ, na pādena paharituṁ sakkā,",
  "atk-s0513a20:54_16": "jayaṁ te dammī’’ti vatvā dutiyaṁ gāthamāha –",
  "atk-s0513a20:55_0": "6.",
  "atk-s0513a20:56_0": " ‘‘Asuci pūtilomosi, duggandho vāsi sūkara;",
  "atk-s0513a20:57_0": "Sace yujjitukāmosi, jayaṁ samma dadāmi te’’ti.",
  "atk-s0513a20:58_0": "Tattha pūtilomoti mīḷhamakkhitattā duggandhalomo.",
  "atk-s0513a20:58_1": "Duggandho vāsīti aniṭṭhajegucchapaṭikūlagandho hutvā vāyasi. Jayaṁ, samma,",
  "atk-s0513a20:58_2": "dadāmi teti ‘‘tuyhaṁ jayaṁ demi, ahaṁ parājito,",
  "atk-s0513a20:58_3": "gaccha tva’’nti vatvā sīho tatova nivattitvā gocaraṁ gahetvā sare pānīyaṁ pivitvā pabbataguhameva gato.",
  "atk-s0513a20:58_4": "Sūkaropi ‘‘sīho me jito’’ti ñātakānaṁ ārocesi .",
  "atk-s0513a20:58_5": "Te bhītatasitā ‘‘puna ekadivasaṁ āgacchanto sīho sabbeva amhe jīvitakkhayaṁ pāpessatī’’ti palāyitvā aññattha agamaṁsu.",
  "atk-s0513a20:59_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā sūkaro mahallako ahosi, sīho pana ahameva ahosi’’nti.",
  "atk-s0513a20:60_0": "Sūkarajātakavaṇṇanā tatiyā.",
  "atk-s0513a20:62_0": " [154] 4. Uragajātakavaṇṇanā",
  "atk-s0513a20:63_0": "Idhūragānaṁ pavaro paviṭṭhoti idaṁ satthā jetavane viharanto seṇibhaṇḍanaṁ ārabbha kathesi.",
  "atk-s0513a20:63_1": "Kosalarañño kira sevakā seṇipamukhā dve mahāmattā aññamaññaṁ diṭṭhaṭṭhāne kalahaṁ karonti,",
  "atk-s0513a20:63_2": "tesaṁ veribhāvo sakalanagare pākaṭo jāto. Te neva rājā,",
  "atk-s0513a20:63_3": "na ñātimittā samagge kātuṁ sakkhiṁsu.",
  "atk-s0513a20:63_4": "Athekadivasaṁ satthā paccūsasamaye bodhaneyyabandhave olokento tesaṁ ubhinnampi sotāpattimaggassa upanissayaṁ disvā punadivase ekakova sāvatthiyaṁ piṇḍāya pavisitvā tesu ekassa gehadvāre aṭṭhāsi.",
  "atk-s0513a20:63_5": "So nikkhamitvā pattaṁ gahetvā satthāraṁ antonivesanaṁ pavesetvā āsanaṁ paññapetvā nisīdāpesi.",
  "atk-s0513a20:63_6": "Satthā nisīditvā tassa mettābhāvanāya ānisaṁsaṁ kathetvā kallacittataṁ ñatvā saccāni pakāsesi,",
  "atk-s0513a20:63_7": "so saccapariyosāne sotāpattiphale patiṭṭhahi.",
  "atk-s0513a20:64_0": "Satthā tassa sotāpannabhāvaṁ ñatvā tameva pattaṁ gāhāpetvā uṭṭhāya itarassa gehadvāraṁ agamāsi.",
  "atk-s0513a20:64_1": "Sopi nikkhamitvā satthāraṁ vanditvā ‘‘pavisatha,",
  "atk-s0513a20:64_2": "bhante’’ti gharaṁ pavesetvā nisīdāpesi.",
  "atk-s0513a20:64_3": "Itaropi pattaṁ gahetvā satthārā saddhiṁyeva pāvisi.",
  "atk-s0513a20:64_4": "Satthā tassa ekādasa mettānisaṁse vaṇṇetvā kallacittataṁ ñatvā saccāni pakāsesi,",
  "atk-s0513a20:64_5": "saccapariyosāne sopi sotāpattiphale patiṭṭhahi.",
  "atk-s0513a20:64_6": "Iti te ubhopi sotāpannā hutvā aññamaññaṁ accayaṁ dassetvā khamāpetvā samaggā sammodamānā ekajjhāsayā ahesuṁ.",
  "atk-s0513a20:64_7": "Taṁ divasaññeva ca bhagavato sammukhāva ekato bhuñjiṁsu.",
  "atk-s0513a20:64_8": "Satthā bhattakiccaṁ niṭṭhāpetvā vihāraṁ agamāsi.",
  "atk-s0513a20:64_9": "Te bahūni mālāgandhavilepanāni ceva sappimadhuphāṇitādīni ca ādāya satthārā saddhiṁyeva nikkhamiṁsu.",
  "atk-s0513a20:64_10": "Satthā bhikkhusaṅghena vatte dassite sugatovādaṁ datvā gandhakuṭiṁ pāvisi.",
  "atk-s0513a20:65_0": "Bhikkhū sāyanhasamaye dhammasabhāyaṁ satthu guṇakathaṁ samuṭṭhāpesuṁ ‘‘āvuso, satthā adantadamako,",
  "atk-s0513a20:65_1": "ye nāma dve mahāmatte ciraṁ vāyamamānopi neva rājā samagge kātuṁ sakkhi, na ñātimittādayo sakkhiṁsu,",
  "atk-s0513a20:65_2": "te ekadivaseneva tathāgatena damitā’’ti.",
  "atk-s0513a20:65_3": "Satthā āgantvā ‘‘kāya nuttha, bhikkhave,",
  "atk-s0513a20:65_4": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:65_5": "idānevāhaṁ ime dve jane samagge akāsiṁ,",
  "atk-s0513a20:65_6": "pubbepete mayā samaggā katāyevā’’ti vatvā atītaṁ āhari.",
  "atk-s0513a20:66_0": "Atīte bārāṇasiyaṁ brahmadatte rajjaṁ kārente bārāṇasiyaṁ ussave ghosite mahāsamajjaṁ ahosi.",
  "atk-s0513a20:66_1": "Bahū manussā ceva devanāgasupaṇṇādayo ca samajjadassanatthaṁ sannipatiṁsu.",
  "atk-s0513a20:66_2": "Tatrekasmiṁ ṭhāne eko nāgo ca supaṇṇo ca samajjaṁ passamānā ekato aṭṭhaṁsu.",
  "atk-s0513a20:66_3": "Nāgo supaṇṇassa supaṇṇabhāvaṁ ajānanto aṁse hatthaṁ ṭhapesi.",
  "atk-s0513a20:66_4": "Supaṇṇo ‘‘kena me aṁse hattho ṭhapito’’ti nivattitvā olokento nāgaṁ sañjāni.",
  "atk-s0513a20:66_5": "Nāgopi olokento supaṇṇaṁ sañjānitvā maraṇabhayatajjito nagarā nikkhamitvā nadīpiṭṭhena palāyi.",
  "atk-s0513a20:66_6": "Supaṇṇopi ‘‘taṁ gahessāmī’’ti anubandhi.",
  "atk-s0513a20:66_7": "Tasmiṁ samaye bodhisatto tāpaso hutvā tassā nadiyā tīre paṇṇasālāya vasamāno divā darathapaṭippassambhanatthaṁ udakasāṭikaṁ nivāsetvā vakkalaṁ bahi ṭhapetvā nadiṁ otaritvā nhāyati.",
  "atk-s0513a20:66_8": "Nāgo ‘‘imaṁ pabbajitaṁ nissāya jīvitaṁ labhissāmī’’ti pakativaṇṇaṁ vijahitvā maṇikkhandhavaṇṇaṁ māpetvā vakkalantaraṁ pāvisi.",
  "atk-s0513a20:66_9": "Supaṇṇo anubandhamāno taṁ tattha paviṭṭhaṁ disvā vakkale garubhāvena aggahetvā bodhisattaṁ āmantetvā ‘‘bhante, ahaṁ chāto, tumhākaṁ vakkalaṁ gaṇhatha,",
  "atk-s0513a20:66_10": "imaṁ nāgaṁ khādissāmī’’ti imamatthaṁ pakāsetuṁ paṭhamaṁ gāthamāha –",
  "atk-s0513a20:67_0": "7.",
  "atk-s0513a20:68_0": "‘‘Idhūragānaṁ pavaro paviṭṭho,",
  "atk-s0513a20:68_1": "selassa vaṇṇena pamokkhamicchaṁ;",
  "atk-s0513a20:69_0": "Brahmañca vaṇṇaṁ apacāyamāno,",
  "atk-s0513a20:69_1": "bubhukkhito no vitarāmi bhottu’’nti.",
  "atk-s0513a20:70_0": "Tattha idhūragānaṁ pavaro paviṭṭhoti imasmiṁ vakkale uragānaṁ pavaro nāgarājā paviṭṭho.",
  "atk-s0513a20:70_1": "Selassa vaṇṇenāti maṇivaṇṇena,",
  "atk-s0513a20:70_2": "maṇikkhandho hutvā paviṭṭhoti attho.",
  "atk-s0513a20:70_3": "Pamokkhamicchanti mama santikā mokkhaṁ icchamāno.",
  "atk-s0513a20:70_4": "Brahmañca vaṇṇaṁ apacāyamānoti ahaṁ pana tumhākaṁ brahmavaṇṇaṁ seṭṭhavaṇṇaṁ pūjento garuṁ karonto.",
  "atk-s0513a20:70_5": "Bubhukkhito no vitarāmi bhottunti etaṁ nāgaṁ vakkalantaraṁ paviṭṭhaṁ chātopi samāno bhakkhituṁ na sakkomīti.",
  "atk-s0513a20:71_0": "Bodhisatto udake ṭhitoyeva supaṇṇarājassa thutiṁ katvā dutiyaṁ gāthamāha –",
  "atk-s0513a20:72_0": "8.",
  "atk-s0513a20:73_0": "‘‘So brahmagutto cirameva jīva,",
  "atk-s0513a20:73_1": "dibyā ca te pātubhavantu bhakkhā;",
  "atk-s0513a20:74_0": "Yo brahmavaṇṇaṁ apacāyamāno,",
  "atk-s0513a20:74_1": "bubhukkhito no vitarāsi bhottu’’nti.",
  "atk-s0513a20:75_0": "Tattha so brahmaguttoti so tvaṁ brahmagopito brahmarakkhito hutvā.",
  "atk-s0513a20:75_1": "Dibyā ca te pātubhavantu bhakkhāti devatānaṁ paribhogārahā bhakkhā ca tava pātubhavantu,",
  "atk-s0513a20:75_2": "mā pāṇātipātaṁ katvā nāgamaṁsakhādako ahosi.",
  "atk-s0513a20:76_0": "Iti bodhisatto udake ṭhitova anumodanaṁ katvā uttaritvā vakkalaṁ nivāsetvā te ubhopi gahetvā assamapadaṁ gantvā mettābhāvanāya vaṇṇaṁ kathetvā dvepi jane samagge akāsi.",
  "atk-s0513a20:76_1": "Te tato paṭṭhāya samaggā sammodamānā sukhaṁ vasiṁsu.",
  "atk-s0513a20:77_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā nāgo ca supaṇṇo ca ime dve mahāmattā ahesuṁ,",
  "atk-s0513a20:77_1": "tāpaso pana ahameva ahosi’’nti.",
  "atk-s0513a20:78_0": "Uragajātakavaṇṇanā catutthā.",
  "atk-s0513a20:80_0": " [155] 5. Bhaggajātakavaṇṇanā",
  "atk-s0513a20:81_0": "Jīvavassasataṁ bhaggāti idaṁ satthā jetavanasamīpe pasenadikosalena raññā kārite rājakārāme viharanto attano khipitakaṁ ārabbha kathesi.",
  "atk-s0513a20:81_1": "Ekasmiñhi divase satthā rājakārāme catuparisamajjhe nisīditvā dhammaṁ desento khipi. Bhikkhū ‘‘jīvatu, bhante bhagavā, jīvatu,",
  "atk-s0513a20:81_2": "sugato’’ti uccāsaddaṁ mahāsaddaṁ akaṁsu,",
  "atk-s0513a20:81_3": "tena saddena dhammakathāya antarāyo ahosi.",
  "atk-s0513a20:81_4": "Atha kho bhagavā bhikkhū āmantesi – ‘‘api nu kho, bhikkhave,",
  "atk-s0513a20:81_5": "khipite ‘jīvā’ti vutto tappaccayā jīveyya vā mareyya vā’’ti? ‘‘No hetaṁ bhante’’ti. ‘‘Na, bhikkhave, khipite ‘jīvā’ti vattabbo,",
  "atk-s0513a20:81_6": "yo vadeyya āpatti dukkaṭassā’’ti (cūḷava. 288).",
  "atk-s0513a20:81_7": "Tena kho pana samayena manussā bhikkhūnaṁ khipite ‘‘jīvatha, bhante’’ti vadanti,",
  "atk-s0513a20:81_8": "bhikkhū kukkuccāyantā nālapanti.",
  "atk-s0513a20:81_9": "Manussā ujjhāyanti – ‘‘kathañhi nāma samaṇā sakyaputtiyā ‘jīvatha,",
  "atk-s0513a20:81_10": "bhante’ti vuccamānā nālapissantī’’ti.",
  "atk-s0513a20:81_11": "Bhagavato etamatthaṁ ārocesuṁ. Gihī, bhikkhave, maṅgalikā, anujānāmi, bhikkhave, gihīnaṁ ‘‘jīvatha,",
  "atk-s0513a20:81_12": "bhante’’ti vuccamānena ‘‘ciraṁ jīvā’’ti vattunti.",
  "atk-s0513a20:81_13": "Bhikkhū bhagavantaṁ pucchiṁsu – ‘‘bhante,",
  "atk-s0513a20:81_14": "jīvapaṭijīvaṁ nāma kadā uppanna’’nti? Satthā ‘‘bhikkhave,",
  "atk-s0513a20:81_15": "jīvapaṭijīvaṁ nāma porāṇakāle uppanna’’nti vatvā atītaṁ āhari.",
  "atk-s0513a20:82_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe ekasmiṁ brāhmaṇakule nibbatti.",
  "atk-s0513a20:82_1": "Tassa pitā vohāraṁ katvā jīvikaṁ kappeti,",
  "atk-s0513a20:82_2": "so soḷasavassuddesikaṁ bodhisattaṁ maṇikabhaṇḍaṁ ukkhipāpetvā gāmanigamādīsu caranto bārāṇasiṁ patvā dovārikassa ghare bhattaṁ pacāpetvā bhuñjitvā nivāsaṭṭhānaṁ alabhanto ‘‘avelāya āgatā āgantukā kattha vasantī’’ti pucchi.",
  "atk-s0513a20:82_3": "Atha naṁ manussā ‘‘bahinagare ekā sālā atthi, sā pana amanussapariggahitā. Sace icchatha, tattha vasathā’’ti āhaṁsu. Bodhisatto ‘‘etha, tāta, gacchāma, mā yakkhassa bhāyittha,",
  "atk-s0513a20:82_4": "ahaṁ taṁ dametvā tumhākaṁ pādesu pātessāmī’’ti pitaraṁ gahetvā tattha gato.",
  "atk-s0513a20:82_5": "Athassa pitā phalake nipajji,",
  "atk-s0513a20:82_6": "sayaṁ pitu pāde sambāhanto nisīdi.",
  "atk-s0513a20:82_7": "Tattha adhivattho yakkho dvādasa vassāni vessavaṇaṁ upaṭṭhahitvā taṁ sālaṁ labhanto ‘‘imaṁ sālaṁ paviṭṭhamanussesu yo khipite ‘jīvā’ti vadati,",
  "atk-s0513a20:82_8": "yo ca ‘jīvā’ti vutte ‘paṭijīvā’ti vadati,",
  "atk-s0513a20:82_9": "te jīvapaṭijīvabhāṇino ṭhapetvā avasese khādeyyāsī’’ti labhi. So piṭṭhivaṁsathūṇāya vasati.",
  "atk-s0513a20:82_10": "So ‘‘bodhisattassa pitaraṁ khipāpessāmī’’ti attano ānubhāvena sukhumacuṇṇaṁ vissajjesi,",
  "atk-s0513a20:82_11": "cuṇṇo āgantvā tassa nāsapuṭe pāvisi.",
  "atk-s0513a20:82_12": "So phalake nipannakova khipi, bodhisatto na ‘‘jīvā’’ti āha.",
  "atk-s0513a20:82_13": "Yakkho taṁ khādituṁ thūṇāya otarati.",
  "atk-s0513a20:82_14": "Bodhisatto taṁ otarantaṁ disvā ‘‘iminā me pitā khipāpito bhavissati,",
  "atk-s0513a20:82_15": "ayaṁ so khipite ‘jīvā’ti avadantaṁ khādakayakkho bhavissatī’’ti pitaraṁ ārabbha paṭhamaṁ gāthamāha –",
  "atk-s0513a20:83_0": "9.",
  "atk-s0513a20:84_0": " ‘‘Jīva vassasataṁ bhagga, aparāni ca vīsatiṁ;",
  "atk-s0513a20:85_0": "Mā maṁ pisācā khādantu, jīva tvaṁ saradosata’’nti.",
  "atk-s0513a20:86_0": "Tattha bhaggāti pitaraṁ nāmenālapati.",
  "atk-s0513a20:86_1": "Aparāni ca vīsatinti aparāni ca vīsati vassāni jīva.",
  "atk-s0513a20:86_2": "Mā maṁ pisācā khādantūti maṁ pisācā mā khādantu.",
  "atk-s0513a20:86_3": "Jīva tvaṁ saradosatanti tvaṁ pana vīsuttaraṁ vassasataṁ jīvāti.",
  "atk-s0513a20:86_4": "Saradosatañhi gaṇiyamānaṁ vassasatameva hoti,",
  "atk-s0513a20:86_5": "taṁ purimehi vīsāya saddhiṁ vīsuttaraṁ idha adhippetaṁ.",
  "atk-s0513a20:87_0": "Yakkho bodhisattassa vacanaṁ sutvā ‘‘imaṁ tāva māṇavaṁ ‘jīvā’ti vuttattā khādituṁ na sakkā,",
  "atk-s0513a20:87_1": "pitaraṁ panassa khādissāmī’’ti pitu santikaṁ agamāsi.",
  "atk-s0513a20:87_2": "So taṁ āgacchantaṁ disvā cintesi – ‘‘ayaṁ so ‘paṭijīvā’ti abhaṇantānaṁ khādakayakkho bhavissati, paṭijīvaṁ karissāmī’’ti.",
  "atk-s0513a20:87_3": "So puttaṁ ārabbha dutiyaṁ gāthamāha –",
  "atk-s0513a20:88_0": "10.",
  "atk-s0513a20:89_0": " ‘‘Tvampi vassasataṁ jīvaṁ, aparāni ca vīsatiṁ;",
  "atk-s0513a20:90_0": "Visaṁ pisācā khādantu, jīva tvaṁ saradosata’’nti.",
  "atk-s0513a20:91_0": "Tattha visaṁ pisācā khādantūti pisācā halāhalavisaṁ khādantu.",
  "atk-s0513a20:92_0": "Yakkho tassa vacanaṁ sutvā ‘‘ubhopi me na sakkā khāditu’’nti paṭinivatti.",
  "atk-s0513a20:92_1": "Atha naṁ bodhisatto pucchi – ‘‘bho yakkha,",
  "atk-s0513a20:92_2": "kasmā tvaṁ imaṁ sālaṁ paviṭṭhamanusse khādasī’’ti?",
  "atk-s0513a20:92_3": "‘‘Dvādasa vassāni vessavaṇaṁ upaṭṭhahitvā laddhattā’’ti.",
  "atk-s0513a20:92_4": "‘‘Kiṁ pana sabbeva khādituṁ labhasī’’ti?",
  "atk-s0513a20:92_5": "‘‘Jīvapaṭijīvabhāṇino ṭhapetvā avasese khādāmī’’ti. ‘‘Yakkha,",
  "atk-s0513a20:92_6": "tvaṁ pubbepi akusalaṁ katvā kakkhaḷo pharuso paravihiṁsako hutvā nibbatto,",
  "atk-s0513a20:92_7": "idānipi tādisaṁ kammaṁ katvā tamo tamaparāyaṇo bhavissati,",
  "atk-s0513a20:92_8": "tasmā ito paṭṭhāya pāṇātipātādīhi viramassū’’ti taṁ yakkhaṁ dametvā nirayabhayena tajjetvā pañcasu sīlesu patiṭṭhāpetvā yakkhaṁ pesanakārakaṁ viya akāsi.",
  "atk-s0513a20:93_0": "Punadivase sañcarantā manussā yakkhaṁ disvā bodhisattena cassa damitabhāvaṁ ñatvā rañño ārocesuṁ – ‘‘deva,",
  "atk-s0513a20:93_1": "eko māṇavo taṁ yakkhaṁ dametvā pesanakārakaṁ viya katvā ṭhito’’ti.",
  "atk-s0513a20:93_2": "Rājā bodhisattaṁ pakkosāpetvā senāpatiṭṭhāne ṭhapesi,",
  "atk-s0513a20:93_3": "pitu cassa mahantaṁ yasaṁ adāsi.",
  "atk-s0513a20:93_4": "So yakkhaṁ balipaṭiggāhakaṁ katvā bodhisattassa ovāde ṭhatvā dānādīni puññāni katvā saggapuraṁ pūresi.",
  "atk-s0513a20:94_0": "Satthā imaṁ dhammadesanaṁ āharitvā ‘‘jīvapaṭijīvaṁ nāma tasmiṁ kāle uppanna’’nti vatvā jātakaṁ samodhānesi – ‘‘tadā yakkho aṅgulimālo ahosi, rājā ānando, pitā kassapo,",
  "atk-s0513a20:94_1": "putto pana ahameva ahosi’’nti.",
  "atk-s0513a20:95_0": "Bhaggajātakavaṇṇanā pañcamā.",
  "atk-s0513a20:97_0": " [156] 6. Alīnacittajātakavaṇṇanā",
  "atk-s0513a20:98_0": "Alīnacittaṁ nissāyāti idaṁ satthā jetavane viharanto ekaṁ ossaṭṭhavīriyaṁ bhikkhuṁ ārabbha kathesi.",
  "atk-s0513a20:98_1": "Vatthu ekādasanipāte saṁvarajātake (jā. 1.11.97 ādayo) āvibhavissati.",
  "atk-s0513a20:98_2": "So pana bhikkhu satthārā ‘‘saccaṁ kira tvaṁ, bhikkhu,",
  "atk-s0513a20:98_3": "vīriyaṁ ossajī’’ti vutte ‘‘saccaṁ, bhagavā’’ti āha. Atha naṁ satthā ‘‘nanu tvaṁ, bhikkhu,",
  "atk-s0513a20:98_4": "pubbe vīriyaṁ avissajjetvā maṁsapesisadisassa daharakumārassa dvādasayojanike bārāṇasinagare rajjaṁ gahetvā adāsi,",
  "atk-s0513a20:98_5": "idāni kasmā evarūpe sāsane pabbajitvā vīriyaṁ ossajasī’’ti vatvā atītaṁ āhari.",
  "atk-s0513a20:99_0": "Atīte bārāṇasiyaṁ brahmadatte rajjaṁ kārente bārāṇasito avidūre vaḍḍhakīgāmo ahosi,",
  "atk-s0513a20:99_1": "tattha pañcasatā vaḍḍhakī vasanti.",
  "atk-s0513a20:99_2": "Te nāvāya uparisotaṁ gantvā araññe gehasambhāradārūni koṭṭetvā tattheva ekabhūmikadvibhūmikādibhede gehasambhāre sajjetvā thambhato paṭṭhāya sabbadārūsu saññaṁ katvā nadītīraṁ netvā nāvaṁ āropetvā anusotena nagaraṁ āgantvā ye yādisāni gehāni ākaṅkhanti,",
  "atk-s0513a20:99_3": "tesaṁ tādisāni katvā kahāpaṇe gahetvā puna tattheva gantvā gehasambhāre āharanti.",
  "atk-s0513a20:99_4": "Evaṁ tesaṁ jīvikaṁ kappentānaṁ ekasmiṁ kāle khandhāvāraṁ bandhitvā dārūni koṭṭentānaṁ avidūre eko hatthī khadirakhāṇukaṁ akkami.",
  "atk-s0513a20:99_5": "Tassa so khāṇuko pādaṁ vijjhi, balavavedanā vattanti,",
  "atk-s0513a20:99_6": "pādo uddhumāyitvā pubbaṁ gaṇhi.",
  "atk-s0513a20:99_7": "So vedanāppatto tesaṁ dārukoṭṭanasaddaṁ sutvā ‘‘ime vaḍḍhakī nissāya mayhaṁ sotthi bhavissatī’’ti maññamāno tīhi pādehi tesaṁ santikaṁ gantvā avidūre nipajji,",
  "atk-s0513a20:99_8": "vaḍḍhakī taṁ uddhumātapādaṁ disvā upasaṅkamitvā pāde khāṇukaṁ disvā tikhiṇavāsiyā khāṇukassa samantato odhiṁ datvā rajjuyā bandhitvā ākaḍḍhantā khāṇuṁ nīharitvā pubbaṁ mocetvā uṇhodakena dhovitvā tadanurūpehi bhesajjehi makkhetvā nacirasseva vaṇaṁ phāsukaṁ kariṁsu.",
  "atk-s0513a20:100_0": "Hatthī arogo hutvā cintesi – ‘‘mayā ime vaḍḍhakī nissāya jīvitaṁ laddhaṁ,",
  "atk-s0513a20:100_1": "idāni tesaṁ mayā upakāraṁ kātuṁ vaṭṭatī’’ti.",
  "atk-s0513a20:100_2": "So tato paṭṭhāya vaḍḍhakīhi saddhiṁ rukkhe nīharati,",
  "atk-s0513a20:100_3": "tacchentānaṁ parivattetvā deti, vāsiādīni upasaṁharati,",
  "atk-s0513a20:100_4": "soṇḍāya veṭhetvā kāḷasuttakoṭiyaṁ gaṇhāti.",
  "atk-s0513a20:100_5": "Vaḍḍhakīpissa bhojanavelāya ekekaṁ piṇḍaṁ dentā pañca piṇḍasatāni denti.",
  "atk-s0513a20:100_6": "Tassa pana hatthissa putto sabbaseto hatthājānīyapotako atthi,",
  "atk-s0513a20:100_7": "tenassa etadahosi – ‘‘ahaṁ etarahi mahallako.",
  "atk-s0513a20:100_8": "Idāni mayā imesaṁ vaḍḍhakīnaṁ kammakaraṇattāya puttaṁ datvā gantuṁ vaṭṭatī’’ti.",
  "atk-s0513a20:100_9": "So vaḍḍhakīnaṁ anācikkhitvāva araññaṁ pavisitvā puttaṁ ānetvā ‘‘ayaṁ hatthipotako mama putto,",
  "atk-s0513a20:100_10": "tumhehi mayhaṁ jīvitaṁ dinnaṁ,",
  "atk-s0513a20:100_11": "ahaṁ vo vejjavetanatthāya imaṁ dammi,",
  "atk-s0513a20:100_12": "ayaṁ tumhākaṁ ito paṭṭhāya kammāni karissatī’’ti vatvā ‘‘ito paṭṭhāya, puttaka, yaṁ mayā kattabbaṁ kammaṁ,",
  "atk-s0513a20:100_13": "taṁ tvaṁ karohī’’ti puttaṁ ovaditvā vaḍḍhakīnaṁ datvā sayaṁ araññaṁ pāvisi.",
  "atk-s0513a20:101_0": "Tato paṭṭhāya hatthipotako vaḍḍhakīnaṁ vacanakaro ovādakkhamo hutvā sabbakiccāni karoti.",
  "atk-s0513a20:101_1": "Tepi taṁ pañcahi piṇḍasatehi posenti,",
  "atk-s0513a20:101_2": "so kammaṁ katvā nadiṁ otaritvā nhatvā kīḷitvā āgacchati,",
  "atk-s0513a20:101_3": "vaḍḍhakīdārakāpi taṁ soṇḍādīsu gahetvā udakepi thalepi tena saddhiṁ kīḷanti.",
  "atk-s0513a20:101_4": "Ājānīyā pana hatthinopi assāpi purisāpi udake uccāraṁ vā passāvaṁ vā na karonti,",
  "atk-s0513a20:101_5": "tasmā sopi udake uccārapassāvaṁ akatvā bahinadītīreyeva karoti.",
  "atk-s0513a20:101_6": "Athekasmiṁ divase uparinadiyā devo vassi,",
  "atk-s0513a20:101_7": "atha sukkhaṁ hatthilaṇḍaṁ udakena nadiṁ otaritvā gacchantaṁ bārāṇasīnagaratitthe ekasmiṁ gumbe laggetvā aṭṭhāsi.",
  "atk-s0513a20:101_8": "Atha rañño hatthigopakā ‘‘hatthī nhāpessāmā’’ti pañca hatthisatāni nayiṁsu.",
  "atk-s0513a20:101_9": "Ājānīyalaṇḍassa gandhaṁ ghāyitvā ekopi hatthī nadiṁ otarituṁ na ussahi.",
  "atk-s0513a20:101_10": "Sabbepi naṅguṭṭhaṁ ukkhipitvā palāyituṁ ārabhiṁsu,",
  "atk-s0513a20:101_11": "hatthigopakā hatthācariyānaṁ ārocesuṁ.",
  "atk-s0513a20:101_12": "Te ‘‘udake paripanthena bhavitabba’’nti udakaṁ sodhāpetvā tasmiṁ gumbe taṁ ājānīyalaṇḍaṁ disvā ‘‘idamettha kāraṇa’’nti ñatvā cāṭiṁ āharāpetvā udakassa pūretvā taṁ tattha madditvā hatthīnaṁ sarīre siñcāpesuṁ, sarīrāni sugandhāni ahesuṁ.",
  "atk-s0513a20:101_13": "Tasmiṁ kāle te nadiṁ otaritvā nhāyiṁsu.",
  "atk-s0513a20:102_0": "Hatthācariyā rañño taṁ pavattiṁ ārocetvā ‘‘taṁ hatthājānīyaṁ pariyesitvā ānetuṁ vaṭṭati, devā’’ti āhaṁsu.",
  "atk-s0513a20:102_1": "Rājā nāvāsaṅghāṭehi nadiṁ pakkhanditvā uddhaṁgāmīhi nāvāsaṅghāṭehi vaḍḍhakīnaṁ vasanaṭṭhānaṁ sampāpuṇi.",
  "atk-s0513a20:102_2": "Hatthipotako nadiyaṁ kīḷanto bherisaddaṁ sutvā gantvā vaḍḍhakīnaṁ santike aṭṭhāsi.",
  "atk-s0513a20:102_3": "Vaḍḍhakī rañño paccuggamanaṁ katvā ‘‘deva, sace dārūhi attho, kiṁ kāraṇā āgatattha,",
  "atk-s0513a20:102_4": "kiṁ pesetvā āharāpetuṁ na vaṭṭatī’’ti āhaṁsu. ‘‘Nāhaṁ, bhaṇe, dārūnaṁ atthāya āgato,",
  "atk-s0513a20:102_5": "imassa pana hatthissa atthāya āgatomhī’’ti. ‘‘Gāhāpetvā gacchatha, devā’’ti. Hatthipotako gantuṁ na icchi. ‘‘Kiṁ kārāpeti, bhaṇe, hatthī’’ti?",
  "atk-s0513a20:102_6": "‘‘Vaḍḍhakīnaṁ posāvanikaṁ āharāpeti, devā’’ti. ‘‘Sādhu,",
  "atk-s0513a20:102_7": "bhaṇe’’ti rājā hatthissa catunnaṁ pādānaṁ soṇḍāya naṅguṭṭhassa ca santike satasahassasatasahassakahāpaṇe ṭhapāpesi.",
  "atk-s0513a20:102_8": "Hatthī ettakenāpi agantvā sabbavaḍḍhakīnaṁ dussayugesu vaḍḍhakībhariyānaṁ nivāsanasāṭakesu dinnesu saddhiṁkīḷitānaṁ dārakānañca dārakaparihāre kate nivattitvā vaḍḍhakī ca itthiyo ca dārake ca oloketvā raññā saddhiṁ agamāsi.",
  "atk-s0513a20:103_0": "Rājā taṁ ādāya nagaraṁ gantvā nagarañca hatthisālañca alaṅkārāpetvā hatthiṁ nagaraṁ padakkhiṇaṁ kāretvā hatthisālaṁ pavesetvā sabbālaṅkārehi alaṅkaritvā abhisekaṁ datvā opavayhaṁ katvā attano sahāyaṭṭhāne ṭhapetvā upaḍḍharajjaṁ hatthissa datvā attanā samānaparihāraṁ akāsi.",
  "atk-s0513a20:103_1": "Hatthissa āgatakālato paṭṭhāya rañño sakalajambudīpe rajjaṁ hatthagatameva ahosi.",
  "atk-s0513a20:103_2": "Evaṁ kāle gacchante bodhisatto tassa rañño aggamahesiyā kucchimhi paṭisandhiṁ gaṇhi.",
  "atk-s0513a20:103_3": "Tassā gabbhaparipākakāle rājā kālamakāsi.",
  "atk-s0513a20:103_4": "Hatthī pana sace rañño kālakatabhāvaṁ jāneyya,",
  "atk-s0513a20:103_5": "tatthevassa hadayaṁ phaleyya,",
  "atk-s0513a20:103_6": "tasmā hatthiṁ rañño kālakatabhāvaṁ ajānāpetvāva upaṭṭhahiṁsu.",
  "atk-s0513a20:103_7": "Rañño pana kālakatabhāvaṁ sutvā ‘‘tucchaṁ kira rajja’’nti anantarasāmantakosalarājā mahatiyā senāya āgantvā nagaraṁ parivāresi.",
  "atk-s0513a20:103_8": "Nagaravāsino dvārāni pidahitvā kosalarañño sāsanaṁ pahiṇiṁsu – ‘‘amhākaṁ rañño aggamahesī paripuṇṇagabbhā ‘ito kira sattame divase puttaṁ vijāyissatī’ti aṅgavijjāpāṭhakā āhaṁsu. Sace sā puttaṁ vijāyissati,",
  "atk-s0513a20:103_9": "mayaṁ sattame divase yuddhaṁ dassāma, na rajjaṁ, ettakaṁ kālaṁ āgamethā’’ti. Rājā ‘‘sādhū’’ti sampaṭicchi.",
  "atk-s0513a20:104_0": "Devī sattame divase puttaṁ vijāyi.",
  "atk-s0513a20:104_1": "Tassa nāmaggahaṇadivase pana mahājanassa alīnacittaṁ paggaṇhanto jātoti ‘‘alīnacittakumāro’’tvevassa nāmaṁ akaṁsu.",
  "atk-s0513a20:104_2": "Jātadivasatoyeva panassa paṭṭhāya nāgarā kosalaraññā saddhiṁ yujjhiṁsu.",
  "atk-s0513a20:104_3": "Ninnāyakattā saṅgāmassa mahantampi balaṁ yujjhamānaṁ thokaṁ thokaṁ osakkati.",
  "atk-s0513a20:104_4": "Amaccā deviyā tamatthaṁ ārocetvā ‘‘mayaṁ evaṁ osakkamāne bale parājayabhāvassa bhāyāma,",
  "atk-s0513a20:104_5": "amhākaṁ pana rañño kālakatabhāvaṁ, puttassa jātabhāvaṁ,",
  "atk-s0513a20:104_6": "kosalarañño āgantvā yujjhānabhāvañca rañño sahāyako maṅgalahatthī na jānāti, jānāpema na’’nti pucchiṁsu.",
  "atk-s0513a20:104_7": "Sā ‘‘sādhū’’ti sampaṭicchitvā puttaṁ alaṅkaritvā dukūlacumbaṭake nipajjāpetvā pāsādā oruyha amaccagaṇaparivutā hatthisālaṁ gantvā bodhisattaṁ hatthissa pādamūle nipajjāpetvā ‘‘sāmi, sahāyo te kālakato,",
  "atk-s0513a20:104_8": "mayaṁ tuyhaṁ hadayaphālanabhayena nārocayimha, ayaṁ te sahāyassa putto,",
  "atk-s0513a20:104_9": "kosalarājā āgantvā nagara ṁ parivāretvā tava puttena saddhiṁ yujjhati, balaṁ osakkati,",
  "atk-s0513a20:104_10": "tava puttaṁ tvaññeva vā mārehi,",
  "atk-s0513a20:104_11": "rajjaṁ vāssa gaṇhitvā dehī’’ti āha.",
  "atk-s0513a20:105_0": "Tasmiṁ kāle hatthī bodhisattaṁ soṇḍāya parāmasitvā ukkhipitvā kumbhe ṭhapetvā roditvā bodhisattaṁ otāretvā deviyā hatthe nipajjāpetvā ‘‘kosalarājaṁ gaṇhissāmī’’ti hatthisālato nikkhami.",
  "atk-s0513a20:105_1": "Athassa amaccā vammaṁ paṭimuñcitvā alaṅkaritvā nagaradvāraṁ avāpuritvā taṁ parivāretvā nikkhamiṁsu.",
  "atk-s0513a20:105_2": "Hatthī nagarā nikkhamitvā koñcanādaṁ katvā mahājanaṁ santāsetvā palāpetvā balakoṭṭhakaṁ bhinditvā kosalarājānaṁ cūḷāya gahetvā ānetvā bodhisattassa pādamūle nipajjāpetvā māraṇatthāyassa uṭṭhite vāretvā ‘‘ito paṭṭhāya appamatto hohi,",
  "atk-s0513a20:105_3": "‘kumāro daharo’ti saññaṁ mā karī’’ti ovaditvā uyyojesi.",
  "atk-s0513a20:105_4": "Tato paṭṭhāya sakalajambudīpe rajjaṁ bodhisattassa hatthagatameva jātaṁ,",
  "atk-s0513a20:105_5": "añño paṭisattu nāma uṭṭhahituṁ samattho nāhosi.",
  "atk-s0513a20:105_6": "Bodhisatto sattavassikakāle abhisekaṁ katvā alīnacittarājā nāma hutvā dhammena rajjaṁ kāretvā jīvitapariyosāne saggapuraṁ pūresi.",
  "atk-s0513a20:106_0": "Satthā imaṁ atītaṁ āharitvā abhisambuddho hutvā imaṁ gāthādvayamāha –",
  "atk-s0513a20:107_0": "11.",
  "atk-s0513a20:108_0": " ‘‘Alīnacittaṁ nissāya, pahaṭṭhā mahatī camū;",
  "atk-s0513a20:109_0": "Kosalaṁ senāsantuṭṭhaṁ, jīvaggāhaṁ agāhayi.",
  "atk-s0513a20:110_0": "12.",
  "atk-s0513a20:111_0": " ‘‘Evaṁ nissayasampanno, bhikkhu āraddhavīriyo;",
  "atk-s0513a20:112_0": "Bhāvayaṁ kusalaṁ dhammaṁ, yogakkhemassa pattiyā;",
  "atk-s0513a20:113_0": "Pāpuṇe anupubbena, sabbasaṁyojanakkhaya’’nti.",
  "atk-s0513a20:114_0": "Tattha alīnacittaṁ nissāyāti alīnacittaṁ rājakumāraṁ nissāya.",
  "atk-s0513a20:114_1": "Pahaṭṭhā mahatī camūti ‘‘paveṇīrajjaṁ no diṭṭha’’nti haṭṭhatuṭṭhā hutvā mahatī senā.",
  "atk-s0513a20:114_2": "Kosalaṁ senāsantuṭṭhanti kosalarājānaṁ sena rajjena asantuṭṭhaṁ pararajjalobhena āgataṁ.",
  "atk-s0513a20:114_3": "Jīvaggāhaṁ agāhayīti amāretvāva sā camū taṁ rājānaṁ hatthinā jīvaggāhaṁ gaṇhāpesi.",
  "atk-s0513a20:114_4": "Evaṁ nissayasampannoti yathā sā camū,",
  "atk-s0513a20:114_5": "evaṁ aññopi kulaputto nissayasampanno kalyāṇamittaṁ buddhaṁ vā buddhasāvakaṁ vā nissayaṁ labhitvā.",
  "atk-s0513a20:114_6": "Bhikkhūti parisuddhādhivacanametaṁ.",
  "atk-s0513a20:114_7": "Āraddhavīriyoti paggahitavīriyo catudosāpagatena vīriyena samannāgato.",
  "atk-s0513a20:114_8": "Bhāvayaṁ kusalaṁ dhammanti kusalaṁ niravajjaṁ sattatiṁsabodhipakkhiyasaṅkhātaṁ dhammaṁ bhāvento.",
  "atk-s0513a20:114_9": "Yogakkhemassa pattiyāti catūhi yogehi khemassa nibbānassa pāpuṇanatthāya taṁ dhammaṁ bhāvento. Pāpuṇe anupubbena,",
  "atk-s0513a20:114_10": "sabbasaṁyojanakkhayanti evaṁ vipassanato paṭṭhāya imaṁ kusalaṁ dhammaṁ bhāvento so kalyāṇamittupanissayasampanno bhikkhu anupubbena vipassanāñāṇāni ca heṭṭhimamaggaphalāni ca pāpuṇanto pariyosāne dasannampi saṁyojanānaṁ khayante uppannattā sabbasaṁyojanakkhayasaṅkhātaṁ arahattaṁ pāpuṇāti.",
  "atk-s0513a20:114_11": "Yasmā vā nibbānaṁ āgamma sabbasaṁyojanāni khīyanti,",
  "atk-s0513a20:114_12": "tasmā tampi sabbasaṁyojanakkhayameva,",
  "atk-s0513a20:114_13": "evaṁ anupubbena nibbānasaṅkhātaṁ sabbasaṁyojanakkhayaṁ pāpuṇātīti attho.",
  "atk-s0513a20:115_0": "Iti bhagavā amatamahānibbānena dhammadesanāya kūṭaṁ gahetvā uttaripi saccāni pakāsetvā jātakaṁ samodhānesi,",
  "atk-s0513a20:115_1": "saccapariyosāne ossaṭṭhavīriyo bhikkhu arahatte patiṭṭhahi. ‘‘Tadā mātā mahāmāyā,",
  "atk-s0513a20:115_2": "pitā suddhodanamahārājā ahosi,",
  "atk-s0513a20:115_3": "rajjaṁ gahetvā dinnahatthī ayaṁ ossaṭṭhavīriyo bhikkhu, hatthissa pitā sāriputto,",
  "atk-s0513a20:115_4": "sāmantakosalarājā moggallāno,",
  "atk-s0513a20:115_5": "alīnacittakumāro pana ahameva ahosi’’nti.",
  "atk-s0513a20:116_0": "Alīnacittajātakavaṇṇanā chaṭṭhā.",
  "atk-s0513a20:118_0": " [157] 7. Guṇajātakavaṇṇanā",
  "atk-s0513a20:119_0": "Yena kāmaṁ paṇāmetīti idaṁ satthā jetavane viharanto ānandattherassa sāṭakasahassalābhaṁ ārabbha kathesi.",
  "atk-s0513a20:119_1": "Therassa kosalarañño antepure dhammavācanavatthu heṭṭhā mahāsārajātake (jā. 1.1.92) āgatameva.",
  "atk-s0513a20:119_2": "Iti there rañño antepure dhammaṁ vācente rañño sahassagghanikānaṁ sāṭakānaṁ sahassaṁ āhariyittha.",
  "atk-s0513a20:119_3": "Rājā tato pañca sāṭakasatāni pañcannaṁ devīsatānaṁ adāsi.",
  "atk-s0513a20:119_4": "Tā sabbāpi te sāṭake ṭhapetvā punadivase ānandattherassa datvā sayaṁ purāṇasāṭakeyeva pārupitvā rañño pātarāsaṭṭhānaṁ agamaṁsu.",
  "atk-s0513a20:120_0": "Rājā ‘‘mayā tumhākaṁ sahassagghanikā sāṭakā dāpitā,",
  "atk-s0513a20:120_1": "kasmā tumhe te apārupitvāva āgatā’’ti pucchi. ‘‘Deva,",
  "atk-s0513a20:120_2": "amhehi te ānandattherassa dinnā’’ti.",
  "atk-s0513a20:120_3": "‘‘Ānandattherena sabbe gahitā’’ti? ‘‘Āma, devā’’ti.",
  "atk-s0513a20:120_4": "‘‘Sammāsambuddhena ticīvaraṁ anuññātaṁ,",
  "atk-s0513a20:120_5": "ānandatthero dussavaṇijjaṁ maññe karissati,",
  "atk-s0513a20:120_6": "atibahū tena sāṭakā gahitā’’ti therassa kujjhitvā bhuttapātarāso vihāraṁ gantvā therassa pariveṇaṁ pavisitvā theraṁ vanditvā nisinno pucchi – ‘‘api, bhante,",
  "atk-s0513a20:120_7": "amhākaṁ ghare itthiyo tumhākaṁ santike dhammaṁ uggaṇhanti vā suṇanti vā’’ti? ‘‘Āma, mahārāja, gahetabbayuttakaṁ gaṇhanti, sotabbayuttakaṁ suṇantī’’ti. ‘‘Kiṁ tā suṇantiyeva,",
  "atk-s0513a20:120_8": "udāhu tumhākaṁ nivāsanaṁ vā pārupanaṁ vā dadantī’’ti? ‘‘Tā ajja, mahārāja,",
  "atk-s0513a20:120_9": "sahassagghanikāni pañca sāṭakasatāni adaṁsū’’ti. ‘‘Tumhehi gahitāni tāni, bhante’’ti? ‘‘Āma, mahārājā’’ti. ‘‘Nanu, bhante,",
  "atk-s0513a20:120_10": "satthārā ticīvarameva anuññāta’’nti? ‘‘Āma, mahārāja,",
  "atk-s0513a20:120_11": "bhagavatā ekassa bhikkhuno ticīvarameva paribhogasīsena anuññātaṁ, paṭiggahaṇaṁ pana avāritaṁ,",
  "atk-s0513a20:120_12": "tasmā mayāpi aññesaṁ jiṇṇacīvarikānaṁ dātuṁ te sāṭakā paṭiggahitā’’ti.",
  "atk-s0513a20:120_13": "‘‘Te pana bhikkhū tumhākaṁ santikā sāṭake labhitvā porāṇacīvarāni kiṁ karissantī’’ti?",
  "atk-s0513a20:120_14": "‘‘Porāṇasaṅghāṭiṁ uttarāsaṅgaṁ karissantī’’ti?",
  "atk-s0513a20:120_15": "‘‘Porāṇauttarāsaṅgaṁ kiṁ karissantī’’ti?",
  "atk-s0513a20:120_16": "‘‘Antaravāsakaṁ karissantī’’ti.",
  "atk-s0513a20:120_17": "‘‘Porāṇaantaravāsakaṁ kiṁ karissantī’’ti?",
  "atk-s0513a20:120_18": "‘‘Paccattharaṇaṁ karissantī’’ti.",
  "atk-s0513a20:120_19": "‘‘Porāṇapaccattharaṇaṁ kiṁ karissantī’’ti?",
  "atk-s0513a20:120_20": "‘‘Bhummattharaṇaṁ karissantī’’ti.",
  "atk-s0513a20:120_21": "‘‘Porāṇabhummattharaṇaṁ kiṁ karissantī’’ti?",
  "atk-s0513a20:120_22": "‘‘Pādapuñchanaṁ karissantī’’ti.",
  "atk-s0513a20:120_23": "‘‘Porāṇapādapuñchanaṁ kiṁ karissantī’’ti? ‘‘Mahārāja,",
  "atk-s0513a20:120_24": "saddhādeyyaṁ nāma vinipātetuṁ na labbhati,",
  "atk-s0513a20:120_25": "tasmā porāṇapādapuñchanaṁ vāsiyā koṭṭetvā mattikāya makkhetvā senāsanesu mattikālepanaṁ karissantī’’ti. ‘‘Bhante,",
  "atk-s0513a20:120_26": "tumhākaṁ dinnaṁ yāva pādapuñchanāpi nassituṁ na labbhatī’’ti? ‘‘Āma, mahārāja,",
  "atk-s0513a20:120_27": "amhākaṁ dinnaṁ nassituṁ na labbhati, paribhogameva hotī’’ti.",
  "atk-s0513a20:121_0": "Rājā tuṭṭho somanassappatto hutvā itarānipi gehe ṭhapitāni pañca sāṭakasatāni āharāpetvā therassa datvā anumodanaṁ sutvā theraṁ vanditvā padakkhiṇaṁ katvā pakkāmi.",
  "atk-s0513a20:121_1": "Thero paṭhamaladdhāni pañca sāṭakasatāni jiṇṇacīvarikānaṁ bhikkhūnaṁ adāsi.",
  "atk-s0513a20:121_2": "Therassa pana pañcamattāni saddhivihārikasatāni ,",
  "atk-s0513a20:121_3": "tesu eko daharabhikkhu therassa bahūpakāro pariveṇaṁ sammajjati,",
  "atk-s0513a20:121_4": "pānīyaparibhojanīyaṁ upaṭṭhapeti,",
  "atk-s0513a20:121_5": "dantakaṭṭhaṁ mukhodakaṁ nhānodakaṁ deti,",
  "atk-s0513a20:121_6": "vaccakuṭijantāgharasenāsanāni paṭijaggati,",
  "atk-s0513a20:121_7": "hatthaparikammapādaparikammapiṭṭhiparikammādīni karoti.",
  "atk-s0513a20:121_8": "Thero pacchā laddhāni pañca sāṭakasatāni ‘‘ayaṁ me bahūpakāro’’ti yuttavasena sabbāni tasseva adāsi.",
  "atk-s0513a20:121_9": "Sopi sabbe te sāṭake bhājetvā attano samānupajjhāyānaṁ adāsi.",
  "atk-s0513a20:122_0": "Evaṁ sabbepi te laddhasāṭakā bhikkhū sāṭake chinditvā rajitvā kaṇikārapupphavaṇṇāni kāsāyāni nivāsetvā ca pārupitvā ca satthāraṁ upasaṅkamitvā vanditvā ekamantaṁ nisīditvā evamāhaṁsu – ‘‘bhante,",
  "atk-s0513a20:122_1": "sotāpannassa ariyasāvakassa mukholokanadānaṁ nāma atthī’’ti. ‘‘Na, bhikkhave,",
  "atk-s0513a20:122_2": "ariyasāvakānaṁ mukholokanadānaṁ nāma atthī’’ti. ‘‘Bhante,",
  "atk-s0513a20:122_3": "amhākaṁ upajjhāyena dhammabhaṇḍāgārikattherena sahassagghanikānaṁ sāṭakānaṁ pañca satāni ekasseva daharabhikkhuno dinnāni,",
  "atk-s0513a20:122_4": "so pana attanā laddhe bhājetvā amhākaṁ adāsī’’ti. ‘‘Na, bhikkhave,",
  "atk-s0513a20:122_5": "ānando mukholokanabhikkhaṁ deti ,",
  "atk-s0513a20:122_6": "so panassa bhikkhu bahūpakāro,",
  "atk-s0513a20:122_7": "tasmā attano upakārassa upakāravasena guṇavasena yuttavasena ‘upakārassa nāma paccupakāro kātuṁ vaṭṭatī’ti kataññukatavedibhāvena adāsi.",
  "atk-s0513a20:122_8": "Porāṇakapaṇḍitāpi hi attano upakārānaññeva paccupakāraṁ kariṁsū’’ti vatvā tehi yācito atītaṁ āhari.",
  "atk-s0513a20:123_0": "Atīte bārāṇasiyaṁ brahmadatte rajjaṁ kārente bodhisatto sīho hutvā pabbataguhāyaṁ vasati.",
  "atk-s0513a20:123_1": "So ekadivasaṁ guhāya nikkhamitvā pabbatapādaṁ olokesi,",
  "atk-s0513a20:123_2": "taṁ pana pabbatapādaṁ parikkhipitvā mahāsaro ahosi.",
  "atk-s0513a20:123_3": "Tassa ekasmiṁ unnataṭṭhāne uparithaddhakaddamapiṭṭhe mudūni haritatiṇāni jāyiṁsu.",
  "atk-s0513a20:123_4": "Sasakā ceva hariṇādayo ca sallahukamigā kaddamamatthake vicarantā tāni khādanti.",
  "atk-s0513a20:123_5": "Taṁ divasampi eko migo tāni khādanto vicarati.",
  "atk-s0513a20:123_6": "Sīho ‘‘taṁ migaṁ gaṇhissāmī’’ti pabbatamatthakā uppatitvā sīhavegena pakkhandi,",
  "atk-s0513a20:123_7": "migo maraṇabhayatajjito viravanto palāyi.",
  "atk-s0513a20:123_8": "Sīho vegaṁ sandhāretuṁ asakkonto kalalapiṭṭhe nipatitvā osīditvā uggantuṁ asakkonto cattāro pādā thambhā viya osīditvā sattāhaṁ nirāhāro aṭṭhāsi.",
  "atk-s0513a20:124_0": "Atha naṁ eko siṅgālo gocarappasuto taṁ disvā bhayena palāyi.",
  "atk-s0513a20:124_1": "Sīho taṁ pakkositvā ‘‘bho siṅgāla, mā palāyi, ahaṁ kalale laggo, jīvitaṁ me dehī’’ti āha.",
  "atk-s0513a20:124_2": "Siṅgālo tassa santikaṁ gantvā ‘‘ahaṁ taṁ uddhareyyaṁ,",
  "atk-s0513a20:124_3": "uddhaṭo pana maṁ khādeyyāsīti bhāyāmī’’ti āha. ‘‘Mā bhāyi, nāhaṁ taṁ khādissāmi,",
  "atk-s0513a20:124_4": "mahantaṁ pana te guṇaṁ karissāmi,",
  "atk-s0513a20:124_5": "ekenupāyena maṁ uddharāhī’’ti.",
  "atk-s0513a20:124_6": "Siṅgālo tassa paṭiññaṁ gahetvā catunnaṁ pādānaṁ samantā kalale apanetvā catunnampi pādānaṁ catasso mātikā khaṇitvā udakābhimukhaṁ akāsi,",
  "atk-s0513a20:124_7": "udakaṁ pavisitvā kalalaṁ muduṁ akāsi.",
  "atk-s0513a20:124_8": "Tasmiṁ khaṇe siṅgālo sīhassa udarantaraṁ attano sīsaṁ pavesetvā ‘‘vāyāmaṁ karohi,",
  "atk-s0513a20:124_9": "sāmī’’ti uccāsaddaṁ karonto sīsena udaraṁ pahari.",
  "atk-s0513a20:124_10": "Sīho vegaṁ janetvā kalalā uggantvā pakkhanditvā thale aṭṭhāsi.",
  "atk-s0513a20:124_11": "So muhuttaṁ vissamitvā saraṁ oruyha kaddamaṁ dhovitvā nhāyitvā darathaṁ paṭippassambhetvā ekaṁ mahiṁsaṁ vadhitvā dāṭhāhi ovijjhitvā maṁsaṁ ubbattetvā ‘‘khāda,",
  "atk-s0513a20:124_12": "sammā’’ti siṅgālassa purato ṭhapetvā tena khādite pacchā attanā khādi.",
  "atk-s0513a20:124_13": "Puna siṅgālo ekaṁ maṁsapesiṁ ḍaṁsitvā gaṇhi. ‘‘Idaṁ kimatthāya,",
  "atk-s0513a20:124_14": "sammā’’ti ca vutte ‘‘tumhākaṁ dāsī atthi,",
  "atk-s0513a20:124_15": "tassā bhāgo bhavissatī’’ti āha.",
  "atk-s0513a20:124_16": "Sīho ‘‘gaṇhāhī’’ti vatvā sayampi sīhiyā atthāya maṁsaṁ gaṇhitvā ‘‘ehi, samma,",
  "atk-s0513a20:124_17": "amhākaṁ pabbatamuddhani ṭhatvā sakhiyā vasanaṭṭhānaṁ gamissāmā’’ti vatvā tattha gantvā maṁsaṁ khādāpetvā siṅgālañca siṅgāliñca assāsetvā ‘‘ito paṭṭhāya idāni ahaṁ tumhe paṭijaggissāmī’’ti attano vasanaṭṭhānaṁ netvā guhāya dvāre aññissā guhāya vasāpesi.",
  "atk-s0513a20:124_18": "Te tato paṭṭhāya gocarāya gacchantā sīhiñca siṅgāliñca ṭhapetvā siṅgālena saddhiṁ gantvā nānāmige vadhitvā ubhopi tattheva maṁsaṁ khāditvā itarāsampi dvinnaṁ āharitvā denti.",
  "atk-s0513a20:125_0": "Evaṁ kāle gacchante sīhī dve putte vijāyi, siṅgālīpi dve putte vijāyi.",
  "atk-s0513a20:125_1": "Te sabbepi samaggavāsaṁ vasiṁsu.",
  "atk-s0513a20:125_2": "Athekadivasaṁ sīhiyā etadahosi – ‘‘ayaṁ sīho siṅgālañca siṅgāliñca siṅgālapotake ca ativiya piyāyati,",
  "atk-s0513a20:125_3": "nūnamassa siṅgāliyā saddhiṁ santhavo atthi, tasmā evaṁ sinehaṁ karoti,",
  "atk-s0513a20:125_4": "yaṁnūnāhaṁ imaṁ pīḷetvā tajjetvā ito palāpeyya’’nti .",
  "atk-s0513a20:125_5": "Sā sīhassa siṅgālaṁ gahetvā gocarāya gatakāle siṅgāliṁ pīḷesi tajjesi ‘‘kiṁkāraṇā imasmiṁ ṭhāne vasati , na palāyasī’’ti?",
  "atk-s0513a20:125_6": "Puttāpissā siṅgāliputte tatheva tajjayiṁsu.",
  "atk-s0513a20:125_7": "Siṅgālī tamatthaṁ siṅgālassa kathetvā ‘‘sīhassa vacanena etāya evaṁ katabhāvampi na jānāma, ciraṁ vasimhā, nāsāpeyyāpi no,",
  "atk-s0513a20:125_8": "amhākaṁ vasanaṭṭhānameva gacchāmā’’ti āha.",
  "atk-s0513a20:125_9": "Siṅgālo tassā vacanaṁ sutvā sīhaṁ upasaṅkamitvā āha – ‘‘sāmi,",
  "atk-s0513a20:125_10": "ciraṁ amhehi tumhākaṁ santike nivutthaṁ,",
  "atk-s0513a20:125_11": "aticiraṁ vasantā nāma appiyā honti,",
  "atk-s0513a20:125_12": "amhākaṁ gocarāya pakkantakāle sīhī siṅgāliṁ viheṭheti ‘imasmiṁ ṭhāne kasmā vasatha, palāyathā’ti tajjeti,",
  "atk-s0513a20:125_13": "sīhapotakāpi siṅgālapotake tajjenti.",
  "atk-s0513a20:125_14": "Yo nāma yassa attano santike vāsaṁ na roceti,",
  "atk-s0513a20:125_15": "tena so ‘yāhī’ti nīharitabbova,",
  "atk-s0513a20:125_16": "viheṭhanaṁ nāma kimatthiya’’nti vatvā paṭhamaṁ gāthamāha –",
  "atk-s0513a20:126_0": "13.",
  "atk-s0513a20:127_0": " ‘‘Yena kāmaṁ paṇāmeti, dhammo balavataṁ migī;",
  "atk-s0513a20:128_0": "Unnadantī vijānāhi, jātaṁ saraṇato bhaya’’nti.",
  "atk-s0513a20:129_0": "Tattha yena kāmaṁ paṇāmeti,",
  "atk-s0513a20:129_1": "dhammo balavatanti balavā nāma issaro attano sevakaṁ yena disābhāgena icchati,",
  "atk-s0513a20:129_2": "tena disābhāgena so paṇāmeti nīharati.",
  "atk-s0513a20:129_3": "Esa dhammo balavataṁ ayaṁ issarānaṁ sabhāvo paveṇidhammova,",
  "atk-s0513a20:129_4": "tasmā sace amhākaṁ vāsaṁ na rocetha, ujukameva no nīharatha ,",
  "atk-s0513a20:129_5": "viheṭhanena ko atthoti dīpento evamāha. Migīti sīhaṁ ālapati.",
  "atk-s0513a20:129_6": "So hi migarājatāya migā assa atthīti migī. Unnadantītipi tameva ālapati.",
  "atk-s0513a20:129_7": "So hi unnatānaṁ dantānaṁ atthitāya unnatā dantā assa atthīti unnadantī.",
  "atk-s0513a20:129_8": "‘‘Unnatadantī’’tipi pāṭhoyeva.",
  "atk-s0513a20:129_9": "Vijānāhīti ‘‘esa issarānaṁ dhammo’’ti evaṁ jānāhi.",
  "atk-s0513a20:129_10": "Jātaṁ saraṇato bhayanti amhākaṁ tumhe patiṭṭhānaṭṭhena saraṇaṁ,",
  "atk-s0513a20:129_11": "tumhākaññeva santikā bhayaṁ jātaṁ,",
  "atk-s0513a20:129_12": "tasmā attano vasanaṭṭhānameva gamissāmāti dīpeti.",
  "atk-s0513a20:130_0": "Aparo nayo – tava migī sīhī unnadantīmama puttadāraṁ tajjentī yena kāmaṁ paṇāmeti, yena yenākārena icchati, tena paṇāmeti pavattati, viheṭhetipi palāpetipi, evaṁ tvaṁ vijānāhi,",
  "atk-s0513a20:130_1": "tattha kiṁ sakkā amhehi kātuṁ.",
  "atk-s0513a20:130_2": "Dhammo balavataṁ esa balavantānaṁ sabhāvo, idāni mayaṁ gamissāma. Kasmā? Jātaṁ saraṇato bhayanti.",
  "atk-s0513a20:131_0": "Tassa vacanaṁ sutvā sīho sīhiṁ āha – ‘‘bhadde,",
  "atk-s0513a20:131_1": "asukasmiṁ nāma kāle mama gocaratthāya gantvā sattame divase iminā siṅgālena imāya ca siṅgāliyā saddhiṁ āgatabhāvaṁ sarasī’’ti. ‘‘Āma, sarāmī’’ti.",
  "atk-s0513a20:131_2": "‘‘Jānāsi pana mayhaṁ sattāhaṁ anāgamanassa kāraṇa’’nti? ‘‘Na jānāmi, sāmī’’ti. ‘‘Bhadde,",
  "atk-s0513a20:131_3": "ahaṁ ‘ekaṁ migaṁ gaṇhissāmī’ti virajjhitvā kalale laggo,",
  "atk-s0513a20:131_4": "tato nikkhamituṁ asakkonto sattāhaṁ nirāhāro aṭṭhāsiṁ,",
  "atk-s0513a20:131_5": "svāhaṁ imaṁ siṅgālaṁ nissāya jīvitaṁ labhiṁ, ayaṁ me jīvitadāyako sahāyo.",
  "atk-s0513a20:131_6": "Mittadhamme ṭhātuṁ samattho hi mitto dubbalo nāma natthi,",
  "atk-s0513a20:131_7": "ito paṭṭhāya mayhaṁ sahāyassa ca sahāyikāya ca puttakānañca evarūpaṁ avamānaṁ mā akāsī’’ti vatvā sīho dutiyaṁ gāthamāha –",
  "atk-s0513a20:132_0": "14.",
  "atk-s0513a20:133_0": " ‘‘Api cepi dubbalo mitto, mittadhammesu tiṭṭhati;",
  "atk-s0513a20:134_0": "So ñātako ca bandhu ca, so mitto so ca me sakhā;",
  "atk-s0513a20:135_0": "Dāṭhini mātimaññittho, siṅgālo mama pāṇado’’ti.",
  "atk-s0513a20:136_0": "Tattha api cepīti eko apisaddo anuggahattho, eko sambhāvanattho.",
  "atk-s0513a20:136_1": "Tatrāyaṁ yojanā – dubbalopi ce mitto mittadhammesu api tiṭṭhati, sace ṭhātuṁ sakkoti, so ñātako ca bandhu ca, so mettacittatāya mitto, so ca me sahāyaṭṭhena sakhā. Dāṭhini mātimaññitthoti, bhadde,",
  "atk-s0513a20:136_2": "dāṭhāsampanne sīhi mā mayhaṁ sahāyaṁ vā sahāyiṁ vā atimaññi, ayañhi siṅgālo mama pāṇadoti.",
  "atk-s0513a20:137_0": "Sā tassa vacanaṁ sutvā siṅgāliṁ khamāpetvā tato paṭṭhāya saputtāya tāya saddhiṁ samaggavāsaṁ vasi.",
  "atk-s0513a20:137_1": "Sīhapotakāpi siṅgālapotakehi saddhiṁ kīḷamānā sammodamānā mātāpitūnaṁ atikkantakālepi mittabhāvaṁ abhinditvā sammodamānā vasiṁsu.",
  "atk-s0513a20:137_2": "Tesaṁ kira sattakulaparivaṭṭe abhijjamānā metti agamāsi.",
  "atk-s0513a20:138_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne keci sotāpannā, keci sakadāgāmino, keci anāgāmino, keci arahanto ahesuṁ. ‘‘Tadā siṅgālo ānando ahosi, sīho pana ahameva ahosi’’nti.",
  "atk-s0513a20:139_0": "Guṇajātakavaṇṇanā sattamā.",
  "atk-s0513a20:141_0": " [158] 8. Suhanujātakavaṇṇanā",
  "atk-s0513a20:142_0": "Nayidaṁvisamasīlenāti idaṁ satthā jetavane viharanto dve caṇḍabhikkhū ārabbha kathesi.",
  "atk-s0513a20:142_1": "Tasmiñhi samaye jetavanepi eko bhikkhu caṇḍo ahosi pharuso sāhasiko janapadepi.",
  "atk-s0513a20:142_2": "Athekadivasaṁ jānapado bhikkhu kenacideva karaṇīyena jetavanaṁ agamāsi,",
  "atk-s0513a20:142_3": "sāmaṇerā ceva daharabhikkhū ca tassa caṇḍabhāvaṁ jānanti.",
  "atk-s0513a20:142_4": "‘‘Tesaṁ dvinnaṁ caṇḍānaṁ kalahaṁ passissāmā’’ti kutūhalena taṁ bhikkhuṁ jetavanavāsikassa pariveṇaṁ pahiṇiṁsu.",
  "atk-s0513a20:142_5": "Te ubhopi caṇḍā aññamaññaṁ disvāva piyasaṁvāsaṁ saṁsandiṁsu samiṁsu,",
  "atk-s0513a20:142_6": "hatthapādapiṭṭhisambāhanādīni akaṁsu.",
  "atk-s0513a20:142_7": "Dhammasabhāyaṁ bhikkhū kathaṁ samuṭṭhāpesuṁ – ‘‘āvuso,",
  "atk-s0513a20:142_8": "caṇḍā bhikkhū aññesaṁ upari caṇḍā pharusā sāhasikā,",
  "atk-s0513a20:142_9": "aññamaññaṁ pana ubhopi samaggā sammodamānā piyasaṁvāsā jātā’’ti.",
  "atk-s0513a20:142_10": "Satthā āgantvā ‘‘kāya nuttha, bhikkhave,",
  "atk-s0513a20:142_11": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva,",
  "atk-s0513a20:142_12": "pubbepete aññesaṁ caṇḍā pharusā sāhasikā,",
  "atk-s0513a20:142_13": "aññamaññaṁ pana samaggā sammodamānā piyasaṁvāsā ca ahesu’’nti vatvā atītaṁ āhari.",
  "atk-s0513a20:143_0": "Atīte bārāṇasiyaṁ brahmadatte rajjaṁ kārente bodhisatto tassa sabbatthasādhako atthadhammānusāsako amacco ahosi.",
  "atk-s0513a20:143_1": "So pana rājā thokaṁ dhanalobhapakatiko,",
  "atk-s0513a20:143_2": "tassa mahāsoṇo nāma kūṭaasso atthi.",
  "atk-s0513a20:143_3": "Atha uttarāpathakā assavāṇijā pañca assasatāni ānesuṁ,",
  "atk-s0513a20:143_4": "assānaṁ āgatabhāvaṁ rañño ārocesuṁ.",
  "atk-s0513a20:143_5": "Tato pubbe pana bodhisatto asse agghāpetvā mūlaṁ aparihāpetvā dāpesi.",
  "atk-s0513a20:143_6": "Rājā taṁ parihāyamāno aññaṁ amaccaṁ pakkosāpetvā ‘‘tāta, asse agghāpehi,",
  "atk-s0513a20:143_7": "agghāpento ca paṭhamaṁ mahāsoṇaṁ yathā tesaṁ assānaṁ antaraṁ pavisati,",
  "atk-s0513a20:143_8": "tathā vissajjetvā asse ḍaṁsāpetvā vaṇite kārāpetvā dubbalakāle mūlaṁ hāpetvā asse agghāpeyyāsī’’ti āha.",
  "atk-s0513a20:143_9": "So ‘‘sādhū’’ti sampaṭicchitvā tathā akāsi.",
  "atk-s0513a20:144_0": "Assavāṇijā anattamanā hutvā tena katakiriyaṁ bodhisattassa ārocesuṁ.",
  "atk-s0513a20:144_1": "Bodhisatto ‘‘kiṁ pana tumhākaṁ nagare kūṭaasso natthī’’ti pucchi. ‘‘Atthi sāmi,",
  "atk-s0513a20:144_2": "suhanu nāma kūṭaasso caṇḍo pharuso’’ti.",
  "atk-s0513a20:144_3": "‘‘Tena hi puna āgacchantā taṁ assaṁ āneyyāthā’’ti.",
  "atk-s0513a20:144_4": "Te ‘‘sādhū’’ti paṭissuṇitvā puna āgacchantā taṁ kūṭassaṁ gāhāpetvā āgacchiṁsu.",
  "atk-s0513a20:144_5": "Rājā ‘‘assavāṇijā āgatā’’ti sutvā sīhapañjaraṁ ugghāṭetvā asse oloketvā mahāsoṇaṁ vissajjāpesi.",
  "atk-s0513a20:144_6": "Assavāṇijāpi mahāsoṇaṁ āgacchantaṁ disvā suhanuṁ vissajjāpesuṁ.",
  "atk-s0513a20:144_7": "Te aññamaññaṁ patvā sarīrāni lehantā sammodamānā aṭṭhaṁsu.",
  "atk-s0513a20:144_8": "Rājā bodhisattaṁ pucchi – ‘‘passasi ime dve kūṭassā aññesaṁ caṇḍā pharusā sāhasikā,",
  "atk-s0513a20:144_9": "aññe asse ḍaṁsitvā gelaññaṁ pāpenti,",
  "atk-s0513a20:144_10": "idāni aññamaññaṁ pana sarīraṁ lehantā sammodamānā aṭṭhaṁsu, kiṁ nāmeta’’nti? Bodhisatto ‘‘nayime, mahārāja, visamasīlā,",
  "atk-s0513a20:144_11": "samasīlā samadhātukā ca ete’’ti vatvā imaṁ gāthādvayamāha –",
  "atk-s0513a20:145_0": "15.",
  "atk-s0513a20:146_0": " ‘‘Nayidaṁ visamasīlena, soṇena suhanū saha;",
  "atk-s0513a20:147_0": "Suhanūpi tādisoyeva, yo soṇassa sagocaro.",
  "atk-s0513a20:148_0": "16.",
  "atk-s0513a20:149_0": " ‘‘Pakkhandinā pagabbhena, niccaṁ sandānakhādinā;",
  "atk-s0513a20:150_0": "Sameti pāpaṁ pāpena, sameti asatā asa’’nti.",
  "atk-s0513a20:151_0": "Tattha nayidaṁ visamasīlena,",
  "atk-s0513a20:151_1": "soṇena suhanū sahāti yaṁ idaṁ suhanu kūṭasso soṇena saddhiṁ pemaṁ karoti, idaṁ na attano visamasīlena,",
  "atk-s0513a20:151_2": "atha kho attano samasīleneva saddhiṁ karoti.",
  "atk-s0513a20:151_3": "Ubhopi hete attano anācāratāya dussīlatāya samasīlā samadhātukā. Suhanūpi tādisoyeva,",
  "atk-s0513a20:151_4": "yo soṇassa sagocaroti yādiso soṇo, suhanupi tādisoyeva,",
  "atk-s0513a20:151_5": "yo soṇassa sagocaro yaṁgocaro soṇo, sopi taṁgocaroyeva.",
  "atk-s0513a20:151_6": "Yatheva hi soṇo assagocaro asse ḍaṁsentova carati, tathā suhanupi.",
  "atk-s0513a20:151_7": "Iminā nesaṁ samānagocarataṁ dasseti.",
  "atk-s0513a20:152_0": "Te pana ācāragocare ekato katvā dassetuṁ ‘‘pakkhandinā’’tiādi vuttaṁ.",
  "atk-s0513a20:152_1": "Tattha pakkhandināti assānaṁ upari pakkhandanasīlena pakkhandanagocarena.",
  "atk-s0513a20:152_2": "Pagabbhenāti kāyapāgabbhiyādisamannāgatena dussīlena.",
  "atk-s0513a20:152_3": "Niccaṁ sandānakhādināti sadā attano bandhanayottaṁ khādanasīlena khādanagocarena ca.",
  "atk-s0513a20:152_4": "Sameti pāpaṁ pāpenāti etesu aññatarena pāpena saddhiṁ aññatarassa pāpaṁ dussīlyaṁ sameti.",
  "atk-s0513a20:152_5": "Asatā asanti etesu aññatarena asatā anācāragocarasampannena saha itarassa asaṁ asādhukammaṁ sameti,",
  "atk-s0513a20:152_6": "gūthādīni viya gūthādīhi ekato saṁsandati sadisaṁ nibbisesameva hotīti.",
  "atk-s0513a20:153_0": "Evaṁ vatvā ca pana bodhisatto ‘‘mahārāja,",
  "atk-s0513a20:153_1": "raññā nāma atiluddhena na bhavitabbaṁ,",
  "atk-s0513a20:153_2": "parassa santakaṁ nāma nāsetuṁ na vaṭṭatī’’ti rājānaṁ ovaditvā asse agghāpetvā bhūtameva mūlaṁ dāpesi.",
  "atk-s0513a20:153_3": "Assavāṇijā yathāsabhāvameva mūlaṁ labhitvā haṭṭhatuṭṭhā agamaṁsu.",
  "atk-s0513a20:153_4": "Rājāpi bodhisattassa ovāde ṭhatvā yathākammaṁ gato.",
  "atk-s0513a20:154_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā dve assā ime dve duṭṭhabhikkhū ahesuṁ, rājā ānando,",
  "atk-s0513a20:154_1": "paṇḍitāmacco pana ahameva ahosi’’nti.",
  "atk-s0513a20:155_0": "Suhanujātakavaṇṇanā aṭṭhamā.",
  "atk-s0513a20:157_0": " [159] 9. Morajātakavaṇṇanā",
  "atk-s0513a20:158_0": "Udetayaṁcakkhumā ekarājāti idaṁ satthā jetavane viharanto ekaṁ ukkaṇṭhitabhikkhuṁ ārabbha kathesi.",
  "atk-s0513a20:158_1": "So hi bhikkhu bhikkhūhi satthu santikaṁ nīto ‘‘saccaṁ kira, tvaṁ bhikkhu,",
  "atk-s0513a20:158_2": "ukkaṇṭhito’’ti vutte ‘‘saccaṁ,",
  "atk-s0513a20:158_3": "bhante’’ti vatvā ‘‘kiṁ disvā’’ti vutte ‘‘ekaṁ alaṅkatapaṭiyattasarīraṁ mātugāmaṁ oloketvā’’ti āha.",
  "atk-s0513a20:158_4": "Atha naṁ satthā ‘‘bhikkhu mātugāmo nāma kasmā tumhādisānaṁ cittaṁ nāluḷessati,",
  "atk-s0513a20:158_5": "porāṇakapaṇḍitānampi hi mātugāmassa saddaṁ sutvā satta vassasatāni asamudāciṇṇakilesā okāsaṁ labhitvā khaṇeneva samudācariṁsu.",
  "atk-s0513a20:158_6": "Visuddhāpi sattā saṁkilissanti,",
  "atk-s0513a20:158_7": "uttamayasasamaṅginopi āyasakyaṁ pāpuṇanti,",
  "atk-s0513a20:158_8": "pageva aparisuddhā’’ti vatvā atītaṁ āhari.",
  "atk-s0513a20:159_0": "Atīte bārāṇasiyaṁ brahmadatte rajjaṁ kārente bodhisatto morayoniyaṁ paṭisandhiṁ gahetvā aṇḍakālepi kaṇikāramakuḷavaṇṇaaṇḍakoso hutvā aṇḍaṁ bhinditvā nikkhanto suvaṇṇavaṇṇo ahosi dassanīyo pāsādiko pakkhānaṁ antare surattarājivirājito,",
  "atk-s0513a20:159_1": "so attano jīvitaṁ rakkhanto tisso pabbatarājiyo atikkamma catutthāya pabbatarājiyā ekasmiṁ daṇḍakahiraññapabbatatale vāsaṁ kappesi.",
  "atk-s0513a20:159_2": "So pabhātāya rattiyā pabbatamatthake nisinno sūriyaṁ uggacchantaṁ oloketvā attano gocarabhūmiyaṁ rakkhāvaraṇatthāya brahmamantaṁ bandhanto ‘‘udetaya’’ntiādimāha.",
  "atk-s0513a20:160_0": "17.",
  "atk-s0513a20:161_0": " ‘‘Udetayaṁ cakkhumā ekarājā,",
  "atk-s0513a20:162_0": "Harissavaṇṇo pathavippabhāso;",
  "atk-s0513a20:163_0": "Taṁ taṁ namassāmi harissavaṇṇaṁ pathavippabhāsaṁ,",
  "atk-s0513a20:164_0": "Tayājja guttā viharemu divasa’’nti.",
  "atk-s0513a20:165_0": "Tattha udetīti pācīnalokadhātuto uggacchati.",
  "atk-s0513a20:165_1": "Cakkhumāti sakalacakkavāḷavāsīnaṁ andhakāraṁ vidhamitvā cakkhupaṭilābhakaraṇena yaṁ tena tesaṁ dinnaṁ cakkhu, tena cakkhunā cakkhumā.",
  "atk-s0513a20:165_2": "Ekarājāti sakalacakkavāḷe ālokakarānaṁ antare seṭṭhavisiṭṭhaṭṭhena ekarājā.",
  "atk-s0513a20:165_3": "Harissavaṇṇoti harisamānavaṇṇo, suvaṇṇavaṇṇoti attho.",
  "atk-s0513a20:165_4": "Pathavippabhāsoti pathaviyā pabhāso.",
  "atk-s0513a20:165_5": "Taṁ taṁ namassāmīti tasmā taṁ evarūpaṁ bhavantaṁ namassāmi vandāmi.",
  "atk-s0513a20:165_6": "Tayājja guttā viharemu divasanti tayā ajja rakkhitā gopitā hutvā imaṁ divasaṁ catuiriyāpathavihārena sukhaṁ vihareyyāma.",
  "atk-s0513a20:166_0": "Evaṁ bodhisatto imāya gāthāya sūriyaṁ namassitvā dutiyagāthāya atīte parinibbute buddhe ceva buddhaguṇe ca namassati.",
  "atk-s0513a20:167_0": "‘‘Ye brāhmaṇā vedagū sabbadhamme,",
  "atk-s0513a20:167_1": "te me namo te ca maṁ pālayantu;",
  "atk-s0513a20:168_0": "Namatthu buddhānaṁ namatthu bodhiyā,",
  "atk-s0513a20:168_1": "namo vimuttānaṁ namo vimuttiyā;",
  "atk-s0513a20:169_0": "Imaṁ so parittaṁ katvā, moro carati esanā’’ti.",
  "atk-s0513a20:170_0": "Tattha ye brāhmaṇāti ye bāhitapāpā visuddhibrāhmaṇā.",
  "atk-s0513a20:170_1": "Vedagūti vedānaṁ pāraṁ gatātipi vedagū, vedehi pāraṁ gatātipi vedagū.",
  "atk-s0513a20:170_2": "Idha pana sabbe saṅkhatāsaṅkhatadhamme vidite pākaṭe katvā gatāti vedagū. Tenevāha ‘‘sabbadhamme’’ti.",
  "atk-s0513a20:170_3": "Sabbe khandhāyatanadhātudhamme salakkhaṇasāmaññalakkhaṇavasena attano ñāṇassa vidite pākaṭe katvā gatā,",
  "atk-s0513a20:170_4": "tiṇṇaṁ mārānaṁ matthakaṁ madditvā dasasahassilokadhātuṁ unnādetvā bodhitale sammāsambodhiṁ patvā saṁsāraṁ vā atikkantāti attho.",
  "atk-s0513a20:170_5": "Te me namoti te mama imaṁ namakkāraṁ paṭicchantu.",
  "atk-s0513a20:170_6": "Te ca maṁ pālayantūti evaṁ mayā namassitā ca te bhagavanto maṁ pālentu rakkhantu gopentu.",
  "atk-s0513a20:170_7": "Namatthu buddhānaṁ namatthu bodhiyā,",
  "atk-s0513a20:170_8": "namo vimuttānaṁ namo vimuttiyāti ayaṁ mama namakkāro atītānaṁ parinibbutānaṁ buddhānaṁ atthu,",
  "atk-s0513a20:170_9": "tesaññeva catūsu ca maggesu catūsu phalesu ñāṇasaṅkhātāya bodhiyā atthu,",
  "atk-s0513a20:170_10": "tathā tesaññeva arahattaphalavimuttiyā vimuttānaṁ atthu,",
  "atk-s0513a20:170_11": "yā ca nesaṁ tadaṅgavimutti vikkhambhanavimutti samucchedavimutti paṭippassaddhivimutti nissaraṇavimuttīti pañcavidhā vimutti,",
  "atk-s0513a20:170_12": "tassā nesaṁ vimuttiyāpi ayaṁ mayhaṁ namakkāro atthūti. ‘‘Imaṁ so parittaṁ katvā,",
  "atk-s0513a20:170_13": "moro carati esanā’’ti idaṁ pana padadvayaṁ satthā abhisambuddho hutvā āha. Tassattho – bhikkhave,",
  "atk-s0513a20:170_14": "so moro imaṁ parittaṁ imaṁ rakkhaṁ katvā attano gocarabhūmiyaṁ pupphaphalādīnaṁ atthāya nānappakārāya esanāya carati.",
  "atk-s0513a20:171_0": "Evaṁ divasaṁ caritvā sāyaṁ pabbatamatthake nisīditvā atthaṅgataṁ sūriyaṁ olokento buddhaguṇe āvajjetvā nivāsaṭṭhāne rakkhāvaraṇatthāya puna brahmamantaṁ bandhanto ‘‘apetaya’’ntiādimāha.",
  "atk-s0513a20:172_0": "18.",
  "atk-s0513a20:173_0": " ‘‘Apetayaṁ cakkhumā ekarājā, harissavaṇṇo pathavippabhāso;",
  "atk-s0513a20:174_0": "Taṁ taṁ namassāmi harissavaṇṇaṁ pathavippabhāsaṁ,",
  "atk-s0513a20:174_1": "tayājja guttā viharemu rattiṁ.",
  "atk-s0513a20:175_0": "‘‘Ye brāhmaṇā vedagū sabbadhamme,",
  "atk-s0513a20:175_1": "te me namo te ca maṁ pālayantu;",
  "atk-s0513a20:176_0": "Namatthu buddhānaṁ namatthu bodhiyā,",
  "atk-s0513a20:176_1": "namo vimuttānaṁ namo vimuttiyā;",
  "atk-s0513a20:177_0": "Imaṁ so parittaṁ katvā, moro vāsamakappayī’’ti.",
  "atk-s0513a20:178_0": "Tattha apetīti apayāti atthaṁ gacchati. Imaṁ so parittaṁ katvā,",
  "atk-s0513a20:178_1": "moro vāsamakappayīti idampi abhisambuddho hutvā āha. Tassattho – bhikkhave ,",
  "atk-s0513a20:178_2": "so moro imaṁ parittaṁ imaṁ rakkhaṁ katvā attano nivāsaṭṭhāne vāsaṁ kappayittha,",
  "atk-s0513a20:178_3": "tassa rattiṁ vā divā vā imassa parittassānubhāvena neva bhayaṁ, na lomahaṁso ahosi.",
  "atk-s0513a20:179_0": "Atheko bārāṇasiyā avidūre nesādagāmavāsī nesādo himavantapadese vicaranto tasmiṁ daṇḍakahiraññapabbatamatthake nisinnaṁ bodhisattaṁ disvā āgantvā puttassa ārocesi.",
  "atk-s0513a20:179_1": "Athekadivasaṁ khemā nāma bārāṇasirañño devī supinena suvaṇṇavaṇṇaṁ moraṁ dhammaṁ desentaṁ disvā pabuddhakāle rañño ārocesi – ‘‘ahaṁ, deva,",
  "atk-s0513a20:179_2": "suvaṇṇavaṇṇassa morassa dhammaṁ sotukāmā’’ti. Rājā amacce pucchi.",
  "atk-s0513a20:179_3": "Amaccā ‘‘brāhmaṇā jānissantī’’ti āhaṁsu.",
  "atk-s0513a20:179_4": "Brāhmaṇā taṁ sutvā ‘‘suvaṇṇavaṇṇā morā nāma hontī’’ti vatvā ‘‘kattha hontī’’ti vutte ‘‘nesādā jānissantī’’ti āhaṁsu.",
  "atk-s0513a20:179_5": "Rājā nesāde sannipātetvā pucchi. Atha so nesādaputto ‘‘āma, mahārāja,",
  "atk-s0513a20:179_6": "daṇḍakahiraññapabbato nāma atthi,",
  "atk-s0513a20:179_7": "tattha suvaṇṇavaṇṇo moro vasatī’’ti āha.",
  "atk-s0513a20:179_8": "‘‘Tena hi taṁ moraṁ amāretvā bandhitvāva ānehī’’ti.",
  "atk-s0513a20:179_9": "Nesādo gantvā tassa gocarabhūmiyaṁ pāse oḍḍesi.",
  "atk-s0513a20:179_10": "Morena akkantaṭṭhānepi pāso na sañcarati.",
  "atk-s0513a20:179_11": "Nesādo gaṇhituṁ asakkonto satta vassāni vicaritvā tattheva kālamakāsi.",
  "atk-s0513a20:179_12": "Khemāpi devī patthitaṁ alabhamānā kālamakāsi.",
  "atk-s0513a20:180_0": "Rājā ‘‘moraṁ me nissāya devī kālakatā’’ti kujjhitvā ‘‘himavantapadese daṇḍakahiraññapabbato nāma atthi,",
  "atk-s0513a20:180_1": "tattha suvaṇṇavaṇṇo moro vasati, ye tassa maṁsaṁ khādanti,",
  "atk-s0513a20:180_2": "te ajarā amarā hontī’’ti akkharaṁ suvaṇṇapaṭṭe likhāpetvā suvaṇṇapaṭṭaṁ mañjūsāya nikkhipāpesi.",
  "atk-s0513a20:180_3": "Tasmiṁ kālakate añño rājā rajjaṁ patvā suvaṇṇapaṭṭaṁ vācetvā ‘‘ajaro amaro bhavissāmī’’ti aññaṁ nesādaṁ pesesi.",
  "atk-s0513a20:180_4": "Sopi gantvā bodhisattaṁ gahetuṁ asakkonto tattheva kālamakāsi.",
  "atk-s0513a20:180_5": "Eteneva niyāmena cha rājaparivaṭṭā gatā.",
  "atk-s0513a20:180_6": "Atha sattamo rājā rajjaṁ patvā ekaṁ nesādaṁ pahiṇi.",
  "atk-s0513a20:180_7": "So gantvā bodhisattena akkantaṭṭhānepi pāsassa asañcaraṇabhāvaṁ,",
  "atk-s0513a20:180_8": "attano parittaṁ katvā gocarabhūmigamanabhāvañcassa ñatvā paccantaṁ otaritvā ekaṁ moriṁ gahetvā yathā hatthatāḷasaddena naccati, accharāsaddena ca vassati,",
  "atk-s0513a20:180_9": "evaṁ sikkhāpetvā taṁ ādāya gantvā morena paritte akate pātoyeva pāsayaṭṭhiyo ropetvā pāse oḍḍetvā moriṁ vassāpesi.",
  "atk-s0513a20:180_10": "Moro visabhāgaṁ mātugāmasaddaṁ sutvā kilesāturo hutvā parittaṁ kātuṁ asakkuṇitvā gantvā pāse bajjhi.",
  "atk-s0513a20:180_11": "Atha naṁ nesādo gahetvā gantvā bārāṇasirañño adāsi.",
  "atk-s0513a20:181_0": "Rājā tassa rūpasampattiṁ disvā tuṭṭhamānaso āsanaṁ dāpesi.",
  "atk-s0513a20:181_1": "Bodhisatto paññattāsane nisīditvā ‘‘mahārāja,",
  "atk-s0513a20:181_2": "kasmā maṁ gaṇhāpesī’’ti pucchi.",
  "atk-s0513a20:181_3": "‘‘Ye kira tava maṁsaṁ khādanti, te ajarā amarā honti,",
  "atk-s0513a20:181_4": "svāhaṁ tava maṁsaṁ khāditvā ajaro amaro hotukāmo taṁ gaṇhāpesi’’nti. ‘‘Mahārāja,",
  "atk-s0513a20:181_5": "mama tāva maṁsaṁ khādantā ajarā amarā hontu, ahaṁ pana marissāmī’’ti ? ‘‘Āma, marissasī’’ti.",
  "atk-s0513a20:181_6": "‘‘Mayi marante pana mama maṁsameva khāditvā kinti katvā na marissantī’’ti? ‘‘Tvaṁ suvaṇṇavaṇṇo,",
  "atk-s0513a20:181_7": "tasmā kira tava maṁsaṁ khādakā ajarā amarā bhavissantī’’ti. ‘‘Mahārāja,",
  "atk-s0513a20:181_8": "ahaṁ pana na akāraṇā suvaṇṇavaṇṇo jāto,",
  "atk-s0513a20:181_9": "pubbe panāhaṁ imasmiṁyeva nagare cakkavattī rājā hutvā sayampi pañca sīlāni rakkhiṁ,",
  "atk-s0513a20:181_10": "sakalacakkavāḷavāsinopi rakkhāpesiṁ,",
  "atk-s0513a20:181_11": "svāhaṁ kālaṁ karitvā tāvatiṁsabhavane nibbatto,",
  "atk-s0513a20:181_12": "tattha yāvatāyukaṁ ṭhatvā tato cuto aññassa akusalassa nissandena morayoniyaṁ nibbattitvāpi porāṇasīlānubhāvena suvaṇṇavaṇṇo jāto’’ti.",
  "atk-s0513a20:181_13": "‘‘‘Tvaṁ cakkavattī rājā hutvā sīlaṁ rakkhitvā sīlaphalena suvaṇṇavaṇṇo jāto’ti kathamidaṁ amhehi saddhātabbaṁ. Atthi no koci sakkhī’’ti ? ‘‘Atthi, mahārājā’’ti. ‘‘Ko nāmā’’ti? ‘‘Mahārāja,",
  "atk-s0513a20:181_14": "ahaṁ cakkavattikāle ratanamaye rathe nisīditvā ākāse vicariṁ,",
  "atk-s0513a20:181_15": "so me ratho maṅgalapokkharaṇiyā antobhūmiyaṁ nidahāpito,",
  "atk-s0513a20:181_16": "taṁ maṅgalapokkharaṇito ukkhipāpehi, so me sakkhi bhavissatī’’ti.",
  "atk-s0513a20:182_0": "Rājā ‘‘sādhū’’ti paṭissuṇitvā pokkharaṇito udakaṁ harāpetvā rathaṁ nīharāpetvā bodhisattassa saddahi. Bodhisatto ‘‘mahārāja,",
  "atk-s0513a20:182_1": "ṭhapetvā amatamahānibbānaṁ avasesā sabbe saṅkhatadhammā hutvā abhāvino aniccā khayavayadhammāyevā’’ti rañño dhammaṁ desetvā rājānaṁ pañcasu sīlesu patiṭṭhāpesi.",
  "atk-s0513a20:182_2": "Rājā pasanno bodhisattaṁ rajjena pūjetvā mahantaṁ sakkāraṁ akāsi.",
  "atk-s0513a20:182_3": "So rajjaṁ tasseva paṭiniyyādetvā katipāhaṁ vasitvā ‘‘appamatto hohi,",
  "atk-s0513a20:182_4": "mahārājā’’ti ovaditvā ākāse uppatitvā daṇḍakahiraññapabbatameva agamāsi.",
  "atk-s0513a20:182_5": "Rājāpi bodhisattassa ovāde ṭhatvā dānādīni puññāni katvā yathākammaṁ gato.",
  "atk-s0513a20:183_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:183_1": "saccapariyosāne ukkaṇṭhitabhikkhu arahatte patiṭṭhahi. ‘‘Tadā rājā ānando ahosi,",
  "atk-s0513a20:183_2": "suvaṇṇamoro pana ahameva ahosi’’nti.",
  "atk-s0513a20:184_0": "Morajātakavaṇṇanā navamā.",
  "atk-s0513a20:186_0": " [160] 10. Vinīlajātakavaṇṇanā",
  "atk-s0513a20:187_0": "Evameva nūna rājānanti idaṁ satthā veḷuvane viharanto devadattassa sugatālayaṁ ārabbha kathesi.",
  "atk-s0513a20:187_1": "Devadatte hi gayāsīsagatānaṁ dvinnaṁ aggasāvakānaṁ sugatālayaṁ dassetvā nipanne ubhopi therā dhammaṁ desetvā attano nissitake ādāya veḷuvanaṁ agamiṁsu. Te satthārā ‘‘sāriputta,",
  "atk-s0513a20:187_2": "devadatto tumhe disvā kiṁ akāsī’’ti puṭṭhā ‘‘bhante,",
  "atk-s0513a20:187_3": "sugatālayaṁ dassetvā mahāvināsaṁ pāpuṇī’’ti ārocesuṁ. Satthā ‘‘na kho, sāriputta,",
  "atk-s0513a20:187_4": "devadatto idāneva mama anukiriyaṁ karonto vināsaṁ patto,",
  "atk-s0513a20:187_5": "pubbepi pāpuṇiyevā’’ti vatvā therehi yācito atītaṁ āhari.",
  "atk-s0513a20:188_0": "Atīte videharaṭṭhe mithilāyaṁ videharāje rajjaṁ kārente bodhisatto tassa aggamahesiyā kucchimhi nibbatti.",
  "atk-s0513a20:188_1": "So vayappatto takkasilāyaṁ sabbasippāni uggaṇhitvā pitu accayena rajje patiṭṭhāsi.",
  "atk-s0513a20:188_2": "Tadā ekassa suvaṇṇahaṁsarājassa gocarabhūmiyaṁ kākiyā saddhiṁ saṁvāso ahosi. Sā puttaṁ vijāyi.",
  "atk-s0513a20:188_3": "So neva mātupatirūpako ahosi, na pitu.",
  "atk-s0513a20:188_4": "Athassa vinīlakadhātukattā ‘‘vinīlako’’tveva nāmaṁ akaṁsu.",
  "atk-s0513a20:188_5": "Haṁsarājā abhiṇhaṁ gantvā puttaṁ passati.",
  "atk-s0513a20:188_6": "Apare panassa dve haṁsapotakā puttā ahesuṁ.",
  "atk-s0513a20:188_7": "Te pitaraṁ abhiṇhaṁ manussapathaṁ gacchantaṁ disvā pucchiṁsu – ‘‘tāta,",
  "atk-s0513a20:188_8": "tumhe kasmā abhiṇhaṁ manussapathaṁ gacchathā’’ti? ‘‘Tātā,",
  "atk-s0513a20:188_9": "ekāya me kākiyā saddhiṁ saṁvāsamanvāya eko putto jāto, ‘vinīlako’tissa nāmaṁ, tamahaṁ daṭṭhuṁ gacchāmī’’ti. ‘‘Kahaṁ panete vasantī’’ti?",
  "atk-s0513a20:188_10": "‘‘Videharaṭṭhe mithilāya avidūre asukasmiṁ nāma ṭhāne ekasmiṁ tālagge vasantī’’ti. ‘‘Tāta,",
  "atk-s0513a20:188_11": "manussapatho nāma sāsaṅko sappaṭibhayo, tumhe mā gacchatha,",
  "atk-s0513a20:188_12": "mayaṁ gantvā taṁ ānessāmā’’ti dve haṁsapotakā pitarā ācikkhitasaññāya tattha gantvā taṁ vinīlakaṁ ekasmiṁ daṇḍake nisīdāpetvā mukhatuṇḍakena daṇḍakoṭiyaṁ ḍaṁsitvā mithilānagaramatthakena pāyiṁsu.",
  "atk-s0513a20:188_13": "Tasmiṁ khaṇe videharājā sabbasetacatusindhavayuttarathavare nisīditvā nagaraṁ padakkhiṇaṁ karoti.",
  "atk-s0513a20:188_14": "Vinīlako taṁ disvā cintesi – ‘‘mayhaṁ videharaññā kiṁ nānākāraṇaṁ,",
  "atk-s0513a20:188_15": "esa catusindhavayuttarathe nisīditvā nagaraṁ anusañcarati,",
  "atk-s0513a20:188_16": "ahaṁ pana haṁsayuttarathe nisīditvā gacchāmī’’ti.",
  "atk-s0513a20:188_17": "So ākāsena gacchanto paṭhamaṁ gāthamāha –",
  "atk-s0513a20:189_0": "19.",
  "atk-s0513a20:190_0": " ‘‘Evameva nūna rājānaṁ, vedehaṁ mithilaggahaṁ;",
  "atk-s0513a20:191_0": "Assā vahanti ājaññā, yathā haṁsā vinīlaka’’nti.",
  "atk-s0513a20:192_0": "Tattha evamevāti evaṁ eva, nūnāti parivitakke nipāto. Ekaṁsepi vaṭṭatiyeva.",
  "atk-s0513a20:192_1": "Vedehanti videharaṭṭhasāmikaṁ.",
  "atk-s0513a20:192_2": "Mithilaggahanti mithilagehaṁ,",
  "atk-s0513a20:192_3": "mithilāyaṁ gharaṁ pariggahetvā vasamānanti attho.",
  "atk-s0513a20:192_4": "Ājaññāti kāraṇākāraṇājānanakā.",
  "atk-s0513a20:192_5": "Yathā haṁsā vinīlakanti yathā ime haṁsā maṁ vinīlakaṁ vahanti, evameva vahantīti.",
  "atk-s0513a20:193_0": "Haṁsapotakā tassa vacanaṁ sutvā kujjhitvā ‘‘idheva naṁ pātetvā gamissāmā’’ti cittaṁ uppādetvāpi ‘‘evaṁ kate pitā no kiṁ vakkhatī’’ti garahabhayena pitu santikaṁ netvā tena katakiriyaṁ pitu ācikkhiṁsu.",
  "atk-s0513a20:193_1": "Atha naṁ pitā kujjhitvā ‘‘kiṁ tvaṁ mama puttehi adhikatarosi,",
  "atk-s0513a20:193_2": "yo mama putte abhibhavitvā rathe yuttasindhave viya karosi, attano pamāṇaṁ na jānāsi. Imaṁ ṭhānaṁ tava agocaro,",
  "atk-s0513a20:193_3": "attano mātu vasanaṭṭhānameva gacchāhī’’ti tajjetvā dutiyaṁ gāthamāha –",
  "atk-s0513a20:194_0": "20.",
  "atk-s0513a20:195_0": " ‘‘Vinīla duggaṁ bhajasi, abhūmiṁ tāta sevasi;",
  "atk-s0513a20:196_0": "Gāmantakāni sevassu, etaṁ mātālayaṁ tavā’’ti.",
  "atk-s0513a20:197_0": "Tattha vinīlāti taṁ nāmenālapati.",
  "atk-s0513a20:197_1": "Duggaṁ bhajasīti imesaṁ vasena giriduggaṁ bhajasi. Abhūmiṁ, tāta, sevasīti, tāta,",
  "atk-s0513a20:197_2": "girivisamaṁ nāma tava abhūmi , taṁ sevasi upagacchasi.",
  "atk-s0513a20:197_3": "Etaṁ mātālayaṁ tavāti etaṁ gāmantaṁ ukkāraṭṭhānaṁ āmakasusānaṭṭhānañca tava mātu ālayaṁ gehaṁ vasanaṭṭhānaṁ, tattha gacchāhīti.",
  "atk-s0513a20:197_4": "Evaṁ taṁ tajjetvā ‘‘gacchatha,",
  "atk-s0513a20:197_5": "naṁ mithilanagarassa ukkārabhūmiyaññeva otāretvā ethā’’ti putte āṇāpesi, te tathā akaṁsu.",
  "atk-s0513a20:198_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā vinīlako devadatto ahosi,",
  "atk-s0513a20:198_1": "dve haṁsapotakā dve aggasāvakā ahesuṁ, pitā ānando ahosi,",
  "atk-s0513a20:198_2": "videharājā pana ahameva ahosi’’nti.",
  "atk-s0513a20:199_0": "Vinīlajātakavaṇṇanā dasamā.",
  "atk-s0513a20:200_0": "Daḷhavaggo paṭhamo.",
  "atk-s0513a20:201_0": "Tassuddānaṁ –",
  "atk-s0513a20:202_0": "Rājovādañca siṅgālaṁ, sūkaraṁ uragaṁ bhaggaṁ;",
  "atk-s0513a20:203_0": "Alīnacittaguṇañca, suhanu moravinīlaṁ.",
  "atk-s0513a20:204_0": "2. Santhavavaggo",
  "atk-s0513a20:206_0": " [161] 1. Indasamānagottajātakavaṇṇanā",
  "atk-s0513a20:207_0": "Nasanthavaṁ kāpurisena kayirāti idaṁ satthā jetavane viharanto ekaṁ dubbacajātikaṁ ārabbha kathesi.",
  "atk-s0513a20:207_1": "Tassa vatthu navakanipāte gijjhajātake (jā. 1.9.1 ādayo) āvibhavissati.",
  "atk-s0513a20:207_2": "Satthā pana taṁ bhikkhuṁ ‘‘pubbepi tvaṁ, bhikkhu,",
  "atk-s0513a20:207_3": "dubbacatāya paṇḍitānaṁ vacanaṁ akatvā mattahatthipādehi sañcuṇṇito’’ti vatvā atītaṁ āhari.",
  "atk-s0513a20:208_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vuḍḍhippatto gharāvāsaṁ pahāya isipabbajjaṁ pabbajitvā pañcannaṁ isisatānaṁ gaṇasatthā hutvā himavantapadese vāsaṁ kappesi.",
  "atk-s0513a20:208_1": "Tadā tesu tāpasesu indasamānagotto nāmeko tāpaso ahosi dubbaco anovādako. So ekaṁ hatthipotakaṁ posesi.",
  "atk-s0513a20:208_2": "Bodhisatto sutvā taṁ pakkositvā ‘‘saccaṁ kira tvaṁ hatthipotakaṁ posesī’’ti pucchi. ‘‘Saccaṁ, ācariya,",
  "atk-s0513a20:208_3": "matamātikaṁ ekaṁ hatthipotakaṁ posemī’’ti.",
  "atk-s0513a20:208_4": "‘‘Hatthino nāma vuḍḍhippattā posakeyeva mārenti, mā taṁ posehī’’ti.",
  "atk-s0513a20:208_5": "‘‘Tena vinā vattituṁ na sakkomi ācariyā’’ti. ‘‘Tena hi paññāyissasī’’ti.",
  "atk-s0513a20:208_6": "So tena posiyamāno aparabhāge mahāsarīro ahosi.",
  "atk-s0513a20:209_0": "Athekasmiṁ kāle te isayo vanamūlaphalāphalatthāya dūraṁ gantvā tattheva katipāhaṁ vasiṁsu.",
  "atk-s0513a20:209_1": "Hatthīpi aggadakkhiṇavāte pabhinnamado hutvā tassa paṇṇasālaṁ viddhaṁsetvā pānīyaghaṭaṁ bhinditvā pāsāṇaphalakaṁ khipitvā ālambanaphalakaṁ luñcitvā ‘‘taṁ tāpasaṁ māretvāva gamissāmī’’ti ekaṁ gahanaṭṭhānaṁ pavisitvā tassa āgamanamaggaṁ olokento aṭṭhāsi.",
  "atk-s0513a20:209_2": "Indasamānagotto tassa gocaraṁ gahetvā sabbesaṁ puratova āgacchanto taṁ disvā pakatisaññāyevassa santikaṁ agamāsi.",
  "atk-s0513a20:209_3": "Atha naṁ so hatthī gahanaṭṭhānā nikkhamitvā soṇḍāya parāmasitvā bhūmiyaṁ pātetvā sīsaṁ pādena akkamitvā jīvitakkhayaṁ pāpetvā madditvā koñcanādaṁ katvā araññaṁ pāvisi.",
  "atk-s0513a20:209_4": "Sesatāpasā taṁ pavattiṁ bodhisattassa ārocesuṁ .",
  "atk-s0513a20:209_5": "Bodhisatto ‘‘kāpurisehi nāma saddhiṁ saṁsaggo na kātabbo’’ti vatvā imā gāthā āha –",
  "atk-s0513a20:210_0": "21.",
  "atk-s0513a20:211_0": "‘‘Na santhavaṁ kāpurisena kayirā,",
  "atk-s0513a20:211_1": "ariyo anariyena pajānamatthaṁ;",
  "atk-s0513a20:212_0": "Cirānuvutthopi karoti pāpaṁ, gajo yathā indasamānagottaṁ.",
  "atk-s0513a20:213_0": "22.",
  "atk-s0513a20:214_0": " ‘‘Yaṁ tveva jaññā sadiso mamanti, sīlena paññāya sutena cāpi;",
  "atk-s0513a20:215_0": "Teneva mettiṁ kayirātha saddhiṁ,",
  "atk-s0513a20:215_1": "sukho have sappurisena saṅgamo’’ti.",
  "atk-s0513a20:216_0": "Tattha na santhavaṁ kāpurisena kayirāti kucchitena kodhapurisena saddhiṁ taṇhāsanthavaṁ vā mittasanthavaṁ vā na kayirātha.",
  "atk-s0513a20:216_1": "Ariyo anariyena pajānamatthanti ariyoti cattāro ariyā ācāraariyo liṅgaariyo dassanaariyo paṭivedhaariyoti.",
  "atk-s0513a20:216_2": "Tesu ācāraariyo idha adhippeto.",
  "atk-s0513a20:216_3": "So pajānamatthaṁ atthaṁ pajānanto atthānatthakusalo ācāre ṭhito ariyapuggalo anariyena nillajjena dussīlena saddhiṁ santhavaṁ na kareyyāti attho. Kiṁ kāraṇā?",
  "atk-s0513a20:216_4": "Cirānuvutthopi karoti pāpanti,",
  "atk-s0513a20:216_5": "yasmā anariyo ciraṁ ekato anuvutthopi taṁ ekato nivāsaṁ agaṇetvā karoti pāpaṁ lāmakakammaṁ karotiyeva. Yathā kiṁ?",
  "atk-s0513a20:216_6": "Gajo yathā indasamānagottanti,",
  "atk-s0513a20:216_7": "yathā so gajo indasamānagottaṁ mārento pāpaṁ akāsīti attho.",
  "atk-s0513a20:216_8": "Yaṁ tveva jaññā sadiso mamantiādīsu yaṁ tveva puggalaṁ ‘‘ayaṁ mama sīlādīhi sadiso’’ti jāneyya,",
  "atk-s0513a20:216_9": "teneva saddhiṁ mettiṁ kayirātha,",
  "atk-s0513a20:216_10": "sappurisena saddhiṁ samāgamo sukhāvahoti.",
  "atk-s0513a20:217_0": "Evaṁ bodhisatto ‘‘anovādakena nāma na bhavitabbaṁ,",
  "atk-s0513a20:217_1": "susikkhitena bhavituṁ vaṭṭatī’’ti isigaṇaṁ ovaditvā indasamānagottassa sarīrakiccaṁ kāretvā brahmavihāre bhāvetvā brahmalokūpago ahosi.",
  "atk-s0513a20:218_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā indasamānagotto ayaṁ dubbaco ahosi,",
  "atk-s0513a20:218_1": "gaṇasatthā pana ahameva ahosi’’nti.",
  "atk-s0513a20:219_0": "Indasamānagottajātakavaṇṇanā paṭhamā.",
  "atk-s0513a20:221_0": " [162] 2. Santhavajātakavaṇṇanā",
  "atk-s0513a20:222_0": "Nasanthavasmā paramatthi pāpiyoti idaṁ satthā jetavane viharanto aggijuhanaṁ ārabbha kathesi.",
  "atk-s0513a20:222_1": "Vatthu heṭṭhā naṅguṭṭhajātake (jā.",
  "atk-s0513a20:222_2": "1.1.144 ādayo) kathitasadisameva.",
  "atk-s0513a20:222_3": "Bhikkhū te aggiṁ juhante disvā ‘‘bhante,",
  "atk-s0513a20:222_4": "jaṭilā nānappakāraṁ micchātapaṁ karonti,",
  "atk-s0513a20:222_5": "atthi nu kho ettha vuḍḍhī’’ti bhagavantaṁ pucchiṁsu. ‘‘Na, bhikkhave, etthakāci vuḍḍhi nāma atthi,",
  "atk-s0513a20:222_6": "porāṇakapaṇḍitāpi aggijuhane vuḍḍhi atthīti saññāya ciraṁ aggiṁ juhitvā tasmiṁ kamme avuḍḍhimeva disvā aggiṁ udakena nibbāpetvā sākhādīhi pothetvā puna nivattitvāpi na olokesu’’nti vatvā atītaṁ āhari.",
  "atk-s0513a20:223_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbatti.",
  "atk-s0513a20:223_1": "Mātāpitaro tassa jātaggiṁ gahetvā taṁ soḷasavassuddese ṭhitaṁ āhaṁsu – ‘‘kiṁ, tāta,",
  "atk-s0513a20:223_2": "jātaggiṁ gahetvā araññe aggiṁ paricarissasi,",
  "atk-s0513a20:223_3": "udāhu tayo vede uggaṇhitvā kuṭumbaṁ saṇṭhapetvā gharāvāsaṁ vasissasī’’ti.",
  "atk-s0513a20:223_4": "So ‘‘na me gharāvāsena attho,",
  "atk-s0513a20:223_5": "araññe aggiṁ paricaritvā brahmalokaparāyaṇo bhavissāmī’’ti jātaggiṁ gahetvā mātāpitaro vanditvā araññaṁ pavisitvā paṇṇasālāya vāsaṁ kappetvā aggiṁ paricari.",
  "atk-s0513a20:223_6": "So ekadivasaṁ nimantitaṭṭhānaṁ gantvā sappinā pāyāsaṁ labhitvā ‘‘imaṁ pāyāsaṁ mahābrahmuno yajissāmī’’ti taṁ pāyāsaṁ āharitvā aggiṁ jāletvā ‘‘aggiṁ tāva bhavantaṁ sappiyuttaṁ pāyāsaṁ pāyemī’’ti pāyāsaṁ aggimhi pakkhipi.",
  "atk-s0513a20:223_7": "Bahusinehe pāyāse aggimhi pakkhittamatteyeva aggi jalitvā paccuggatāhi accīhi paṇṇasālaṁ jhāpesi.",
  "atk-s0513a20:223_8": "Brāhmaṇo bhītatasito palāyitvā bahi ṭhatvā ‘‘kāpurisehi nāma santhavo na kātabbo,",
  "atk-s0513a20:223_9": "idāni me iminā agginā kicchena katā paṇṇasālā jhāpitā’’ti vatvā paṭhamaṁ gāthamāha –",
  "atk-s0513a20:224_0": "23.",
  "atk-s0513a20:225_0": " ‘‘Na santhavasmā paramatthi pāpiyo, yo santhavo kāpurisena hoti;",
  "atk-s0513a20:226_0": "Santappito sappinā pāyasena,",
  "atk-s0513a20:226_1": "kicchākataṁ paṇṇakuṭiṁ adayhī’’ti.",
  "atk-s0513a20:227_0": "Tattha na santhavasmāti taṇhāsanthavāpi ca mittasanthavāpi cāti duvidhāpi etasmā santhavā paraṁ uttari aññaṁ pāpataraṁ natthi,",
  "atk-s0513a20:227_1": "lāmakataraṁ nāma natthīti attho.",
  "atk-s0513a20:227_2": "Yo santhavo kāpurisenāti yo pāpakena kāpurisena saddhiṁ duvidhopi santhavo, tato pāpataraṁ aññaṁ natthi. Kasmā? Santappito…pe…adayhīti,",
  "atk-s0513a20:227_3": "yasmā sappinā ca pāyāsena ca santappitopi ayaṁ aggi mayā kicchena kataṁ paṇṇasālaṁ jhāpesīti attho.",
  "atk-s0513a20:228_0": "So evaṁ vatvā ‘‘na me tayā mittadubbhinā attho’’ti taṁ aggiṁ udakena nibbāpetvā sākhāhi pothetvā antohimavantaṁ pavisitvā ekaṁ sāmamigiṁ sīhassa ca byagghassa ca dīpino ca mukhaṁ lehantiṁ disvā ‘‘sappurisehi saddhiṁ santhavā paraṁ seyyo nāma natthī’’ti cintetvā dutiyaṁ gāthamāha –",
  "atk-s0513a20:229_0": "24.",
  "atk-s0513a20:230_0": " ‘‘Na santhavasmā paramatthi seyyo, yo santhavo sappurisena hoti;",
  "atk-s0513a20:231_0": "Sīhassa byagghassa ca dīpino ca,",
  "atk-s0513a20:231_1": "sāmā mukhaṁ lehati santhavenā’’ti.",
  "atk-s0513a20:232_0": "Tattha sāmā mukhaṁ lehati santhavenāti sāmā nāma migī imesaṁ tiṇṇaṁ janānaṁ santhavena sinehena mukhaṁ lehatīti.",
  "atk-s0513a20:233_0": "Evaṁ vatvā bodhisatto antohimavantaṁ pavisitvā isipabbajjaṁ pabbajitvā abhiññā ca samāpattiyo ca nibbattetvā jīvitapariyosāne brahmalokūpago ahosi.",
  "atk-s0513a20:234_0": "Satthā imaṁ dhammadesanaṁ āharitvā jātakaṁ samodhānesi – ‘‘tena samayena tāpaso ahameva ahosi’’nti.",
  "atk-s0513a20:235_0": "Santhavajātakavaṇṇanā dutiyā.",
  "atk-s0513a20:237_0": " [163] 3. Susīmajātakavaṇṇanā",
  "atk-s0513a20:238_0": "Kāḷā migā setadantā tavīmeti idaṁ satthā jetavane viharanto chandakadānaṁ ārabbha kathesi.",
  "atk-s0513a20:238_1": "Sāvatthiyañhi kadāci ekameva kulaṁ buddhappamukhassa bhikkhusaṅghassa dānaṁ deti, kadāci aññatitthiyānaṁ deti,",
  "atk-s0513a20:238_2": "kadāci gaṇabandhanena bahū ekato hutvā denti, kadāci vīthisabhāgena,",
  "atk-s0513a20:238_3": "kadāci sakalanagaravāsino chandakaṁ saṁharitvā dānaṁ denti.",
  "atk-s0513a20:238_4": "Imasmiṁ pana kāle sakalanagaravāsino chandakaṁ saṁharitvā sabbaparikkhāradānaṁ sajjetvā dve koṭṭhāsā hutvā ekacce ‘‘imaṁ sabbaparikkhāradānaṁ aññatitthiyānaṁ dassāmā’’ti āhaṁsu,",
  "atk-s0513a20:238_5": "ekacce ‘‘buddhappamukhassa bhikkhusaṅghassā’’ti.",
  "atk-s0513a20:238_6": "Evaṁ punappunaṁ kathāya vattamānāya aññatitthiyasāvakehi aññatitthiyānaññeva ,",
  "atk-s0513a20:238_7": "buddhasāvakehi ‘‘‘buddhappamukhassa bhikkhusaṅghassevā’ti vutte sambahulaṁ karisāmā’’ti sambahulāya kathāya ‘‘buddhappamukhassa bhikkhusaṅghassa dassāmā’’ti vadantāyeva bahukā jātā, tesaññeva kathā patiṭṭhāsi .",
  "atk-s0513a20:238_8": "Aññatitthiyasāvakā buddhānaṁ dātabbadānassa antarāyaṁ kātuṁ nāsakkhiṁsu.",
  "atk-s0513a20:238_9": "Nāgarā buddhappamukhaṁ bhikkhusaṅghaṁ nimantetvā sattāhaṁ mahādānaṁ pavattetvā sattame divase sabbaparikkhāre adaṁsu.",
  "atk-s0513a20:238_10": "Satthā anumodanaṁ katvā mahājanaṁ maggaphalehi pabodhetvā jetavanavihārameva gantvā bhikkhusaṅghena vatte dassite gandhakuṭippamukhe ṭhatvā sugatovādaṁ datvā gandhakuṭiṁ pāvisi.",
  "atk-s0513a20:239_0": "Sāyanhasamaye bhikkhū dhammasabhāyaṁ sannipatitvā kathaṁ samuṭṭhāpesuṁ – ‘‘āvuso,",
  "atk-s0513a20:239_1": "aññatitthiyasāvakā buddhānaṁ dātabbadānassa antarāyakaraṇatthāya vāyamantāpi antarāyaṁ kātuṁ nāsakkhiṁsu,",
  "atk-s0513a20:239_2": "taṁ sabbaparikkhāradānaṁ buddhānaṁyeva pādamūlaṁ āgataṁ,",
  "atk-s0513a20:239_3": "aho buddhabalaṁ nāma mahanta’’nti.",
  "atk-s0513a20:239_4": "Satthā āgantvā ‘‘kāya nuttha, bhikkhave,",
  "atk-s0513a20:239_5": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:239_6": "ete aññatitthiyasāvakā idāneva mayhaṁ dātabbadānassa antarāyakaraṇatthāya vāyamanti, pubbepi vāyamiṁsu,",
  "atk-s0513a20:239_7": "so pana parikkhāro sabbakālepi mameva pādamūlaṁ āgacchatī’’ti vatvā atītaṁ āhari.",
  "atk-s0513a20:240_0": "Atīte bārāṇasiyaṁ susīmo nāma rājā ahosi.",
  "atk-s0513a20:240_1": "Tadā bodhisatto tassa purohitassa brāhmaṇiyā kucchimhi paṭisandhiṁ gaṇhi,",
  "atk-s0513a20:240_2": "tassa soḷasavassikakāle pitā kālamakāsi.",
  "atk-s0513a20:240_3": "So pana dharamānakāle rañño hatthimaṅgalakārako ahosi.",
  "atk-s0513a20:240_4": "Hatthīnaṁ maṅgalakaraṇaṭṭhāne ābhataupakaraṇabhaṇḍañca hatthālaṅkārañca sabbaṁ soyeva alattha.",
  "atk-s0513a20:240_5": "Evamassa ekekasmiṁ maṅgale koṭimattaṁ dhanaṁ uppajjati.",
  "atk-s0513a20:240_6": "Atha tasmiṁ kāle hatthimaṅgalachaṇo sampāpuṇi.",
  "atk-s0513a20:240_7": "Sesā brāhmaṇā rājānaṁ upasaṅkamitvā ‘‘mahārāja, hatthimaṅgalachaṇo sampatto, maṅgalaṁ kātuṁ vaṭṭati.",
  "atk-s0513a20:240_8": "Purohitabrāhmaṇassa pana putto atidaharo, neva tayo vede jānāti, na hatthisuttaṁ,",
  "atk-s0513a20:240_9": "mayaṁ hatthimaṅgalaṁ karissāmā’’ti āhaṁsu. Rājā ‘‘sādhū’’ti sampaṭicchi.",
  "atk-s0513a20:240_10": "Brāhmaṇā purohitaputtassa hatthimaṅgalaṁ kātuṁ adatvā ‘‘hatthimaṅgalaṁ katvā mayaṁ dhanaṁ gaṇhissāmā’’ti haṭṭhatuṭṭhā vicaranti.",
  "atk-s0513a20:240_11": "Atha ‘‘catutthe divase hatthimaṅgalaṁ bhavissatī’’ti bodhisattassa mātā taṁ pavattiṁ sutvā ‘‘hatthimaṅgalakaraṇaṁ nāma yāva sattamā kulaparivaṭṭā amhākaṁ vaṁso, vaṁso ca no osakkissati,",
  "atk-s0513a20:240_12": "dhanā ca parihāyissāmā’’ti anusocamānā parodi.",
  "atk-s0513a20:241_0": "Bodhisatto ‘‘kasmā, amma,",
  "atk-s0513a20:241_1": "rodasī’’ti vatvā taṁ kāraṇaṁ sutvā ‘‘nanu, amma,",
  "atk-s0513a20:241_2": "ahaṁ maṅgalaṁ karissāmī’’ti āha. ‘‘Tāta, tvaṁ neva tayo vede jānāsi, na hatthisuttaṁ,",
  "atk-s0513a20:241_3": "kathaṁ maṅgalaṁ karissasī’’ti. ‘‘Amma,",
  "atk-s0513a20:241_4": "kadā pana hatthimaṅgalaṁ karissatī’’ti? ‘‘Ito catutthe divase, tātā’’ti. ‘‘Amma,",
  "atk-s0513a20:241_5": "tayo pana vede paguṇe katvā hatthisuttaṁ jānanakaācariyo kahaṁ vasatī’’ti? ‘‘Tāta,",
  "atk-s0513a20:241_6": "evarūpo disāpāmokkho ācariyo ito vīsayojanasatamatthake gandhāraraṭṭhe takkasilāyaṁ vasatī’’ti. ‘‘Amma, amhākaṁ vaṁsaṁ na nāsessāmi,",
  "atk-s0513a20:241_7": "ahaṁ sve ekadivaseneva takkasilaṁ gantvā ekaratteneva tayo vede ca hatthisuttañca uggaṇhitvā punadivase āgantvā catutthe divase hatthimaṅgalaṁ karissāmi,",
  "atk-s0513a20:241_8": "mā rodī’’ti mātaraṁ samassāsetvā punadivase bodhisatto pātova bhuñjitvā ekakova nikkhamitvā ekadivaseneva takkasilaṁ gantvā ācariyaṁ vanditvā ekamantaṁ nisīdi.",
  "atk-s0513a20:242_0": "Atha naṁ ācariyo ‘‘kuto āgatosi, tātā’’ti pucchi. ‘‘Bārāṇasito, ācariyā’’ti. ‘‘Kenatthenā’’ti?",
  "atk-s0513a20:242_1": "‘‘Tumhākaṁ santike tayo vede ca hatthisuttañca uggaṇhanatthāyā’’ti. ‘‘Sādhu, tāta, uggaṇhā’’ti. Bodhisatto ‘‘ācariya,",
  "atk-s0513a20:242_2": "mayhaṁ kammaṁ accāyika’’nti sabbaṁ pavattiṁ ārocetvā ‘‘ahaṁ ekadivaseneva vīsayojanasataṁ āgato,",
  "atk-s0513a20:242_3": "ajjevekarattiṁ mayhameva okāsaṁ karotha,",
  "atk-s0513a20:242_4": "ito tatiyadivase hatthimaṅgalaṁ bhavissati,",
  "atk-s0513a20:242_5": "ahaṁ ekeneva uddesamaggena sabbaṁ uggaṇhissāmī’’ti vatvā ācariyaṁ okāsaṁ kāretvā ācariyassa bhuttakāle sayaṁ bhuñjitvā ācariyassa pāde dhovitvā sahassatthavikaṁ purato ṭhapetvā vanditvā ekamantaṁ nisinno pariyattiṁ paṭṭhapetvā aruṇe uggacchante tayo vede ca hatthisuttañca niṭṭhapetvā ‘‘aññopi atthi,",
  "atk-s0513a20:242_6": "ācariyā’’ti pucchitvā ‘‘natthi tāta,",
  "atk-s0513a20:242_7": "sabbaṁ niṭṭhita’’nti vutte ‘‘ācariya,",
  "atk-s0513a20:242_8": "imasmiṁ ganthe ettakaṁ padapaccābhaṭṭhaṁ,",
  "atk-s0513a20:242_9": "ettakaṁ sajjhāyasammohaṭṭhānaṁ,",
  "atk-s0513a20:242_10": "ito paṭṭhāya tumhe antevāsike evaṁ vāceyyāthā’’ti ācariyassa sippaṁ sodhetvā pātova bhuñjitvā ācariyaṁ vanditvā ekadivaseneva bārāṇasiṁ paccāgantvā mātaraṁ vanditvā ‘‘uggahitaṁ te, tāta, sippa’’nti vutte ‘‘āma,",
  "atk-s0513a20:242_11": "ammā’’ti vatvā mātaraṁ paritosesi.",
  "atk-s0513a20:243_0": "Punadivase hatthimaṅgalachaṇo paṭiyādiyittha.",
  "atk-s0513a20:243_1": "Satamatte hatthisoṇḍālaṅkāre ca suvaṇṇaddhaje hemajālasañchanne katvā ṭhapesuṁ, rājaṅgaṇaṁ alaṅkariṁsu.",
  "atk-s0513a20:243_2": "Brāhmaṇā ‘‘mayaṁ hatthimaṅgalaṁ karissāma,",
  "atk-s0513a20:243_3": "mayaṁ karissāmā’’ti maṇḍitapasādhitā aṭṭhaṁsu.",
  "atk-s0513a20:243_4": "Susīmopi rājā sabbālaṅkārapaṭimaṇḍito upakaraṇabhaṇḍaṁ gāhāpetvā maṅgalaṭṭhānaṁ agamāsi.",
  "atk-s0513a20:243_5": "Bodhisattopi kumāraparihārena alaṅkato attano parisāya purakkhataparivārito rañño santikaṁ gantvā ‘‘saccaṁ kira, mahārāja,",
  "atk-s0513a20:243_6": "tumhe amhākaṁ vaṁsañca attano vaṁsañca nāsetvā ‘aññehi brāhmaṇehi hatthimaṅgalaṁ kāretvā hatthālaṅkārañca upakaraṇāni ca tesaṁ dassāmā’ti avacutthā’’ti vatvā paṭhamaṁ gāthamāha –",
  "atk-s0513a20:244_0": "25.",
  "atk-s0513a20:245_0": " ‘‘Kāḷā migā setadantā tavīme, parosataṁ hemajālābhichannā;",
  "atk-s0513a20:246_0": "Te te dadāmīti susīma brūsi,",
  "atk-s0513a20:246_1": "anussaraṁ pettipitāmahāna’’nti.",
  "atk-s0513a20:247_0": "Tattha te te dadāmīti susīma brūsīti te ete tava santake ‘‘kāḷā migā setadantā’’ti evaṁ gate parosataṁ sabbālaṅkārapaṭimaṇḍite hatthī aññesaṁ brāhmaṇānaṁ dadāmīti saccaṁ kira, bho susīma, evaṁ brūsīti attho.",
  "atk-s0513a20:247_1": "Anussaraṁ pettipitāmahānanti amhākañca attano ca vaṁse pitupitāmahānaṁ āciṇṇaṁ sarantoyeva. Idaṁ vuttaṁ hoti – mahārāja,",
  "atk-s0513a20:247_2": "yāva sattamakulaparivaṭṭā tumhākaṁ pettipitāmahānaṁ amhākaṁ pettipitāmahā ca hatthimaṅgalaṁ karonti,",
  "atk-s0513a20:247_3": "so tvaṁ evaṁ anussarantopi amhākañca attano ca vaṁsaṁ nāsetvā saccaṁ kira evaṁ brūsīti.",
  "atk-s0513a20:248_0": "Susīmo rājā bodhisattassa vacanaṁ sutvā dutiyaṁ gāthamāha –",
  "atk-s0513a20:249_0": "26.",
  "atk-s0513a20:250_0": " ‘‘Kāḷā migā setadantā mamīme, parosataṁ hemajālābhichannā;",
  "atk-s0513a20:251_0": "Te te dadāmīti vadāmi māṇava,",
  "atk-s0513a20:251_1": "anussaraṁ pettipitāmahāna’’nti.",
  "atk-s0513a20:252_0": "Tattha te te dadāmīti te ete hatthī aññesaṁ brāhmaṇānaṁ dadāmīti saccameva māṇava vadāmi,",
  "atk-s0513a20:252_1": "neva hatthī brāhmaṇānaṁ dadāmīti attho.",
  "atk-s0513a20:252_2": "Anussaranti pettipitāmahānaṁ kiriyaṁ anussarāmiyeva, no nānussarāmi,",
  "atk-s0513a20:252_3": "amhākaṁ pettipitāmahānaṁ hatthimaṅgalaṁ tumhākaṁ pettipitāmahā karontīti pana anussarantopi evaṁ vadāmiyevāti adhippāyenevamāha.",
  "atk-s0513a20:253_0": "Atha naṁ bodhisatto etadavoca – ‘‘mahārāja,",
  "atk-s0513a20:253_1": "amhākañca attano ca vaṁsaṁ anussarantoyeva kasmā maṁ ṭhapetvā aññehi hatthimaṅgalaṁ kārāpethā’’ti. ‘‘Tvaṁ kira, tāta,",
  "atk-s0513a20:253_2": "tayo vede hatthisuttañca na jānāsī’’ti mayhaṁ ārocesuṁ,",
  "atk-s0513a20:253_3": "tenāhaṁ aññehi brāhmaṇehi kārāpemīti. ‘‘Tena hi, mahārāja,",
  "atk-s0513a20:253_4": "ettakesu brāhmaṇesu ekabrāhmaṇopi tīsu vedesu vā hatthisuttesu vā ekadesampi yadi mayā saddhiṁ kathetuṁ samatto atthi, uṭṭhahatu,",
  "atk-s0513a20:253_5": "tayopi vede hatthisuttañca saddhiṁ hatthimaṅgalakaraṇena maṁ ṭhapetvā añño sakalajambudīpepi jānanto nāma natthī’’ti sīhanādaṁ nadi.",
  "atk-s0513a20:253_6": "Ekabrāhmaṇopi tassa paṭisattu hutvā uṭṭhātuṁ nāsakkhi.",
  "atk-s0513a20:253_7": "Bodhisatto attano kulavaṁsaṁ patiṭṭhāpetvā maṅgalaṁ katvā bahuṁ dhanaṁ ādāya attano nivesanaṁ agamāsi.",
  "atk-s0513a20:254_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:254_1": "saccapariyosāne keci sotāpannā ahesuṁ, keci sakadāgāmino, keci anāgāmino, keci arahattaṁ pāpuṇiṁsu. ‘‘Tadā mātā mahāmāyā ahosi, pitā suddhodanamahārājā, susīmo rājā ānando,",
  "atk-s0513a20:254_2": "disāpāmokkho ācariyo sāriputto,",
  "atk-s0513a20:254_3": "māṇavo pana ahameva ahosi’’nti.",
  "atk-s0513a20:255_0": "Susīmajātakavaṇṇanā tatiyā.",
  "atk-s0513a20:257_0": " [164] 4. Gijjhajātakavaṇṇanā",
  "atk-s0513a20:258_0": "Yaṁnu gijjho yojanasatanti idaṁ satthā jetavane viharanto ekaṁ mātuposakabhikkhuṁ ārabbha kathesi. Vatthu sāmajātake (jā.",
  "atk-s0513a20:258_1": "2.22.296 ādayo) āvibhavissati.",
  "atk-s0513a20:258_2": "Satthā pana taṁ bhikkhuṁ ‘‘saccaṁ kira tvaṁ, bhikkhu,",
  "atk-s0513a20:258_3": "gihī posesī’’ti pucchitvā ‘‘sacca’’nti vutte ‘‘kiṁ pana te hontī’’ti pucchitvā ‘‘mātāpitaro me,",
  "atk-s0513a20:258_4": "bhante’’ti vutte ‘‘sādhu sādhū’’ti tassa sādhukāraṁ datvā ‘‘mā, bhikkhave, imaṁ bhikkhuṁ ujjhāyittha,",
  "atk-s0513a20:258_5": "porāṇakapaṇḍitāpi guṇavasena aññātakānampi upakāraṁ akaṁsu,",
  "atk-s0513a20:258_6": "imassa pana mātāpitūnaṁ upakārakaraṇaṁ bhāroyevā’’ti vatvā atītaṁ āhari.",
  "atk-s0513a20:259_0": "Atīte bārāṇasiyaṁ brahmadatte rajjaṁ kārente bodhisatto gijjhakūṭapabbate gijjhayoniyaṁ nibbattitvā mātāpitaro poseti.",
  "atk-s0513a20:259_1": "Athekasmiṁ kāle mahatī vātavuṭṭhi ahosi.",
  "atk-s0513a20:259_2": "Gijjhā vātavuṭṭhiṁ sahituṁ asakkontā sītabhayena bārāṇasiṁ gantvā pākārasamīpe ca parikhāsamīpe ca sītena kampamānā nisīdiṁsu.",
  "atk-s0513a20:259_3": "Tadā bārāṇasiseṭṭhi nagarā nikkhamitvā nhāyituṁ gacchanto te gijjhe kilamante disvā ekasmiṁ anovassakaṭṭhāne sannipātetvā aggiṁ kārāpetvā gosusānaṁ pesetvā gomaṁsaṁ āharāpetvā tesaṁ dāpetvā ārakkhaṁ ṭhapesi.",
  "atk-s0513a20:259_4": "Gijjhā vūpasantāya vātavuṭṭhiyā kallasarīrā hutvā pabbatameva agamaṁsu.",
  "atk-s0513a20:259_5": "Te tattheva sannipatitvā evaṁ mantayiṁsu – ‘‘bārāṇasiseṭṭhinā amhākaṁ upakāro kato,",
  "atk-s0513a20:259_6": "katūpakārassa ca nāma paccupakāraṁ kātuṁ vaṭṭati,",
  "atk-s0513a20:259_7": "tasmā ito paṭṭhāya tumhesu yo yaṁ vatthaṁ vā ābharaṇaṁ vā labhati,",
  "atk-s0513a20:259_8": "tena taṁ bārāṇasiseṭṭhissa gehe ākāsaṅgaṇe pātetabba’’nti.",
  "atk-s0513a20:260_0": "Tato paṭṭhāya gijjhā manussānaṁ vatthābharaṇāni ātape sukkhāpentānaṁ pamādaṁ oloketvā senā viya maṁsapesiṁ sahasā gahetvā bārāṇasiseṭṭhissa gehe ākāsaṅgaṇe pātenti.",
  "atk-s0513a20:260_1": "So gijjhānaṁ āharaṇabhāvaṁ ñatvā sabbāni tāni visuṁyeva ṭhapesi.",
  "atk-s0513a20:260_2": "‘‘Gijjhā nagaraṁ vilumpantī’’ti rañño ārocesuṁ.",
  "atk-s0513a20:260_3": "Rājā ‘‘ekaṁ gijjhampi tāva gaṇhatha,",
  "atk-s0513a20:260_4": "sabbaṁ āharāpessāmī’’ti tattha tattha pāse ceva jālāni ca oḍḍāpesi.",
  "atk-s0513a20:260_5": "Mātuposakagijjho pāse bajjhi,",
  "atk-s0513a20:260_6": "taṁ gahetvā ‘‘rañño dassessāmā’’ti nenti.",
  "atk-s0513a20:260_7": "Bārāṇasiseṭṭhi rājupaṭṭhānaṁ gacchanto te manusse gijjhaṁ gahetvā gacchante disvā ‘‘mā imaṁ gijjhaṁ bādhayiṁsū’’ti saddhiññeva agamāsi. Gijjhaṁ rañño dassesuṁ.",
  "atk-s0513a20:260_8": "Atha naṁ rājā pucchi – ‘‘tumhe nagaraṁ vilumpitvā vatthādīni gaṇhathā’’ti. ‘‘Āma, mahārājā’’ti. ‘‘Kassa tāni dinnānī’’ti? ‘‘Bārāṇasiseṭṭhissā’’ti. ‘‘Kiṁkāraṇā’’ti?",
  "atk-s0513a20:260_9": "‘‘Amhākaṁ tena jīvitaṁ dvinnaṁ,",
  "atk-s0513a20:260_10": "upakārassa nāma paccupakāraṁ kātuṁ vaṭṭati, tasmā adamhā’’ti.",
  "atk-s0513a20:260_11": "Atha naṁ rājā ‘‘gijjhā kira yojanasatamatthake ṭhatvā kuṇapaṁ passanti,",
  "atk-s0513a20:260_12": "kasmā tvaṁ attano oḍḍitaṁ pāsaṁ na passasī’’ti vatvā paṭhamaṁ gāthamāha –",
  "atk-s0513a20:261_0": "27.",
  "atk-s0513a20:262_0": " ‘‘Yaṁ nu gijjho yojanasataṁ, kuṇapāni avekkhati;",
  "atk-s0513a20:263_0": "Kasmā jālañca pāsañca, āsajjāpi na bujjhasī’’ti.",
  "atk-s0513a20:264_0": "Tattha yanti nipātamattaṁ, nūti nāmatthe nipāto.",
  "atk-s0513a20:264_1": "Gijjho nāma yojanasataṁ atikkamitvā ṭhitāni kuṇapāni avekkhati, passatīti attho. Āsajjāpīti āsādetvāpi, sampāpuṇitvāpīti attho.",
  "atk-s0513a20:264_2": "‘‘Tvaṁ attano atthāya oḍḍitaṁ jālañca pāsañca patvāpi kasmā na bujjhasī’’ti pucchi.",
  "atk-s0513a20:265_0": "Gijjho tassa vacanaṁ sutvā dutiyaṁ gāthamāha –",
  "atk-s0513a20:266_0": "28.",
  "atk-s0513a20:267_0": " ‘‘Yadā parābhavo hoti, poso jīvitasaṅkhaye;",
  "atk-s0513a20:268_0": "Atha jālañca pāsañca, āsajjāpi na bujjhatī’’ti.",
  "atk-s0513a20:269_0": "Tattha parābhavoti vināso. Posoti satto.",
  "atk-s0513a20:270_0": "Gijjhassa vacanaṁ sutvā rājā seṭṭhiṁ pucchi – ‘‘saccaṁ kira, mahāseṭṭhi,",
  "atk-s0513a20:270_1": "gijjhehi tumhākaṁ gehe vatthādīni ābhatānī’’ti. ‘‘Saccaṁ, devā’’ti. ‘‘Kahaṁ tānī’’ti? ‘‘Deva,",
  "atk-s0513a20:270_2": "mayā tāni sabbāni visuṁ ṭhapitāni, yaṁ yesaṁ santakaṁ, taṁ tesaṁ dassāmi,",
  "atk-s0513a20:270_3": "imaṁ gijjhaṁ vissajjethā’’ti gijjhaṁ vissajjāpetvā mahāseṭṭhiṁ sabbesaṁ santakāni dāpesi.",
  "atk-s0513a20:271_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:271_1": "saccapariyosāne mātuposakabhikkhu sotāpattiphale patiṭṭhahi . ‘‘Tadā rājā ānando ahosi, bārāṇasiseṭṭhi sāriputto,",
  "atk-s0513a20:271_2": "mātuposakagijjho pana ahameva ahosi’’nti.",
  "atk-s0513a20:272_0": "Gijjhajātakavaṇṇanā catutthā.",
  "atk-s0513a20:274_0": " [165] 5. Nakulajātakavaṇṇanā",
  "atk-s0513a20:275_0": "Saddhiṁ katvā amittenāti idaṁ satthā jetavane viharanto seṇibhaṇḍanaṁ ārabbha kathesi.",
  "atk-s0513a20:275_1": "Vatthu heṭṭhā uragajātake (jā. 1.2.7-8) kathitasadisameva. Idhāpi satthā ‘‘na, bhikkhave,",
  "atk-s0513a20:275_2": "ime dve mahāmattā idāneva mayā samaggā katā,",
  "atk-s0513a20:275_3": "pubbepāhaṁ ime samagge akāsiṁyevā’’ti vatvā atītaṁ āhari.",
  "atk-s0513a20:276_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ gāmake brāhmaṇakule nibbattitvā vayappatto takkasilāyaṁ sabbasippāni uggahetvā gharāvāsaṁ pahāya isipabbajjaṁ pabbajitvā abhiññā ca samāpattiyo ca nibbattetvā uñchācariyāya vanamūlaphalāhāro himavantapadese vāsaṁ kappesi.",
  "atk-s0513a20:276_1": "Tassa caṅkamanakoṭiyaṁ ekasmiṁ vammike nakulo,",
  "atk-s0513a20:276_2": "tasseva santike ekasmiṁ rukkhabile sappo ca vāsaṁ kappesi.",
  "atk-s0513a20:276_3": "Te ubhopi ahinakulā niccakālaṁ kalahaṁ karonti.",
  "atk-s0513a20:276_4": "Bodhisatto tesaṁ kalahe ādīnavañca mettābhāvanāya ca ānisaṁsaṁ kathetvā ‘‘kalahaṁ nāma akatvā samaggavāsaṁ vasituṁ vaṭṭatī’’ti ovaditvā ubhopi te samagge akāsi.",
  "atk-s0513a20:276_5": "Atha sappassa bahinikkhantakāle nakulo caṅkamanakoṭiyaṁ vammikassa biladvāre sīsaṁ nīharitvā mukhaṁ vivaritvā nipanno assasanto passasanto niddaṁ upagañchi.",
  "atk-s0513a20:276_6": "Bodhisatto taṁ tathā niddāyamānaṁ disvā ‘‘kiṁ nu kho te nissāya bhayaṁ uppanna’’nti pucchanto paṭhamaṁ gāthamāha –",
  "atk-s0513a20:277_0": "29.",
  "atk-s0513a20:278_0": " ‘‘Sandhiṁ katvā amittena, aṇḍajena jalābuja;",
  "atk-s0513a20:279_0": "Vivariya dāṭhaṁ sesi, kuto te bhayamāgata’’nti.",
  "atk-s0513a20:280_0": "Tattha sandhiṁ katvāti mittabhāvaṁ karitvā.",
  "atk-s0513a20:280_1": "Aṇḍajenāti aṇḍakose nibbattena nāgena. Jalābujāti nakulaṁ ālapati.",
  "atk-s0513a20:280_2": "So hi jalābumhi jātattā ‘‘jalābujo’’ti vuccati. Vivariyāti vivaritvā.",
  "atk-s0513a20:281_0": "Evaṁ bodhisattena vutto nakulo ‘‘ayya,",
  "atk-s0513a20:281_1": "paccāmitto nāma na avajānitabbo āsaṅkitabboyevā’’ti vatvā dutiyaṁ gāthamāha –",
  "atk-s0513a20:282_0": "30.",
  "atk-s0513a20:283_0": " ‘‘Saṅketheva amittasmiṁ, mittasmimpi na vissase;",
  "atk-s0513a20:284_0": "Abhayā bhayamuppannaṁ, api mūlāni kantatī’’ti.",
  "atk-s0513a20:285_0": "Tattha abhayā bhayamuppannanti na ito te bhayamuppannanti abhayo, ko so? Mitto.",
  "atk-s0513a20:285_1": "Yañhi mittasmimpi vissāse sati tato bhayaṁ uppajjati, taṁ mūlānipi kantati,",
  "atk-s0513a20:285_2": "mittassa sabbarandhānaṁ viditattā mūlaghaccāya saṁvattatīti attho.",
  "atk-s0513a20:286_0": "Atha naṁ bodhisatto ‘‘mā bhāyi,",
  "atk-s0513a20:286_1": "yathā sappo tayi na dubbhati, evamahaṁ karissāmi,",
  "atk-s0513a20:286_2": "tvaṁ ito paṭṭhāya tasmiṁ āsaṅkaṁ mā karī’’ti ovaditvā cattāro brahmavihāre bhāvetvā brahmalokaparāyaṇo ahosi. Tepi yathākammaṁ gatā.",
  "atk-s0513a20:287_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā sappo ca nakulo ca ime dve mahāmattā ahesuṁ,",
  "atk-s0513a20:287_1": "tāpaso pana ahameva ahosi’’nti.",
  "atk-s0513a20:288_0": "Nakulajātakavaṇṇanā pañcamā.",
  "atk-s0513a20:290_0": " [166] 6. Upasāḷakajātakavaṇṇanā",
  "atk-s0513a20:291_0": "Upasāḷakanāmānīti idaṁ satthā veḷuvane viharanto ekaṁ upasāḷakaṁ nāma susānasuddhikaṁ brāhmaṇaṁ ārabbha kathesi.",
  "atk-s0513a20:291_1": "So kira aḍḍho ahosi mahaddhano,",
  "atk-s0513a20:291_2": "diṭṭhigatikattā pana dhuravihāre vasantānampi buddhānaṁ saṅgahaṁ nāma na akāsi.",
  "atk-s0513a20:291_3": "Putto panassa paṇḍito ahosi ñāṇasampanno.",
  "atk-s0513a20:291_4": "So mahallakakāle puttaṁ āha – ‘‘mā kho maṁ, tāta,",
  "atk-s0513a20:291_5": "aññassa vasalassa jhāpitasusāne jhāpehi,",
  "atk-s0513a20:291_6": "ekasmiṁ pana anucchiṭṭhasusāneyeva maṁ jhāpeyyāsī’’ti. ‘‘Tāta,",
  "atk-s0513a20:291_7": "ahaṁ tumhākaṁ jhāpetabbayuttakaṁ ṭhānaṁ na jānāmi,",
  "atk-s0513a20:291_8": "sādhu vata maṁ ādāya gantvā ‘imasmiṁ ṭhāne maṁ jhāpeyyāsī’ti tumheva ācikkhathā’’ti. Brāhmaṇo ‘‘sādhu,",
  "atk-s0513a20:291_9": "tātā’’ti taṁ ādāya nagarā nikkhamitvā gijjhakūṭamatthakaṁ abhiruhitvā ‘‘tāta,",
  "atk-s0513a20:291_10": "idaṁ aññassa vasalassa ajhāpitaṭṭhānaṁ,",
  "atk-s0513a20:291_11": "ettha maṁ jhāpeyyāsī’’ti vatvā puttena saddhiṁ pabbatā otarituṁ ārabhi.",
  "atk-s0513a20:292_0": "Satthā pana taṁ divasaṁ paccūsakāle bodhaneyyabandhave olokento tesaṁ pitāputtānaṁ sotāpattimaggassa upanissayaṁ addasa.",
  "atk-s0513a20:292_1": "Tasmā maggaṁ gahetvā ṭhitaluddako viya pabbatapādaṁ gantvā tesaṁ pabbatamatthakā otarantānaṁ āgamayamāno nisīdi,",
  "atk-s0513a20:292_2": "te otarantā satthāraṁ addasaṁsu.",
  "atk-s0513a20:292_3": "Satthā paṭisanthāraṁ karonto ‘‘kahaṁ gamissatha brāhmaṇā’’ti pucchi. Māṇavo tamatthaṁ ārocesi. Satthā ‘‘tena hi ehi,",
  "atk-s0513a20:292_4": "tava pitarā ācikkhitaṭṭhānaṁ gacchāmā’’ti ubho pitāputte gahetvā pabbatamatthakaṁ āruyha ‘‘kataraṁ ṭhāna’’nti pucchi.",
  "atk-s0513a20:292_5": "Māṇavo ‘‘imesaṁ tiṇṇaṁ pabbatānaṁ antaraṁ ācikkhi, bhante’’ti āha. Satthā ‘‘na kho, māṇava,",
  "atk-s0513a20:292_6": "tava pitā idāneva susānasuddhiko, pubbepi susānasuddhikova,",
  "atk-s0513a20:292_7": "na cesa idāneva ‘imasmiṁ ṭhāne maṁ jhāpeyyāsī’ti tava ācikkhati,",
  "atk-s0513a20:292_8": "pubbepi imasmiṁyeva ṭhāne attano jhāpitabhāvaṁ ācikkhī’’ti vatvā tena yācito atītaṁ āhari.",
  "atk-s0513a20:293_0": "Atīte imasmiññeva rājagahe ayameva upasāḷako brāhmaṇo ayamevassa putto ahosi.",
  "atk-s0513a20:293_1": "Tadā bodhisatto magadharaṭṭhe brāhmaṇakule nibbattitvā paripuṇṇasippo isipabbajjaṁ pabbajitvā abhiññā ca samāpattiyo ca nibbattetvā jhānakīḷaṁ kīḷanto himavantapadese ciraṁ vasitvā loṇambilasevanatthāya gijjhakūṭe paṇṇasālāyaṁ vihāsi.",
  "atk-s0513a20:293_2": "Tadā so brāhmaṇo imināva niyāmena puttaṁ vatvā puttena ‘‘tumheyeva me tathārūpaṁ ṭhānaṁ ācikkhathā’’ti vutte ‘‘idameva ṭhāna’’nti ācikkhitvā puttena saddhiṁ otaranto bodhisattaṁ disvā tassa santikaṁ upasaṅkami.",
  "atk-s0513a20:293_3": "Bodhisatto imināva niyāmena pucchitvā māṇavassa vacanaṁ sutvā ‘‘ehi,",
  "atk-s0513a20:293_4": "tava pitarā ācikkhitaṭṭhānassa ucchiṭṭhabhāvaṁ vā anucchiṭṭhabhāvaṁ vā jānissāmā’’ti tehi saddhiṁ pabbatamatthakaṁ āruyha ‘‘idaṁ tiṇṇaṁ pabbatānaṁ antaraṁ anucchiṭṭhaṭṭhāna’’nti māṇavena vutte ‘‘māṇava,",
  "atk-s0513a20:293_5": "imasmiṁyeva ṭhāne jhāpitakānaṁ pamāṇaṁ natthi,",
  "atk-s0513a20:293_6": "taveva pitā imasmiṁyeva rājagahe brāhmaṇakuleyeva nibbattitvā upasāḷakoyeva nāma hutvā imasmiṁyeva pabbatantare cuddasa jātisahassāni jhāpito.",
  "atk-s0513a20:293_7": "Pathaviyañhi ajhāpitaṭṭhānaṁ vā asusānaṭṭhānaṁ vā sīsānaṁ anivesitaṭṭhānaṁ vā laddhuṁ na sakkā’’ti pubbenivāsañāṇena paricchinditvā imaṁ gāthādvayamāha –",
  "atk-s0513a20:294_0": "31.",
  "atk-s0513a20:295_0": " ‘‘Upasāḷakanāmāni , sahassāni catuddasa;",
  "atk-s0513a20:296_0": "Asmiṁ padese daḍḍhāni, natthi loke anāmataṁ.",
  "atk-s0513a20:297_0": "32.",
  "atk-s0513a20:298_0": " ‘‘Yamhi saccañca dhammo ca, ahiṁsā saṁyamo damo;",
  "atk-s0513a20:299_0": "Etaṁ ariyā sevanti, etaṁ loke anāmata’’nti.",
  "atk-s0513a20:300_0": "Tattha anāmatanti mataṭṭhānaṁ.",
  "atk-s0513a20:300_1": "Tañhi upacāravasena ‘‘amata’’nti vuccati,",
  "atk-s0513a20:300_2": "taṁ paṭisedhento ‘‘anāmata’’nti āha. ‘‘Anamata’’ntipi pāṭho,",
  "atk-s0513a20:300_3": "lokasmiñhi anamataṭṭhānaṁ asusānaṁ nāma natthīti attho.",
  "atk-s0513a20:300_4": "Yamhi saccañca dhammo cāti yasmiṁ puggale catusaccavatthukaṁ pubbabhāgasaccañāṇañca lokuttaradhammo ca atthi.",
  "atk-s0513a20:300_5": "Ahiṁsāti paresaṁ avihesā aviheṭhanā. Saṁyamoti sīlasaṁyamo. Damoti indriyadamanaṁ.",
  "atk-s0513a20:300_6": "Idañca guṇajātaṁ yamhi puggale atthi, etaṁ ariyā sevantīti,",
  "atk-s0513a20:300_7": "ariyā buddhā ca paccekabuddhā ca buddhasāvakā ca etaṁ ṭhānaṁ sevanti,",
  "atk-s0513a20:300_8": "evarūpaṁ puggalaṁ upasaṅkamanti bhajantīti attho.",
  "atk-s0513a20:300_9": "Etaṁ loke anāmatanti etaṁ guṇajātaṁ loke amatabhāvasādhanato anāmataṁ nāma.",
  "atk-s0513a20:301_0": "Evaṁ bodhisatto pitāputtānaṁ dhammaṁ desetvā cattāro brahmavihāre bhāvetvā brahmalokaparāyaṇo ahosi.",
  "atk-s0513a20:302_0": "Satthā imaṁ dhammaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:302_1": "saccapariyosāne ubho pitāputtā sotāpattiphale patiṭṭhahiṁsu.",
  "atk-s0513a20:302_2": "‘‘Tadā pitāputtāva etarahi pitāputtā ahesuṁ,",
  "atk-s0513a20:302_3": "tāpaso pana ahameva ahosi’’nti.",
  "atk-s0513a20:303_0": "Upasāḷakajātakavaṇṇanā chaṭṭhā.",
  "atk-s0513a20:305_0": " [167] 7. Samiddhijātakavaṇṇanā",
  "atk-s0513a20:306_0": "Abhutvābhikkhasi bhikkhūti idaṁ satthā rājagahaṁ upanissāya tapodārāme viharanto samiddhitheraṁ ārabbha kathesi.",
  "atk-s0513a20:306_1": "Ekadivasañhi āyasmā samiddhi sabbarattiṁ padhānaṁ padahitvā aruṇuggamanavelāya nhatvā suvaṇṇavaṇṇaṁ attabhāvaṁ sukkhāpayamāno antaravāsakaṁ nivāsetvā uttarāsaṅgaṁ hatthena gahetvā aṭṭhāsi suparikammakatā viya suvaṇṇapaṭimā.",
  "atk-s0513a20:306_2": "Attabhāvasamiddhiyāyeva hissa ‘‘samiddhī’’ti nāmaṁ ahosi.",
  "atk-s0513a20:306_3": "Athassa sarīrasobhaggaṁ disvā ekā devadhītā paṭibaddhacittā theraṁ evamāha – ‘‘tvaṁ khosi, bhikkhu,",
  "atk-s0513a20:306_4": "daharo yuvā susu kāḷakeso bhadrena yobbanena samannāgato abhirūpo dassanīyo pāsādiko,",
  "atk-s0513a20:306_5": "evarūpassa tava kāme aparibhuñjitvā ko attho pabbajjāya, kāme tāva paribhuñjassu,",
  "atk-s0513a20:306_6": "pacchā pabbajitvā samaṇadhammaṁ karissasī’’ti.",
  "atk-s0513a20:306_7": "Atha naṁ thero āha – ‘‘devadhīte,",
  "atk-s0513a20:306_8": "‘asukasmiṁ nāma vaye ṭhito marissāmī’ti mama maraṇakālaṁ na jānāmi, esa me kālo paṭicchanno,",
  "atk-s0513a20:306_9": "tasmā taruṇakāleyeva samaṇadhammaṁ katvā dukkhassantaṁ karissāmī’’ti.",
  "atk-s0513a20:306_10": "Sā therassa santikā paṭisanthāraṁ alabhitvā tattheva antaradhāyi.",
  "atk-s0513a20:306_11": "Thero satthāraṁ upasaṅkamitvā etamatthaṁ ārocesi. Satthā ‘‘na kho, samiddhi,",
  "atk-s0513a20:306_12": "tvaññeva etarahi devadhītāya palobhito,",
  "atk-s0513a20:306_13": "pubbepi devadhītaro pabbajite palobhiṁsuyevā’’ti vatvā tena yācito atītaṁ āhari.",
  "atk-s0513a20:307_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ kāsigāmake brāhmaṇakule nibbattitvā vayappatto sabbasippesu nipphattiṁ patvā isipabbajjaṁ pabbajitvā abhiññā ca samāpattiyo ca nibbattetvā himavantapadese ekaṁ jātassaraṁ nissāya vāsaṁ kappesi.",
  "atk-s0513a20:307_1": "So sabbarattiṁ padhānaṁ padahitvā aruṇuggamanavelāya nhatvā ekaṁ vakkalaṁ nivāsetvā ekaṁ hatthena gahetvā sarīraṁ vodakaṁ karonto aṭṭhāsi.",
  "atk-s0513a20:307_2": "Athassa rūpasobhaggappattaṁ attabhāvaṁ oloketvā paṭibaddhacittā ekā devadhītā bodhisattaṁ palobhayamānā paṭhamaṁ gāthamāha –",
  "atk-s0513a20:308_0": "33.",
  "atk-s0513a20:309_0": " ‘‘Abhutvā bhikkhasi bhikkhu, na hi bhutvāna bhikkhasi;",
  "atk-s0513a20:310_0": "Bhutvāna bhikkhu bhikkhassu, mā taṁ kālo upaccagā’’ti.",
  "atk-s0513a20:311_0": "Tattha abhutvā bhikkhasi bhikkhūti bhikkhu tvaṁ daharakāle kilesakāmavasena vatthukāme abhutvāva bhikkhāya carasi.",
  "atk-s0513a20:311_1": "Na hi bhutvāna bhikkhasīti nanu nāma pañca kāmaguṇe bhutvā bhikkhāya caritabbaṁ,",
  "atk-s0513a20:311_2": "kāme abhutvāva bhikkhācariyaṁ upagatosi.",
  "atk-s0513a20:311_3": "Bhutvāna bhikkhu bhikkhassūti bhikkhu daharakāle tāva kāme bhuñjitvā pacchā mahallakakāle bhikkhassu.",
  "atk-s0513a20:311_4": "Mā taṁ kālo upaccagāti ayaṁ kāme bhuñjanakālo daharakālo, taṁ mā atikkamatūti.",
  "atk-s0513a20:312_0": "Bodhisatto devatāya vacanaṁ sutvā attano ajjhāsayaṁ pakāsento dutiyaṁ gāthamāha –",
  "atk-s0513a20:313_0": "34.",
  "atk-s0513a20:314_0": " ‘‘Kālaṁ vohaṁ na jānāmi, channo kālo na dissati;",
  "atk-s0513a20:315_0": "Tasmā abhutvā bhikkhāmi, mā maṁ kālo upaccagā’’ti.",
  "atk-s0513a20:316_0": "Tattha kālaṁ vohaṁ na jānāmīti voti nipātamattaṁ.",
  "atk-s0513a20:316_1": "Ahaṁ pana ‘‘paṭhamavaye vā mayā maritabbaṁ majjhimavaye vā pacchimavaye vā’’ti evaṁ attano maraṇakālaṁ na jānāmi. Paṇḍitena hi puggalena –",
  "atk-s0513a20:317_0": "‘‘Jīvitaṁ byādhi kālo ca, dehanikkhepanaṁ gati;",
  "atk-s0513a20:318_0": "Pañcete jīvalokasmiṁ, animittā na nāyare’’ti.",
  "atk-s0513a20:319_0": "Channo kālo na dissatīti yasmā ‘‘asukasmiṁ nāma vayakāle hemantādiutukāle vā mayā maritabba’’nti mayhampesa channo hutvā kālo na dissati,",
  "atk-s0513a20:319_1": "suppaṭicchanno hutvā ṭhito na paññāyati.",
  "atk-s0513a20:319_2": "Tasmā abhutvā bhikkhāmīti tena kāraṇena pañca kāmaguṇe abhutvā bhikkhāmi.",
  "atk-s0513a20:319_3": "Mā maṁ kālo upaccagāti maṁ samaṇadhammakaraṇakālo mā atikkamatūti attho.",
  "atk-s0513a20:319_4": "Iminā kāraṇena daharova samāno pabbajitvā samaṇadhammaṁ karomīti.",
  "atk-s0513a20:319_5": "Devadhītā bodhisattassa vacanaṁ sutvā tattheva antaradhāyi.",
  "atk-s0513a20:320_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā devadhītā ayaṁ devadhītā ahosi,",
  "atk-s0513a20:320_1": "ahameva tena samayena tāpaso ahosi’’nti.",
  "atk-s0513a20:321_0": "Samiddhijātakavaṇṇanā sattamā.",
  "atk-s0513a20:323_0": " [168] 8. Sakuṇagghijātakavaṇṇanā",
  "atk-s0513a20:324_0": "Senobalasā patamānoti idaṁ satthā jetavane viharanto attajjhāsayaṁ sakuṇovādasuttaṁ (saṁ. ni. 5.372) ārabbha kathesi.",
  "atk-s0513a20:324_1": "Ekadivasañhi satthā bhikkhū āmantetvā ‘‘gocare, bhikkhave,",
  "atk-s0513a20:324_2": "caratha sake pettike visaye’’ti (saṁ. ni.",
  "atk-s0513a20:324_3": "5.372) imaṁ saṁyuttamahāvagge suttantaṁ kathento ‘‘tumhe tāva tiṭṭhatha,",
  "atk-s0513a20:324_4": "pubbe tiracchānagatāpi sakaṁ pettikavisayaṁ pahāya agocare carantā paccāmittānaṁ hatthapathaṁ gantvāpi attano paññāsampattiyā upāyakosallena paccāmittānaṁ hatthā mucciṁsū’’ti vatvā atītaṁ āhari.",
  "atk-s0513a20:325_0": "Atīte bārāṇasiyaṁ brahmadatte rajjaṁ kārente bodhisatto lāpasakuṇayoniyaṁ nibbattitvā naṅgalakaṭṭhakaraṇe leḍḍuṭṭhāne vāsaṁ kappesi.",
  "atk-s0513a20:325_1": "So ekadivasaṁ ‘‘sakavisaye gocaragahaṇaṁ pahāya paravisaye gocaraṁ gaṇhissāmī’’ti aṭavipariyantaṁ agamāsi.",
  "atk-s0513a20:325_2": "Atha naṁ tattha gocaraṁ gaṇhantaṁ disvā sakuṇagghi sahasā ajjhappattā aggahesi.",
  "atk-s0513a20:325_3": "So sakuṇagghiyā hariyamāno evaṁ paridevasi – ‘‘mayamevamha alakkhikā, mayaṁ appapuññā,",
  "atk-s0513a20:325_4": "ye mayaṁ agocare carimha paravisaye,",
  "atk-s0513a20:325_5": "sacejja mayaṁ gocare careyyāma sake pettike visaye,",
  "atk-s0513a20:325_6": "na myāyaṁ sakuṇagghi alaṁ abhavissa yadidaṁ yuddhāyā’’ti. ‘‘Ko pana, te lāpa,",
  "atk-s0513a20:325_7": "gocaro sako pettiko visayo’’ti?",
  "atk-s0513a20:325_8": "‘‘Yadidaṁ naṅgalakaṭṭhakaraṇaṁ leḍḍuṭṭhāna’’nti.",
  "atk-s0513a20:325_9": "Atha naṁ sakuṇagghi sake bale apatthaddhā amuñci – ‘‘gaccha kho, tvaṁ lāpa,",
  "atk-s0513a20:325_10": "tatrapi me gantvā na mokkhasī’’ti.",
  "atk-s0513a20:325_11": "So tattha gantvā mahantaṁ leḍḍuṁ abhiruhitvā ‘‘ehi kho dāni sakuṇagghī’’ti senaṁ avhayanto aṭṭhāsi.",
  "atk-s0513a20:325_12": "Sakuṇagghi sake bale apatthaddhā ubho pakkhe sannayha lāpasakuṇaṁ sahasā ajjhappattā.",
  "atk-s0513a20:325_13": "Yadā pana taṁ lāpo ‘‘bahuāgatā kho myāyaṁ sakuṇagghī’’ti aññāsi,",
  "atk-s0513a20:325_14": "atha parivattitvā tasseva leḍḍussa antaraṁ paccāpādi.",
  "atk-s0513a20:325_15": "Sakuṇagghi vegaṁ sandhāretuṁ asakkontī tattheva uraṁ paccatāḷesi.",
  "atk-s0513a20:325_16": "Evaṁ sā bhinnena hadayena nikkhantehi akkhīhi jīvitakkhayaṁ pāpuṇi.",
  "atk-s0513a20:326_0": "Satthā imaṁ atītaṁ dassetvā ‘‘evaṁ, bhikkhave,",
  "atk-s0513a20:326_1": "tiracchānagatāpi agocare carantā sapattahatthaṁ gacchanti,",
  "atk-s0513a20:326_2": "gocare pana sake pettike visaye carantā sapatte niggaṇhanti,",
  "atk-s0513a20:326_3": "tasmā tumhepi mā agocare caratha paravisaye. Agocare , bhikkhave,",
  "atk-s0513a20:326_4": "carataṁ paravisaye lacchati māro otāraṁ, lacchati māro ārammaṇaṁ. Ko ca, bhikkhave, bhikkhuno agocaro paravisayo? Yadidaṁ pañca kāmaguṇā. Katame pañca?",
  "atk-s0513a20:326_5": "Cakkhuviññeyyā rūpā…pe… ayaṁ, bhikkhave,",
  "atk-s0513a20:326_6": "bhikkhuno agocaro paravisayo’’ti vatvā abhisambuddho hutvā paṭhamaṁ gāthamāha –",
  "atk-s0513a20:327_0": "35.",
  "atk-s0513a20:328_0": " ‘‘Seno balasā patamāno, lāpaṁ gocaraṭhāyinaṁ;",
  "atk-s0513a20:329_0": "Sahasā ajjhappattova, maraṇaṁ tenupāgamī’’ti.",
  "atk-s0513a20:330_0": "Tattha balasā patamānoti ‘‘lāpaṁ gaṇhissāmī’’ti balena thāmena patamāno.",
  "atk-s0513a20:330_1": "Gocaraṭhāyinanti sakavisayā nikkhamitvā gocaratthāya aṭavipariyante ṭhitaṁ. Ajjhappattoti sampatto.",
  "atk-s0513a20:330_2": "Maraṇaṁ tenupāgamīti tena kāraṇena maraṇaṁ patto.",
  "atk-s0513a20:331_0": "Tasmiṁ pana maraṇaṁ patte lāpo nikkhamitvā ‘‘diṭṭhā vata me paccāmittassa piṭṭhī’’ti tassa hadaye ṭhatvā udānaṁ udānento dutiyaṁ gāthamāha –",
  "atk-s0513a20:332_0": "36.",
  "atk-s0513a20:333_0": " ‘‘Sohaṁ nayena sampanno, pettike gocare rato;",
  "atk-s0513a20:334_0": "Apetasattu modāmi, sampassaṁ atthamattano’’ti.",
  "atk-s0513a20:335_0": "Tattha nayenāti upāyena.",
  "atk-s0513a20:335_1": "Atthamattanoti attano arogabhāvasaṅkhātaṁ vuḍḍhiṁ.",
  "atk-s0513a20:336_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:336_1": "saccapariyosāne bahū bhikkhū sotāpattiphalādīni pāpuṇiṁsu. ‘‘Tadā seno devadatto ahosi, lāpo pana ahameva ahosi’’nti.",
  "atk-s0513a20:337_0": "Sakuṇagghijātakavaṇṇanā aṭṭhamā.",
  "atk-s0513a20:339_0": " [169] 9. Arakajātakavaṇṇanā",
  "atk-s0513a20:340_0": "Yove mettena cittenāti idaṁ satthā jetavane viharanto mettasuttaṁ ārabbha kathesi.",
  "atk-s0513a20:340_1": "Ekasmiñhi samaye satthā bhikkhū āmantesi – ‘‘mettāya, bhikkhave,",
  "atk-s0513a20:340_2": "cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ekādasānisaṁsā pāṭikaṅkhā. Katame ekādasa? Sukhaṁ supati, sukhaṁ paṭibujjhati, na pāpakaṁ supinaṁ passati, manussānaṁ piyo hoti, amanussānaṁ piyo hoti, devatā rakkhanti,",
  "atk-s0513a20:340_3": "nāssa aggi vā visaṁ vā satthaṁ vā kamati, tuvaṭaṁ cittaṁ samādhiyati, mukhavaṇṇo vippasīdati, asammūḷho kālaṁ karoti,",
  "atk-s0513a20:340_4": "uttari appaṭivijjhanto brahmalokūpago hoti. Mettāya, bhikkhave,",
  "atk-s0513a20:340_5": "cetovimuttiyā āsevitāya…pe… susamāraddhāya ime ekādasānisaṁsā pāṭikaṅkhā’’ti (a. ni. 11.15).",
  "atk-s0513a20:340_6": "Ime ekādasānisaṁse gahetvā ṭhitaṁ mettābhāvanaṁ vaṇṇetvā ‘‘bhikkhave,",
  "atk-s0513a20:340_7": "bhikkhunā nāma sabbasattesu odissakānodissakavasena mettā bhāvetabbā, hitopi hitena pharitabbo, ahitopi hitena pharitabbo,",
  "atk-s0513a20:340_8": "majjhattopi hitena pharitabbo.",
  "atk-s0513a20:340_9": "Evaṁ sabbasattesu odissakānodissakavasena mettā bhāvetabbā,",
  "atk-s0513a20:340_10": "karuṇā muditā upekkhā bhāvetabbā,",
  "atk-s0513a20:340_11": "catūsu brahmavihāresu kammaṁ kātabbameva.",
  "atk-s0513a20:340_12": "Evaṁ karonto hi maggaṁ vā phalaṁ vā alabhantopi brahmalokaparāyaṇo ahosi,",
  "atk-s0513a20:340_13": "porāṇakapaṇḍitāpi satta vassāni mettaṁ bhāvetvā satta saṁvaṭṭavivaṭṭakappe brahmalokasmiṁyeva vasiṁsū’’ti vatvā atītaṁ āhari.",
  "atk-s0513a20:341_0": "Atīte ekasmiṁ kappe bodhisatto brāhmaṇakule nibbattitvā vayappatto kāme pahāya isipabbajjaṁ pabbajitvā catunnaṁ brahmavihārānaṁ lābhī arako nāma satthā hutvā himavantapadese vāsaṁ kappesi, tassa mahā parivāro ahosi.",
  "atk-s0513a20:341_1": "So isigaṇaṁ ovadanto ‘‘pabbajitena nāma mettā bhāvetabbā,",
  "atk-s0513a20:341_2": "karuṇā muditā upekkhā bhāvetabbā.",
  "atk-s0513a20:341_3": "Mettacittañhi nāmetaṁ appanāppattaṁ brahmalokaparāyaṇataṁ sādhetī’’ti mettāya ānisaṁsaṁ pakāsento imā gāthā āha –",
  "atk-s0513a20:342_0": "37.",
  "atk-s0513a20:343_0": " ‘‘Yo ve mettena cittena, sabbalokānukampati;",
  "atk-s0513a20:344_0": "Uddhaṁ adho ca tiriyaṁ, appamāṇena sabbaso.",
  "atk-s0513a20:345_0": "38.",
  "atk-s0513a20:346_0": " ‘‘Appamāṇaṁ hitaṁ cittaṁ, paripuṇṇaṁ subhāvitaṁ;",
  "atk-s0513a20:347_0": "Yaṁ pamāṇakataṁ kammaṁ, na taṁ tatrāvasissatī’’ti.",
  "atk-s0513a20:348_0": "Tattha yo ve mettena cittena,",
  "atk-s0513a20:348_1": "sabbalokānukampatīti khattiyādīsu vā samaṇabrāhmaṇesu vā yo koci appamāṇena mettena cittena sakalaṁ sattalokaṁ anukampati.",
  "atk-s0513a20:348_2": "Uddhanti pathavito yāva nevasaññānāsaññāyatanabrahmalokā.",
  "atk-s0513a20:348_3": "Adhoti pathaviyā heṭṭhā ussade mahāniraye. Tiriyanti manussaloke,",
  "atk-s0513a20:348_4": "yattakāni cakkavāḷāni ca tesu sabbesu ettake ṭhāne nibbattā sabbe sattā averā hontu, abyāpajjhā anīghā,",
  "atk-s0513a20:348_5": "sukhī attānaṁ pariharantūti evaṁ bhāvitena mettena cittenāti attho.",
  "atk-s0513a20:348_6": "Appamāṇenāti appamāṇasattānaṁ appamāṇārammaṇattā appamāṇena. Sabbasoti sabbākārena,",
  "atk-s0513a20:348_7": "uddhaṁ adho tiriyanti evaṁ sabbasugatiduggativasenāti attho.",
  "atk-s0513a20:349_0": "Appamāṇaṁ hitaṁ cittanti appamāṇaṁ katvā bhāvitaṁ sabbasattesu hitacittaṁ. Paripuṇṇanti avikalaṁ. Subhāvitanti suvaḍḍhitaṁ, appanācittassetaṁ nāmaṁ.",
  "atk-s0513a20:349_1": "Yaṁ pamāṇakataṁ kammanti yaṁ ‘‘appamāṇaṁ appamāṇārammaṇa’’nti evaṁ ārammaṇattikavasena ca vasībhāvappattivasena ca avaḍḍhitvā kataṁ parittaṁ kāmāvacarakammaṁ.",
  "atk-s0513a20:349_2": "Na taṁ tatrāvasissatīti taṁ parittaṁ kammaṁ yaṁ taṁ ‘‘appamāṇaṁ hitaṁ citta’’nti saṅkhagataṁ rūpāvacarakammaṁ, tatra na avasissati.",
  "atk-s0513a20:349_3": "Yathā nāma mahoghena ajjhotthaṭaṁ parittodakaṁ oghassa abbhantare tena asaṁhīramānaṁ nāvasissati na tiṭṭhati,",
  "atk-s0513a20:349_4": "atha kho mahoghova taṁ ajjhottharitvā tiṭṭhati,",
  "atk-s0513a20:349_5": "evameva taṁ parittakammaṁ tassa mahaggatakammassa abbhantare tena mahaggatakammena acchinditvā aggahitavipākokāsaṁ hutvā na avasissati na tiṭṭhati,",
  "atk-s0513a20:349_6": "na sakkoti attano vipākaṁ dātuṁ,",
  "atk-s0513a20:349_7": "atha kho mahaggatakammameva taṁ ajjhottharitvā tiṭṭhati vipākaṁ detīti.",
  "atk-s0513a20:350_0": "Evaṁ bodhisatto antevāsikānaṁ mettābhāvanāya ānisaṁsaṁ kathetvā aparihīnajjhāno brahmaloke nibbattitvā satta saṁvaṭṭavivaṭṭakappe na imaṁ lokaṁ puna agamāsi.",
  "atk-s0513a20:351_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā isigaṇo buddhaparisā ahosi,",
  "atk-s0513a20:351_1": "arako pana satthā ahameva ahosi’’nti.",
  "atk-s0513a20:352_0": "Arakajātakavaṇṇanā navamā.",
  "atk-s0513a20:354_0": " [170] 10. Kakaṇṭakajātakavaṇṇanā",
  "atk-s0513a20:355_0": "Nāyaṁpure uṇṇamatīti idaṁ kakaṇṭakajātakaṁ mahāumaṅgajātake (jā.",
  "atk-s0513a20:355_1": "2.22.590 ādayo) āvibhavissati.",
  "atk-s0513a20:356_0": "Kakaṇṭakajātakavaṇṇanā dasamā.",
  "atk-s0513a20:357_0": "Santhavavaggo dutiyo.",
  "atk-s0513a20:358_0": "Tassuddānaṁ –",
  "atk-s0513a20:359_0": "Indasamānagottañca, santhavaṁ susīmaṁ gijjhaṁ;",
  "atk-s0513a20:360_0": "Nakulaṁ upasāḷakaṁ, samiddhi ca sakuṇagghi;",
  "atk-s0513a20:361_0": "Arakañca kakaṇṭakaṁ.",
  "atk-s0513a20:362_0": "3. Kalyāṇavaggo",
  "atk-s0513a20:364_0": " [171] 1. Kalyāṇadhammajātakavaṇṇanā",
  "atk-s0513a20:365_0": "Kalyāṇadhammoti idaṁ satthā jetavane viharanto ekaṁ badhirasassuṁ ārabbha kathesi.",
  "atk-s0513a20:365_1": "Sāvatthiyañhi eko kuṭumbiko saddho pasanno tisaraṇagato pañcasīlena samannāgato.",
  "atk-s0513a20:365_2": "So ekadivasaṁ bahūni sappiādīni bhesajjāni ceva pupphagandhavatthādīni ca gahetvā ‘‘jetavane satthu santike dhammaṁ sossāmī’’ti agamāsi.",
  "atk-s0513a20:365_3": "Tassa tattha gatakāle sassu khādanīyabhojanīyaṁ gahetvā dhītaraṁ daṭṭhukāmā taṁ gehaṁ agamāsi,",
  "atk-s0513a20:365_4": "sā ca thokaṁ badhiradhātukā hoti.",
  "atk-s0513a20:365_5": "Sā dhītarā saddhiṁ bhuttabhojanā bhattasammadaṁ vinodayamānā dhītaraṁ pucchi – ‘‘kiṁ, amma,",
  "atk-s0513a20:365_6": "bhattā te sammodamāno avivadamāno piyasaṁvāsaṁ vasatī’’ti. ‘‘Kiṁ, amma,",
  "atk-s0513a20:365_7": "kathetha yādiso tumhākaṁ jāmātā sīlena ceva ācārasampadāya ca,",
  "atk-s0513a20:365_8": "tādiso pabbajitopi dullabho’’ti.",
  "atk-s0513a20:365_9": "Upāsikā dhītu vacanaṁ sādhukaṁ asallakkhetvā ‘‘pabbajito’’ti padameva gahetvā ‘‘amma,",
  "atk-s0513a20:365_10": "kasmā te bhattā pabbajito’’ti mahāsaddaṁ akāsi.",
  "atk-s0513a20:365_11": "Taṁ sutvā sakalagehavāsino ‘‘amhākaṁ kira kuṭumbiko pabbajito’’ti viraviṁsu.",
  "atk-s0513a20:365_12": "Tesaṁ saddaṁ sutvā dvārena sañcarantā ‘‘kiṁ nāma kireta’’nti pucchiṁsu.",
  "atk-s0513a20:365_13": "‘‘Imasmiṁ kira gehe kuṭumbiko pabbajito’’ti.",
  "atk-s0513a20:365_14": "Sopi kho kuṭumbiko dasabalassa dhammaṁ sutvā vihārā nikkhamma nagaraṁ pāvisi.",
  "atk-s0513a20:366_0": "Atha naṁ antarāmaggeyeva eko puriso disvā ‘‘samma,",
  "atk-s0513a20:366_1": "tvaṁ kira pabbajitoti tava gehe puttadāraparijano paridevatī’’ti āha.",
  "atk-s0513a20:366_2": "Athassa etadahosi – ‘‘ayaṁ apabbajitameva kira maṁ ‘pabbajito’ti vadati,",
  "atk-s0513a20:366_3": "uppanno kho pana me kalyāṇasaddo na antaradhāpetabbo,",
  "atk-s0513a20:366_4": "ajjeva mayā pabbajituṁ vaṭṭatī’’ti tatova nivattitvā satthu santikaṁ gantvā ‘‘kiṁ nu kho, upāsaka,",
  "atk-s0513a20:366_5": "idāneva buddhupaṭṭhānaṁ katvā gantvā idāneva paccāgatosī’’ti vutte tamatthaṁ ārocetvā ‘‘bhante,",
  "atk-s0513a20:366_6": "kalyāṇasaddo nāma uppanno na antaradhāpetuṁ vaṭṭati,",
  "atk-s0513a20:366_7": "tasmā pabbajitukāmo hutvā āgatomhī’’ti āha.",
  "atk-s0513a20:366_8": "So pabbajjañca upasampadañca labhitvā sammā paṭipanno nacirasseva arahattaṁ pāpuṇi.",
  "atk-s0513a20:366_9": "Idaṁ kira kāraṇaṁ bhikkhusaṅghe pākaṭaṁ jātaṁ.",
  "atk-s0513a20:366_10": "Athekadivasaṁ dhammasabhāyaṁ bhikkhū kathaṁ samuṭṭhāpesuṁ – ‘‘āvuso,",
  "atk-s0513a20:366_11": "asuko nāma kuṭumbiko ‘uppanno kalyāṇasaddo na antaradhāpetabbo’ti pabbajitvā idāni arahattaṁ patto’’ti.",
  "atk-s0513a20:366_12": "Satthā āgantvā ‘‘kāya nuttha, bhikkhave,",
  "atk-s0513a20:366_13": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘bhikkhave,",
  "atk-s0513a20:366_14": "porāṇakapaṇḍitāpi ‘uppanno kalyāṇasaddo virādhetuṁ na vaṭṭatī’ti pabbajiṁsuyevā’’ti vatvā atītaṁ āhari.",
  "atk-s0513a20:367_0": "Atīte bārāṇasiyaṁ brahmadatte rajjaṁ kārente bodhisatto seṭṭhikule nibbattitvā vayappatto pitu accayena seṭṭhiṭṭhānaṁ pāpuṇi.",
  "atk-s0513a20:367_1": "So ekadivasaṁ nivesanā nikkhamitvā rājupaṭṭhānaṁ agamāsi.",
  "atk-s0513a20:367_2": "Athassa sassu ‘‘dhītaraṁ passissāmī’’ti taṁ gehaṁ agamāsi,",
  "atk-s0513a20:367_3": "sā thokaṁ badhiradhātukāti sabbaṁ paccuppannavatthusadisameva.",
  "atk-s0513a20:367_4": "Taṁ pana rājupaṭṭhānaṁ gantvā attano gharaṁ āgacchantaṁ disvā eko puriso ‘‘tumhe kira pabbajitāti tumhākaṁ gehe mahāparidevo pavattatī’’ti āha.",
  "atk-s0513a20:367_5": "Bodhisatto ‘‘uppanno kalyāṇasaddo nāma na antaradhāpetuṁ vaṭṭatī’’ti tatova nivattitvā rañño santikaṁ gantvā ‘‘kiṁ, mahāseṭṭhi,",
  "atk-s0513a20:367_6": "idāneva gantvā puna āgatosī’’ti vutte ‘‘deva,",
  "atk-s0513a20:367_7": "gehajano kira maṁ apabbajitameva ‘pabbajito’ti vatvā paridevati,",
  "atk-s0513a20:367_8": "uppanno kho pana kalyāṇasaddo na antaradhāpetabbo, pabbajissāmahaṁ,",
  "atk-s0513a20:367_9": "pabbajjaṁ me anujānāhī’’ti etamatthaṁ pakāsetuṁ imā gāthā āha –",
  "atk-s0513a20:368_0": "41.",
  "atk-s0513a20:369_0": " ‘‘Kalyāṇadhammoti yadā janinda, loke samaññaṁ anupāpuṇāti;",
  "atk-s0513a20:370_0": "Tasmā na hiyyetha naro sapañño,",
  "atk-s0513a20:370_1": "hiriyāpi santo ghuramādiyanti.",
  "atk-s0513a20:371_0": "42.",
  "atk-s0513a20:372_0": " ‘‘Sāyaṁ samaññā idha majja pattā, kalyāṇadhammoti janinda loke;",
  "atk-s0513a20:373_0": "Tāhaṁ samekkhaṁ idha pabbajissaṁ,",
  "atk-s0513a20:373_1": "na hi matthi chando idha kāmabhoge’’ti.",
  "atk-s0513a20:374_0": "Tattha kalyāṇadhammoti sundaradhammo.",
  "atk-s0513a20:374_1": "Samaññaṁ anupāpuṇātīti yadā sīlavā kalyāṇadhammo pabbajitoti idaṁ paññattivohāraṁ pāpuṇāti.",
  "atk-s0513a20:374_2": "Tasmā na hiyyethāti tato sāmaññato na parihāyetha.",
  "atk-s0513a20:374_3": "Hiriyāpi santo dhuramādiyantīti, mahārāja,",
  "atk-s0513a20:374_4": "sappurisā nāma ajjhattasamuṭṭhitāya hiriyā bahiddhasamuṭṭhitena ottappenapi etaṁ pabbajitadhuraṁ gaṇhanti.",
  "atk-s0513a20:374_5": "Idha majja pattāti idha mayā ajja pattā.",
  "atk-s0513a20:374_6": "Tāhaṁ samekkhanti taṁ ahaṁ guṇavasena laddhasamaññaṁ samekkhanto passanto.",
  "atk-s0513a20:374_7": "Na hi matthi chandoti na hi me atthi chando.",
  "atk-s0513a20:374_8": "Idha kāmabhogeti imasmiṁ loke kilesakāmavatthukāmaparibhogehi.",
  "atk-s0513a20:375_0": "Bodhisatto evaṁ vatvā rājānaṁ pabbajjaṁ anujānāpetvā himavantapadesaṁ gantvā isipabbajjaṁ pabbajitvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a20:376_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi,",
  "atk-s0513a20:376_1": "bārāṇasiseṭṭhi pana ahameva ahosi’’nti.",
  "atk-s0513a20:377_0": "Kalyāṇadhammajātakavaṇṇanā paṭhamā.",
  "atk-s0513a20:379_0": " [172] 2. Daddarajātakavaṇṇanā",
  "atk-s0513a20:380_0": "Ko nu saddena mahatāti idaṁ satthā jetavane viharanto kokālikaṁ ārabbha kathesi.",
  "atk-s0513a20:380_1": "Tasmiñhi kāle bahū bahussutā bhikkhū manosilātale nadamānā taruṇasīhā viya ākāsagaṅgaṁ otārentā viya saṅghamajjhe sarabhāṇaṁ bhaṇanti.",
  "atk-s0513a20:380_2": "Kokāliko tesu sarabhāṇaṁ bhaṇantesu attano tucchabhāvaṁ ajānitvāva ‘‘ahampi sarabhāṇaṁ bhaṇissāmī’’ti bhikkhūnaṁ antaraṁ pavisitvā ‘‘amhākaṁ sarabhāṇaṁ na pāpenti. Sace amhākampi pāpeyyuṁ,",
  "atk-s0513a20:380_3": "mayampi bhaṇeyyāmā’’ti bhikkhusaṅghassa nāmaṁ aggahetvāva tattha tattha kathento āhiṇḍati.",
  "atk-s0513a20:380_4": "Tassa sā kathā bhikkhusaṅghe pākaṭā jātā.",
  "atk-s0513a20:380_5": "Bhikkhū ‘‘vīmaṁsissāma tāva na’’nti saññāya evamāhaṁsu – ‘‘āvuso kokālika,",
  "atk-s0513a20:380_6": "ajja saṅghassa sarabhāṇaṁ bhaṇāhī’’ti.",
  "atk-s0513a20:380_7": "So attano balaṁ ajānitvāva ‘‘sādhū’’ti sampaṭicchitvā ‘‘ajja sarabhāṇaṁ bhaṇissāmī’’ti attano sappāyaṁ yāguṁ pivi, khajjakaṁ khādi, sappāyeneva sūpena bhuñji.",
  "atk-s0513a20:381_0": "Sūriye atthaṅgate dhammassavanakāle ghosite bhikkhusaṅgho sannipati.",
  "atk-s0513a20:381_1": "So kaṇṭakuraṇḍakavaṇṇaṁ kāsāvaṁ nivāsetvā kaṇikārapupphavaṇṇaṁ cīvaraṁ pārupitvā saṅghamajjhaṁ pavisitvā there vanditvā alaṅkataratanamaṇḍape paññattavaradhammāsanaṁ abhiruhitvā citrabījaniṁ gahetvā ‘‘sarabhāṇaṁ bhaṇissāmī’’ti nisīdi,",
  "atk-s0513a20:381_2": "tāvadevassa sarīrā sedā mucciṁsu, sārajjaṁ okkami,",
  "atk-s0513a20:381_3": "pubbagāthāya paṭhamaṁ padaṁ udāharitvā anantaraṁ na passi.",
  "atk-s0513a20:381_4": "So kampamāno āsanā oruyha lajjito saṅghamajjhato apakkamma attano pariveṇaṁ agamāsi.",
  "atk-s0513a20:381_5": "Añño bahussuto bhikkhu sarabhāṇaṁ bhaṇi.",
  "atk-s0513a20:381_6": "Tato paṭṭhāya bhikkhū tassa tucchabhāvaṁ jāniṁsu.",
  "atk-s0513a20:381_7": "Athekadivasaṁ dhammasabhāyaṁ bhikkhū kathaṁ samuṭṭhāpesuṁ – ‘‘āvuso,",
  "atk-s0513a20:381_8": "paṭhamaṁ kokālikassa tucchabhāvo dujjāno,",
  "atk-s0513a20:381_9": "idāni panesa sayaṁ naditvā pākaṭo jāto’’ti.",
  "atk-s0513a20:381_10": "Satthā āgantvā ‘‘kāya nuttha, bhikkhave,",
  "atk-s0513a20:381_11": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:381_12": "kokāliko idāneva naditvā pākaṭo jāto,",
  "atk-s0513a20:381_13": "pubbepi naditvā pākaṭo ahosī’’ti vatvā atītaṁ āhari.",
  "atk-s0513a20:382_0": "Atīte bārāṇasiyaṁ brahmadatte rajjaṁ kārente bodhisatto himavantapadese sīhayoniyaṁ nibbattitvā bahūnaṁ sīhānaṁ rājā ahosi.",
  "atk-s0513a20:382_1": "So anekasīhaparivāro rajataguhāyaṁ vāsaṁ kappesi.",
  "atk-s0513a20:382_2": "Tassa avidūre ekissāya guhāya eko siṅgālopi vasati.",
  "atk-s0513a20:382_3": "Athekadivasaṁ deve vassitvā vigate sabbe sīhā sīharājasseva guhadvāre sannipatitvā sīhanādaṁ nadantā sīhakīḷaṁ kīḷiṁsu.",
  "atk-s0513a20:382_4": "Tesaṁ evaṁ naditvā kīḷanakāle sopi siṅgālo nadati.",
  "atk-s0513a20:382_5": "Sīhā tassa saddaṁ sutvā ‘‘ayaṁ siṅgālo amhehi saddhiṁ nadatī’’ti lajjitā tuṇhī ahesuṁ.",
  "atk-s0513a20:382_6": "Tesaṁ tuṇhībhūtakāle bodhisattassa putto sīhapotako ‘‘tāta,",
  "atk-s0513a20:382_7": "ime sīhā naditvā sīhakīḷaṁ kīḷantā etassa saddaṁ sutvā lajjāya tuṇhī jātā,",
  "atk-s0513a20:382_8": "ko nāmesa attano saddena attānaṁ jānāpetī’’ti pitaraṁ pucchanto paṭhamaṁ gāthamāha –",
  "atk-s0513a20:383_0": "43.",
  "atk-s0513a20:384_0": " ‘‘Ko nu saddena mahatā, abhinādeti daddaraṁ;",
  "atk-s0513a20:385_0": "Taṁ sīhā nappaṭinadanti, ko nāmeso migādhibhū’’ti.",
  "atk-s0513a20:386_0": "Tattha abhinādeti daddaranti daddaraṁ rajatapabbataṁ ekanādaṁ karoti. Migādhibhūti pitaraṁ ālapati.",
  "atk-s0513a20:386_1": "Ayañhettha attho – migādhibhū migajeṭṭhaka sīharāja pucchāmi taṁ ‘‘ko nāmeso’’ti.",
  "atk-s0513a20:387_0": "Athassa vacanaṁ sutvā pitā dutiyaṁ gāthamāha –",
  "atk-s0513a20:388_0": "44.",
  "atk-s0513a20:389_0": " ‘‘Adhamo migajātānaṁ, siṅgālo tāta vassati;",
  "atk-s0513a20:390_0": "Jātimassa jigucchantā, tuṇhī sīhā samaccare’’ti.",
  "atk-s0513a20:391_0": "Tattha samaccareti santi upasaggamattaṁ, accantīti attho,",
  "atk-s0513a20:391_1": "tuṇhī hutvā nisīdantīti vuttaṁ hoti.",
  "atk-s0513a20:391_2": "Potthakesu pana ‘‘samacchare’’ti likhanti.",
  "atk-s0513a20:392_0": "Satthā ‘‘na, bhikkhave,",
  "atk-s0513a20:392_1": "kokāliko idāneva attano nādena attānaṁ pākaṭaṁ karoti,",
  "atk-s0513a20:392_2": "pubbepi akāsiyevā’’ti vatvā imaṁ dhammadesanaṁ āharitvā jātakaṁ samodhānesi – ‘‘tadā siṅgālo kokāliko ahosi, sīhapotako rāhulo,",
  "atk-s0513a20:392_3": "sīharājā pana ahameva ahosi’’nti.",
  "atk-s0513a20:393_0": "Daddarajātakavaṇṇanā dutiyā.",
  "atk-s0513a20:395_0": " [173] 3. Makkaṭajātakavaṇṇanā",
  "atk-s0513a20:396_0": "Tātamāṇavako esoti idaṁ satthā jetavane viharanto ekaṁ kuhakabhikkhuṁ ārabbha kathesi.",
  "atk-s0513a20:396_1": "Vatthu pakiṇṇakanipāte uddālakajātake (jā. 1.14.62 ādayo) āvibhavissati.",
  "atk-s0513a20:396_2": "Tadā pana satthā ‘‘bhikkhave,",
  "atk-s0513a20:396_3": "nāyaṁ bhikkhu idāneva kuhako,",
  "atk-s0513a20:396_4": "pubbepi makkaṭo hutvā aggissa kāraṇā kohaññaṁ akāsiyevā’’ti vatvā atītaṁ āhari.",
  "atk-s0513a20:397_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ kāsigāmake brāhmaṇakule nibbattitvā vayappatto takkasilāyaṁ sippaṁ uggaṇhitvā gharāvāsaṁ saṇṭhapesi.",
  "atk-s0513a20:397_1": "Athassa brāhmaṇī ekaṁ puttaṁ vijāyitvā puttassa ādhāvitvā paridhāvitvā vicaraṇakāle kālamakāsi.",
  "atk-s0513a20:397_2": "Bodhisatto tassā petakiccaṁ katvā ‘‘kiṁ me dāni gharāvāsena,",
  "atk-s0513a20:397_3": "puttaṁ gahetvā pabbajissāmī’’ti assumukhaṁ ñātimittavaggaṁ pahāya puttaṁ ādāya himavantaṁ pavisitvā isipabbajjaṁ pabbajitvā tattha vanamūlaphalāhāro vāsaṁ kappesi.",
  "atk-s0513a20:397_4": "So ekadivasaṁ vassānakāle deve vassante sāradārūni aggiṁ jāletvā visibbanto phalakatthare nipajji,",
  "atk-s0513a20:397_5": "puttopissa tāpasakumārako pitu pāde sambāhantova nisīdi.",
  "atk-s0513a20:398_0": "Atheko vanamakkaṭo sītena pīḷiyamāno tassa paṇṇasālāya taṁ aggiṁ disvā ‘‘sacāhaṁ ettha pavisissāmi,",
  "atk-s0513a20:398_1": "‘makkaṭo makkaṭo’ti maṁ pothetvā nīharissanti,",
  "atk-s0513a20:398_2": "aggiṁ visibbetuṁ na labhissāmi, atthi dāni me upāyo,",
  "atk-s0513a20:398_3": "tāpasavesaṁ gahetvā kohaññaṁ katvā pavisissāmī’’ti cintetvā ekassa matatāpasassa vakkalāni nivāsetvā pacchiñca aṅkusayaṭṭhiñca gahetvā paṇṇasāladvāre ekaṁ tālarukkhaṁ nissāya saṁkuṭito aṭṭhāsi.",
  "atk-s0513a20:398_4": "Tāpasakumārako taṁ disvā makkaṭabhāvaṁ ajānanto ‘‘eko mahallakatāpaso sītena pīḷito aggiṁ visibbetuṁ āgato bhavissatī’’ti pitu tāpasassa kathetvā ‘‘etaṁ paṇṇasālaṁ pavesetvā visibbāpessāmī’’ti cintetvā pitaraṁ ālapanto paṭhamaṁ gāthamāha –",
  "atk-s0513a20:399_0": "45.",
  "atk-s0513a20:400_0": " ‘‘Tāta māṇavako eso, tālamūlaṁ apassito;",
  "atk-s0513a20:401_0": "Agārakañcidaṁ atthi, handa demassagāraka’’nti.",
  "atk-s0513a20:402_0": "Tattha māṇavakoti sattādhivacanaṁ. Tena ‘‘tāta,",
  "atk-s0513a20:402_1": "eso eko māṇavako satto eko tāpaso’’ti dīpeti.",
  "atk-s0513a20:402_2": "Tālamūlaṁ apassitoti tālakkhandhaṁ nissāya ṭhito.",
  "atk-s0513a20:402_3": "Agārakañcidaṁ atthīti idañca amhākaṁ pabbajitāgāraṁ atthi, paṇṇasālaṁ sandhāya vadati.",
  "atk-s0513a20:402_4": "Handāti vavassaggatthe nipāto.",
  "atk-s0513a20:402_5": "Demassagārakanti etassa ekamante vasanatthāya agārakaṁ dema.",
  "atk-s0513a20:403_0": "Bodhisatto puttassa vacanaṁ sutvā uṭṭhāya paṇṇasāladvāre ṭhatvā olokento tassa makkaṭabhāvaṁ ñatvā ‘‘tāta,",
  "atk-s0513a20:403_1": "manussānaṁ nāma na evarūpaṁ mukhaṁ hoti, makkaṭo esa,",
  "atk-s0513a20:403_2": "nayidha pakkositabbo’’ti vatvā dutiyaṁ gāthamāha –",
  "atk-s0513a20:404_0": "46.",
  "atk-s0513a20:405_0": " ‘‘Mā kho tvaṁ tāta pakkosi, dūseyya no agārakaṁ;",
  "atk-s0513a20:406_0": "Netādisaṁ mukhaṁ hoti, brāhmaṇassa susīlino’’ti.",
  "atk-s0513a20:407_0": "Tattha dūseyya no agārakanti ayañhi idha paviṭṭho samāno imaṁ kicchena kataṁ paṇṇasālaṁ agginā vā jhāpento uccārādīni vā karonto dūseyya.",
  "atk-s0513a20:407_1": "Netādisanti ‘‘etādisaṁ brāhmaṇassa susīlino mukhaṁ na hoti,",
  "atk-s0513a20:407_2": "makkaṭo eso’’ti vatvā bodhisatto ekaṁ ummukaṁ gahetvā ‘‘kiṁ ettha tiṭṭhasī’’ti khipitvā taṁ palāpesi.",
  "atk-s0513a20:407_3": "Makkaṭo vakkalāni chaḍḍetvā rukkhaṁ abhiruhitvā vanasaṇḍaṁ pāvisi.",
  "atk-s0513a20:407_4": "Bodhisatto cattāro brahmavihāre bhāvetvā brahmalokūpago ahosi.",
  "atk-s0513a20:408_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā makkaṭo ayaṁ kuhakabhikkhu ahosi, tāpasakumāro rāhulo,",
  "atk-s0513a20:408_1": "tāpaso pana ahameva ahosi’’nti.",
  "atk-s0513a20:409_0": "Makkaṭajātakavaṇṇanā tatiyā.",
  "atk-s0513a20:411_0": " [174] 4. Dubbhiyamakkaṭajātakaṇṇanā",
  "atk-s0513a20:412_0": "Adamhate vāri pahūtarūpanti idaṁ satthā veḷuvane viharanto devadattaṁ ārabbha kathesi.",
  "atk-s0513a20:412_1": "Ekadivasañhi dhammasabhāyaṁ bhikkhū devadattassa akataññumittadubbhibhāvaṁ kathentā nisīdiṁsu. Satthā āgantvā ‘‘na, bhikkhave,",
  "atk-s0513a20:412_2": "devadatto idāneva akataññū mittadubbhī,",
  "atk-s0513a20:412_3": "pubbepi evarūpo ahosī’’ti vatvā atītaṁ āhari.",
  "atk-s0513a20:413_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ kāsigāmake brāhmaṇakule nibbattitvā vayappatto gharāvāsaṁ saṇṭhapesi.",
  "atk-s0513a20:413_1": "Tasmiṁ pana samaye kāsiraṭṭhe vattanimahāmagge eko gambhīro udapāno hoti anotaraṇīyo tiracchānānaṁ,",
  "atk-s0513a20:413_2": "maggappaṭipannā puññatthikā manussā dīgharajjukena vārakena udakaṁ ussiñcitvā ekissā doṇiyā pūretvā tiracchānānaṁ pānīyaṁ denti.",
  "atk-s0513a20:413_3": "Tassa sāmantato mahantaṁ araññaṁ, tattha bahū makkaṭā vasanti.",
  "atk-s0513a20:413_4": "Atha tasmiṁ magge dve tīṇi divasāni manussasañcāro pacchijji,",
  "atk-s0513a20:413_5": "tiracchānā pānīyaṁ na labhiṁsu.",
  "atk-s0513a20:413_6": "Eko makkaṭo pipāsāturo hutvā pānīyaṁ pariyesanto udapānassa santike vicarati.",
  "atk-s0513a20:413_7": "Bodhisatto kenacideva karaṇīyena taṁ maggaṁ paṭipajjitvā tattha gacchanto pānīyaṁ uttāretvā pivitvā hatthapāde dhovitvā ṭhito taṁ makkaṭaṁ addasa.",
  "atk-s0513a20:413_8": "Athassa pipāsitabhāvaṁ ñatvā pānīyaṁ ussiñcitvā doṇiyaṁ ākiritvā adāsi,",
  "atk-s0513a20:413_9": "datvā ca pana ‘‘vissamissāmī’’ti ekasmiṁ rukkhamūle nipajji.",
  "atk-s0513a20:413_10": "Makkaṭo pānīyaṁ pivitvā avidūre nisīditvā mukhamakkaṭikaṁ karonto bodhisattaṁ bhiṁsāpesi.",
  "atk-s0513a20:413_11": "Bodhisatto tassa taṁ kiriyaṁ disvā ‘‘are duṭṭhamakkaṭa,",
  "atk-s0513a20:413_12": "ahaṁ tava pipāsitassa kilantassa bahuṁ pānīyaṁ adāsiṁ,",
  "atk-s0513a20:413_13": "idāni tvaṁ mayhaṁ mukhamakkaṭikaṁ karosi,",
  "atk-s0513a20:413_14": "aho pāpajanassa nāma kato upakāro niratthako’’ti vatvā paṭhamaṁ gāthamāha –",
  "atk-s0513a20:414_0": "47.",
  "atk-s0513a20:415_0": "‘‘Adamha te vāri pahūtarūpaṁ,",
  "atk-s0513a20:415_1": "ghammābhitattassa pipāsitassa;",
  "atk-s0513a20:416_0": "So dāni pitvāna kiriṅkarosi,",
  "atk-s0513a20:416_1": "asaṅgamo pāpajanena seyyo’’ti.",
  "atk-s0513a20:417_0": "Tattha so dāni pitvāna kiriṅkarosīti so idāni tvaṁ mayā dinnapānīyaṁ pivitvā mukhamakkaṭikaṁ karonto ‘‘kiri kirī’’ti saddaṁ karosi.",
  "atk-s0513a20:417_1": "Asaṅgamo pāpajanena seyyoti pāpajanena saddhiṁ saṅgamo na seyyo, asaṅgamova seyyoti.",
  "atk-s0513a20:418_0": "Taṁ sutvā so mittadubbhī makkaṭo ‘‘tvaṁ ‘ettakenavetaṁ niṭṭhita’nti saññaṁ karosi,",
  "atk-s0513a20:418_1": "idāni te sīse vaccaṁ pātetvā gamissāmī’’ti vatvā dutiyaṁ gāthamāha –",
  "atk-s0513a20:419_0": "48.",
  "atk-s0513a20:420_0": " ‘‘Ko te suto vā diṭṭho vā, sīlavā nāma makkaṭo;",
  "atk-s0513a20:421_0": "Idāni kho taṁ ohacchaṁ, esā asmāka dhammatā’’ti.",
  "atk-s0513a20:422_0": "Tatrāyaṁ saṅkhepattho – bho brāhmaṇa,",
  "atk-s0513a20:422_1": "‘‘makkaṭo kataguṇajānanako ācārasampanno sīlavā nāma atthī’’ti kahaṁ tayā suto vā diṭṭho vā,",
  "atk-s0513a20:422_2": "idāni kho ahaṁ taṁ ohacchaṁ vaccaṁ te sīse katvā pakkamissāmi,",
  "atk-s0513a20:422_3": "asmākañhi makkaṭānaṁ nāma esā dhammatā ayaṁ jātisabhāvo,",
  "atk-s0513a20:422_4": "yadidaṁ upakārakassa sīse vaccaṁ kātabbanti.",
  "atk-s0513a20:423_0": "Taṁ sutvā bodhisatto uṭṭhāya gantuṁ ārabhi.",
  "atk-s0513a20:423_1": "Makkaṭo taṅkhaṇaññeva uppatitvā sākhāyaṁ nisīditvā olambakaṁ otaranto viya tassa sīse vaccaṁ pātetvā viravanto vanasaṇḍaṁ pāvisi. Bodhisatto nhatvā agamāsi.",
  "atk-s0513a20:424_0": "Satthā ‘‘na, bhikkhave, idāneva devadatto,",
  "atk-s0513a20:424_1": "pubbepi mayā kataguṇaṁ na jānāsiyevā’’ti vatvā imaṁ dhammadesanaṁ āharitvā jātakaṁ samodhānesi – ‘‘tadā makkaṭo devadatto ahosi,",
  "atk-s0513a20:424_2": "brāhmaṇo pana ahameva ahosi’’nti.",
  "atk-s0513a20:425_0": "Dubbhiyamakkaṭajātakavaṇṇanā catutthā.",
  "atk-s0513a20:427_0": " [175] 5. Ādiccupaṭṭhānajātakavaṇṇanā",
  "atk-s0513a20:428_0": "Sabbesukira bhūtesūti idaṁ satthā jetavane viharanto ekaṁ kuhakabhikkhuṁ ārabbha kathesi.",
  "atk-s0513a20:428_1": "Vatthu heṭṭhā kathitasadisameva.",
  "atk-s0513a20:429_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā vayappatto takkasilāyaṁ sabbasippāni uggaṇhitvā isipabbajjaṁ pabbajitvā abhiññā ca samāpattiyo ca nibbattetvā mahāparivāro gaṇasatthā hutvā himavante vāsaṁ kappesi.",
  "atk-s0513a20:429_1": "So tattha ciraṁ vasitvā loṇambilasevanatthāya pabbatā oruyha paccante ekaṁ gāmaṁ nissāya paṇṇasālāyaṁ vāsaṁ upagañchi.",
  "atk-s0513a20:429_2": "Atheko lolamakkaṭo isigaṇe bhikkhācāraṁ gate assamapadaṁ āgantvā paṇṇasālā uttiṇṇā karoti,",
  "atk-s0513a20:429_3": "pānīyaghaṭesu udakaṁ chaḍḍeti, kuṇḍikaṁ bhindati, aggisālāyaṁ vaccaṁ karoti.",
  "atk-s0513a20:429_4": "Tāpasā vassaṁ vasitvā ‘‘idāni himavanto pupphaphalasamiddho ramaṇīyo,",
  "atk-s0513a20:429_5": "tattheva gamissāmā’’ti paccantagāmavāsike āpucchiṁsu. Manussā ‘‘sve, bhante,",
  "atk-s0513a20:429_6": "mayaṁ bhikkhaṁ gahetvā assamapadaṁ āgamissāma,",
  "atk-s0513a20:429_7": "taṁ paribhuñjitvāva gamissathā’’ti vatvā dutiyadivase pahūtaṁ khādanīyabhojanīyaṁ gahetvā tattha agamaṁsu.",
  "atk-s0513a20:429_8": "Taṁ disvā so makkaṭo cintesi – ‘‘kohaññaṁ katvā manusse ārādhetvā mayhampi khādanīyabhojanīyaṁ āharāpessāmī’’ti.",
  "atk-s0513a20:429_9": "So tāpasacaraṇaṁ caranto viya sīlavā viya ca hutvā tāpasānaṁ avidūre sūriyaṁ namassamāno aṭṭhāsi.",
  "atk-s0513a20:429_10": "Manussā taṁ disvā ‘‘sīlavantānaṁ santike vasantā sīlavantā hontī’’ti vatvā paṭhamaṁ gāthamāha –",
  "atk-s0513a20:430_0": "49.",
  "atk-s0513a20:431_0": " ‘‘Sabbesu kira bhūtesu, santi sīlasamāhitā;",
  "atk-s0513a20:432_0": "Passa sākhamigaṁ jammaṁ, ādiccamupatiṭṭhatī’’ti.",
  "atk-s0513a20:433_0": "Tattha santi sīlasamāhitāti sīlena samannāgatā saṁvijjanti,",
  "atk-s0513a20:433_1": "sīlavantā ca samāhitā ca ekaggacittā saṁvijjantītipi attho. Jammanti lāmakaṁ.",
  "atk-s0513a20:433_2": "Ādiccamupatiṭṭhatīti sūriyaṁ namassamāno tiṭṭhati.",
  "atk-s0513a20:434_0": "Evaṁ te manusse tassa guṇaṁ kathente disvā bodhisatto ‘‘tumhe imassa lolamakkaṭassa sīlācāraṁ ajānitvā avatthusmiṁyeva pasannā’’ti vatvā dutiyaṁ gāthamāha –",
  "atk-s0513a20:435_0": "50.",
  "atk-s0513a20:436_0": " ‘‘Nāssa sīlaṁ vijānātha, anaññāya pasaṁsatha;",
  "atk-s0513a20:437_0": "Aggihuttañca uhannaṁ, dve ca bhinnā kamaṇḍalū’’ti.",
  "atk-s0513a20:438_0": "Tattha anaññāyāti ajānitvā.",
  "atk-s0513a20:438_1": "Uhannanti iminā pāpamakkaṭena ūhadaṁ. Kamaṇḍalūti kuṇḍikā.",
  "atk-s0513a20:438_2": "‘‘Dve ca kuṇḍikā tena bhinnā’’ti evamassa aguṇaṁ kathesi.",
  "atk-s0513a20:439_0": "Manussā makkaṭassa kuhakabhāvaṁ ñatvā leḍḍuñca yaṭṭhiñca gahetvā pothetvā palāpetvā isigaṇassa bhikkhaṁ adaṁsu.",
  "atk-s0513a20:439_1": "Isayopi himavantameva gantvā aparihīnajjhānā brahmalokaparāyaṇā ahesuṁ.",
  "atk-s0513a20:440_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā makkaṭo ayaṁ kuhako bhikkhu ahosi, isigaṇo buddhaparisā,",
  "atk-s0513a20:440_1": "gaṇasatthā pana ahameva ahosi’’nti.",
  "atk-s0513a20:441_0": "Ādiccupaṭṭhānajātakavaṇṇanā pañcamā.",
  "atk-s0513a20:443_0": " [176] 6. Kaḷāyamuṭṭhijātakavaṇṇanā",
  "atk-s0513a20:444_0": "Bālovatāyaṁ dumasākhagocaroti idaṁ satthā jetavane viharanto kosalarājānaṁ ārabbha kathesi.",
  "atk-s0513a20:444_1": "Ekasmiñhi samaye vassakāle kosalarañño paccanto kupi.",
  "atk-s0513a20:444_2": "Tattha ṭhitā yodhā dve tīṇi yuddhāni katvā paccatthike abhibhavituṁ asakkontā rañño sāsanaṁ pesesuṁ.",
  "atk-s0513a20:444_3": "Rājā akāle vassāneyeva nikkhamitvā jetavanasamīpe khandhāvāraṁ bandhitvā cintesi – ‘‘ahaṁ akāle nikkhanto, kandarapadarādayo udakapūrā, duggamo maggo, satthāraṁ upasaṅkamissāmi, so maṁ ‘kahaṁ gacchasi, mahārājā’ti pucchissati,",
  "atk-s0513a20:444_4": "athāhaṁ etamatthaṁ ārocessāmi,",
  "atk-s0513a20:444_5": "na kho pana maṁ satthā samparāyikenevatthena anuggaṇhāti,",
  "atk-s0513a20:444_6": "diṭṭhadhammikenāpi anuggaṇhātiyeva,",
  "atk-s0513a20:444_7": "tasmiṁ sace me gamanena avuḍḍhi bhavissati, ‘akālo, mahārājā’ti vakkhati. Sace pana vuḍḍi bhavissati, tuṇhī bhavissatī’’ti.",
  "atk-s0513a20:444_8": "So jetavanaṁ pavisitvā satthāraṁ vanditvā ekamantaṁ nisīdi. Satthā ‘‘handa kuto nu tvaṁ, mahārāja,",
  "atk-s0513a20:444_9": "āgacchasi divā divassā’’ti pucchi. ‘‘Bhante,",
  "atk-s0513a20:444_10": "ahaṁ paccantaṁ vūpasametuṁ nikkhanto ‘tumhe vanditvā gamissāmī’ti āgatomhī’’ti . Satthā ‘‘pubbepi, mahārāja,",
  "atk-s0513a20:444_11": "rājāno senāya abbhuggacchamānāya paṇḍitānaṁ kathaṁ sutvā akāle abbhuggamanaṁ nāma na gamiṁsū’’ti vatvā tena yācito atītaṁ āhari.",
  "atk-s0513a20:445_0": "Atīte bārāṇasiyaṁ brahmadatte rajjaṁ kārente bodhisatto tassa atthadhammānusāsako sabbatthakaamacco ahosi.",
  "atk-s0513a20:445_1": "Atha rañño paccante kupite paccantayodhā paṇṇaṁ pesesuṁ.",
  "atk-s0513a20:445_2": "Rājā vassakāle nikkhamitvā uyyāne khandhāvāraṁ bandhi,",
  "atk-s0513a20:445_3": "bodhisatto rañño santike aṭṭhāsi.",
  "atk-s0513a20:445_4": "Tasmiṁ khaṇe assānaṁ kaḷāye sedetvā āharitvā doṇiyaṁ pakkhipiṁsu.",
  "atk-s0513a20:445_5": "Uyyāne makkaṭesu eko makkaṭo rukkhā otaritvā tato kaḷāye gahetvā mukhaṁ pūretvā hatthehipi gahetvā uppatitvā rukkhe nisīditvā khādituṁ ārabhi,",
  "atk-s0513a20:445_6": "athassa khādamānassa hatthako eko kaḷāyo bhūmiyaṁ pati.",
  "atk-s0513a20:445_7": "So mukhena ca hatthehi ca gahite sabbe kaḷāye chaḍḍetvā rukkhā oruyha tameva kaḷāyaṁ olokento taṁ kaḷāyaṁ adisvāva puna rukkhaṁ abhiruhitvā aḍḍe sahassaparājito viya socamāno dummukho rukkhasākhāyaṁ nisīdi.",
  "atk-s0513a20:445_8": "Rājā makkaṭassa kiriyaṁ disvā bodhisattaṁ āmantetvā ‘‘passatha,",
  "atk-s0513a20:445_9": "kiṁ nāmetaṁ makkaṭena kata’’nti pucchi. Bodhisatto ‘‘mahārāja,",
  "atk-s0513a20:445_10": "bahuṁ anavaloketvā appaṁ oloketvā dubbuddhino bālā evarūpaṁ karontiyevā’’ti vatvā paṭhamaṁ gāthamāha –",
  "atk-s0513a20:446_0": "51.",
  "atk-s0513a20:447_0": "‘‘Bālo vatāyaṁ dumasākhagocaro,",
  "atk-s0513a20:447_1": "paññā janinda nayimassa vijjati;",
  "atk-s0513a20:448_0": "Kaḷāyamuṭṭhiṁ avakiriya kevalaṁ,",
  "atk-s0513a20:448_1": "ekaṁ kaḷāyaṁ patitaṁ gavesatī’’ti.",
  "atk-s0513a20:449_0": "Tattha dumasākhagocaroti makkaṭo.",
  "atk-s0513a20:449_1": "So hi dumasākhāsu gocaraṁ gaṇhāti,",
  "atk-s0513a20:449_2": "sāva assa gocaro sañcaraṇabhūmibhūtā,",
  "atk-s0513a20:449_3": "tasmā ‘‘dumasākhagocaro’’ti vuccati. Janindāti rājānaṁ ālapati.",
  "atk-s0513a20:449_4": "Rājā hi paramissarabhāvena janassa indoti janindo.",
  "atk-s0513a20:449_5": "Kaḷāyamuṭṭhinti caṇakamuṭṭhiṁ.",
  "atk-s0513a20:449_6": "‘‘Kāḷarājamāsamuṭṭhi’’ntipi vadantiyeva. Avakiriyāti avakiritvā. Kevalanti sabbaṁ.",
  "atk-s0513a20:449_7": "Gavesatīti bhūmiyaṁ patitaṁ ekameva pariyesati.",
  "atk-s0513a20:450_0": "Evaṁ vatvā puna bodhisatto taṁ upasaṅkamitvā rājānaṁ āmantetvā dutiyaṁ gāthamāha –",
  "atk-s0513a20:451_0": "52.",
  "atk-s0513a20:452_0": " ‘‘Evameva mayaṁ rāja, ye caññe atilobhino;",
  "atk-s0513a20:453_0": "Appena bahuṁ jiyyāma, kaḷāyeneva vānaro’’ti.",
  "atk-s0513a20:454_0": "Tatrāyaṁ saṅkhepattho – mahārāja,",
  "atk-s0513a20:454_1": "evameva mayañca ye caññe lobhābhibhūtā janā sabbepi appena bahuṁ jiyyāma.",
  "atk-s0513a20:454_2": "Mayañhi etarahi akāle vassānasamaye maggaṁ gacchantā appakassa atthassa kāraṇā bahukā atthā parihāyāma.",
  "atk-s0513a20:454_3": "Kaḷāyeneva vānaroti yathā ayaṁ vānaro ekaṁ kaḷāyaṁ pariyesamāno tenekena kaḷāyena sabbakaḷāyehi parihīno,",
  "atk-s0513a20:454_4": "evaṁ mayampi akālena kandarapadarādīsu pūresu gacchamānā appamattakaṁ atthaṁ pariyesamānā bahūhi hatthivāhanaassavāhanādīhi ceva balakāyena ca parihāyissāma.",
  "atk-s0513a20:454_5": "Tasmā akāle gantuṁ na vaṭṭatīti rañño ovādaṁ adāsi.",
  "atk-s0513a20:455_0": "Rājā tassa kathaṁ sutvā tato nivattitvā bārāṇasimeva pāvisi.",
  "atk-s0513a20:455_1": "Corāpi ‘‘rājā kira coramaddanaṁ karissāmīti nagarā nikkhanto’’ti sutvā paccantato palāyiṁsu.",
  "atk-s0513a20:455_2": "Paccuppannepi corā ‘‘kosalarājā kira nikkhanto’’ti sutvā palāyiṁsu.",
  "atk-s0513a20:455_3": "Rājā satthu dhammadesanaṁ sutvā uṭṭhāyāsanā vanditvā padakkhiṇaṁ katvā sāvatthimeva pāvisi.",
  "atk-s0513a20:456_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi,",
  "atk-s0513a20:456_1": "paṇḍitāmacco pana ahameva ahosi’’nti.",
  "atk-s0513a20:457_0": "Kaḷāyamuṭṭhijātakavaṇṇanā chaṭṭhā.",
  "atk-s0513a20:459_0": " [177] 7. Tindukajātakavaṇṇanā",
  "atk-s0513a20:460_0": "Dhanuhatthakalāpehīti idaṁ satthā jetavane viharanto paññāpāramiṁ ārabbha kathesi.",
  "atk-s0513a20:460_1": "Satthā hi mahābodhijātake (jā.",
  "atk-s0513a20:460_2": "2.18.124 ādayo) viya umaṅgajātake (jā.",
  "atk-s0513a20:460_3": "2.22.590 ādayo) viya ca attano paññāya vaṇṇaṁ vaṇṇitaṁ sutvā ‘‘na, bhikkhave, idāneva tathāgato paññavā,",
  "atk-s0513a20:460_4": "pubbepi paññavā upāyakusaloyevā’’ti vatvā atītaṁ āhari.",
  "atk-s0513a20:461_0": "Atīte bārāṇasiyaṁ brahmadatte rajjaṁ kārente bodhisatto vānarayoniyaṁ nibbattitvā asītisahassavānaragaṇaparivāro himavantapadese vāsaṁ kappesi.",
  "atk-s0513a20:461_1": "Tassāsanne eko paccantagāmako kadāci vasati, kadāci ubbasati.",
  "atk-s0513a20:461_2": "Tassa pana gāmassa majjhe sākhāviṭapasampanno madhuraphalo eko tindukarukkho atthi,",
  "atk-s0513a20:461_3": "vānaragaṇo ubbasitakāle āgantvā tassa phalāni khādati.",
  "atk-s0513a20:461_4": "Athāparasmiṁ phalavāre so gāmo puna āvāso ahosi daḷhaparikkhitto dvārayutto,",
  "atk-s0513a20:461_5": "sopi rukkho phalabhāranamitasākho aṭṭhāsi.",
  "atk-s0513a20:461_6": "Vānaragaṇo cintesi – ‘‘mayaṁ pubbe asukagāme tindukaphalāni khādāma,",
  "atk-s0513a20:461_7": "phalito nu kho so etarahi rukkho, udāhu no, āvasito so gāmo, udāhu no’’ti.",
  "atk-s0513a20:461_8": "Evañca pana cintetvā ‘‘gaccha imaṁ pavattiṁ jānāhī’’ti ekaṁ vānaraṁ pesesi.",
  "atk-s0513a20:461_9": "So gantvā rukkhassa ca phalitabhāvaṁ gāmassa ca gāḷhavāsabhāvaṁ ñatvā āgantvā vānarānaṁ ārocesi.",
  "atk-s0513a20:462_0": "Vānarā tassa phalitabhāvaṁ sutvā ‘‘madhurāni tindukaphalāni khādissāmā’’ti ussāhajātā vānarindassa tamatthaṁ ārocesuṁ.",
  "atk-s0513a20:462_1": "Vānarindo ‘‘gāmo āvāso anāvāso’’ti pucchi. ‘‘Āvāso, devā’’ti. ‘‘Tena hi na gantabbaṁ.",
  "atk-s0513a20:462_2": "Manussā hi bahumāyā hontī’’ti. ‘‘Deva,",
  "atk-s0513a20:462_3": "manussānaṁ paṭisallānavelāya aḍḍharattasamaye khādissāmā’’ti bahū gantvā vānarindaṁ sampaṭicchāpetvā himavantā otaritvā tassa gāmassa avidūre manussānaṁ paṭisallānakālaṁ āgamayamānā mahāpāsāṇapiṭṭhe sayitvā majjhimayāme manussesu niddaṁ okkamantesu rukkhaṁ āruyha phalāni khādiṁsu.",
  "atk-s0513a20:462_4": "Atheko puriso sarīrakiccena gehā nikkhamitvā gāmamajjhagato vānare disvā manussānaṁ ācikkhi.",
  "atk-s0513a20:462_5": "Bahū manussā dhanukalāpaṁ sannayhitvā nānāvudhahatthā leḍḍudaṇḍādīni ādāya ‘‘pabhātāya rattiyā vānare gaṇhissāmā’’ti rukkhaṁ parivāretvā aṭṭhaṁsu.",
  "atk-s0513a20:462_6": "Asītisahassavānarā manusse disvā maraṇabhayatajjitā ‘‘natthi no aññaṁ paṭissaraṇaṁ aññatra vānarindenā’’ti tassa santikaṁ gantvā paṭhamaṁ gāthamāhaṁsu –",
  "atk-s0513a20:463_0": "53.",
  "atk-s0513a20:464_0": " ‘‘Dhanuhatthakalāpehi, nettiṁsavaradhāribhi;",
  "atk-s0513a20:465_0": "Samantā parikiṇṇamha, kathaṁ mokkho bhavissatī’’ti.",
  "atk-s0513a20:466_0": "Tattha dhanuhatthakalāpehīti dhanukalāpahatthehi,",
  "atk-s0513a20:466_1": "dhanūni ceva sarakalāpe ca gahetvā ṭhitehīti attho.",
  "atk-s0513a20:466_2": "Nettiṁsavaradhāribhīti nettiṁsā vuccanti khaggā, uttamakhaggadhārīhīti attho. Parikiṇṇamhāti parivāritamha.",
  "atk-s0513a20:466_3": "Kathanti kena nu kho upāyena amhākaṁ mokkho bhavissatīti.",
  "atk-s0513a20:467_0": "Tesaṁ kathaṁ sutvā vānarindo ‘‘mā bhāyittha, manussā nāma bahukiccā, ajjapi majjhimayāmo vattati,",
  "atk-s0513a20:467_1": "api nāma tesaṁ ‘amhe māressāmā’ti parivāritānaṁ imassa kiccassa antarāyakaraṁ aññaṁ kiccaṁ uppajjeyyā’’ti vānare samassāsetvā dutiyaṁ gāthamāha –",
  "atk-s0513a20:468_0": "54.",
  "atk-s0513a20:469_0": " ‘‘Appeva bahukiccānaṁ, attho jāyetha koci naṁ;",
  "atk-s0513a20:470_0": "Atthi rukkhassa acchinnaṁ, khajjathaññeva tinduka’’nti.",
  "atk-s0513a20:471_0": "Tattha nanti nipātamattaṁ,",
  "atk-s0513a20:471_1": "appeva bahukiccānaṁ manussānaṁ añño koci attho uppajjeyyāti ayamevettha attho.",
  "atk-s0513a20:471_2": "Atthi rukkhassa acchinnanti imassa rukkhassa phalānaṁ ākaḍḍhanaparikaḍḍhanavasena acchinnaṁ bahu ṭhānaṁ atthi.",
  "atk-s0513a20:471_3": "Khajjathaññeva tindukanti tindukaphalaṁ khajjathaññeva.",
  "atk-s0513a20:471_4": "Tumhe hi yāvatakena vo attho atthi, tattakaṁ khādatha,",
  "atk-s0513a20:471_5": "amhākaṁ paharaṇakālaṁ jānissāmāti.",
  "atk-s0513a20:472_0": "Evaṁ mahāsatto kapigaṇaṁ samassāsesi.",
  "atk-s0513a20:472_1": "Ettakañhi assāsaṁ alabhamānā sabbepi te phalitena hadayena jīvitakkhayaṁ pāpuṇeyyuṁ.",
  "atk-s0513a20:472_2": "Mahāsatto pana evaṁ vānaragaṇaṁ assāsetvā ‘‘sabbe vānare samānethā’’ti āha.",
  "atk-s0513a20:472_3": "Samānentā tassa bhāgineyyaṁ senakaṁ nāma vānaraṁ adisvā ‘‘senako nāgato’’ti ārocesuṁ. ‘‘Sace senako nāgato, tumhe mā bhāyittha,",
  "atk-s0513a20:472_4": "idāni vo so sotthiṁ karissatī’’ti.",
  "atk-s0513a20:472_5": "Senakopi kho vānaragaṇassa gamanakāle niddāyitvā pacchā pabuddho kañci adisvā padānupadiko hutvā āgacchanto manusse disvā ‘‘vānaragaṇassa bhayaṁ uppanna’’nti ñatvā ekasmiṁ pariyante gehe aggiṁ jāletvā suttaṁ kantantiyā mahallakitthiyā santikaṁ gantvā khettaṁ gacchanto gāmadārako viya ekaṁ ummukaṁ gahetvā uparivāte ṭhatvā gāmaṁ padīpesi.",
  "atk-s0513a20:472_6": "Manussā makkaṭe chaḍḍetvā aggiṁ nibbāpetuṁ agamaṁsu.",
  "atk-s0513a20:472_7": "Vānarā palāyantā senakassatthāya ekekaṁ phalaṁ gahetvā palāyiṁsu.",
  "atk-s0513a20:473_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā bhāgineyyo senako mahānāmo sakko ahosi, vānaragaṇo buddhaparisā,",
  "atk-s0513a20:473_1": "vānarindo pana ahameva ahosi’’nti.",
  "atk-s0513a20:474_0": "Tindukajātakavaṇṇanā sattamā.",
  "atk-s0513a20:476_0": " [178] 8. Kacchapajātakavaṇṇanā",
  "atk-s0513a20:477_0": "Janittaṁ me bhavittaṁ meti idaṁ satthā jetavane viharanto ekaṁ ahivātakarogamuttaṁ ārabbha kathesi.",
  "atk-s0513a20:477_1": "Sāvatthiyaṁ kira ekasmiṁ kule ahivātakarogo uppajji.",
  "atk-s0513a20:477_2": "Mātāpitaro puttaṁ āhaṁsu – ‘‘tāta, mā imasmiṁ gehe vasa,",
  "atk-s0513a20:477_3": "bhittiṁ bhinditvā palāyitvā yattha katthaci gantvā jīvitaṁ rakkha,",
  "atk-s0513a20:477_4": "pacchā āgantvā imasmiṁ nāma ṭhāne mahānidhānaṁ atthi,",
  "atk-s0513a20:477_5": "taṁ uddharitvā kuṭumbaṁ saṇṭhapetvā sukhena jīveyyāsī’’ti.",
  "atk-s0513a20:477_6": "Putto tesaṁ vacanaṁ sampaṭicchitvā bhittiṁ bhinditvā palāyitvā attano roge vūpasante āgantvā mahānidhānaṁ uddharitvā kuṭumbaṁ saṇṭhapetvā gharāvāsaṁ vasi.",
  "atk-s0513a20:477_7": "So ekadivasaṁ sappitelādīni ceva vatthacchādanādīni ca gāhāpetvā jetavanaṁ gantvā satthāraṁ vanditvā nisīdi.",
  "atk-s0513a20:477_8": "Satthā tena saddhiṁ paṭisanthāraṁ katvā ‘‘tumhākaṁ gehe ahivātakarogo uppannoti assumha,",
  "atk-s0513a20:477_9": "kinti katvā muttosī’’ti pucchi, so taṁ pavattiṁ ācikkhi. Satthā ‘‘pubbepi kho, upāsaka,",
  "atk-s0513a20:477_10": "bhaye uppanne attano vasanaṭṭhāne ālayaṁ katvā aññattha agatā jīvitakkhayaṁ pāpuṇiṁsu,",
  "atk-s0513a20:477_11": "anālayaṁ pana katvā aññattha gatā jīvitaṁ labhiṁsū’’ti vatvā tena yācito atītaṁ āhari.",
  "atk-s0513a20:478_0": "Atīte bārāṇasiyaṁ brahmadatte rajjaṁ kārente bodhisatto kāsigāmake kumbhakārakule nibbattitvā kumbhakārakammaṁ katvā puttadāraṁ posesi.",
  "atk-s0513a20:478_1": "Tadā pana bārāṇasiyaṁ mahānadiyā saddhiṁ ekābaddho mahājātassaro ahosi.",
  "atk-s0513a20:478_2": "So bahuudakakāle nadiyā saddhiṁ ekodako hoti, udake mandībhūte visuṁ hoti.",
  "atk-s0513a20:478_3": "Macchakacchapā pana ‘‘imasmiṁ saṁvacchare suvuṭṭhikā bhavissati,",
  "atk-s0513a20:478_4": "imasmiṁ saṁvacchare dubbuṭṭhikā’’ti jānanti.",
  "atk-s0513a20:478_5": "Atha tasmiṁ sare nibbattamacchakacchapā ‘‘imasmiṁ saṁvacchare dubbuṭṭhikā bhavissatī’’ti ñatvā udakassa ekābaddhakāleyeva tamhā sarā nikkhamitvā nadiṁ agamiṁsu.",
  "atk-s0513a20:478_6": "Eko pana kacchapo ‘‘idaṁ me jātaṭṭhānaṁ vaḍḍhitaṭṭhānaṁ, mātāpitūhi vasitaṭṭhānaṁ,",
  "atk-s0513a20:478_7": "na sakkomi imaṁ jahitu’’nti nadiṁ na agamāsi.",
  "atk-s0513a20:478_8": "Atha nidāghasamaye tattha udakaṁ chijji,",
  "atk-s0513a20:478_9": "so kacchapo bodhisattassa mattikagahaṇaṭṭhāne bhūmiṁ khaṇitvā pāvisi.",
  "atk-s0513a20:478_10": "Bodhisatto ‘‘mattikaṁ gahessāmī’’ti tattha gantvā mahākuddālena bhūmiṁ khaṇanto kacchapassa piṭṭhiṁ bhinditvā mattikapiṇḍaṁ viya kuddāleneva naṁ uddharitvā thale pātesi.",
  "atk-s0513a20:478_11": "So vedanāppatto hutvā ‘‘vasanaṭṭhāne ālayaṁ jahituṁ asakkonto evaṁ vināsaṁ pāpuṇi’’nti vatvā paridevamāno imā gāthā avoca –",
  "atk-s0513a20:479_0": "55.",
  "atk-s0513a20:480_0": " ‘‘Janittaṁ me bhavittaṁ me, iti paṅke avassayiṁ;",
  "atk-s0513a20:481_0": "Taṁ maṁ paṅko ajjhabhavi, yathā dubbalakaṁ tathā;",
  "atk-s0513a20:482_0": "Taṁ taṁ vadāmi bhaggava, suṇohi vacanaṁ mama.",
  "atk-s0513a20:483_0": "56.",
  "atk-s0513a20:484_0": " ‘‘Gāme vā yadi vāraññe, sukhaṁ yatrādhigacchati;",
  "atk-s0513a20:485_0": "Taṁ janittaṁ bhavittañca, purisassa pajānato;",
  "atk-s0513a20:486_0": "Yamhi jīve tamhi gacche, na niketahato siyā’’ti.",
  "atk-s0513a20:487_0": "Tattha janittaṁ me bhavittaṁ meti idaṁ mama jātaṭṭhānaṁ, idaṁ mama vaḍḍhitaṭṭhānaṁ.",
  "atk-s0513a20:487_1": "Iti paṅke avassayinti iminā kāraṇenāhaṁ imasmiṁ kaddame avassayiṁ nipajjiṁ, vāsaṁ kappesinti attho.",
  "atk-s0513a20:487_2": "Ajjhabhavīti adhiabhavi vināsaṁ pāpesi.",
  "atk-s0513a20:487_3": "Bhaggavāti kumbhakāraṁ ālapati.",
  "atk-s0513a20:487_4": "Kumbhakārānañhi nāmagottapaññatti esā, yadidaṁ bhaggavāti.",
  "atk-s0513a20:487_5": "Sukhanti kāyikacetasikassādaṁ.",
  "atk-s0513a20:487_6": "Taṁjanittaṁ bhavittañcāti taṁ jātaṭṭhānañca vaḍḍhitaṭṭhānañca.",
  "atk-s0513a20:487_7": "‘‘Jānittaṁ bhāvitta’’nti dīghavasenapi pāṭho, soyevattho.",
  "atk-s0513a20:487_8": "Pajānatoti atthānatthaṁ kāraṇākāraṇaṁ jānantassa.",
  "atk-s0513a20:487_9": "Na niketahato siyāti nikete ālayaṁ katvā aññattha agantvā niketena hato,",
  "atk-s0513a20:487_10": "evarūpaṁ maraṇadukkhaṁ pāpito na bhaveyyāti.",
  "atk-s0513a20:488_0": "Evaṁ so bodhisattena saddhiṁ kathento kālamakāsi.",
  "atk-s0513a20:488_1": "Bodhisatto taṁ gahetvā sakalagāmavāsino sannipātāpetvā te manusse ovadanto evamāha – ‘‘passatha imaṁ kacchapaṁ,",
  "atk-s0513a20:488_2": "ayaṁ aññesaṁ macchakacchapānaṁ mahānadiṁ gamanakāle attano vasanaṭṭhāne ālayaṁ chindituṁ asakkonto tehi saddhiṁ agantvā mama mattikagahaṇaṭṭhānaṁ pavisitvā nipajji.",
  "atk-s0513a20:488_3": "Athassāhaṁ mattikaṁ gaṇhanto mahākuddālena piṭṭhiṁ bhinditvā mattikapiṇḍaṁ viya naṁ thale pātesiṁ,",
  "atk-s0513a20:488_4": "ayaṁ attanā katakammaṁ saritvā dvīhi gāthāhi paridevitvā kālamakāsi.",
  "atk-s0513a20:488_5": "Evamesa attano vasanaṭṭhāne ālayaṁ katvā maraṇaṁ patto,",
  "atk-s0513a20:488_6": "tumhepi mā iminā kacchapena sadisā ahuvattha,",
  "atk-s0513a20:488_7": "ito paṭṭhāya ‘mayhaṁ rūpaṁ mayhaṁ saddo mayhaṁ gandho mayhaṁ raso mayhaṁ phoṭṭhabbo mayhaṁ putto mayhaṁ dhītā mayhaṁ dāsadāsiparicchedo mayhaṁ hiraññasuvaṇṇa’nti taṇhāvasena upabhogavasena mā gaṇhittha,",
  "atk-s0513a20:488_8": "ekakovesa satto tīsu bhavesu parivattatī’’ti.",
  "atk-s0513a20:488_9": "Evaṁ buddhalīlāya mahājanassa ovādamadāsi,",
  "atk-s0513a20:488_10": "so ovādo sakalajambudīpaṁ pattharitvā saṭṭhimattāni vassasahassāni aṭṭhāsi.",
  "atk-s0513a20:488_11": "Mahājano bodhisattassa ovāde ṭhatvā dānādīni puññāni katvā āyupariyosāne saggapuraṁ pūresi,",
  "atk-s0513a20:488_12": "bodhisattopi tatheva puññāni katvā saggapuraṁ pūresi.",
  "atk-s0513a20:489_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:489_1": "saccapariyosāne so kulaputto sotāpattiphale patiṭṭhāsi.",
  "atk-s0513a20:489_2": "‘‘Tadā kacchapo ānando ahosi,",
  "atk-s0513a20:489_3": "kumbhakāro pana ahameva ahosi’’nti.",
  "atk-s0513a20:490_0": "Kacchapajātakavaṇṇanā aṭṭhamā.",
  "atk-s0513a20:492_0": " [179] 9. Satadhammajātakavaṇṇanā",
  "atk-s0513a20:493_0": "Tañcaappanti idaṁ satthā jetavane viharanto ekavīsatividhaṁ anesanaṁ ārabbha kathesi.",
  "atk-s0513a20:493_1": "Ekasmiñhi kāle bahū bhikkhū vejjakammena dūtakammena pahiṇakammena jaṅghapesanikena piṇḍapaṭipiṇḍenāti evarūpāya ekavīsatividhāya anesanāya jīvikaṁ kappesuṁ. Sā sāketajātake (jā. 1.2.173-174) āvibhavissati.",
  "atk-s0513a20:493_2": "Satthā tesaṁ tathā jīvikakappanabhāvaṁ ñatvā ‘‘etarahi kho bahū bhikkhū anesanāya jīvikaṁ kappenti,",
  "atk-s0513a20:493_3": "te pana evaṁ jīvikaṁ kappetvā yakkhattabhāvā petattabhāvā na muccissanti,",
  "atk-s0513a20:493_4": "dhuragoṇā hutvāva nibbattissanti,",
  "atk-s0513a20:493_5": "niraye paṭisandhiṁ gaṇhissanti,",
  "atk-s0513a20:493_6": "etesaṁ hitatthāya sukhatthāya attajjhāsayaṁ sakapaṭibhānaṁ ekaṁ dhammadesanaṁ kathetuṁ vaṭṭatī’’ti bhikkhusaṅghaṁ sannipātāpetvā ‘‘na, bhikkhave,",
  "atk-s0513a20:493_7": "ekavīsatividhāya anesanāya paccayā uppādetabbā.",
  "atk-s0513a20:493_8": "Anesanāya hi uppanno piṇḍapāto ādittalohaguḷasadiso halāhalavisūpamo.",
  "atk-s0513a20:493_9": "Anesanā hi nāmesā buddhapaccekabuddhasāvakehi garahitabbā paṭikuṭṭhā.",
  "atk-s0513a20:493_10": "Anesanāya uppannaṁ piṇḍapātaṁ bhuñjantassa hi hāso vā somanassaṁ vā natthi.",
  "atk-s0513a20:493_11": "Evaṁ uppanno hi piṇḍapāto mama sāsane caṇḍālassa ucchiṭṭhabhojanasadiso,",
  "atk-s0513a20:493_12": "tassa paribhogo satadhammamāṇavassa caṇḍālucchiṭṭhabhattaparibhogo viya hotī’’ti vatvā atītaṁ āhari.",
  "atk-s0513a20:494_0": "Atīte bārāṇasiyaṁ brahmadatte rajjaṁ kārente bodhisatto caṇḍālayoniyaṁ nibbattitvā vayappatto kenacideva karaṇīyena pātheyyataṇḍule ca bhattapuṭañca gahetvā maggaṁ paṭipajji.",
  "atk-s0513a20:494_1": "Tasmiñhi kāle bārāṇasiyaṁ eko māṇavo atthi satadhammo nāma udiccabrāhmaṇamahāsālakule nibbatto.",
  "atk-s0513a20:494_2": "Sopi kenacideva karaṇīyena taṇḍule ca bhattapuṭañca agahetvāva maggaṁ paṭipajji,",
  "atk-s0513a20:494_3": "te ubhopi mahāmagge samāgacchiṁsu.",
  "atk-s0513a20:494_4": "Māṇavo bodhisattaṁ ‘‘kiṁjātikosī’’ti pucchi.",
  "atk-s0513a20:494_5": "So ‘‘ahaṁ caṇḍālo’’ti vatvā ‘‘tvaṁ kiṁjātikosī’’ti māṇavaṁ pucchi . ‘‘Udiccabrāhmaṇo aha’’nti.",
  "atk-s0513a20:494_6": "‘‘Sādhu gacchāmā’’ti te ubhopi maggaṁ agamaṁsu.",
  "atk-s0513a20:494_7": "Bodhisatto pātarāsavelāya udakaphāsukaṭṭhāne nisīditvā hatthe dhovitvā bhattapuṭaṁ mocetvā ‘‘māṇava, bhattaṁ bhuñjāhī’’ti āha. ‘‘Natthi, are caṇḍāla, mama bhattena attho’’ti.",
  "atk-s0513a20:494_8": "Bodhisatto ‘‘sādhū’’ti puṭakabhattaṁ ucchiṭṭhaṁ akatvāva attano yāpanamattaṁ aññasmiṁ paṇṇe pakkhipitvā puṭakabhattaṁ bandhitvā ekamante ṭhapetvā bhuñjitvā pānīyaṁ pivitvā dhotahatthapādo taṇḍule ca sesabhattañca ādāya ‘‘gacchāma, māṇavā’’ti maggaṁ paṭipajji.",
  "atk-s0513a20:495_0": "Te sakaladivasaṁ gantvā sāyaṁ ubhopi ekasmiṁ udakaphāsukaṭṭhāne nhatvā paccuttariṁsu.",
  "atk-s0513a20:495_1": "Bodhisatto phāsukaṭṭhāne nisīditvā bhattapuṭaṁ mocetvā māṇavaṁ anāpucchitvā bhuñjituṁ ārabhi.",
  "atk-s0513a20:495_2": "Māṇavo sakaladivasaṁ maggagamanena kilanto chātajjhatto ‘‘sace me bhattaṁ dassati,",
  "atk-s0513a20:495_3": "bhuñjissāmī’’ti olokento aṭṭhāsi.",
  "atk-s0513a20:495_4": "Itaro kiñci avatvā bhuñjateva.",
  "atk-s0513a20:495_5": "Māṇavo cintesi – ‘‘ayaṁ caṇḍālo mayhaṁ avatvāva sabbaṁ bhuñjati nippīḷetvāpi taṁ gahetvā upari ucchiṭṭhabhattaṁ chaḍḍetvā sesaṁ bhuñjituṁ vaṭṭatī’’ti.",
  "atk-s0513a20:495_6": "So tathā katvā ucchiṭṭhabhattaṁ bhuñji.",
  "atk-s0513a20:495_7": "Athassa bhuttamattasseva ‘‘mayā attano jātigottakulapadesānaṁ ananucchavikaṁ kataṁ,",
  "atk-s0513a20:495_8": "caṇḍālassa nāma me ucchiṭṭhabhattaṁ bhutta’’nti balavavippaṭisāro uppajji,",
  "atk-s0513a20:495_9": "tāvadevassa salohitaṁ bhattaṁ mukhato uggacchi.",
  "atk-s0513a20:495_10": "So ‘‘appamattakassa vata me kāraṇā ananucchavikaṁ kammaṁ kata’’nti uppannabalavasokatāya paridevamāno paṭhamaṁ gāthamāha –",
  "atk-s0513a20:496_0": "57.",
  "atk-s0513a20:497_0": " ‘‘Tañca appañca ucchiṭṭhaṁ, tañca kicchena no adā;",
  "atk-s0513a20:498_0": "Sohaṁ brāhmaṇajātiko,",
  "atk-s0513a20:498_1": "yaṁ bhuttaṁ tampi uggata’’nti.",
  "atk-s0513a20:499_0": "Tatrāyaṁ saṅkhepattho – yaṁ mayā bhuttaṁ, taṁ appañca ucchiṭṭhañca,",
  "atk-s0513a20:499_1": "tañca so caṇḍālo na attano ruciyā maṁ adāsi,",
  "atk-s0513a20:499_2": "atha kho nippīḷiyamāno kicchena kasirena adāsi,",
  "atk-s0513a20:499_3": "sohaṁ parisuddhabrāhmaṇajātiko, teneva me yaṁ bhuttaṁ,",
  "atk-s0513a20:499_4": "tampi saddhiṁ lohitena uggatanti.",
  "atk-s0513a20:500_0": "Evaṁ māṇavo paridevitvā ‘‘kiṁ dāni me evarūpaṁ ananucchavikaṁ kammaṁ katvā jīvitenā’’ti araññaṁ pavisitvā kassaci attānaṁ adassetvāva anāthamaraṇaṁ patto.",
  "atk-s0513a20:501_0": "Satthā imaṁ atītaṁ dassetvā ‘‘seyyathāpi, bhikkhave,",
  "atk-s0513a20:501_1": "satadhammamāṇavassa taṁ caṇḍālucchiṭṭhakaṁ bhuñjitvā attano ayuttabhojanassa bhuttattā neva hāso, na somanassaṁ uppajji,",
  "atk-s0513a20:501_2": "evameva yo imasmiṁ sāsane pabbajito anesanāya jīvikaṁ kappento tathāladdhapaccayaṁ paribhuñjati,",
  "atk-s0513a20:501_3": "tassa buddhapaṭikuṭṭhagarahitajīvitabhāvato neva hāso,",
  "atk-s0513a20:501_4": "na somanassaṁ uppajjatī’’ti vatvā abhisambuddho hutvā dutiyaṁ gāthamāha –",
  "atk-s0513a20:502_0": "58.",
  "atk-s0513a20:503_0": " ‘‘Evaṁ dhammaṁ niraṁkatvā, yo adhammena jīvati;",
  "atk-s0513a20:504_0": "Satadhammova lābhena, laddhenapi na nandatī’’ti.",
  "atk-s0513a20:505_0": "Tattha dhammanti ājīvapārisuddhisīladhammaṁ.",
  "atk-s0513a20:505_1": "Niraṁkatvāti nīharitvā chaḍḍetvā.",
  "atk-s0513a20:505_2": "Adhammenāti ekavīsatiyā anesanasaṅkhātena micchājīvena. Satadhammoti tassa nāmaṁ, ‘‘santadhammo’’tipi pāṭho.",
  "atk-s0513a20:505_3": "Na nandatīti yathā satadhammo māṇavo ‘‘caṇḍālucchiṭṭhakaṁ me laddha’’nti tena lābhena na nandati,",
  "atk-s0513a20:505_4": "evaṁ imasmimpi sāsane pabbajito kulaputto anesanāya laddhalābhaṁ paribhuñjanto na nandati na tussati,",
  "atk-s0513a20:505_5": "‘‘buddhagarahitajīvikāya jīvāmī’’ti domanassappatto hoti.",
  "atk-s0513a20:505_6": "Tasmā anesanāya jīvikaṁ kappentassa satadhammamāṇavasseva araññaṁ pavisitvā anāthamaraṇaṁ marituṁ varanti.",
  "atk-s0513a20:506_0": "Evaṁ satthā imaṁ dhammadesanaṁ desetvā saccāni pakāsetvā jātakaṁ samodhānesi,",
  "atk-s0513a20:506_1": "saccapariyosāne bahū bhikkhū sotāpattiphalādīni pāpuṇiṁsu. ‘‘Tadā māṇavo ānando ahosi,",
  "atk-s0513a20:506_2": "ahameva caṇḍālaputto ahosi’’nti.",
  "atk-s0513a20:507_0": "Satadhammajātakavaṇṇanā navamā.",
  "atk-s0513a20:509_0": " [180] 10. Duddadajātakavaṇṇanā",
  "atk-s0513a20:510_0": "Duddadaṁdadamānānanti idaṁ satthā jetavane viharanto gaṇadānaṁ ārabbha kathesi.",
  "atk-s0513a20:510_1": "Sāvatthiyaṁ kira dve sahāyakā kuṭumbiyaputtā chandakaṁ saṁharitvā sabbaparikkhāradānaṁ sajjetvā buddhappamukhaṁ bhikkhusaṅghaṁ nimantetvā sattāhaṁ mahādānaṁ pavattetvā sattame divase sabbaparikkhāre adaṁsu.",
  "atk-s0513a20:510_2": "Tesu gaṇajeṭṭhako satthāraṁ vanditvā ekamantaṁ nisīditvā ‘‘bhante,",
  "atk-s0513a20:510_3": "imasmiṁ dāne bahudāyakāpi atthi appadāyakāpi,",
  "atk-s0513a20:510_4": "tesaṁ sabbesampi ‘idaṁ dānaṁ mahapphalaṁ hotū’’’ti dānaṁ niyyādesi.",
  "atk-s0513a20:510_5": "Satthā ‘‘tumhehi kho upāsakā buddhappamukhassa bhikkhusaṅghassa dānaṁ datvā evaṁ niyyādentehi mahākammaṁ kataṁ,",
  "atk-s0513a20:510_6": "porāṇakapaṇḍitāpi dānaṁ datvā evameva niyyādiṁsū’’ti vatvā tena yācito atītaṁ āhari.",
  "atk-s0513a20:511_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā vayappatto takkasilāyaṁ sabbasippāni uggaṇhitvā gharāvāsaṁ pahāya isipabbajjaṁ pabbajitvā gaṇasatthā hutvā himavantapadese ciraṁ vasitvā loṇambilasevanatthāya janapadacārikaṁ caramāno bārāṇasiṁ patvā rājuyyāne vasitvā punadivase dvāragāme saparivāro bhikkhāya cari. Manussā bhikkhaṁ adaṁsu. Punadivase bārāṇasiyaṁ cari,",
  "atk-s0513a20:511_1": "manussā sampiyāyamānā bhikkhaṁ datvā gaṇabandhanena chandakaṁ saṁharitvā dānaṁ sajjetvā isigaṇassa mahādānaṁ pavattayiṁsu.",
  "atk-s0513a20:511_2": "Dānapariyosāne gaṇajeṭṭhako evameva vatvā imināva niyāmena dānaṁ niyyādesi. Bodhisatto ‘‘āvuso,",
  "atk-s0513a20:511_3": "cittappasāde sati appakaṁ nāma dānaṁ natthī’’ti vatvā anumodanaṁ karonto imā gāthā avoca –",
  "atk-s0513a20:512_0": "59.",
  "atk-s0513a20:513_0": " ‘‘Duddadaṁ dadamānānaṁ, dukkaraṁ kamma kubbataṁ;",
  "atk-s0513a20:514_0": "Asanto nānukubbanti, sataṁ dhammo durannayo.",
  "atk-s0513a20:515_0": "60.",
  "atk-s0513a20:516_0": " ‘‘Tasmā satañca asataṁ, nānā hoti ito gati;",
  "atk-s0513a20:517_0": "Asanto nirayaṁ yanti, santo saggaparāyaṇā’’ti.",
  "atk-s0513a20:518_0": "Tattha duddadanti dānaṁ nāma lobhadosavasikehi apaṇḍitehi dātuṁ na sakkā, tasmā ‘‘duddada’’nti vuccati. Taṁ dadamānānaṁ.",
  "atk-s0513a20:518_1": "Dukkaraṁ kamma kubbatanti tadeva dānakammaṁ sabbehi kātuṁ na sakkāti dukkaraṁ. Taṁ kurumānānaṁ. Asantoti apaṇḍitā bālā.",
  "atk-s0513a20:518_2": "Nānukubbantīti taṁ kammaṁ nānukaronti.",
  "atk-s0513a20:518_3": "Sataṁ dhammoti paṇḍitānaṁ sabhāvo. Dānaṁ sandhāyetaṁ vuttaṁ.",
  "atk-s0513a20:518_4": "Durannayoti phalasambandhavasena dujjāno,",
  "atk-s0513a20:518_5": "evarūpassa dānassa evarūpo phalavipāko hotīti duranubodho.",
  "atk-s0513a20:518_6": "Apica durannayoti duradhigamo,",
  "atk-s0513a20:518_7": "apaṇḍitehi dānaṁ datvā dānaphalaṁ nāma laddhuṁ na sakkātipi attho.",
  "atk-s0513a20:518_8": "Nānā hoti ito gatīti ito cavitvā paralokaṁ gacchantānaṁ paṭisandhiggahaṇaṁ nānā hoti.",
  "atk-s0513a20:518_9": "Asanto nirayaṁ yantīti apaṇḍitā dussīlā dānaṁ adatvā sīlaṁ arakkhitvā nirayaṁ gacchanti.",
  "atk-s0513a20:518_10": "Santo saggaparāyaṇāti paṇḍitā pana dānaṁ datvā sīlaṁ rakkhitvā uposathakammaṁ karitvā tīṇi sucaritāni pūretvā saggaparāyaṇā honti,",
  "atk-s0513a20:518_11": "mahantaṁ saggasukhasampattiṁ anubhavantīti.",
  "atk-s0513a20:519_0": "Evaṁ bodhisatto anumodanaṁ katvā cattāro vassike māse tattheva vasitvā vassātikkame himavantaṁ gantvā jhānaṁ nibbattetvā aparihīnajjhāno brahmalokūpago ahosi.",
  "atk-s0513a20:520_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā isigaṇo buddhaparisā ahosi,",
  "atk-s0513a20:520_1": "gaṇasatthā pana ahameva ahosi’’nti.",
  "atk-s0513a20:521_0": "Duddadajātakavaṇṇanā dasamā.",
  "atk-s0513a20:522_0": "Kalyāṇavaggo tatiyo.",
  "atk-s0513a20:523_0": "Tassuddānaṁ –",
  "atk-s0513a20:524_0": "Kalyāṇadhammaṁ daddaraṁ, makkaṭi dubbhimakkaṭaṁ;",
  "atk-s0513a20:525_0": "Ādiccupaṭṭhānañceva, kaḷāyamuṭṭhi tindukaṁ;",
  "atk-s0513a20:526_0": "Kacchapaṁ satadhammañca, duddadanti ca te dasa.",
  "atk-s0513a20:527_0": "4. Asadisavaggo",
  "atk-s0513a20:529_0": " [181] 1. Asadisajātakavaṇṇanā",
  "atk-s0513a20:530_0": "Dhanuggahoasadisoti idaṁ satthā jetavane viharanto mahābhinikkhamanaṁ ārabbha kathesi.",
  "atk-s0513a20:530_1": "Ekadivasañhi bhikkhū dhammasabhāyaṁ sannisinnā bhagavato mahānikkhamapāramiṁ vaṇṇentā nisīdiṁsu.",
  "atk-s0513a20:530_2": "Satthā āgantvā ‘‘kāya nuttha, bhikkhave,",
  "atk-s0513a20:530_3": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:530_4": "tathāgato idāneva mahābhinikkhamanaṁ nikkhanto,",
  "atk-s0513a20:530_5": "pubbepi setacchattaṁ pahāya nikkhantoyevā’’ti vatvā atītaṁ āhari.",
  "atk-s0513a20:531_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi paṭisandhiṁ gaṇhi,",
  "atk-s0513a20:531_1": "tassa sotthinā jātassa nāmaggahaṇadivase ‘‘asadisakumāro’’ti nāmaṁ akaṁsu.",
  "atk-s0513a20:531_2": "Athassa ādhāvitvā paridhāvitvā vicaraṇakāle añño puññavā satto deviyā kucchimhi paṭisandhiṁ gaṇhi,",
  "atk-s0513a20:531_3": "tassa sotthinā jātassa nāmaggahaṇadivase ‘‘brahmadattakumāro’’ti nāmaṁ akaṁsu.",
  "atk-s0513a20:531_4": "Tesu bodhisatto soḷasavassakāle takkasilaṁ gantvā disāpāmokkhassa ācariyassa santike tayo vede aṭṭhārasa ca sippāni uggaṇhitvā tesu issāsasippe asadiso hutvā bārāṇasiṁ paccāgami.",
  "atk-s0513a20:531_5": "Rājā kālaṁ karonto ‘‘asadisakumārassa rajjaṁ datvā brahmadattassa oparajjaṁ dethā’’ti vatvā kālamakāsi.",
  "atk-s0513a20:531_6": "Tasmiṁ kālakate bodhisatto attano rajje dīyamāne ‘‘na mayhaṁ rajjenattho’’ti paṭikkhipi,",
  "atk-s0513a20:531_7": "brahmadattaṁ rajje abhisiñciṁsu.",
  "atk-s0513a20:531_8": "Bodhisatto ‘‘mayhaṁ rajjena attho natthī’’ti kiñcipi na icchi,",
  "atk-s0513a20:531_9": "kaniṭṭhe rajjaṁ kārente pakatiyā vasanākāreneva vasi.",
  "atk-s0513a20:531_10": "Rājapādamūlikā ‘‘asadisakumāro rajjaṁ patthetī’’ti vatvā rañño santike bodhisattaṁ paribhindiṁsu.",
  "atk-s0513a20:531_11": "Sopi tesaṁ vacanaṁ gahetvā paribhinnacitto ‘‘bhātaraṁ me gaṇhathā’’ti manusse payojesi.",
  "atk-s0513a20:532_0": "Atheko bodhisattassa atthacarako taṁ kāraṇaṁ bodhisattassa ārocesi.",
  "atk-s0513a20:532_1": "Bodhisatto kaniṭṭhabhātikassa kujjhitvā nagarā nikkhamitvā aññaṁ raṭṭhaṁ gantvā ‘‘eko dhanuggaho āgantvā rājadvāre ṭhito’’ti rañño ārocāpesi.",
  "atk-s0513a20:532_2": "Rājā ‘‘kittakaṁ bhogaṁ icchasī’’ti pucchi .",
  "atk-s0513a20:532_3": "‘‘Ekasaṁvaccharena satasahassa’’nti. ‘‘Sādhu āgacchatū’’ti.",
  "atk-s0513a20:532_4": "Atha naṁ āgantvā samīpe ṭhitaṁ pucchi – ‘‘tvaṁ dhanaggahosī’’ti? ‘‘Āma, devā’’ti. ‘‘Sādhu maṁ upaṭṭhahassū’’ti.",
  "atk-s0513a20:532_5": "So tato paṭṭhāya rājānaṁ upaṭṭhahi.",
  "atk-s0513a20:532_6": "Tassa paribbayaṁ dīyamānaṁ disvā ‘‘atibahuṁ labhatī’’ti porāṇakadhanuggahā ujjhāyiṁsu.",
  "atk-s0513a20:532_7": "Athekadivasaṁ rājā uyyānaṁ gantvā maṅgalasilāpaṭṭasamīpe sāṇipākāraṁ parikkhipāpetvā ambarukkhamūle mahāsayane nipanno uddhaṁ olokento rukkhagge ekaṁ ambapiṇḍiṁ disvā ‘‘imaṁ na sakkā abhiruhitvā gaṇhitu’’nti dhanuggahe pakkosāpetvā ‘‘imaṁ ambapiṇḍiṁ sarena chinditvā pātetuṁ sakkhissathā’’ti āha. Na taṁ, deva, amhākaṁ garu,",
  "atk-s0513a20:532_8": "devena pana no bahuvāre kammaṁ diṭṭhapubbaṁ,",
  "atk-s0513a20:532_9": "adhunāgato dhanuggaho amhehi bahutaraṁ labhati, taṁ pātāpethāti.",
  "atk-s0513a20:533_0": "Rājā bodhisattaṁ pakkosāpetvā ‘‘sakkhissasi, tāta, etaṁ pātetu’’nti pucchi. ‘‘Āma, mahārāja,",
  "atk-s0513a20:533_1": "ekaṁ okāsaṁ labhamāno sakkhissāmī’’ti. ‘‘Katarokāsa’’nti?",
  "atk-s0513a20:533_2": "‘‘Tumhākaṁ sayanassa antokāsa’’nti.",
  "atk-s0513a20:533_3": "Rājā sayanaṁ harāpetvā okāsaṁ kāresi.",
  "atk-s0513a20:533_4": "Bodhisattassa hatthe dhanu natthi,",
  "atk-s0513a20:533_5": "nivāsanantare dhanuṁ sannayhitvā vicarati,",
  "atk-s0513a20:533_6": "tasmā ‘‘sāṇiṁ laddhuṁ vaṭṭatī’’ti āha.",
  "atk-s0513a20:533_7": "Rājā ‘‘sādhū’’ti sāṇiṁ āharāpetvā parikkhipāpesi.",
  "atk-s0513a20:533_8": "Bodhisatto antosāṇiṁ pavisitvā uparinivatthaṁ setavatthaṁ haritvā ekaṁ rattapaṭaṁ nivāsetvā kacchaṁ bandhitvā ekaṁ rattapaṭaṁ udare bandhitvā pasibbakato sandhiyuttaṁ khaggaṁ nīharitvā vāmapasse sannayhitvā suvaṇṇakañcukaṁ paṭimuñcitvā cāpanāḷiṁ piṭṭhiyaṁ sannayhitvā sandhiyuttameṇḍakamahādhanuṁ ādāya pavāḷavaṇṇaṁ jiyaṁ āropetvā uṇhīsaṁ sīse paṭimuñcitvā tikhiṇakhurappaṁ nakhehi parivattayamāno sāṇiṁ dvidhā katvā pathaviṁ phāletvā alaṅkatanāgakumāro viya nikkhamitvā sarakhipanaṭṭhānaṁ gantvā khurappaṁ sannayhitvā rājānaṁ āha – ‘‘kiṁ, mahārāja,",
  "atk-s0513a20:533_9": "etaṁ ambapiṇḍiṁ uddhaṁ ārohanakaṇḍena pātemi,",
  "atk-s0513a20:533_10": "udāhu adho orohanakaṇḍenā’’ti . ‘‘Tāta,",
  "atk-s0513a20:533_11": "bahū mayā ārohanakaṇḍena pātentā diṭṭhapubbā,",
  "atk-s0513a20:533_12": "orohanakaṇḍena pana pātentā mayā na diṭṭhapubbā, orohanakaṇḍena pātehī’’ti. ‘‘Mahārāja,",
  "atk-s0513a20:533_13": "idaṁ kaṇḍaṁ dūraṁ ārohissati, yāva cātumahārājikabhavanaṁ,",
  "atk-s0513a20:533_14": "tāva gantvā sayaṁ orohissati, yāvassa orohanaṁ,",
  "atk-s0513a20:533_15": "tāva tumhehi adhivāsetuṁ vaṭṭatī’’ti. Rājā ‘‘sādhū’’ti sampaṭicchi.",
  "atk-s0513a20:534_0": "Atha naṁ puna āha – ‘‘mahārāja,",
  "atk-s0513a20:534_1": "idaṁ kaṇḍaṁ pana ārohamānaṁ ambapiṇḍivaṇṭaṁ yāvamajjhaṁ kantamānaṁ ārohissati,",
  "atk-s0513a20:534_2": "orohamānaṁ kesaggamattampi ito vā etto vā agantvā ujuññeva patitvā ambapiṇḍiṁ gahetvā otarissati, passa,",
  "atk-s0513a20:534_3": "mahārājā’’ti vegaṁ janetvā kaṇḍaṁ khipi.",
  "atk-s0513a20:534_4": "Taṁ kaṇḍaṁ ambapiṇḍivaṇṭaṁ yāvamajjhaṁ kantamānaṁ abhiruhi.",
  "atk-s0513a20:534_5": "Bodhisatto ‘‘idāni taṁ kaṇḍaṁ yāva cātumahārājikabhavanaṁ gataṁ bhavissatī’’ti ñatvā paṭhamaṁ khittakaṇḍato adhikataraṁ vegaṁ janetvā aññaṁ kaṇḍaṁ khipi,",
  "atk-s0513a20:534_6": "taṁ gantvā purimakaṇḍapuṅkhe paharitvā nivattitvā sayaṁ tāvatiṁsabhavanaṁ abhiruhi. Tattha naṁ devatā aggahesuṁ,",
  "atk-s0513a20:534_7": "nivattanakaṇḍassa vātachinnasaddo asanisaddo viya ahosi.",
  "atk-s0513a20:534_8": "Mahājanena ‘‘kiṁ eso saddo’’ti vutte bodhisatto ‘‘nivattanakaṇḍassa saddo’’ti vatvā attano attano sarīre kaṇḍassa patanabhāvaṁ ñatvā bhītatasitaṁ mahājanaṁ ‘‘mā bhāyitthā’’ti samassāsetvā ‘‘kaṇḍassa bhūmiyaṁ patituṁ na dassāmī’’ti āha.",
  "atk-s0513a20:534_9": "Kaṇḍaṁ otaramānaṁ kesaggamattampi ito vā etto vā agantvā ujuññeva patitvā ambapiṇḍiṁ chindi.",
  "atk-s0513a20:534_10": "Bodhisatto ambapiṇḍiyā ca kaṇḍassa ca bhūmiyaṁ patituṁ adatvā ākāseyeva sampaṭicchanto ekena hatthena ambapiṇḍiṁ,",
  "atk-s0513a20:534_11": "ekena hatthena kaṇḍaṁ aggahesi.",
  "atk-s0513a20:534_12": "Mahājano taṁ acchariyaṁ disvā ‘‘na no evarūpaṁ diṭṭhapubba’’nti mahāpurisaṁ pasaṁsati unnadati apphoṭeti aṅguliyo vidhūnati,",
  "atk-s0513a20:534_13": "celukkhepasahassāni pavatteti.",
  "atk-s0513a20:534_14": "Rājaparisāya tuṭṭhapahaṭṭhāya bodhisattassa dinnadhanaṁ koṭimattaṁ ahosi.",
  "atk-s0513a20:534_15": "Rājāpissa dhanavassaṁ vassento viya bahuṁ dhanaṁ mahantañca yasaṁ adāsi.",
  "atk-s0513a20:535_0": "Evaṁ bodhisatte tena raññā sakkate garukate tattha vasante ‘‘asadisakumāro kira bārāṇasiyaṁ natthī’’ti satta rājāno āgantvā bārāṇasinagaraṁ parivāretvā ‘‘rajjaṁ vā detu yuddhaṁ vā’’ti rañño paṇṇaṁ pesesuṁ.",
  "atk-s0513a20:535_1": "Rājā maraṇabhayabhīto ‘‘kuhiṁ me bhātā vasatī’’ti pucchitvā ‘‘ekaṁ sāmantarājānaṁ upaṭṭhahatī’’ti sutvā ‘‘mama bhātike anāgacchante mayhaṁ jīvitaṁ natthi,",
  "atk-s0513a20:535_2": "gacchatha tassa mama vacanena pāde vanditvā khamāpetvā gaṇhitvā āgacchathā’’ti dūte pāhesi.",
  "atk-s0513a20:535_3": "Te gantvā bodhisattassa taṁ pavattiṁ ārocesuṁ.",
  "atk-s0513a20:535_4": "Bodhisatto taṁ rājānaṁ āpucchitvā bārāṇasiṁ paccāgantvā rājānaṁ ‘‘mā bhāyī’’ti samassāsetvā kaṇḍe akkharāni chinditvā ‘‘ahaṁ asadisakumāro āgato,",
  "atk-s0513a20:535_5": "aññaṁ ekakaṇḍaṁ khipanto sabbesaṁ vo jīvitaṁ harissāmi,",
  "atk-s0513a20:535_6": "jīvitena atthikā palāyantū’’ti aṭṭālake ṭhatvā sattannaṁ rājūnaṁ bhuñjantānaṁ kañcanapātimakuleyeva kaṇḍaṁ pātesi.",
  "atk-s0513a20:535_7": "Te akkharāni disvā maraṇabhayabhītā sabbeva palāyiṁsu.",
  "atk-s0513a20:535_8": "Evaṁ mahāsatto khuddakamakkhikāya pivanamattampi lohitaṁ anuppādetvā satta rājāno palāpetvā kaniṭṭhabhātaraṁ apaloketvā kāme pahāya isipabbajjaṁ pabbajitvā abhiññā ca samāpattiyo ca nibbattetvā jīvitapariyosāne brahmalokūpago ahosi.",
  "atk-s0513a20:536_0": "Satthā ‘‘evaṁ, bhikkhave,",
  "atk-s0513a20:536_1": "asadisakumāro satta rājāno palāpetvā vijitasaṅgāmo isipabbajjaṁ pabbajito’’ti abhisambuddho hutvā imā gāthā avoca –",
  "atk-s0513a20:537_0": "61.",
  "atk-s0513a20:538_0": " ‘‘Dhanuggaho asadiso, rājaputto mahabbalo;",
  "atk-s0513a20:539_0": "Dūrepātī akkhaṇavedhī, mahākāyappadālano.",
  "atk-s0513a20:540_0": "62.",
  "atk-s0513a20:541_0": " ‘‘Sabbāmitte raṇaṁ katvā, na ca kañci viheṭhayi;",
  "atk-s0513a20:542_0": "Bhātaraṁ sotthiṁ katvāna, saṁyamaṁ ajjhupāgamī’’ti.",
  "atk-s0513a20:543_0": "Tattha asadisoti na kevalaṁ nāmeneva,",
  "atk-s0513a20:543_1": "balavīriyapaññāhipi asadisova.",
  "atk-s0513a20:543_2": "Mahabbaloti kāyabalenapi paññābalenapi mahabbalo.",
  "atk-s0513a20:543_3": "Dūrepātīti yāva cātumahārājikabhavanā tāvatiṁsabhavanā ca kaṇḍaṁ pesetuṁ samatthatāya dūrepātī.",
  "atk-s0513a20:543_4": "Akkhaṇavedhīti avirādhitavedhī.",
  "atk-s0513a20:543_5": "Atha vā akkhaṇā vuccati vijju, yāva ekā vijju niccharati,",
  "atk-s0513a20:543_6": "tāva tenobhāsena sattaṭṭha vāre kaṇḍāni gahetvā vijjhatīti akkhaṇavedhī.",
  "atk-s0513a20:543_7": "Mahākāyappadālanoti mahante kāye padāleti. Cammakāyo, dārukāyo, lohakāyo, ayokāyo, vālikakāyo, udakakāyo,",
  "atk-s0513a20:543_8": "phalakakāyoti ime satta mahākāyā nāma.",
  "atk-s0513a20:543_9": "Tattha añño cammakāyapadālano mahiṁsacammaṁ vinivijjhati,",
  "atk-s0513a20:543_10": "so pana satampi mahiṁsacammānaṁ vinivijjhatiyeva.",
  "atk-s0513a20:543_11": "Añño aṭṭhaṅgulabahalaṁ udumbarapadaraṁ,",
  "atk-s0513a20:543_12": "caturaṅgulabahalaṁ asanapadaraṁ vinivijjhati,",
  "atk-s0513a20:543_13": "so pana phalakasatampi ekato baddhaṁ vinivijjhati,",
  "atk-s0513a20:543_14": "tathā dvaṅgulabahalaṁ tambalohapaṭṭaṁ, aṅgulabahalaṁ ayapaṭṭaṁ.",
  "atk-s0513a20:543_15": "Vālikasakaṭassa badarasakaṭassa palālasakaṭassa vā pacchābhāgena kaṇḍaṁ pavesetvā purebhāgena atipāteti,",
  "atk-s0513a20:543_16": "pakatiyā udake catuusabhaṭṭhānaṁ kaṇḍaṁ peseti,",
  "atk-s0513a20:543_17": "thale aṭṭhausabhanti evaṁ imesaṁ sattannaṁ mahākāyānaṁ padālanato mahākāyappadālano. Sabbāmitteti sabbe amitte.",
  "atk-s0513a20:543_18": "Raṇaṁ katvāti yuddhaṁ katvā palāpesīti attho.",
  "atk-s0513a20:543_19": "Na ca kañci viheṭhayīti ekampi na viheṭhesi.",
  "atk-s0513a20:543_20": "Aviheṭhayantoyeva pana tehi saddhiṁ kaṇḍapesaneneva raṇaṁ katvā.",
  "atk-s0513a20:543_21": "Saṁyamaṁ ajjhupāgamīti sīlasaṁyamaṁ pabbajjaṁ upagato.",
  "atk-s0513a20:544_0": "Evaṁ satthā imaṁ dhammadesanaṁ āharitvā jātakaṁ samodhānesi – ‘‘tadā kaniṭṭhabhātā ānando ahosi,",
  "atk-s0513a20:544_1": "asadisakumāro pana ahameva ahosi’’nti.",
  "atk-s0513a20:545_0": "Asadisajātakavaṇṇanā paṭhamā.",
  "atk-s0513a20:547_0": " [182] 2. Saṅgāmāvacarajātakavaṇṇanā",
  "atk-s0513a20:548_0": "Saṅgāmāvacarosūroti idaṁ satthā jetavane viharanto nandattheraṁ ārabbha kathesi.",
  "atk-s0513a20:548_1": "Satthari hi paṭhamagamanena kapilapuraṁ gantvā kaniṭṭhabhātikaṁ nandarājakumāraṁ pabbājetvā kapilapurā nikkhamma anupubbena sāvatthiṁ gantvā viharante āyasmā nando bhagavato pattaṁ ādāya tathāgatena saddhiṁ gehā nikkhamanakāle ‘‘nandakumāro kira satthārā saddhiṁ gacchatī’’ti sutvā aḍḍhullikhitehi kesehi vātapānantarena oloketvā ‘‘tuvaṭaṁ kho, ayyaputta,",
  "atk-s0513a20:548_2": "āgaccheyyāsī’’ti idaṁ janapadakalyāṇiyā vuttavacanaṁ anussaranto ukkaṇṭhito anabhirato uppaṇḍuppaṇḍukajāto dhamanisanthatagatto ahosi.",
  "atk-s0513a20:548_3": "Satthā tassa taṁ pavattiṁ ñatvā ‘‘yaṁnūnāhaṁ nandaṁ arahatte patiṭṭhāpeyya’’nti cintetvā tassa vasanapariveṇaṁ gantvā paññattāsane nisinno ‘‘kacci, nanda,",
  "atk-s0513a20:548_4": "imasmiṁ sāsane abhiramasī’’ti pucchi. ‘‘Bhante,",
  "atk-s0513a20:548_5": "janapadakalyāṇiyā paṭibaddhacitto hutvā nābhiramāmī’’ti.",
  "atk-s0513a20:548_6": "‘‘Himavantacārikaṁ gatapubbosi nandā’’ti? ‘‘Na gatapubbo, bhante’’ti. ‘‘Tena hi gacchāmā’’ti. ‘‘Natthi me, bhante, iddhi, katāhaṁ gamissāmī’’ti. Satthā ‘‘ahaṁ taṁ, nanda,",
  "atk-s0513a20:548_7": "mama iddhibalena nessāmī’’ti theraṁ hatthe gahetvā ākāsaṁ pakkhandanto antarāmagge ekasmiṁ jhāmakhette jhāmakhāṇuke nisinnaṁ chinnakaṇṇanāsanaṅguṭṭhaṁ jhāmalomaṁ chinnachaviṁ cammamattaṁ lohitapaliguṇṭhitaṁ ekaṁ paluṭṭhamakkaṭiṁ dassesi – ‘‘passasi, nanda, etaṁ makkaṭi’’nti. ‘‘Āma, bhante’’ti.",
  "atk-s0513a20:548_8": "‘‘Suṭṭhu paccakkhaṁ karohī’’ti.",
  "atk-s0513a20:549_0": "Atha naṁ gahetvā saṭṭhiyojanikaṁ manosilātalaṁ,",
  "atk-s0513a20:549_1": "anotattadahādayo satta mahāsare, pañca mahānadiyo,",
  "atk-s0513a20:549_2": "suvaṇṇapabbatarajatapabbatamaṇipabbatapaṭimaṇḍitaṁ anekasatarāmaṇeyyakaṁ himavantapabbatañca dassetvā ‘‘tāvatiṁsabhavanaṁ te, nanda,",
  "atk-s0513a20:549_3": "diṭṭhapubba’’nti pucchitvā ‘‘na , diṭṭhapubbaṁ, bhante’’ti vutte ‘‘ehi, nanda,",
  "atk-s0513a20:549_4": "tāvatiṁsabhavanaṁ te dassayissāmī’’ti tattha netvā paṇḍukambalasilāsane nisīdi.",
  "atk-s0513a20:549_5": "Sakko devarājā dvīsu devalokesu devasaṅghena saddhiṁ āgantvā vanditvā ekamantaṁ nisīdi.",
  "atk-s0513a20:549_6": "Aḍḍhatiyakoṭisaṅkhā tassa paricārikā pañcasatā kakuṭapādā devaccharāyopi āgantvā vanditvā ekamantaṁ nisīdiṁsu.",
  "atk-s0513a20:549_7": "Satthā āyasmantaṁ nandaṁ tā pañcasatā accharā kilesavasena punappunaṁ olokāpesi. ‘‘Passasi, nanda,",
  "atk-s0513a20:549_8": "imā kakuṭapādiniyo accharāyo’’ti? ‘‘Āma, bhante’’ti. ‘‘Kiṁ nu kho etā sobhanti, udāhu janapadakalyāṇī’’ti. ‘‘Seyyathāpi, bhante,",
  "atk-s0513a20:549_9": "janapadakalyāṇiṁ upanidhāya sā paluṭṭhamakkaṭī,",
  "atk-s0513a20:549_10": "evameva imā upanidhāya janapadakalyāṇī’’ti.",
  "atk-s0513a20:549_11": "‘‘Idāni kiṁ karissasi nandā’’ti? ‘‘Kiṁ kammaṁ katvā, bhante, imā accharā labhantī’’ti? ‘‘Samaṇadhammaṁ katvā’’ti. ‘‘Sace me, bhante,",
  "atk-s0513a20:549_12": "imāsaṁ paṭilābhatthāya bhagavā pāṭibhogo hoti,",
  "atk-s0513a20:549_13": "ahaṁ samaṇadhammaṁ karissāmī’’ti. ‘‘Karohi, nanda, ahaṁ te pāṭibhogo’’ti.",
  "atk-s0513a20:549_14": "Evaṁ thero devasaṅghassa majjhe tathāgataṁ pāṭibhogaṁ gahetvā ‘‘mā, bhante, atipapañcaṁ karotha, etha gacchāma,",
  "atk-s0513a20:549_15": "ahaṁ samaṇadhammaṁ karissāmī’’ti āha.",
  "atk-s0513a20:549_16": "Satthā taṁ ādāya jetavanameva paccāgami.",
  "atk-s0513a20:549_17": "Thero samaṇadhammaṁ kātuṁ ārabhi.",
  "atk-s0513a20:550_0": "Satthā dhammasenāpatiṁ āmantetvā ‘‘sāriputta,",
  "atk-s0513a20:550_1": "mayhaṁ kaniṭṭhabhātā nando tāvatiṁsadevaloke devasaṅghassa majjhe devaccharānaṁ kāraṇā maṁ pāṭibhogaṁ aggahesī’’ti tassa ācikkhi.",
  "atk-s0513a20:550_2": "Etenupāyena mahāmoggallānattherassa mahākassapattherassa anuruddhattherassa dhammabhaṇḍāgārikaānandattherassāti asītiyā mahāsāvakānaṁ yebhuyyena ca sesabhikkhūnaṁ ācikkhi.",
  "atk-s0513a20:550_3": "Dhammasenāpati sāriputtatthero nandattheraṁ upasaṅkamitvā ‘‘saccaṁ kira tvaṁ, āvuso nanda,",
  "atk-s0513a20:550_4": "tāvatiṁsadevaloke devasaṅghassa majjhe ‘devaccharā labhanto samaṇadhammaṁ karissāmī’ti dasabalaṁ pāṭibhogaṁ gaṇhī’’ti vatvā ‘‘nanu evaṁ sante tava brahmacariyavāso mātugāmasannissito kilesasannissito,",
  "atk-s0513a20:550_5": "tassa te itthīnaṁ atthāya samaṇadhammaṁ karontassa bhatiyā kammaṁ karontena kammakārakena saddhiṁ kiṁ nānākaraṇa’’nti theraṁ lajjāpesi nittejaṁ akāsi.",
  "atk-s0513a20:550_6": "Etenupāyena sabbepi asītimahāsāvakā avasesabhikkhū ca taṁ āyasmantaṁ nandaṁ lajjāpayiṁsu.",
  "atk-s0513a20:551_0": "So ‘‘ayuttaṁ vata me kata’’nti hiriyā ca ottappena ca vīriyaṁ daḷhaṁ paggaṇhitvā vipassanaṁ vaḍḍhetvā arahattaṁ patvā satthāraṁ upasaṅkamitvā ‘‘ahaṁ, bhante,",
  "atk-s0513a20:551_1": "bhagavato paṭissavaṁ muñcāmī’’ti āha. Satthāpi ‘‘yadā tvaṁ, nanda, arahattaṁ patto,",
  "atk-s0513a20:551_2": "tadāyevāhaṁ paṭissavā mutto’’ti āha.",
  "atk-s0513a20:551_3": "Etamatthaṁ viditvā dhammasabhāyaṁ bhikkhū kathaṁ samuṭṭhāpesuṁ – ‘‘yāva ovādakkhamo cāyaṁ, āvuso,",
  "atk-s0513a20:551_4": "nandatthero ekovādeneva hirottappaṁ paccupaṭṭhapetvā samaṇadhammaṁ katvā arahattaṁ patto’’ti.",
  "atk-s0513a20:551_5": "Satthā āgantvā ‘‘kāya nuttha, bhikkhave,",
  "atk-s0513a20:551_6": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva,",
  "atk-s0513a20:551_7": "pubbepi nando ovādakkhamoyevā’’ti vatvā atītaṁ āhari.",
  "atk-s0513a20:552_0": "Atīte bārāṇasiyaṁ brahmadatte rajjaṁ kārente bodhisatto hatthācariyakule nibbattitvā vayappatto hatthācariyasippe nipphattiṁ patto ekaṁ bārāṇasirañño sapattarājānaṁ upaṭṭhāsi.",
  "atk-s0513a20:552_1": "So tassa maṅgalahatthiṁ susikkhitaṁ katvā sikkhāpesi.",
  "atk-s0513a20:552_2": "So rājā ‘‘bārāṇasirajjaṁ gaṇhissāmī’’ti bodhisattaṁ gahetvā maṅgalahatthiṁ āruyha mahatiyā senāya bārāṇasiṁ gantvā parivāretvā ‘‘rajjaṁ vā detu yuddhaṁ vā’’ti rañño paṇṇaṁ pesesi.",
  "atk-s0513a20:552_3": "Brahmadatto ‘‘yuddhaṁ dassāmī’’ti pākāradvāraṭṭālakagopuresu balakāyaṁ āropetvā yuddhaṁ adāsi.",
  "atk-s0513a20:552_4": "Sapattarājā maṅgalahatthiṁ vammena chādetvā sayampi vammaṁ paṭimuñcitvā hattikkhandhavaragato tikhiṇaṁ aṅkusaṁ ādāya ‘‘nagaraṁ bhinditvā paccāmittaṁ jīvitakkhayaṁ pāpetvā rajjaṁ hatthagataṁ karissāmī’’ti hatthiṁ nagarābhimukhaṁ pesesi.",
  "atk-s0513a20:552_5": "So uṇhakalalāni ceva yantapāsāṇe ca nānappakārāni ca paharaṇāni vissajjente disvā maraṇabhayabhīto upasaṅkamituṁ asakkonto paṭikkami.",
  "atk-s0513a20:552_6": "Atha naṁ hatthācariyo upasaṅkamitvā ‘‘tāta, tvaṁ sūro saṅgāmāvacaro,",
  "atk-s0513a20:552_7": "evarūpe ṭhāne paṭikkamanaṁ nāma tuyhaṁ nānucchavika’’nti vatvā hatthiṁ ovadanto imā gāthā avoca –",
  "atk-s0513a20:553_0": "63.",
  "atk-s0513a20:554_0": " ‘‘Saṅgāmāvacaro sūro, balavā iti vissuto;",
  "atk-s0513a20:555_0": "Kiṁ nu toraṇamāsajja, paṭikkamasi kuñjara.",
  "atk-s0513a20:556_0": "64.",
  "atk-s0513a20:557_0": " ‘‘Omadda khippaṁ palighaṁ, esikāni ca abbaha;",
  "atk-s0513a20:558_0": "Toraṇāni ca madditvā, khippaṁ pavisa kuñjarā’’ti.",
  "atk-s0513a20:559_0": "Tattha iti vissutoti, tāta,",
  "atk-s0513a20:559_1": "tvaṁ pavattasampahāraṁ saṅgāmaṁ madditvā avacaraṇato saṅgāmāvacaro, thirahadayatāya sūro,",
  "atk-s0513a20:559_2": "thāmasampattiyā balavāti evaṁ vissuto paññāto pākaṭo.",
  "atk-s0513a20:559_3": "Toraṇamāsajjāti nagaradvārasaṅkhātaṁ toraṇaṁ patvā.",
  "atk-s0513a20:559_4": "Paṭikkamasīti kiṁ nu kho osakkasi,",
  "atk-s0513a20:559_5": "kena kāraṇena nivattasīti vadati.",
  "atk-s0513a20:559_6": "Omaddāti avamadda adho pātaya.",
  "atk-s0513a20:559_7": "Esikāni ca abbahāti nagaradvāre soḷasaratanaṁ aṭṭharatanaṁ bhūmiyaṁ pavesetvā niccalaṁ katvā nikhātā esikatthambhā honti,",
  "atk-s0513a20:559_8": "te khippaṁ uddhara luñcāhīti āṇāpeti.",
  "atk-s0513a20:559_9": "Toraṇāni ca madditvāti nagaradvārassa piṭṭhasaṅghāṭe madditvā.",
  "atk-s0513a20:559_10": "Khippaṁ pavisāti sīghaṁ nagaraṁ pavisa. Kuñjarāti nāgaṁ ālapati.",
  "atk-s0513a20:560_0": "Taṁ sutvā nāgo bodhisattassa ekovādeneva nivattitvā esikatthambhe soṇḍāya paliveṭhetvā ahicchattakāni viya luñcitvā toraṇaṁ madditvā palighaṁ otāretvā nagaradvāraṁ bhinditvā nagaraṁ pavisitvā rajjaṁ gahetvā adāsi.",
  "atk-s0513a20:561_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā hatthī nando ahosi, rājā ānando,",
  "atk-s0513a20:561_1": "hatthācariyo pana ahameva ahosi’’nti.",
  "atk-s0513a20:562_0": "Saṅgāmāvacarajātakavaṇṇanā dutiyā.",
  "atk-s0513a20:564_0": " [183] 3. Vālodakajātakavaṇṇanā",
  "atk-s0513a20:565_0": "Vālodakaṁapparasaṁ nihīnanti idaṁ satthā jetavane viharanto pañcasate vighāsāde ārabbha kathesi.",
  "atk-s0513a20:565_1": "Sāvatthiyaṁ kira pañcasatā upāsakā gharāvāsapalibodhaṁ puttadārassa niyyādetvā satthu dhammadesanaṁ suṇantā ekatova vicaranti. Tesu keci sotāpannā, keci sakadāgāmino, keci anāgāmino,",
  "atk-s0513a20:565_2": "ekopi puthujjano nāma natthi,",
  "atk-s0513a20:565_3": "satthāraṁ nimantentāpi te upāsake antokaritvāva nimantenti.",
  "atk-s0513a20:565_4": "Tesaṁ pana dantakaṭṭhamukhodakavatthagandhamāladāyakā pañcasatā cūḷupaṭṭhākā vighāsādā hutvā vasanti.",
  "atk-s0513a20:565_5": "Te bhuttapātarāsā niddāyitvā uṭṭhāya aciravatiṁ gantvā nadītīre unnadantā mallayuddhaṁ yujjhanti.",
  "atk-s0513a20:565_6": "Te pana pañcasatā upāsakā appasaddā appanigghosā paṭisallānamanuyuñjanti.",
  "atk-s0513a20:565_7": "Satthā tesaṁ vighāsādānaṁ uccāsaddaṁ sutvā ‘‘kiṁ eso, ānanda,",
  "atk-s0513a20:565_8": "saddo’’ti theraṁ pucchitvā ‘‘vighāsādasaddo, bhante’’ti vutte ‘‘na kho, ānanda,",
  "atk-s0513a20:565_9": "ime vighāsādā idāneva vighāsaṁ khāditvā unnadanti, pubbepi unnadantiyeva,",
  "atk-s0513a20:565_10": "imepi upāsakā na idāneva sannisinnā,",
  "atk-s0513a20:565_11": "pubbepi sannisinnāyevā’’ti vatvā therena yācito atītaṁ āhari.",
  "atk-s0513a20:566_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto rañño atthadhammānusāsako ahosi.",
  "atk-s0513a20:566_1": "Athekasmiṁ kāle so rājā ‘‘paccanto kupito’’ti sutvā pañcasate sindhave kappāpetvā caturaṅginiyā senāya gantvā paccantaṁ vūpasametvā bārāṇasimeva paccāgantvā ‘‘sindhavā kilantā allarasameva nesaṁ muddikapānaṁ dethā’’ti āṇāpesi.",
  "atk-s0513a20:566_2": "Sindhavā gandhapānaṁ pivitvā assasālaṁ gantvā attano attano ṭhānesu aṭṭhaṁsu.",
  "atk-s0513a20:566_3": "Tesaṁ pana dinnāvasiṭṭhakaṁ apparasaṁ bahukasaṭaṁ ahosi.",
  "atk-s0513a20:566_4": "Manussā ‘‘idaṁ kiṁ karomā’’ti rājānaṁ pucchiṁsu.",
  "atk-s0513a20:566_5": "Rājā udakena madditvā makacipilotikāhi parissāvetvā ‘‘ye gadrabhā sindhavānaṁ nivāpaṁ pahiṁsu, tesaṁ dāpethā’’ti dāpesi.",
  "atk-s0513a20:566_6": "Gadrabhā kasaṭaudakaṁ pivitvā mattā hutvā viravantā rājaṅgaṇe vicariṁsu.",
  "atk-s0513a20:566_7": "Rājā mahāvātapānaṁ vivaritvā rājaṅgaṇaṁ olokayamāno samīpe ṭhitaṁ bodhisattaṁ āmantetvā ‘‘passa,",
  "atk-s0513a20:566_8": "ime gadrabhā kasaṭodakaṁ pivitvā mattā hutvā viravantā uppatantā vicaranti,",
  "atk-s0513a20:566_9": "sindhavakule jātasindhavā pana gandhapānaṁ pivitvā nissaddā sannisinnā na uppilavanti,",
  "atk-s0513a20:566_10": "kiṁ nu kho kāraṇa’’nti pucchanto paṭhamaṁ gāthamāha –",
  "atk-s0513a20:567_0": "65.",
  "atk-s0513a20:568_0": "‘‘Vālodakaṁ apparasaṁ nihīnaṁ,",
  "atk-s0513a20:568_1": "pitvā mado jāyati gadrabhānaṁ;",
  "atk-s0513a20:569_0": "Imañca pitvāna rasaṁ paṇītaṁ,",
  "atk-s0513a20:569_1": "mado na sañjāyati sindhavāna’’nti.",
  "atk-s0513a20:570_0": "Tattha vālodakanti makacivālehi parissāvitaudakaṁ. ‘‘Vāludaka’’ntipi pāṭho.",
  "atk-s0513a20:570_1": "Nihīnanti nihīnarasabhāvena nihīnaṁ.",
  "atk-s0513a20:570_2": "Na sañjāyatīti sindhavānaṁ mado na jāyati, kiṁ nu kho kāraṇanti pucchi.",
  "atk-s0513a20:571_0": "Athassa kāraṇaṁ ācikkhanto bodhisatto dutiyaṁ gāthamāha –",
  "atk-s0513a20:572_0": "66.",
  "atk-s0513a20:573_0": "‘‘Appaṁ pivitvāna nihīnajacco,",
  "atk-s0513a20:573_1": "so majjatī tena janinda puṭṭho;",
  "atk-s0513a20:574_0": "Dhorayhasīlī ca kulamhi jāto,",
  "atk-s0513a20:574_1": "na majjatī aggarasaṁ pivitvā’’ti.",
  "atk-s0513a20:575_0": "Tattha tena janinda puṭṭhoti janinda uttamarāja yo nihīnajacco,",
  "atk-s0513a20:575_1": "tena nihīnajaccabhāvena puṭṭho majjati pamajjati.",
  "atk-s0513a20:575_2": "Dhorayhasīlīti dhorayhasīlo dhuravahanakaācārena sampanno jātisindhavo.",
  "atk-s0513a20:575_3": "Aggarasanti sabbapaṭhamaṁ gahitaṁ muddikarasaṁ pivitvāpi na majjati.",
  "atk-s0513a20:576_0": "Rājā bodhisattassa vacanaṁ sutvā gadrabhe rājaṅgaṇā nīharāpetvā tasseva ovāde ṭhito dānādīni puññāni katvā yathākammaṁ gato.",
  "atk-s0513a20:577_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā pañcasatā gadrabhā ime vighāsādā ahesuṁ,",
  "atk-s0513a20:577_1": "pañcasatā sindhavā ime upāsakā, rājā ānando,",
  "atk-s0513a20:577_2": "paṇḍitāmacco pana ahameva ahosi’’nti.",
  "atk-s0513a20:578_0": "Vālodakajātakavaṇṇanā tatiyā.",
  "atk-s0513a20:580_0": " [184] 4. Giridattajātakavaṇṇanā",
  "atk-s0513a20:581_0": "Dūsitogiridattenāti idaṁ satthā veḷuvane viharanto ekaṁ vipakkhaseviṁ bhikkhuṁ ārabbha kathesi.",
  "atk-s0513a20:581_1": "Vatthu heṭṭhā mahiḷāmukhajātake (jā. 1.1.26) kathitameva. Satthā pana ‘‘na, bhikkhave,",
  "atk-s0513a20:581_2": "ayaṁ bhikkhu idāneva vipakkhaṁ sevati,",
  "atk-s0513a20:581_3": "pubbepesa vipakkhasevakoyevā’’ti vatvā atītaṁ āhari.",
  "atk-s0513a20:582_0": "Atīte bārāṇasiyaṁ sāmarājā rajjaṁ kāresi.",
  "atk-s0513a20:582_1": "Tadā bodhisatto amaccakule nibbattitvā vayappatto tassa atthadhammānusāsako ahosi.",
  "atk-s0513a20:582_2": "Rañño pana paṇḍavo nāma maṅgalasso,",
  "atk-s0513a20:582_3": "tassa giridatto nāma assabandho, so khañjo ahosi.",
  "atk-s0513a20:582_4": "Asso mukharajjuke gahetvā taṁ purato purato gacchantaṁ disvā ‘‘maṁ esa sikkhāpetī’’ti saññāya tassa anusikkhanto khañjo ahosi.",
  "atk-s0513a20:582_5": "Tassa assassa khañjabhāvaṁ rañño ārocesuṁ, rājā vejje pesesi.",
  "atk-s0513a20:582_6": "Te gantvā assassa sarīre rogaṁ apassantā ‘‘rogamassa na passāmā’’ti rañño kathayiṁsu.",
  "atk-s0513a20:582_7": "Rājā bodhisattaṁ pesesi – ‘‘gaccha vayassa, ettha kāraṇaṁ jānāhī’’ti.",
  "atk-s0513a20:582_8": "So gantvā khañjaassabandhasaṁsaggena tassa khañjabhūtabhāvaṁ ñatvā rañño tamatthaṁ ārocetvā ‘‘saṁsaggadosena nāma evaṁ hotī’’ti dassento paṭhamaṁ gāthamāha –-",
  "atk-s0513a20:583_0": "67.",
  "atk-s0513a20:584_0": " ‘‘Dūsito giridattena, hayo sāmassa paṇḍavo;",
  "atk-s0513a20:585_0": "Porāṇaṁ pakatiṁ hitvā, tassevānuvidhiyyatī’’ti.",
  "atk-s0513a20:586_0": "Tattha hayo sāmassāti sāmassa rañño maṅgalasso.",
  "atk-s0513a20:586_1": "Porāṇaṁ pakatiṁ hitvāti attano porāṇapakatiṁ siṅgārabhāvaṁ pahāya. Anuvidhiyyatīti anusikkhati.",
  "atk-s0513a20:587_0": "Atha naṁ rājā ‘‘idāni vayassa kiṁ kattabba’’nti pucchi.",
  "atk-s0513a20:587_1": "Bodhisatto ‘‘sundaraṁ assabandhaṁ labhitvā yathā porāṇo bhavissatī’’ti vatvā dutiyaṁ gāthamāha –",
  "atk-s0513a20:588_0": "68.",
  "atk-s0513a20:589_0": " ‘‘Sace ca tanujo poso, sikharākārakappito;",
  "atk-s0513a20:590_0": "Ānane naṁ gahetvāna, maṇḍale parivattaye;",
  "atk-s0513a20:591_0": "Khippameva pahantvāna, tassevānuvidhiyyatī’’ti.",
  "atk-s0513a20:592_0": "Tattha tanujoti tassa anujo. Anurūpaṁ jāto hi anujo, tassa anujo tanujo. Idaṁ vuttaṁ hoti – sace hi, mahārāja,",
  "atk-s0513a20:592_1": "tassa siṅgārassa ācārasampannassa assassa anurūpaṁ jāto siṅgāro ācārasampanno poso.",
  "atk-s0513a20:592_2": "Sikharākārakappitoti sikharena sundarena ākārena kappitakesamassu taṁ assaṁ ānane gahetvā assamaṇḍale parivatteyya,",
  "atk-s0513a20:592_3": "khippamevesa taṁ khañjabhāvaṁ pahāya ‘‘ayaṁ siṅgāro ācārasampanno assagopako maṁ sikkhāpetī’’ti saññāya khippameva tassa anuvidhiyyati anusikkhissati,",
  "atk-s0513a20:592_4": "pakatibhāveyeva ṭhassatīti attho. Rājā tathā kāresi, asso pakatibhāve patiṭṭhāsi.",
  "atk-s0513a20:592_5": "Rājā ‘‘tiracchānānampi nāma āsayaṁ jānissatī’’ti tuṭṭhacitto bodhisattassa mahantaṁ yasaṁ adāsi.",
  "atk-s0513a20:593_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā giridatto devadatto ahosi, asso vipakkhasevako bhikkhu, rājā ānando,",
  "atk-s0513a20:593_1": "amaccapaṇḍito pana ahameva ahosi’’nti.",
  "atk-s0513a20:594_0": "Giridattajātakavaṇṇanā catutthā.",
  "atk-s0513a20:596_0": " [185] 5. Anabhiratijātakavaṇṇanā",
  "atk-s0513a20:597_0": "Yathodake āvile appasanneti idaṁ satthā jetavane viharanto aññataraṁ brāhmaṇakumāraṁ ārabbha kathesi.",
  "atk-s0513a20:597_1": "Sāvatthiyaṁ kira eko brāhmaṇakumāro tiṇṇaṁ vedānaṁ pāragū bahū khattiyakumāre ca brāhmaṇakumāre ca mante vācesi.",
  "atk-s0513a20:597_2": "So aparabhāge gharāvāsaṁ saṇṭhapetvā vatthālaṅkāradāsadāsikhettavatthugomahiṁsaputtadārādīnaṁ atthāya cintayamāno rāgadosamohavasiko hutvā āvilacitto ahosi,",
  "atk-s0513a20:597_3": "mante paṭipāṭiyā parivattetuṁ nāsakkhi,",
  "atk-s0513a20:597_4": "ito cito ca mantā na paṭibhaṁsu.",
  "atk-s0513a20:597_5": "So ekadivasaṁ bahuṁ gandhamālādiṁ gahetvā jetavanaṁ gantvā satthāraṁ pūjetvā vanditvā ekamantaṁ nisīdi .",
  "atk-s0513a20:597_6": "Satthā tena saddhiṁ paṭisanthāraṁ katvā ‘‘kiṁ, māṇava, mante vācesi, paguṇā te mantā’’ti pucchi. ‘‘Pubbe me, bhante, mantā paguṇā ahesuṁ,",
  "atk-s0513a20:597_7": "gharāvāsassa pana gahitakālato paṭṭhāya cittaṁ me āvilaṁ jātaṁ, tena me mantā na paguṇā’’ti. Atha naṁ satthā ‘‘na kho, māṇava, idāneva,",
  "atk-s0513a20:597_8": "pubbepi te cittassa anāvilakāle tava mantā paguṇā ahesuṁ,",
  "atk-s0513a20:597_9": "rāgādīhi pana āvilakāle tava mantā na paṭibhaṁsū’’ti vatvā tena yācito atītaṁ āhari.",
  "atk-s0513a20:598_0": "Atīte bārāṇasiyaṁ brahmadatte rajjaṁ kārente bodhisatto brāhmaṇamahāsālakule nibbattitvā vayappatto takkasilāyaṁ mante uggaṇhitvā disāpāmokkho ācariyo hutvā bārāṇasiyaṁ bahū khattiyakumāre ca brāhmaṇakumāre ca mante vācesi.",
  "atk-s0513a20:598_1": "Tassa santike eko brāhmaṇamāṇavo tayo vede paguṇe akāsi,",
  "atk-s0513a20:598_2": "ekapadepi nikkaṅkho piṭṭhiācariyo hutvā mante vācesi.",
  "atk-s0513a20:598_3": "So aparena samayena gharāvāsaṁ gahetvā gharāvāsacintāya āvilacitto mante parivattetuṁ nāsakkhi.",
  "atk-s0513a20:598_4": "Atha naṁ ācariyo attano santikaṁ āgataṁ ‘‘kiṁ, māṇava,",
  "atk-s0513a20:598_5": "paguṇā te mantā’’ti pucchitvā ‘‘gharāvāsagahitakālato paṭṭhāya me cittaṁ āvilaṁ jātaṁ,",
  "atk-s0513a20:598_6": "mante parivattetuṁ na sakkomī’’ti vutte ‘‘tāta,",
  "atk-s0513a20:598_7": "āvile cittamhi paguṇāpi mantā na paṭibhanti,",
  "atk-s0513a20:598_8": "anāvile pana citte appaṭibhāṇaṁ nāma natthī’’ti vatvā imā gāthā āha –",
  "atk-s0513a20:599_0": "69.",
  "atk-s0513a20:600_0": " ‘‘Yathodake āvile appasanne, na passati sippikasambukañca;",
  "atk-s0513a20:601_0": "Sakkharaṁ vālukaṁ macchagumbaṁ, evaṁ āvilamhi citte;",
  "atk-s0513a20:602_0": "Na so passati attadatthaṁ paratthaṁ.",
  "atk-s0513a20:603_0": "70.",
  "atk-s0513a20:604_0": " ‘‘Yathodake acche vippasanne, so passati sippikasambukañca;",
  "atk-s0513a20:605_0": "Sakkharaṁ vālukaṁ macchagumbaṁ, evaṁ anāvilamhi citte;",
  "atk-s0513a20:606_0": "So passati atthadatthaṁ parattha’’nti.",
  "atk-s0513a20:607_0": "Tattha āvileti kaddamāluḷite.",
  "atk-s0513a20:607_1": "Appasanneti tāyeva āvilatāya avippasanne.",
  "atk-s0513a20:607_2": "Sippikasambukañcāti sippikañca sambukañca. Macchagumbanti macchaghaṭaṁ.",
  "atk-s0513a20:607_3": "Evaṁ āvilamhīti evameva rāgādīhi āvile citte.",
  "atk-s0513a20:607_4": "Attadatthaṁ paratthanti neva attadatthaṁ na paratthaṁ passatīti attho.",
  "atk-s0513a20:607_5": "So passatīti evameva anāvile citte so puriso attadatthaṁ paratthañca passatīti.",
  "atk-s0513a20:608_0": "Satthā imaṁ atītaṁ āharitvā saccāni pakāsetvā jātakaṁ samodhānesi,",
  "atk-s0513a20:608_1": "saccapariyosāne brāhmaṇakumāro sotāpattiphale patiṭṭhahi.",
  "atk-s0513a20:608_2": "‘‘Tadā māṇavo ayameva māṇavo ahosi,",
  "atk-s0513a20:608_3": "ācariyo pana ahameva ahosi’’nti.",
  "atk-s0513a20:609_0": "Anabhiratijātakavaṇṇanā pañcamā.",
  "atk-s0513a20:611_0": " [186] 6. Dadhivāhanajātakavaṇṇanā",
  "atk-s0513a20:612_0": "Vaṇṇagandharasūpetoti idaṁ satthā veḷuvane viharanto vipakkhaseviṁ bhikkhuṁ ārabbha kathesi. Vatthu heṭṭhā kathitameva. Satthā pana ‘‘bhikkhave,",
  "atk-s0513a20:612_1": "asādhusannivāso nāma pāpo anatthakaro,",
  "atk-s0513a20:612_2": "tattha manussabhūtānaṁ tāva pāpasannivāsassa anatthakaratāya kiṁ vattabbaṁ,",
  "atk-s0513a20:612_3": "pubbe pana asātena amadhurena nimbarukkhena saddhiṁ sannivāsamāgamma madhuraraso dibbarasapaṭibhāgo acetano ambarukkhopi amadhuro tittako jāto’’ti vatvā atītaṁ āhari.",
  "atk-s0513a20:613_0": "Atīte bārāṇasiyaṁ brahmadatte rajjaṁ kārente kāsiraṭṭhe cattāro bhātaro brāhmaṇā isipabbajjaṁ pabbajitvā himavantapadese paṭipāṭiyā paṇṇasālā katvā vāsaṁ kappesuṁ.",
  "atk-s0513a20:613_1": "Tesaṁ jeṭṭhakabhātā kālaṁ katvā sakkattaṁ pāpuṇi.",
  "atk-s0513a20:613_2": "So taṁ kāraṇaṁ ñatvā antarantarā sattaṭṭhadivasaccayena tesaṁ upaṭṭhānaṁ gacchanto ekadivasaṁ jeṭṭhakatāpasaṁ vanditvā ekamantaṁ nisīditvā – ‘‘bhante, kena te attho’’ti pucchi.",
  "atk-s0513a20:613_3": "Paṇḍurogo tāpaso ‘‘agginā me attho’’ti āha.",
  "atk-s0513a20:613_4": "So taṁ sutvā tassa vāsipharasukaṁ adāsi.",
  "atk-s0513a20:613_5": "Vāsipharasuko nāma daṇḍe pavesanavasena vāsipi hoti pharasupi.",
  "atk-s0513a20:613_6": "Tāpaso ‘‘ko me imaṁ ādāya dārūni āharissatī’’ti āha.",
  "atk-s0513a20:613_7": "Atha naṁ sakko evamāha – ‘‘yadā te, bhante, dārūhi attho,",
  "atk-s0513a20:613_8": "imaṁ pharasuṁ hatthena paharitvā ‘dārūni me āharitvā aggiṁ karohī’ti vadeyyāsi,",
  "atk-s0513a20:613_9": "dārūni āharitvā aggiṁ katvā dassatī’’ti.",
  "atk-s0513a20:613_10": "Tassa vāsipharasukaṁ datvā dutiyampi upasaṅkamitvā ‘‘bhante, kena te attho’’ti pucchi.",
  "atk-s0513a20:613_11": "Tassa paṇṇasālāya hatthimaggo hoti,",
  "atk-s0513a20:613_12": "so hatthīhi upadduto ‘‘hatthīnaṁ me vasena dukkhaṁ uppajjati, te palāpehī’’ti āha.",
  "atk-s0513a20:613_13": "Sakko tassa ekaṁ bheriṁ upanāmetvā ‘‘bhante,",
  "atk-s0513a20:613_14": "imasmiṁ tale pahaṭe tumhākaṁ paccāmittā palāyissanti,",
  "atk-s0513a20:613_15": "imasmiṁ tale pahaṭe mettacittā hutvā caturaṅginiyā senāya parivāressantī’’ti vatvā taṁ bheriṁ datvā kaniṭṭhassa santikaṁ gantvā ‘‘bhante, kena te attho’’ti pucchi. Sopi paṇḍurogadhātukova,",
  "atk-s0513a20:613_16": "tasmā ‘‘dadhinā me attho’’ti āha.",
  "atk-s0513a20:613_17": "Sakko tassa ekaṁ dadhighaṭaṁ datvā ‘‘sace tumhe icchamānā imaṁ āsiñceyyātha,",
  "atk-s0513a20:613_18": "mahānadī hutvā mahoghaṁ pavattetvā tumhākaṁ rajjaṁ gahetvā dātuṁ samatthopi bhavissatī’’ti vatvā pakkāmi.",
  "atk-s0513a20:613_19": "Tato paṭṭhāya vāsipharasuko jeṭṭhabhātikassa aggiṁ karoti,",
  "atk-s0513a20:613_20": "itarena bheritale pahaṭe hatthī palāyanti, kaniṭṭho dadhiṁ paribhuñjati.",
  "atk-s0513a20:614_0": "Tasmiṁ kāle eko sūkaro ekasmiṁ purāṇagāmaṭṭhāne caranto ānubhāvasampannaṁ ekaṁ maṇikkhandhaṁ addasa.",
  "atk-s0513a20:614_1": "So taṁ maṇikkhandhaṁ mukhena ḍaṁsitvā tassānubhāvena ākāse uppatitvā samuddassa majjhe ekaṁ dīpakaṁ gantvā ‘‘ettha dāni mayā vasituṁ vaṭṭatī’’ti otaritvā phāsukaṭṭhāne ekassa udumbararukkhassa heṭṭhā vāsaṁ kappesi.",
  "atk-s0513a20:614_2": "So ekadivasaṁ tasmiṁ rukkhamūle maṇikkhandhaṁ purato ṭhapetvā niddaṁ okkami.",
  "atk-s0513a20:614_3": "Atheko kāsiraṭṭhavāsī manusso ‘‘nirupakāro esa amhāka’’nti mātāpitūhi gehā nikkaḍḍhito ekaṁ paṭṭanagāmaṁ gantvā nāvikānaṁ kammakāro hutvā nāvaṁ āruyha samuddamajjhe bhinnāya nāvāya phalake nipanno taṁ dīpakaṁ patvā phalāphalāni pariyesanto taṁ sūkaraṁ niddāyantaṁ disvā saṇikaṁ gantvā maṇikkhandhaṁ gaṇhitvā tassa ānubhāvena ākāse uppatitvā udumbararukkhe nisīditvā cintesi – ‘‘ayaṁ sūkaro imassa maṇikkhandhassa ānubhāvena ākāsacāriko hutvā idha vasati maññe,",
  "atk-s0513a20:614_4": "mayā paṭhamameva imaṁ sūkaraṁ māretvā maṁsaṁ khāditvā pacchā gantuṁ vaṭṭatī’’ti.",
  "atk-s0513a20:614_5": "So ekaṁ daṇḍakaṁ bhañjitvā tassa sīse pāteti.",
  "atk-s0513a20:614_6": "Sūkaro pabujjhitvā maṇiṁ apassanto ito cito ca kampamāno vidhāvati, rukkhe nisinnapuriso hasi.",
  "atk-s0513a20:614_7": "Sūkaro olokento taṁ disvā taṁ rukkhaṁ sīsena paharitvā tattheva mato.",
  "atk-s0513a20:615_0": "So puriso otaritvā aggiṁ katvā tassa maṁsaṁ pacitvā khāditvā ākāse uppatitvā himavantamatthakena gacchanto assamapadaṁ disvā jeṭṭhabhātikassa tāpasassa assame otaritvā dvīhatīhaṁ vasitvā tāpasassa vattapaṭivattaṁ akāsi,",
  "atk-s0513a20:615_1": "vāsipharasukassa ānubhāvañca passi.",
  "atk-s0513a20:615_2": "So ‘‘imaṁ mayā gahetuṁ vaṭṭatī’’ti maṇikkhandhassa ānubhāvaṁ tāpasassa dassetvā ‘‘bhante,",
  "atk-s0513a20:615_3": "imaṁ maṇiṁ gahetvā vāsipharasukaṁ dethā’’ti āha.",
  "atk-s0513a20:615_4": "Tāpaso ākāsena caritukāmo taṁ gahetvā vāsipharasukaṁ adāsi.",
  "atk-s0513a20:615_5": "So taṁ gahetvā thokaṁ gantvā vāsipharasukaṁ paharitvā ‘‘vāsipharasuka tāpasassa sīsaṁ chinditvā maṇikkhandhaṁ me āharā’’ti āha.",
  "atk-s0513a20:615_6": "So gantvā tāpasassa sīsaṁ chinditvā maṇikkhandhaṁ āhari.",
  "atk-s0513a20:615_7": "So vāsipharasukaṁ paṭicchannaṭṭhāne ṭhapetvā majjhimatāpasassa santikaṁ gantvā katipāhaṁ vasitvā bheriyā ānubhāvaṁ disvā maṇikkhandhaṁ datvā bheriṁ gaṇhitvā purimanayeneva tassapi sīsaṁ chindāpetvā kaniṭṭhaṁ upasaṅkamitvā dadhighaṭassa ānubhāvaṁ disvā maṇikkhandhaṁ datvā dadhighaṭaṁ gahetvā purimanayeneva tassa sīsaṁ chindāpetvā maṇikkhandhañca vāsipharasukañca bheriñca dadhighaṭañca gahetvā ākāse uppatitvā bārāṇasiyā avidūre ṭhatvā bārāṇasirañño ‘‘yuddhaṁ vā me detu rajjaṁ vā’’ti ekassa purisassa hatthe paṇṇaṁ pāhesi.",
  "atk-s0513a20:616_0": "Rājā sāsanaṁ sutvāva ‘‘coraṁ gaṇhissāmī’’ti nikkhami. So ekaṁ bheritalaṁ pahari, caturaṅginī senā parivāresi.",
  "atk-s0513a20:616_1": "Rañño avattharaṇabhāvaṁ ñatvā dadhighaṭaṁ vissajjesi, mahānadī pavatti.",
  "atk-s0513a20:616_2": "Mahājano dadhimhi osīditvā nikkhamituṁ nāsakkhi.",
  "atk-s0513a20:616_3": "Vāsipharasukaṁ paharitvā ‘‘rañño sīsaṁ āharā’’ti āha,",
  "atk-s0513a20:616_4": "vāsipharasuko gantvā rañño sīsaṁ āharitvā pādamūle nikkhipi.",
  "atk-s0513a20:616_5": "Ekopi āvudhaṁ ukkhipituṁ nāsakkhi.",
  "atk-s0513a20:616_6": "So mahantena balena parivuto nagaraṁ pavisitvā abhisekaṁ kāretvā dadhivāhano nāma rājā hutvā dhammena samena rajjaṁ kāresi.",
  "atk-s0513a20:617_0": "Tassekadivasaṁ mahānadiyaṁ jālakaraṇḍake kīḷantassa kaṇṇamuṇḍadahato devaparibhogaṁ ekaṁ ambapakkaṁ āgantvā jāle laggi,",
  "atk-s0513a20:617_1": "jālaṁ ukkhipantā taṁ disvā rañño adaṁsu.",
  "atk-s0513a20:617_2": "Taṁ mahantaṁ ghaṭappamāṇaṁ parimaṇḍalaṁ suvaṇṇavaṇṇaṁ ahosi.",
  "atk-s0513a20:617_3": "Rājā ‘‘kissa phalaṁ nāmeta’’nti vanacarake pucchitvā ‘‘ambaphala’’nti sutvā paribhuñjitvā tassa aṭṭhiṁ attano uyyāne ropāpetvā khīrodakena siñcāpesi.",
  "atk-s0513a20:617_4": "Rukkho nibbattitvā tatiye saṁvacchare phalaṁ adāsi. Ambassa sakkāro mahā ahosi, khīrodakena siñcanti, gandhapañcaṅgulikaṁ denti, mālādāmāni parikkhipanti, gandhatelena dīpaṁ jālenti,",
  "atk-s0513a20:617_5": "parikkhepo panassa paṭasāṇiyā ahosi.",
  "atk-s0513a20:617_6": "Phalāni madhurāni suvaṇṇavaṇṇāni ahesuṁ.",
  "atk-s0513a20:617_7": "Dadhivāhanarājā aññesaṁ rājūnaṁ ambaphalaṁ pesento aṭṭhito rukkhanibbattanabhayena aṅkuranibbattanaṭṭhānaṁ maṇḍūkakaṇṭakena vijjhitvā pesesi.",
  "atk-s0513a20:617_8": "Tesaṁ ambaṁ khāditvā aṭṭhi ropitaṁ na sampajjati.",
  "atk-s0513a20:617_9": "Te ‘‘kiṁ nu kho ettha kāraṇa’’nti pucchantā taṁ kāraṇaṁ jāniṁsu.",
  "atk-s0513a20:618_0": "Atheko rājā uyyānapālaṁ pakkositvā ‘‘dadhivāhanassa ambaphalānaṁ rasaṁ nāsetvā tittakabhāvaṁ kātuṁ sakkhissasī’’ti pucchitvā ‘‘āma,",
  "atk-s0513a20:618_1": "devā’’ti vutte ‘‘tena hi gacchāhī’’ti sahassaṁ datvā pesesi.",
  "atk-s0513a20:618_2": "So bārāṇasiṁ gantvā ‘‘eko uyyānapālo āgato’’ti rañño ārocāpetvā tena pakkosāpito pavisitvā rājānaṁ vanditvā ‘‘tvaṁ uyyānapālo’’ti puṭṭho ‘‘āma,",
  "atk-s0513a20:618_3": "devā’’ti vatvā attano ānubhāvaṁ vaṇṇesi.",
  "atk-s0513a20:618_4": "Rājā ‘‘gaccha amhākaṁ uyyānapālassa santike hohī’’ti āha.",
  "atk-s0513a20:618_5": "Te tato paṭṭhāya dve janā uyyānaṁ paṭijagganti.",
  "atk-s0513a20:618_6": "Adhunāgato uyyānapālo akālapupphāni suṭṭhu pupphāpento akālaphalāni gaṇhāpento uyyānaṁ ramaṇīyaṁ akāsi.",
  "atk-s0513a20:618_7": "Rājā tassa pasīditvā porāṇakauyyānapālaṁ nīharitvā tasseva uyyānaṁ adāsi.",
  "atk-s0513a20:618_8": "So uyyānassa attano hatthagatabhāvaṁ ñatvā ambarukkhaṁ parivāretvā nimbe ca phaggavavalliyo ca ropesi, anupubbena nimbā vaḍḍhiṁsu, mūlehi mūlāni,",
  "atk-s0513a20:618_9": "sākhāhi ca sākhā saṁsaṭṭhā onaddhavinaddhā ahesuṁ.",
  "atk-s0513a20:618_10": "Tena asātaamadhurasaṁsaggena tāvamadhuraphalo ambo tittako jāto nimbapaṇṇasadisaraso,",
  "atk-s0513a20:618_11": "ambaphalānaṁ tittakabhāvaṁ ñatvā uyyānapālo palāyi.",
  "atk-s0513a20:619_0": "Dadhivāhano uyyānaṁ gantvā ambaphalaṁ khādanto mukhe paviṭṭhaṁ ambarasaṁ nimbakasaṭaṁ viya ajjhoharituṁ asakkonto kakkāretvā niṭṭhubhi.",
  "atk-s0513a20:619_1": "Tadā bodhisatto tassa atthadhammānusāsako amacco ahosi.",
  "atk-s0513a20:619_2": "Rājā bodhisattaṁ āmantetvā ‘‘paṇḍita,",
  "atk-s0513a20:619_3": "imassa rukkhassa porāṇakaparihārato parihīnaṁ natthi,",
  "atk-s0513a20:619_4": "evaṁ santepissa phalaṁ tittakaṁ jātaṁ,",
  "atk-s0513a20:619_5": "kiṁ nu kho kāraṇa’’nti pucchanto paṭhamaṁ gāthamāha –",
  "atk-s0513a20:620_0": "71.",
  "atk-s0513a20:621_0": " ‘‘Vaṇṇagandharasūpeto , amboyaṁ ahuvā pure;",
  "atk-s0513a20:622_0": "Tameva pūjaṁ labhamāno, kenambo kaṭukapphalo’’ti.",
  "atk-s0513a20:623_0": "Athassa kāraṇaṁ ācikkhanto bodhisatto dutiyaṁ gāthamāha –",
  "atk-s0513a20:624_0": "72.",
  "atk-s0513a20:625_0": " ‘‘Pucimandaparivāro, ambo te dadhivāhana;",
  "atk-s0513a20:626_0": "Mūlaṁ mūlena saṁsaṭṭhaṁ, sākhā sākhā nisevare;",
  "atk-s0513a20:627_0": "Asātasannivāsena, tenambo kaṭukapphalo’’ti.",
  "atk-s0513a20:628_0": "Tattha pucimandaparivāroti nimbarukkhaparivāro.",
  "atk-s0513a20:628_1": "Sākhā sākhā nisevareti pucimandassa sākhāyo ambarukkhassa sākhāyo nisevanti.",
  "atk-s0513a20:628_2": "Asātasannivāsenāti amadhurehi pucimandehi saddhiṁ sannivāsena.",
  "atk-s0513a20:628_3": "Tenāti tena kāraṇena ayaṁ ambo kaṭukapphalo asātaphalo tittakaphalo jātoti.",
  "atk-s0513a20:629_0": "Rājā tassa vacanaṁ sutvā sabbepi pucimande ca phaggavavalliyo ca chindāpetvā mūlāni uddharāpetvā samantā amadhurapaṁsuṁ harāpetvā madhurapaṁsuṁ pakkhipāpetvā khīrodakasakkharodakagandhodakehi ambaṁ paṭijaggāpesi.",
  "atk-s0513a20:629_1": "So madhurasaṁsaggena puna madhurova ahosi.",
  "atk-s0513a20:629_2": "Rājā pakatiuyyānapālasseva uyyānaṁ niyyādetvā yāvatāyukaṁ ṭhatvā yathākammaṁ gato.",
  "atk-s0513a20:630_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā ahameva paṇḍitāmacco ahosi’’nti.",
  "atk-s0513a20:631_0": "Dadhivāhanajātakavaṇṇanā chaṭṭhā.",
  "atk-s0513a20:633_0": " [187] 7. Catumaṭṭhajātakavaṇṇanā",
  "atk-s0513a20:634_0": "Ucceviṭabhimāruyhāti idaṁ satthā jetavane viharanto aññataraṁ mahallakabhikkhuṁ ārabbha kathesi.",
  "atk-s0513a20:634_1": "Ekadivasaṁ kira dvīsu aggasāvakesu aññamaññaṁ pañhapucchanavissajjanakathāya nisinnesu eko mahallako bhikkhu tesaṁ santikaṁ gantvā tatiyo hutvā nisīditvā ‘‘bhante,",
  "atk-s0513a20:634_2": "mayampi tumhe pañhaṁ pucchissāma,",
  "atk-s0513a20:634_3": "tumhepi attano kaṅkhaṁ amhe pucchathā’’ti āha.",
  "atk-s0513a20:634_4": "Therā taṁ jigucchitvā uṭṭhāya pakkamiṁsu.",
  "atk-s0513a20:634_5": "Therānaṁ dhammaṁ sotuṁ nisinnaparisā samāgamassa bhinnakāle satthu santikaṁ gantvā ‘‘kiṁ akāle āgatatthā’’ti vutte taṁ kāraṇaṁ ārocayiṁsu. Satthā ‘‘na, bhikkhave,",
  "atk-s0513a20:634_6": "idāneva sāriputtamoggallānā etaṁ jigucchitvā akathetvā pakkamanti,",
  "atk-s0513a20:634_7": "pubbepi pakkamiṁsū’’ti vatvā atītaṁ āhari.",
  "atk-s0513a20:635_0": "Atīte bārāṇasiyaṁ brahmadatte rajjaṁ kārente bodhisatto araññāyatane rukkhadevatā ahosi.",
  "atk-s0513a20:635_1": "Atha dve haṁsapotakā cittakūṭapabbatā nikkhamitvā tasmiṁ rukkhe nisīditvā gocarāya gantvā nivattantāpi tasmiṁyeva vissamitvā cittakūṭaṁ gacchanti.",
  "atk-s0513a20:635_2": "Gacchante gacchante kāle tesaṁ bodhisattena saddhiṁ vissāso ahosi.",
  "atk-s0513a20:635_3": "Gacchantā ca āgacchantā ca aññamaññaṁ sammoditvā dhammakathaṁ kathetvā pakkamiṁsu.",
  "atk-s0513a20:635_4": "Athekadivasaṁ tesu rukkhagge nisīditvā bodhisattena saddhiṁ kathentesu eko siṅgālo tassa rukkhassa heṭṭhā ṭhatvā tehi haṁsapotakehi saddhiṁ mantento paṭhamaṁ gāthamāha –",
  "atk-s0513a20:636_0": "73.",
  "atk-s0513a20:637_0": " ‘‘Ucce viṭabhimāruyha, mantayavho rahogatā;",
  "atk-s0513a20:638_0": "Nīce oruyha mantavho, migarājāpi sossatī’’ti.",
  "atk-s0513a20:639_0": "Tattha ucce viṭabhimāruyhāti pakatiyā ca ucce imasmiṁ rukkhe uccataraṁ ekaṁ viṭapaṁ abhiruhitvā.",
  "atk-s0513a20:639_1": "Mantayavhoti mantetha kathetha.",
  "atk-s0513a20:639_2": "Nīce oruyhāti otaritvā nīce ṭhāne ṭhatvā mantetha.",
  "atk-s0513a20:639_3": "Migarājāpi sossatīti attānaṁ migarājānaṁ katvā āha.",
  "atk-s0513a20:639_4": "Haṁsapotakā jigucchitvā uṭṭhāya cittakūṭameva gatā.",
  "atk-s0513a20:640_0": "Tesaṁ gatakāle bodhisatto siṅgālassa dutiyaṁ gāthamāha –",
  "atk-s0513a20:641_0": "74.",
  "atk-s0513a20:642_0": " ‘‘Yaṁ suvaṇṇo suvaṇṇena, devo devena mantaye;",
  "atk-s0513a20:643_0": "Kiṁ tettha catumaṭṭhassa, bilaṁ pavisa jambukā’’ti.",
  "atk-s0513a20:644_0": "Tattha suvaṇṇoti sundaravaṇṇo.",
  "atk-s0513a20:644_1": "Suvaṇṇenāti dutiyena haṁsapotakena.",
  "atk-s0513a20:644_2": "Devo devenāti teyeva dve deve katvā katheti.",
  "atk-s0513a20:644_3": "Catumaṭṭhassāti sarīrena jātiyā sarena guṇenāti imehi catūhi maṭṭhassa suddhassāti akkharattho.",
  "atk-s0513a20:644_4": "Asuddhaṁyeva pana taṁ pasaṁsāvacanena nindanto evamāha,",
  "atk-s0513a20:644_5": "catūhi lāmakassa kiṁ te ettha siṅgālassāti ayamettha adhippāyo.",
  "atk-s0513a20:644_6": "‘‘Bilaṁ pavisā’’ti idaṁ bodhisatto bheravārammaṇaṁ dassetvā taṁ palāpento āha.",
  "atk-s0513a20:645_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā siṅgālo mahallako ahosi,",
  "atk-s0513a20:645_1": "dve haṁsapotakā sāriputtamoggallānā,",
  "atk-s0513a20:645_2": "rukkhadevatā pana ahameva ahosi’’nti.",
  "atk-s0513a20:646_0": "Catumaṭṭhajātakavaṇṇanā sattamā.",
  "atk-s0513a20:648_0": " [188] 8. Sīhakotthujātakavaṇṇanā",
  "atk-s0513a20:649_0": "Sīhaṅgulī sīhanakhoti idaṁ satthā jetavane viharanto kokālikaṁ ārabbha kathesi.",
  "atk-s0513a20:649_1": "Ekadivasaṁ kira kokāliko aññesu bahussutesu dhammaṁ kathentesu sayampi kathetukāmo ahosīti sabbaṁ heṭṭhā vuttanayeneva vitthāretabbaṁ.",
  "atk-s0513a20:649_2": "Taṁ pana pavattiṁ sutvā satthā ‘‘na, bhikkhave,",
  "atk-s0513a20:649_3": "kokāliko idāneva attano saddena pākaṭo jāto,",
  "atk-s0513a20:649_4": "pubbepi pākaṭo ahosī’’ti vatvā atītaṁ āhari.",
  "atk-s0513a20:650_0": "Atīte bārāṇasiyaṁ brahmadatte rajjaṁ kārente bodhisatto himavantapadese sīho hutvā ekāya siṅgāliyā saddhiṁ saṁvāsamanvāya puttaṁ paṭilabhi.",
  "atk-s0513a20:650_1": "So aṅgulīhi nakhehi kesarena vaṇṇena saṇṭhānenāti imehi ākārehi pitusadiso ahosi, saddena mātusadiso.",
  "atk-s0513a20:650_2": "Athekadivasaṁ deve vassitvā vigate sīhesu naditvā sīhakīḷaṁ kīḷantesu sopi tesaṁ antare naditukāmo hutvā siṅgālikaṁ nādaṁ nadi.",
  "atk-s0513a20:650_3": "Athassa saddaṁ sutvā sīhā tuṇhī ahesuṁ.",
  "atk-s0513a20:650_4": "Tassa saddaṁ sutvā aparo bodhisattassa sajātiputto ‘‘tāta,",
  "atk-s0513a20:650_5": "ayaṁ sīho vaṇṇādīhi amhehi samāno, saddo panassa aññādiso,",
  "atk-s0513a20:650_6": "ko nāmeso’’ti pucchanto paṭhamaṁ gāthamāha –",
  "atk-s0513a20:651_0": "75.",
  "atk-s0513a20:652_0": " ‘‘Sīhaṅgulī sīhanakho, sīhapādapatiṭṭhito;",
  "atk-s0513a20:653_0": "So sīho sīhasaṅghamhi, eko nadati aññathā’’ti.",
  "atk-s0513a20:654_0": "Tattha sīhapādapatiṭṭhitoti sīhapādeheva patiṭṭhito.",
  "atk-s0513a20:654_1": "Eko nadati aññathāti ekova avasesasīhehi asadisena siṅgālasaddena nadanto aññathā nadati.",
  "atk-s0513a20:655_0": "Taṁ sutvā bodhisatto ‘‘tāta,",
  "atk-s0513a20:655_1": "esa tava bhātā siṅgāliyā putto, rūpena mayā sadiso,",
  "atk-s0513a20:655_2": "saddena mātarā sadiso’’ti vatvā siṅgāliputtaṁ āmantetvā ‘‘tāta,",
  "atk-s0513a20:655_3": "tvaṁ ito paṭṭhāya idha vasanto appasaddo vasa, sace puna nadissasi,",
  "atk-s0513a20:655_4": "siṅgālabhāvaṁ te jānissantī’’ti ovadanto dutiyaṁ gāthamāha –",
  "atk-s0513a20:656_0": "76.",
  "atk-s0513a20:657_0": " ‘‘Mā tvaṁ nadi rājaputta, appasaddo vane vasa;",
  "atk-s0513a20:658_0": "Sarena kho taṁ jāneyyuṁ, na hi te pettiko saro’’ti.",
  "atk-s0513a20:659_0": "Tattha rājaputtāti sīhassa migarañño putta.",
  "atk-s0513a20:659_1": "Imañca pana ovādaṁ sutvā puna so nadituṁ nāma na ussahi.",
  "atk-s0513a20:660_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā siṅgālo kokāliko ahosi, sajātiputto rāhulo,",
  "atk-s0513a20:660_1": "migarājā pana ahameva ahosi’’nti.",
  "atk-s0513a20:661_0": "Sīhakotthujātakavaṇṇanā aṭṭhamā.",
  "atk-s0513a20:663_0": " [189] 9. Sīhacammajātakavaṇṇanā",
  "atk-s0513a20:664_0": "Netaṁ sīhassa naditanti idaṁ satthā jetavane viharanto kokālikaññeva ārabbha kathesi.",
  "atk-s0513a20:664_1": "So imasmiṁ kāle sarabhaññaṁ bhaṇitukāmo ahosi.",
  "atk-s0513a20:664_2": "Satthā taṁ pavattiṁ sutvā atītaṁ āhari.",
  "atk-s0513a20:665_0": "Atīte bārāṇasiyaṁ brahmadatte rajjaṁ kārente bodhisatto kassakakule nibbattitvā vayappatto kasikammena jīvikaṁ kappesi.",
  "atk-s0513a20:665_1": "Tasmiṁ kāle eko vāṇijo gadrabhabhārakena vohāraṁ karonto vicarati.",
  "atk-s0513a20:665_2": "So gatagataṭṭhāne gadrabhassa piṭṭhito bhaṇḍikaṁ otāretvā gadrabhaṁ sīhacammena pārupitvā sāliyavakhettesu vissajjeti.",
  "atk-s0513a20:665_3": "Khettarakkhakā taṁ disvā ‘‘sīho’’ti saññāya upasaṅkamituṁ na sakkonti.",
  "atk-s0513a20:665_4": "Athekadivasaṁ so vāṇijo ekasmiṁ gāmadvāre nivāsaṁ gahetvā pātarāsaṁ pacāpento tato gadrabhaṁ sīhacammaṁ pārupitvā yavakhette vissajjesi.",
  "atk-s0513a20:665_5": "Khettarakkhakā ‘‘sīho’’ti saññāya taṁ upasaṅkamituṁ asakkontā gehaṁ gantvā ārocesuṁ.",
  "atk-s0513a20:665_6": "Sakalagāmavāsino āvudhāni gahetvā saṅkhe dhamentā bheriyo vādentā khettasamīpaṁ gantvā unnadiṁsu,",
  "atk-s0513a20:665_7": "gadrabho maraṇabhayabhīto gadrabharavaṁ ravi.",
  "atk-s0513a20:665_8": "Athassa gadrabhabhāvaṁ ñatvā bodhisatto paṭhamaṁ gāthamāha –",
  "atk-s0513a20:666_0": "77.",
  "atk-s0513a20:667_0": " ‘‘Netaṁ sīhassa naditaṁ, na byagghassa na dīpino;",
  "atk-s0513a20:668_0": "Pāruto sīhacammena, jammo nadati gadrabho’’ti.",
  "atk-s0513a20:669_0": "Tattha jammoti lāmako.",
  "atk-s0513a20:669_1": "Gāmavāsinopi tassa gadrabhabhāvaṁ ñatvā taṁ aṭṭhīni bhañjantā pothetvā sīhacammaṁ ādāya agamaṁsu.",
  "atk-s0513a20:670_0": "Atha so vāṇijo āgantvā taṁ byasanabhāvappattaṁ gadrabhaṁ disvā dutiyaṁ gāthamāha –",
  "atk-s0513a20:671_0": "78.",
  "atk-s0513a20:672_0": " ‘‘Cirampi kho taṁ khādeyya, gadrabho haritaṁ yavaṁ;",
  "atk-s0513a20:673_0": "Pāruto sīhacammena, ravamānova dūsayī’’ti.",
  "atk-s0513a20:674_0": "Tattha tanti nipātamattaṁ,",
  "atk-s0513a20:674_1": "ayaṁ gadrabho attano gadrabhabhāvaṁ ajānāpetvā sīhacammena pāruto cirampi kālaṁ haritaṁ yavaṁ khādeyyāti attho.",
  "atk-s0513a20:674_2": "Ravamānova dūsayīti attano pana gadrabharavaṁ ravamānovesa attānaṁ dūsayi,",
  "atk-s0513a20:674_3": "natthettha sīhacammassa dosoti.",
  "atk-s0513a20:674_4": "Tasmiṁ evaṁ kathenteyeva gadrabho tattheva nipanno mari, vāṇijopi taṁ pahāya pakkāmi.",
  "atk-s0513a20:675_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā vāṇijo devadatto ahosi, gadrabho kokāliko,",
  "atk-s0513a20:675_1": "paṇḍitakassako pana ahameva ahosi’’nti.",
  "atk-s0513a20:676_0": "Sīhacammajātakavaṇṇanā navamā.",
  "atk-s0513a20:678_0": " [190] 10. Sīlānisaṁsajātakavaṇṇanā",
  "atk-s0513a20:679_0": "Passasaddhāya sīlassāti idaṁ satthā jetavane viharanto ekaṁ saddhaṁ upāsakaṁ ārabbha kathesi.",
  "atk-s0513a20:679_1": "So kira saddho pasanno ariyasāvako ekadivasaṁ jetavanaṁ gacchanto sāyaṁ aciravatinadītīraṁ gantvā nāvike nāvaṁ tīre ṭhapetvā dhammassavanatthāya gate titthe nāvaṁ adisvā buddhārammaṇaṁ pītiṁ gahetvā nadiṁ otari, pādā udakamhi na osīdiṁsu.",
  "atk-s0513a20:679_2": "So pathavītale gacchanto viya vemajjhaṁ gatakāle vīciṁ passi.",
  "atk-s0513a20:679_3": "Athassa buddhārammaṇā pīti mandā jātā, pādā osīdituṁ ārabhiṁsu,",
  "atk-s0513a20:679_4": "so puna buddhārammaṇaṁ pītiṁ daḷhaṁ katvā udakapiṭṭheneva gantvā jetavanaṁ pavisitvā satthāraṁ vanditvā ekamantaṁ nisīdi.",
  "atk-s0513a20:679_5": "Satthā tena saddhiṁ paṭisanthāraṁ katvā ‘‘upāsaka,",
  "atk-s0513a20:679_6": "kacci maggaṁ āgacchanto appakilamathena āgatosī’’ti pucchitvā ‘‘bhante,",
  "atk-s0513a20:679_7": "buddhārammaṇaṁ pītiṁ gahetvā udakapiṭṭhe patiṭṭhaṁ labhitvā pathaviṁ maddanto viya āgatomhī’’ti vutte ‘‘na kho pana, upāsaka,",
  "atk-s0513a20:679_8": "tvaññeva buddhaguṇe anussaritvā patiṭṭhaṁ laddho,",
  "atk-s0513a20:679_9": "pubbepi upāsakā samuddamajjhe nāvāya bhinnāya buddhaguṇe anussarantā patiṭṭhaṁ labhiṁsū’’ti vatvā tena yācito atītaṁ āhari.",
  "atk-s0513a20:680_0": "Atīte kassapasammāsambuddhakāle sotāpanno ariyasāvako ekena nhāpitakuṭumbikena saddhiṁ nāvaṁ abhiruhi,",
  "atk-s0513a20:680_1": "tassa nhāpitassa bhariyā ‘‘ayya,",
  "atk-s0513a20:680_2": "imassa sukhadukkhaṁ tava bhāro’’ti nhāpitaṁ tassa upāsakassa hatthe nikkhipi.",
  "atk-s0513a20:680_3": "Atha sā nāvā sattame divase samuddamajjhe bhinnā,",
  "atk-s0513a20:680_4": "tepi dve janā ekasmiṁ phalake nipannā ekaṁ dīpakaṁ pāpuṇiṁsu.",
  "atk-s0513a20:680_5": "Tattha so nhāpito sakuṇe māretvā pacitvā khādanto upāsakassapi deti.",
  "atk-s0513a20:680_6": "Upāsako ‘‘alaṁ mayha’’nti na khādati.",
  "atk-s0513a20:680_7": "So cintesi – ‘‘imasmiṁ ṭhāne amhākaṁ ṭhapetvā tīṇi saraṇāni aññā patiṭṭhā natthī’’ti.",
  "atk-s0513a20:680_8": "So tiṇṇaṁ ratanānaṁ guṇe anussari.",
  "atk-s0513a20:680_9": "Athassānusarantassa tasmiṁ dīpake nibbatto nāgarājā attano sarīraṁ mahānāvaṁ katvā māpesi,",
  "atk-s0513a20:680_10": "samuddadevatā niyāmako ahosi,",
  "atk-s0513a20:680_11": "nāvā sattahi ratanehi pūrayittha,",
  "atk-s0513a20:680_12": "tayo kūpakā indanīlamaṇimayā ahesuṁ, suvaṇṇamayo laṅkāro, rajatamayāni yottāni, suvaṇṇamayāni yaṭṭhiphiyāni.",
  "atk-s0513a20:681_0": "Samuddadevatā nāvāya ṭhatvā ‘‘atthi jambudīpagamikā’’ti ghosesi.",
  "atk-s0513a20:681_1": "Upāsako ‘‘mayaṁ gamissāmā’’ti āha. Tena hi ehi, nāvaṁ abhiruhāti.",
  "atk-s0513a20:681_2": "So nāvaṁ abhiruhitvā nhāpitaṁ pakkosi,",
  "atk-s0513a20:681_3": "samuddadevatā – ‘‘tuyhaññeva labbhati, na etassā’’ti āha. ‘‘Kiṁkāraṇā’’ti?",
  "atk-s0513a20:681_4": "‘‘Etassa sīlaguṇācāro natthi, taṁ kāraṇaṁ. Ahañhi tuyhaṁ nāvaṁ āhariṁ, na etassā’’ti. ‘‘Hotu,",
  "atk-s0513a20:681_5": "ahaṁ attanā dinnadānena rakkhitasīlena bhāvitabhāvanāya etassa pattiṁ dammī’’ti. Nhāpito ‘‘anumodāmi, sāmī’’ti āha.",
  "atk-s0513a20:681_6": "Devatā ‘‘idāni gaṇhissāmī’’ti tampi āropetvā ubhopi jane samuddā nikkhāmetvā nadiyā bārāṇasiṁ gantvā attano ānubhāvena dvinnampi tesaṁ gehe dhanaṁ patiṭṭhapetvā ‘‘paṇḍiteheva saddhiṁ saṁsaggo nāma kātabbo.",
  "atk-s0513a20:681_7": "Sace hi imassa nhāpitassa iminā upāsakena saddhiṁ saṁsaggo nābhavissa,",
  "atk-s0513a20:681_8": "samuddamajjheyeva nassissā’’ti paṇḍitasaṁsaggaguṇaṁ kathayamānā imā gāthā avoca –",
  "atk-s0513a20:682_0": "79.",
  "atk-s0513a20:683_0": " ‘‘Passa saddhāya sīlassa, cāgassa ca ayaṁ phalaṁ;",
  "atk-s0513a20:684_0": "Nāgo nāvāya vaṇṇena, saddhaṁ vahatupāsakaṁ.",
  "atk-s0513a20:685_0": "80.",
  "atk-s0513a20:686_0": " ‘‘Sabbhireva samāsetha, sabbhi kubbetha santhavaṁ;",
  "atk-s0513a20:687_0": "Satañhi sannivāsena, sotthiṁ gacchati nhāpito’’ti.",
  "atk-s0513a20:688_0": "Tattha passāti kañci aniyametvā passathāti ālapati.",
  "atk-s0513a20:688_1": "Saddhāyāti lokiyalokuttarāya saddhāya. Sīlepi eseva nayo.",
  "atk-s0513a20:688_2": "Cāgassāti deyyadhammapariccāgassa ceva kilesapariccāgassa ca. Ayaṁ phalanti idaṁ phalaṁ, guṇaṁ ānisaṁsanti attho.",
  "atk-s0513a20:688_3": "Atha vā cāgassa ca phalaṁ passa,",
  "atk-s0513a20:688_4": "ayaṁ nāgo nāvāya vaṇṇenāti evampettha attho daṭṭhabbo.",
  "atk-s0513a20:688_5": "Nāvāya vaṇṇenāti nāvāya saṇṭhānena.",
  "atk-s0513a20:688_6": "Saddhanti tīsu ratanesu patiṭṭhitasaddhaṁ. Sabbhirevāti paṇḍitehiyeva . Samāsethāti ekato āvaseyya, upavaseyyāti attho. Kubbethāti kareyya. Santhavanti mittasanthavaṁ.",
  "atk-s0513a20:688_7": "Taṇhāsanthavo pana kenacipi saddhiṁ na kātabbo. Nhāpitoti nhāpitakuṭumbiko. ‘‘Nahāpito’’tipi pāṭho.",
  "atk-s0513a20:689_0": "Evaṁ samuddadevatā ākāse ṭhatvā dhammaṁ desetvā ovaditvā nāgarājānaṁ gaṇhitvā attano vimānameva agamāsi.",
  "atk-s0513a20:690_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne upāsako sakadāgāmiphale patiṭṭhahi.",
  "atk-s0513a20:690_1": "‘‘Tadā sotāpannaupāsako parinibbāyi, nāgarājā sāriputto ahosi,",
  "atk-s0513a20:690_2": "samuddadevatā pana ahameva ahosi’’nti.",
  "atk-s0513a20:691_0": "Sīlānisaṁsajātakavaṇṇanā dasamā.",
  "atk-s0513a20:692_0": "Asadisavaggo catuttho.",
  "atk-s0513a20:693_0": "Tassuddānaṁ –",
  "atk-s0513a20:694_0": "Asadisañca saṅgāmaṁ, vālodakaṁ giridattaṁ;",
  "atk-s0513a20:695_0": "Nabhirati dadhivāhaṁ, catumaṭṭhaṁ sīhakoṭṭhaṁ;",
  "atk-s0513a20:696_0": "Sīhacammaṁ sīlānisaṁsaṁ.",
  "atk-s0513a20:697_0": "5. Ruhakavaggo",
  "atk-s0513a20:699_0": " [191] 1. Ruhakajātakavaṇṇanā",
  "atk-s0513a20:700_0": "Apiruhaka chinnāpīti idaṁ satthā jetavane viharanto purāṇadutiyikāpalobhanaṁ ārabbha kathesi.",
  "atk-s0513a20:700_1": "Vatthu aṭṭhakanipāte indriyajātake (jā. 1.8.60 ādayo) āvibhavissati.",
  "atk-s0513a20:700_2": "Satthā pana taṁ bhikkhuṁ ‘‘ayaṁ te bhikkhu itthī anatthakārikā,",
  "atk-s0513a20:700_3": "pubbepi te esā sarājikāya parisāya majjhe lajjāpetvā gehā nikkhamanākāraṁ kāresī’’ti vatvā tena yācito atītaṁ āhari.",
  "atk-s0513a20:701_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi nibbattitvā vayappatto pitu accayena rajje patiṭṭhāya dhammena rajjaṁ kāresi.",
  "atk-s0513a20:701_1": "Tassa ruhako nāma purohito ahosi,",
  "atk-s0513a20:701_2": "tassa purāṇī nāma brāhmaṇī bhariyā.",
  "atk-s0513a20:701_3": "Rājā brāhmaṇassa assabhaṇḍakena alaṅkaritvā assaṁ adāsi.",
  "atk-s0513a20:701_4": "So taṁ assaṁ āruyha rañño upaṭṭhānaṁ gacchati.",
  "atk-s0513a20:701_5": "Atha naṁ alaṅkataassassa piṭṭhe nisīditvā gacchantaṁ āgacchantañca disvā tahiṁ tahiṁ ṭhitā manussā ‘‘aho assassa rūpaṁ,",
  "atk-s0513a20:701_6": "aho asso sobhatī’’ti assameva pasaṁsanti.",
  "atk-s0513a20:701_7": "So gehaṁ āgantvā pāsādaṁ abhiruyha bhariyaṁ āmantesi – ‘‘bhadde ,",
  "atk-s0513a20:701_8": "amhākaṁ asso ativiya sobhati,",
  "atk-s0513a20:701_9": "ubhosu passesu ṭhitā manussā amhākaṁ assameva vaṇṇentī’’ti.",
  "atk-s0513a20:701_10": "Sā pana brāhmaṇī thokaṁ chinnikā dhuttikadhātukā, tena naṁ evamāha – ‘‘ayya,",
  "atk-s0513a20:701_11": "tvaṁ assassa sobhanakāraṇaṁ na jānāsi,",
  "atk-s0513a20:701_12": "ayaṁ asso attano alaṅkataṁ assabhaṇḍakaṁ nissāya sobhati,",
  "atk-s0513a20:701_13": "sace tvampi asso viya sobhitukāmo assabhaṇḍakaṁ piḷandhitvā antaravīthiṁ oruyha asso viya pāde koṭṭayamāno gantvā rājānaṁ passa, rājāpi taṁ vaṇṇayissati,",
  "atk-s0513a20:701_14": "manussāpi taññeva vaṇṇayissantī’’ti.",
  "atk-s0513a20:702_0": "So ummattakajātiko brāhmaṇo tassā vacanaṁ sutvā ‘‘iminā nāma kāraṇena sā maṁ vadatī’’ti ajānitvā tathāsaññī hutvā tathā akāsi. Ye ye passanti,",
  "atk-s0513a20:702_1": "te te parihāsaṁ karontā ‘‘sobhati ācariyo’’ti vadiṁsu. Rājā pana naṁ ‘‘kiṁ, ācariya, pittaṁ te kupitaṁ ,",
  "atk-s0513a20:702_2": "ummattakosi jāto’’tiādīni vatvā lajjāpesi.",
  "atk-s0513a20:702_3": "Tasmiṁ kāle brāhmaṇo ‘‘ayuttaṁ mayā kata’’nti lajjito brāhmaṇiyā kujjhitvā ‘‘tāyamhi sarājikāya parisāya antare lajjāpito,",
  "atk-s0513a20:702_4": "pothetvā taṁ nikkaḍḍhissāmī’’ti gehaṁ agamāsi.",
  "atk-s0513a20:702_5": "Dhuttikabrāhmaṇī tassa kujjhitvā āgamanabhāvaṁ ñatvā puretaraññeva cūḷadvārena nikkhamitvā rājanivesanaṁ gantvā catūhapañcāhaṁ tattheva ahosi.",
  "atk-s0513a20:702_6": "Rājā taṁ kāraṇaṁ ñatvā purohitaṁ pakkosāpetvā ‘‘ācariya,",
  "atk-s0513a20:702_7": "mātugāmassa nāma doso hotiyeva,",
  "atk-s0513a20:702_8": "brāhmaṇiyā khamituṁ vaṭṭatī’’ti khamāpanatthāya paṭhamaṁ gāthamāha –",
  "atk-s0513a20:703_0": "81.",
  "atk-s0513a20:704_0": " ‘‘Api ruhaka chinnāpi, jiyā sandhīyate puna;",
  "atk-s0513a20:705_0": "Sandhīyassu purāṇiyā, mā kodhassa vasaṁ gamī’’ti.",
  "atk-s0513a20:706_0": "Tatrāyaṁ saṅkhepattho – bho ruhaka,",
  "atk-s0513a20:706_1": "nanu chinnāpi dhanujiyā puna sandhīyati ghaṭīyati,",
  "atk-s0513a20:706_2": "evameva tvampi purāṇiyā saddhiṁ sandhīyassu, kodhassa vasaṁ mā gamīti.",
  "atk-s0513a20:707_0": "Taṁ sutvā ruhako dutiyaṁ gāthamāha –",
  "atk-s0513a20:708_0": "82.",
  "atk-s0513a20:709_0": " ‘‘Vijjamānesu vākesu, vijjamānesu kārisu;",
  "atk-s0513a20:710_0": "Aññaṁ jiyaṁ karissāmi, alaññeva purāṇiyā’’ti.",
  "atk-s0513a20:711_0": "Tassattho – mahārāja,",
  "atk-s0513a20:711_1": "dhanukāramuduvākesu ca jiyakārakesu ca manussesu vijjamānesu aññaṁ jiyaṁ karissāmi,",
  "atk-s0513a20:711_2": "imāya chinnāya purāṇiyā jiyāya alaṁ, natthi me koci atthoti.",
  "atk-s0513a20:711_3": "Evañca pana vatvā taṁ nīharitvā aññaṁ brāhmaṇiṁ ānesi.",
  "atk-s0513a20:712_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne ukkaṇṭhitabhikkhu sotāpattiphale patiṭṭhahi. ‘‘Tadā, brāhmaṇī, purāṇadutiyikā ahosi, ruhako ukkaṇṭhitabhikkhu,",
  "atk-s0513a20:712_1": "bārāṇasirājā pana ahameva ahosi’’nti.",
  "atk-s0513a20:713_0": "Ruhakajātakavaṇṇanā paṭhamā.",
  "atk-s0513a20:715_0": " [192] 2. Sirikāḷakaṇṇijātakavaṇṇanā",
  "atk-s0513a20:716_0": "Itthīsiyā rūpavatīti idaṁ sirikāḷakaṇṇijātakaṁ mahāumaṅgajātake āvibhavissati.",
  "atk-s0513a20:717_0": "Sirikāḷakaṇṇijātakavaṇṇanā dutiyā.",
  "atk-s0513a20:719_0": " [193] 3. Cūḷapadumajātakavaṇṇanā",
  "atk-s0513a20:720_0": "Ayameva sā ahamapi so anaññoti idaṁ satthā jetavane viharanto ukkaṇṭhitabhikkhuṁ ārabbha kathesi. Vatthu ummādantījātake (jā. 2.20.57 ādayo) āvibhavissati.",
  "atk-s0513a20:720_1": "So pana bhikkhu satthārā ‘‘saccaṁ kira tvaṁ, bhikkhu,",
  "atk-s0513a20:720_2": "ukkaṇṭhito’’ti vutte ‘‘saccaṁ,",
  "atk-s0513a20:720_3": "bhagavā’’ti vatvā ‘‘kena pana tvaṁ ukkaṇṭhāpito’’ti vutte ‘‘ahaṁ, bhante,",
  "atk-s0513a20:720_4": "ekaṁ alaṅkatapaṭiyattaṁ mātugāmaṁ disvā kilesānuvattako hutvā ukkaṇṭhitomhī’’ti āha. Atha naṁ satthā ‘‘bhikkhu,",
  "atk-s0513a20:720_5": "mātugāmo nāma akataññū mittadubbhī bahumāyā,",
  "atk-s0513a20:720_6": "porāṇakapaṇḍitāpi attano dakkhiṇajāṇulohitaṁ pāyetvā yāvajīvitadānampi datvā mātugāmassa cittaṁ na labhiṁsū’’ti vatvā atītaṁ āhari.",
  "atk-s0513a20:721_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi nibbatti,",
  "atk-s0513a20:721_1": "nāmaggahaṇadivase cassa ‘‘padumakumāro’’ti nāmaṁ akaṁsu.",
  "atk-s0513a20:721_2": "Tassa aparena cha kaniṭṭhabhātikā ahesuṁ.",
  "atk-s0513a20:721_3": "Te sattapi janā anupubbena vuḍḍhippattā gharāvāsaṁ gahetvā rañño sahāyā viya vicaranti.",
  "atk-s0513a20:721_4": "Athekadivasaṁ rājā rājaṅgaṇaṁ olokento ṭhito te mahāparivārena rājupaṭṭhānaṁ āgacchante disvā ‘‘ime maṁ vadhitvā rajjampi gaṇheyyu’’nti āsaṅkaṁ uppādetvā te pakkosāpetvā – ‘‘tātā,",
  "atk-s0513a20:721_5": "tumhe imasmiṁ nagare vasituṁ na labhatha,",
  "atk-s0513a20:721_6": "aññattha gantvā mama accayena āgantvā kulasantakaṁ rajjaṁ gaṇhathā’’ti āha.",
  "atk-s0513a20:721_7": "Te pitu vacanaṁ sampaṭicchitvā roditvā kanditvā attano attano gharāni gantvā pajāpatiyo ādāya ‘‘yattha vā tattha vā gantvā jīvissāmā’’ti nagarā nikkhamitvā maggaṁ gacchantā ekaṁ kantāraṁ patvā annapānaṁ alabhamānā khudaṁ adhivāsetuṁ asakkontā ‘‘mayaṁ jīvamānā itthiyo labhissāmā’’ti kaniṭṭhassa bhariyaṁ māretvā terasa koṭṭhāse katvā maṁsaṁ khādiṁsu.",
  "atk-s0513a20:721_8": "Bodhisatto attano ca bhariyāya ca laddhakoṭṭhāsesu ekaṁ ṭhapetvā ekaṁ dvepi khādiṁsu.",
  "atk-s0513a20:721_9": "Evaṁ cha divase cha itthiyo māretvā maṁsaṁ khādiṁsu.",
  "atk-s0513a20:722_0": "Bodhisatto pana divase divase ekekaṁ ṭhapetvā cha koṭṭhāse ṭhapesi.",
  "atk-s0513a20:722_1": "Sattame divase ‘‘bodhisattassa bhariyaṁ māressāmā’’ti vutte bodhisatto te cha koṭṭhāse tesaṁ datvā ‘‘ajja tāva ime cha koṭṭhāse khādatha,",
  "atk-s0513a20:722_2": "sve jānissāmā’’ti vatvā tesaṁ maṁsaṁ khāditvā niddāyanakāle bhariyaṁ gahetvā palāyi.",
  "atk-s0513a20:722_3": "Sā thokaṁ gantvā ‘‘gantuṁ na sakkomi, sāmī’’ti āha.",
  "atk-s0513a20:722_4": "Atha naṁ bodhisatto khandhenādāya aruṇuggamanavelāya kantārā nikkhami.",
  "atk-s0513a20:722_5": "Sā sūriye uggate ‘‘pipāsitāmhi, sāmī’’ti āha. Bodhisatto ‘‘udakaṁ natthi,",
  "atk-s0513a20:722_6": "bhadde’’ti vatvā punappunaṁ kathite khaggena dakkhiṇajāṇukaṁ paharitvā – ‘‘bhadde, pānīyaṁ natthi,",
  "atk-s0513a20:722_7": "idaṁ pana me dakkhiṇajāṇulohitaṁ pivamānā nisīdāhī’’ti āha. Sā tathā akāsi.",
  "atk-s0513a20:722_8": "Te anupubbena mahāgaṅgaṁ patvā pivitvā ca nhatvā ca phalāphalaṁ khāditvā phāsukaṭṭhāne vissamitvā ekasmiṁ gaṅgānivattane assamapadaṁ māpetvā vāsaṁ kappesuṁ.",
  "atk-s0513a20:723_0": "Athekadivasaṁ uparigaṅgāya rājāparādhikaṁ coraṁ hatthapāde ca kaṇṇanāsañca chinditvā ekasmiṁ ambaṇake nipajjāpetvā mahāgaṅgāya pavāhesuṁ.",
  "atk-s0513a20:723_1": "So mahantaṁ aṭṭassaraṁ karonto taṁ ṭhānaṁ pāpuṇi.",
  "atk-s0513a20:723_2": "Bodhisatto tassa karuṇaṁ paridevitasaddaṁ sutvā ‘‘dukkhappatto satto mayi ṭhite mā nassī’’ti gaṅgātīraṁ gantvā taṁ uttāretvā assamapadaṁ ānetvā kāsāvadhovanalepanādīhi vaṇapaṭikammaṁ akāsi.",
  "atk-s0513a20:723_3": "Bhariyā panassa ‘‘evarūpaṁ nāma dussīlaṁ kuṇṭhaṁ gaṅgāya āvāhetvā paṭijagganto vicaratī’’ti vatvā taṁ kuṇṭhaṁ jigucchamānā niṭṭhubhantī vicarati.",
  "atk-s0513a20:723_4": "Bodhisatto tassa vaṇesu saṁviruḷhesu bhariyāya saddhiṁ taṁ assamapadeyeva ṭhapetvā aṭavito phalāphalāni āharitvā tañca bhariyañca posesi.",
  "atk-s0513a20:723_5": "Tesu evaṁ vasantesu sā itthī etasmiṁ kuṇṭhe paṭibaddhacittā hutvā tena saddhiṁ anācāraṁ caritvā ekenupāyena bodhisattaṁ māretukāmā hutvā evamāha – ‘‘sāmi,",
  "atk-s0513a20:723_6": "ahaṁ tumhākaṁ aṁse nisīditvā kantārā nikkhamamānā ekaṁ pabbataṁ oloketvā ayye pabbatamhi nibbattadevate ‘sace ahaṁ sāmikena saddhiṁ arogā jīvitaṁ labhissāmi,",
  "atk-s0513a20:723_7": "balikammaṁ te karissāmī’ti āyāciṁ, sā maṁ idāni uttāseti, karomassā balikamma’’nti.",
  "atk-s0513a20:723_8": "Bodhisatto taṁ māyaṁ ajānanto ‘‘sādhū’’ti sampaṭicchitvā balikammaṁ sajjetvā tāya balibhājanaṁ gāhāpetvā pabbatamatthakaṁ abhiruhi.",
  "atk-s0513a20:723_9": "Atha naṁ sā evamāha – ‘‘sāmi,",
  "atk-s0513a20:723_10": "devatāyapi tvaññeva uttamadevatā,",
  "atk-s0513a20:723_11": "paṭhamaṁ tāva taṁ vanapupphehi pūjetvā padakkhiṇaṁ katvā vanditvā pacchā devatāya balikammaṁ karissāmī’’ti.",
  "atk-s0513a20:723_12": "Sā bodhisattaṁ papātābhimukhaṁ ṭhapetvā vanapupphehi pūjetvā padakkhiṇaṁ katvā vanditukāmā viya hutvā piṭṭhipasse ṭhatvā piṭṭhiyaṁ paharitvā papāte pātetvā ‘‘diṭṭhā me paccāmittassa piṭṭhī’’ti tuṭṭhamānasā pabbatā orohitvā kuṇṭhassa santikaṁ agamāsi.",
  "atk-s0513a20:724_0": "Bodhisattopi papātānusārena pabbatā patanto udumbararukkhamatthake ekasmiṁ akaṇṭake pattasañchanne gumbe laggi,",
  "atk-s0513a20:724_1": "heṭṭhāpabbataṁ pana orohituṁ na sakkā.",
  "atk-s0513a20:724_2": "So udumbaraphalāni khāditvā sākhantare nisīdi.",
  "atk-s0513a20:724_3": "Atheko mahāsarīro godharājā heṭṭhāpabbatapādato abhiruhitvā tasmiṁ udumbaraphalāni khādati.",
  "atk-s0513a20:724_4": "So taṁ divasaṁ bodhisattaṁ disvā palāyi,",
  "atk-s0513a20:724_5": "punadivase āgantvā ekasmiṁ passe phalāni khāditvā pakkāmi.",
  "atk-s0513a20:724_6": "So evaṁ punappunaṁ āgacchanto bodhisattena saddhiṁ vissāsaṁ āpajjitvā ‘‘tvaṁ imaṁ ṭhānaṁ kena kāraṇena āgatosī’’ti pucchitvā ‘‘iminā nāma kāraṇenā’’ti vutte ‘‘tena hi mā bhāyī’’ti vatvā bodhisattaṁ attano piṭṭhiyaṁ nipajjāpetvā otāretvā araññato nikkhamitvā mahāmagge ṭhapetvā ‘‘tvaṁ iminā maggena gacchāhī’’ti uyyojetvā araññameva pāvisi.",
  "atk-s0513a20:724_7": "Bodhisatto ekaṁ gāmakaṁ gantvā tattheva vasanto pitu kālakatabhāvaṁ sutvā bārāṇasiṁ gantvā kulasantake rajje patiṭṭhāya padumarājā nāma hutvā dasa rājadhamme akopetvā dhammena rajjaṁ kārento catūsu nagaradvāresu nagaramajjhe nivesanadvāreti cha dānasālāyo kāretvā devasikaṁ cha satasahassāni vissajjetvā dānaṁ adāsi.",
  "atk-s0513a20:725_0": "Sāpi kho itthī taṁ kuṇṭhaṁ khandhe nisīdāpetvā araññā nikkhamitvā manussapathe bhikkhaṁ caramānā yāgubhattaṁ saṁharitvā taṁ kuṇṭhaṁ posesi.",
  "atk-s0513a20:725_1": "Manussā ‘‘ayaṁ te kiṁ hotī’’ti pucchiyamānā ‘‘ahaṁ etassa mātuladhītā, pitucchāputto me eso, etasseva maṁ adaṁsu,",
  "atk-s0513a20:725_2": "sāhaṁ vajjhappattampi attano sāmikaṁ ukkhipitvā pariharantī bhikkhaṁ caritvā posemī’’ti.",
  "atk-s0513a20:725_3": "Manussā ‘‘ayaṁ patibbatā’’ti tato paṭṭhāya bahutaraṁ yāgubhattaṁ adaṁsu.",
  "atk-s0513a20:725_4": "Apare pana janā evamāhaṁsu – ‘‘tvaṁ mā evaṁ vicari,",
  "atk-s0513a20:725_5": "padumarājā bārāṇasiyaṁ rajjaṁ kāreti,",
  "atk-s0513a20:725_6": "sakalajambudīpaṁ saṅkhobhetvā dānaṁ deti, so taṁ disvā tussissati,",
  "atk-s0513a20:725_7": "tuṭṭho te bahuṁ dhanaṁ dassati,",
  "atk-s0513a20:725_8": "tava sāmikaṁ idheva nisīdāpetvā gacchā’’ti thiraṁ katvā vettapacchiṁ adaṁsu.",
  "atk-s0513a20:725_9": "Sā anācārā taṁ kuṇṭhaṁ vettapacchiyaṁ nisīdāpetvā pacchiṁ ukkhipitvā bārāṇasiṁ gantvā dānasālāsu bhuñjamānā vicarati.",
  "atk-s0513a20:725_10": "Bodhisatto alaṅkatahatthikkhandhavaragato dānaggaṁ gantvā aṭṭhannaṁ vā dasannaṁ vā sahatthā dānaṁ datvā puna gehaṁ gacchati .",
  "atk-s0513a20:725_11": "Sā anācārā taṁ kuṇṭhaṁ pacchiyaṁ nisīdāpetvā pacchiṁ ukkhipitvā tassa gamanamagge aṭṭhāsi.",
  "atk-s0513a20:726_0": "Rājā disvā ‘‘kiṁ eta’’nti pucchi. ‘‘Ekā, deva, patibbatā’’ti.",
  "atk-s0513a20:726_1": "Atha naṁ pakkosāpetvā sañjānitvā kuṇṭhaṁ pacchiyā nīharāpetvā ‘‘ayaṁ te kiṁ hotī’’ti pucchi. Sā ‘‘pitucchāputto me, deva, kuladattiko sāmiko’’ti āha.",
  "atk-s0513a20:726_2": "Manussā taṁ antaraṁ ajānantā ‘‘aho patibbatā’’tiādīni vatvā taṁ anācāritthiṁ vaṇṇayiṁsu.",
  "atk-s0513a20:726_3": "Puna rājā ‘‘ayaṁ te kuṇṭho kuladattiko sāmiko’’ti pucchi.",
  "atk-s0513a20:726_4": "Sā rājānaṁ asañjānantī ‘‘āma, devā’’ti sūrā hutvā kathesi.",
  "atk-s0513a20:726_5": "Atha naṁ rājā ‘‘kiṁ esa bārāṇasirañño putto,",
  "atk-s0513a20:726_6": "nanu tvaṁ padumakumārassa bhariyā asukarañño dhītā,",
  "atk-s0513a20:726_7": "asukā nāma mama jāṇulohitaṁ pivitvā imasmiṁ kuṇṭhe paṭibaddhacittā maṁ papāte pātesi.",
  "atk-s0513a20:726_8": "Sā idāni tvaṁ nalāṭena maccuṁ gahetvā maṁ ‘mato’ti maññamānā imaṁ ṭhānaṁ āgatā,",
  "atk-s0513a20:726_9": "nanu ahaṁ jīvāmī’’ti vatvā amacce āmantetvā ‘‘bho,",
  "atk-s0513a20:726_10": "amaccā nanu cāhaṁ tumhehi puṭṭho evaṁ kathesiṁ ‘mama kaniṭṭhabhātikā cha itthiyo māretvā maṁsaṁ khādiṁsu,",
  "atk-s0513a20:726_11": "ahaṁ pana mayhaṁ bhariyaṁ arogaṁ katvā gaṅgātīraṁ netvā assamapade vasanto ekaṁ vajjhappattaṁ kuṇṭhaṁ uttāretvā paṭijaggiṁ.",
  "atk-s0513a20:726_12": "Sā itthī etasmiṁ paṭibaddhacittā maṁ pabbatapāde pātesi.",
  "atk-s0513a20:726_13": "Ahaṁ attano mettacittatāya jīvitaṁ labhi’nti. Yāya ahaṁ pabbatā pātito, na sā aññā, esā dussīlā,",
  "atk-s0513a20:726_14": "sopi vajjhappatto kuṇṭho na añño,",
  "atk-s0513a20:726_15": "ayamevā’’ti vatvā imā gāthā avoca –",
  "atk-s0513a20:727_0": "85.",
  "atk-s0513a20:728_0": "‘‘Ayameva sā ahamapi so anañño,",
  "atk-s0513a20:728_1": "ayameva so hatthacchinno anañño;",
  "atk-s0513a20:729_0": "Yamāha ‘komārapatī mama’nti,",
  "atk-s0513a20:729_1": "vajjhitthiyo natthi itthīsu saccaṁ.",
  "atk-s0513a20:730_0": "86.",
  "atk-s0513a20:731_0": "‘‘Imañca jammaṁ musalena hantvā,",
  "atk-s0513a20:731_1": "luddaṁ chavaṁ paradārūpaseviṁ;",
  "atk-s0513a20:732_0": "Imissā ca naṁ pāpapatibbatāya,",
  "atk-s0513a20:732_1": "jīvantiyā chindatha kaṇṇanāsa’’nti.",
  "atk-s0513a20:733_0": "Tattha yamāha komārapatī mamanti yaṁ esā ‘‘ayaṁ me, komārapati, kuladattiko sāmiko’’ti āha, ayameva so, na añño. ‘‘Yamāhu , komārapatī’’tipi pāṭho.",
  "atk-s0513a20:733_1": "Ayameva hi potthakesu likhito, tassāpi ayamevattho,",
  "atk-s0513a20:733_2": "vacanavipallāso panettha veditabbo. Yañhi raññā vuttaṁ, tadeva idha āgataṁ.",
  "atk-s0513a20:733_3": "Vajjhitthiyoti itthiyo nāma vajjhā vadhitabbā eva.",
  "atk-s0513a20:733_4": "Natthi itthīsu saccanti etāsu sabhāvo nāmeko natthi.",
  "atk-s0513a20:733_5": "‘‘Imañca jamma’’ntiādi dvinnampi tesaṁ daṇḍāṇāpanavasena vuttaṁ. Tattha jammanti lāmakaṁ.",
  "atk-s0513a20:733_6": "Musalena hantvāti musalena hanitvā pothetvā aṭṭhīni bhañjitvā cuṇṇavicuṇṇaṁ katvā. Luddanti dāruṇaṁ.",
  "atk-s0513a20:733_7": "Chavanti guṇābhāvena nijjīvaṁ matasadisaṁ.",
  "atk-s0513a20:733_8": "Imissāca nanti ettha nanti nipātamattaṁ,",
  "atk-s0513a20:733_9": "imissā ca pāpapatibbatāya anācārāya dussīlāya jīvantiyāva kaṇṇanāsaṁ chindathāti attho.",
  "atk-s0513a20:734_0": "Bodhisatto kodhaṁ adhivāsetuṁ asakkonto evaṁ tesaṁ daṇḍaṁ āṇāpetvāpi na tathā kāresi .",
  "atk-s0513a20:734_1": "Kopaṁ pana mandaṁ katvā yathā sā pacchiṁ sīsato oropetuṁ na sakkoti,",
  "atk-s0513a20:734_2": "evaṁ gāḷhataraṁ bandhāpetvā kuṇṭhaṁ tattha pakkhipāpetvā attano vijitā nīharāpesi.",
  "atk-s0513a20:735_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a20:735_1": "‘‘Tadā cha bhātaro aññatarā therā ahesuṁ, bhariyā ciñcamāṇavikā, kuṇṭho devadatto, godharājā ānando,",
  "atk-s0513a20:735_2": "padumarājā pana ahameva ahosi’’nti.",
  "atk-s0513a20:736_0": "Cūḷapadumajātakavaṇṇanā tatiyā.",
  "atk-s0513a20:738_0": " [194] 4. Maṇicorajātakavaṇṇanā",
  "atk-s0513a20:739_0": "Na santi devā pavasanti nūnāti idaṁ satthā veḷuvane viharanto vadhāya parisakkantaṁ devadattaṁ ārabbha kathesi.",
  "atk-s0513a20:739_1": "Tadā pana satthā ‘‘devadatto vadhāya parisakkatī’’ti sutvā ‘‘na, bhikkhave, idāneva,",
  "atk-s0513a20:739_2": "pubbepi devadatto mayhaṁ vadhāya parisakkatiyeva,",
  "atk-s0513a20:739_3": "parisakkantopi pana maṁ vadhituṁ nāsakkhī’’ti vatvā atītaṁ āhari.",
  "atk-s0513a20:740_0": "Atīte bārāṇasiyaṁ brahmadatte rajjaṁ kārente bodhisatto bārāṇasito avidūre gāmake gahapatikule nibbatti.",
  "atk-s0513a20:740_1": "Athassa vayappattassa bārāṇasito kuladhītaraṁ ānesuṁ,",
  "atk-s0513a20:740_2": "sā suvaṇṇavaṇṇā ahosi abhirūpā dassanīyā devaccharā viya pupphalatā viya laḷamānā mattakinnarī viya ca sujātāti nāmena patibbatā sīlācārasampannā vattasampannā.",
  "atk-s0513a20:740_3": "Niccakālampissā pativattaṁ sassuvattaṁ sasuravattañca katameva hoti,",
  "atk-s0513a20:740_4": "sā bodhisattassa piyā ahosi manāpā.",
  "atk-s0513a20:740_5": "Iti ubhopi te sammodamānā ekacittā samaggavāsaṁ vasiṁsu.",
  "atk-s0513a20:741_0": "Athekadivasaṁ sujātā ‘‘mātāpitaro daṭṭhukāmāmhī’’ti bodhisattassa ārocesi. ‘‘Sādhu, bhadde,",
  "atk-s0513a20:741_1": "maggapātheyyaṁ pahonakaṁ paṭiyādehī’’ti khajjavikatiṁ pacāpetvā khajjakādīni yānake ṭhapetvā yānakaṁ pājento yānakassa purato ahosi, itarā pacchato.",
  "atk-s0513a20:741_2": "Te nagarasamīpaṁ gantvā yānakaṁ mocetvā nhatvā bhuñjiṁsu.",
  "atk-s0513a20:741_3": "Puna bodhisatto yānakaṁ yojetvā purato nisīdi,",
  "atk-s0513a20:741_4": "sujātā vatthāni parivattetvā alaṅkaritvā pacchato nisīdi.",
  "atk-s0513a20:741_5": "Yānakassa antonagaraṁ paviṭṭhakāle bārāṇasirājā hatthikkhandhavaragato nagaraṁ padakkhiṇaṁ karonto taṁ padesaṁ agamāsi.",
  "atk-s0513a20:741_6": "Sujātā otaritvā yānakassa pacchato padasā pāyāsi.",
  "atk-s0513a20:741_7": "Rājā taṁ disvā tassā rūpasampattiyā ākaḍḍhiyamānalocano paṭibaddhacitto hutvā ekaṁ amaccaṁ āṇāpesi – ‘‘gaccha tvaṁ etissā sassāmikabhāvaṁ vā assāmikabhāvaṁ vā jānāhī’’ti.",
  "atk-s0513a20:741_8": "So gantvā tassā sassāmikabhāvaṁ ñatvā ‘‘sassāmikā kira, deva,",
  "atk-s0513a20:741_9": "yānake nisinno puriso etissā sāmiko’’ti āha.",
  "atk-s0513a20:742_0": "Rājā paṭibaddhacittaṁ vinodetuṁ asakkonto kilesāturo hutvā ‘‘ekena naṁ upāyena mārāpetvā itthiṁ gaṇhissāmī’’ti cintetvā ekaṁ purisaṁ āmantetvā ‘‘gaccha, bho,",
  "atk-s0513a20:742_1": "imaṁ cūḷāmaṇiṁ vīthiṁ gacchanto viya hutvā etassa purisassa yānake pakkhipitvā ehī’’ti cūḷāmaṇiṁ datvā uyyojesi.",
  "atk-s0513a20:742_2": "So ‘‘sādhū’’ti taṁ gahetvā gantvā yānake ṭhapetvā ‘‘ṭhapito me, devā’’ti āgantvā ārocesi.",
  "atk-s0513a20:742_3": "Rājā ‘‘cūḷāmaṇi me naṭṭho’’ti āha, manussā ekakolāhalaṁ akaṁsu.",
  "atk-s0513a20:742_4": "Rājā ‘‘sabbadvārāni pidahitvā sañcāraṁ chinditvā coraṁ pariyesathā’’ti āha, rājapurisā tathā akaṁsu, nagaraṁ ekasaṅkhobhaṁ ahosi.",
  "atk-s0513a20:742_5": "Itaro puriso manusse gahetvā bodhisattassa santikaṁ gantvā ‘‘bho, yānakaṁ ṭhapehi, rañño cūḷāmaṇi naṭṭho,",
  "atk-s0513a20:742_6": "yānakaṁ sodhessāmī’’ti yānakaṁ sodhento attanā ṭhapitamaṇiṁ gahetvā bodhisattaṁ gahetvā ‘‘maṇicoro’’ti hatthehi ca pādehi ca pothetvā pacchābāhaṁ bandhitvā netvā ‘‘ayaṁ maṇicoro’’ti rañño dassesi.",
  "atk-s0513a20:742_7": "Rājāpi ‘‘sīsamassa chindathā’’ti āṇāpesi.",
  "atk-s0513a20:743_0": "Atha naṁ rājapurisā catukke catukke kasāhi tāḷentā dakkhiṇadvārena nagarā nikkhamāpesuṁ.",
  "atk-s0513a20:743_1": "Sujātāpi yānakaṁ pahāya bāhā paggayha paridevamānā ‘‘sāmi,",
  "atk-s0513a20:743_2": "maṁ nissāya imaṁ dukkhaṁ pattosī’’ti paridevamānā pacchato pacchato agamāsi.",
  "atk-s0513a20:743_3": "Rājapurisā ‘‘sīsamassa chindissāmā’’ti bodhisattaṁ uttānaṁ nipajjāpesuṁ.",
  "atk-s0513a20:743_4": "Taṁ disvā sujātā attano sīlaguṇaṁ āvajjetvā ‘‘natthi vata maññe imasmiṁ loke sīlavantānaṁ viheṭhake pāpasāhasikamanusse nisedhetuṁ samatthā devatā nāmā’’tiādīni vatvā paṭhamaṁ gāthamāha –",
  "atk-s0513a20:744_0": "87.",
  "atk-s0513a20:745_0": "‘‘Na santi devā pavasanti nūna,",
  "atk-s0513a20:745_1": "na hi nūna santi idha lokapālā;",
  "atk-s0513a20:746_0": "Sahasā karontānamasaññatānaṁ,",
  "atk-s0513a20:746_1": "na hi nūna santi paṭisedhitāro’’ti.",
  "atk-s0513a20:747_0": "Tattha na santi,",
  "atk-s0513a20:747_1": "devāti imasmiṁ loke sīlavantānaṁ olokanakā pāpānañca nisedhakā na santi nūna devā.",
  "atk-s0513a20:747_2": "Pavasanti nūnāti evarūpesu vā kiccesu uppannesu nūna pavasanti pavāsaṁ gacchanti. Idha,",
  "atk-s0513a20:747_3": "lokapālāti imasmiṁ loke lokapālasammatā samaṇabrāhmaṇāpi sīlavantānaṁ anuggāhakā na hi nūna santi.",
  "atk-s0513a20:747_4": "Sahasā karontānamasaññatānanti sahasā avīmaṁsitvā sāhasikaṁ dāruṇaṁ kammaṁ karontānaṁ dussīlānaṁ.",
  "atk-s0513a20:747_5": "Paṭisedhitāroti evarūpaṁ kammaṁ mā karittha,",
  "atk-s0513a20:747_6": "na labbhā etaṁ kātunti paṭisedhentā natthīti attho.",
  "atk-s0513a20:748_0": "Evaṁ tāya sīlasampannāya paridevamānāya sakkassa devarañño nisinnāsanaṁ uṇhākāraṁ dassesi,",
  "atk-s0513a20:748_1": "sakko ‘‘ko nu kho maṁ sakkattato cāvetukāmo’’ti āvajjento imaṁ kāraṇaṁ ñatvā ‘‘bārāṇasirājā atipharusakammaṁ karoti,",
  "atk-s0513a20:748_2": "sīlasampannaṁ sujātaṁ kilameti,",
  "atk-s0513a20:748_3": "gantuṁ dāni me vaṭṭatī’’ti devalokā oruyha attano ānubhāvena hatthipiṭṭhe nisinnaṁ taṁ pāparājānaṁ hatthikkhandhato otāretvā dhammagaṇḍikāya uttānaṁ nipajjāpetvā bodhisattaṁ ukkhipitvā sabbālaṅkārehi alaṅkaritvā rājavesaṁ gāhāpetvā hatthikkhandhe nisīdāpesi.",
  "atk-s0513a20:748_4": "Rājapurisā pharasuṁ ukkhipitvā sīsaṁ chindantā rañño sīsaṁ chindiṁsu,",
  "atk-s0513a20:748_5": "chinnakāleyeva cassa rañño sīsabhāvaṁ jāniṁsu.",
  "atk-s0513a20:748_6": "Sakko devarājā dissamānakasarīreneva bodhisattassa santikaṁ gantvā bodhisattassa rājābhisekaṁ katvā sujātāya ca aggamahesiṭṭhānaṁ dāpesi.",
  "atk-s0513a20:748_7": "Amaccā ceva brāhmaṇagahapatikādayo ca sakkaṁ devarājānaṁ disvā ‘‘adhammikarājā mārito,",
  "atk-s0513a20:748_8": "idāni amhehi sakkadattiko dhammikarājā laddho’’ti somanassappattā ahesuṁ.",
  "atk-s0513a20:749_0": "Sakkopi ākāse ṭhatvā ‘‘ayaṁ vo sakkadattiko rājā,",
  "atk-s0513a20:749_1": "ito paṭṭhāya dhammena rajjaṁ kāressati. Sace hi rājā adhammiko hoti, devo akāle vassati, kāle na vassati,",
  "atk-s0513a20:749_2": "chātabhayaṁ rogabhayaṁ satthabhayanti imāni tīṇi bhayāni upagatāneva hontī’’ti ovadanto dutiyaṁ gāthamāha –",
  "atk-s0513a20:750_0": "88.",
  "atk-s0513a20:751_0": " ‘‘Akāle vassatī tassa, kāle tassa na vassati;",
  "atk-s0513a20:752_0": "Saggā ca cavati ṭhānā, nanu so tāvatā hato’’ti.",
  "atk-s0513a20:753_0": "Tattha akāleti adhammikarañño rajje ayuttakāle sassānaṁ pakkakāle vā lāyanamaddanādikāle vā devo vassati.",
  "atk-s0513a20:753_1": "Kāleti yuttapayuttakāle vapanakāle taruṇasassakāle gabbhaggahaṇakāle ca na vassati.",
  "atk-s0513a20:753_2": "Saggā ca cavati ṭhānāti saggasaṅkhātā ṭhānā devalokā cavatīti attho.",
  "atk-s0513a20:753_3": "Adhammikarājā hi appaṭilābhavasena devalokā cavati nāma,",
  "atk-s0513a20:753_4": "saggepi vā rajjaṁ kārento adhammikarājā tato cavatītipi attho.",
  "atk-s0513a20:753_5": "Nanu so tāvatā hatoti nanu so adhammiko rājā ettakena hato hoti.",
  "atk-s0513a20:753_6": "Atha vā ekaṁsavācī ettha nu-kāro, neso ekaṁsena ettāvatā hato,",
  "atk-s0513a20:753_7": "aṭṭhasu pana mahānirayesu soḷasasu ca ussadanirayesu dīgharattaṁ so haññissatīti ayamettha attho.",
  "atk-s0513a20:754_0": "Evaṁ sakko mahājanassa ovādaṁ datvā attano devaṭṭhānameva agamāsi.",
  "atk-s0513a20:754_1": "Bodhisattopi dhammena rajjaṁ kāretvā saggapuraṁ pūresi.",
  "atk-s0513a20:755_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – ‘‘tadā adhammikarājā devadatto ahosi, sakko anuruddho, sujātā rāhulamātā,",
  "atk-s0513a20:755_1": "sakkadattiyarājā pana ahameva ahosi’’nti.",
  "atk-s0513a20:756_0": "Maṇicorajātakavaṇṇanā catutthā.",
  "atk-s0513a20:758_0": " [195] 5. Pabbatūpattharajātakavaṇṇanā",
  "atk-s0513a20:759_0": "Pabbatūpatthare rammeti idaṁ satthā jetavane viharanto kosalarājānaṁ ārabbha kathesi.",
  "atk-s0513a20:759_1": "Kosalarañño kira eko amacco antepure padussi.",
  "atk-s0513a20:759_2": "Rājāpi parivīmaṁsamāno taṁ tathato ñatvā ‘‘satthu ārocessāmī’’ti jetavanaṁ gantvā satthāraṁ vanditvā ‘‘bhante,",
  "atk-s0513a20:759_3": "amhākaṁ antepure eko amacco padussi,",
  "atk-s0513a20:759_4": "tassa kiṁ kātuṁ vaṭṭatī’’ti pucchi.",
  "atk-s0513a20:759_5": "Atha naṁ satthā ‘‘upakārako te, mahārāja,",
  "atk-s0513a20:759_6": "so ca amacco sā ca itthī piyā’’ti pucchitvā ‘‘āma, bhante,",
  "atk-s0513a20:759_7": "ativiya upakārako sakalaṁ rājakulaṁ sandhāreti,",
  "atk-s0513a20:759_8": "sāpi me itthī piyā’’ti vutte ‘‘mahārāja,",
  "atk-s0513a20:759_9": "‘attano upakārakesu sevakesu piyāsu ca itthīsu dubbhituṁ na sakkā’ti pubbepi rājāno paṇḍitānaṁ kathaṁ sutvā majjhattāva ahesu’’nti vatvā tena yācito atītaṁ āhari.",
  "atk-s0513a20:760_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto tassa atthadhammānusāsako ahosi.",
  "atk-s0513a20:760_1": "Athassa rañño eko amacco antepure padussi.",
  "atk-s0513a20:760_2": "Rājā naṁ tathato ñatvā ‘‘amaccopi me bahūpakāro, ayaṁ itthīpi me piyā, dvepi ime nāsetuṁ na sakkā ,",
  "atk-s0513a20:760_3": "paṇḍitāmaccaṁ pañhaṁ pucchitvā sace sahitabbaṁ bhavissati, sahissāmi, no ce,",
  "atk-s0513a20:760_4": "na sahissāmī’’ti bodhisattaṁ pakkosāpetvā āsanaṁ datvā ‘‘paṇḍita,",
  "atk-s0513a20:760_5": "pañhaṁ pucchissāmī’’ti vatvā ‘‘pucchatha, mahārāja,",
  "atk-s0513a20:760_6": "vissajjessāmī’’ti vutte pañhaṁ pucchanto paṭhamaṁ gāthamāha –",
  "atk-s0513a20:761_0": "89.",
  "atk-s0513a20:762_0": " ‘‘Pabbatūpatthare ramme, jātā pokkharaṇī sivā;",
  "atk-s0513a20:763_0": "Taṁ siṅgālo apāpāyi, jānaṁ sīhena rakkhita’’nti.",
  "atk-s0513a20:764_0": "Tattha pabbatūpatthare rammeti himavantapabbatapāde pattharitvā ṭhite aṅgaṇaṭṭhāneti attho.",
  "atk-s0513a20:764_1": "Jātā pokkharaṇī sivāti sivā sītalā madhurodakā pokkharaṇī nibbattā,",
  "atk-s0513a20:764_2": "apica kho pokkharasañchannā nadīpi pokkharaṇīyeva. Apāpāyīti apa-iti upasaggo, apāyīti attho.",
  "atk-s0513a20:764_3": "Jānaṁ sīhena rakkhitanti sā pokkharaṇī sīhaparibhogā sīhena rakkhitā,",
  "atk-s0513a20:764_4": "sopi naṁ siṅgālo ‘‘sīhena rakkhitā aya’’nti jānantova apāyi. Taṁ kiṁ maññati,",
  "atk-s0513a20:764_5": "bālo siṅgālo sīhassa abhāyitvā piveyya evarūpaṁ pokkharaṇinti ayametthādhippāyo.",
  "atk-s0513a20:765_0": "Bodhisatto ‘‘addhā etassa antepure eko amacco paduṭṭho bhavissatī’’ti ñatvā dutiyaṁ gāthamāha –",
  "atk-s0513a20:766_0": "90.",
  "atk-s0513a20:767_0": " ‘‘Pivanti ce mahārāja, sāpadāni mahānadiṁ;",
  "atk-s0513a20:768_0": "Na tena anadī hoti, khamassu yadi te piyā’’ti.",
  "atk-s0513a20:769_0": "Tattha sāpadānīti na kevalaṁ siṅgālova,",
  "atk-s0513a20:769_1": "avasesāni sunakhapasadabiḷāramigādīni sabbasāpadāni taṁ pokkharasañchannattā ‘‘pokkharaṇī’’ti laddhanāmaṁ nadiṁ pivanti ce.",
  "atk-s0513a20:769_2": "Na tena anadī hotīti nadiyañhi dvipadacatuppadāpi ahimacchāpi sabbe pipāsitā pānīyaṁ pivanti,",
  "atk-s0513a20:769_3": "na sā tena kāraṇena anadī nāma hoti, nāpi ucchiṭṭhanadī. Kasmā? Sabbesaṁ sādhāraṇattā.",
  "atk-s0513a20:769_4": "Yathā nadī yena kenaci pītā na dussati,",
  "atk-s0513a20:769_5": "evaṁ itthīpi kilesavasena sāmikaṁ atikkamitvā aññena saddhiṁ saṁvāsaṁ gatā neva anitthī hoti. Kasmā? Sabbesaṁ sādhāraṇabhāvena. Nāpi ucchiṭṭhitthī. Kasmā? Odakantikatāya suddhabhāvena.",
  "atk-s0513a20:769_6": "Khamassu yadi te piyāti yadi pana te sā itthī piyā, so ca amacco bahūpakāro,",
  "atk-s0513a20:769_7": "tesaṁ ubhinnampi khamassu majjhattabhāvena tiṭṭhāhīti.",
  "atk-s0513a20:770_0": "Evaṁ mahāsatto rañño ovādaṁ adāsi.",
  "atk-s0513a20:770_1": "Rājā tassa ovāde ṭhatvā ‘‘puna evarūpaṁ pāpakammaṁ mā karitthā’’ti vatvā ubhinnampi khami. Tato paṭṭhāya te oramiṁsu.",
  "atk-s0513a20:770_2": "Rājāpi dānādīni puññāni katvā jīvitapariyosāne saggapuraṁ pūresi.",
  "atk-s0513a20:770_3": "Kosalarājāpi imaṁ dhammadesanaṁ sutvā tesaṁ ubhinnampi khamitvā majjhatto ahosi.",
  "atk-s0513a20:771_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi,",
  "atk-s0513a20:771_1": "paṇḍitāmacco pana ahameva ahosi’’nti.",
  "atk-s0513a20:772_0": "Pabbatūpattharajātakavaṇṇanā pañcamā.",
  "atk-s0513a20:774_0": " [196] 6. Valāhakassajātakavaṇṇanā",
  "atk-s0513a20:775_0": "Ye na kāhanti ovādanti idaṁ satthā jetavane viharanto ekaṁ ukkaṇṭhitabhikkhuṁ ārabbha kathesi.",
  "atk-s0513a20:775_1": "So hi bhikkhu satthārā ‘‘saccaṁ kira tvaṁ, bhikkhu,",
  "atk-s0513a20:775_2": "ukkaṇṭhitosī’’ti puṭṭho ‘‘sacca’’nti vatvā ‘‘kiṁ kāraṇā’’ti vutte ‘‘ekaṁ alaṅkataṁ mātugāmaṁ disvā kilesavasenā’’ti āha.",
  "atk-s0513a20:775_3": "Atha naṁ satthā ‘‘itthiyo nāmetā bhikkhu attano rūpasaddagandharasaphoṭṭhabbehi ceva itthikuttavilāsehi ca purise palobhetvā attano vase katvā vasaṁ upagatabhāvaṁ ñatvā sīlavināsañceva dhanavināsañca pāpanaṭṭhena ‘yakkhiniyo’ti vuccanti.",
  "atk-s0513a20:775_4": "Pubbepi hi yakkhiniyo itthikuttena ekaṁ purisasatthaṁ upasaṅkamitvā vāṇije palobhetvā attano vase katvā puna aññe purise disvā te sabbepi jīvitakkhayaṁ pāpetvā ubhohi hanukapassehi lohitena paggharantena mukhaṁ pūrāpetvā khādiṁsū’’ti vatvā atītaṁ āhari.",
  "atk-s0513a20:776_0": "Atīte tambapaṇṇidīpe sirīsavatthu nāma yakkhanagaraṁ ahosi, tattha yakkhiniyo vasiṁsu.",
  "atk-s0513a20:776_1": "Tā bhinnanāvānaṁ vāṇijānaṁ āgatakāle alaṅkatapaṭiyattā khādanīyabhojanīyaṁ gāhāpetvā dāsigaṇaparivutā dārake aṅkenādāya vāṇije upasaṅkamanti.",
  "atk-s0513a20:776_2": "Tesaṁ ‘‘manussāvāsaṁ āgatamhā’’ti sañjānanatthaṁ tattha tattha kasigorakkhādīni karonte manusse gogaṇe sunakheti evamādīni dassenti,",
  "atk-s0513a20:776_3": "vāṇijānaṁ santikaṁ gantvā ‘‘imaṁ yāguṁ pivatha, bhattaṁ bhuñjatha,",
  "atk-s0513a20:776_4": "khādanīyaṁ khādathā’’ti vadanti.",
  "atk-s0513a20:776_5": "Vāṇijā ajānantā tāhi dinnaṁ paribhuñjanti.",
  "atk-s0513a20:776_6": "Atha tesaṁ khāditvā bhuñjitvā pivitvā vissamitakāle paṭisanthāraṁ karonti, ‘‘tumhe kattha vāsikā, kuto āgatā, kahaṁ gacchissatha,",
  "atk-s0513a20:776_7": "kena kammena idhāgatatthā’’ti pucchanti.",
  "atk-s0513a20:776_8": "‘‘Bhinnanāvā hutvā idhāgatamhā’’ti vutte ‘‘sādhu, ayyā,",
  "atk-s0513a20:776_9": "amhākampi sāmikānaṁ nāvaṁ abhiruhitvā gatānaṁ tīṇi saṁvaccharāni atikkantāni, te matā bhavissanti; tumhepi vāṇijāyeva,",
  "atk-s0513a20:776_10": "mayaṁ tumhākaṁ pādaparicārikā bhavissāmā’’ti vatvā te vāṇije itthikuttahāvabhāvavilāsehi palobhetvā yakkhanagaraṁ netvā sace paṭhamagahitā manussā atthi,",
  "atk-s0513a20:776_11": "te devasaṅkhalikāya bandhitvā kāraṇaghare pakkhipanti ,",
  "atk-s0513a20:776_12": "attano vasanaṭṭhāne bhinnanāve manusse alabhantiyo pana parato kalyāṇiṁ orato nāgadīpanti evaṁ samuddatīraṁ anusañcaranti. Ayaṁ tāsaṁ dhammatā.",
  "atk-s0513a20:777_0": "Athekadivasaṁ pañcasatā bhinnanāvā vāṇijā tāsaṁ nagarasamīpe uttariṁsu.",
  "atk-s0513a20:777_1": "Tā tesaṁ santikaṁ gantvā palobhetvā yakkhanagaraṁ netvā paṭhamaṁ gahite manusse devasaṅkhalikāya bandhitvā kāraṇaghare pakkhipitvā jeṭṭhayakkhinī jeṭṭhakavāṇijaṁ,",
  "atk-s0513a20:777_2": "sesā seseti tā pañcasatā yakkhiniyo te pañcasate vāṇije attano sāmike akaṁsu.",
  "atk-s0513a20:777_3": "Atha sā jeṭṭhayakkhinī rattibhāge vāṇije niddaṁ upagate uṭṭhāya gantvā kāraṇaghare manusse māretvā maṁsaṁ khāditvā āgacchati, sesāpi tatheva karonti.",
  "atk-s0513a20:777_4": "Jeṭṭhayakkhiniyā manussamaṁsaṁ khāditvā āgatakāle sarīraṁ sītalaṁ hoti.",
  "atk-s0513a20:777_5": "Jeṭṭhavāṇijo pariggaṇhanto tassā yakkhinibhāvaṁ ñatvā ‘‘imā pañcasatā yakkhiniyo bhavissanti,",
  "atk-s0513a20:777_6": "amhehi palāyituṁ vaṭṭatī’’ti punadivase pātova mukhadhovanatthāya gantvā sesavāṇijānaṁ ārocesi – ‘‘imā yakkhiniyo, na manussitthiyo,",
  "atk-s0513a20:777_7": "aññesaṁ bhinnanāvānaṁ āgatakāle te sāmike katvā amhepi khādissanti,",
  "atk-s0513a20:777_8": "etha ito palāyissāmā’’ti tesu pañcasatesu aḍḍhateyyasatā ‘‘na mayaṁ etā vijahituṁ sakkhissāma, tumhe gacchatha,",
  "atk-s0513a20:777_9": "mayaṁ na palāyissāmā’’ti āhaṁsu.",
  "atk-s0513a20:777_10": "Jeṭṭhavāṇijo attano vacanakāre aḍḍhateyyasate gahetvā tāsaṁ bhīto palāyi.",
  "atk-s0513a20:778_0": "Tasmiṁ pana kāle bodhisatto valāhakassayoniyaṁ nibbatti,",
  "atk-s0513a20:778_1": "sabbaseto kāḷasīso muñjakeso iddhimā vehāsaṅgamo ahosi.",
  "atk-s0513a20:778_2": "So himavantato ākāse uppatitvā tambapaṇṇidīpaṁ gantvā tattha tambapaṇṇisare pallale sayaṁjātasāliṁ khāditvā gacchati.",
  "atk-s0513a20:778_3": "Evaṁ gacchanto ca ‘‘janapadaṁ gantukāmā atthī’’ti tikkhattuṁ karuṇāparibhāvitaṁ mānusiṁ vācaṁ bhāsati.",
  "atk-s0513a20:778_4": "Te bodhisattassa vacanaṁ sutvā upasaṅkamitvā añjaliṁ paggayha ‘‘sāmi,",
  "atk-s0513a20:778_5": "mayaṁ janapadaṁ gamissāmā’’ti āhaṁsu.",
  "atk-s0513a20:778_6": "Tena hi mayhaṁ piṭṭhiṁ abhiruhathāti. Appekacce abhiruhiṁsu,",
  "atk-s0513a20:778_7": "tesu ekacce vāladhiṁ gaṇhiṁsu,",
  "atk-s0513a20:778_8": "ekacce añjaliṁ paggahetvā aṭṭhaṁsuyeva.",
  "atk-s0513a20:778_9": "Bodhisatto antamaso añjaliṁ paggahetvā ṭhite sabbepi te aḍḍhateyyasate vāṇije attano ānubhāvena janapadaṁ netvā sakasakaṭṭhānesu patiṭṭhapetvā attano vasanaṭṭhānaṁ āgamāsi.",
  "atk-s0513a20:778_10": "Tāpi kho yakkhiniyo aññesaṁ āgatakāle tattha ohīnake aḍḍhateyyasate manusse vadhitvā khādiṁsu.",
  "atk-s0513a20:779_0": "Satthā bhikkhū āmantetvā ‘‘bhikkhave,",
  "atk-s0513a20:779_1": "yathā te yakkhinīnaṁ vasaṁ gatā vāṇijā jīvitakkhayaṁ pattā,",
  "atk-s0513a20:779_2": "valāhakassarājassa vacanakarā vāṇijā sakasakaṭṭhānesu patiṭṭhitā,",
  "atk-s0513a20:779_3": "evameva buddhānaṁ ovādaṁ akarontā bhikkhūpi bhikkhuniyopi upāsakāpi upāsikāyopi catūsu apāyesu pañcavidhabandhanakammakaraṇaṭṭhānādīsu mahādukkhaṁ pāpuṇanti.",
  "atk-s0513a20:779_4": "Ovādakarā pana tisso kulasampattiyo ca cha kāmasagge vīsati brahmaloketi imāni ca ṭhānāni patvā amatamahānibbānaṁ sacchikatvā mahantaṁ sukhaṁ anubhavantī’’ti vatvā abhisambuddho hutvā imā gāthā avoca –",
  "atk-s0513a20:780_0": "91.",
  "atk-s0513a20:781_0": " ‘‘Ye na kāhanti ovādaṁ, narā buddhena desitaṁ;",
  "atk-s0513a20:782_0": "Byasanaṁ te gamissanti, rakkhasīhiva vāṇijā.",
  "atk-s0513a20:783_0": "92.",
  "atk-s0513a20:784_0": " ‘‘Ye ca kāhanti ovādaṁ, narā buddhena desitaṁ;",
  "atk-s0513a20:785_0": "Sotthiṁ pāraṁ gamissanti, valāheneva vāṇijā’’ti.",
  "atk-s0513a20:786_0": "Tattha ye na kāhantīti ye na karissanti.",
  "atk-s0513a20:786_1": "Byasanaṁ te gamissantīti te mahāvināsaṁ pāpuṇissanti.",
  "atk-s0513a20:786_2": "Rakkhasīhiva vāṇijāti rakkhasīhi palobhitavāṇijā viya.",
  "atk-s0513a20:786_3": "Sotthiṁ pāraṁ gamissantīti anantarāyena nibbānaṁ pāpuṇissanti.",
  "atk-s0513a20:786_4": "Valāheneva vāṇijāti valāheneva ‘‘āgacchathā’’ti vuttā tassa vacanakarā vāṇijā viya.",
  "atk-s0513a20:786_5": "Yathā hi te samuddapāraṁ gantvā sakasakaṭṭhānaṁ agamaṁsu,",
  "atk-s0513a20:786_6": "evaṁ buddhānaṁ ovādakarā saṁsārapāraṁ nibbānaṁ gacchantīti amatamahānibbānena dhammadesanāya kūṭaṁ gaṇhi.",
  "atk-s0513a20:787_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne ukkaṇṭhitabhikkhu sotāpattiphale patiṭṭhahi,",
  "atk-s0513a20:787_1": "aññepi bahū sotāpattiphalasakadāgāmiphalaanāgāmiphalaarahattaphalāni pāpuṇiṁsu.",
  "atk-s0513a20:787_2": "‘‘Tadā valāhakassarājassa vacanakarā aḍḍhateyyasatā vāṇijā buddhaparisā ahesuṁ,",
  "atk-s0513a20:787_3": "valāhakassarājā pana ahameva ahosi’’nti.",
  "atk-s0513a20:788_0": "Valāhakassajātakavaṇṇanā chaṭṭhā.",
  "atk-s0513a20:790_0": " [197] 7. Mittāmittajātakavaṇṇanā",
  "atk-s0513a20:791_0": "Na naṁ umhayate disvāti idaṁ satthā jetavane viharanto aññataraṁ bhikkhuṁ ārabbha kathesi.",
  "atk-s0513a20:791_1": "Aññataro bhikkhu ‘‘mayā gahite mayhaṁ upajjhāyo na kujjhissatī’’ti upajjhāyena ṭhapitaṁ vissāsena ekaṁ vatthakhaṇḍaṁ gahetvā upāhanatthavikaṁ katvā pacchā upajjhāyaṁ āpucchi.",
  "atk-s0513a20:791_2": "Atha taṁ upajjhāyo ‘‘kiṁkāraṇā gaṇhī’’ti vatvā ‘‘mayā gahite na kujjhissatīti tumhākaṁ vissāsenā’’ti vutte ‘‘ko mayā saddhiṁ tuyhaṁ vissāso nāmā’’ti vatvā kuddho uṭṭhahitvā pahari.",
  "atk-s0513a20:791_3": "Tassa sā kiriyā bhikkhūsu pākaṭā jātā.",
  "atk-s0513a20:791_4": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:791_5": "asuko kira daharo upajjhāyassa vissāsena vatthakhaṇḍaṁ gahetvā upāhanatthavikaṁ akāsi.",
  "atk-s0513a20:791_6": "Atha naṁ upajjhāyo ‘ko mayā saddhiṁ tuyhaṁ vissāso nāmā’ti vatvā kuddho uṭṭhahitvā paharī’’ti.",
  "atk-s0513a20:791_7": "Satthā āgantvā ‘‘kāya nuttha, bhikkhave,",
  "atk-s0513a20:791_8": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:791_9": "idānevesa bhikkhu attano saddhivihārikena saddhiṁ avissāsiko,",
  "atk-s0513a20:791_10": "pubbepi avissāsikoyevā’’ti vatvā atītaṁ āhari.",
  "atk-s0513a20:792_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā vayappatto isipabbajjaṁ pabbajitvā abhiññā ca samāpattiyo ca nibbattetvā gaṇasatthā hutvā himavantapadese vāsaṁ kappesi.",
  "atk-s0513a20:792_1": "Tasmiṁ isigaṇe eko tāpaso bodhisattassa vacanaṁ akatvā ekaṁ matamātikaṁ hatthipotakaṁ paṭijaggi.",
  "atk-s0513a20:792_2": "Atha naṁ so vuddhippatto māretvā araññaṁ pāvisi.",
  "atk-s0513a20:792_3": "Tassa sarīrakiccaṁ katvā isigaṇo bodhisattaṁ parivāretvā – ‘‘bhante,",
  "atk-s0513a20:792_4": "kena nu ko kāraṇena mittabhāvo vā amittabhāvo vā sakkā jānitu’’nti pucchi.",
  "atk-s0513a20:792_5": "Bodhisatto ‘‘iminā ca iminā ca kāraṇenā’’ti ācikkhanto imā gāthā avoca –",
  "atk-s0513a20:793_0": "93.",
  "atk-s0513a20:794_0": " ‘‘Na naṁ umhayate disvā, na ca naṁ paṭinandati;",
  "atk-s0513a20:795_0": "Cakkhūni cassa na dadāti, paṭilomañca vattati.",
  "atk-s0513a20:796_0": "94.",
  "atk-s0513a20:797_0": " ‘‘Ete bhavanti ākārā, amittasmiṁ patiṭṭhitā;",
  "atk-s0513a20:798_0": "Yehi amittaṁ jāneyya, disvā sutvā ca paṇḍito’’ti.",
  "atk-s0513a20:799_0": "Tattha na naṁ umhayate disvāti yo hi yassa amitto hoti,",
  "atk-s0513a20:799_1": "so taṁ puggalaṁ disvā na umhayate, hasitaṁ na karoti, pahaṭṭhākāraṁ na dasseti.",
  "atk-s0513a20:799_2": "Naca naṁ paṭinandatīti tassa vacanaṁ sutvāpi taṁ puggalaṁ na paṭinandati,",
  "atk-s0513a20:799_3": "sādhu subhāsitanti na cānumodati.",
  "atk-s0513a20:799_4": "Cakkhūni cassa na dadātīti cakkhunā cakkhuṁ āhacca paṭimukho hutvā na oloketi, aññato cakkhūni harati.",
  "atk-s0513a20:799_5": "Paṭilomañca vattatīti tassa kāyakammampi vacīkammampi na roceti,",
  "atk-s0513a20:799_6": "paṭilomagāhaṁ gaṇhāti paccanīkagāhaṁ. Ākārāti kāraṇāni.",
  "atk-s0513a20:799_7": "Yehi amittanti yehi kāraṇehi tāni kāraṇāni disvā sutvā ca paṇḍito puggalo ‘‘ayaṁ me amitto’’ti jāneyya,",
  "atk-s0513a20:799_8": "tato viparītehi pana mittabhāvo jānitabboti.",
  "atk-s0513a20:800_0": "Evaṁ bodhisatto mittāmittabhāvakāraṇāni ācikkhitvā brahmavihāre bhāvetvā brahmalokūpago ahosi.",
  "atk-s0513a20:801_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā hatthiposakatāpaso saddhivihāriko ahosi, hatthī upajjhāyo, isigaṇo buddhaparisā,",
  "atk-s0513a20:801_1": "gaṇasatthā pana ahameva ahosi’’nti.",
  "atk-s0513a20:802_0": "Mittāmittajātakavaṇṇanā sattamā.",
  "atk-s0513a20:804_0": " [198] 8. Rādhajātakavaṇṇanā",
  "atk-s0513a20:805_0": "Pavāsāāgato tātāti idaṁ satthā jetavane viharanto ekaṁ ukkaṇṭhitabhikkhuṁ ārabbha kathesi.",
  "atk-s0513a20:805_1": "So kira satthārā ‘‘saccaṁ kira, tvaṁ bhikkhu,",
  "atk-s0513a20:805_2": "ukkaṇṭhito’’ti puṭṭho ‘‘saccaṁ,",
  "atk-s0513a20:805_3": "bhante’’ti vatvā ‘‘kiṁkāraṇā’’ti vutte ‘‘ekaṁ alaṅkataitthiṁ disvā kilesavasenā’’ti āha.",
  "atk-s0513a20:805_4": "Atha naṁ satthā ‘‘mātugāmo nāma bhikkhu na sakkā rakkhituṁ,",
  "atk-s0513a20:805_5": "pubbepi dovārike ṭhapetvā rakkhantāpi rakkhituṁ na sakkhiṁsu, kiṁ te itthiyā,",
  "atk-s0513a20:805_6": "laddhāpi sā rakkhituṁ na sakkā’’ti vatvā atītaṁ āhari.",
  "atk-s0513a20:806_0": "Atīte bārāṇasiyaṁ brahmadatte rajjaṁ kārente bodhisatto suvayoniyaṁ nibbatti, ‘‘rādho’’tissa nāmaṁ,",
  "atk-s0513a20:806_1": "kaniṭṭhabhātā panassa poṭṭhapādo nāma.",
  "atk-s0513a20:806_2": "Te ubhopi taruṇakāleyeva eko luddako gahetvā bārāṇasiyaṁ aññatarassa brāhmaṇassa adāsi,",
  "atk-s0513a20:806_3": "brāhmaṇo te puttaṭṭhāne ṭhapetvā paṭijaggi.",
  "atk-s0513a20:806_4": "Brāhmaṇassa pana brāhmaṇī arakkhitā dussīlā.",
  "atk-s0513a20:806_5": "So vohārakaraṇatthāya gacchanto te suvapotake āmantetvā ‘‘tātā,",
  "atk-s0513a20:806_6": "ahaṁ vohārakaraṇatthāya gacchāmi,",
  "atk-s0513a20:806_7": "kāle vā vikāle vā tumhākaṁ mātu karaṇakammaṁ olokeyyātha,",
  "atk-s0513a20:806_8": "aññassa purisassa gamanabhāvaṁ vā agamanabhāvaṁ vā jāneyyāthā’’ti brāhmaṇiṁ suvapotakānaṁ paṭicchāpetvā agamāsi.",
  "atk-s0513a20:806_9": "Sā tassa nikkhantakālato paṭṭhāya anācāraṁ cari,",
  "atk-s0513a20:806_10": "rattimpi divāpi āgacchantānañca gacchantānañca pamāṇaṁ natthi.",
  "atk-s0513a20:807_0": "Taṁ disvā poṭṭhapādo rādhaṁ pucchi – ‘‘brāhmaṇo imaṁ brāhmaṇiṁ amhākaṁ niyyādetvā gato, ayañca pāpakammaṁ karoti, vadāmi na’’nti. Rādho ‘‘mā vadāhī’’ti āha.",
  "atk-s0513a20:807_1": "So tassa vacanaṁ aggahetvā ‘‘amma,",
  "atk-s0513a20:807_2": "kiṁkāraṇā pāpakammaṁ karosī’’ti āha.",
  "atk-s0513a20:807_3": "Sā taṁ māretukāmā hutvā ‘‘tāta, tvaṁ nāma mayhaṁ putto, ito paṭṭhāya na karissāmi, ehi, tāta,",
  "atk-s0513a20:807_4": "tāvā’’ti piyāyamānā viya pakkositvā āgataṁ gahetvā ‘‘tvaṁ maṁ ovadasi,",
  "atk-s0513a20:807_5": "attano pamāṇaṁ na jānāsī’’ti gīvaṁ parivattetvā māretvā uddhanantaresu pakkhipi.",
  "atk-s0513a20:807_6": "Brāhmaṇo āgantvā vissamitvā bodhisattaṁ ‘‘kiṁ, tāta rādha, mātā te anācāraṁ karoti,",
  "atk-s0513a20:807_7": "na karotī’’ti pucchanto paṭhamaṁ gāthamāha –",
  "atk-s0513a20:808_0": "95.",
  "atk-s0513a20:809_0": " ‘‘Pavāsā āgato tāta, idāni nacirāgato;",
  "atk-s0513a20:810_0": "Kaccinnu tāta te mātā, na aññamupasevatī’’ti.",
  "atk-s0513a20:811_0": "Tassattho – ahaṁ, tāta rādha, pavāsā āgato,",
  "atk-s0513a20:811_1": "so camhi idāneva āgato nacirāgato,",
  "atk-s0513a20:811_2": "tena pavattiṁ ajānanto taṁ pucchāmi – ‘‘kacci nu te, tāta,",
  "atk-s0513a20:811_3": "mātā aññaṁ purisaṁ na upasevatī’’ti.",
  "atk-s0513a20:812_0": "Rādho ‘‘tāta,",
  "atk-s0513a20:812_1": "paṇḍitā nāma bhūtaṁ vā abhūtaṁ vā aniyyānikaṁ nāma na kathesu’’nti ñāpento dutiyaṁ gāthamāha –",
  "atk-s0513a20:813_0": "96.",
  "atk-s0513a20:814_0": " ‘‘Na kho panetaṁ subhaṇaṁ, giraṁ saccupasaṁhitaṁ;",
  "atk-s0513a20:815_0": "Sayetha poṭṭhapādova, mummure upakūthito’’ti.",
  "atk-s0513a20:816_0": "Tattha giranti vacanaṁ. Tañhi yathā idāni girā,",
  "atk-s0513a20:816_1": "evaṁ tadā ‘‘gira’’nti vuccati,",
  "atk-s0513a20:816_2": "so suvapotako liṅgaṁ anādiyitvā evamāha. Ayaṁ panettha attho – tāta,",
  "atk-s0513a20:816_3": "paṇḍitena nāma saccupasaṁhitaṁ yathābhūtaṁ atthayuttaṁ sabhāvavacanampi aniyyānikaṁ na subhaṇaṁ.",
  "atk-s0513a20:816_4": "Aniyyānikañca saccaṁ bhaṇanto sayetha poṭṭhapādova, mummure upakūthito,",
  "atk-s0513a20:816_5": "yathā poṭṭhapādo kukkuḷe jhāmo sayati, evaṁ sayeyyāti. ‘‘Upakūdhito’’tipi pāṭho, ayamevattho.",
  "atk-s0513a20:817_0": "Evaṁ bodhisatto brāhmaṇassa dhammaṁ desetvā ‘‘mayāpi imasmiṁ ṭhāne vasituṁ na sakkā’’ti brāhmaṇaṁ āpucchitvā araññameva pāvisi.",
  "atk-s0513a20:818_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:818_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a20:818_2": "‘‘Tadā poṭṭhapādo ānando ahosi,",
  "atk-s0513a20:818_3": "rādho pana ahameva ahosi’’nti.",
  "atk-s0513a20:819_0": "Rādhajātakavaṇṇanā aṭṭhamā.",
  "atk-s0513a20:821_0": " [199] 9. Gahapatijātakavaṇṇanā",
  "atk-s0513a20:822_0": "Ubhayaṁme na khamatīti idaṁ satthā jetavane viharanto ukkaṇṭhitameva bhikkhuṁ ārabbha kathesi.",
  "atk-s0513a20:822_1": "Kathento ca ‘‘mātugāmo nāma arakkhito,",
  "atk-s0513a20:822_2": "pāpakammaṁ katvā yena kenaci upāyena sāmikaṁ vañcetiyevā’’ti vatvā atītaṁ āhari.",
  "atk-s0513a20:823_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe gahapatikule nibbattitvā vayappatto gharāvāsaṁ gaṇhi.",
  "atk-s0513a20:823_1": "Tassa bhariyā dussīlā gāmabhojakena saddhiṁ anācāraṁ carati.",
  "atk-s0513a20:823_2": "Bodhisatto taṁ ñatvā pariggaṇhanto carati .",
  "atk-s0513a20:823_3": "Tadā pana antovasse bījesu nīhaṭesu chātakaṁ ahosi,",
  "atk-s0513a20:823_4": "sassānaṁ gabbhagahaṇakālo jāto.",
  "atk-s0513a20:823_5": "Sakalagāmavāsino ‘‘ito māsadvayena sassāni uddharitvā vīhiṁ dassāmā’’ti ekato hutvā gāmabhojakassa hatthato ekaṁ jaragoṇaṁ gahetvā maṁsaṁ khādiṁsu.",
  "atk-s0513a20:824_0": "Athekadivasaṁ gāmabhājako khaṇaṁ oloketvā bodhisattassa bahigatavelāyaṁ gehaṁ pāvisi.",
  "atk-s0513a20:824_1": "Tesaṁ sukhanipannakkhaṇeyeva bodhisatto gāmadvārena pavisitvā gehābhimukho pāyāsi.",
  "atk-s0513a20:824_2": "Sā itthī gāmadvārābhimukhī taṁ disvā ‘‘ko nu kho eso’’ti ummāre ṭhatvā olokentī ‘‘soyevā’’ti ñatvā gāmabhojakassa ācikkhi, gāmabhojako bhīto pakampi. Atha naṁ sā ‘‘mā bhāyi, attheko upāyo,",
  "atk-s0513a20:824_3": "amhehi tava hatthato goṇamaṁsaṁ khāditaṁ,",
  "atk-s0513a20:824_4": "tvaṁ maṁsamūlaṁ sodhento viya hohi,",
  "atk-s0513a20:824_5": "ahaṁ koṭṭhaṁ āruyha koṭṭhadvāre ṭhatvā ‘vīhi natthī’ti vakkhāmi.",
  "atk-s0513a20:824_6": "Tvaṁ gehamajjhe ṭhatvā ‘amhākaṁ ghare dārakā chātā,",
  "atk-s0513a20:824_7": "maṁsamūlaṁ me dehī’ti punappunaṁ codeyyāsī’’ti vatvā koṭṭhaṁ āruyha koṭṭhadvāre nisīdi.",
  "atk-s0513a20:824_8": "Itaro gehamajjhe ṭhatvā ‘‘maṁsamūlaṁ dehī’’ti vadati.",
  "atk-s0513a20:824_9": "Sā koṭṭhadvāre nisinnā ‘‘koṭṭhe vīhi natthi,",
  "atk-s0513a20:824_10": "sasse uddharante dassāmi gacchāhī’’ti āha.",
  "atk-s0513a20:825_0": "Bodhisatto gehaṁ pavisitvā tesaṁ kiriyaṁ disvā ‘‘imāya pāpāya kataupāyo esa bhavissatī’’ti ñatvā gāmabhojakaṁ āmantetvā ‘‘so gāmabhojaka amhe tava jaragoṇassa maṁsaṁ khādantā ‘ito māsadvayena vīhiṁ dassāmā’ti khādimha,",
  "atk-s0513a20:825_1": "tvaṁ aḍḍhamāsampi anatikkamitvā idāneva kasmā āharāpesi,",
  "atk-s0513a20:825_2": "na tvaṁ iminā kāraṇena āgato,",
  "atk-s0513a20:825_3": "aññena kāraṇena āgato bhavissasi,",
  "atk-s0513a20:825_4": "mayhaṁ tava kiriyā na ruccati,",
  "atk-s0513a20:825_5": "ayampi anācārā pāpadhammā koṭṭhe vīhīnaṁ abhāvaṁ jānāti,",
  "atk-s0513a20:825_6": "sā dāni koṭṭhaṁ āruyha ‘vīhi natthī’ti vadati, tvampi ‘dehī’ti vadati,",
  "atk-s0513a20:825_7": "ubhinnampi vo karaṇaṁ mayhaṁ na ruccatī’’ti etamatthaṁ pakāsento imā gāthā avoca –",
  "atk-s0513a20:826_0": "97.",
  "atk-s0513a20:827_0": " ‘‘Ubhayaṁ me na khamati, ubhayaṁ me na ruccati;",
  "atk-s0513a20:828_0": "Yācāyaṁ koṭṭhamotiṇṇā, nadassaṁ iti bhāsati.",
  "atk-s0513a20:829_0": "98.",
  "atk-s0513a20:830_0": " ‘‘Taṁ taṁ gāmapati brūmi, kadare appasmi jīvite;",
  "atk-s0513a20:831_0": "Dve māse saṅgaraṁ katvā, maṁsaṁ jaraggavaṁ kisaṁ;",
  "atk-s0513a20:832_0": "Appattakāle codesi, tampi mayhaṁ na ruccatī’’ti.",
  "atk-s0513a20:833_0": "Tattha taṁ taṁ gāmapati brūmīti, ambho gāmajeṭṭhaka, tena kāraṇena taṁ vadāmi.",
  "atk-s0513a20:833_1": "Kadare appasmi jīviteti amhākaṁ jīvitaṁ nāma kadarañceva thaddhaṁ lūkhaṁ kasiraṁ appañca mandaṁ parittaṁ,",
  "atk-s0513a20:833_2": "tasmiṁ no evarūpe jīvite vattamāne. Dve māse saṅgaraṁ katvā,",
  "atk-s0513a20:833_3": "maṁsaṁ jaraggavaṁ kisanti amhākaṁ maṁsaṁ gaṇhantānaṁ jaraggavaṁ kisaṁ dubbalaṁ jaragoṇaṁ dadamāno tvaṁ ‘‘dvīhi māsehi mūlaṁ dātabba’’nti evaṁ dve māse saṅgaraṁ paricchedaṁ katvā.",
  "atk-s0513a20:833_4": "Appattakāle codesīti tasmiṁ kāle asampatte antarāva codesi.",
  "atk-s0513a20:833_5": "Tampi mayhaṁ na ruccatīti yā cāyaṁ pāpadhammā dussīlā antokoṭṭhe vīhīnaṁ natthibhāvaṁ jānamānāva ajānantī viya hutvā koṭṭhamotiṇṇā koṭṭhadvāre ṭhatvā na dassaṁ iti bhāsati, yañca tvaṁ akāle codesi,",
  "atk-s0513a20:833_6": "tampīti idaṁ ubhayampi mama neva khamati na ruccatīti.",
  "atk-s0513a20:834_0": "Evaṁ so kathentova gāmabhojakaṁ cūḷāya gahetvā kaḍḍhitvā gehamajjhe pātetvā ‘‘gāmabhojakomhīti parassa rakkhitagopitabhaṇḍe aparajjhasī’’tiādīhi paribhāsitvā pothetvā dubbalaṁ katvā gīvāya gahetvā gehā nikkaḍḍhitvā tampi duṭṭhaitthiṁ kesesu gahetvā koṭṭhā otāretvā nippothetvā ‘‘sace puna evarūpaṁ karosi, jānissasī’’ti santajjesi.",
  "atk-s0513a20:834_1": "Tato paṭṭhāya gāmabhojako taṁ gehaṁ oloketumpi na visahi,",
  "atk-s0513a20:834_2": "sāpi pāpā puna manasāpi aticarituṁ nāsakkhi.",
  "atk-s0513a20:835_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:835_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a20:835_2": "‘‘Tadā gāmabhojako devadatto,",
  "atk-s0513a20:835_3": "niggahakārako gahapati pana ahameva ahosi’’nti.",
  "atk-s0513a20:836_0": "Gahapatijātakavaṇṇanā navamā.",
  "atk-s0513a20:838_0": " [200] 10. Sādhusīlajātakavaṇṇanā",
  "atk-s0513a20:839_0": "Sarīradabyanti idaṁ satthā jetavane viharanto aññataraṁ brāhmaṇaṁ ārabbha kathesi.",
  "atk-s0513a20:839_1": "Tassa kira catasso dhītaro ahesuṁ. Tā cattāro janā patthenti,",
  "atk-s0513a20:839_2": "tesu eko abhirūpo sarīrasampanno, eko vayappatto mahallako, eko jātisampanno, eko sīlavā.",
  "atk-s0513a20:839_3": "Brāhmaṇo cintesi – ‘‘dhītaro nivesentena patiṭṭhāpentena kassa nu kho dātabbā, kiṁ rūpasampannassa, udāhu vayappattassa,",
  "atk-s0513a20:839_4": "jātisampannasīlavantānaṁ aññatarassā’’ti.",
  "atk-s0513a20:839_5": "So cintentopi ajānitvā ‘‘imaṁ kāraṇaṁ sammāsambuddho jānissati,",
  "atk-s0513a20:839_6": "taṁ pucchitvā etesaṁ antare anucchavikassa dassāmī’’ti gandhamālādīni gāhāpetvā vihāraṁ gantvā satthāraṁ vanditvā ekamantaṁ nisinno ādito paṭṭhāya tamatthaṁ ārocetvā ‘‘bhante,",
  "atk-s0513a20:839_7": "imesu catūsu janesu kassa dātuṁ vaṭṭatī’’ti pucchi.",
  "atk-s0513a20:839_8": "Satthā ‘‘pubbepi paṇḍitā etaṁ pañhaṁ kathayiṁsu,",
  "atk-s0513a20:839_9": "bhavasaṅkhepagatattā pana sallakkhetuṁ na sakkosī’’ti vatvā tena yācito atītaṁ āhari.",
  "atk-s0513a20:840_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto takkasilāyaṁ sippaṁ uggaṇhitvā āgantvā bārāṇasiyaṁ disāpāmokkho ācariyo ahosi.",
  "atk-s0513a20:840_1": "Athekassa brāhmaṇassa catasso dhītaro ahesuṁ,",
  "atk-s0513a20:840_2": "tā evameva cattāro janā patthayiṁsu.",
  "atk-s0513a20:840_3": "Brāhmaṇo ‘‘kassa nu kho dātabbā’’ti ajānanto ‘‘ācariyaṁ pucchitvā dātabbayuttakassa dassāmī’’ti tassa santikaṁ gantvā tamatthaṁ pucchanto paṭhamaṁ gāthamāha –",
  "atk-s0513a20:841_0": "99.",
  "atk-s0513a20:842_0": " ‘‘Sarīradabyaṁ vuḍḍhabyaṁ, sojaccaṁ sādhusīliyaṁ;",
  "atk-s0513a20:843_0": "Brāhmaṇaṁ teva pucchāma, kannu tesaṁ vanimhase’’ti.",
  "atk-s0513a20:844_0": "Tattha ‘‘sarīradabya’’ntiādīhi tesaṁ catunnaṁ vijjamāne guṇe pakāseti.",
  "atk-s0513a20:844_1": "Ayañhettha adhippāyo – dhītaro me cattāro janā patthenti,",
  "atk-s0513a20:844_2": "tesu ekassa sarīradabyamatthi,",
  "atk-s0513a20:844_3": "sarīrasampadā abhirūpabhāvo saṁvijjati.",
  "atk-s0513a20:844_4": "Ekassa vuḍḍhabyaṁ vuḍḍhibhāvo mahallakatā atthi.",
  "atk-s0513a20:844_5": "Ekassa sojaccaṁ sujātitā jātisampadā atthi. ‘‘Sujacca’’ntipi pāṭho.",
  "atk-s0513a20:844_6": "Ekassa sādhusīliyaṁ sundarasīlabhāvo sīlasampadā atthi.",
  "atk-s0513a20:844_7": "Brāhmaṇaṁ teva pucchāmāti tesu asukassa nāmetā dātabbāti ajānantā mayaṁ bhavantaṁ brāhmaṇaññeva pucchāma.",
  "atk-s0513a20:844_8": "Kannu tesaṁ vanimhaseti tesaṁ catunnaṁ janānaṁ kaṁ vanimhase, kaṁ icchāma,",
  "atk-s0513a20:844_9": "kassa tā kumārikā dadāmāti pucchati.",
  "atk-s0513a20:845_0": "Taṁ sutvā ācariyo ‘‘rūpasampadādīsu vijjamānāsupi vipannasīlo gārayho, tasmā taṁ nappamāṇaṁ,",
  "atk-s0513a20:845_1": "amhākaṁ sīlavantabhāvo ruccatī’’ti imamatthaṁ pakāsento dutiyaṁ gāthamāha –",
  "atk-s0513a20:846_0": "100.",
  "atk-s0513a20:847_0": " ‘‘Attho atthi sarīrasmiṁ, vuḍḍhabyassa namo kare;",
  "atk-s0513a20:848_0": "Attho atthi sujātasmiṁ, sīlaṁ asmāka ruccatī’’ti.",
  "atk-s0513a20:849_0": "Tattha attho atthi sarīrasminti rūpasampanne sarīrepi attho viseso vuddhi atthiyeva, ‘‘natthī’’ti na vadāmi.",
  "atk-s0513a20:849_1": "Vuḍḍhabyassa namo kareti vuḍḍhabhāvassa pana namakkārameva karomi.",
  "atk-s0513a20:849_2": "Vuḍḍhabhāvo hi vandanamānanaṁ labhati.",
  "atk-s0513a20:849_3": "Attho atthi sujātasminti sujātepi purise vuḍḍhi atthi,",
  "atk-s0513a20:849_4": "jātisampattipi icchitabbāyeva.",
  "atk-s0513a20:849_5": "Sīlaṁ asmāka ruccatīti amhākaṁ pana sīlameva ruccati.",
  "atk-s0513a20:849_6": "Sīlavā hi ācārasampanno sarīradabyavirahitopi pujjo pāsaṁsoti.",
  "atk-s0513a20:849_7": "Brāhmaṇo tassa vacanaṁ sutvā sīlavantasseva dhītaro adāsi.",
  "atk-s0513a20:850_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne brāhmaṇo sotāpattiphale patiṭṭhahi.",
  "atk-s0513a20:850_1": "‘‘Tadā brāhmaṇo ayameva brāhmaṇo ahosi,",
  "atk-s0513a20:850_2": "disāpāmokkho ācariyo pana ahameva ahosi’’nti.",
  "atk-s0513a20:851_0": "Sādhusīlajātakavaṇṇanā dasamā.",
  "atk-s0513a20:852_0": "Ruhakavaggo pañcamo.",
  "atk-s0513a20:853_0": "Tassuddānaṁ –",
  "atk-s0513a20:854_0": "Ruhakaṁ sirikāḷakaṁ, padumaṁ maṇicorakaṁ;",
  "atk-s0513a20:855_0": "Pabbatūpattharavalāhaṁ, mittāmittañca rādhañca;",
  "atk-s0513a20:856_0": "Gahapati sādhusīlaṁ.",
  "atk-s0513a20:857_0": "6. Nataṁdaḷhavaggo",
  "atk-s0513a20:859_0": " [201] 1. Bandhanāgārajātakavaṇṇanā",
  "atk-s0513a20:860_0": "Nataṁ daḷhaṁ bandhanamāhu dhīrāti idaṁ satthā jetavane viharanto bandhanāgāraṁ ārabbha kathesi.",
  "atk-s0513a20:860_1": "Tasmiṁ kira kāle bahū sandhicchedakapanthaghātakacore ānetvā kosalarañño dassesuṁ.",
  "atk-s0513a20:860_2": "Te rājā addubandhanarajjubandhanasaṅkhalikabandhanehi bandhāpesi.",
  "atk-s0513a20:860_3": "Tiṁsamattā jānapadā bhikkhū satthāraṁ daṭṭhukāmā āgantvā disvā vanditvā punadivase piṇḍāya carantā bandhanāgāraṁ gantvā te core disvā piṇḍapātapaṭikkantā sāyanhasamaye tathāgataṁ upasaṅkamitvā ‘‘bhante,",
  "atk-s0513a20:860_4": "ajja amhehi piṇḍāya carantehi bandhanāgāre bahū corā addubandhanādīhi baddhā mahādukkhaṁ anubhavantā diṭṭhā,",
  "atk-s0513a20:860_5": "te tāni bandhanāni chinditvā palāyituṁ na sakkonti,",
  "atk-s0513a20:860_6": "atthi nu kho tehi bandhanehi thirataraṁ nāma aññaṁ bandhana’’nti pucchiṁsu. Satthā ‘‘bhikkhave, kiṁ bandhanāni nāmetāni,",
  "atk-s0513a20:860_7": "yaṁ panetaṁ dhanadhaññaputtadārādīsu taṇhāsaṅkhātaṁ kilesabandhanaṁ,",
  "atk-s0513a20:860_8": "etaṁ etehi bandhanehi sataguṇena sahassaguṇena thirataraṁ,",
  "atk-s0513a20:860_9": "evaṁ mahantampi panetaṁ ducchindaniyaṁ bandhanaṁ porāṇakapaṇḍitā chinditvā himavantaṁ pavisitvā pabbajiṁsū’’ti vatvā atītaṁ āhari.",
  "atk-s0513a20:861_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ duggatagahapatikule nibbatti,",
  "atk-s0513a20:861_1": "tassa vayappattassa pitā kālamakāsi.",
  "atk-s0513a20:861_2": "So bhatiṁ katvā mātaraṁ posesi,",
  "atk-s0513a20:861_3": "athassa mātā anicchamānasseva ekaṁ kuladhītaraṁ gehe katvā aparabhāge kālamakāsi.",
  "atk-s0513a20:861_4": "Bhariyāyapissa kucchiyaṁ gabbho patiṭṭhāsi.",
  "atk-s0513a20:861_5": "So gabbhassa patiṭṭhitabhāvaṁ ajānanto ‘‘bhadde, tvaṁ bhatiṁ katvā jīvāhi, ahaṁ pabbajissāmī’’ti āha . Sāpi ‘‘gabbho me patiṭṭhito,",
  "atk-s0513a20:861_6": "mayi vijātāya dārakaṁ disvā pabbajissasī’’ti āha.",
  "atk-s0513a20:861_7": "So ‘‘sādhū’’ti sampaṭicchitvā tassā vijātakāle ‘‘bhadde, tvaṁ sotthinā vijātā,",
  "atk-s0513a20:861_8": "idānāhaṁ pabbajissāmī’’ti āpucchi.",
  "atk-s0513a20:861_9": "Atha naṁ sā ‘‘puttakassa tāva thanapānato apagamanakālaṁ āgamehī’’ti vatvā puna gabbhaṁ gaṇhi.",
  "atk-s0513a20:862_0": "So cintesi – ‘‘imaṁ sampaṭicchāpetvā gantuṁ na sakkā,",
  "atk-s0513a20:862_1": "imissā anācikkhitvāva palāyitvā pabbajissāmī’’ti.",
  "atk-s0513a20:862_2": "So tassā anācikkhitvā ratthibhāge uṭṭhāya palāyi.",
  "atk-s0513a20:862_3": "Atha naṁ nagaraguttikā aggahesuṁ. So ‘‘ahaṁ, sāmi, mātuposako nāma,",
  "atk-s0513a20:862_4": "vissajjetha ma’’nti tehi attānaṁ vissajjāpetvā ekasmiṁ ṭhāne vasitvā aggadvāreneva nikkhamitvā himavantaṁ pavisitvā isipabbajjaṁ pabbajitvā abhiññā ca samāpattiyo ca nibbattetvā jhānakīḷaṁ kīḷanto vihāsi.",
  "atk-s0513a20:862_5": "So tattha vasanto ‘‘evarūpampi nāma me ducchindaniyaṁ puttadārabandhanaṁ kilesabandhanaṁ chindita’’nti udānaṁ udānento imā gāthā avoca –",
  "atk-s0513a20:863_0": "101.",
  "atk-s0513a20:864_0": " ‘‘Na taṁ daḷhaṁ bandhanamāhu dhīrā, yadāyasaṁ dārujapabbajañca;",
  "atk-s0513a20:865_0": "Sārattarattā maṇikuṇḍalesu, puttesu dāresu ca yā apekkhā.",
  "atk-s0513a20:866_0": "102.",
  "atk-s0513a20:867_0": "‘‘Etaṁ daḷhaṁ bandhanamāhu dhīrā,",
  "atk-s0513a20:867_1": "ohārinaṁ sīthilaṁ duppamuñcaṁ;",
  "atk-s0513a20:868_0": "Etampi chetvāna vajanti dhīrā,",
  "atk-s0513a20:868_1": "anapekkhino kāmasukhaṁ pahāyā’’ti.",
  "atk-s0513a20:869_0": "Tattha dhīrāti dhitimantā, dhikkatapāpāti dhīrā. Atha vā dhī vuccati paññā,",
  "atk-s0513a20:869_1": "tāya paññāya samannāgatāti dhīrā,",
  "atk-s0513a20:869_2": "buddhā paccekabuddhā buddhasāvakā bodhisattā ca ime dhīrā nāma.",
  "atk-s0513a20:869_3": "Yadāyasantiādīsu yaṁ saṅkhalikasaṅkhātaṁ ayasā nibbattaṁ āyasaṁ,",
  "atk-s0513a20:869_4": "yaṁ addubandhanasaṅkhātaṁ dārujaṁ,",
  "atk-s0513a20:869_5": "yañca pabbajatiṇehi vā aññehi vā vākādīhi rajjuṁ katvā katarajjubandhanaṁ,",
  "atk-s0513a20:869_6": "taṁ āyasādiṁ chindituṁ sakkuṇeyyabhāvena dhīrā daḷhaṁ thiranti nāhu na kathenti.",
  "atk-s0513a20:869_7": "Sārattarattāti sārattā hutvā rattā, balavarāgarattāti attho.",
  "atk-s0513a20:869_8": "Maṇikuṇḍalesūti maṇīsu ca kuṇḍalesu ca, maṇiyuttesu vā kuṇḍalesu.",
  "atk-s0513a20:870_0": "Etaṁdaḷhanti ye maṇikuṇḍalesu sārattarattā, tesaṁ yo ca sārāgo,",
  "atk-s0513a20:870_1": "yā ca tesaṁ puttadāresu apekkhā taṇhā,",
  "atk-s0513a20:870_2": "etaṁ kilesamayaṁ bandhanaṁ daḷhaṁ thiranti dhīrā āhu.",
  "atk-s0513a20:870_3": "Ohārinanti ākaḍḍhitvā catūsu apāyesu pātanato avaharati heṭṭhā haratīti ohārinaṁ.",
  "atk-s0513a20:870_4": "Sithilanti bandhanaṭṭhāne chavicammamaṁsāni na chindati, lohitaṁ na nīharati,",
  "atk-s0513a20:870_5": "bandhanabhāvampi na jānāpeti,",
  "atk-s0513a20:870_6": "thalapathajalapathādīsu kammāni kātuṁ detīti sithilaṁ.",
  "atk-s0513a20:870_7": "Duppamuñcanti taṇhālobhavasena hi ekavārampi uppannaṁ kilesabandhanaṁ daṭṭhaṭṭhānato kacchapo viya dummocayaṁ hotīti duppamuñcaṁ.",
  "atk-s0513a20:870_8": "Etampi chetvānāti etaṁ evaṁ daḷhampi kilesabandhanaṁ ñāṇakhaggena chinditvā ayadāmāni chinditvā mattavaravāraṇā viya pañjare chinditvā sīhapotakā viya ca dhīrā vatthukāmakilesakāme ukkārabhūmiṁ viya jigucchamānā anapekkhino hutvā kāmasukhaṁ pahāya vajanti pakkamanti,",
  "atk-s0513a20:870_9": "pakkamitvā ca pana himavantaṁ pavisitvā isipabbajjaṁ pabbajitvā jhānasukhena vītināmentīti.",
  "atk-s0513a20:871_0": "Evaṁ bodhisatto imaṁ udānaṁ udānetvā aparihīnajjhāno brahmalokaparāyaṇo ahosi.",
  "atk-s0513a20:872_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:872_1": "saccapariyosāne keci sotāpannā, keci sakadāgāmino, keci anāgāmino, keci arahanto ahesuṁ. ‘‘Tadā mātā mahāmāyā ahosi, pitā suddhodanamahārājā, bhariyā rāhulamātā, putto rāhulo,",
  "atk-s0513a20:872_2": "puttadāraṁ pahāya nikkhamitvā pabbajito puriso pana ahameva ahosi’’nti.",
  "atk-s0513a20:873_0": "Bandhanāgārajātakavaṇṇanā paṭhamā.",
  "atk-s0513a20:875_0": " [202] 2. Keḷisīlajātakavaṇṇanā",
  "atk-s0513a20:876_0": "Haṁsākoñcā mayūrā cāti idaṁ satthā jetavane viharanto āyasmantaṁ lakuṇḍakabhaddiyaṁ ārabbha kathesi.",
  "atk-s0513a20:876_1": "So kirāyasmā buddhasāsane pākaṭo ahosi paññāto madhurassaro madhuradhammakathiko paṭisambhidāppatto mahākhīṇāsavo asītiyā mahātherānaṁ antaro pamāṇena omako lakuṇḍako sāmaṇero viya,",
  "atk-s0513a20:876_2": "khuddako kīḷanatthāya kato viya.",
  "atk-s0513a20:876_3": "Tasmiṁ ekadivasaṁ tathāgataṁ vanditvā jetavanakoṭṭhakaṁ gate janapadā tiṁsamattā bhikkhū ‘‘dasabalaṁ vandissāmā’’ti jetavanaṁ pavisantā vihārakoṭṭhake theraṁ disvā ‘‘sāmaṇero eso’’ti saññāya theraṁ cīvarakaṇṇe gaṇhantā hatthe gaṇhantā sīsaṁ gaṇhantā nāsāya parāmasantā kaṇṇesu gahetvā cāletvā hatthakukkuccaṁ katvā pattacīvaraṁ paṭisāmetvā satthāraṁ upasaṅkamitvā vanditvā nisīditvā satthārā madhurapaṭisanthāre kate pucchiṁsu – ‘‘bhante,",
  "atk-s0513a20:876_4": "lakuṇḍakabhaddiyatthero kira nāmeko tumhākaṁ sāvako madhuradhammakathiko atthi, kahaṁ so idānī’’ti. ‘‘Kiṁ pana, bhikkhave, daṭṭhukāmatthā’’ti? ‘‘Āma, bhante’’ti. ‘‘Yaṁ, bhikkhave,",
  "atk-s0513a20:876_5": "tumhe dvārakoṭṭhake disvā cīvarakaṇṇādīsu gaṇhantā hatthakukkuccaṁ katvā āgatā, esa so’’ti. ‘‘Bhante,",
  "atk-s0513a20:876_6": "evarūpo patthitapatthano abhinīhārasampanno sāvako kiṁkāraṇā appesakkho jāto’’ti?",
  "atk-s0513a20:876_7": "Satthā ‘‘attanā katapāpakammaṁ nissāyā’’ti vatvā tehi yācito atītaṁ āhari.",
  "atk-s0513a20:877_0": "Atīte bārāṇasiyaṁ brahmadatte rajjaṁ kārente bodhisatto sakko devarājā ahosi.",
  "atk-s0513a20:877_1": "Tadā brahmadattassa jiṇṇaṁ jarāppattaṁ hatthiṁ vā assaṁ vā goṇaṁ vā dassetuṁ na sakkā,",
  "atk-s0513a20:877_2": "keḷisīlo hutvā tathārūpaṁ disvāva anubandhāpeti,",
  "atk-s0513a20:877_3": "jiṇṇasakaṭampi disvā bhindāpeti,",
  "atk-s0513a20:877_4": "jiṇṇamātugāme disvā pakkosāpetvā udare paharāpetvā pātāpetvā puna uṭṭhāpetvā bhāyāpeti ,",
  "atk-s0513a20:877_5": "jiṇṇapurise disvā laṅghake viya bhūmiyaṁ saṁparivattakādikīḷaṁ kīḷāpeti,",
  "atk-s0513a20:877_6": "apassanto ‘‘asukaghare kira mahallako atthī’’ti sutvāpi pakkosāpetvā kīḷati.",
  "atk-s0513a20:877_7": "Manussā lajjantā attano mātāpitaro tiroraṭṭhāni pesenti,",
  "atk-s0513a20:877_8": "mātupaṭṭhānadhammo pitupaṭṭhānadhammo pacchijji,",
  "atk-s0513a20:877_9": "rājasevakāpi keḷisīlāva ahesuṁ.",
  "atk-s0513a20:877_10": "Matamatā cattāro apāye pūrenti, devaparisā parihāyati.",
  "atk-s0513a20:878_0": "Sakko abhinave devaputte apassanto ‘‘kiṁ nu kho kāraṇa’’nti āvajjento taṁ kāraṇaṁ ñatvā ‘‘damessāmi na’’nti mahallakavaṇṇaṁ abhinimminitvā jiṇṇayānake dve takkacāṭiyo āropetvā dve jaragoṇe yojetvā ekasmiṁ chaṇadivase alaṅkatahatthiṁ abhiruhitvā brahmadatte alaṅkatanagaraṁ padakkhiṇaṁ karonte pilotikanivattho taṁ yānakaṁ pājento rañño abhimukho agamāsi.",
  "atk-s0513a20:878_1": "Rājā jiṇṇayānakaṁ disvā ‘‘etaṁ yānakaṁ apanethā’’ti vadati. Manussā ‘‘kahaṁ, deva, na passāmā’’ti āhaṁsu.",
  "atk-s0513a20:878_2": "Sakko attano ānubhāvena raññoyeva dassesi.",
  "atk-s0513a20:878_3": "Atha naṁ bahusampatte tasmiṁ tassa uparibhāgena pājento rañño matthake ekaṁ cāṭiṁ bhinditvā nivattāpento dutiyaṁ bhindi.",
  "atk-s0513a20:878_4": "Athassa sīsato paṭṭhāya ito cito ca takkaṁ paggharati,",
  "atk-s0513a20:878_5": "so tena aṭṭīyati harāyati jigucchati.",
  "atk-s0513a20:878_6": "Athassa taṁ upaddutabhāvaṁ ñatvā sakko yānakaṁ antaradhāpetvā sakkattabhāvaṁ māpetvā vajirahattho ākāse ṭhatvā ‘‘pāpa adhammikarāja,",
  "atk-s0513a20:878_7": "kiṁ tvaṁ mahallako na bhavissasi,",
  "atk-s0513a20:878_8": "tava sarīraṁ jarā na paharissati,",
  "atk-s0513a20:878_9": "keḷisīlo hutvā vuḍḍhe viheṭhanakammaṁ karosi,",
  "atk-s0513a20:878_10": "ekakaṁ taṁ nissāya etaṁ kammaṁ katvā matamatā apāye paripūrenti,",
  "atk-s0513a20:878_11": "manussā mātāpitaro paṭijaggituṁ na labhanti.",
  "atk-s0513a20:878_12": "Sace imamhā kammā na viramissasi,",
  "atk-s0513a20:878_13": "vajirena te sīsaṁ padālessāmi,",
  "atk-s0513a20:878_14": "mā ito paṭṭhāyetaṁ kammaṁ akatthā’’ti santajjetvā mātāpitūnaṁ guṇaṁ kathetvā vuḍḍhāpacāyikakammassa ānisaṁsaṁ pakāsetvā ovaditvā sakaṭṭhānameva agamāsi.",
  "atk-s0513a20:878_15": "Rājā tato paṭṭhāya tathārūpaṁ kammaṁ kātuṁ cittampi na uppādesi.",
  "atk-s0513a20:879_0": "Satthā imaṁ atītaṁ āharitvā abhisambuddho hutvā imā gāthā avoca –",
  "atk-s0513a20:880_0": "103.",
  "atk-s0513a20:881_0": " ‘‘Haṁsā koñcā mayūrā ca, hatthayo pasadā migā;",
  "atk-s0513a20:882_0": "Sabbe sīhassa bhāyanti, natthi kāyasmi tulyatā.",
  "atk-s0513a20:883_0": "104.",
  "atk-s0513a20:884_0": " ‘‘Evameva manussesu, daharo cepi paññavā;",
  "atk-s0513a20:885_0": "So hi tattha mahā hoti, neva bālo sarīravā’’ti.",
  "atk-s0513a20:886_0": "Tattha pasadā migāti pasadasaṅkhātā migā,",
  "atk-s0513a20:886_1": "pasadā migā ca avasesā migā cātipi attho. ‘‘Pasadamigā’’tipi pāṭho, pasadā migāti attho.",
  "atk-s0513a20:886_2": "Natthi kāyasmi tulyatāti sarīre pamāṇaṁ nāma natthi. Yadi bhaveyya,",
  "atk-s0513a20:886_3": "mahāsarīrā hatthino ceva pasadamigā ca sīhaṁ māreyyuṁ,",
  "atk-s0513a20:886_4": "sīho haṁsādayo khuddakasarīreyeva māreyya,",
  "atk-s0513a20:886_5": "khuddakāyeva sīhassa bhāyeyyuṁ, na mahantā. Yasmā panetaṁ natthi,",
  "atk-s0513a20:886_6": "tasmā sabbepi te sīhassa bhāyanti.",
  "atk-s0513a20:886_7": "Sarīravāti bālo mahāsarīropi mahā nāma na hoti,",
  "atk-s0513a20:886_8": "tasmā lakuṇḍakabhaddiyo sarīrena khuddakopi mā taṁ ñāṇenapi khuddakoti maññitthāti attho.",
  "atk-s0513a20:887_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:887_1": "saccapariyosāne tesu bhikkhūsu keci sotāpannā, keci sakadāgāmino, keci anāgāmino, keci arahanto ahesuṁ.",
  "atk-s0513a20:887_2": "‘‘Tadā rājā lakuṇḍakabhaddiyo ahosi,",
  "atk-s0513a20:887_3": "so tāya keḷisīlatāya paresaṁ keḷinissayo jāto,",
  "atk-s0513a20:887_4": "sakko pana ahameva ahosi’’nti.",
  "atk-s0513a20:888_0": "Keḷisīlajātakavaṇṇanā dutiyā.",
  "atk-s0513a20:890_0": " [203] 3. Khandhajātakavaṇṇanā",
  "atk-s0513a20:891_0": "Virūpakkhehi me mettanti idaṁ satthā jetavane viharanto aññataraṁ bhikkhuṁ ārabbha kathesi.",
  "atk-s0513a20:891_1": "Taṁ kira jantāgharadvāre kaṭṭhāni phālentaṁ pūtirukkhantarā nikkhamitvā eko sappo pādaṅguliyaṁ ḍaṁsi, so tattheva mato.",
  "atk-s0513a20:891_2": "Tassa matabhāvo sakalavihāre pākaṭo ahosi.",
  "atk-s0513a20:891_3": "Dhammasabhāyaṁ bhikkhū kathaṁ samuṭṭhāpesuṁ – ‘‘āvuso,",
  "atk-s0513a20:891_4": "asuko kira bhikkhu jantāgharadvāre kaṭṭhāni phālento sappena daṭṭho tattheva mato’’ti.",
  "atk-s0513a20:891_5": "Satthā āgantvā ‘‘kāya nuttha, bhikkhave,",
  "atk-s0513a20:891_6": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘sace so, bhikkhave,",
  "atk-s0513a20:891_7": "bhikkhu cattāri ahirājakulāni ārabbha mettaṁ abhāvayissa, na naṁ sappo ḍaṁseyya.",
  "atk-s0513a20:891_8": "Porāṇakatāpasāpi anuppanne buddhe catūsu ahirājakulesu mettaṁ bhāvetvā tāni ahirājakulāni nissāya uppajjanakabhayato mucciṁsū’’ti vatvā atītaṁ āhari.",
  "atk-s0513a20:892_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā vayappatto kāme pahāya isipabbajjaṁ pabbajitvā abhiññā ca samāpattiyo ca nibbattetvā himavantapadese ekasmiṁ gaṅgānivattane assamapadaṁ māpetvā jhānakīḷaṁ kīḷanto isigaṇaparivuto vihāsi.",
  "atk-s0513a20:892_1": "Tadā gaṅgātīre nānappakārā dīghajātikā isīnaṁ paripanthaṁ karonti,",
  "atk-s0513a20:892_2": "yebhuyyena isayo jīvitakkhayaṁ pāpuṇanti.",
  "atk-s0513a20:892_3": "Tāpasā tamatthaṁ bodhisattassa ārocesuṁ.",
  "atk-s0513a20:892_4": "Bodhisatto sabbe tāpase sannipātāpetvā ‘‘sace tumhe catūsu ahirājakulesu mettaṁ bhāveyyātha, na vo sappā ḍaṁseyyuṁ,",
  "atk-s0513a20:892_5": "tasmā ito paṭṭhāya catūsu ahirājakulesu evaṁ mettaṁ bhāvethā’’ti vatvā imaṁ gāthamāha –",
  "atk-s0513a20:893_0": "105.",
  "atk-s0513a20:894_0": " ‘‘Virūpakkhehi me mettaṁ, mettaṁ erāpathehi me;",
  "atk-s0513a20:895_0": "Chabyāputtehi me mettaṁ,",
  "atk-s0513a20:895_1": "mettaṁ kaṇhāgotamakehi cā’’ti.",
  "atk-s0513a20:896_0": "Tattha virūpakkhehi me mettanti virūpakkhanāgarājakulehi saddhiṁ mayhaṁ mettaṁ. Erāpathādīsupi eseva nayo.",
  "atk-s0513a20:896_1": "Etānipi hi erāpathanāgarājakulaṁ chabyāputtanāgarājakulaṁ kaṇhāgotamakanāgarājakulanti nāgarājakulāneva.",
  "atk-s0513a20:897_0": "Evaṁ cattāri nāgarājakulāni dassetvā ‘‘sace tumhe etesu mettaṁ bhāvetuṁ sakkhissatha,",
  "atk-s0513a20:897_1": "dīghajātikā vo na ḍaṁsissanti na viheṭhessantī’’ti vatvā dutiyaṁ gāthamāha –",
  "atk-s0513a20:898_0": "‘‘Apādakehi me mettaṁ, mettaṁ dvipādakehi me;",
  "atk-s0513a20:899_0": "Catuppadehi me mettaṁ, mettaṁ bahuppadehi me’’ti.",
  "atk-s0513a20:900_0": "Tattha paṭhamapadena odissakaṁ katvā sabbesu apādakesu dīghajātikesu ceva macchesu ca mettābhāvanā dassitā,",
  "atk-s0513a20:900_1": "dutiyapadena manussesu ceva pakkhijātesu ca,",
  "atk-s0513a20:900_2": "tatiyapadena hatthiassādīsu sabbacatuppadesu,",
  "atk-s0513a20:900_3": "catutthapadena vicchikasatapadiuccāliṅgapāṇakamakkaṭakādīsu.",
  "atk-s0513a20:901_0": "Evaṁ sarūpena mettābhāvanaṁ dassetvā idāni āyācanavasena dassento imaṁ gāthamāha –",
  "atk-s0513a20:902_0": "‘‘Mā maṁ apādako hiṁsi, mā maṁ hiṁsi dvipādako;",
  "atk-s0513a20:903_0": "Mā maṁ catuppado hiṁsi, mā maṁ hiṁsi bahuppado’’ti.",
  "atk-s0513a20:904_0": "Tattha mā manti etesu apādakādīsu koci ekopi mā maṁ hiṁsatu,",
  "atk-s0513a20:904_1": "mā viheṭhetūti evaṁ āyācantā mettaṁ bhāvethāti attho.",
  "atk-s0513a20:905_0": "Idāni anodissakavasena mettābhāvanaṁ dassento imaṁ gāthamāha –",
  "atk-s0513a20:906_0": "‘‘Sabbe sattā sabbe pāṇā, sabbe bhūtā ca kevalā;",
  "atk-s0513a20:907_0": "Sabbe bhadrāni passantu, mā kañci pāpamāgamā’’ti.",
  "atk-s0513a20:908_0": "Tattha taṇhādiṭṭhivasena vaṭṭe pañcasu khandhesu āsattā visattā laggā laggitāti sattā,",
  "atk-s0513a20:908_1": "assāsapassāsapavattanasaṅkhātena pāṇanavasena pāṇā,",
  "atk-s0513a20:908_2": "bhūtabhāvitanibbattanavasena bhūtāti evaṁ vacanamattaviseso veditabbo.",
  "atk-s0513a20:908_3": "Avisesena pana sabbānipetāni padāni sabbasattasaṅgāhakāneva. Kevalāti sakalā.",
  "atk-s0513a20:908_4": "Idaṁ sabbasaddasseva hi pariyāyavacanaṁ.",
  "atk-s0513a20:908_5": "Bhadrāni passantūti sabbepete sattā bhadrāni sādhūni kalyāṇāneva passantu.",
  "atk-s0513a20:908_6": "Mā kañci pāpamāgamāti etesu kañci ekaṁ sattampi pāpaṁ lāmakaṁ dukkhaṁ mā āgamā, mā āgacchatu mā pāpuṇātu,",
  "atk-s0513a20:908_7": "sabbe averā abyāpajjā sukhī niddukkhā hontūti.",
  "atk-s0513a20:909_0": "Evaṁ ‘‘sabbasattesu anodissakavasena mettaṁ bhāvethā’’ti vatvā puna tiṇṇaṁ ratanānaṁ guṇe anussarāpetuṁ –",
  "atk-s0513a20:910_0": "106.",
  "atk-s0513a20:911_0": " ‘‘Appamāṇo buddho, appamāṇo dhammo;",
  "atk-s0513a20:912_0": "Appamāṇo saṅgho’’ti āha.",
  "atk-s0513a20:913_0": "Tattha pamāṇakarānaṁ kilesānaṁ abhāvena guṇānañca pamāṇābhāvena buddharatanaṁ appamāṇaṁ.",
  "atk-s0513a20:913_1": "Dhammoti navavidho lokuttaradhammo.",
  "atk-s0513a20:913_2": "Tassapi pamāṇaṁ kātuṁ na sakkāti appamāṇo.",
  "atk-s0513a20:913_3": "Tena appamāṇena dhammena samannāgatattā saṅghopi appamāṇo.",
  "atk-s0513a20:914_0": "Iti bodhisatto ‘‘imesaṁ tiṇṇaṁ ratanānaṁ guṇe anussarathā’’ti vatvā tiṇṇaṁ ratanānaṁ appamāṇaguṇataṁ dassetvā sappamāṇe satte dassetuṁ –",
  "atk-s0513a20:915_0": "‘‘Pamāṇavantāni sarīsapāni, ahi vicchika satapadī;",
  "atk-s0513a20:916_0": "Uṇṇanābhi sarabū mūsikā’’ti āha.",
  "atk-s0513a20:917_0": "Tattha sarīsapānīti sappadīghajātikānaṁ nāmaṁ. Te hi sarantā gacchanti, sirena vā sapantīti sarīsapā.",
  "atk-s0513a20:917_1": "‘‘Ahī’’tiādi tesaṁ sarūpato nidassanaṁ. Tattha uṇṇanābhīti makkaṭako.",
  "atk-s0513a20:917_2": "Tassa hi nābhito uṇṇāsadisaṁ suttaṁ nikkhamati,",
  "atk-s0513a20:917_3": "tasmā ‘‘uṇṇanābhī’’ti vuccati. Sarabūti gharagoḷikā.",
  "atk-s0513a20:918_0": "Iti bodhisatto ‘‘yasmā etesaṁ antorāgādayo pamāṇakarā dhammā atthi,",
  "atk-s0513a20:918_1": "tasmā tāni sarīsapādīni pamāṇavantānī’’ti dassetvā ‘‘appamāṇānaṁ tiṇṇaṁ ratanānaṁ ānubhāvena ime pamāṇavantā sattā rattindivaṁ parittakammaṁ karontūti evaṁ tiṇṇaṁ ratanānaṁ guṇe anussarathā’’ti vatvā tato uttari kattabbaṁ dassetuṁ imaṁ gāthamāha –",
  "atk-s0513a20:919_0": "‘‘Katā me rakkhā katā me parittā, paṭikkamantu bhūtāni;",
  "atk-s0513a20:920_0": "Sohaṁ namo bhagavato,",
  "atk-s0513a20:920_1": "namo sattannaṁ sammāsambuddhāna’’nti.",
  "atk-s0513a20:921_0": "Tattha katā me rakkhāti mayā ratanattayaguṇe anussarantena attano rakkhā gutti katā.",
  "atk-s0513a20:921_1": "Katā me parittāti parittāṇampi me attano kataṁ.",
  "atk-s0513a20:921_2": "Paṭikkamantu bhūtānīti mayi ahitajjhāsayāni bhūtāni paṭikkamantu apagacchantu.",
  "atk-s0513a20:921_3": "Sohaṁ namo bhagavatoti so ahaṁ evaṁ kataparitto atītassa parinibbutassa sabbassapi buddhassa bhagavato namo karomi.",
  "atk-s0513a20:921_4": "Namo sattannaṁ sammāsambuddhānanti visesena pana atīte paṭipāṭiyā parinibbutānaṁ sattannaṁ sammāsambuddhānaṁ namo karomīti.",
  "atk-s0513a20:922_0": "Evaṁ ‘‘namakkāraṁ karontāpi satta buddhe anussarathā’’ti bodhisatto isigaṇassa imaṁ parittaṁ bandhitvā adāsi.",
  "atk-s0513a20:922_1": "Ādito pana paṭṭhāya dvīhi gāthāhi catūsu ahirājakulesu mettāya dīpitattā odissakānodissakavasena vā dvinnaṁ mettābhāvanānaṁ dīpitattā idaṁ parittaṁ idha vuttanti veditabbaṁ,",
  "atk-s0513a20:922_2": "aññaṁ vā kāraṇaṁ pariyesitabbaṁ.",
  "atk-s0513a20:922_3": "Tato paṭṭhāya isigaṇo bodhisattassa ovāde ṭhatvā mettaṁ bhāvesi, buddhaguṇe anussari.",
  "atk-s0513a20:922_4": "Evametesu buddhaguṇe anussarantesuyeva sabbe dīghajātikā paṭikkamiṁsu.",
  "atk-s0513a20:922_5": "Bodhisattopi brahmavihāre bhāvetvā brahmalokaparāyaṇo ahosi.",
  "atk-s0513a20:923_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā isigaṇo buddhaparisā ahosi,",
  "atk-s0513a20:923_1": "gaṇasatthā pana ahameva ahosi’’nti.",
  "atk-s0513a20:924_0": "Khandhajātakavaṇṇanā tatiyā.",
  "atk-s0513a20:926_0": " [204] 4. Vīrakajātakavaṇṇanā",
  "atk-s0513a20:927_0": "Api vīraka passesīti idaṁ satthā jetavane viharanto sugatālayaṁ ārabbha kathesi.",
  "atk-s0513a20:927_1": "Devadattassa parisaṁ gahetvā āgatesu hi theresu satthā ‘‘sāriputta,",
  "atk-s0513a20:927_2": "devadatto tumhe disvā kiṁ akāsī’’ti pucchitvā ‘‘sugatālayaṁ, bhante, dassesī’’ti vutte ‘‘na kho, sāriputta,",
  "atk-s0513a20:927_3": "idāneva devadatto mama anukiriyaṁ karonto vināsaṁ patto,",
  "atk-s0513a20:927_4": "pubbepi vināsaṁ pāpuṇī’’ti vatvā therena yācito atītaṁ āhari.",
  "atk-s0513a20:928_0": "Atīte bārāṇasiyaṁ brahmadatte rajjaṁ kārente bodhisatto himavantapadese udakakākayoniyaṁ nibbattitvā ekaṁ saraṁ upanissāya vasi, ‘‘vīrako’’tissa nāmaṁ ahosi.",
  "atk-s0513a20:928_1": "Tadā kāsiraṭṭhe dubbhikkhaṁ ahosi,",
  "atk-s0513a20:928_2": "manussā kākabhattaṁ vā dātuṁ yakkhanāgabalikammaṁ vā kātuṁ nāsakkhiṁsu.",
  "atk-s0513a20:928_3": "Chātakaraṭṭhato kākā yebhuyyena araññaṁ pavisiṁsu.",
  "atk-s0513a20:928_4": "Tattheko bārāṇasivāsī saviṭṭhako nāma kāko kākiṁ ādāya vīrakassa vasanaṭṭhānaṁ gantvā taṁ saraṁ nissāya ekamante vāsaṁ kappesi.",
  "atk-s0513a20:928_5": "So ekadivasaṁ tasmiṁ sare gocaraṁ gaṇhanto vīrakaṁ saraṁ otaritvā macche khāditvā paccuttaritvā sarīraṁ sukkhāpentaṁ disvā ‘‘imaṁ udakakākaṁ nissāya sakkā bahū macche laddhuṁ,",
  "atk-s0513a20:928_6": "imaṁ upaṭṭhahissāmī’’ti taṁ upasaṅkamitvā ‘‘kiṁ,",
  "atk-s0513a20:928_7": "sammā’’ti vutte ‘‘icchāmi taṁ sāmi upaṭṭhahitu’’nti vatvā ‘‘sādhū’’ti tena sampaṭicchito tato paṭṭhāya upaṭṭhāsi.",
  "atk-s0513a20:928_8": "Vīrakopi tato paṭṭhāya attano yāpanamattaṁ khāditvā macche uddharitvā saviṭṭhakassa deti.",
  "atk-s0513a20:928_9": "Sopi attano yāpanamattaṁ khāditvā sesaṁ kākiyā deti.",
  "atk-s0513a20:929_0": "Tassa aparabhāge māno uppajji – ‘‘ayampi udakakāko kāḷako, ahampi kāḷako,",
  "atk-s0513a20:929_1": "akkhituṇḍapādehipi etassa ca mayhañca nānākaraṇaṁ natthi,",
  "atk-s0513a20:929_2": "ito paṭṭhāya iminā gahitamacchehi mayhaṁ kammaṁ natthi, ahameva gaṇhissāmī’’ti.",
  "atk-s0513a20:929_3": "So vīrakaṁ upasaṅkamitvā ‘‘samma,",
  "atk-s0513a20:929_4": "ito paṭṭhāya ahameva saraṁ otaritvā macche gaṇhissāmī’’ti vatvā ‘‘na tvaṁ, samma,",
  "atk-s0513a20:929_5": "udakaṁ otaritvā macche gaṇhanakakule nibbatto,",
  "atk-s0513a20:929_6": "mā nassī’’ti tena vāriyamānopi vacanaṁ anādiyitvā saraṁ oruyha udakaṁ pavisitvā ummujjamāno sevālaṁ chinditvā nikkhamituṁ nāsakkhi, sevālantare laggi, aggatuṇḍameva paññāyi.",
  "atk-s0513a20:929_7": "So nirassāso antoudakeyeva jīvitakkhayaṁ pāpuṇi.",
  "atk-s0513a20:929_8": "Athassa bhariyā āgamanaṁ apassamānā taṁ pavattiṁ jānanatthaṁ vīrakassa santikaṁ gantvā ‘‘sāmi, saviṭṭhako na paññāyati,",
  "atk-s0513a20:929_9": "kahaṁ nu kho so’’ti pucchamānā paṭhamaṁ gāthamāha –",
  "atk-s0513a20:930_0": "107.",
  "atk-s0513a20:931_0": " ‘‘Api vīraka passesi, sakuṇaṁ mañjubhāṇakaṁ;",
  "atk-s0513a20:932_0": "Mayūragīvasaṅkāsaṁ, patiṁ mayhaṁ saviṭṭhaka’’nti.",
  "atk-s0513a20:933_0": "Tattha api, vīraka, passesīti, sāmi vīraka, api passasi.",
  "atk-s0513a20:933_1": "Mañjubhāṇakanti mañjubhāṇinaṁ.",
  "atk-s0513a20:933_2": "Sā hi rāgavasena ‘‘madhurassaro me patī’’ti maññati, tasmā evamāha.",
  "atk-s0513a20:933_3": "Mayūragīvasaṅkāsanti moragīvasamānavaṇṇaṁ.",
  "atk-s0513a20:934_0": "Taṁ sutvā vīrako ‘‘āma,",
  "atk-s0513a20:934_1": "jānāmi te sāmikassa gataṭṭhāna’’nti vatvā dutiyaṁ gāthamāha –",
  "atk-s0513a20:935_0": "108.",
  "atk-s0513a20:936_0": " ‘‘Udakathalacarassa pakkhino, niccaṁ āmakamacchabhojino;",
  "atk-s0513a20:937_0": "Tassānukaraṁ saviṭṭhako, sevāle paliguṇṭhito mato’’ti.",
  "atk-s0513a20:938_0": "Tattha udakathalacarassāti udake ca thale ca carituṁ samatthassa.",
  "atk-s0513a20:938_1": "Pakkhinoti attānaṁ sandhāya vadati.",
  "atk-s0513a20:938_2": "Tassānukaranti tassa anukaronto.",
  "atk-s0513a20:938_3": "Sevāle paliguṇṭhito matoti udakaṁ pavisitvā sevālaṁ chinditvā nikkhamituṁ asakkonto sevālapariyonaddho antoudakeyeva mato, passa, etassa tuṇḍaṁ dissatīti.",
  "atk-s0513a20:938_4": "Taṁ sutvā kākī paridevitvā bārāṇasimeva agamāsi.",
  "atk-s0513a20:939_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā saviṭṭhako devadatto ahosi,",
  "atk-s0513a20:939_1": "vīrako pana ahameva ahosi’’nti.",
  "atk-s0513a20:940_0": "Vīrakajātakavaṇṇanā catutthā.",
  "atk-s0513a20:942_0": " [205] 5. Gaṅgeyyajātakavaṇṇanā",
  "atk-s0513a20:943_0": "Sobhatimaccho gaṅgeyyoti idaṁ satthā jetavane viharanto dve daharabhikkhū ārabbha kathesi.",
  "atk-s0513a20:943_1": "Te kira sāvatthivāsino kulaputtā sāsane pabbajitvā asubhabhāvanaṁ anunuyuñjitvā rūpapasaṁsakā hutvā rūpaṁ upalāḷentā vicariṁsu.",
  "atk-s0513a20:943_2": "Te ekadivasaṁ ‘‘tvaṁ na sobhasi,",
  "atk-s0513a20:943_3": "ahaṁ sobhāmī’’ti rūpaṁ nissāya uppannavivādā avidūre nisinnaṁ ekaṁ mahallakattheraṁ disvā ‘‘eso amhākaṁ sobhanabhāvaṁ vā asobhanabhāvaṁ vā jānissatī’’ti taṁ upasaṅkamitvā ‘‘bhante,",
  "atk-s0513a20:943_4": "ko amhesu sobhano’’ti pucchiṁsu. So ‘‘āvuso,",
  "atk-s0513a20:943_5": "tumhehi ahameva sobhanataro’’ti āha.",
  "atk-s0513a20:943_6": "Daharā ‘‘ayaṁ mahallako amhehi pucchitaṁ akathetvā apucchitaṁ kathetī’’ti taṁ paribhāsitvā pakkamiṁsu.",
  "atk-s0513a20:943_7": "Sā tesaṁ kiriyā bhikkhusaṅghe pākaṭā jātā.",
  "atk-s0513a20:943_8": "Athekadivasaṁ dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:943_9": "asuko mahallako thero kira te rūpanissitake dahare lajjāpesī’’ti.",
  "atk-s0513a20:943_10": "Satthā āgantvā ‘‘kāya nuttha, bhikkhave,",
  "atk-s0513a20:943_11": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:943_12": "ime dve daharā idāneva rūpapasaṁsakā,",
  "atk-s0513a20:943_13": "pubbepete rūpameva upalāḷentā vicariṁsū’’ti vatvā atītaṁ āhari.",
  "atk-s0513a20:944_0": "Atīte bārāṇasiyaṁ brahmadatte rajjaṁ kārente bodhisatto gaṅgātīre rukkhadevatā ahosi.",
  "atk-s0513a20:944_1": "Tadā gaṅgāyamunānaṁ samāgamaṭṭhāne gaṅgeyyo ca yāmuneyyo ca dve macchā ‘‘ahaṁ sobhāmi,",
  "atk-s0513a20:944_2": "tvaṁ na sobhasī’’ti rūpaṁ nissāya vivadamānā avidūre gaṅgātīre kacchapaṁ nipannaṁ disvā ‘‘eso amhākaṁ sobhanabhāvaṁ vā asobhanabhāvaṁ vā jānissatī’’ti taṁ upasaṅkamitvā ‘‘kiṁ nu kho, samma kacchapa, gaṅgeyyo sobhati,",
  "atk-s0513a20:944_3": "udāhu yāmuneyyo’’ti pucchiṁsu.",
  "atk-s0513a20:944_4": "Kacchapo ‘‘gaṅgeyyopi sobhati , yāmuneyyopi sobhati,",
  "atk-s0513a20:944_5": "tumhehi pana dvīhi ahameva atirekataraṁ sobhāmī’’ti imamatthaṁ pakāsento paṭhamaṁ gāthamāha –",
  "atk-s0513a20:945_0": "109.",
  "atk-s0513a20:946_0": " ‘‘Sobhati maccho gaṅgeyyo, atho sobhati yāmuno;",
  "atk-s0513a20:947_0": "Catuppadoyaṁ puriso, nigrodhaparimaṇḍalo;",
  "atk-s0513a20:948_0": "Īsakāyatagīvo ca, sabbeva atirocatī’’ti.",
  "atk-s0513a20:949_0": "Tattha catuppadoyanti catuppado ayaṁ.",
  "atk-s0513a20:949_1": "Purisoti attānaṁ sandhāya vadati.",
  "atk-s0513a20:949_2": "Nigrodhaparimaṇḍaloti sujāto nigrodho viya parimaṇḍalo.",
  "atk-s0513a20:949_3": "Īsakāyatagīvoti rathīsā viya āyatagīvo .",
  "atk-s0513a20:949_4": "Sabbeva atirocatīti evaṁ saṇṭhānasampanno kacchapo sabbeva atirocati,",
  "atk-s0513a20:949_5": "ahameva sabbe tumhe atikkamitvā sobhāmīti vadati.",
  "atk-s0513a20:950_0": "Macchā tassa kathaṁ hutvā ‘‘ambho! Pāpakacchapa amhehi pucchitaṁ akathetvā aññameva kathesī’’ti vatvā dutiyaṁ gāthamāha –",
  "atk-s0513a20:951_0": "110.",
  "atk-s0513a20:952_0": " ‘‘Yaṁ pucchito na taṁ akkhāsi, aññaṁ akkhāsi pucchito;",
  "atk-s0513a20:953_0": "Atthappasaṁsako poso, nāyaṁ asmāka ruccatī’’ti.",
  "atk-s0513a20:954_0": "Tattha attappasaṁsakoti attānaṁ pasaṁsanasīlo attukkaṁsako poso.",
  "atk-s0513a20:954_1": "Nāyaṁ asmāka ruccatīti ayaṁ pāpakacchapo amhākaṁ na ruccati na khamatīti kacchapassa upari udakaṁ khipitvā sakaṭṭhānameva gamiṁsu.",
  "atk-s0513a20:955_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā dve macchā dve daharabhikkhū ahesuṁ, kacchapo mahallako,",
  "atk-s0513a20:955_1": "imassa kāraṇassa paccakkhakārikā gaṅgātīre nibbattarukkhadevatā pana ahameva ahosi’’nti.",
  "atk-s0513a20:956_0": "Gaṅgeyyajātakavaṇṇanā pañcamā.",
  "atk-s0513a20:958_0": " [206] 6. Kuruṅgamigajātakavaṇṇanā",
  "atk-s0513a20:959_0": "Iṅgha vaṭṭamayaṁ pāsanti idaṁ satthā veḷuvane viharanto devadattaṁ ārabbha kathesi.",
  "atk-s0513a20:959_1": "Tadā hi satthā ‘‘devadatto vadhāya parisakkatī’’ti sutvā ‘‘na, bhikkhave,",
  "atk-s0513a20:959_2": "devadatto idāneva mayhaṁ vadhāya parisakkati,",
  "atk-s0513a20:959_3": "pubbepi parisakkiyevā’’ti vatvā atītaṁ āhari.",
  "atk-s0513a20:960_0": "Atīte bārāṇasiyaṁ brahmadatte rajjaṁ kārente bodhisatto kuruṅgamigo hutvā araññe ekassa sarassa avidūre ekasmiṁ gumbe vāsaṁ kappesi.",
  "atk-s0513a20:960_1": "Tasseva sarassa avidūre ekasmiṁ rukkhagge satapatto,",
  "atk-s0513a20:960_2": "sarasmiṁ pana kacchapo vāsaṁ kappesi.",
  "atk-s0513a20:960_3": "Evaṁ te tayopi sahāyakā aññamaññaṁ piyasaṁvāsaṁ vasiṁsu.",
  "atk-s0513a20:960_4": "Atheko migaluddako araññe caranto pānīyatitthe bodhisattassa padavalañjaṁ disvā lohanigaḷasadisaṁ vaṭṭamayaṁ pāsaṁ oḍḍetvā agamāsi.",
  "atk-s0513a20:960_5": "Bodhisatto pānīyaṁ pātuṁ āgato paṭhamayāmeyeva pāse bajjhitvā baddharavaṁ ravi.",
  "atk-s0513a20:960_6": "Tassa tena saddena rukkhaggato satapatto udakato ca kacchapo āgantvā ‘‘kiṁ nu kho kātabba’’nti mantayiṁsu.",
  "atk-s0513a20:960_7": "Atha satapatto kacchapaṁ āmantetvā ‘‘samma, tava dantā atthi, tvaṁ imaṁ pāsaṁ chinda,",
  "atk-s0513a20:960_8": "ahaṁ gantvā yathā so nāgacchati, tathā karissāmi,",
  "atk-s0513a20:960_9": "evaṁ amhehi dvīhipi kataparakkamena sahāyo no jīvitaṁ labhissatī’’ti imamatthaṁ pakāsento paṭhamaṁ gāthamāha –",
  "atk-s0513a20:961_0": "111.",
  "atk-s0513a20:962_0": " ‘‘Iṅgha vaṭṭamayaṁ pāsaṁ, chinda dantehi kacchapa;",
  "atk-s0513a20:963_0": "Ahaṁ tathā karissāmi, yathā nehiti luddako’’ti.",
  "atk-s0513a20:964_0": "Atha kacchapo cammavarattaṁ khādituṁ ārabhi,",
  "atk-s0513a20:964_1": "satapatto luddakassa vasanagāmaṁ gato avidūre rukkhe nisīdi.",
  "atk-s0513a20:964_2": "Luddako paccūsakāleyeva sattiṁ gahetvā nikkhami.",
  "atk-s0513a20:964_3": "Sakuṇo tassa nikkhamanabhāvaṁ ñatvā vassitvā pakkhe papphoṭetvā taṁ purimadvārena nikkhamantaṁ mukhe pahari.",
  "atk-s0513a20:964_4": "Luddo ‘‘kāḷakaṇṇinā sakuṇenamhi pahaṭo’’ti nivattitvā thokaṁ sayitvā puna sattiṁ gahetvā uṭṭhāsi.",
  "atk-s0513a20:964_5": "Sakuṇo ‘‘ayaṁ paṭhamaṁ purimadvārena nikkhanto idāni pacchimadvārena nikkhamissatī’’ti ñatvā gantvā pacchimagehe nisīdi.",
  "atk-s0513a20:964_6": "Luddopi ‘‘purimadvārena me nikkhantena kāḷakaṇṇī sakuṇo diṭṭho,",
  "atk-s0513a20:964_7": "idāni pacchimadvārena nikkhamissāmī’’ti pacchimadvārena nikkhami,",
  "atk-s0513a20:964_8": "sakuṇo puna vassitvā gantvā mukhe pahari.",
  "atk-s0513a20:964_9": "Luddo ‘‘punapi kāḷakaṇṇīsakuṇena pahaṭo,",
  "atk-s0513a20:964_10": "na dāni me esa nikkhamituṁ detī’’ti nivattitvā yāva aruṇuggamanā sayitvā aruṇuggamanavelāya sattiṁ gahetvā nikkhami.",
  "atk-s0513a20:964_11": "Sakuṇo vegena gantvā ‘‘luddo āgacchatī’’ti bodhisattassa kathesi.",
  "atk-s0513a20:965_0": "Tasmiṁ khaṇe kacchapena ekameva cammavaddhaṁ ṭhapetvā sesavarattā khāditā honti.",
  "atk-s0513a20:965_1": "Dantā panassa patanākārappattā jātā, mukhato lohitaṁ paggharati.",
  "atk-s0513a20:965_2": "Bodhisatto luddaputtaṁ sattiṁ gahetvā asanivegena āgacchantaṁ disvā taṁ vaddhaṁ chinditvā vanaṁ pāvisi, sakuṇo rukkhagge nisīdi,",
  "atk-s0513a20:965_3": "kacchapo pana dubbalattā tattheva nipajji.",
  "atk-s0513a20:965_4": "Luddo kacchapaṁ gahetvā pasibbake pakkhipitvā ekasmiṁ khāṇuke laggesi.",
  "atk-s0513a20:965_5": "Bodhisatto nivattitvā olokento kacchapassa gahitabhāvaṁ ñatvā ‘‘sahāyassa jīvitadānaṁ dassāmī’’ti dubbalo viya hutvā luddassa attānaṁ dassesi. So ‘‘dubbalo esa bhavissati,",
  "atk-s0513a20:965_6": "māressāmi na’’nti sattiṁ ādāya anubandhi.",
  "atk-s0513a20:965_7": "Bodhisatto nātidūre nāccāsanne gacchanto taṁ ādāya araññaṁ pāvisi,",
  "atk-s0513a20:965_8": "dūraṁ gatabhāvaṁ ñatvā padaṁ vañcetvā aññena maggena vātavegena gantvā siṅgena pasibbakaṁ ukkhipitvā bhūmiyaṁ pātetvā phāletvā kacchapaṁ nīhari. Satapattopi rukkhā otari.",
  "atk-s0513a20:965_9": "Bodhisatto dvinnampi ovādaṁ dadamāno ‘‘ahaṁ tumhe nissāya jīvitaṁ labhiṁ,",
  "atk-s0513a20:965_10": "tumhehi sahāyakassa kattabbaṁ mayhaṁ kataṁ,",
  "atk-s0513a20:965_11": "idāni luddo āgantvā tumhe gaṇheyya, tasmā, samma satapatta,",
  "atk-s0513a20:965_12": "tvaṁ attano puttake gahetvā aññattha yāhi, tvampi, samma kacchapa, udakaṁ pavisāhī’’ti āha. Te tathā akaṁsu.",
  "atk-s0513a20:966_0": "Satthā abhisambuddho hutvā dutiyaṁ gāthamāha –",
  "atk-s0513a20:967_0": "112.",
  "atk-s0513a20:968_0": " ‘‘Kacchapo pāvisī vāriṁ, kuruṅgo pāvisī vanaṁ;",
  "atk-s0513a20:969_0": "Satapatto dumaggamhā, dūre putte apānayī’’ti.",
  "atk-s0513a20:970_0": "Tattha apānayīti ānayi, gahetvā agamāsīti attho;",
  "atk-s0513a20:971_0": "Luddopi taṁ ṭhānaṁ āgantvā kañci apassitvā chinnapasibbakaṁ gahetvā domanassappatto attano gehaṁ agamāsi.",
  "atk-s0513a20:971_1": "Te tayopi sahāyā yāvajīvaṁ vissāsaṁ acchinditvā yathākammaṁ gatā.",
  "atk-s0513a20:972_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā luddako devadatto ahosi, satapatto sāriputto, kacchapo moggallāno,",
  "atk-s0513a20:972_1": "kuruṅgamigo pana ahameva ahosi’’nti.",
  "atk-s0513a20:973_0": "Kuruṅgamigajātakavaṇṇanā chaṭṭhā.",
  "atk-s0513a20:975_0": " [207] 7. Assakajātakavaṇṇanā",
  "atk-s0513a20:976_0": "Ayamassakarājenāti idaṁ satthā jetavane viharanto purāṇadutiyikāpalobhanaṁ ārabbha kathesi.",
  "atk-s0513a20:976_1": "So hi bhikkhu satthārā ‘‘saccaṁ kira, tvaṁ bhikkhu,",
  "atk-s0513a20:976_2": "ukkaṇṭhitosī’’ti puṭṭho ‘‘sacca’’nti vatvā ‘‘kena ukkaṇṭhāpitosī’’ti vutte ‘‘purāṇadutiyikāyā’’ti āha.",
  "atk-s0513a20:976_3": "Atha naṁ satthā ‘‘na idāneva tassā bhikkhu itthiyā tayi sineho atthi,",
  "atk-s0513a20:976_4": "pubbepi tvaṁ taṁ nissāya mahādukkhaṁ patto’’ti vatvā atītaṁ āhari.",
  "atk-s0513a20:977_0": "Atīte kāsiraṭṭhe pāṭalinagare assako nāma rājā rajjaṁ kāresi.",
  "atk-s0513a20:977_1": "Tassa uparī nāma aggamahesī piyā ahosi manāpā abhirūpā dassanīyā pāsādikā atikkantā mānusavaṇṇaṁ, apattā dibbavaṇṇaṁ. Sā kālamakāsi,",
  "atk-s0513a20:977_2": "tassā kālakiriyāya rājā sokābhibhūto ahosi dukkhī dummano.",
  "atk-s0513a20:977_3": "So tassā sarīraṁ doṇiyaṁ nipajjāpetvā telakalalaṁ pakkhipāpetvā heṭṭhāmañce ṭhapāpetvā nirāhāro rodamāno paridevamāno nipajji.",
  "atk-s0513a20:977_4": "Mātāpitaro avasesañātakā mittāmaccabrāhmaṇagahapatikādayopi ‘‘mā soci, mahārāja,",
  "atk-s0513a20:977_5": "aniccā saṅkhārā’’tiādīni vadantā saññāpetuṁ nāsakkhiṁsu.",
  "atk-s0513a20:977_6": "Tassa vilapantasseva satta divasā atikkantā.",
  "atk-s0513a20:977_7": "Tadā bodhisatto pañcābhiññaaṭṭhasamāpattilābhī tāpaso hutvā himavantapadese viharanto ālokaṁ vaḍḍhetvā dibbena cakkhunā jambudīpaṁ olokento taṁ rājānaṁ tathā paridevamānaṁ disvā ‘‘etassa mayā avassayena bhavitabba’’nti iddhānubhāvena ākāse uppatitvā rañño uyyāne otaritvā maṅgalasilāpaṭṭe kañcanapaṭimā viya nisīdi.",
  "atk-s0513a20:978_0": "Atheko pāṭalinagaravāsī brāhmaṇamāṇavo uyyānaṁ gato bodhisattaṁ disvā vanditvā nisīdi.",
  "atk-s0513a20:978_1": "Bodhisatto tena saddhiṁ paṭisanthāraṁ katvā ‘‘kiṁ, māṇava, rājā dhammiko’’ti pucchi. ‘‘Āma, bhante, dhammiko rājā, bhariyā panassa kālakatā,",
  "atk-s0513a20:978_2": "so tassā sarīraṁ doṇiyaṁ pakkhipāpetvā vilapamāno nipanno, ajja sattamo divaso,",
  "atk-s0513a20:978_3": "kissa tumhe rājānaṁ evarūpā dukkhā na mocetha,",
  "atk-s0513a20:978_4": "yuttaṁ nu kho tumhādisesu sīlavantesu saṁvijjamānesu rañño evarūpaṁ dukkhaṁ anubhavitu’’nti. ‘‘Na kho ahaṁ , māṇava, rājānaṁ jānāmi,",
  "atk-s0513a20:978_5": "sace pana so āgantvā maṁ puccheyya,",
  "atk-s0513a20:978_6": "ahamevassa tassā nibbattaṭṭhānaṁ ācikkhitvā rañño santikeyeva taṁ kathāpeyya’’nti. ‘‘Tena hi, bhante, yāva rājānaṁ ānemi,",
  "atk-s0513a20:978_7": "tāva imeva nisīdathā’’ti māṇavo bodhisattassa paṭiññaṁ gahetvā rañño santikaṁ gantvā tamatthaṁ ārocetvā ‘‘tassa dibbacakkhukassa santikaṁ gantuṁ vaṭṭatī’’ti āha.",
  "atk-s0513a20:979_0": "Rājā ‘‘upariṁ kira daṭṭhuṁ labhissāmī’’ti tuṭṭhamānaso rathaṁ abhiruhitvā tattha gantvā bodhisattaṁ vanditvā ekamantaṁ nisinno – ‘‘saccaṁ kira tumhe deviyā nibbattaṭṭhānaṁ jānāthā’’ti pucchi. ‘‘Āma, mahārājā’’ti. ‘‘Kattha nibbattā’’ti? ‘‘Sā kho, mahārāja,",
  "atk-s0513a20:979_1": "rūpasmiṁyeva mattā pamādamāgamma kalyāṇakammaṁ akatvā imasmiṁyeva uyyāne gomayapāṇakayoniyaṁ nibbattā’’ti . ‘‘Nāhaṁ saddahāmī’’ti.",
  "atk-s0513a20:979_2": "‘‘Tena hi te dassetvā kathāpemī’’ti. ‘‘Sādhu kathāpethā’’ti.",
  "atk-s0513a20:979_3": "Bodhisatto attano ānubhāvena ‘‘ubhopi gomayapiṇḍaṁ vaṭṭayamānā rañño purato āgacchantū’’ti tesaṁ āgamanaṁ akāsi. Te tatheva āgamiṁsu.",
  "atk-s0513a20:979_4": "Bodhisatto taṁ dassento ‘‘ayaṁ te , mahārāja, uparidevī,",
  "atk-s0513a20:979_5": "taṁ jahitvā gomayapāṇakassa pacchato pacchato gacchati, passatha na’’nti āha.",
  "atk-s0513a20:979_6": "Bhante ‘‘‘uparī nāma gomayapāṇakayoniyaṁ nibbattissatī’ti na saddahāmaha’’nti. ‘‘Kathāpemi naṁ, mahārājā’’ti. ‘‘Kathāpetha, bhante’’ti.",
  "atk-s0513a20:980_0": "Bodhisatto attano ānubhāvena taṁ kathāpento ‘‘uparī’’ti āha. Sā manussabhāsāya ‘‘kiṁ, bhante’’ti āha.",
  "atk-s0513a20:980_1": "‘‘Tvaṁ atītabhave kā nāma ahosī’’ti? ‘‘Bhante,",
  "atk-s0513a20:980_2": "assakarañño aggamahesī uparī nāma ahosi’’nti.",
  "atk-s0513a20:980_3": "‘‘Kiṁ pana te idāni assakarājā piyo, udāhu gomayapāṇako’’ti? ‘‘Bhante,",
  "atk-s0513a20:980_4": "so mayhaṁ purimajātiyā sāmiko,",
  "atk-s0513a20:980_5": "tadā ahaṁ imasmiṁ uyyāne tena saddhiṁ rūpasaddagandharasaphoṭṭhabbe anubhavamānā vicariṁ.",
  "atk-s0513a20:980_6": "Idāni pana me bhavasaṅkhepagatakālato paṭṭhāya so kiṁ hoti,",
  "atk-s0513a20:980_7": "ahañhi idāni assakarājānaṁ māretvā tassa galalohitena mayhaṁ sāmikassa gomayapāṇakassa pāde makkheyya’’nti vatvā parisamajjhe manussabhāsāya imā gāthā avoca –",
  "atk-s0513a20:981_0": "113.",
  "atk-s0513a20:982_0": " ‘‘Ayamassakarājena , deso vicarito mayā;",
  "atk-s0513a20:983_0": "Anukāmaya kāmena, piyena patinā saha.",
  "atk-s0513a20:984_0": "114.",
  "atk-s0513a20:985_0": " ‘‘Navena sukhadukkhena, porāṇaṁ apidhīyati;",
  "atk-s0513a20:986_0": "Tasmā assakaraññāva, kīṭo piyataro mamā’’ti.",
  "atk-s0513a20:987_0": "Tattha ayamassakarājena,",
  "atk-s0513a20:987_1": "deso vicarito mayāti ayaṁ ramaṇīyo uyyānapadeso pubbe mayā assakarājena saddhiṁ vicarito.",
  "atk-s0513a20:987_2": "Anukāmaya kāmenāti anūti nipātamattaṁ,",
  "atk-s0513a20:987_3": "mayā taṁ kāmayamānāya tena maṁ kāmayamānena sahāti attho.",
  "atk-s0513a20:987_4": "Piyenāti tasmiṁ attabhāve piyena. Navena sukhadukkhena, porāṇaṁ apidhīyatīti, bhante,",
  "atk-s0513a20:987_5": "navena hi sukhena porāṇaṁ sukhaṁ,",
  "atk-s0513a20:987_6": "navena ca dukkhena porāṇaṁ dukkhaṁ pidhīyati paṭicchādīyati,",
  "atk-s0513a20:987_7": "esā lokassa dhammatāti dīpeti. Tasmā assakaraññāva,",
  "atk-s0513a20:987_8": "kīṭo piyataro mamāti yasmā navena porāṇaṁ pidhīyati,",
  "atk-s0513a20:987_9": "tasmā mama assakarājato sataguṇena sahassaguṇena kīṭova piyataroti.",
  "atk-s0513a20:988_0": "Taṁ sutvā assakarājā vippaṭisārī hutvā tattha ṭhitova kuṇapaṁ nīharāpetvā sīsaṁ nhatvā bodhisattaṁ vanditvā nagaraṁ pavisitvā aññaṁ aggamahesiṁ katvā dhammena rajjaṁ kāresi.",
  "atk-s0513a20:988_1": "Bodhisattopi rājānaṁ ovaditvā nissokaṁ katvā himavantameva agamāsi.",
  "atk-s0513a20:989_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:989_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a20:989_2": "‘‘Tadā uparī purāṇadutiyikā ahosi,",
  "atk-s0513a20:989_3": "assakarājā ukkaṇṭhito bhikkhu, māṇavo sāriputto,",
  "atk-s0513a20:989_4": "tāpaso pana ahameva ahosi’’nti.",
  "atk-s0513a20:990_0": "Assakajātakavaṇṇanā sattamā.",
  "atk-s0513a20:992_0": " [208] 8. Susumārajātakavaṇṇanā",
  "atk-s0513a20:993_0": "Alaṁmetehi ambehīti idaṁ satthā jetavane viharanto devadattassa vadhāya parisakkanaṁ ārabbha kathesi.",
  "atk-s0513a20:993_1": "Tadā hi satthā ‘‘devadatto vadhāya parisakkatī’’ti sutvā ‘‘na, bhikkhave,",
  "atk-s0513a20:993_2": "idāneva devadatto mayhaṁ vadhāya parisakkati, pubbepi parisakkiyeva,",
  "atk-s0513a20:993_3": "santāsamattampi pana kātuṁ na sakkhī’’ti vatvā atītaṁ āhari.",
  "atk-s0513a20:994_0": "Atīte bārāṇasiyaṁ brahmadatte rajjaṁ kārente himavantapadese bodhisatto kapiyoniyaṁ nibbattitvā nāgabalo thāmasampanno mahāsarīro sobhaggappatto hutvā gaṅgānivattane araññāyatane vāsaṁ kappesi.",
  "atk-s0513a20:994_1": "Tadā gaṅgāya eko susumāro vasi.",
  "atk-s0513a20:994_2": "Athassa bhariyā bodhisattassa sarīraṁ disvā tassa hadayamaṁse dohaḷaṁ uppādetvā susumāraṁ āha – ‘‘ahaṁ sāmi,",
  "atk-s0513a20:994_3": "etassa kapirājassa hadayamaṁsaṁ khāditukāmā’’ti. ‘‘Bhadde, mayaṁ jalagocarā, eso thalagocaro,",
  "atk-s0513a20:994_4": "kinti naṁ gaṇhituṁ sakkhissāmā’’ti. ‘‘Yena kenaci upāyena gaṇha, sace na labhissāmi, marissāmī’’ti. ‘‘Tena hi mā soci, attheko upāyo,",
  "atk-s0513a20:994_5": "khādāpessāmi taṁ tassa hadayamaṁsa’’nti susumāriṁ samassāsetvā bodhisattassa gaṅgāya pānīyaṁ pivitvā gaṅgātīre nisinnakāle santikaṁ gantvā evamāha – ‘‘vānarinda,",
  "atk-s0513a20:994_6": "imasmiṁ padese kasāyaphalāni khādanto kiṁ tvaṁ niviṭṭhaṭṭhāneyeva carasi,",
  "atk-s0513a20:994_7": "pāragaṅgāya ambalabujādīnaṁ madhuraphalānaṁ anto natthi,",
  "atk-s0513a20:994_8": "kiṁ te tattha gantvā phalāphalaṁ khādituṁ na vaṭṭatī’’ti? ‘‘Kumbhīlarāja, gaṅgā mahodakā vitthiṇṇā, kathaṁ tattha gamissāmī’’ti? ‘‘Sace icchasi,",
  "atk-s0513a20:994_9": "ahaṁ taṁ mama piṭṭhiṁ āropetvā nessāmī’’ti.",
  "atk-s0513a20:994_10": "So saddahitvā ‘‘sādhū’’ti sampaṭicchi.",
  "atk-s0513a20:994_11": "‘‘Tena hi ehi piṭṭhiṁ me abhirūhā’’ti ca vutte taṁ abhiruhi.",
  "atk-s0513a20:994_12": "Susumāro thokaṁ netvā udake osīdāpesi.",
  "atk-s0513a20:995_0": "Bodhisatto ‘‘samma, udake maṁ osīdāpesi, kiṁ nu kho eta’’nti āha.",
  "atk-s0513a20:995_1": "‘‘Nāhaṁ taṁ dhammasudhammatāya gahetvā gacchāmi,",
  "atk-s0513a20:995_2": "bhariyāya pana me tava hadayamaṁse dohaḷo uppanno,",
  "atk-s0513a20:995_3": "tamahaṁ tava hadayaṁ khādāpetukāmo’’ti. ‘‘Samma, kathentena te sundaraṁ kataṁ.",
  "atk-s0513a20:995_4": "Sace hi amhākaṁ udare hadayaṁ bhaveyya,",
  "atk-s0513a20:995_5": "sākhaggesu carantānaṁ cuṇṇavicuṇṇaṁ bhaveyyā’’ti.",
  "atk-s0513a20:995_6": "‘‘Kahaṁ pana tumhe ṭhapethā’’ti?",
  "atk-s0513a20:995_7": "Bodhisatto avidūre ekaṁ udumbaraṁ pakkaphalapiṇḍisañchannaṁ dassento ‘‘passetāni amhākaṁ hadayāni etasmiṁ udumbare olambantī’’ti āha. ‘‘Sace me hadayaṁ dassasi, ahaṁ taṁ na māressāmī’’ti. ‘‘Tena hi maṁ ettha nehi,",
  "atk-s0513a20:995_8": "ahaṁ te rukkhe olambantaṁ dassāmī’’ti. So taṁ ādāya tattha agamāsi.",
  "atk-s0513a20:995_9": "Bodhisatto tassa piṭṭhito uppatitvā udumbararukkhe nisīditvā ‘‘samma, bāla susumāra,",
  "atk-s0513a20:995_10": "‘imesaṁ sattānaṁ hadayaṁ nāma rukkhagge hotī’ti saññī ahosi, bālosi, ahaṁ taṁ vañcesiṁ,",
  "atk-s0513a20:995_11": "tava phalāphalaṁ taveva hotu,",
  "atk-s0513a20:995_12": "sarīrameva pana te mahantaṁ paññā pana natthī’’ti vatvā imamatthaṁ pakāsento imā gāthā avoca –",
  "atk-s0513a20:996_0": "115.",
  "atk-s0513a20:997_0": " ‘‘Alaṁ metehi ambehi, jambūhi panasehi ca;",
  "atk-s0513a20:998_0": "Yāni pāraṁ samuddassa, varaṁ mayhaṁ udumbaro.",
  "atk-s0513a20:999_0": "116.",
  "atk-s0513a20:1000_0": " ‘‘Mahatī vata te bondi, na ca paññā tadūpikā;",
  "atk-s0513a20:1001_0": "Susumāra vañcito mesi, gaccha dāni yathāsukha’’nti.",
  "atk-s0513a20:1002_0": "Tattha alaṁ metehīti yāni tayā dīpake niddiṭṭhāni, etehi mayhaṁ alaṁ.",
  "atk-s0513a20:1002_1": "Varaṁ mayhaṁ udumbaroti mayhaṁ ayameva udumbararukkho varaṁ. Bondīti sarīraṁ.",
  "atk-s0513a20:1002_2": "Tadūpikāti paññā pana te tadūpikā tassa sarīrassa anucchavikā natthi.",
  "atk-s0513a20:1002_3": "Gaccha dāni yathāsukhanti idāni yathāsukhaṁ gaccha,",
  "atk-s0513a20:1002_4": "natthi te hadayamaṁsagahaṇūpāyoti attho.",
  "atk-s0513a20:1002_5": "Susumāro sahassaṁ parājito viya dukkhī dummano pajjhāyantova attano nivāsaṭṭhānameva gato.",
  "atk-s0513a20:1003_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā susumāro devadatto ahosi, susumārī ciñcamāṇavikā,",
  "atk-s0513a20:1003_1": "kapirājā pana ahameva ahosi’’nti.",
  "atk-s0513a20:1004_0": "Susumārajātakavaṇṇanā aṭṭhamā.",
  "atk-s0513a20:1006_0": " [209] 9. Kukkuṭajātakavaṇṇanā",
  "atk-s0513a20:1007_0": "Diṭṭhāmayā vane rukkhāti idaṁ satthā jetavane viharanto dhammasenāpatisāriputtattherassa saddhivihārikaṁ daharabhikkhuṁ ārabbha kathesi.",
  "atk-s0513a20:1007_1": "So kira attano sarīrassa guttikamme cheko ahosi.",
  "atk-s0513a20:1007_2": "‘‘Sarīrassa me na sukhaṁ bhaveyyā’’ti bhayena atisītaṁ accuṇhaṁ paribhogaṁ na karoti,",
  "atk-s0513a20:1007_3": "‘‘sītuṇhehi sarīraṁ kilameyyā’’ti bhayena bahi na nikkhamati,",
  "atk-s0513a20:1007_4": "atikilinnauttaṇḍulādīni na bhuñjati.",
  "atk-s0513a20:1007_5": "Tassa sā sarīraguttikusalatā saṅghamajjhe pākaṭā jātā.",
  "atk-s0513a20:1007_6": "Bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1007_7": "asuko daharo kira bhikkhu sarīraguttikamme cheko’’ti.",
  "atk-s0513a20:1007_8": "Satthā āgantvā ‘‘kāya nuttha, bhikkhave,",
  "atk-s0513a20:1007_9": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1007_10": "ayaṁ daharo idāneva sarīraguttikamme cheko,",
  "atk-s0513a20:1007_11": "pubbepi chekova ahosī’’ti vatvā atītaṁ āhari.",
  "atk-s0513a20:1008_0": "Atīte bārāṇasiyaṁ brahmadatte rajjaṁ kārente bodhisatto araññāyatane rukkhadevatā ahosi.",
  "atk-s0513a20:1008_1": "Atheko sakuṇaluddako ekaṁ dīpakakukkuṭamādāya vālarajjuñca yaṭṭhiñca gahetvā araññe kukkuṭe bandhanto ekaṁ palāyitvā araññaṁ paviṭṭhaṁ porāṇakukkuṭaṁ bandhituṁ ārabhi.",
  "atk-s0513a20:1008_2": "So vālapāse kusalatāya attānaṁ bandhituṁ na deti, uṭṭhāyuṭṭhāya nilīyati.",
  "atk-s0513a20:1008_3": "Luddako attānaṁ sākhāpallavehi paṭicchādetvā punappunaṁ yaṭṭhiñca pāsañca oḍḍeti.",
  "atk-s0513a20:1008_4": "Kukkuṭo taṁ lajjāpetukāmo mānusiṁ vācaṁ nicchāretvā paṭhamaṁ gāthamāha –",
  "atk-s0513a20:1009_0": "117.",
  "atk-s0513a20:1010_0": " ‘‘Diṭṭhā mayā vane rukkhā, assakaṇṇā vibhīṭakā;",
  "atk-s0513a20:1011_0": "Na tāni evaṁ sakkanti,",
  "atk-s0513a20:1011_1": "yathā tvaṁ rukkha sakkasī’’ti.",
  "atk-s0513a20:1012_0": "Tassattho – samma luddaka,",
  "atk-s0513a20:1012_1": "mayā imasmiṁ vane jātā bahū assakaṇṇā ca vibhīṭakā ca rukkhā diṭṭhapubbā,",
  "atk-s0513a20:1012_2": "tāni pana rukkhāni yathā tvaṁ sakkasi saṅkamasi ito cito ca vicarasi,",
  "atk-s0513a20:1012_3": "evaṁ na sakkanti na saṅkamanti na vicarantīti.",
  "atk-s0513a20:1013_0": "Evaṁ vatvā ca pana so kukkuṭo palāyitvā aññattha agamāsi.",
  "atk-s0513a20:1013_1": "Tassa palāyitvā gatakāle luddako dutiyaṁ gāthamāha –",
  "atk-s0513a20:1014_0": "118.",
  "atk-s0513a20:1015_0": " ‘‘Porāṇakukkuṭo ayaṁ, bhetvā pañjaramāgato;",
  "atk-s0513a20:1016_0": "Kusalo vālapāsānaṁ, apakkamati bhāsatī’’ti.",
  "atk-s0513a20:1017_0": "Tattha kusalo vālapāsānanti vālamayesu pāsesu kusalo attānaṁ bandhituṁ adatvā apakkamati ceva bhāsati ca,",
  "atk-s0513a20:1017_1": "bhāsitvā ca pana palātoti evaṁ vatvā luddako araññe caritvā yathāladdhamādāya gehameva gato.",
  "atk-s0513a20:1018_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā luddako devadatto ahosi,",
  "atk-s0513a20:1018_1": "kukkuṭo kāyaguttikusalo daharabhikkhu,",
  "atk-s0513a20:1018_2": "tassa pana kāraṇassa paccakkhakārikā rukkhadevatā pana ahameva ahosi’’nti.",
  "atk-s0513a20:1019_0": "Kukkuṭajātakavaṇṇanā navamā.",
  "atk-s0513a20:1021_0": " [210] 10. Kandagalakajātakavaṇṇanā",
  "atk-s0513a20:1022_0": "Ambho ko nāmayaṁ rukkhoti idaṁ satthā veḷuvane viharanto sugatālayaṁ ārabbha kathesi.",
  "atk-s0513a20:1022_1": "Tadā hi satthā ‘‘devadatto sugatālayaṁ akāsī’’ti sutvā ‘‘na, bhikkhave,",
  "atk-s0513a20:1022_2": "idāneva devadatto mayhaṁ anukiriyaṁ karonto vināsaṁ patto,",
  "atk-s0513a20:1022_3": "pubbepi pāpuṇiyevā’’ti vatvā atītaṁ āhari.",
  "atk-s0513a20:1023_0": "Atīte bārāṇasiyaṁ brahmadatte rajjaṁ kārente bodhisatto himavantapadese rukkhakoṭṭakasakuṇayoniyaṁ nibbatti,",
  "atk-s0513a20:1023_1": "‘‘khadiravaniyo’’tissa nāmaṁ ahosi.",
  "atk-s0513a20:1023_2": "So khadiravaneyeva gocaraṁ gaṇhi,",
  "atk-s0513a20:1023_3": "tasseko kandagalako nāma sahāyo ahosi,",
  "atk-s0513a20:1023_4": "so simbalipālibhaddakavane gocaraṁ gaṇhāti.",
  "atk-s0513a20:1023_5": "So ekadivasaṁ khadiravaniyassa santikaṁ agamāsi.",
  "atk-s0513a20:1023_6": "Khadiravaniyo ‘‘sahāyo me āgato’’ti kandagalakaṁ gahetvā khadiravanaṁ pavisitvā khadirakhandhaṁ tuṇḍena paharitvā rukkhato pāṇake nīharitvā adāsi.",
  "atk-s0513a20:1023_7": "Kandagalako dinne dinne madhurapūve viya chinditvā chinditvā khādi.",
  "atk-s0513a20:1023_8": "Tassa khādantasseva māno uppajji – ‘‘ayampi rukkhakoṭṭakayoniyaṁ nibbatto, ahampi, kiṁ me etena dinnagocarena,",
  "atk-s0513a20:1023_9": "sayameva khadiravane gocaraṁ gaṇhissāmī’’ti.",
  "atk-s0513a20:1023_10": "So khadiravaniyaṁ āha – ‘‘samma, mā tvaṁ dukkhaṁ anubhavi,",
  "atk-s0513a20:1023_11": "ahameva khadiravane gocaraṁ gaṇhissāmī’’ti.",
  "atk-s0513a20:1024_0": "Atha naṁ so ‘‘handa tvaṁ samma,",
  "atk-s0513a20:1024_1": "simbalipālibhaddakādivane nissāre gocaraggahaṇakule jāto,",
  "atk-s0513a20:1024_2": "khadirā nāma jātasārā thaddhā, mā te etaṁ ruccī’’ti āha.",
  "atk-s0513a20:1024_3": "Kandagalako ‘‘kiṁ dānāhaṁ na rukkhakoṭṭakayoniyaṁ nibbatto’’ti tassa vacanaṁ anādiyitvā vegena gantvā khadirarukkhaṁ tuṇḍena pahari. Tāvadevassa tuṇḍaṁ bhijji,",
  "atk-s0513a20:1024_4": "akkhīni nikkhamanākārappattāni jātāni, sīsaṁ phalitaṁ.",
  "atk-s0513a20:1024_5": "So khandhe patiṭṭhātuṁ asakkonto bhūmiyaṁ patitvā paṭhamaṁ gāthamāha –",
  "atk-s0513a20:1025_0": "119.",
  "atk-s0513a20:1026_0": " ‘‘Ambho ko nāmayaṁ rukkho, sinnapatto sakaṇṭako;",
  "atk-s0513a20:1027_0": "Yattha ekappahārena, uttamaṅgaṁ vibhijjita’’nti.",
  "atk-s0513a20:1028_0": "Tattha ambho ko nāmayaṁ rukkhoti, bho khadiravaniya, ko nāma ayaṁ rukkho. ‘‘Ko nāma so’’tipi pāṭho. Sinnapattoti sukhumapatto.",
  "atk-s0513a20:1028_1": "Yattha ekappahārenāti yasmiṁ rukkhe ekeneva pahārena.",
  "atk-s0513a20:1028_2": "Uttamaṅgaṁ vibhijjitanti sīsaṁ bhinnaṁ, na kevalañca sīsaṁ, tuṇḍampi bhinnaṁ.",
  "atk-s0513a20:1028_3": "So vedanāppattatāya khadirarukkhaṁ ‘‘kiṁ rukkho nāmeso’’ti jānituṁ asakkonto vedanāppatto hutvā imāya gāthāya vippalapi.",
  "atk-s0513a20:1029_0": "Taṁ vacanaṁ sutvā khadiravaniyo dutiyaṁ gāthamāha –",
  "atk-s0513a20:1030_0": "120.",
  "atk-s0513a20:1031_0": " ‘‘Acāri vatāyaṁ vitudaṁ vanāni, kaṭṭhaṅgarukkhesu asārakesu;",
  "atk-s0513a20:1032_0": "Athāsadā khadiraṁ jātasāraṁ,",
  "atk-s0513a20:1032_1": "yatthabbhidā garuḷo uttamaṅga’’nti.",
  "atk-s0513a20:1033_0": "Tattha acāri vatāyanti acari vata ayaṁ.",
  "atk-s0513a20:1033_1": "Vitudaṁ vanānīti nissārasimbalipālibhaddakavanāni vitudanto vijjhanto.",
  "atk-s0513a20:1033_2": "Kaṭṭhaṅgarukkhesūti vanakaṭṭhakoṭṭhāsesu rukkhesu.",
  "atk-s0513a20:1033_3": "Asārakesūti nissāresu pālibhaddakasimbaliādīsu.",
  "atk-s0513a20:1033_4": "Athāsadā khadiraṁ jātasāranti atha potakakālato paṭṭhāya jātasāraṁ khadiraṁ sampāpuṇi.",
  "atk-s0513a20:1033_5": "Yatthabbhidā garuḷo uttamaṅganti yatthabbhidāti yasmiṁ khadire abhindi padālayi. Garuḷoti sakuṇo.",
  "atk-s0513a20:1033_6": "Sabbasakuṇānañhetaṁ sagāravasappatissa vacanaṁ.",
  "atk-s0513a20:1034_0": "Iti naṁ khadiravaniyo vatvā ‘‘bho kandagalaka,",
  "atk-s0513a20:1034_1": "yattha tvaṁ uttamaṅgaṁ abhindi,",
  "atk-s0513a20:1034_2": "khadiro nāmeso sārarukkho’’ti āha.",
  "atk-s0513a20:1034_3": "So tattheva jīvitakkhayaṁ pāpuṇi.",
  "atk-s0513a20:1035_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā kandagalako devadatto ahosi,",
  "atk-s0513a20:1035_1": "khadiravaniyo pana ahameva ahosi’’nti.",
  "atk-s0513a20:1036_0": "Kandagalakajātakavaṇṇanā dasamā.",
  "atk-s0513a20:1037_0": "Nataṁdaḷhavaggo chaṭṭho.",
  "atk-s0513a20:1038_0": "Tassuddānaṁ –",
  "atk-s0513a20:1039_0": "Bandhanāgāraṁ keḷisīlaṁ, khaṇḍaṁ vīrakagaṅgeyyaṁ;",
  "atk-s0513a20:1040_0": "Kuruṅgamassakañceva, susumārañca kukkuṭaṁ;",
  "atk-s0513a20:1041_0": "Kandagalakanti te dasa.",
  "atk-s0513a20:1042_0": "7. Bīraṇathambhavaggo",
  "atk-s0513a20:1044_0": " [211] 1. Somadattajātakavaṇṇanā",
  "atk-s0513a20:1045_0": "Akāsiyogganti idaṁ satthā jetavane viharanto lāḷudāyittheraṁ ārabbha kathesi.",
  "atk-s0513a20:1045_1": "So hi dvinnaṁ tiṇṇaṁ janānaṁ antare ekavacanampi sampādetvā kathesuṁ na sakkoti,",
  "atk-s0513a20:1045_2": "sārajjabahulo ‘‘aññaṁ kathessāmī’’ti aññameva kathesi.",
  "atk-s0513a20:1045_3": "Tassa taṁ pavattiṁ bhikkhū dhammasabhāyaṁ kathentā nisīdiṁsu.",
  "atk-s0513a20:1045_4": "Satthā āgantvā ‘‘kāya nuttha , bhikkhave,",
  "atk-s0513a20:1045_5": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1045_6": "lāḷudāyī idāneva sārajjabahulo,",
  "atk-s0513a20:1045_7": "pubbepi sārajjabahuloyevā’’ti vatvā atītaṁ āhari.",
  "atk-s0513a20:1046_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe aññatarasmiṁ brāhmaṇakule nibbattitvā vayappatto takkasilāyaṁ sippaṁ uggaṇhitvā puna gehaṁ āgantvā mātāpitūnaṁ duggatabhāvaṁ ñatvā ‘‘parihīnakulato seṭṭhikulaṁ patiṭṭhapessāmī’’ti mātāpitaro āpucchitvā bārāṇasiṁ gantvā rājānaṁ upaṭṭhāsi. So raññā piyo ahosi manāpo.",
  "atk-s0513a20:1046_1": "Athassa pituno ‘‘dvīhiyeva goṇehi kasiṁ katvā jīvikaṁ kappentassa eko goṇo mato.",
  "atk-s0513a20:1046_2": "So bodhisattaṁ upasaṅkamitvā ‘‘tāta, eko goṇo mato, kasikammaṁ na pavattati,",
  "atk-s0513a20:1046_3": "rājānaṁ ekaṁ goṇaṁ yācāhī’’ti āha. ‘‘Tāta, nacirasseva me rājā diṭṭho,",
  "atk-s0513a20:1046_4": "idāneva goṇaṁ yācituṁ na yuttaṁ, tumhe yācathā’’ti. ‘‘Tāta,",
  "atk-s0513a20:1046_5": "tvaṁ mayhaṁ sārajjabahulabhāvaṁ na jānāsi,",
  "atk-s0513a20:1046_6": "ahañhi dvinnaṁ tiṇṇaṁ sammukhe kathaṁ sampādetuṁ na sakkomi.",
  "atk-s0513a20:1046_7": "Sace ahaṁ rañño santikaṁ goṇaṁ yācituṁ gamissāmi, imampi datvā āgamissāmī’’ti. ‘‘Tāta, yaṁ hoti, taṁ hotu,",
  "atk-s0513a20:1046_8": "na sakkā mayā rājānaṁ yācituṁ,",
  "atk-s0513a20:1046_9": "apica kho panāhaṁ tumhe yoggaṁ kāressāmī’’ti.",
  "atk-s0513a20:1046_10": "‘‘Tena hi sādhu maṁ yoggaṁ kārehī’’ti.",
  "atk-s0513a20:1047_0": "Bodhisatto pitaraṁ ādāya bīraṇatthambhakasusānaṁ gantvā tattha tattha tiṇakalāpe bandhitvā ‘‘ayaṁ rājā, ayaṁ uparājā,",
  "atk-s0513a20:1047_1": "ayaṁ senāpatī’’ti nāmāni katvā paṭipāṭiyā pitu dassetvā ‘‘tāta,",
  "atk-s0513a20:1047_2": "tvaṁ rañño santikaṁ gantvā ‘jayatu,",
  "atk-s0513a20:1047_3": "mahārājā’ti evaṁ imaṁ gāthaṁ vatvā goṇaṁ yāceyyāsī’’ti gāthaṁ uggaṇhāpesi –",
  "atk-s0513a20:1048_0": "‘‘Dve me goṇā mahārāja, yehi khettaṁ kasāmase;",
  "atk-s0513a20:1049_0": "Tesu eko mato deva, dutiyaṁ dehi khattiyā’’ti.",
  "atk-s0513a20:1050_0": "Brāhmaṇo ekena saṁvaccharena imaṁ gāthaṁ paguṇaṁ katvā bodhisattaṁ āha – ‘‘tāta, somadatta, gāthā me paguṇā jātā,",
  "atk-s0513a20:1050_1": "idāni ahaṁ yassa kassaci santike vattuṁ sakkomi, maṁ rañño santikaṁ nehī’’ti. So ‘‘sādhu,",
  "atk-s0513a20:1050_2": "tātā’’ti tathārūpaṁ paṇṇākāraṁ gāhāpetvā pitaraṁ rañño santikaṁ nesi. Brāhmaṇo ‘‘jayatu,",
  "atk-s0513a20:1050_3": "mahārājā’’ti vatvā paṇṇākāraṁ adāsi.",
  "atk-s0513a20:1050_4": "Rājā ‘‘ayaṁ te somadatta brāhmaṇo kiṁ hotī’’ti āha. ‘‘Pitā me, mahārājā’’ti. ‘‘Kenaṭṭhenāgato’’ti?",
  "atk-s0513a20:1050_5": "Tasmiṁ khaṇe brāhmaṇo goṇayācanatthāya gāthaṁ vadanto –",
  "atk-s0513a20:1051_0": "‘‘Dve me goṇā mahārāja, yehi khettaṁ kasāmase;",
  "atk-s0513a20:1052_0": "Tesu eko mato deva, dutiyaṁ gaṇha khattiyā’’ti. – āha;",
  "atk-s0513a20:1053_0": "Rājā brāhmaṇena virajjhitvā kathitabhāvaṁ ñatvā sitaṁ katvā ‘‘somadatta,",
  "atk-s0513a20:1053_1": "tumhākaṁ gehe bahū maññe goṇā’’ti āha. ‘‘Tumhehi dinnā bhavissanti, mahārājā’’ti.",
  "atk-s0513a20:1053_2": "Rājā bodhisattassa tussitvā brāhmaṇassa soḷasa goṇe alaṅkārabhaṇḍake nivāsanagāmañcassa brahmadeyyaṁ datvā mahantena yasena brāhmaṇaṁ uyyojesi.",
  "atk-s0513a20:1053_3": "Brāhmaṇo sabbasetasindhavayuttaṁ rathaṁ abhiruyha mahantena parivārena gāmaṁ agamāsi.",
  "atk-s0513a20:1053_4": "Bodhisatto pitarā saddhiṁ rathe nisīditvā gacchanto ‘‘tāta,",
  "atk-s0513a20:1053_5": "ahaṁ tumhe sakalasaṁvaccharaṁ yoggaṁ kāresiṁ,",
  "atk-s0513a20:1053_6": "sanniṭṭhānakāle pana tumhākaṁ goṇaṁ rañño adatthā’’ti vatvā paṭhamaṁ gāthamāha –",
  "atk-s0513a20:1054_0": "121.",
  "atk-s0513a20:1055_0": "‘‘Akāsi yoggaṁ dhuvamappamatto,",
  "atk-s0513a20:1055_1": "saṁvaccharaṁ bīraṇathambhakasmiṁ;",
  "atk-s0513a20:1056_0": "Byākāsi saññaṁ parisaṁ vigayha,",
  "atk-s0513a20:1056_1": "na niyyamo tāyati appapañña’’nti.",
  "atk-s0513a20:1057_0": "Tattha akāsi yoggaṁ dhuvamappamatto,",
  "atk-s0513a20:1057_1": "saṁvaccharaṁ bīraṇathambhakasminti, tāta,",
  "atk-s0513a20:1057_2": "tvaṁ niccaṁ appamatto bīraṇatthambhamaye susāne yoggaṁ akāsi .",
  "atk-s0513a20:1057_3": "Byākāsi saññaṁ parisaṁ vigayhāti atha ca pana parisaṁ vigāhitvā taṁ saññaṁ viakāsi vikāraṁ āpādesi, parivattesīti attho.",
  "atk-s0513a20:1057_4": "Na niyyamo tāyati appapaññanti appahaññaṁ nāma puggalaṁ niyyamo yoggāciṇṇaṁ caraṇaṁ na tāyati na rakkhatīti.",
  "atk-s0513a20:1058_0": "Athassa vacanaṁ sutvā brāhmaṇo dutiyaṁ gāthamāha –",
  "atk-s0513a20:1059_0": "122.",
  "atk-s0513a20:1060_0": " ‘‘Dvayaṁ yācanako tāta, somadatta nigacchati;",
  "atk-s0513a20:1061_0": "Alābhaṁ dhanalābhaṁ vā, evaṁdhammā hi yācanā’’ti.",
  "atk-s0513a20:1062_0": "Tattha evaṁdhammā hi yācanāti yācanā hi evaṁsabhāvāti.",
  "atk-s0513a20:1063_0": "Satthā ‘‘na, bhikkhave,",
  "atk-s0513a20:1063_1": "lāḷudāyī idāneva sārajjabahulo,",
  "atk-s0513a20:1063_2": "pubbepi sārajjabahuloyevā’’ti vatvā imaṁ dhammadesanaṁ āharitvā jātakaṁ samodhānesi – ‘‘tadā rājā ānando,",
  "atk-s0513a20:1063_3": "somadattassa pitā lāḷudāyī ahosi,",
  "atk-s0513a20:1063_4": "somadatto pana ahameva ahosi’’nti.",
  "atk-s0513a20:1064_0": "Somadattajātakavaṇṇanā paṭhamā.",
  "atk-s0513a20:1066_0": " [212] 2. Ucchiṭṭhabhattajātakavaṇṇanā",
  "atk-s0513a20:1067_0": "Aññouparimo vaṇṇoti idaṁ satthā jetavane viharanto purāṇadutiyikāpalobhanaṁ ārabbha kathesi.",
  "atk-s0513a20:1067_1": "So hi bhikkhu satthārā ‘‘saccaṁ kira, tvaṁ bhikkhu,",
  "atk-s0513a20:1067_2": "ukkaṇṭhitosī’’ti puṭṭho ‘‘sacca’’nti vatvā ‘‘ko taṁ ukkaṇṭhāpesī’’ti vutte ‘‘purāṇadutiyikā’’ti āha.",
  "atk-s0513a20:1067_3": "Atha naṁ satthā ‘‘bhikkhu ayaṁ te itthī anatthakārikā,",
  "atk-s0513a20:1067_4": "pubbepi attano jārassa ucchiṭṭhakaṁ bhojesī’’ti vatvā atītaṁ āhari.",
  "atk-s0513a20:1068_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ ṭhāne bhikkhaṁ caritvā jīvikakappake kapaṇe naṭakakule nibbattitvā vayappatto duggato durūpako hutvā bhikkhaṁ caritvā jīvikaṁ kappesi.",
  "atk-s0513a20:1068_1": "Tadā kāsiraṭṭhe ekasmiṁ gāmake ekassa brāhmaṇassa brāhmaṇī dussīlā pāpadhammā aticāraṁ carati.",
  "atk-s0513a20:1068_2": "Athekadivasaṁ brāhmaṇe kenacideva karaṇīyena bahi gate tassā jāro taṁ khaṇaṁ oloketvā taṁ gehaṁ pāvisi.",
  "atk-s0513a20:1068_3": "Sā tena saddhiṁ aticaritvā ‘‘muhuttaṁ accha,",
  "atk-s0513a20:1068_4": "bhuñjitvāva gamissasī’’ti bhattaṁ sampādetvā sūpabyañjanasampannaṁ uṇhabhattaṁ vaḍḍhetvā ‘‘tvaṁ bhuñjā’’ti tassa datvā sayaṁ brāhmaṇassa āgamanaṁ olokayamānā dvāre aṭṭhāsi.",
  "atk-s0513a20:1068_5": "Bodhisatto brāhmaṇiyā jārassa bhuñjanaṭṭhāne piṇḍaṁ paccāsīsanto aṭṭhāsi.",
  "atk-s0513a20:1069_0": "Tasmiṁ khaṇe brāhmaṇo gehābhimukho āgacchati.",
  "atk-s0513a20:1069_1": "Brāhmaṇī taṁ āgacchantaṁ disvā vegena pavisitvā ‘‘uṭṭhehi,",
  "atk-s0513a20:1069_2": "brāhmaṇo āgacchatī’’ti jāraṁ koṭṭhe otāretvā brāhmaṇassa pavisitvā nisinnakāle phalakaṁ upanetvā hatthadhovanaṁ datvā itarena bhuttāvasiṭṭhassa sītabhattassa upari uṇhabhattaṁ vaḍḍhetvā brāhmaṇassa adāsi.",
  "atk-s0513a20:1069_3": "So bhatte hatthaṁ otāretvā upari uṇhaṁ heṭṭhā ca bhattaṁ sītalaṁ disvā cintesi – ‘‘iminā aññassa bhuttādhikena ucchiṭṭhabhattena bhavitabba’’nti.",
  "atk-s0513a20:1069_4": "So brāhmaṇiṁ pucchanto paṭhamaṁ gāthamāha –",
  "atk-s0513a20:1070_0": "123.",
  "atk-s0513a20:1071_0": " ‘‘Añño uparimo vaṇṇo, añño vaṇṇo ca heṭṭhimo;",
  "atk-s0513a20:1072_0": "Brāhmaṇī tveva pucchāmi, kiṁ heṭṭhā kiñca upparī’’ti.",
  "atk-s0513a20:1073_0": "Tattha vaṇṇoti ākāro.",
  "atk-s0513a20:1073_1": "Ayañhi uparimassa uṇhabhāvaṁ heṭṭhimassa ca sītabhāvaṁ pucchanto evamāha.",
  "atk-s0513a20:1073_2": "Kiṁ heṭṭhā kiñca upparīti vuḍḍhitabhattena nāma upari sītalena, heṭṭhā uṇhena bhavitabbaṁ, idañca pana na tādisaṁ,",
  "atk-s0513a20:1073_3": "tena taṁ pucchāmi – ‘‘kena kāraṇena upari bhattaṁ uṇhaṁ, heṭṭhimaṁ sītala’’nti.",
  "atk-s0513a20:1074_0": "Brāhmaṇī attanā katakammassa uttānabhāvabhayena brāhmaṇe punappunaṁ kathentepi tuṇhīyeva ahosi.",
  "atk-s0513a20:1074_1": "Tasmiṁ khaṇe naṭaputtassa etadahosi – ‘‘koṭṭhe nisīdāpitapāpapurisena jārena bhavitabbaṁ, iminā gehassāmikena,",
  "atk-s0513a20:1074_2": "brāhmaṇī pana attanā katakammassa pākaṭabhāvabhayena kiñci na katheti,",
  "atk-s0513a20:1074_3": "handāhaṁ imissā katakammaṁ pakāsetvā jārassa koṭṭhake nisīdāpitabhāvaṁ brāhmaṇassa kathemī’’ti.",
  "atk-s0513a20:1074_4": "So brāhmaṇassa gehā nikkhantakālato paṭṭhāya itarassa gehapavesanaṁ aticaraṇaṁ aggabhattabhuñjanaṁ brāhmaṇiyā dvāre ṭhatvā maggaṁ olokanaṁ itarassa koṭṭhe otāritabhāvanti sabbaṁ taṁ pavattiṁ ācikkhitvā dutiyaṁ gāthamāha –",
  "atk-s0513a20:1075_0": "124.",
  "atk-s0513a20:1076_0": " ‘‘Ahaṁ naṭosmi bhaddante, bhikkhakosmi idhāgato;",
  "atk-s0513a20:1077_0": "Ayañhi koṭṭhamotiṇṇo, ayaṁ so yaṁ gavesasī’’ti.",
  "atk-s0513a20:1078_0": "Tattha ahaṁ naṭosmi, bhaddanteti, sāmi, ahaṁ naṭajātiko.",
  "atk-s0513a20:1078_1": "Bhikkhakosmi idhāgatoti svāhaṁ imaṁ ṭhānaṁ bhikkhako bhikkhaṁ pariyesamāno āgatosmi.",
  "atk-s0513a20:1078_2": "Ayañhi koṭṭhamotiṇṇoti ayaṁ pana etissā jāro imaṁ bhattaṁ bhuñjanto tava bhayena koṭṭhaṁ otiṇṇo.",
  "atk-s0513a20:1078_3": "Ayaṁ so yaṁ gavesasīti yaṁ tvaṁ kassa nu kho iminā ucchiṭṭhakena bhavitabbanti gavesasi, ayaṁ so.",
  "atk-s0513a20:1078_4": "Cūḷāya naṁ gahetvā koṭṭhā nīharitvā yathā na punevarūpaṁ pāpaṁ karoti,",
  "atk-s0513a20:1078_5": "tathā assa satiṁ janehīti vatvā pakkāmi.",
  "atk-s0513a20:1078_6": "Brāhmaṇo ubhopi te yathā naṁ na punevarūpaṁ pāpaṁ karonti,",
  "atk-s0513a20:1078_7": "tajjanapothanehi tathā sikkhāpetvā yathākammaṁ gato.",
  "atk-s0513a20:1079_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:1079_1": "saccapariyosāne ukkaṇṭhito bhikkhu sotāpattiphale patiṭṭhahi.",
  "atk-s0513a20:1079_2": "‘‘Tadā brāhmaṇī purāṇadutiyikā ahosi, brāhmaṇo ukkaṇṭhito bhikkhu,",
  "atk-s0513a20:1079_3": "naṭaputto pana ahameva ahosi’’nti.",
  "atk-s0513a20:1080_0": "Ucchiṭṭhabhattajātakavaṇṇanā dutiyā.",
  "atk-s0513a20:1082_0": " [213] 3. Bharujātakavaṇṇanā",
  "atk-s0513a20:1083_0": "Isīnamantaraṁkatvāti idaṁ satthā jetavane viharanto kosalarājānaṁ ārabbha kathesi.",
  "atk-s0513a20:1083_1": "Bhagavato hi bhikkhusaṅghassa ca lābhasakkāro mahā ahosi. Yathāha –",
  "atk-s0513a20:1084_0": "‘‘Tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṁ.",
  "atk-s0513a20:1084_1": "Bhikkhusaṅghopi kho sakkato hoti…pe… parikkhārānaṁ.",
  "atk-s0513a20:1084_2": "Aññatitthiyā pana paribbājakā asakkatā honti…pe… parikkhārāna’’nti (udā. 14).",
  "atk-s0513a20:1085_0": "Te evaṁ parihīnalābhasakkārā ahorattaṁ guḷhasannipātaṁ katvā mantayanti ‘‘samaṇassa gotamassa uppannakālato paṭṭhāya mayaṁ hatalābhasakkārā jātā ,",
  "atk-s0513a20:1085_1": "samaṇo gotamo lābhaggayasaggappatto jāto,",
  "atk-s0513a20:1085_2": "kena nu kho kāraṇenassa esā sampattī’’ti.",
  "atk-s0513a20:1085_3": "Tatreke evamāhaṁsu – ‘‘samaṇo gotamo sakalajambudīpassa uttamaṭṭhāne bhūmisīse vasati.",
  "atk-s0513a20:1085_4": "Tenassa lābhasakkāro uppajjatī’’ti, sesā ‘‘atthetaṁ kāraṇaṁ,",
  "atk-s0513a20:1085_5": "mayampi jetavanapiṭṭhe titthiyārāmaṁ kāremu,",
  "atk-s0513a20:1085_6": "evaṁ lābhino bhavissāmā’’ti āhaṁsu.",
  "atk-s0513a20:1085_7": "Te sabbepi ‘‘evameta’’nti sanniṭṭhānaṁ katvā ‘‘sacepi mayaṁ rañño anārocetvā ārāmaṁ kāressāma, bhikkhū vāressanti,",
  "atk-s0513a20:1085_8": "lañjaṁ labhitvā abhijjanako nāma natthi,",
  "atk-s0513a20:1085_9": "tasmā rañño lañjaṁ datvā ārāmaṭṭhānaṁ gaṇhissāmā’’ti sammantetvā upaṭṭhāke yācitvā rañño satasahassaṁ datvā ‘‘mahārāja,",
  "atk-s0513a20:1085_10": "mayaṁ jetavanapiṭṭhiyaṁ titthiyārāmaṁ karissāma,",
  "atk-s0513a20:1085_11": "sace bhikkhū ‘kātuṁ na dassāmā’ti tumhākaṁ ārocenti,",
  "atk-s0513a20:1085_12": "nesaṁ paṭivacanaṁ na dātabba’’nti āhaṁsu.",
  "atk-s0513a20:1085_13": "Rājā lañjalobhena ‘‘sādhū’’ti sampaṭicchi.",
  "atk-s0513a20:1086_0": "Titthiyā rājānaṁ saṅgaṇhitvā vaḍḍhakiṁ pakkosāpetvā kammaṁ paṭṭhapesuṁ, mahāsaddo ahosi. Satthā ‘‘ke panete, ānanda,",
  "atk-s0513a20:1086_1": "uccāsaddamahāsaddā’’ti pucchi. ‘‘Aññatitthiyā, bhante,",
  "atk-s0513a20:1086_2": "jetavanapiṭṭhiyaṁ titthiyārāmaṁ kārenti, tattheso saddo’’ti. ‘‘Ānanda,",
  "atk-s0513a20:1086_3": "netaṁ ṭhānaṁ titthiyārāmassa anucchavikaṁ, titthiyā uccāsaddakāmā,",
  "atk-s0513a20:1086_4": "na sakkā tehi saddhiṁ vasitu’’nti vatvā bhikkhusaṅghaṁ sannipātetvā ‘‘gacchatha, bhikkhave,",
  "atk-s0513a20:1086_5": "rañño ācikkhitvā titthiyārāmakaraṇaṁ nivārethā’’ti āha.",
  "atk-s0513a20:1086_6": "Bhikkhusaṅgho gantvā rañño nivesanadvāre aṭṭhāsi.",
  "atk-s0513a20:1086_7": "Rājā saṅghassa āgatabhāvaṁ sutvāpi ‘‘titthiyārāmaṁ nissāya āgatā bhavissantī’’ti lañjassa gahitattā ‘‘rājā gehe natthī’’ti vadāpesi.",
  "atk-s0513a20:1086_8": "Bhikkhū gantvā satthu ārocesuṁ.",
  "atk-s0513a20:1086_9": "Satthā ‘‘lañjaṁ nissāya evaṁ karotī’’ti dve aggasāvake pesesi.",
  "atk-s0513a20:1086_10": "Rājā tesampi āgatabhāvaṁ sutvā tatheva vadāpesi. Tepi āgantvā satthu ārācesuṁ. Satthā ‘‘na idāni, sāriputta,",
  "atk-s0513a20:1086_11": "rājā gehe nisīdituṁ labhissati,",
  "atk-s0513a20:1086_12": "bahi nikkhamissatī’’ti punadivase pubbaṇhasamayaṁ nivāsetvā pattacīvaramādāya pañcahi bhikkhusatehi saddhiṁ rañño nivesanadvāraṁ agamāsi.",
  "atk-s0513a20:1086_13": "Rājā sutvā pāsādā otaritvā pattaṁ gahetvā satthāraṁ pavesetvā buddhappamukhassa saṅghassa yāgukhajjakaṁ datvā satthāraṁ vanditvā ekamantaṁ nisīdi.",
  "atk-s0513a20:1086_14": "Satthā rañño ekaṁ pariyāyadhammadesanaṁ ārabhanto ‘‘mahārāja,",
  "atk-s0513a20:1086_15": "porāṇakarājāno lañjaṁ gahetvā sīlavante aññamaññaṁ kalahaṁ kāretvā attano raṭṭhassa assāmino hutvā mahāvināsaṁ pāpuṇiṁsū’’ti vatvā tena yācito atītaṁ āhari.",
  "atk-s0513a20:1087_0": "Atīte bharuraṭṭhe bharurājā nāma rajjaṁ kāresi.",
  "atk-s0513a20:1087_1": "Tadā bodhisatto pañcābhiñño aṭṭhasamāpattilābhī gaṇasatthā tāpaso hutvā himavantapadese ciraṁ vasitvā loṇambilasevanatthāya pañcasatatāpasaparivuto himavantā otaritvā anupubbena bharunagaraṁ patvā tattha piṇḍāya caritvā nagarā nikkhamitvā uttaradvāre sākhāviṭapasampannassa vaṭarukkhassa mūle nisīditvā bhattakiccaṁ katvā tattheva rukkhamūle vāsaṁ kappesi.",
  "atk-s0513a20:1087_2": "Evaṁ tasmiṁ isigaṇe tattha vasante aḍḍhamāsaccayena añño gaṇasatthā pañcasataparivāro āgantvā nagare bhikkhāya caritvā nagarā nikkhamitvā dakkhiṇadvāre tādisasseva vaṭarukkhassa mūle nisīditvā bhattakiccaṁ katvā tattha rukkhamūle vāsaṁ kappesi.",
  "atk-s0513a20:1087_3": "Iti te dvepi isigaṇā tattha yathābhirantaṁ viharitvā himavantameva agamaṁsu.",
  "atk-s0513a20:1088_0": "Tesaṁ gatakāle dakkhiṇadvāre vaṭarukkho sukkho.",
  "atk-s0513a20:1088_1": "Punavāre tesu āgacchantesu dakkhiṇadvāre vaṭarukkhavāsino paṭhamataraṁ āgantvā attano vaṭarukkhassa sukkhabhāvaṁ ñatvā bhikkhāya caritvā nagarā nikkhamitvā uttaradvāre vaṭarukkhamūlaṁ gantvā bhattakiccaṁ katvā tattha vāsaṁ kappesuṁ.",
  "atk-s0513a20:1088_2": "Itare pana isayo pacchā āgantvā nagare bhikkhāya caritvā attano rukkhamūlameva gantvā bhattakiccaṁ katvā vāsaṁ kappesuṁ. Te ‘‘na so tumhākaṁ rukkho,",
  "atk-s0513a20:1088_3": "amhākaṁ rukkho’’ti rukkhaṁ nissāya aññamaññaṁ kalahaṁ kariṁsu, kalaho mahā ahosi.",
  "atk-s0513a20:1088_4": "Eke ‘‘amhākaṁ paṭhamaṁ vasitaṭṭhānaṁ tumhe na labhissathā’’ti vadanti.",
  "atk-s0513a20:1088_5": "Eke ‘‘mayaṁ imasmiṁ vāre paṭhamataraṁ idhāgatā,",
  "atk-s0513a20:1088_6": "tumhe na labhissathā’’ti vadanti. Iti te ‘‘mayaṁ sāmino,",
  "atk-s0513a20:1088_7": "mayaṁ sāmino’’ti kalahaṁ karontā rukkhamūlassatthāya rājakulaṁ agamaṁsu.",
  "atk-s0513a20:1088_8": "Rājā paṭhamaṁ vutthaisigaṇaññeva sāmikaṁ akāsi .",
  "atk-s0513a20:1088_9": "Itare ‘‘na dāni mayaṁ imehi parājitāti attānaṁ vadāpessāmā’’ti dibbacakkhunā oloketvā ekaṁ cakkavattiparibhogaṁ rathapañjaraṁ disvā āharitvā rañño lañjaṁ datvā ‘‘mahārāja,",
  "atk-s0513a20:1088_10": "amhepi sāmike karohī’’ti āhaṁsu.",
  "atk-s0513a20:1089_0": "Rājā lañjaṁ gahetvā ‘‘dvepi gaṇā vasantū’’ti dvepi sāmike akāsi.",
  "atk-s0513a20:1089_1": "Itare isayo tassa rathapañjarassa rathacakkāni nīharitvā lañjaṁ datvā ‘‘mahārāja,",
  "atk-s0513a20:1089_2": "amheyeva sāmike karohī’’ti āhaṁsu. Rājā tathā akāsi.",
  "atk-s0513a20:1089_3": "Isigaṇā ‘‘amhehi vatthukāme ca kilesakāme ca pahāya pabbajitehi rukkhamūlassa kāraṇā kalahaṁ karontehi lañjaṁ dadantehi ayuttaṁ kata’’nti vippaṭisārino hutvā vegena palāyitvā himavantameva agamaṁsu.",
  "atk-s0513a20:1089_4": "Sakalabharuraṭṭhavāsino devatā ekato hutvā ‘‘sīlavante kalahaṁ karontena raññā ayuttaṁ kata’’nti bharurañño kujjhitvā tiyojanasatikaṁ bharuraṭṭhaṁ samuddaṁ ubbattetvā araṭṭhamakaṁsu.",
  "atk-s0513a20:1089_5": "Iti ekaṁ bharurājānaṁ nissāya sakalaraṭṭhavāsinopi vināsaṁ pattāti.",
  "atk-s0513a20:1090_0": "Satthā imaṁ atītaṁ āharitvā abhisambuddho hutvā imā gāthā avoca –",
  "atk-s0513a20:1091_0": "125.",
  "atk-s0513a20:1092_0": " ‘‘Isīnamantaraṁ katvā, bharurājāti me sutaṁ;",
  "atk-s0513a20:1093_0": "Ucchinno saha raṭṭhehi, sa rājā vibhavaṅgato.",
  "atk-s0513a20:1094_0": "126.",
  "atk-s0513a20:1095_0": " ‘‘Tasmā hi chandāgamanaṁ, nappasaṁsanti paṇḍitā;",
  "atk-s0513a20:1096_0": "Aduṭṭhacitto bhāseyya, giraṁ saccupasaṁhita’’nti.",
  "atk-s0513a20:1097_0": "Tattha antaraṁ katvāti chandāgativasena vivaraṁ katvā. Bharurājāti bharuraṭṭhe rājā.",
  "atk-s0513a20:1097_1": "Iti me sutanti iti mayā pubbe etaṁ sutaṁ.",
  "atk-s0513a20:1097_2": "Tasmā hi chandāgamananti yasmā hi chandāgamanaṁ gantvā bharurājā saha raṭṭhena ucchinno,",
  "atk-s0513a20:1097_3": "tasmā chandāgamanaṁ paṇḍitā nappasaṁsanti.",
  "atk-s0513a20:1097_4": "Aduṭṭhacittoti kilesehi adūsitacitto hutvā.",
  "atk-s0513a20:1097_5": "Bhāseyya giraṁ saccupasaṁhitanti sabhāvanissitaṁ atthanissitaṁ kāraṇanissitameva giraṁ bhāseyya.",
  "atk-s0513a20:1097_6": "Ye hi tattha bharurañño lañjaṁ gaṇhantassa ayuttaṁ etanti paṭikkosantā saccupasaṁhitaṁ giraṁ bhāsiṁsu,",
  "atk-s0513a20:1097_7": "tesaṁ ṭhitaṭṭhānaṁ nāḷikeradīpe ajjāpi dīpakasahassaṁ paññāyatīti.",
  "atk-s0513a20:1098_0": "Satthā imaṁ dhammadesanaṁ āharitvā ‘‘mahārāja,",
  "atk-s0513a20:1098_1": "chandavasikena nāma na bhavitabbaṁ,",
  "atk-s0513a20:1098_2": "dve pabbajitagaṇe kalahaṁ kāretuṁ na vaṭṭatī’’ti vatvā jātakaṁ samodhānesi – ‘‘ahaṁ tena samayena jeṭṭhakaisi ahosi’’nti,",
  "atk-s0513a20:1098_3": "rājā tathāgatassa bhattakiccaṁ katvā gatakāle manusse pesetvā titthiyārāmaṁ viddhaṁsāpesi, titthiyā appatiṭṭhā ahesuṁ.",
  "atk-s0513a20:1099_0": "Bharujātakavaṇṇanā tatiyā.",
  "atk-s0513a20:1101_0": " [214] 4. Puṇṇanadījātakavaṇṇanā",
  "atk-s0513a20:1102_0": "Puṇṇaṁ nadinti idaṁ satthā jetavane viharanto paññāpāramiṁ ārabbha kathesi.",
  "atk-s0513a20:1102_1": "Ekasmiñhi divase dhammasabhāyaṁ bhikkhū tathāgatassa paññaṁ ārabbha kathaṁ samuṭṭhāpesuṁ – ‘‘āvuso,",
  "atk-s0513a20:1102_2": "sammāsambuddho mahāpañño puthupañño hāsapañño javanapañño tikkhapañño gambhīrapañño nibbedhikapañño upāyapaññāya samannāgato’’ti.",
  "atk-s0513a20:1102_3": "Satthā āgantvā ‘‘kāya nuttha, bhikkhave,",
  "atk-s0513a20:1102_4": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva,",
  "atk-s0513a20:1102_5": "pubbepi tathāgato paññavā upāyakusaloyevā’’ti vatvā atītaṁ āhari.",
  "atk-s0513a20:1103_0": "Atīte bārāṇasiyaṁ brahmadatte rajjaṁ kārente bodhisatto purohitakule nibbattitvā vayappatto takkasilāyaṁ sabbasippāni uggaṇhitvā pitu accayena purohitaṭṭhānaṁ labhitvā bārāṇasirañño atthadhammānusāsako ahosi.",
  "atk-s0513a20:1103_1": "Aparabhāge rājā paribhedakānaṁ kathaṁ gahetvā bodhisattassa kuddho ‘‘mā mama santike vasī’’ti bodhisattaṁ bārāṇasito pabbājesi.",
  "atk-s0513a20:1103_2": "Bodhisatto puttadāraṁ gahetvā ekasmiṁ kāsikagāmake vāsaṁ kappesi.",
  "atk-s0513a20:1103_3": "Aparabhāge rājā tassa guṇaṁ saritvā ‘‘mayhaṁ kañci pesetvā ācariyaṁ pakkosituṁ na yuttaṁ,",
  "atk-s0513a20:1103_4": "ekaṁ pana gāthaṁ bandhitvā paṇṇaṁ likhitvā kākamaṁsaṁ pacāpetvā paṇṇañca maṁsañca setavatthena paliveṭhetvā rājamuddikāya lañchetvā pesessāmi. Yadi paṇḍito bhavissati,",
  "atk-s0513a20:1103_5": "paṇṇaṁ vācetvā kākamaṁsabhāvaṁ ñatvā āgamissati, no ce,",
  "atk-s0513a20:1103_6": "nāgamissatī’’ti ‘‘puṇṇaṁ nadi’’nti imaṁ gāthaṁ paṇṇe likhi –",
  "atk-s0513a20:1104_0": "127.",
  "atk-s0513a20:1105_0": "‘‘Puṇṇaṁ nadiṁ yena ca peyyamāhu,",
  "atk-s0513a20:1105_1": "jātaṁ yavaṁ yena ca guyhamāhu;",
  "atk-s0513a20:1106_0": "Dūraṁ gataṁ yena ca avhayanti,",
  "atk-s0513a20:1106_1": "so tyāgato handa ca bhuñja brāhmaṇā’’ti.",
  "atk-s0513a20:1107_0": "Tattha puṇṇaṁ nadiṁ yena ca peyyamāhūti kākapeyyā nadīhi vadantā yena puṇṇaṁ nadiṁ kākapeyyamāhu,",
  "atk-s0513a20:1107_1": "na hi apuṇṇā nadī ‘‘kākapeyyā’’ti vuccati.",
  "atk-s0513a20:1107_2": "Yadāpi nadītīre ṭhatvā gīvaṁ pasāretvā kākena pātuṁ sakkā hoti,",
  "atk-s0513a20:1107_3": "tadā naṁ ‘‘kākapeyyā’’ti vadanti.",
  "atk-s0513a20:1107_4": "Jātaṁ yavaṁ yena ca guyhamāhūti yavanti desanāsīsamattaṁ,",
  "atk-s0513a20:1107_5": "idha pana sabbampi jātaṁ uggataṁ sampannataruṇasassaṁ adhippetaṁ.",
  "atk-s0513a20:1107_6": "Tañhi yadā anto paviṭṭhakākaṁ paṭicchādetuṁ sakkoti, tadā guyhatīti guyhaṁ. Kiṁ guyhati? Kākaṁ.",
  "atk-s0513a20:1107_7": "Iti kākassa guyhaṁ kākaguyhanti taṁ vadamānā kākena guyhavacanassa kāraṇabhūtena ‘‘guyha’’nti vadanti.",
  "atk-s0513a20:1107_8": "Tena vuttaṁ ‘‘yena ca guyhamāhū’’ti.",
  "atk-s0513a20:1107_9": "Dūraṁ gataṁ yena ca avhayantīti dūraṁ gataṁ vippavutthaṁ piyapuggalaṁ yaṁ āgantvā nisinnaṁ disvā sace itthannāmo āgacchati,",
  "atk-s0513a20:1107_10": "vassa kākāti vā vassantaññeva vā sutvā ‘‘yathā kāko vassati,",
  "atk-s0513a20:1107_11": "itthannāmo āgamissatī’’ti evaṁ vadantā yena ca avhayanti kathenti mantenti, udāharantīti attho. So tyāgatoti so te ānīto. Handa ca bhuñja, brāhmaṇāti gaṇha, brāhmaṇa, bhuñjassu naṁ,",
  "atk-s0513a20:1107_12": "khāda idaṁ kākamaṁsanti attho.",
  "atk-s0513a20:1108_0": "Iti rājā imaṁ gāthaṁ paṇṇe likhitvā bodhisattassa pesesi.",
  "atk-s0513a20:1108_1": "So paṇṇaṁ vācetvā ‘‘rājā maṁ daṭṭhukāmo’’ti ñatvā dutiyaṁ gāthamāha –",
  "atk-s0513a20:1109_0": "128.",
  "atk-s0513a20:1110_0": " ‘‘Yato maṁ saratī rājā, vāyasampi pahetave;",
  "atk-s0513a20:1111_0": "Haṁsā koñcā mayūrā ca, asatīyeva pāpiyā’’ti.",
  "atk-s0513a20:1112_0": "Tattha yato maṁ saratī rājā,",
  "atk-s0513a20:1112_1": "vāyasampi pahetaveti yadā rājā vāyasamaṁsaṁ labhitvā tampi pahetuṁ maṁ sarati.",
  "atk-s0513a20:1112_2": "Haṁsā koñcā mayūrā cāti yadā panassa ete haṁsādayo upanītā bhavissanti,",
  "atk-s0513a20:1112_3": "ekāni haṁsamaṁsādīni lacchati,",
  "atk-s0513a20:1112_4": "tadā maṁ kasmā na sarissatīti attho?",
  "atk-s0513a20:1112_5": "Aṭṭhakathāyaṁ pana ‘‘haṁsakoñcamayūrāna’’nti pāṭho. So sundaratarā,",
  "atk-s0513a20:1112_6": "imesaṁ haṁsādīnaṁ maṁsaṁ labhitvā kasmā maṁ na sarissati, sarissatiyevāti attho.",
  "atk-s0513a20:1112_7": "Asatīyeva pāpiyāti yaṁ vā taṁ vā labhitvā saraṇaṁ nāma sundaraṁ,",
  "atk-s0513a20:1112_8": "lokasmiṁ pana asatiyeva pāpiyā,",
  "atk-s0513a20:1112_9": "asatikaraṇaṁyeva hīnaṁ lāmakaṁ, tañca amhākaṁ rañño natthi. Sarati maṁ rājā, āgamanaṁ me paccāsīsati,",
  "atk-s0513a20:1112_10": "tasmā gamissāmīti yānaṁ yojāpetvā gantvā rājānaṁ passi,",
  "atk-s0513a20:1112_11": "rājā tussitvā purohitaṭṭhāneyeva patiṭṭhāpesi.",
  "atk-s0513a20:1113_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi,",
  "atk-s0513a20:1113_1": "purohito pana ahameva ahosi’’nti.",
  "atk-s0513a20:1114_0": "Puṇṇanadījātakavaṇṇanā catutthā.",
  "atk-s0513a20:1116_0": " [215] 5. Kacchapajātakavaṇṇanā",
  "atk-s0513a20:1117_0": "Avadhī vata attānanti idaṁ satthā jetavane viharanto kokālikaṁ ārabbha kathesi. Vatthu mahātakkārijātake (jā.",
  "atk-s0513a20:1117_1": "1.13.104 ādayo) āvi-bhavissati. Tadā pana satthā ‘‘na, bhikkhave,",
  "atk-s0513a20:1117_2": "kokāliko idāneva vācāya hato,",
  "atk-s0513a20:1117_3": "pubbepi vācāya hatoyevā’’ti vatvā atītaṁ āhari.",
  "atk-s0513a20:1118_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto tassa atthadhammānusāsako ahosi.",
  "atk-s0513a20:1118_1": "So pana rājā bahubhāṇī ahosi,",
  "atk-s0513a20:1118_2": "tasmiṁ kathente aññesaṁ vacanassa okāso nāma natthi.",
  "atk-s0513a20:1118_3": "Bodhisatto tassa taṁ bahubhāṇitaṁ vāretukāmo ekaṁ upāyaṁ upadhārento vicarati.",
  "atk-s0513a20:1118_4": "Tasmiñca kāle himavantapadese ekasmiṁ sare kacchapo vasati,",
  "atk-s0513a20:1118_5": "dve haṁsapotakā gocarāya carantā tena saddhiṁ vissāsaṁ akaṁsu.",
  "atk-s0513a20:1118_6": "Te daḷhavissāsikā hutvā ekadivasaṁ kacchapaṁ āhaṁsu – ‘‘samma kacchapa,",
  "atk-s0513a20:1118_7": "amhākaṁ himavante cittakūṭapabbatatale kañcanaguhāyaṁ vasanaṭṭhānaṁ ramaṇīyo padeso, gacchasi amhākaṁ saddhi’’nti.",
  "atk-s0513a20:1118_8": "‘‘Ahaṁ kinti katvā gamissāmī’’ti?",
  "atk-s0513a20:1118_9": "‘‘Mayaṁ taṁ gahetvā gamissāma,",
  "atk-s0513a20:1118_10": "sace tvaṁ mukhaṁ rakkhituṁ sakkhissasi,",
  "atk-s0513a20:1118_11": "kassaci kiñci na kathessasī’’ti. ‘‘Rakkhissāmi, sāmi, gahetvā maṁ gacchathā’’ti.",
  "atk-s0513a20:1118_12": "Te ‘‘sādhū’’ti vatvā ekaṁ daṇḍakaṁ kacchapena ḍaṁsāpetvā sayaṁ tassa ubho koṭiyo ḍaṁsitvā ākāsaṁ pakkhandiṁsu.",
  "atk-s0513a20:1118_13": "Taṁ tathā haṁsehi nīyamānaṁ gāmadārakā disvā ‘‘dve haṁsā kacchapaṁ daṇḍakena harantī’’ti āhaṁsu.",
  "atk-s0513a20:1119_0": "Kacchapo ‘‘yadi maṁ sahāyakā nenti,",
  "atk-s0513a20:1119_1": "tumhākaṁ ettha kiṁ duṭṭhaceṭakā’’ti vattukāmo haṁsānaṁ sīghavegatāya bārāṇasinagare rājanivesanassa uparibhāgaṁ sampattakāle daṭṭhaṭṭhānato daṇḍakaṁ vissajjetvā ākāsaṅgaṇe patitvā dvebhāgo ahosi,",
  "atk-s0513a20:1119_2": "‘‘kacchapo ākāsato patitvā dvedhā bhinno’’ti ekakolāhalaṁ ahosi.",
  "atk-s0513a20:1119_3": "Rājā bodhisattaṁ ādāya amaccagaṇaparivuto taṁ ṭhānaṁ gantvā kacchapaṁ disvā bodhisattaṁ pucchi – ‘‘paṇḍita, kinti katvā esa patito’’ti?",
  "atk-s0513a20:1119_4": "Bodhisatto ‘‘cirapaṭikaṅkhohaṁ rājānaṁ ovaditukāmo upāyaṁ upadhārento carāmi,",
  "atk-s0513a20:1119_5": "iminā kacchapena haṁsehi saddhiṁ vissāso kato bhavissati,",
  "atk-s0513a20:1119_6": "tehi imaṁ ‘himavantaṁ nesssāmā’ti daṇḍakaṁ ḍaṁsāpetvā ākāsaṁ pakkhantehi bhavitabbaṁ,",
  "atk-s0513a20:1119_7": "atha iminā kassaci vacanaṁ sutvā arakkhitamukhatāya kiñci vattukāmena daṇḍakā vissaṭṭho bhavissati,",
  "atk-s0513a20:1119_8": "evaṁ ākāsato patitvā jīvitakkhayaṁ patteneva bhavitabba’’nti cintetvā ‘‘āma mahārāja,",
  "atk-s0513a20:1119_9": "atimukharā nāma apariyantavacanā evarūpaṁ dukkhaṁ pāpuṇantiyevā’’ti vatvā imā gāthā avoca –",
  "atk-s0513a20:1120_0": "129.",
  "atk-s0513a20:1121_0": " ‘‘Avadhī vata attānaṁ, kacchapo byāharaṁ giraṁ;",
  "atk-s0513a20:1122_0": "Suggahītasmiṁ kaṭṭhasmiṁ, vācāya sakiyāvadhi.",
  "atk-s0513a20:1123_0": "130.",
  "atk-s0513a20:1124_0": "‘‘Etampi disvā naravīriyaseṭṭha,",
  "atk-s0513a20:1124_1": "vācaṁ pamuñce kusalaṁ nātivelaṁ;",
  "atk-s0513a20:1125_0": "Passasi bahubhāṇena, kacchapaṁ byasanaṁ gata’’nti.",
  "atk-s0513a20:1126_0": "Tattha avadhī vatāti ghātesi vata. Byāharanti byāharanto.",
  "atk-s0513a20:1126_1": "Suggahītasmiṁ kaṭṭhasminti mukhena suṭṭhu ḍaṁsitvā gahite daṇḍake.",
  "atk-s0513a20:1126_2": "Vācāya sakiyāvadhīti atimukharatāya akāle vācaṁ nicchārento daṭṭhaṭṭhānaṁ vissajjetvā tāya sakāya vācāya attānaṁ avadhi ghātesi. Evamesa jīvitakkhayaṁ patto, na aññathāti.",
  "atk-s0513a20:1126_3": "Etampi disvāti etampi kāraṇaṁ disvā.",
  "atk-s0513a20:1126_4": "Naravīriyaseṭṭhāti naresu vīriyena seṭṭha uttamavīriya rājavara.",
  "atk-s0513a20:1126_5": "Vācaṁ pamuñce kusalaṁ nātivelanti saccādipaṭisaṁyuttaṁ kusalameva paṇḍito puriso muñceyya nicchāreyya, tampi hitaṁ kālayuttaṁ, na ativelaṁ,",
  "atk-s0513a20:1126_6": "atikkantakālaṁ apariyantavācaṁ na bhāseyya.",
  "atk-s0513a20:1126_7": "Passasīti nanu paccakkhato passasi. Bahubhāṇenāti bahubhaṇanena.",
  "atk-s0513a20:1126_8": "Kacchapaṁ byasanaṁ gatanti etaṁ kacchapaṁ jīvitakkhayaṁ pattanti.",
  "atk-s0513a20:1127_0": "Rājā ‘‘maṁ sandhāya bhāsatī’’ti ñatvā ‘‘amhe sandhāya kathesi, paṇḍitā’’ti āha. Bodhisatto ‘‘mahārāja, tvaṁ vā hohi añño vā,",
  "atk-s0513a20:1127_1": "yo koci pamāṇātikkantaṁ bhāsanto evarūpaṁ byasanaṁ pāpuṇātī’’ti pākaṭaṁ katvā kathesi.",
  "atk-s0513a20:1127_2": "Rājā tato paṭṭhāya viramitvā mandabhāṇī ahosi.",
  "atk-s0513a20:1128_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā kacchapo kokāliko ahosi,",
  "atk-s0513a20:1128_1": "dve haṁsapotakā dve mahātherā, rājā ānando,",
  "atk-s0513a20:1128_2": "amaccapaṇḍito pana ahameva ahosi’’nti.",
  "atk-s0513a20:1129_0": "Kacchapajātakavaṇṇanā pañcamā.",
  "atk-s0513a20:1131_0": " [216] 6. Macchajātakavaṇṇanā",
  "atk-s0513a20:1132_0": "Na māyamaggi tapatīti idaṁ satthā jetavane viharanto purāṇadutiyikāpalobhanaṁ ārabbha kathesi.",
  "atk-s0513a20:1132_1": "Tañhi bhikkhuṁ satthā ‘‘saccaṁ kira tvaṁ, bhikkhu, ukkaṇṭhitosī’’ti pucchi. ‘‘Saccaṁ,",
  "atk-s0513a20:1132_2": "bhante’’ti vutte ‘‘kena ukkaṇṭhāpitosī’’ti puṭṭho ‘‘purāṇadutiyikāyā’’ti āha.",
  "atk-s0513a20:1132_3": "Atha naṁ satthā ‘‘ayaṁ te bhikkhu itthī anatthakārikā,",
  "atk-s0513a20:1132_4": "pubbepi tvaṁ etaṁ nissāya sūlena vijjhitvā aṅgāresu pacitvā khāditabbataṁ patto paṇḍite nissāya jīvitaṁ alatthā’’ti vatvā atītaṁ āhari.",
  "atk-s0513a20:1133_0": "Atīte bārāṇasiyaṁ brahmadatte rajjaṁ kārente bodhisatto tassa purohito ahosi.",
  "atk-s0513a20:1133_1": "Athekadivasaṁ kevaṭṭā jāle laggaṁ macchaṁ uddharitvā uṇhavālukāpiṭṭhe ṭhapetvā ‘‘aṅgāresu naṁ pacitvā khādissāmā’’ti sūlaṁ tacchiṁsu.",
  "atk-s0513a20:1133_2": "Maccho macchiṁ ārabbha paridevamāno imā gāthā avoca –",
  "atk-s0513a20:1134_0": "131.",
  "atk-s0513a20:1135_0": " ‘‘Na māyamaggi tapati, na sūlo sādhutacchito;",
  "atk-s0513a20:1136_0": "Yañca maṁ maññate macchī, aññaṁ so ratiyā gato.",
  "atk-s0513a20:1137_0": "132.",
  "atk-s0513a20:1138_0": " ‘‘So maṁ dahati rāgaggi, cittaṁ cūpatapeti maṁ;",
  "atk-s0513a20:1139_0": "Jālino muñcathāyirā maṁ, na kāme haññate kvacī’’ti.",
  "atk-s0513a20:1140_0": "Tattha na māyamaggi tapatīti na maṁ ayaṁ aggi tapati, na tāpaṁ janeti, na socayatīti attho.",
  "atk-s0513a20:1140_1": "Na sūloti ayaṁ sūlopi sādhutacchito maṁ na tapati, na me sokaṁ uppādeti.",
  "atk-s0513a20:1140_2": "Yañca maṁ maññateti yaṁ pana maṁ macchī evaṁ maññati ‘‘aññaṁ macchiṁ so pañcakāmaguṇaratiyā gato’’ti, tadeva maṁ tapati socayati.",
  "atk-s0513a20:1140_3": "So maṁ dahatīti yo panesa rāgaggi, so maṁ dahati jhāpeti.",
  "atk-s0513a20:1140_4": "Cittaṁ cūpatapeti manti rāgasampayuttakaṁ mama cittameva ca maṁ upatāpeti kilameti viheṭheti. Jālinoti kevaṭṭe ālapati.",
  "atk-s0513a20:1140_5": "Te hi jālassa atthitāya ‘‘jālino’’ti vuccanti.",
  "atk-s0513a20:1140_6": "Muñcathāyirā manti muñcatha maṁ sāminoti yācati.",
  "atk-s0513a20:1140_7": "Na kāme haññate kvacīti kāme patiṭṭhito kāmena nīyamāno satto na kvaci haññati.",
  "atk-s0513a20:1140_8": "Na hi taṁ tumhādisā hanituṁ anucchavikāti paridevati.",
  "atk-s0513a20:1140_9": "Atha vā kāmeti hetuvacane bhummaṁ,",
  "atk-s0513a20:1140_10": "kāmahetu macchiṁ anubandhamāno nāma na kvaci tumhādisehi haññatīti paridevati.",
  "atk-s0513a20:1140_11": "Tasmiṁ khaṇe bodhisatto nadītīraṁ gato tassa macchassa paridevitasaddaṁ sutvā kevaṭṭe upasaṅkamitvā taṁ macchaṁ mocesi.",
  "atk-s0513a20:1141_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:1141_1": "saccapariyosāne ukkaṇṭhitabhikkhu sotāpattiphale patiṭṭhahi .",
  "atk-s0513a20:1141_2": "‘‘Tadā macchī purāṇadutiyikā ahosi, maccho ukkaṇṭhitabhikkhu,",
  "atk-s0513a20:1141_3": "purohito pana ahameva ahosi’’nti.",
  "atk-s0513a20:1142_0": "Macchajātakavaṇṇanā chaṭṭhā.",
  "atk-s0513a20:1144_0": " [217] 7. Seggujātakavaṇṇanā",
  "atk-s0513a20:1145_0": "Sabbo lokoti idaṁ satthā jetavane viharanto ekaṁ paṇṇikaupāsakaṁ ārabbha kathesi.",
  "atk-s0513a20:1145_1": "Vatthu ekakanipāte vitthāritameva. Idhāpi satthā taṁ ‘‘kiṁ, upāsaka, cirassaṁ āgatosī’’ti pucchi. Paṇṇikaupāsako ‘‘dhītā me, bhante, niccaṁ pahaṁsitamukhī,",
  "atk-s0513a20:1145_2": "tamahaṁ vīmaṁsitvā ekassa kuladārakassa adāsiṁ,",
  "atk-s0513a20:1145_3": "tattha itikattabbatāya tumhākaṁ dassanāya āgantuṁ okāsaṁ na labhi’’nti āha. Atha naṁ satthā ‘‘na kho, upāsaka, idānevesā sīlavatī, pubbepi sīlavatī,",
  "atk-s0513a20:1145_4": "tvañca na idānevetaṁ vīmaṁsasi,",
  "atk-s0513a20:1145_5": "pubbepi vīmaṁsiyevā’’ti vatvā tena yācito atītaṁ āhari.",
  "atk-s0513a20:1146_0": "Atīte bārāṇasiyaṁ brahmadatte rajjaṁ kārente bodhisatto rukkhadevatā ahosi.",
  "atk-s0513a20:1146_1": "Tadā ayameva paṇṇikaupāsako ‘‘dhītaraṁ vīmaṁsissāmī’’ti araññaṁ netvā kilesavasena icchanto viya hatthe gaṇhi.",
  "atk-s0513a20:1146_2": "Atha naṁ paridevamānaṁ paṭhamagāthāya ajjhabhāsi –",
  "atk-s0513a20:1147_0": "133.",
  "atk-s0513a20:1148_0": " ‘‘Sabbo loko attamano ahosi, akovidā gāmadhammassa seggu;",
  "atk-s0513a20:1149_0": "Komāri ko nāma tavajja dhammo,",
  "atk-s0513a20:1149_1": "yaṁ tvaṁ gahitā pavane parodasī’’ti.",
  "atk-s0513a20:1150_0": "Tattha sabbo loko attamano ahosīti, amma,",
  "atk-s0513a20:1150_1": "sakalopi sattaloko etissā kāmasevanāya attamano jāto.",
  "atk-s0513a20:1150_2": "Akovidā gāmadhammassa seggūti seggūti tassā nāmaṁ. Tena tvaṁ pana, amma, seggu akovidā gāmadhammassa,",
  "atk-s0513a20:1150_3": "imasmiṁ gāmadhamme vasaladhamme akusalāsīti vuttaṁ hoti.",
  "atk-s0513a20:1150_4": "Komāri ko nāma tavajja dhammoti, amma,",
  "atk-s0513a20:1150_5": "kumāri ko nāmesa tava ajja sabhāvo.",
  "atk-s0513a20:1150_6": "Yaṁ tvaṁ gahitā pavane parodasīti tvaṁ mayā imasmiṁ pavane santhavavasena hatthe gahitā parodasi na sampaṭicchasi, ko esa tava sabhāvo,",
  "atk-s0513a20:1150_7": "kiṁ kumārikāyeva tvanti pucchati.",
  "atk-s0513a20:1151_0": "Taṁ sutvā kumārikā ‘‘āma, tāta, kumārikāyevāhaṁ,",
  "atk-s0513a20:1151_1": "nāhaṁ methunadhammaṁ nāma jānāmī’’ti vatvā paridevamānā dutiyaṁ gāthamāha –",
  "atk-s0513a20:1152_0": "134.",
  "atk-s0513a20:1153_0": "‘‘Yo dukkhaphuṭṭhāya bhaveyya tāṇaṁ,",
  "atk-s0513a20:1153_1": "so me pitā dubbhi vane karoti;",
  "atk-s0513a20:1154_0": "Sā kassa kandāmi vanassa majjhe,",
  "atk-s0513a20:1154_1": "yo tāyitā so sahasaṁ karotī’’ti.",
  "atk-s0513a20:1155_0": "Sā heṭṭhā kathitāyeva.",
  "atk-s0513a20:1155_1": "Iti so paṇṇiko tadā dhītaraṁ vīmaṁsitvā gehaṁ netvā kuladārakassa datvā yathākammaṁ gato.",
  "atk-s0513a20:1156_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:1156_1": "saccapariyosāne paṇṇikaupāsako sotāpattiphale patiṭṭhahi. ‘‘Tadā dhītā dhītāyeva, pitā pitāyeva ahosi,",
  "atk-s0513a20:1156_2": "tassa kāraṇassa paccakkhakārikā rukkhadevatā pana ahameva ahosi’’nti.",
  "atk-s0513a20:1157_0": "Seggujātakavaṇṇanā sattamā.",
  "atk-s0513a20:1159_0": " [218] 8. Kūṭavāṇijajātakavaṇṇanā",
  "atk-s0513a20:1160_0": "Saṭhassasāṭheyyamidanti idaṁ satthā jetavane viharanto ekaṁ kūṭavāṇijaṁ ārabbha kathesi.",
  "atk-s0513a20:1160_1": "Sāvatthivāsino hi kūṭavāṇijo ca paṇḍitavāṇijo ca dve vāṇijā mittikā hutvā pañca sakaṭasatāni bhaṇḍassa pūrāpetvā pubbantato aparantaṁ vicaramānā vohāraṁ katvā bahuṁ lābhaṁ labhitvā sāvatthiṁ paccāgamiṁsu.",
  "atk-s0513a20:1160_2": "Paṇḍitavāṇijo kūṭavāṇijaṁ āha – ‘‘samma, bhaṇḍaṁ bhājemā’’ti.",
  "atk-s0513a20:1160_3": "Kūṭavāṇijo ‘‘ayaṁ dīgharattaṁ dukkhaseyyāya dubbhojanena kilanto attano ghare nānaggarasaṁ bhattaṁ bhuñjitvā ajīrakena marissati,",
  "atk-s0513a20:1160_4": "atha sabbampetaṁ bhaṇḍaṁ mayhameva bhavissatī’’ti cintetvā ‘‘nakkhattaṁ na manāpaṁ, divaso na manāpo, sve jānissāmi ,",
  "atk-s0513a20:1160_5": "punadivase jānissāmī’’ti kālaṁ khepeti.",
  "atk-s0513a20:1160_6": "Atha naṁ paṇḍitavāṇijo nippīḷetvā bhājāpetvā gandhamālaṁ ādāya satthu santikaṁ gantvā satthāraṁ pūjetvā vanditvā ekamantaṁ nisīdi.",
  "atk-s0513a20:1160_7": "Satthā ‘‘kadā āgatosī’’ti pucchitvā ‘‘aḍḍhamāsamatto me, bhante,",
  "atk-s0513a20:1160_8": "āgatassā’’ti vatvā ‘‘atha kasmā evaṁ papañcaṁ katvā buddhupaṭṭhānaṁ āgatosī’’ti puṭṭho taṁ pavattiṁ ārocesi. Satthā ‘‘na kho, upāsaka, idāneva,",
  "atk-s0513a20:1160_9": "pubbepesa kūṭavāṇijoyevā’’ti vatvā tena yācito atītaṁ āhari.",
  "atk-s0513a20:1161_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto tassa vinicchayāmacco ahosi.",
  "atk-s0513a20:1161_1": "Tadā gāmavāsī ca nagaravāsī ca dve vāṇijā mittā ahesuṁ.",
  "atk-s0513a20:1161_2": "Gāmavāsī nagaravāsissa santike pañca phālasatāni ṭhapesi.",
  "atk-s0513a20:1161_3": "So te phāle vikkiṇitvā mūlaṁ gahetvā phālānaṁ ṭhapitaṭṭhāne mūsikavaccaṁ ākiritvā ṭhapesi.",
  "atk-s0513a20:1161_4": "Aparabhāge gāmavāsī āgantvā ‘‘phāle me dehī’’ti āha.",
  "atk-s0513a20:1161_5": "Kūṭavāṇijo ‘‘phālā te mūsikāhi khāditā’’ti mūsikavaccaṁ dassesi. Itaro ‘‘khāditāva hontu,",
  "atk-s0513a20:1161_6": "mūsikāhi khādite kiṁ sakkā kātu’’nti nhānatthāya tassa puttaṁ ādāya gacchanto ekassa sahāyakassa gehe ‘‘imassa katthaci gantuṁ mā adatthā’’ti vatvā antogabbhe nisīdāpetvā sayaṁ nhāyitvā kūṭavāṇijassa gehaṁ agamāsi. So ‘‘putto me kaha’’nti āha. ‘‘Samma,",
  "atk-s0513a20:1161_7": "tava puttaṁ tīre ṭhapetvā mama udake nimuggakāle eko kulalo āgantvā tava puttaṁ nakhapañjarena gahetvā ākāsaṁ pakkhanto,",
  "atk-s0513a20:1161_8": "ahaṁ pāṇiṁ paharitvā viravitvā vāyamantopi mocetuṁ nāsakkhi’’nti. ‘‘Tvaṁ musā bhaṇasi,",
  "atk-s0513a20:1161_9": "kulalā dārake gahetvā gantuṁ samatthā nāma natthī’’ti. ‘‘Samma, hotu,",
  "atk-s0513a20:1161_10": "ayuttepi honte ahaṁ kiṁ karomi, kulaleneva te putto nīto’’ti.",
  "atk-s0513a20:1161_11": "So taṁ santajjetvā ‘‘are duṭṭhacora manussamāraka ,",
  "atk-s0513a20:1161_12": "idāni taṁ vinicchayaṁ gantvā kaḍḍhāpessāmī’’ti nikkhami.",
  "atk-s0513a20:1161_13": "So ‘‘mama ruccanakameva karosī’’ti teneva saddhiṁ vinicchayaṭṭhānaṁ agamāsi.",
  "atk-s0513a20:1162_0": "Kūṭavāṇijo bodhisattaṁ āha – ‘‘ayaṁ, sāmi,",
  "atk-s0513a20:1162_1": "mama puttaṁ gahetvā nhāyituṁ gato,",
  "atk-s0513a20:1162_2": "‘kahaṁ me putto’ti vutte ‘kulalena haṭo’ti āha, vinicchinatha me aḍḍa’’nti.",
  "atk-s0513a20:1162_3": "Bodhisatto ‘‘saccaṁ bhaṇe’’ti itaraṁ pucchi. So āha – ‘‘āma, sāmi, ahaṁ taṁ ādāya gato,",
  "atk-s0513a20:1162_4": "senena pahaṭabhāvo saccameva, sāmī’’ti.",
  "atk-s0513a20:1162_5": "‘‘Kiṁ pana loke kulalā nāma dārake harantī’’ti? ‘‘Sāmi,",
  "atk-s0513a20:1162_6": "ahampi tumhe pucchāmi – ‘‘kulalā dārake gahetvā ākāse gantuṁ na sakkonti,",
  "atk-s0513a20:1162_7": "mūsikā pana ayaphāle khādantī’’ti. ‘‘Idaṁ kiṁ nāmā’’ti? ‘‘Sāmi,",
  "atk-s0513a20:1162_8": "mayā etassa ghare pañca phālasatāni ṭhapitāni,",
  "atk-s0513a20:1162_9": "svāyaṁ ‘phālā te mūsikāhi khāditā’ti vatvā ‘idaṁ te phāle khāditamūsikānaṁ vacca’nti vaccaṁ dasseti, sāmi, mūsikā ce phāle khādanti, kulalāpi dārake harissanti. Sace na khādanti, senāpi taṁ na harissanti.",
  "atk-s0513a20:1162_10": "Eso pana ‘phālā te mūsikāhi khāditā’ti vadati,",
  "atk-s0513a20:1162_11": "tesaṁ khāditabhāvaṁ vā akhāditabhāvaṁ vā jānātha, aḍḍaṁ me vinicchinathā’’ti.",
  "atk-s0513a20:1162_12": "Bodhisatto ‘‘saṭhassa paṭisāṭheyyaṁ katvā jinissāmīti iminā cintitaṁ bhavissatī’’ti ñatvā ‘‘suṭṭhu te cintita’’nti vatvā imā gāthā avoca –",
  "atk-s0513a20:1163_0": "135.",
  "atk-s0513a20:1164_0": "‘‘Saṭhassa sāṭheyyamiṁda sucintitaṁ,",
  "atk-s0513a20:1164_1": "paccoḍḍitaṁ paṭikūṭassa kūṭaṁ;",
  "atk-s0513a20:1165_0": "Phālaṁ ce khādeyyuṁ mūsikā,",
  "atk-s0513a20:1165_1": "kasmā kumāraṁ kulalā na hareyyuṁ.",
  "atk-s0513a20:1166_0": "136.",
  "atk-s0513a20:1167_0": "‘‘Kūṭassa hi santi kūṭakūṭā,",
  "atk-s0513a20:1167_1": "bhavati cāpi nikatino nikatyā;",
  "atk-s0513a20:1168_0": "Dehi puttanaṭṭha phālanaṭṭhassa phālaṁ,",
  "atk-s0513a20:1168_1": "mā te puttamahāsi phālanaṭṭho’’ti.",
  "atk-s0513a20:1169_0": "Tattha saṭhassāti saṭhabhāvena kerāṭikena ‘‘ekaṁ upāyaṁ katvā parasantakaṁ khādituṁ vaṭṭatī’’ti saṭhassa.",
  "atk-s0513a20:1169_1": "Sāṭheyyamidaṁ sucintitanti idaṁ paṭisāṭheyyaṁ cintentena tayā suṭṭhu cintitaṁ.",
  "atk-s0513a20:1169_2": "Paccoḍḍitaṁ paṭikūṭassa kūṭanti kūṭassa puggalassa tayā paṭikūṭaṁ suṭṭhu paccoḍḍitaṁ,",
  "atk-s0513a20:1169_3": "paṭibhāgaṁ katvā oḍḍitasadisameva katanti attho.",
  "atk-s0513a20:1169_4": "Phālaṁ ce khādeyyuṁ mūsikāti yadi mūsikā phālaṁ khādeyyuṁ.",
  "atk-s0513a20:1169_5": "Kasmā kumāraṁ kulalā na hareyyunti mūsikāsu phāle khādantīsu kulalā kiṁ kāraṇā kumāraṁ no hareyyuṁ.",
  "atk-s0513a20:1170_0": "Kūṭassahi santi kūṭakūṭāti tvaṁ ‘‘ahameva mūsikāhi phāle khādāpitapuriso kūṭo’’ti maññasi,",
  "atk-s0513a20:1170_1": "tādisassa pana kūṭassa imasmiṁ loke bahū kūṭā santi,",
  "atk-s0513a20:1170_2": "kūṭassa kūṭāti kūṭapaṭikūṭānaṁ etaṁ nāmaṁ,",
  "atk-s0513a20:1170_3": "kūṭassa paṭikūṭā nāma santīti vuttaṁ hoti.",
  "atk-s0513a20:1170_4": "Bhavati cāpi nikatino nikatyāti nikatino nekatikassa vañcanakapuggalassa nikatyā aparo nikatikārako vañcanakapuriso bhavatiyeva.",
  "atk-s0513a20:1170_5": "Dehi puttanaṭṭha phālanaṭṭhassa phālanti ambho naṭṭhaputta purisa,",
  "atk-s0513a20:1170_6": "etassa naṭṭhaphālassa phālaṁ dehi.",
  "atk-s0513a20:1170_7": "Mā te puttamahāsi phālanaṭṭhoti sace hissa phālaṁ na dassasi, puttaṁ te harissati, taṁ te esa mā haratu, phālamassa dehīti. ‘‘Demi, sāmi, sace me puttaṁ detī’’ti. ‘‘Demi, sāmi, sace me phāle detī’’ti. Evaṁ naṭṭhaputto puttaṁ,",
  "atk-s0513a20:1170_8": "naṭṭhaphālo ca phālaṁ paṭilabhitvā ubhopi yathākammaṁ gatā.",
  "atk-s0513a20:1171_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā kūṭavāṇijo idāni kūṭavāṇijova,",
  "atk-s0513a20:1171_1": "paṇḍitavāṇijo paṇḍitavāṇijoyeva,",
  "atk-s0513a20:1171_2": "vinicchayāmacco pana ahameva ahosi’’nti.",
  "atk-s0513a20:1172_0": "Kūṭavāṇijajātakavaṇṇanā aṭṭhamā.",
  "atk-s0513a20:1174_0": " [219] 9. Garahitajātakavaṇṇanā",
  "atk-s0513a20:1175_0": "Hiraññaṁ me suvaṇṇaṁ meti idaṁ satthā jetavane viharanto ekaṁ anabhiratiyā ukkaṇṭhitabhikkhuṁ ārabbha kathesi.",
  "atk-s0513a20:1175_1": "Etassa hi paccekaṁ gahitaṁ ārammaṇaṁ nāma natthi,",
  "atk-s0513a20:1175_2": "anabhirativāsaṁ vasantaṁ pana taṁ satthu santikaṁ ānesuṁ.",
  "atk-s0513a20:1175_3": "So satthārā ‘‘saccaṁ kira tvaṁ, bhikkhu,",
  "atk-s0513a20:1175_4": "ukkaṇṭhitosī’’ti puṭṭho ‘‘sacca’’nti vatvā ‘‘kiṁkāraṇā’’ti vutte ‘‘kilesavasenā’’ti āha. Atha naṁ satthā ‘‘ayaṁ, bhikkhu,",
  "atk-s0513a20:1175_5": "kileso nāma pubbe tiracchānehipi garahito,",
  "atk-s0513a20:1175_6": "tvaṁ evarūpe sāsane pabbajito kasmā tiracchānehipi garahitakilesavasena ukkaṇṭhito’’ti vatvā atītaṁ āhari.",
  "atk-s0513a20:1176_0": "Atīte bārāṇasiyaṁ brahmadatte rajjaṁ kārente bodhisatto himavantapadese vānarayoniyaṁ nibbatti.",
  "atk-s0513a20:1176_1": "Tamenaṁ eko vanacarako gahetvā ānetvā rañño adāsi.",
  "atk-s0513a20:1176_2": "So ciraṁ rājagehe vasamāno vattasampanno ahosi,",
  "atk-s0513a20:1176_3": "manussaloke vattamānaṁ kiriyaṁ yebhuyyena aññāsi.",
  "atk-s0513a20:1176_4": "Rājā tassa vatte pasīditvā vanacarakaṁ pakkosāpetvā ‘‘imaṁ vānaraṁ gahitaṭṭhāneyeva vissajjehī’’ti āṇāpesi , so tathā akāsi.",
  "atk-s0513a20:1176_5": "Vānaragaṇo bodhisattassa āgatabhāvaṁ ñatvā tassa dassanatthāya mahante pāsāṇapiṭṭhe sannipatitvā bodhisattena saddhiṁ sammodanīyaṁ kathaṁ katvā ‘‘samma,",
  "atk-s0513a20:1176_6": "kahaṁ ettakaṁ kālaṁ vutthosī’’ti āha.",
  "atk-s0513a20:1176_7": "‘‘Bārāṇasiyaṁ rājanivesane’’ti. ‘‘Atha kathaṁ muttosī’’ti?",
  "atk-s0513a20:1176_8": "‘‘Rājā maṁ keḷimakkaṭaṁ katvā mama vatte pasanno maṁ vissajjesī’’ti.",
  "atk-s0513a20:1177_0": "Atha naṁ te vānarā ‘‘manussaloke vattamānakiriyaṁ nāma tumhe jānissatha , amhākampi tāva kathetha, sotukāmamhā’’ti āhaṁsu.",
  "atk-s0513a20:1177_1": "‘‘Mā maṁ manussānaṁ kiriyaṁ pucchathā’’ti. ‘‘Kathetha sotukāmamhā’’ti.",
  "atk-s0513a20:1177_2": "Bodhisattopi ‘‘manussā nāma khattiyāpi brāhmaṇāpi ‘mayhaṁ mayha’nti vadanti,",
  "atk-s0513a20:1177_3": "hutvā abhāvaṭṭhena aniccataṁ na jānanti,",
  "atk-s0513a20:1177_4": "suṇātha dāni tesaṁ andhabālānaṁ kāraṇa’’nti vatvā imā gāthā avoca –",
  "atk-s0513a20:1178_0": "137.",
  "atk-s0513a20:1179_0": " ‘‘Hiraññaṁ me suvaṇṇaṁ me, esā rattiṁ divā kathā;",
  "atk-s0513a20:1180_0": "Dummedhānaṁ manussānaṁ, ariyadhammaṁ apassataṁ.",
  "atk-s0513a20:1181_0": "138.",
  "atk-s0513a20:1182_0": " ‘‘Dve dve gahapatayo gehe, eko tattha amassuko;",
  "atk-s0513a20:1183_0": "Lambatthano veṇikato, atho aṅkitakaṇṇako;",
  "atk-s0513a20:1184_0": "Kīto dhanena bahunā, so taṁ vitudate jana’’nti.",
  "atk-s0513a20:1185_0": "Tattha hiraññaṁ me suvaṇṇaṁ meti desanāsīsamattametaṁ,",
  "atk-s0513a20:1185_1": "iminā pana padadvayena dasavidhampi ratanaṁ sabbaṁ,",
  "atk-s0513a20:1185_2": "pubbaṇṇāparaṇṇaṁ khettavatthuṁ dvipadacatuppadañca sabbaṁ dassento ‘‘idaṁ me idaṁ me’’ti āha.",
  "atk-s0513a20:1185_3": "Esā rattiṁ divā kathāti esā manussānaṁ rattiñca divā ca niccakālaṁ kathā.",
  "atk-s0513a20:1185_4": "Aññaṁ pana te ‘‘pañcakkhandhā aniccā’’ti vā ‘‘hutvā na bhavantī’’ti vā na jānanti,",
  "atk-s0513a20:1185_5": "evameva paridevantā vicaranti. Dummedhānanti appapaññānaṁ.",
  "atk-s0513a20:1185_6": "Ariyadhammaṁ apassatanti ariyānaṁ buddhādīnaṁ dhammaṁ,",
  "atk-s0513a20:1185_7": "ariyaṁ vā niddosaṁ navavidhaṁ lokuttaradhammaṁ apassantānaṁ esāva kathā.",
  "atk-s0513a20:1185_8": "Aññā pana ‘‘aniccaṁ vā dukkhaṁ vā’’ti tesaṁ kathā nāma natthi.",
  "atk-s0513a20:1186_0": "Gahapatayoti gehe adhipatibhūtā.",
  "atk-s0513a20:1186_1": "Eko tatthāti tesu dvīsu gharasāmikesu ‘‘eko’’ti mātugāmaṁ sandhāya vadati. Tattha veṇikatoti kataveṇī,",
  "atk-s0513a20:1186_2": "nānappakārena saṇṭhāpitakesakalāpoti attho.",
  "atk-s0513a20:1186_3": "Atho aṅkitakaṇṇakoti atha sveva viddhakaṇṇo chiddakaṇṇoti lambakaṇṇataṁ sandhāyāha.",
  "atk-s0513a20:1186_4": "Kīto dhanena bahunāti so panesa amassuko lambatthano veṇikato aṅkitakaṇṇo mātāpitūnaṁ bahuṁ dhanaṁ datvā kīto,",
  "atk-s0513a20:1186_5": "maṇḍetvā pasādhetvā yānaṁ āropetvā mahantena parivārena gharaṁ ānīto.",
  "atk-s0513a20:1186_6": "So taṁ vitudate jananti so gahapati āgatakālato paṭṭhāya tasmiṁ gehe dāsakammakarādibhedaṁ janaṁ ‘‘are duṭṭhadāsa duṭṭhadāsi,",
  "atk-s0513a20:1186_7": "imaṁ na karosī’’ti mukhasattīhi vitudati,",
  "atk-s0513a20:1186_8": "sāmiko viya hutvā mahājanaṁ vicāreti.",
  "atk-s0513a20:1186_9": "Evaṁ tāva ‘‘manussaloke ativiya ayutta’’nti manussalokaṁ garahi.",
  "atk-s0513a20:1187_0": "Taṁ sutvā sabbe vānarā ‘‘mā kathetha, mā kathetha,",
  "atk-s0513a20:1187_1": "asotabbayuttakaṁ assumhā’’ti ubhohi hatthehi kaṇṇe daḷhaṁ pidahiṁsu.",
  "atk-s0513a20:1187_2": "‘‘Imasmiṁ ṭhāne amhehi idaṁ ayuttaṁ suta’’nti taṁ ṭhānampi garahitvā aññattha agamaṁsu.",
  "atk-s0513a20:1187_3": "So piṭṭhipāsāṇo garahitapiṭṭhipāsāṇoyeva kira nāma jāto.",
  "atk-s0513a20:1188_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:1188_1": "saccapariyosāne so bhikkhu sotāpattiphale patiṭṭhahi.",
  "atk-s0513a20:1188_2": "‘‘Tadā vānaragaṇo buddhaparisā ahosi,",
  "atk-s0513a20:1188_3": "vānarindo pana ahameva ahosi’’nti.",
  "atk-s0513a20:1189_0": "Garahitajātakavaṇṇanā navamā.",
  "atk-s0513a20:1191_0": " [220] 10. Dhammadhajajātakavaṇṇanā",
  "atk-s0513a20:1192_0": "Sukhaṁ jīvitarūposīti idaṁ satthā veḷuvane viharanto devadattassa vadhāya parisakkanaṁ ārabbha kathesi. Tadā hi satthā ‘‘na, bhikkhave, idāneva,",
  "atk-s0513a20:1192_1": "pubbepi devadatto mayhaṁ vadhāya parisakkiyeva,",
  "atk-s0513a20:1192_2": "santāsamattampi pana kātuṁ nāsakkhī’’ti vatvā atītaṁ āhari.",
  "atk-s0513a20:1193_0": "Atīte bārāṇasiyaṁ yasapāṇi nāma rājā rajjaṁ kāresi,",
  "atk-s0513a20:1193_1": "kāḷako nāmassa senāpati ahosi.",
  "atk-s0513a20:1193_2": "Tadā bodhisatto tasseva purohito ahosi nāmena dhammadhajo nāma,",
  "atk-s0513a20:1193_3": "rañño pana sīsappasādhanakappako chattapāṇi nāma. Rājā dhammena rajjaṁ kāreti,",
  "atk-s0513a20:1193_4": "senāpati panassa vinicchayaṁ karonto lañjaṁ khādati parapiṭṭhimaṁsiko,",
  "atk-s0513a20:1193_5": "lañjaṁ gahetvā assāmike sāmike karoti.",
  "atk-s0513a20:1193_6": "Athekadivasaṁ vinicchaye parājito manusso bāhā paggayha kandanto vinicchayā nikkhanto rājupaṭṭhānaṁ gacchantaṁ bodhisattaṁ disvā tassa pādesu patitvā ‘‘tumhādisesu nāma, sāmi,",
  "atk-s0513a20:1193_7": "rañño atthañca dhammañca anusāsantesu kāḷakasenāpati lañjaṁ gahetvā assāmike sāmike karotī’’ti attano parājitabhāvaṁ bodhisattassa kathesi.",
  "atk-s0513a20:1193_8": "Bodhisatto kāruññaṁ uppādetvā ‘‘ehi bhaṇe,",
  "atk-s0513a20:1193_9": "aḍḍaṁ te vinicchinissāmī’’ti taṁ gahetvā vinicchayaṭṭhānaṁ agamāsi. Mahājano sannipati,",
  "atk-s0513a20:1193_10": "bodhisatto taṁ aḍḍaṁ paṭivinicchinitvā sāmikaññeva sāmikaṁ akāsi.",
  "atk-s0513a20:1194_0": "Mahājano sādhukāraṁ adāsi, so saddo mahā ahosi.",
  "atk-s0513a20:1194_1": "Rājā taṁ sutvā ‘‘kiṁ saddo nāmeso’’ti pucchi. ‘‘Deva,",
  "atk-s0513a20:1194_2": "dhammadhajapaṇḍitena dubbinicchito aḍḍo suvinicchito, tatresa sādhukārasaddo’’ti.",
  "atk-s0513a20:1194_3": "Rājā tuṭṭho bodhisattaṁ pakkosāpetvā ‘‘aḍḍo kira te ācariya vinicchito’’ti pucchi. ‘‘Āma, mahārāja,",
  "atk-s0513a20:1194_4": "kāḷakena dubbinicchitaṁ aḍḍaṁ vinicchini’’nti vutte ‘‘ito dāni paṭṭhāya tumheva aḍḍaṁ vinicchinatha,",
  "atk-s0513a20:1194_5": "mayhañca kaṇṇasukhaṁ bhavissati lokassa ca vuḍḍhī’’ti vatvā anicchantampi taṁ ‘‘sattānuddayāya vinicchaye nisīdathā’’ti yācitvā sampaṭicchāpesi.",
  "atk-s0513a20:1194_6": "Tato paṭṭhāya bodhisatto vinicchaye nisīdati, sāmikeyeva sāmike karoti.",
  "atk-s0513a20:1195_0": "Kāḷako tato paṭṭhāya lañjaṁ alabhanto lābhato parihāyitvā bodhisattassa āghātaṁ bandhitvā ‘‘mahārāja,",
  "atk-s0513a20:1195_1": "dhammadhajapaṇḍito tava rajjaṁ patthetī’’ti bodhisattaṁ rañño antare paribhindi.",
  "atk-s0513a20:1195_2": "Rājā asaddahanto ‘‘mā evaṁ avacā’’ti paṭikkhipitvā puna tena ‘‘sace me na saddahatha,",
  "atk-s0513a20:1195_3": "tassāgamanakāle vātapānena oloketha.",
  "atk-s0513a20:1195_4": "Athānena sakalanagarassa attano hatthe katabhāvaṁ passissathā’’ti vutte rājā tassa aḍḍakārakaparisaṁ disvā ‘‘etasseva parisā’’ti saññāya bhijjitvā ‘‘kiṁ karoma senāpatī’’ti pucchi. ‘‘Deva, etaṁ māretuṁ vaṭṭatī’’ti .",
  "atk-s0513a20:1195_5": "‘‘Oḷārikadosaṁ apassantā kathaṁ māressāmā’’ti? ‘‘Attheko upāyo’’ti. ‘‘Katarūpāyo’’ti.",
  "atk-s0513a20:1195_6": "‘‘Asayhamassa kammaṁ āropetvā taṁ kātuṁ asakkontaṁ taṁ tena dosena māressāmā’’ti. ‘‘Kiṁ pana asayhakamma’’nti? ‘‘Mahārāja,",
  "atk-s0513a20:1195_7": "uyyānaṁ nāma sārabhūmiyaṁ ropitaṁ paṭijaggiyamānaṁ tīhi catūhi saṁvaccharehi phalaṁ deti.",
  "atk-s0513a20:1195_8": "Tumhe taṁ pakkosāpetvā ‘sve uyyānaṁ kīḷissāma,",
  "atk-s0513a20:1195_9": "uyyānaṁ me māpehī’ti vadatha, so māpetuṁ na sakkhissati.",
  "atk-s0513a20:1195_10": "Atha naṁ tasmiṁ dose māressāmā’’ti.",
  "atk-s0513a20:1196_0": "Rājā bodhisattaṁ āmantetvā ‘‘paṇḍita,",
  "atk-s0513a20:1196_1": "mayhaṁ purāṇauyyāne ciraṁ kīḷimha,",
  "atk-s0513a20:1196_2": "idāni navauyyāne kīḷitukāmamha, sve kīḷissāma, uyyānaṁ no māpehi, sace māpetuṁ na sakkhissasi, jīvitaṁ te natthī’’ti.",
  "atk-s0513a20:1196_3": "Bodhisatto ‘‘kāḷakena lañjaṁ alabhamānena rājā antare paribhinno bhavissatī’’ti ñatvā ‘‘sakkonto jānissāmi,",
  "atk-s0513a20:1196_4": "mahārājā’’ti vatvā gehaṁ gantvā subhojanaṁ bhuñjitvā cintayamāno sayane nipajji,",
  "atk-s0513a20:1196_5": "sakkassa bhavanaṁ uṇhākāraṁ dassesi.",
  "atk-s0513a20:1196_6": "Sakko āvajjento bodhisattassa cittaṁ ñatvā vegenāgantvā sirigabbhaṁ pavisitvā ākāse ṭhatvā ‘‘kiṁ cintesi paṇḍitā’’ti pucchi. ‘‘Kosi tva’’nti? ‘‘Sakkohamasmī’’ti.",
  "atk-s0513a20:1196_7": "‘‘Rājā maṁ ‘uyyānaṁ māpehī’ti āha, taṁ cintemī’’ti. ‘‘Paṇḍita, mā cintayi,",
  "atk-s0513a20:1196_8": "ahaṁ te nandanavanacittalatāvanasadisaṁ uyyānaṁ māpessāmi, katarasmiṁ ṭhāne māpemī’’ti? ‘‘Asukaṭṭhāne māpehī’’ti.",
  "atk-s0513a20:1196_9": "Sakko māpetvā devapurameva gato.",
  "atk-s0513a20:1197_0": "Punadivase bodhisatto uyyānaṁ paccakkhato disvā gantvā rañño ārocesi – ‘‘niṭṭhitaṁ te, mahārāja, uyyānaṁ, kīḷassū’’ti.",
  "atk-s0513a20:1197_1": "Rājā gantvā aṭṭhārasahatthena manosilāvaṇṇena pākārena parikkhittaṁ dvāraṭṭālakasampannaṁ pupphaphalabhārabharitanānārukkhapaṭimaṇḍitaṁ uyyānaṁ disvā kāḷakaṁ pucchi – ‘‘paṇḍitena amhākaṁ vacanaṁ kataṁ, idāni kiṁ karomā’’ti. ‘‘Mahārāja,",
  "atk-s0513a20:1197_2": "ekarattena uyyānaṁ māpetuṁ sakkonto rajjaṁ gahetuṁ kiṁ na sakkotī’’ti? ‘‘Idāni kiṁ karomā’’ti?",
  "atk-s0513a20:1197_3": "‘‘Aparampi naṁ asayhakammaṁ kāremā’’ti. ‘‘Kiṁ kammaṁ nāmā’’ti?",
  "atk-s0513a20:1197_4": "‘‘Sattaratanamayaṁ pokkharaṇiṁ māpemā’’ti.",
  "atk-s0513a20:1197_5": "Rājā ‘‘sādhū’’ti bodhisattaṁ āmantetvā ‘‘ācariya, uyyānaṁ tāva te māpitaṁ ,",
  "atk-s0513a20:1197_6": "etassa pana anucchavikaṁ sattaratanamayaṁ pokkharaṇiṁ māpehi. Sace māpetuṁ na sakkhissasi, jīvitaṁ te natthī’’ti āha. Bodhisatto ‘‘sādhu, mahārāja, sakkonto māpessāmī’’ti āha.",
  "atk-s0513a20:1197_7": "Athassa sakko pokkharaṇiṁ māpesi sobhaggappattaṁ satatitthaṁ sahassavaṅkaṁ pañcavaṇṇapadumasañchannaṁ nandanapokkharaṇisadisaṁ.",
  "atk-s0513a20:1198_0": "Punadivase bodhisatto tampi paccakkhaṁ katvā rañño ārocesi – ‘‘māpitā, deva, pokkharaṇī’’ti.",
  "atk-s0513a20:1198_1": "Rājā tampi disvā ‘‘idāni kiṁ karomā’’ti kāḷakaṁ pucchi.",
  "atk-s0513a20:1198_2": "‘‘Uyyānassa anucchavikaṁ gehaṁ māpetuṁ āṇāpehi, devā’’ti.",
  "atk-s0513a20:1198_3": "Rājā bodhisattaṁ āmantetvā ‘‘idāni, ācariya,",
  "atk-s0513a20:1198_4": "imassa uyyānassa ceva pokkharaṇiyā ca anucchavikaṁ sabbadantamayaṁ gehaṁ māpehi, no ce māpessasi, jīvitaṁ te natthī’’ti āha. Athassa sakko gehampi māpesi.",
  "atk-s0513a20:1198_5": "Bodhisatto punadivase tampi paccakkhaṁ katvā rañño ārocesi.",
  "atk-s0513a20:1198_6": "Rājā tampi disvā ‘‘idāni kiṁ karomā’’ti kāḷakaṁ pucchi.",
  "atk-s0513a20:1198_7": "‘‘Gehassa anucchavikaṁ maṇiṁ māpetuṁ āṇāpehi, mahārājā’’ti āha.",
  "atk-s0513a20:1198_8": "Rājā bodhisattaṁ āmantetvā ‘‘paṇḍita,",
  "atk-s0513a20:1198_9": "imassa dantamayagehassa anucchavikaṁ maṇiṁ māpehi, maṇiālokena vicarissāma. Sace māpetuṁ na sakkosi, jīvitaṁ te natthī’’ti āha. Athassa sakko maṇimpi māpesi.",
  "atk-s0513a20:1199_0": "Bodhisatto punadivase taṁ paccakkhaṁ katvā rañño ārocesi .",
  "atk-s0513a20:1199_1": "Rājā tampi disvā ‘‘idāni kiṁ karissāmā’’ti kāḷakaṁ pucchi. ‘‘Mahārāja,",
  "atk-s0513a20:1199_2": "dhammadhajabrāhmaṇassa icchiticchitadāyikā devatā atthi maññe,",
  "atk-s0513a20:1199_3": "idāni yaṁ devatāpi māpetuṁ na sakkoti, taṁ āṇāpehi.",
  "atk-s0513a20:1199_4": "Caturaṅgasamannāgataṁ nāma manussaṁ devatāpi māpetuṁ na sakkoti,",
  "atk-s0513a20:1199_5": "tasmā ‘caturaṅgasamannāgataṁ me uyyānapālaṁ māpehī’ti taṁ vadāhī’’ti.",
  "atk-s0513a20:1199_6": "Rājā bodhisattaṁ āmantetvā ‘‘ācariya, tayā amhākaṁ uyyānaṁ, pokkharaṇī, dantamayapāsādo,",
  "atk-s0513a20:1199_7": "tassa ālokakaraṇatthāya maṇiratanañca māpitaṁ,",
  "atk-s0513a20:1199_8": "idāni me uyyānarakkhakaṁ caturaṅgasamannāgataṁ uyyānapālaṁ māpehi, no ce māpessasi, jīvitaṁ te natthī’’ti āha. Bodhisatto ‘‘hotu,",
  "atk-s0513a20:1199_9": "labhamāno jānissāmī’’ti gehaṁ gantvā subhojanaṁ bhuñjitvā nipanno paccūsakāle pabujjhitvā sayanapīṭhe nisinno cintesi – ‘‘sakko devarājā yaṁ attanā sakkā māpetuṁ, taṁ māpesi,",
  "atk-s0513a20:1199_10": "caturaṅgasamannāgataṁ pana uyyānapālaṁ na sakkā māpetuṁ,",
  "atk-s0513a20:1199_11": "evaṁ sante paresaṁ hatthe maraṇato araññe anāthamaraṇameva varatara’’nti.",
  "atk-s0513a20:1199_12": "So kassaci anārocetvā pāsādā otaritvā aggadvāreneva nagarā nikkhamitvā araññaṁ pavisitvā aññatarasmiṁ rukkhamūle sataṁ dhammaṁ āvajjamāno nisīdi.",
  "atk-s0513a20:1200_0": "Sakko taṁ kāraṇaṁ ñatvā vanacarako viya hutvā bodhisattaṁ upasaṅkamitvā ‘‘brāhmaṇa, tvaṁ sukhumālo,",
  "atk-s0513a20:1200_1": "adiṭṭhapubbadukkharūpo viya imaṁ araññaṁ pavisitvā kiṁ karonto nisinnosī’’ti imamatthaṁ pucchanto paṭhamaṁ gāthamāha –",
  "atk-s0513a20:1201_0": "136.",
  "atk-s0513a20:1202_0": " ‘‘Sukhaṁ jīvitarūposi, raṭṭhā vivanamāgato;",
  "atk-s0513a20:1203_0": "So ekako rukkhamūle, kapaṇo viya jhāyasī’’ti.",
  "atk-s0513a20:1204_0": "Tattha sukhaṁ jīvitarūposīti tvaṁ sukhena jīvitasadiso sukhedhito sukhaparihato viya. Raṭṭhāti ākiṇṇamanussaṭṭhānā.",
  "atk-s0513a20:1204_1": "Vivanamāgatoti nirudakaṭṭhānaṁ araññaṁ paviṭṭho. Rukkhamūleti rukkhasamīpe.",
  "atk-s0513a20:1204_2": "Kapaṇo viyajhāyasīti kapaṇo viya ekako nisinno jhāyasi pajjhāyasi, kiṁ nāmetaṁ cintesīti pucchi.",
  "atk-s0513a20:1205_0": "Taṁ sutvā bodhisatto dutiyaṁ gāthamāha –",
  "atk-s0513a20:1206_0": "140.",
  "atk-s0513a20:1207_0": " ‘‘Sukhaṁ jīvitarūposmi, raṭṭhā vivanamāgato;",
  "atk-s0513a20:1208_0": "So ekako rukkhamūle, kapaṇo viya jhāyāmi;",
  "atk-s0513a20:1209_0": "Sataṁ dhammaṁ anussara’’nti.",
  "atk-s0513a20:1210_0": "Tattha sataṁ dhammaṁ anussaranti, samma, saccametaṁ,",
  "atk-s0513a20:1210_1": "ahaṁ sukhaṁ jīvitarūpo raṭṭhā ca vivanamāgato,",
  "atk-s0513a20:1210_2": "sohaṁ ekakova imasmiṁ rukkhamūle nisīditvā kapaṇo viya jhāyāmi.",
  "atk-s0513a20:1210_3": "Yaṁ pana vadesi ‘‘kiṁ nāmetaṁ cintesī’’ti,",
  "atk-s0513a20:1210_4": "taṁ te pavedemi ‘‘sataṁ dhamma’’nti.",
  "atk-s0513a20:1210_5": "Ahañhi sataṁ dhammaṁ anussaranto idha nisinno.",
  "atk-s0513a20:1210_6": "Sataṁ dhammanti buddhapaccekabuddhabuddhasāvakānaṁ sataṁ sappurisānaṁ paṇḍitānaṁ dhammaṁ.",
  "atk-s0513a20:1210_7": "Lābho alābho yaso ayaso nindā pasaṁsā sukhaṁ dukkhanti ayañhi aṭṭhavidho lokadhammo.",
  "atk-s0513a20:1210_8": "Iminā pana abbhāhatā santo na kampanti na pavedhenti,",
  "atk-s0513a20:1210_9": "ayamettha akampanasaṅkhāto sataṁ dhammo imaṁ anussaranto nisinnomhīti dīpeti.",
  "atk-s0513a20:1211_0": "Atha naṁ sakko ‘‘evaṁ sante, brāhmaṇa,",
  "atk-s0513a20:1211_1": "imasmiṁ ṭhāne kasmā nisinnosī’’ti.",
  "atk-s0513a20:1211_2": "‘‘Rājā caturaṅgasamannāgataṁ uyyānapālaṁ āharāpeti, tādisaṁ na sakkomi laddhuṁ,",
  "atk-s0513a20:1211_3": "sohaṁ ‘kiṁ me parassa hatthe maraṇena,",
  "atk-s0513a20:1211_4": "araññaṁ pavisitvā anāthamaraṇaṁ marissāmī’ti cintetvā idhāgantvā nisinno’’ti. ‘‘Brāhmaṇa, ahaṁ sakko devarājā, mayā te uyyānādīni māpitāni,",
  "atk-s0513a20:1211_5": "caturaṅgasamannāgataṁ uyyānapālaṁ māpetuṁ na sakkā,",
  "atk-s0513a20:1211_6": "tumhākaṁ rañño sīsappasādhanakappako chattapāṇi nāma, so caturaṅgasamannāgato,",
  "atk-s0513a20:1211_7": "caturaṅgasamannāgatena uyyānapālena atthe sati etaṁ kappakaṁ uyyānapālaṁ kātuṁ vadehī’’ti.",
  "atk-s0513a20:1211_8": "Iti sakko bodhisattassa ovādaṁ datvā ‘‘mā bhāyī’’ti samassāsetvā attano devapurameva gato.",
  "atk-s0513a20:1212_0": "Bodhisatto gehaṁ gantvā bhuttapātarāso rājadvāraṁ gantvā chattapāṇimpi tattheva disvā hatthe gahetvā ‘‘tvaṁ kira, samma chattapāṇi,",
  "atk-s0513a20:1212_1": "caturaṅgasamannāgatosī’’ti pucchitvā ‘‘ko te mayhaṁ caturaṅgasamannāgatabhāvaṁ ācikkhī’’ti vutte ‘‘sakko,",
  "atk-s0513a20:1212_2": "devarājā’’ti vatvā ‘‘kiṁkāraṇā ācikkhī’’ti puṭṭho ‘‘iminā nāma kāraṇenā’’ti sabbaṁ ācikkhi. So ‘‘āma,",
  "atk-s0513a20:1212_3": "ahaṁ caturaṅgasamannāgato’’ti āha.",
  "atk-s0513a20:1212_4": "Atha naṁ bodhisatto hatthe gahetvāva rañño santikaṁ gantvā ‘‘ayaṁ, mahārāja, chattapāṇi, caturaṅgasamannāgato,",
  "atk-s0513a20:1212_5": "caturaṅgasamannāgatena uyyānapālena atthe sati imaṁ uyyānapālaṁ karothā’’ti āha.",
  "atk-s0513a20:1212_6": "Atha naṁ rājā ‘‘tvaṁ kira caturaṅgasamannāgatosī’’ti pucchi. ‘‘Āma, mahārājā’’ti.",
  "atk-s0513a20:1212_7": "‘‘Katamehi caturaṅgehi samannāgatosī’’ti?",
  "atk-s0513a20:1213_0": "‘‘Anusūyako ahaṁ deva, amajjapāyako ahaṁ;",
  "atk-s0513a20:1214_0": "Nisnehako ahaṁ deva, akkodhanaṁ adhiṭṭhito’’ti.",
  "atk-s0513a20:1215_0": "‘‘Mayhañhi, mahārāja, usūyā nāma natthi, majjaṁ me na pivitapubbaṁ,",
  "atk-s0513a20:1215_1": "paresu me sneho vā kodho vā na bhūtapūbbo.",
  "atk-s0513a20:1215_2": "Imehi catūhi aṅgehi samannāgatomhī’’ti.",
  "atk-s0513a20:1216_0": "Atha naṁ rājā, bho chattapāṇi, ‘‘anusūyakosmī’’ti vadasīti. ‘‘Āma, deva, anusūyakomhī’’ti.",
  "atk-s0513a20:1216_1": "‘‘Kiṁ ārammaṇaṁ disvā anusūyako jātosī’’ti?",
  "atk-s0513a20:1216_2": "‘‘Suṇāhi devā’’ti attano anusūyakakāraṇaṁ kathento imaṁ gāthamāha –",
  "atk-s0513a20:1217_0": "‘‘Itthiyā kāraṇā rāja, bandhāpesiṁ purohitaṁ;",
  "atk-s0513a20:1218_0": "So maṁ atthe nivedesi, tasmāhaṁ anusūyako’’ti.",
  "atk-s0513a20:1219_0": "Tassattho – ahaṁ, deva,",
  "atk-s0513a20:1219_1": "pubbe imasmiṁyeva bārāṇasinagare tādisova rājā hutvā itthiyā kāraṇā purohitaṁ bandhāpesiṁ.",
  "atk-s0513a20:1220_0": "‘‘Abaddhā tattha bajjhanti, yattha bālā pabhāsare;",
  "atk-s0513a20:1221_0": "Baddhāpi tattha muccanti, yattha dhīrā pabhāsare’’ti. (jā. 1.1.120) –",
  "atk-s0513a20:1222_0": "Imasmiñhi jātake āgatanayeneva ekasmiṁ kāle ayaṁ chattapāṇi rājā hutvā catusaṭṭhiyā pādamūlikehi saddhiṁ sampadussitvā bodhisattaṁ attano manorathaṁ apūrentaṁ nāsetukāmāya deviyā paribhinno bandhāpesi.",
  "atk-s0513a20:1222_1": "Tadā naṁ bandhitvā ānīto bodhisatto yathābhūtaṁ deviyā dosaṁ āropetvā sayaṁ mutto raññā bandhāpite sabbepi te pādamūlike mocetvā ‘‘etesañca deviyā ca aparādhaṁ khamatha, mahārājā’’ti ovadi.",
  "atk-s0513a20:1222_2": "Sabbaṁ heṭṭhā vuttanayeneva vitthārato veditabbaṁ. Taṁ sandhāyāha –",
  "atk-s0513a20:1223_0": "‘‘Itthiyā kāraṇā rāja, bandhāpesiṁ purohitaṁ;",
  "atk-s0513a20:1224_0": "So maṁ atthe nivedesi, tasmāhaṁ anusūyako’’ti.",
  "atk-s0513a20:1225_0": "Tadā pana sohaṁ cintesiṁ – ‘‘ahaṁ soḷasa sahassaitthiyo pahāya etaṁ ekameva kilesavasena saṅgaṇhantopi santappetuṁ nāsakkhiṁ,",
  "atk-s0513a20:1225_1": "evaṁ duppūraṇīyānaṁ itthīnaṁ kujjhanaṁ nāma nivatthavatthe kilissante ‘kasmā kilissasī’ti kujjhanasadisaṁ hoti,",
  "atk-s0513a20:1225_2": "bhuttabhatte gūthabhāvaṁ āpajjante ‘kasmā etaṁ sabhāvaṁ āpajjasī’ti kujjhanasadisaṁ hoti.",
  "atk-s0513a20:1225_3": "‘Ito dāni paṭṭhāya yāva arahattaṁ na pāpuṇāmi,",
  "atk-s0513a20:1225_4": "tāva kilesaṁ nissāya mayi usūyā mā uppajjatū’’’ti adhiṭṭhahiṁ. Tato paṭṭhāya anusūyako jāto.",
  "atk-s0513a20:1225_5": "Idaṁ sandhāya – ‘‘tasmāhaṁ anusūyako’’ti āha.",
  "atk-s0513a20:1226_0": "Atha naṁ rājā ‘‘samma chattapāṇi,",
  "atk-s0513a20:1226_1": "kiṁ ārammaṇaṁ disvā amajjapo jātosī’’ti pucchi.",
  "atk-s0513a20:1226_2": "So taṁ kāraṇaṁ ācikkhanto imaṁ gāthamāha –",
  "atk-s0513a20:1227_0": "‘‘Matto ahaṁ mahārāja, puttamaṁsāni khādayiṁ;",
  "atk-s0513a20:1228_0": "Tassa sokenahaṁ phuṭṭho, majjapānaṁ vivajjayi’’nti.",
  "atk-s0513a20:1229_0": "Ahaṁ, mahārāja,",
  "atk-s0513a20:1229_1": "pubbe tādiso bārāṇasirājā hutvā majjena vinā vattituṁ nāsakkhiṁ,",
  "atk-s0513a20:1229_2": "amaṁsakabhattampi bhuñjituṁ nāsakkhiṁ.",
  "atk-s0513a20:1229_3": "Nagare uposathadivasesu māghāto hoti,",
  "atk-s0513a20:1229_4": "bhattakārako pakkhassa terasiyaññeva maṁsaṁ gahetvā ṭhapesi,",
  "atk-s0513a20:1229_5": "taṁ dunnikkhittaṁ sunakhā khādiṁsu.",
  "atk-s0513a20:1229_6": "Bhattakārako uposathadivase maṁsaṁ alabhitvā rañño nānaggarasabhojanaṁ pacitvā pāsādaṁ āropetvā upanāmetuṁ asakkonto deviṁ upasaṅkamitvā ‘‘devi, ajja me maṁsaṁ na laddhaṁ,",
  "atk-s0513a20:1229_7": "amaṁsakabhojanaṁ nāma upanāmetuṁ na sakkomi, kinti karomī’’ti āha. ‘‘Tāta,",
  "atk-s0513a20:1229_8": "mayhaṁ putto raññā piyo manāpo,",
  "atk-s0513a20:1229_9": "puttaṁ me disvā rājā tameva cumbanto parissajanto attano atthibhāvampi na jānāti,",
  "atk-s0513a20:1229_10": "ahaṁ puttaṁ maṇḍetvā rañño ūrumhi nisīdāpeyyaṁ,",
  "atk-s0513a20:1229_11": "rañño puttena saddhiṁ kīḷanakāle tvaṁ bhattaṁ upaneyyāsī’’ti.",
  "atk-s0513a20:1229_12": "Sā evaṁ vatvā attano puttaṁ alaṅkatābharaṇaṁ maṇḍetvā rañño ūrumhi nisīdāpesi.",
  "atk-s0513a20:1229_13": "Rañño puttena saddhiṁ kīḷanakāle bhattakārako bhattaṁ upanāmesi.",
  "atk-s0513a20:1229_14": "Rājā surāmadamatto pātiyaṁ maṁsaṁ adisvā ‘‘maṁsaṁ kaha’’nti pucchitvā ‘‘ajja, deva,",
  "atk-s0513a20:1229_15": "uposathadivasaṁ māghātatāya maṁsaṁ na laddha’’nti vutte ‘‘mayhaṁ maṁsaṁ nāma dullabha’’nti vatvā ūrumhi nisinnassa piyaputtassa gīvaṁ vaṭṭetvā jīvitakkhayaṁ pāpetvā bhattakārakassa purato khipitvā ‘‘vegena sampādetvā āharā’’ti āha. Bhattakārako tathā akāsi,",
  "atk-s0513a20:1229_16": "rājā puttamaṁsena bhattaṁ bhuñji.",
  "atk-s0513a20:1229_17": "Rañño bhayena ekopi kandituṁ vā rodituṁ vā kathetuṁ vā samattho nāma nāhosi.",
  "atk-s0513a20:1230_0": "Rājā bhuñjitvā sayanapiṭṭhe niddaṁ upagantvā paccūsakāle pabujjhitvā vigatamado ‘‘puttaṁ me ānethā’’ti āha.",
  "atk-s0513a20:1230_1": "Tasmiṁ kāle devī kandamānā pādamūle pati. ‘‘Kiṁ, bhadde’’ti ca vutte , ‘‘deva,",
  "atk-s0513a20:1230_2": "hiyyo te puttaṁ māretvā puttamaṁsena bhattaṁ bhutta’’nti āha.",
  "atk-s0513a20:1230_3": "Rājā puttasokena roditvā kanditvā ‘‘idaṁ me dukkhaṁ surāpānaṁ nissāya uppanna’’nti surāpāne dosaṁ disvā ‘‘ito paṭṭhāya yāva arahattaṁ na pāpuṇāmi,",
  "atk-s0513a20:1230_4": "tāva evarūpaṁ vināsakārakaṁ suraṁ nāma na pivissāmī’’ti paṁsuṁ gahetvā mukhaṁ puñchitvā adhiṭṭhāsi.",
  "atk-s0513a20:1230_5": "Tato paṭṭhāya majjaṁ nāma na piviṁ.",
  "atk-s0513a20:1230_6": "Imamatthaṁ sandhāya – ‘‘matto ahaṁ, mahārājā’’ti imaṁ gāthamāha.",
  "atk-s0513a20:1231_0": "Atha naṁ rājā ‘‘kiṁ pana, samma chattapāṇi,",
  "atk-s0513a20:1231_1": "ārammaṇaṁ disvā nisneho jātosī’’ti pucchi.",
  "atk-s0513a20:1231_2": "So taṁ kāraṇaṁ ācikkhanto imaṁ gāthamāha –",
  "atk-s0513a20:1232_0": "‘‘Kitavāso nāmahaṁ rāja, putto paccekabodhi me;",
  "atk-s0513a20:1233_0": "Pattaṁ bhinditvā cavito, nisneho tassa kāraṇā’’ti.",
  "atk-s0513a20:1234_0": "Mahārāja,",
  "atk-s0513a20:1234_1": "pubbe ahaṁ bārāṇasiyaṁyeva kitavāso nāma rājā. Tassa me putto vijāyi.",
  "atk-s0513a20:1234_2": "Lakkhaṇapāṭhakā taṁ disvā ‘‘mahārāja,",
  "atk-s0513a20:1234_3": "ayaṁ kumāro pānīyaṁ alabhitvā marissatī’’ti āhaṁsu.",
  "atk-s0513a20:1234_4": "‘‘Duṭṭhakumāro’’tissa nāmaṁ ahosi.",
  "atk-s0513a20:1234_5": "So viññutaṁ patto oparajjaṁ kāresi,",
  "atk-s0513a20:1234_6": "rājā kumāraṁ purato vā pacchato vā katvā vicari,",
  "atk-s0513a20:1234_7": "pānīyaṁ alabhitvā maraṇabhayena cassa catūsu dvāresu antonagaresu ca tattha tattha pokkharaṇiyo kāresi,",
  "atk-s0513a20:1234_8": "catukkādīsu maṇḍape kāretvā pānīyacāṭiyo ṭhapāpesi.",
  "atk-s0513a20:1234_9": "So ekadivase alaṅkatapaṭiyatto pātova uyyānaṁ gacchanto antarāmagge paccekabuddhaṁ passi.",
  "atk-s0513a20:1234_10": "Mahājanopi paccekabuddhaṁ disvā tameva vandati pasaṁsati, añjaliñcassa paggaṇhāti.",
  "atk-s0513a20:1235_0": "Kumāro cintesi – ‘‘mādisena saddhiṁ gacchantā imaṁ muṇḍakaṁ vandanti pasaṁsanti, añjaliñcassa paggaṇhantī’’ti.",
  "atk-s0513a20:1235_1": "So kupito hatthikkhandhato oruyha paccekabuddhaṁ upasaṅkamitvā ‘‘laddhaṁ te, samaṇa, bhatta’’nti vatvā ‘‘āma,",
  "atk-s0513a20:1235_2": "kumārā’’ti vutte tassa hatthato pattaṁ gahetvā bhūmiyaṁ pātetvā saddhiṁ bhattena madditvā pādappahārena cuṇṇavicuṇṇaṁ akāsi.",
  "atk-s0513a20:1235_3": "Paccekabuddho ‘‘naṭṭho vatāyaṁ satto’’ti tassa mukhaṁ olokesi. Kumāro ‘‘ahaṁ, samaṇa, kitavāsarañño putto, nāmena duṭṭhakumāro nāma,",
  "atk-s0513a20:1235_4": "tvaṁ me kuddho akkhīni ummīletvā olokento kiṁ karissasī’’ti āha.",
  "atk-s0513a20:1236_0": "Paccekabuddho chinnabhatto hutvā vehāsaṁ abbhuggantvā uttarahimavante nandanamūlapabbhārameva gato.",
  "atk-s0513a20:1236_1": "Kumārassāpi taṅkhaṇaññeva pāpakammaṁ paripacci.",
  "atk-s0513a20:1236_2": "So ‘‘ḍayhāmi ḍayhāmī’’ti samuggatasarīraḍāho tattheva pati.",
  "atk-s0513a20:1236_3": "Tattha tattheva yattakaṁ pānīyaṁ,",
  "atk-s0513a20:1236_4": "tattakaṁ pānīyaṁ sabbaṁ chijji, mātikā sussiṁsu,",
  "atk-s0513a20:1236_5": "tattheva jīvitakkhayaṁ patvā avīcimhi nibbatti.",
  "atk-s0513a20:1236_6": "Rājā taṁ pavattiṁ sutvā puttasokena abhibhūto cintesi – ‘‘ayaṁ me soko piyavatthuto uppajji, sace me sneho nābhavissa, soko na uppajjissa,",
  "atk-s0513a20:1236_7": "ito dāni me paṭṭhāya saviññāṇake vā aviññāṇake vā kismiñci vatthusmiṁ sneho nāma mā uppajjatū’’ti adhiṭṭhāsi,",
  "atk-s0513a20:1236_8": "tato paṭṭhāya sneho nāma natthi.",
  "atk-s0513a20:1236_9": "Taṁ sandhāya ‘‘kitavāso nāmāha’’nti gāthamāha.",
  "atk-s0513a20:1237_0": "Tattha putto paccekabodhi me.",
  "atk-s0513a20:1237_1": "Pattaṁ bhinditvā cavitoti mama putto paccekabodhipattaṁ bhinditvā cavitoti attho.",
  "atk-s0513a20:1237_2": "Nisneho tassa kāraṇāti tadā uppannasnehavatthussa kāraṇā ahaṁ nisneho jātoti attho.",
  "atk-s0513a20:1238_0": "Atha naṁ rājā ‘‘kiṁ pana, samma,",
  "atk-s0513a20:1238_1": "ārammaṇaṁ disvā nikkodho jātosī’’ti pucchi.",
  "atk-s0513a20:1238_2": "So taṁ kāraṇaṁ ācikkhanto imaṁ gāthamāha –",
  "atk-s0513a20:1239_0": "‘‘Arako hutvā mettacittaṁ, satta vassāni bhāvayiṁ;",
  "atk-s0513a20:1240_0": "Satta kappe brahmaloke, tasmā akkodhano aha’’nti.",
  "atk-s0513a20:1241_0": "Tassattho – ahaṁ, mahārāja,",
  "atk-s0513a20:1241_1": "arako nāma tāpaso hutvā satta vassāni mettacittaṁ bhāvetvā satta saṁvaṭṭavivaṭṭakappe brahmaloke vasiṁ,",
  "atk-s0513a20:1241_2": "tasmā ahaṁ dīgharattaṁ mettābhāvanāya āciṇṇapariciṇṇattā akkodhano jātoti.",
  "atk-s0513a20:1242_0": "Evaṁ chattapāṇinā attano catūsu aṅgesu kathitesu rājā parisāya iṅgitasaññaṁ adāsi.",
  "atk-s0513a20:1242_1": "Taṅkhaṇaññeva amaccā ca brāhmaṇagahapatikādayo ca uṭṭhahitvā ‘‘are lañjakhādaka duṭṭhacora,",
  "atk-s0513a20:1242_2": "tvaṁ lañjaṁ alabhitvā paṇḍitaṁ upavaditvā māretukāmo jāto’’ti kāḷakaṁ senāpatiṁ hatthapādesu gahetvā rājanivesanā otāretvā gahitagahiteheva pāsāṇamuggarehi sīsaṁ bhinditvā jīvitakkhayaṁ pāpetvā pādesu gahetvā kaḍḍhantā saṅkāraṭṭhāne chaḍḍesuṁ.",
  "atk-s0513a20:1242_3": "Tato paṭṭhāya rājā dhammena rajjaṁ kārento yathākammaṁ gato.",
  "atk-s0513a20:1243_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā kāḷakasenāpati devadatto ahosi, chattapāṇikappako sāriputto, sakko anuruddho,",
  "atk-s0513a20:1243_1": "dhammadhajo pana ahameva ahosi’’nti.",
  "atk-s0513a20:1244_0": "Dhammadhajajātakavaṇṇanā dasamā.",
  "atk-s0513a20:1245_0": "Bīraṇathambhavaggo sattamo.",
  "atk-s0513a20:1246_0": "Tassuddānaṁ –",
  "atk-s0513a20:1247_0": "Somadattañca ucchiṭṭhaṁ, kuru puṇṇanadīpi ca;",
  "atk-s0513a20:1248_0": "Kacchapamacchaseggu ca, kūṭavāṇijagarahi;",
  "atk-s0513a20:1249_0": "Dhammadhajanti te dasa.",
  "atk-s0513a20:1250_0": "8. Kāsāvavaggo",
  "atk-s0513a20:1252_0": " [221] 1. Kāsāvajātakavaṇṇanā",
  "atk-s0513a20:1253_0": "Anikkasāvokāsāvanti idaṁ satthā jetavane viharanto devadattaṁ ārabbha kathesi.",
  "atk-s0513a20:1253_1": "Vatthu pana rājagahe samuṭṭhitaṁ.",
  "atk-s0513a20:1253_2": "Ekasmiṁ samaye dhammasenāpati pañcahi bhikkhusatehi saddhiṁ veḷuvane viharati.",
  "atk-s0513a20:1253_3": "Devadattopi attano anurūpāya dussīlaparisāya parivuto gayāsīse viharati.",
  "atk-s0513a20:1253_4": "Tasmiṁ samaye rājagahavāsino chandakaṁ saṅgharitvā dānaṁ sajjayiṁsu.",
  "atk-s0513a20:1253_5": "Atheko vohāratthāya āgatavāṇijo imaṁ sāṭakaṁ vissajjetvā ‘‘mampi pattikaṁ karothā’’ti mahagghaṁ gandhakāsāvaṁ adāsi.",
  "atk-s0513a20:1253_6": "Nāgarā mahādānaṁ pavattayiṁsu,",
  "atk-s0513a20:1253_7": "sabbaṁ chandakena saṅkaḍḍhitaṁ kahāpaṇeheva niṭṭhāsi. So sāṭako atireko ahosi.",
  "atk-s0513a20:1253_8": "Mahājano sannipatitvā ‘‘ayaṁ gandhakāsāvasāṭako atireko. Kassa naṁ dema, kiṁ sāriputtattherassa,",
  "atk-s0513a20:1253_9": "udāhu devadattassā’’ti mantayiṁsu.",
  "atk-s0513a20:1254_0": "Tattheke ‘‘sāriputtattherassā’’ti āhaṁsu.",
  "atk-s0513a20:1254_1": "Apare ‘‘sāriputtatthero katipāhaṁ vasitvā yathāruci pakkamissati ,",
  "atk-s0513a20:1254_2": "devadattatthero pana nibaddhaṁ amhākaṁ nagarameva upanissāya viharati,",
  "atk-s0513a20:1254_3": "maṅgalāmaṅgalesu ayameva amhākaṁ avassayo,",
  "atk-s0513a20:1254_4": "devadattassa dassāmā’’ti āhaṁsu.",
  "atk-s0513a20:1254_5": "Sambahulikaṁ karontesupi ‘‘devadattassa dassāmā’’ti vattāro bahutarā ahesuṁ, atha naṁ devadattassa adaṁsu.",
  "atk-s0513a20:1254_6": "Devadatto tassa dasā chindāpetvā ovaṭṭikaṁ sibbāpetvā rajāpetvā suvaṇṇapaṭṭavaṇṇaṁ katvā pārupi.",
  "atk-s0513a20:1254_7": "Tasmiṁ kāle tiṁsamattā bhikkhū rājagahā nikkhamitvā sāvatthiṁ gantvā satthāraṁ vanditvā katapaṭisanthārā taṁ pavattiṁ ārocetvā ‘‘evaṁ, bhante,",
  "atk-s0513a20:1254_8": "attano ananucchavikaṁ arahaddhajaṁ pārupī’’ti ārocesuṁ. Satthā ‘‘na, bhikkhave,",
  "atk-s0513a20:1254_9": "devadatto idāneva attano ananurūpaṁ arahaddhajaṁ paridahati,",
  "atk-s0513a20:1254_10": "pubbepi paridahiyevā’’ti vatvā atītaṁ āhari.",
  "atk-s0513a20:1255_0": "Atīte bārāṇasiyaṁ brahmadatte rajjaṁ kārente bodhisatto himavantapadese hatthikule nibbattitvā vayappatto asītisahassamattavāraṇaparivāro yūthapati hutvā araññāyatane vasati.",
  "atk-s0513a20:1255_1": "Atheko duggatamanusso bārāṇasiyaṁ viharanto dantakāravīthiyaṁ dantakāre dantavalayādīni karonte disvā ‘‘hatthidante labhitvā gaṇhissathā’’ti pucchi.",
  "atk-s0513a20:1255_2": "Te ‘‘āma gaṇhissāmā’’ti āhaṁsu.",
  "atk-s0513a20:1255_3": "So āvudhaṁ ādāya kāsāvavatthavasano paccekabuddhavesaṁ gaṇhitvā paṭisīsakaṁ paṭimuñcitvā hatthivīthiyaṁ ṭhatvā āvudhena hatthiṁ māretvā dante ādāya bārāṇasiyaṁ vikkiṇanto jīvikaṁ kappesi.",
  "atk-s0513a20:1255_4": "So aparabhāge bodhisattassa parivārahatthīnaṁ sabbapacchimaṁ hatthiṁ māretuṁ ārabhi.",
  "atk-s0513a20:1255_5": "Hatthino devasikaṁ hatthīsu parihāyantesu ‘‘kena nu kho kāraṇena hatthino parihāyantī’’ti bodhisattassa ārocesuṁ.",
  "atk-s0513a20:1256_0": "Bodhisatto pariggaṇhanto ‘‘paccekabuddhavesaṁ gahetvā hatthivīthipariyante eko puriso tiṭṭhati, kacci nu kho so māreti,",
  "atk-s0513a20:1256_1": "pariggaṇhissāmi na’’nti ekadivasaṁ hatthī purato katvā sayaṁ pacchato ahosi.",
  "atk-s0513a20:1256_2": "So bodhisattaṁ disvā āvudhaṁ ādāya pakkhandi.",
  "atk-s0513a20:1256_3": "Bodhisatto nivattitvā ṭhito ‘‘bhūmiyaṁ pothetvā māressāmi na’’nti soṇḍaṁ pasāretvā tena paridahitāni kāsāvāni disvā ‘‘imaṁ arahaddhajaṁ mayā garuṁ kātuṁ vaṭṭatī’’ti soṇḍaṁ paṭisaṁharitvā ‘‘ambho purisa,",
  "atk-s0513a20:1256_4": "nanu esa arahaddhajo ananucchaviko tuyhaṁ,",
  "atk-s0513a20:1256_5": "kasmā etaṁ paridahasī’’ti imā gāthā avoca –",
  "atk-s0513a20:1257_0": "141.",
  "atk-s0513a20:1258_0": " ‘‘Anikkasāvo kāsāvaṁ, yo vatthaṁ paridahissati;",
  "atk-s0513a20:1259_0": "Apeto damasaccena, na so kāsāvamarahati.",
  "atk-s0513a20:1260_0": "142.",
  "atk-s0513a20:1261_0": " ‘‘Yo ca vantakasāvassa, sīlesu susamāhito;",
  "atk-s0513a20:1262_0": "Upeto damasaccena, sa ve kāsāvamarahatī’’ti.",
  "atk-s0513a20:1263_0": "Tattha anikkasāvoti kasāvo vuccati rāgo doso moho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo,",
  "atk-s0513a20:1263_1": "sabbe akusalā dhammā sabbe duccaritā sabbaṁ bhavagāmikammaṁ diyaḍḍhakilesasahassaṁ, eso kasāvo nāma.",
  "atk-s0513a20:1263_2": "So yassa puggalassa appahīno santānato anissaṭṭho anikkhanto, so anikkasāvo nāma.",
  "atk-s0513a20:1263_3": "Kāsāvanti kasāyarasapītaṁ arahaddhajabhūtaṁ.",
  "atk-s0513a20:1263_4": "Yo vatthaṁ paridahissatīti yo evarūpo hutvā evarūpaṁ vatthaṁ paridahissati nivāseti ceva pārupati ca.",
  "atk-s0513a20:1263_5": "Apeto damasaccenāti indriyadamasaṅkhātena damena ca nibbānasaṅkhātena ca paramatthasaccena apeto parivajjito.",
  "atk-s0513a20:1263_6": "Nissakkatthe vā karaṇavacanaṁ,",
  "atk-s0513a20:1263_7": "etasmā damasaccā apetoti attho.",
  "atk-s0513a20:1263_8": "‘‘Sacca’’nti cettha vacīsaccaṁ catusaccampi vaṭṭatiyeva.",
  "atk-s0513a20:1263_9": "Na so kāsāvamarahatīti so puggalo anikkasāvattā arahaddhajaṁ kāsāvaṁ na arahati ananucchaviko etassa.",
  "atk-s0513a20:1264_0": "Yo ca vantakasāvassāti yo pana puggalo yathāvuttasseva kasāvassa vantattā vantakasāvo assa.",
  "atk-s0513a20:1264_1": "Sīlesu susamāhitoti maggasīlesu ceva phalasīlesu ca sammā āhito,",
  "atk-s0513a20:1264_2": "ānetvā ṭhapito viya tesu patiṭṭhito.",
  "atk-s0513a20:1264_3": "Tehi sīlehi samaṅgībhūtassetaṁ adhivacanaṁ. Upetoti samannāgato.",
  "atk-s0513a20:1264_4": "Damasaccenāti vuttappakārena damena ca saccena ca.",
  "atk-s0513a20:1264_5": "Sa ve kāsāvamarahatīti so evarūpo puggalo imaṁ arahaddhajaṁ kāsāvaṁ arahati.",
  "atk-s0513a20:1265_0": "Evaṁ bodhisatto tassa purisassa imaṁ kāraṇaṁ kathetvā ‘‘ito paṭṭhāya mā idha āgami, āgacchasi ce,",
  "atk-s0513a20:1265_1": "jīvitaṁ te natthī’’’ti tajjetvā palāpesi.",
  "atk-s0513a20:1266_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā hatthimārakapuriso devadatto ahosi,",
  "atk-s0513a20:1266_1": "yūthapati pana ahameva ahosi’’nti.",
  "atk-s0513a20:1267_0": "Kāsāvajātakavaṇṇanā paṭhamā.",
  "atk-s0513a20:1269_0": " [222] 2. Cūḷanandiyajātakavaṇṇanā",
  "atk-s0513a20:1270_0": "Idaṁtadācariyavacoti idaṁ satthā veḷuvane viharanto devadattaṁ ārabbha kathesi.",
  "atk-s0513a20:1270_1": "Ekadivasañhi bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1270_2": "devadatto nāma kakkhaḷo pharuso sāhasiko sammāsambuddhe abhimāre payojesi, silaṁ pavijjhi, nāḷāgiriṁ payojesi,",
  "atk-s0513a20:1270_3": "khantimettānuddayamattampissa tathāgate natthī’’ti.",
  "atk-s0513a20:1270_4": "Satthā āgantvā ‘‘kāya nuttha, bhikkhave,",
  "atk-s0513a20:1270_5": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva,",
  "atk-s0513a20:1270_6": "pubbepi devadatto kakkhaḷo pharuso nikkāruṇikoyevā’’ti vatvā atītaṁ āhari.",
  "atk-s0513a20:1271_0": "Atīte bārāṇasiyaṁ brahmadatte rajjaṁ kārente bodhisatto himavantapadese mahānandiyo nāma vānaro ahosi,",
  "atk-s0513a20:1271_1": "kaniṭṭhabhātiko panassa cūḷanandiyo nāma.",
  "atk-s0513a20:1271_2": "Te ubhopi asītisahassavānaraparivārā himavantapadese andhamātaraṁ paṭijaggantā vāsaṁ kappesuṁ.",
  "atk-s0513a20:1271_3": "Te mātaraṁ sayanagumbe ṭhapetvā araññaṁ pavisitvā madhurāni phalāphalāni mātuyā pesenti.",
  "atk-s0513a20:1271_4": "Āharaṇakavānarā tassā na denti,",
  "atk-s0513a20:1271_5": "sā khudāpīḷitā aṭṭhicammāvasesā kisā ahosi.",
  "atk-s0513a20:1271_6": "Atha naṁ bodhisatto āha – ‘‘mayaṁ, amma,",
  "atk-s0513a20:1271_7": "tumhākaṁ madhuraphalāphalāni pesema, tumhe kasmā milāyathā’’ti. ‘‘Tāta, nāhaṁ labhāmī’’ti.",
  "atk-s0513a20:1271_8": "Bodhisatto cintesi – ‘‘mayi yūthaṁ pariharante mātā me nassissati,",
  "atk-s0513a20:1271_9": "yūthaṁ pahāya mātaraṁyeva paṭijaggissāmī’’ti.",
  "atk-s0513a20:1271_10": "So cūḷanandiyaṁ pakkositvā ‘‘tāta, tvaṁ yūthaṁ parihara,",
  "atk-s0513a20:1271_11": "ahaṁ mātaraṁ paṭijaggissāmī’’ti āha. Sopi naṁ ‘‘bhātika,",
  "atk-s0513a20:1271_12": "mayhaṁ yūthapariharaṇena kammaṁ natthi,",
  "atk-s0513a20:1271_13": "ahampi mātarameva paṭijaggissāmī’’ti āha.",
  "atk-s0513a20:1271_14": "Iti te ubhopi ekacchandā hutvā yūthaṁ pahāya mātaraṁ gahetvā himavantā oruyha paccante nigrodharukkhe vāsaṁ kappetvā mātaraṁ paṭijaggiṁsu.",
  "atk-s0513a20:1272_0": "Atheko bārāṇasivāsī brāhmaṇamāṇavo takkasilāyaṁ disāpāmokkhassa ācariyassa santike sabbasippāni uggaṇhitvā ‘‘gamissāmī’’ti ācariyaṁ āpucchi.",
  "atk-s0513a20:1272_1": "Ācariyo aṅgavijjānubhāvena tassa kakkhaḷapharusasāhasikabhāvaṁ ñatvā ‘‘tāta,",
  "atk-s0513a20:1272_2": "tvaṁ kakkhaḷo pharuso sāhasiko,",
  "atk-s0513a20:1272_3": "evarūpānaṁ na sabbakālaṁ ekasadisameva ijjhati,",
  "atk-s0513a20:1272_4": "mahāvināsaṁ mahādukkhaṁ pāpuṇissasi, mā tvaṁ kakkhaḷo hohi,",
  "atk-s0513a20:1272_5": "pacchānutāpanakāraṇaṁ kammaṁ mā karī’’ti ovaditvā uyyojesi.",
  "atk-s0513a20:1272_6": "So ācariyaṁ vanditvā bārāṇasiṁ gantvā gharāvāsaṁ gahetvā aññehi sippehi jīvikaṁ kappetuṁ asakkonto ‘‘dhanukoṭiṁ nissāya jīvissāmi,",
  "atk-s0513a20:1272_7": "luddakammaṁ katvā jīvikaṁ kappessāmī’’ti bārāṇasito nikkhamitvā paccantagāmake vasanto dhanukalāpasannaddho araññaṁ pavisitvā nānāmige māretvā maṁsavikkayena jīvikaṁ kappesi.",
  "atk-s0513a20:1272_8": "So ekadivasaṁ araññe kiñci alabhitvā āgacchanto aṅgaṇapariyante ṭhitaṁ nigrodharukkhaṁ disvā ‘‘api nāmettha kiñci bhaveyyā’’ti nigrodharukkhābhimukho pāyāsi.",
  "atk-s0513a20:1273_0": "Tasmiṁ khaṇe ubhopi te bhātaro mātaraṁ phalāni khādāpetvā purato katvā viṭapabbhantare nisinnā taṁ āgacchantaṁ disvā ‘‘kiṁ no mātaraṁ karissatī’’ti sākhantare nilīyiṁsu.",
  "atk-s0513a20:1273_1": "Sopi kho sāhasikapuriso rukkhamūlaṁ āgantvā taṁ tesaṁ mātaraṁ jarādubbalaṁ andhaṁ disvā cintesi – ‘‘kiṁ me tucchahatthagamanena imaṁ makkaṭiṁ vijjhitvā gahetvā gamissāmī’’ti.",
  "atk-s0513a20:1273_2": "So tassā vijjhanatthāya dhanuṁ gaṇhi.",
  "atk-s0513a20:1273_3": "Taṁ disvā bodhisatto ‘‘tāta cūḷanandiya,",
  "atk-s0513a20:1273_4": "eso me puriso mātaraṁ vijjhitukāmo,",
  "atk-s0513a20:1273_5": "ahamassā jīvitadānaṁ dassāmi,",
  "atk-s0513a20:1273_6": "tvaṁ mamaccayena mātaraṁ paṭijaggeyyāsī’’ti vatvā sākhantarā nikkhamitvā ‘‘bho purisa, mā me mātaraṁ vijjhi, esā andhā jarādubbalā, ahamassā jīvitadānaṁ demi,",
  "atk-s0513a20:1273_7": "tvaṁ etaṁ amāretvā maṁ mārehī’’ti tassa paṭiññaṁ gahetvā sarassa āsannaṭṭhāne nisīdi.",
  "atk-s0513a20:1273_8": "So nikkaruṇo bodhisattaṁ vijjhitvā pātetvā mātarampissa vijjhituṁ puna dhanuṁ sannayhi.",
  "atk-s0513a20:1273_9": "Taṁ disvā cūḷanandiyo ‘‘ayaṁ me mātaraṁ vijjhitukāmo,",
  "atk-s0513a20:1273_10": "ekadivasampi kho me mātā jīvamānā laddhajīvitāyeva nāma hoti,",
  "atk-s0513a20:1273_11": "jīvitadānamassā dassāmī’’ti sākhantarā nikkhamitvā ‘‘bho purisa, mā me mātaraṁ vijjhi, ahamassā jīvitadānaṁ dammi,",
  "atk-s0513a20:1273_12": "tvaṁ maṁ vijjhitvā amhe dve bhātike gahetvā amhākaṁ mātu jīvitadānaṁ dehī’’ti tassa paṭiññaṁ gahetvā sarassa āsannaṭṭhāne nisīdi.",
  "atk-s0513a20:1273_13": "So tampi vijjhitvā pātetvā ‘‘ayaṁ makkaṭī ghare dārakānaṁ bhavissatī’’ti mātarampi tesaṁ vijjhitvā pātetvā tayopi kājenādāya gehābhimukho pāyāsi.",
  "atk-s0513a20:1274_0": "Athassa pāpapurisassa gehe asani patitvā bhariyañca dve dārake ca geheneva saddhiṁ jhāpesi,",
  "atk-s0513a20:1274_1": "piṭṭhivaṁsathūṇamattaṁ avasissi.",
  "atk-s0513a20:1274_2": "Athassa naṁ gāmadvāreyeva eko puriso disvā taṁ pavattiṁ ārocesi.",
  "atk-s0513a20:1274_3": "So puttadārasokena abhibhūto tasmiṁyeva ṭhāne maṁsakājañja dhanuñca chaḍḍetvā vatthaṁ pahāya naggo bāhā paggayha paridevamāno gantvā gharaṁ pāvisi.",
  "atk-s0513a20:1274_4": "Athassa sā thūṇā bhijjitvā sīse patitvā sīsaṁ bhindi, pathavī vivaraṁ adāsi, avīcito jālā uṭṭhahi.",
  "atk-s0513a20:1274_5": "So pathaviyā giliyamāno ācariyassa ovādaṁ saritvā ‘‘imaṁ vata kāraṇaṁ disvā pārāsariyabrāhmaṇo mayhaṁ ovādamadāsī’’ti paridevamāno imaṁ gāthādvayamāha –",
  "atk-s0513a20:1275_0": "143.",
  "atk-s0513a20:1276_0": " ‘‘Idaṁ tadācariyavaco, pārāsariyo yadabravi;",
  "atk-s0513a20:1277_0": "Māsu tvaṁ akari pāpaṁ, yaṁ tvaṁ pacchā kataṁ tape.",
  "atk-s0513a20:1278_0": "144.",
  "atk-s0513a20:1279_0": " ‘‘Yāni karoti puriso, tāni attani passati;",
  "atk-s0513a20:1280_0": "Kalyāṇakārī kalyāṇaṁ, pāpakārī ca pāpakaṁ;",
  "atk-s0513a20:1281_0": "Yādisaṁ vapate bījaṁ, tādisaṁ harate phala’’nti.",
  "atk-s0513a20:1282_0": "Tassattho – yaṁ pārāsariyo brāhmaṇo abravi – ‘‘māsu tvaṁ pāpaṁ akarī,",
  "atk-s0513a20:1282_1": "yaṁ kataṁ pacchā tvaññeva tapeyyā’’ti, idaṁ taṁ ācariyassa vacanaṁ.",
  "atk-s0513a20:1282_2": "Yāni kāyavacīmanodvārehi kammāni puriso karoti,",
  "atk-s0513a20:1282_3": "tesaṁ vipākaṁ paṭilabhanto tāniyeva attani passati.",
  "atk-s0513a20:1282_4": "Kalyāṇakammakārī kalyāṇaṁ phalamanubhoti,",
  "atk-s0513a20:1282_5": "pāpakārī ca pāpakameva hīnaṁ lāmakaṁ aniṭṭhaphalaṁ anubhoti.",
  "atk-s0513a20:1282_6": "Lokasmimpi hi yādisaṁ vapate bījaṁ, tādisaṁ harate phalaṁ,",
  "atk-s0513a20:1282_7": "bījānurūpaṁ bījānucchavikameva phalaṁ harati gaṇhāti anubhavatīti.",
  "atk-s0513a20:1282_8": "Iti so paridevanto pathaviṁ pavisitvā avīcimahāniraye nibbatti.",
  "atk-s0513a20:1283_0": "Satthā ‘‘na, bhikkhave, devadatto idāneva,",
  "atk-s0513a20:1283_1": "pubbepi kakkhaḷo pharuso nikkāruṇikoyevā’’ti vatvā imaṁ dhammadesanaṁ āharitvā jātakaṁ samodhānesi – ‘‘tadā luddakapuriso devadatto ahosi,",
  "atk-s0513a20:1283_2": "disāpāmokkho ācariyo sāriputto, cūḷanandiyo ānando, mātā mahāpajāpatigotamī,",
  "atk-s0513a20:1283_3": "mahānandiyo pana ahameva ahosi’’nti.",
  "atk-s0513a20:1284_0": "Cūḷanandiyajātakavaṇṇanā dutiyā.",
  "atk-s0513a20:1286_0": " [223] 3. Puṭabhattajātakavaṇṇanā",
  "atk-s0513a20:1287_0": "Namenamantassa bhaje bhajantanti idaṁ satthā jetavane viharanto ekaṁ kuṭumbikaṁ ārabbha kathesi.",
  "atk-s0513a20:1287_1": "Sāvatthinagaravāsī kireko kuṭumbiko ekena janapadakuṭumbikena saddhiṁ vohāraṁ akāsi.",
  "atk-s0513a20:1287_2": "So attano bhariyaṁ ādāya tassa dhāraṇakassa santikaṁ agamāsi.",
  "atk-s0513a20:1287_3": "Dhāraṇako ‘‘dātuṁ na sakkomī’’ti na kiñci adāsi,",
  "atk-s0513a20:1287_4": "itaro kujjhitvā bhattaṁ abhuñjitvāva nikkhami.",
  "atk-s0513a20:1287_5": "Atha naṁ antarāmagge chātajjhattaṁ disvā maggapaṭipannā purisā ‘‘bhariyāyapi datvā bhuñjāhī’’ti bhattapuṭaṁ adaṁsu.",
  "atk-s0513a20:1287_6": "So taṁ gahetvā tassā adātukāmo hutvā ‘‘bhadde,",
  "atk-s0513a20:1287_7": "idaṁ corānaṁ tiṭṭhanaṭṭhānaṁ,",
  "atk-s0513a20:1287_8": "tvaṁ purato yāhī’’ti uyyojetvā sabbaṁ bhattaṁ bhuñjitvā tucchapuṭaṁ dassetvā ‘‘bhadde,",
  "atk-s0513a20:1287_9": "abhattakaṁ tucchapuṭameva adaṁsū’’ti āha.",
  "atk-s0513a20:1287_10": "Sā tena ekakeneva bhuttabhāvaṁ ñatvā domanassappattā ahosi.",
  "atk-s0513a20:1287_11": "Te ubhopi jetavanapiṭṭhivihārena gacchantā ‘‘pānīyaṁ pivissāmā’’ti jetavanaṁ pavisiṁsu.",
  "atk-s0513a20:1288_0": "Satthāpi tesaññeva āgamanaṁ olokento maggaṁ gahetvā ṭhitaluddako viya gandhakuṭichāyāya nisīdi,",
  "atk-s0513a20:1288_1": "te satthāraṁ disvā upasaṅkamitvā vanditvā nisīdiṁsu.",
  "atk-s0513a20:1288_2": "Satthā tehi saddhiṁ paṭisanthāraṁ katvā ‘‘kiṁ, upāsike,",
  "atk-s0513a20:1288_3": "ayaṁ te bhattā hitakāmo sasneho’’ti pucchi. ‘‘Bhante, ahaṁ etassa sasnehā, ayaṁ pana mayhaṁ nisneho, tiṭṭhantu aññepi divasā,",
  "atk-s0513a20:1288_4": "ajjevesa antarāmagge puṭabhattaṁ labhitvā mayhaṁ adatvā attanāva bhuñjī’’ti. ‘‘Upāsike,",
  "atk-s0513a20:1288_5": "niccakālampi tvaṁ etassa hitakāmā sasnehā, ayaṁ pana nisnehova.",
  "atk-s0513a20:1288_6": "Yadā pana paṇḍite nissāya tava guṇe jānāti,",
  "atk-s0513a20:1288_7": "tadā te sabbissariyaṁ niyyādetī’’ti vatvā tāya yācito atītaṁ āhari.",
  "atk-s0513a20:1289_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto tassa atthadhammānusāsako ahosi.",
  "atk-s0513a20:1289_1": "Atha rājā ‘‘padubbheyyāpi me aya’’nti attano puttaṁ āsaṅkanto nīhari.",
  "atk-s0513a20:1289_2": "So attano bhariyaṁ gahetvā nagarā nikkhamma ekasmiṁ kāsikagāmake vāsaṁ kappesi.",
  "atk-s0513a20:1289_3": "So aparabhāge pitu kālakatabhāvaṁ sutvā ‘‘kulasantakaṁ rajjaṁ gaṇhissāmī’’ti bārāṇasiṁ paccāgacchanto antarāmagge ‘‘bhariyāyapi datvā bhuñjāhī’’ti bhattapuṭaṁ labhitvā tassā adatvā sayameva taṁ bhuñji.",
  "atk-s0513a20:1289_4": "Sā ‘‘kakkhaḷo vatāyaṁ puriso’’ti domanassappattā ahosi.",
  "atk-s0513a20:1289_5": "So bārāṇasiyaṁ rajjaṁ gahetvā taṁ aggamahesiṭṭhāne ṭhapetvā ‘‘ettakameva etissā ala’’nti na aññaṁ sakkāraṁ vā sammānaṁ vā karoti,",
  "atk-s0513a20:1289_6": "‘‘kathaṁ yāpesī’’tipi naṁ na pucchati.",
  "atk-s0513a20:1290_0": "Bodhisatto cintesi – ‘‘ayaṁ devī rañño bahūpakārā sasnehā,",
  "atk-s0513a20:1290_1": "rājā panetaṁ kismiñci na maññati,",
  "atk-s0513a20:1290_2": "sakkārasammānamassā kāressāmī’’ti taṁ upasaṅkamitvā upacāraṁ katvā ekamantaṁ ṭhatvā ‘‘kiṁ,",
  "atk-s0513a20:1290_3": "tātā’’ti vutte ‘‘kathaṁ samuṭṭhāpetuṁ mayaṁ, devi, tumhe upaṭṭhahāma,",
  "atk-s0513a20:1290_4": "kiṁ nāma mahallakānaṁ pitūnaṁ vatthakhaṇḍaṁ vā bhattapiṇḍaṁ vā dātuṁ na vaṭṭatī’’ti āha. ‘‘Tāta,",
  "atk-s0513a20:1290_5": "ahaṁ attanāva kiñci na labhāmi, tumhākaṁ kiṁ dassāmi, nanu labhanakāle adāsiṁ,",
  "atk-s0513a20:1290_6": "idāni pana me rājā na kiñci deti. Tiṭṭhatu aññaṁ dānaṁ,",
  "atk-s0513a20:1290_7": "rajjaṁ gaṇhituṁ āgacchanto antarāmagge bhattapuṭaṁ labhitvā bhattamattampi me adatvā attanāva bhuñjī’’ti. ‘‘Kiṁ pana, amma,",
  "atk-s0513a20:1290_8": "rañño santike evaṁ kathetuṁ sakkhissathā’’ti? ‘‘Sakkhissāmi, tātā’’ti.",
  "atk-s0513a20:1290_9": "‘‘Tena hi ajjeva mama rañño santike ṭhitakāle mayi pucchante evaṁ kathetha ajjeva vo guṇaṁ jānāpessāmī’’ti evaṁ vatvā bodhisatto purimataraṁ gantvā rañño santike aṭṭhāsi.",
  "atk-s0513a20:1290_10": "Sāpi gantvā rañño samīpe aṭṭhāsi.",
  "atk-s0513a20:1291_0": "Atha naṁ bodhisatto ‘‘amma, tumhe ativiya kakkhaḷā,",
  "atk-s0513a20:1291_1": "kiṁ nāma pitūnaṁ vatthakhaṇḍaṁ vā bhattapiṇḍamattaṁ vā dātuṁ na vaṭṭatī’’ti āha. ‘‘Tāta,",
  "atk-s0513a20:1291_2": "ahameva rañño santikā kiñci na labhāmi, tumhākaṁ kiṁ dassāmī’’ti?",
  "atk-s0513a20:1291_3": "‘‘Nanu aggamahesiṭṭhānaṁ te laddha’’nti? ‘‘Tāta,",
  "atk-s0513a20:1291_4": "kismiñci sammāne asati aggamahesiṭṭhānaṁ kiṁ karissati,",
  "atk-s0513a20:1291_5": "idāni me tumhākaṁ rājā kiṁ dassati,",
  "atk-s0513a20:1291_6": "so antarāmagge bhattapuṭaṁ labhitvā tato kiñci adatvā sayameva bhuñjī’’ti. Bodhisatto ‘‘evaṁ kira, mahārājā’’ti pucchi. Rājā adhivāsesi.",
  "atk-s0513a20:1291_7": "Bodhisatto tassa adhivāsanaṁ viditvā ‘‘tena hi, amma,",
  "atk-s0513a20:1291_8": "rañño appiyakālato paṭṭhāya kiṁ tumhākaṁ idha vāsena.",
  "atk-s0513a20:1291_9": "Lokasmiñhi appiyasampayogo ca dukkho,",
  "atk-s0513a20:1291_10": "tumhākaṁ idha vāse sati rañño appiyasampayogova dukkhaṁ bhavissati,",
  "atk-s0513a20:1291_11": "ime sattā nāma bhajante bhajanti,",
  "atk-s0513a20:1291_12": "abhajanabhāvaṁ ñatvā aññattha gantabbaṁ,",
  "atk-s0513a20:1291_13": "mahanto lokasannivāso’’ti vatvā imā gāthā avoca –",
  "atk-s0513a20:1292_0": "145.",
  "atk-s0513a20:1293_0": "‘‘Name namantassa bhaje bhajantaṁ,",
  "atk-s0513a20:1293_1": "kiccānukubbassa kareyya kiccaṁ;",
  "atk-s0513a20:1294_0": "Nānatthakāmassa kareyya atthaṁ,",
  "atk-s0513a20:1294_1": "asambhajantampi na sambhajeyya.",
  "atk-s0513a20:1295_0": "146.",
  "atk-s0513a20:1296_0": " ‘‘Caje cajantaṁ vanathaṁ na kayirā, apetacittena na sambhajeyya;",
  "atk-s0513a20:1297_0": "Dijo dumaṁ khīṇaphalanti ñatvā,",
  "atk-s0513a20:1297_1": "aññaṁ samekkheyya mahā hi loko’’ti.",
  "atk-s0513a20:1298_0": "Tattha name namantassa bhaje bhajantanti yo attano namati, tasseva paṭinameyya. Yo ca bhajati, tameva bhajeyya.",
  "atk-s0513a20:1298_1": "Kiccānukubbassa kareyya kiccanti attano uppannakiccaṁ anukubbantasseva tassapi uppannakiccaṁ paṭikareyya.",
  "atk-s0513a20:1298_2": "Caje cajantaṁ vanathaṁ na kayirāti attānaṁ jahantaṁ jaheyyeva,",
  "atk-s0513a20:1298_3": "tasmiṁ taṇhāsaṅkhātaṁ vanathaṁ na kareyya.",
  "atk-s0513a20:1298_4": "Apetacittenāti vigatacittena vipallatthacittena.",
  "atk-s0513a20:1298_5": "Na sambhajeyyāti tathārūpena saddhiṁ na samāgaccheyya.",
  "atk-s0513a20:1298_6": "Dijo dumanti yathā sakuṇo pubbe phalitampi rukkhaṁ phale khīṇe ‘‘khīṇaphalo aya’’nti ñatvā taṁ chaḍḍetvā aññaṁ samekkhati pariyesati, evaṁ aññaṁ samekkheyya. Mahā hi esa loko,",
  "atk-s0513a20:1298_7": "atha tumhe sasnehaṁ ekaṁ purisaṁ labhissathāti.",
  "atk-s0513a20:1299_0": "Taṁ sutvā bārāṇasirājā deviyā sabbissariyaṁ adāsi.",
  "atk-s0513a20:1299_1": "Tato paṭṭhāya samaggā sammodamānā vasiṁsu.",
  "atk-s0513a20:1300_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:1300_1": "saccapariyosāne dve jayampatikā sotāpattiphale patiṭṭhahiṁsu.",
  "atk-s0513a20:1300_2": "‘‘Tadā jayampatikā ime dve jayampatikā ahesuṁ,",
  "atk-s0513a20:1300_3": "paṇḍitāmacco pana ahameva ahosi’’nti.",
  "atk-s0513a20:1301_0": "Puṭabhattajātakavaṇṇanā tatiyā.",
  "atk-s0513a20:1303_0": " [224] 4. Kumbhilajātakavaṇṇanā",
  "atk-s0513a20:1304_0": "Yassetecaturo dhammāti idaṁ satthā veḷuvane viharanto devadattaṁ ārabbha kathesi.",
  "atk-s0513a20:1305_0": "147.",
  "atk-s0513a20:1306_0": " ‘‘Yassete caturo dhammā, vānarinda yathā tava;",
  "atk-s0513a20:1307_0": "Saccaṁ dhammo dhiti cāgo, diṭṭhaṁ so ativattati.",
  "atk-s0513a20:1308_0": "148.",
  "atk-s0513a20:1309_0": " ‘‘Yassa cete na vijjanti, guṇā paramabhaddakā;",
  "atk-s0513a20:1310_0": "Saccaṁ dhammo dhiti cāgo, diṭṭhaṁ so nātivattatī’’ti.",
  "atk-s0513a20:1311_0": "Tattha guṇā paramabhaddakāti yassa ete paramabhaddakā cattāro rāsaṭṭhena piṇḍaṭṭhena guṇā na vijjanti,",
  "atk-s0513a20:1311_1": "so paccāmittaṁ atikkamituṁ na sakkotīti.",
  "atk-s0513a20:1311_2": "Sesamettha sabbaṁ heṭṭhā kumbhilajātake vuttanayameva saddhiṁ samodhānenāti.",
  "atk-s0513a20:1312_0": "Kumbhilajātakavaṇṇanā catutthā.",
  "atk-s0513a20:1314_0": " [225] 5. Khantivaṇṇajātakavaṇṇanā",
  "atk-s0513a20:1315_0": "Atthi me puriso,",
  "atk-s0513a20:1315_1": "devāti idaṁ satthā jetavane viharanto kosalarājānaṁ ārabbha kathesi.",
  "atk-s0513a20:1315_2": "Tassa kireko bahūpakāro amacco antepure padussi.",
  "atk-s0513a20:1315_3": "Rājā ‘‘upakārako me’’ti ñatvāpi adhivāsetvā satthu ārocesi. Satthā ‘‘porāṇakarājānopi, mahārāja,",
  "atk-s0513a20:1315_4": "evaṁ adhivāsesuṁyevā’’ti vatvā tena yācito atītaṁ āhari.",
  "atk-s0513a20:1316_0": "Atīte bārāṇasiyaṁ brahmadatte rajjaṁ kārente eko amacco tassa antepure padussi,",
  "atk-s0513a20:1316_1": "amaccassāpi sevako tassa gehe padussi.",
  "atk-s0513a20:1316_2": "So tassa aparādhaṁ adhivāsetuṁ asakkonto taṁ ādāya rañño santikaṁ gantvā ‘‘deva,",
  "atk-s0513a20:1316_3": "eko me upaṭṭhāko sabbakiccakārako , so mayhaṁ gehe padussi,",
  "atk-s0513a20:1316_4": "tassa kiṁ kātuṁ vaṭṭatī’’ti pucchanto paṭhamaṁ gāthamāha –",
  "atk-s0513a20:1317_0": "149.",
  "atk-s0513a20:1318_0": " ‘‘Atthi me puriso deva, sabbakiccesu byāvaṭo;",
  "atk-s0513a20:1319_0": "Tassa cekoparādhatthi,",
  "atk-s0513a20:1319_1": "tattha tvaṁ kinti maññasī’’ti.",
  "atk-s0513a20:1320_0": "Tattha tassa cekoparādhatthīti tassa ca purisassa eko aparādho atthi.",
  "atk-s0513a20:1320_1": "Tattha tvaṁ kinti maññasīti tattha tassa purisassa aparādhe tvaṁ ‘‘kiṁ kātabba’’nti maññasi, yathā te cittaṁ uppajjati,",
  "atk-s0513a20:1320_2": "tadanurūpamassa daṇḍaṁ paṇehīti dīpeti.",
  "atk-s0513a20:1321_0": "Taṁ sutvā rājā dutiyaṁ gāthamāha –",
  "atk-s0513a20:1322_0": "150.",
  "atk-s0513a20:1323_0": " ‘‘Amhākampatthi puriso, ediso idha vijjati;",
  "atk-s0513a20:1324_0": "Dullabho aṅgasampanno, khantirasmāka ruccatī’’ti.",
  "atk-s0513a20:1325_0": "Tassattho – amhākampi rājūnaṁ sataṁ ediso bahūpakāro agāre dussanakapuriso atthi, so ca kho idha vijjati, idānipi idheva saṁvijjati,",
  "atk-s0513a20:1325_1": "mayaṁ rājānopi samānā tassa bahūpakārataṁ sandhāya adhivāsema,",
  "atk-s0513a20:1325_2": "tuyhaṁ pana araññopi sato adhivāsanabhāro jāto.",
  "atk-s0513a20:1325_3": "Aṅgasampanno hi sabbehi guṇakoṭṭhāsehi samannāgato puriso nāma dullabho,",
  "atk-s0513a20:1325_4": "tena kāraṇena asmākaṁ evarūpesu ṭhānesu adhivāsanakhantiyeva ruccatīti.",
  "atk-s0513a20:1326_0": "Amacco attānaṁ sandhāya rañño vuttabhāvaṁ ñatvā tato paṭṭhāya antepure padussituṁ na visahi,",
  "atk-s0513a20:1326_1": "sopissa sevako rañño ārocitabhāvaṁ ñatvā tato paṭṭhāya taṁ kammaṁ kātuṁ na visahi.",
  "atk-s0513a20:1327_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā ahameva bārāṇasirājā ahosi’’nti.",
  "atk-s0513a20:1327_1": "Sopi amacco rañño satthu kathitabhāvaṁ ñatvā tato paṭṭhāya taṁ kammaṁ kātuṁ nāsakkhīti.",
  "atk-s0513a20:1328_0": "Khantivaṇṇajātakavaṇṇanā pañcamā.",
  "atk-s0513a20:1330_0": " [226] 6. Kosiyajātakavaṇṇanā",
  "atk-s0513a20:1331_0": "Kālenikkhamanā sādhūti idaṁ satthā jetavane viharanto kosalarājānaṁ ārabbha kathesi.",
  "atk-s0513a20:1331_1": "Kosalarājā paccantavūpasamanatthāya akāle nikkhami. Vatthu heṭṭhā vuttanayameva.",
  "atk-s0513a20:1332_0": "Satthā pana atītaṁ āharitvā āha – ‘‘mahārāja,",
  "atk-s0513a20:1332_1": "atīte bārāṇasirājā akāle nikkhamitvā uyyāne khandhāvāraṁ nivesayi.",
  "atk-s0513a20:1332_2": "Tasmiṁ kāle eko ulūkasakuṇo veḷugumbaṁ pavisitvā nilīyi.",
  "atk-s0513a20:1332_3": "Kākasenā āgantvā ‘nikkhantameva taṁ gaṇhissāmā’’’ti parivāresi.",
  "atk-s0513a20:1332_4": "So sūriyatthaṅgamanaṁ anoloketvā akāleyeva nikkhamitvā palāyituṁ ārabhi.",
  "atk-s0513a20:1332_5": "Atha naṁ kākā parivāretvā tuṇḍehi koṭṭentā paripātesuṁ.",
  "atk-s0513a20:1332_6": "Rājā bodhisattaṁ āmantetvā ‘‘kiṁ nu kho, paṇḍita,",
  "atk-s0513a20:1332_7": "ime kākā kosiyaṁ paripātentī’’ti pucchi. Bodhisatto ‘‘akāle, mahārāja,",
  "atk-s0513a20:1332_8": "attano vasanaṭṭhānā nikkhamantā evarūpaṁ dukkhaṁ paṭilabhantiyeva,",
  "atk-s0513a20:1332_9": "tasmā akāle attano vasanaṭṭhānā nikkhamituṁ na vaṭṭatī’’ti imamatthaṁ pakāsento imaṁ gāthādvayamāha –",
  "atk-s0513a20:1333_0": "151.",
  "atk-s0513a20:1334_0": " ‘‘Kāle nikkhamanā sādhu, nākāle sādhu nikkhamo;",
  "atk-s0513a20:1335_0": "Akālena hi nikkhamma, ekakampi bahujjano;",
  "atk-s0513a20:1336_0": "Na kiñci atthaṁ joteti, dhaṅkasenāva kosiyaṁ.",
  "atk-s0513a20:1337_0": "152.",
  "atk-s0513a20:1338_0": " ‘‘Dhīro ca vidhividhānaññū, paresaṁ vivarānugū;",
  "atk-s0513a20:1339_0": "Sabbāmitte vasīkatvā, kosiyova sukhī siyā’’ti.",
  "atk-s0513a20:1340_0": "Tattha kāle nikkhamanā sādhūti, mahārāja,",
  "atk-s0513a20:1340_1": "nikkhamanā nāma nikkhamanaṁ vā parakkamanaṁ vā yuttapayuttakāle sādhu.",
  "atk-s0513a20:1340_2": "Nākāle sādhu nikkhamoti akāle pana attano vasanaṭṭhānato aññattha gantuṁ nikkhamo nāma nikkhamanaṁ vā parakkamanaṁ vā na sādhu.",
  "atk-s0513a20:1340_3": "‘‘Akālena hī’’tiādīsu catūsu padesu paṭhamena saddhiṁ tatiyaṁ,",
  "atk-s0513a20:1340_4": "dutiyena catutthaṁ yojetvā evaṁ attho veditabbo.",
  "atk-s0513a20:1340_5": "Attano vasanaṭṭhānato hi koci puriso akālena nikkhamitvā vā parakkamitvā vā na kiñciatthaṁ joteti,",
  "atk-s0513a20:1340_6": "attano appamattakampi vuḍḍhiṁ uppādetuṁ na sakkoti,",
  "atk-s0513a20:1340_7": "atha kho ekakampi bahujjano bahupi so paccatthikajano etaṁ akāle nikkhamantaṁ vā parakkamantaṁ vā ekakaṁ parivāretvā mahāvināsaṁ pāpeti.",
  "atk-s0513a20:1340_8": "Tatrāyaṁ upamā – dhaṅkasenāva kosiyaṁ,",
  "atk-s0513a20:1340_9": "yathā ayaṁ dhaṅkasenā imaṁ akāle nikkhamantañca parakkamantañca kosiyaṁ tuṇḍehi vitudanti mahāvināsaṁ pāpenti,",
  "atk-s0513a20:1340_10": "tathā tasmā tiracchānagate ādiṁ katvā kenaci akāle attano vasanaṭṭhānato na nikkhamitabbaṁ na parakkamitabbanti.",
  "atk-s0513a20:1341_0": "Dutiyagāthāya dhīroti paṇḍito.",
  "atk-s0513a20:1341_1": "Vidhīti porāṇakapaṇḍitehi ṭhapitapaveṇī.",
  "atk-s0513a20:1341_2": "Vidhānanti koṭṭhāso vā saṁvidahanaṁ vā.",
  "atk-s0513a20:1341_3": "Vivarānugūti vivaraṁ anugacchanto jānanto. Sabbāmitteti sabbe amitte.",
  "atk-s0513a20:1341_4": "Vasīkatvāti attano vase katvā.",
  "atk-s0513a20:1341_5": "Kosiyovāti imamhā bālakosiyā añño paṇḍitakosiyo viya.",
  "atk-s0513a20:1341_6": "Idaṁ vuttaṁ hoti – yo ca kho paṇḍito ‘‘imasmiṁ kāle nikkhamitabbaṁ parakkamitabbaṁ,",
  "atk-s0513a20:1341_7": "imasmiṁ na nikkhamitabbaṁ na parakkamitabba’’nti porāṇakapaṇḍitehi ṭhapitassa paveṇisaṅkhātassa vidhino koṭṭhāsasaṅkhātaṁ vidhānaṁ vā tassa vā vidhino vidhānaṁ saṁvidahanaṁ anuṭṭhānaṁ jānāti,",
  "atk-s0513a20:1341_8": "so vidhividhānaññū paresaṁ attano paccāmittānaṁ vivaraṁ ñatvā yathā nāma paṇḍito kosiyo rattisaṅkhāte attano kāle nikkhamitvā ca parakkamitvā ca tattha tattha sayitānaññeva kākānaṁ sīsāni chindamāno te sabbe amitte vasīkatvā sukhī siyā,",
  "atk-s0513a20:1341_9": "evaṁ dhīropi kāle nikkhamitvā parakkamitvā attano paccāmitte vasīkatvā sukhī niddukkho bhaveyyāti.",
  "atk-s0513a20:1341_10": "Rājā bodhisattassa vacanaṁ sutvā nivatti.",
  "atk-s0513a20:1342_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi,",
  "atk-s0513a20:1342_1": "paṇḍitāmacco pana ahameva ahosi’’nti.",
  "atk-s0513a20:1343_0": "Kosiyajātakavaṇṇanā chaṭṭhā.",
  "atk-s0513a20:1345_0": " [227] 7. Gūthapāṇajātakavaṇṇanā",
  "atk-s0513a20:1346_0": "Sūro sūrena saṅgammāti idaṁ satthā jetavane viharanto aññataraṁ bhikkhuṁ ārabbha kathesi.",
  "atk-s0513a20:1346_1": "Tasmiṁ kira kāle jetavanato tigāvutaḍḍhayojanamatte eko nigamagāmo,",
  "atk-s0513a20:1346_2": "tattha bahūni salākabhattapakkhiyabhattāni atthi.",
  "atk-s0513a20:1346_3": "Tatreko pañhapucchako koṇḍo vasati.",
  "atk-s0513a20:1346_4": "So salākabhattapakkhiyabhattānaṁ atthāya āgate dahare ca sāmaṇere ca ‘‘ke khādanti, ke pivanti,",
  "atk-s0513a20:1346_5": "ke bhuñjantī’’ti pañhaṁ pucchitvā kathetuṁ asakkonte lajjāpesi.",
  "atk-s0513a20:1346_6": "Te tassa bhayena salākabhattapakkhiyabhattatthāya taṁ gāmaṁ na gacchanti.",
  "atk-s0513a20:1346_7": "Athekadivasaṁ eko bhikkhu salākaggaṁ gantvā ‘‘bhante,",
  "atk-s0513a20:1346_8": "asukagāme salākabhattaṁ vā pakkhiyabhattaṁ vā atthī’’ti pucchitvā ‘‘atthāvuso,",
  "atk-s0513a20:1346_9": "tattha paneko koṇḍo pañhaṁ pucchati,",
  "atk-s0513a20:1346_10": "taṁ kathetuṁ asakkonte akkosati paribhāsati,",
  "atk-s0513a20:1346_11": "tassa bhayena koci gantuṁ na sakkotī’’ti vutte ‘‘bhante,",
  "atk-s0513a20:1346_12": "tattha bhattāni mayhaṁ pāpetha,",
  "atk-s0513a20:1346_13": "ahaṁ taṁ dametvā nibbisevanaṁ katvā tato paṭṭhāya tumhe disvā palāyanakaṁ karissāmī’’ti āha.",
  "atk-s0513a20:1346_14": "Bhikkhū ‘‘sādhū’’ti sampaṭicchitvā tassa tattha bhattāni pāpesuṁ.",
  "atk-s0513a20:1347_0": "So tattha gantvā gāmadvāre cīvaraṁ pārupi.",
  "atk-s0513a20:1347_1": "Taṁ disvā koṇḍo caṇḍameṇḍako viya vegena upagantvā ‘‘pañhaṁ me, samaṇa, kathehī’’ti āha. ‘‘Upāsaka,",
  "atk-s0513a20:1347_2": "gāme caritvā yāguṁ ādāya āsanasālaṁ tāva me āgantuṁ dehī’’ti.",
  "atk-s0513a20:1347_3": "So yāguṁ ādāya āsanasālaṁ āgatepi tasmiṁ tatheva āha.",
  "atk-s0513a20:1347_4": "Sopi naṁ bhikkhu ‘‘yāguṁ tāva me pātuṁ dehi,",
  "atk-s0513a20:1347_5": "āsanasālaṁ tāva sammajjituṁ dehi,",
  "atk-s0513a20:1347_6": "salākabhattaṁ tāva me āharituṁ dehī’’ti vatvā salākabhattaṁ āharitvā tameva pattaṁ gāhāpetvā ‘‘ehi,",
  "atk-s0513a20:1347_7": "pañhaṁ te kathessāmī’’ti bahigāmaṁ netvā cīvaraṁ saṁharitvā aṁse ṭhapetvā tassa hatthato pattaṁ gahetvā aṭṭhāsi. Tatrāpi naṁ so ‘‘samaṇa, pañhaṁ me kathehī’’ti āha.",
  "atk-s0513a20:1347_8": "Atha naṁ ‘‘kathemi te pañha’’nti ekappahāreneva pātetvā aṭṭhīni saṁcuṇṇento viya pothetvā gūthaṁ mukhe pakkhipitvā ‘‘ito dāni paṭṭhāya imaṁ gāmaṁ āgataṁ kañci bhikkhuṁ pañhaṁ pucchitakāle jānissāmī’’ti santajjetvā pakkāmi.",
  "atk-s0513a20:1347_9": "So tato paṭṭhāya bhikkhū disvāva palāyati.",
  "atk-s0513a20:1347_10": "Aparabhāge tassa bhikkhuno sā kiriyā bhikkhusaṅghe pākaṭā jātā.",
  "atk-s0513a20:1347_11": "Athekadivasaṁ dhammasabhāyaṁ bhikkhū kathaṁ samuṭṭhāpesuṁ – ‘‘āvuso,",
  "atk-s0513a20:1347_12": "asukabhikkhu kira koṇḍassa mukhe gūthaṁ pakkhipitvā gato’’ti.",
  "atk-s0513a20:1347_13": "Satthā āgantvā ‘‘kāya nuttha, bhikkhave,",
  "atk-s0513a20:1347_14": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1347_15": "so bhikkhu idāneva taṁ mīḷhena āsādeti,",
  "atk-s0513a20:1347_16": "pubbepi āsādesiyevā’’ti vatvā atītaṁ āhari.",
  "atk-s0513a20:1348_0": "Atīte aṅgamagadhavāsino aññamaññassa raṭṭhaṁ gacchantā ekadivasaṁ dvinnaṁ raṭṭhānaṁ sīmantare ekaṁ saraṁ nissāya vasitvā suraṁ pivitvā macchamaṁsaṁ khāditvā pātova yānāni yojetvā pakkamiṁsu.",
  "atk-s0513a20:1348_1": "Tesaṁ gatakāle eko gūthakhādako pāṇako gūthagandhena āgantvā tesaṁ pītaṭṭhāne chaḍḍitaṁ suraṁ disvā pipāsāya pivitvā matto hutvā gūthapuñjaṁ abhiruhi,",
  "atk-s0513a20:1348_2": "allagūthaṁ tasmiṁ āruḷhe thokaṁ onami.",
  "atk-s0513a20:1348_3": "So ‘‘pathavī maṁ dhāretuṁ na sakkotī’’ti viravi.",
  "atk-s0513a20:1348_4": "Tasmiññeva khaṇe eko mattavaravāraṇo taṁ padesaṁ patvā gūthagandhaṁ ghāyitvā jigucchanto paṭikkami.",
  "atk-s0513a20:1348_5": "So taṁ disvā ‘‘esa mama bhayena palāyatī’’ti saññī hutvā ‘‘iminā me saddhiṁ saṅgāmaṁ kātuṁ vaṭṭatī’’ti taṁ avhayanto paṭhamaṁ gāthamāha –",
  "atk-s0513a20:1349_0": "153.",
  "atk-s0513a20:1350_0": " ‘‘Sūro sūrena saṅgamma, vikkantena pahārinā;",
  "atk-s0513a20:1351_0": "Ehi nāga nivattassu, kiṁ nu bhīto palāyasi;",
  "atk-s0513a20:1352_0": "Passantu aṅgamagadhā, mama tuyhañca vikkama’’nti.",
  "atk-s0513a20:1353_0": "Tassattho – tvaṁ sūro mayā sūrena saddhiṁ samāgantvā vīriyavikkamena vikkantena pahāradānasamatthatāya pahārinā kiṁkāraṇā asaṅgāmetvāva gacchasi,",
  "atk-s0513a20:1353_1": "nanu nāma ekasampahāropi dātabbo siyā, tasmā ehi nāga nivattassu,",
  "atk-s0513a20:1353_2": "ettakeneva maraṇabhayatajjito hutvā kiṁ nu bhīto palāyasi,",
  "atk-s0513a20:1353_3": "ime imaṁ sīmaṁ antaraṁ katvā vasantā passantu,",
  "atk-s0513a20:1353_4": "aṅgamagadhā mama tuyhañca vikkamaṁ ubhinnampi amhākaṁ parakkamaṁ passantūti.",
  "atk-s0513a20:1354_0": "So hatthī kaṇṇaṁ datvā tassa vacanaṁ sutvā nivattitvā tassa santikaṁ gantvā taṁ apasādento dutiyaṁ gāthamāha –",
  "atk-s0513a20:1355_0": "154.",
  "atk-s0513a20:1356_0": " ‘‘Na taṁ pādā vadhissāmi, na dantehi na soṇḍiyā;",
  "atk-s0513a20:1357_0": "Mīḷhena taṁ vadhissāmi, pūti haññatu pūtinā’’ti.",
  "atk-s0513a20:1358_0": "Tassattho – na taṁ pādādīhi vadhissāmi,",
  "atk-s0513a20:1358_1": "tuyhaṁ pana anucchavikena mīḷhena taṁ vadhissāmīti.",
  "atk-s0513a20:1359_0": "Evañca pana vatvā ‘‘pūtigūthapāṇako pūtināva haññatū’’ti tassa matthake mahantaṁ laṇḍaṁ pātetvā udakaṁ vissajjetvā tattheva taṁ jīvitakkhayaṁ pāpetvā koñcanādaṁ nadanto araññameva pāvisi.",
  "atk-s0513a20:1360_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā gūthapāṇako koṇḍo ahosi, vāraṇo so bhikkhu,",
  "atk-s0513a20:1360_1": "taṁ kāraṇaṁ paccakkhato disvā tasmiṁ vanasaṇḍe nivutthadevatā pana ahameva ahosi’’nti.",
  "atk-s0513a20:1361_0": "Gūthapāṇajātakavaṇṇanā sattamā.",
  "atk-s0513a20:1363_0": " [228] 8. Kāmanītajātakavaṇṇanā",
  "atk-s0513a20:1364_0": "Tayogirinti idaṁ satthā jetavane viharanto kāmanītabrāhmaṇaṁ nāma ārabbha kathesi.",
  "atk-s0513a20:1364_1": "Vatthu paccuppannañca atītañca dvādasakanipāte kāmajātake (jā. 1.12.37 ādayo) āvibhavissati.",
  "atk-s0513a20:1364_2": "Tesu pana dvīsu rājaputtesu jeṭṭhako āgantvā bārāṇasiyaṁ rājā ahosi, kaniṭṭho uparājā.",
  "atk-s0513a20:1364_3": "Tesu rājā vatthukāmakilesakāmesu atitto dhanalolo ahosi.",
  "atk-s0513a20:1364_4": "Tadā bodhisatto sakko devarājā hutvā jambudīpaṁ olokento tassa rañño dvīsupi kāmesu atittabhāvaṁ ñatvā ‘‘imaṁ rājānaṁ niggaṇhitvā lajjāpessāmī’’ti brāhmaṇamāṇavavaṇṇena āgantvā rājānaṁ passi,",
  "atk-s0513a20:1364_5": "raññā ca ‘‘kenatthena āgatosi māṇavā’’ti vutte ‘‘ahaṁ, mahārāja,",
  "atk-s0513a20:1364_6": "tīṇi nagarāni passāmi khemāni subhikkhāni pahūtahatthiassarathapattīni hiraññasuvaṇṇālaṅkārabharitāni,",
  "atk-s0513a20:1364_7": "sakkā ca pana tāni appakeneva balena gaṇhituṁ,",
  "atk-s0513a20:1364_8": "ahaṁ te tāni gahetvā dātuṁ āgato’’ti āha. ‘‘Kadā gacchāma,",
  "atk-s0513a20:1364_9": "māṇavā’’ti vutte ‘‘sve mahārājā’’ti. ‘‘Tena hi gaccha, pātova āgaccheyyāsī’’ti. ‘‘Sādhu, mahārāja,",
  "atk-s0513a20:1364_10": "vegena balaṁ sajjehī’’ti vatvā sakko sakaṭṭhānameva gato.",
  "atk-s0513a20:1365_0": "Rājā punadivase bheriṁ carāpetvā balasajjaṁ kāretvā amacce pakkosāpetvā hiyyo eko brāhmaṇamāṇavo ‘‘uttarapañcāle indapatte kekaketi imesu tīsu nagaresu rajjaṁ gahetvā dassāmī’’ti āha,",
  "atk-s0513a20:1365_1": "taṁ māṇavaṁ ādāya tīsu nagaresu rajjaṁ gaṇhissāma, vegena naṁ pakkosathāti. ‘‘Katthassa, deva, nivāso dāpito’’ti?",
  "atk-s0513a20:1365_2": "‘‘Na me tassa nivāsagehaṁ dāpita’’nti.",
  "atk-s0513a20:1365_3": "‘‘Nivāsaparibbayo pana dinno’’ti? ‘‘Sopi na dinno’’ti.",
  "atk-s0513a20:1365_4": "Atha ‘‘kahaṁ naṁ passissāmā’’ti? ‘‘Nagaravīthīsu olokethā’’ti.",
  "atk-s0513a20:1365_5": "Te olokentā adisvā ‘‘na passāma, mahārājā’’ti āhaṁsu.",
  "atk-s0513a20:1365_6": "Rañño māṇavaṁ apassantassa ‘‘evaṁ mahantā nāma issariyā parihīnomhī’’ti mahāsoko udapādi, hadayavatthu uṇhaṁ ahosi, vatthulohitaṁ kuppi, lohitapakkhandikā udapādi,",
  "atk-s0513a20:1365_7": "vejjā tikicchituṁ nāsakkhiṁsu.",
  "atk-s0513a20:1366_0": "Tato tīhacatūhaccayena sakko āvajjamāno tassa taṁ ābādhaṁ ñatvā ‘‘tikicchissāmi na’’nti brāhmaṇavaṇṇena āgantvā dvāre ṭhatvā ‘‘vejjabrāhmaṇo tumhākaṁ tikicchanatthāya āgato’’ti ārocāpesi.",
  "atk-s0513a20:1366_1": "Rājā taṁ sutvā ‘‘mahantamahantā rājavejjā maṁ tikicchituṁ nāsakkhiṁsu,",
  "atk-s0513a20:1366_2": "paribbayamassa dāpetvā uyyojethā’’ti āha.",
  "atk-s0513a20:1366_3": "Sakko taṁ sutvā ‘‘mayhaṁ neva nivāsaparibbayena attho, vejjalābhampi na gaṇhissāmi, tikicchissāmi naṁ,",
  "atk-s0513a20:1366_4": "puna rājā maṁ passatū’’ti āha.",
  "atk-s0513a20:1366_5": "Rājā taṁ sutvā ‘‘tena hi āgacchatū’’ti āha.",
  "atk-s0513a20:1366_6": "Sakko pavisitvā jayāpetvā ekamantaṁ aṭṭhāsi,",
  "atk-s0513a20:1366_7": "rājā ‘‘tvaṁ maṁ tikicchasī’’ti āha. ‘‘Āma, devā’’ti. ‘‘Tena hi tikicchassū’’ti. ‘‘Sādhu, mahārāja,",
  "atk-s0513a20:1366_8": "byādhino me lakkhaṇaṁ kathetha, kena kāraṇena uppanno,",
  "atk-s0513a20:1366_9": "kiṁ khāditaṁ vā pītaṁ vā nissāya,",
  "atk-s0513a20:1366_10": "udāhu diṭṭhaṁ vā sutaṁ vā’’ti? ‘‘Tāta,",
  "atk-s0513a20:1366_11": "mayhaṁ byādhi sutaṁ nissāya uppanno’’ti. ‘‘Kiṁ te suta’’nti.",
  "atk-s0513a20:1366_12": "‘‘Tāta eko māṇavo āgantvā mayhaṁ ‘tīsu nagaresu rajjaṁ gaṇhitvā dassāmī’ti āha,",
  "atk-s0513a20:1366_13": "ahaṁ tassa nivāsaṭṭhānaṁ vā nivāsaparibbayaṁ vā na dāpesiṁ,",
  "atk-s0513a20:1366_14": "so mayhaṁ kujjhitvā aññassa rañño santikaṁ gato bhavissati.",
  "atk-s0513a20:1366_15": "Atha me ‘evaṁ mahantā nāma issariyā parihīnomhī’ti cintentassa ayaṁ byādhi uppanno.",
  "atk-s0513a20:1366_16": "Sace sakkosi tvaṁ me kāmacittaṁ nissāya uppannaṁ byādhiṁ tikicchituṁ,",
  "atk-s0513a20:1366_17": "tikicchāhī’’ti etamatthaṁ pakāsento paṭhamaṁ gāthamāha –",
  "atk-s0513a20:1367_0": "155.",
  "atk-s0513a20:1368_0": " ‘‘Tayo giriṁ antaraṁ kāmayāmi, pañcālā kuruyo kekake ca;",
  "atk-s0513a20:1369_0": "Tatuttariṁ brāhmaṇa kāmayāmi,",
  "atk-s0513a20:1369_1": "tikiccha maṁ brāhmaṇa kāmanīta’’nti.",
  "atk-s0513a20:1370_0": "Tattha tayo girinti tayo girī, ayameva vā pāṭho. Yathā ‘‘sudassanassa girino,",
  "atk-s0513a20:1370_1": "dvārañhetaṁ pakāsatī’’ti ettha sudassanaṁ devanagaraṁ yujjhitvā duggaṇhatāya duccalanatāya ‘‘sudassanagirī’’ti vuttaṁ,",
  "atk-s0513a20:1370_2": "evamidhāpi tīṇi nagarāni ‘‘tayo giri’’nti adhippetāni.",
  "atk-s0513a20:1370_3": "Tasmā ayamettha attho – tīṇi ca nagarāni tesañca antaraṁ tividhampi raṭṭhaṁ kāmayāmi.",
  "atk-s0513a20:1370_4": "‘‘Pañcālā kuruyo kekake cā’’ti imāni tesaṁ raṭṭhānaṁ nāmāni.",
  "atk-s0513a20:1370_5": "Tesu pañcālāti uttarapañcālā, tattha kapilaṁ nāma nagaraṁ. Kuruyoti kururaṭṭhaṁ,",
  "atk-s0513a20:1370_6": "tattha indapattaṁ nāma nagaraṁ.",
  "atk-s0513a20:1370_7": "Kekake cāti paccatte upayogavacanaṁ, tena kekakaraṭṭhaṁ dasseti.",
  "atk-s0513a20:1370_8": "Tattha kekakarājadhānīyeva nagaraṁ.",
  "atk-s0513a20:1370_9": "Tatuttarinti taṁ ahaṁ ito paṭiladdhā bārāṇasirajjā tatuttariṁ tividhaṁ rajjaṁ kāmayāmi. Tikiccha maṁ, brāhmaṇa,",
  "atk-s0513a20:1370_10": "kāmanītanti imehi vatthukāmehi ca kilesakāmehi ca nītaṁ hataṁ pahataṁ sace sakkosi, tikiccha maṁ brāhmaṇāti.",
  "atk-s0513a20:1371_0": "Atha naṁ sakko ‘‘mahārāja, tvaṁ mūlosadhādīhi atekiccho.",
  "atk-s0513a20:1371_1": "Ñāṇosadheneva tikicchitabbo’’ti vatvā dutiyaṁ gāthamāha –",
  "atk-s0513a20:1372_0": "156.",
  "atk-s0513a20:1373_0": "‘‘Kaṇhāhidaṭṭhassa karonti heke,",
  "atk-s0513a20:1373_1": "amanussapaviṭṭhassa karonti paṇḍitā;",
  "atk-s0513a20:1374_0": "Na kāmanītassa karoti koci,",
  "atk-s0513a20:1374_1": "okkantasukkassa hi kā tikicchā’’ti.",
  "atk-s0513a20:1375_0": "Tattha kaṇhāhidaṭṭhassa karonti heketi ekacce hi tikicchakā ghoravisena kāḷasappena daṭṭhassa mantehi ceva osadhehi ca tikicchaṁ karonti.",
  "atk-s0513a20:1375_1": "Amanussapaviṭṭhassa karonti paṇḍitāti apare paṇḍitā bhūtavejjā bhūtayakkhādīhi amanussehi paviṭṭhassa abhibhūtassa gahitassa balikammaparittakaraṇaosadhaparibhāvitādīhi tikicchaṁ karonti.",
  "atk-s0513a20:1375_2": "Na kāmanītassa karoti kocīti kāmehi pana nītassa kāmavasikassa puggalassa aññatra paṇḍitehi añño koci tikicchaṁ na karoti,",
  "atk-s0513a20:1375_3": "karontopi kātuṁ samattho nāma natthi. Kiṁkāraṇā?",
  "atk-s0513a20:1375_4": "Okkantasukkassa hi kā tikicchāti,",
  "atk-s0513a20:1375_5": "okkantasukkassa avakkantassa kusaladhammamariyādaṁ atikkantassa akusaladhamme patiṭṭhitassa puggalassa mantosadhādīhi kā nāma tikicchā,",
  "atk-s0513a20:1375_6": "na sakkā osadhehi tikicchitunti.",
  "atk-s0513a20:1376_0": "Itissa mahāsatto imaṁ kāraṇaṁ dassetvā uttari evamāha – ‘‘mahārāja,",
  "atk-s0513a20:1376_1": "sace tvaṁ tāni tīṇi rajjāni lacchasi,",
  "atk-s0513a20:1376_2": "api nu kho imesu catūsu nagaresu rajjaṁ karonto ekappahāreneva cattāri sāṭakayugāni paridaheyyāsi,",
  "atk-s0513a20:1376_3": "catūsu vā suvaṇṇapātīsu bhuñjeyyāsi,",
  "atk-s0513a20:1376_4": "catūsu vā sayanesu sayeyyāsi, mahārāja,",
  "atk-s0513a20:1376_5": "taṇhāvasikena nāma bhavituṁ na vaṭṭati, taṇhā hi nāmesā vipattimūlā.",
  "atk-s0513a20:1376_6": "Sā vaḍḍhamānā yo taṁ vaḍḍheti,",
  "atk-s0513a20:1376_7": "taṁ puggalaṁ aṭṭhasu mahānirayesu soḷasasu ussadanirayesu nānappakārabhedesu ca avasesesu apāyesu khipatī’’ti.",
  "atk-s0513a20:1376_8": "Evaṁ rājānaṁ nirayādibhayena tajjetvā mahāsatto dhammaṁ desesi.",
  "atk-s0513a20:1376_9": "Rājāpissa dhammaṁ sutvā vigatasoko hutvā tāvadeva nibyādhitaṁ pāpuṇi .",
  "atk-s0513a20:1376_10": "Sakkopissa ovādaṁ datvā sīlesu patiṭṭhāpetvā devalokameva gato.",
  "atk-s0513a20:1376_11": "Sopi tato paṭṭhāya dānādīni puññāni katvā yathākammaṁ gato.",
  "atk-s0513a20:1377_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – ‘‘tadā rājā kāmanītabrāhmaṇo ahosi,",
  "atk-s0513a20:1377_1": "sakko pana ahameva ahosi’’nti.",
  "atk-s0513a20:1378_0": "Kāmanītajātakavaṇṇanā aṭṭhamā.",
  "atk-s0513a20:1380_0": " [229] 9. Palāyitajātakavaṇṇanā",
  "atk-s0513a20:1381_0": "Gajaggameghehīti idaṁ satthā jetavane viharanto palāyitaparibbājakaṁ ārabbha kathesi.",
  "atk-s0513a20:1381_1": "So kira vādatthāya sakalajambudīpaṁ vicaritvā kañci paṭivādiṁ alabhitvā anupubbena sāvatthiṁ gantvā ‘‘atthi nu kho koci mayā saddhiṁ vādaṁ kātuṁ samattho’’ti manusse pucchi.",
  "atk-s0513a20:1381_2": "Manussā ‘‘tādisānaṁ sahassenapi saddhiṁ vādaṁ kātuṁ samattho sabbaññū dvipadānaṁ aggo mahāgotamo dhammissaro parappavādamaddano,",
  "atk-s0513a20:1381_3": "sakalepi jambudīpe uppanno parappavādo taṁ bhagavantaṁ atikkamituṁ samattho nāma natthi.",
  "atk-s0513a20:1381_4": "Velantaṁ patvā samuddaūmiyo viya hi sabbavādā tassa pādamūlaṁ patvā cuṇṇavicuṇṇā hontī’’ti buddhaguṇe kathesuṁ.",
  "atk-s0513a20:1381_5": "Paribbājako ‘‘kahaṁ pana so etarahī’’ti pucchitvā ‘‘jetavane’’ti sutvā ‘‘idānissa vādaṁ āropessāmī’’ti mahājanaparivuto jetavanaṁ gacchanto jetena rājakumārena navakoṭidhanaṁ vissajjetvā kāritaṁ jetavanadvārakoṭṭhakaṁ disvā ‘‘ayaṁ samaṇassa gotamassa vasanapāsādo’’ti pucchitvā ‘‘dvārakoṭṭhako aya’’nti sutvā ‘‘dvārakoṭṭhako tāva evarūpo,",
  "atk-s0513a20:1381_6": "vasanagehaṁ kīdisaṁ bhavissatī’’ti vatvā ‘‘gandhakuṭi nāma appameyyā’’ti vutte ‘‘evarūpena samaṇena saddhiṁ ko vādaṁ karissatī’’ti tatova palāyi.",
  "atk-s0513a20:1381_7": "Manussā unnādino hutvā jetavanaṁ pavisitvā satthārā ‘‘kiṁ akāle āgatatthā’’ti vuttā taṁ pavattiṁ kathayiṁsu.",
  "atk-s0513a20:1381_8": "Satthā ‘‘na kho upāsakā idāneva,",
  "atk-s0513a20:1381_9": "pubbepesa mama vasanaṭṭhānassa dvārakoṭṭhakaṁ disvā palāyatevā’’ti vatvā tehi yācito atītaṁ āhari.",
  "atk-s0513a20:1382_0": "Atīte gandhāraraṭṭhe takkasilāyaṁ bodhisatto rajjaṁ kāresi, bārāṇasiyaṁ brahmadatto.",
  "atk-s0513a20:1382_1": "So ‘‘takkasilaṁ gaṇhissāmī’’ti mahantena balakāyena gantvā nagarato avidūre ṭhatvā ‘‘iminā niyāmena hatthī pesetha, iminā asse, iminā rathe, iminā pattī,",
  "atk-s0513a20:1382_2": "evaṁ dhāvitvā āvudhehi paharatha,",
  "atk-s0513a20:1382_3": "evaṁ ghanavassavalāhakā viya saravassaṁ vassathā’’ti tenaṁ vicārento imaṁ gāthādvayamāha –",
  "atk-s0513a20:1383_0": "157.",
  "atk-s0513a20:1384_0": "‘‘Gajaggameghehi hayaggamālibhi,",
  "atk-s0513a20:1384_1": "rathūmijātehi sarābhivassebhi;",
  "atk-s0513a20:1385_0": "Tharuggahāvaṭṭadaḷhappahāribhi,",
  "atk-s0513a20:1385_1": "parivāritā takkasilā samantato.",
  "atk-s0513a20:1386_0": "158.",
  "atk-s0513a20:1387_0": " ‘‘Abhidhāvatha cūpadhāvatha ca, vividhā vināditā vadantibhi;",
  "atk-s0513a20:1388_0": "Vattatajja tumulo ghoso yathā,",
  "atk-s0513a20:1388_1": "vijjulatā jaladharassa gajjato’’ti.",
  "atk-s0513a20:1389_0": "Tattha gajaggameghehīti aggagajameghehi,",
  "atk-s0513a20:1389_1": "koñcanādaṁ gajjantehi mattavaravāraṇavalāhakehīti attho.",
  "atk-s0513a20:1389_2": "Hayaggamālibhīti aggahayamālīhi,",
  "atk-s0513a20:1389_3": "varasindhavavalāhakakulehi assānīkehīti attho.",
  "atk-s0513a20:1389_4": "Rathūmijātehīti sañjātaūmivegehi sāgarasalilehi viya sañjātarathūmīhi, rathānīkehīti attho.",
  "atk-s0513a20:1389_5": "Sarābhivassebhīti tehiyeva rathānīkehi ghanavassamegho viya saravassaṁ vassantehi .",
  "atk-s0513a20:1389_6": "Tharuggahāvaṭṭadaḷhappahāribhīti tharuggahehi āvaṭṭadaḷhappahārīhi,",
  "atk-s0513a20:1389_7": "ito cito ca āvattitvā parivattitvā daḷhaṁ paharantehi gahitakhaggaratanatharudaṇḍehi pattiyodhehi cāti attho.",
  "atk-s0513a20:1389_8": "Parivāritā takkasilā samantatoti yathā ayaṁ takkasilā parivāritā hoti, sīghaṁ tathā karothāti attho.",
  "atk-s0513a20:1390_0": "Abhidhāvathacūpadhāvatha cāti vegena dhāvatha ceva upadhāvatha ca.",
  "atk-s0513a20:1390_1": "Vividhā vināditā vadantibhīti varavāraṇehi saddhiṁ vividhā vinaditā bhavatha,",
  "atk-s0513a20:1390_2": "selitagajjitavāditehi nānāviravā hothāti attho.",
  "atk-s0513a20:1390_3": "Vattatajja tumulo ghosoti vattatu ajja tumulo mahanto asanisaddasadiso ghoso.",
  "atk-s0513a20:1390_4": "Yathā vijjulatā jaladharassa gajjatoti yathā gajjantassa jaladharassa mukhato niggatā vijjulatā caranti,",
  "atk-s0513a20:1390_5": "evaṁ vicarantā nagaraṁ parivāretvā rajjaṁ gaṇhathāti vadati.",
  "atk-s0513a20:1391_0": "Iti so rājā gajjitvā senaṁ vicāretvā nagaradvārasamīpaṁ gantvā dvārakoṭṭhakaṁ disvā ‘‘idaṁ rañño vasanageha’’nti pucchitvā ‘‘ayaṁ nagaradvārakoṭṭhako’’ti vutte ‘‘nagaradvārakoṭṭhako tāva evarūpo,",
  "atk-s0513a20:1391_1": "rañño nivesanaṁ kīdisaṁ bhavissatī’’ti vatvā ‘‘vejayantapāsādasadisa’’nti sutvā ‘‘evaṁ yasasampannena raññā saddhiṁ yujjhituṁ na sakkhissāmā’’ti dvārakoṭṭhakaṁ disvāva nivattitvā palāyitvā bārāṇasimeva agamāsi.",
  "atk-s0513a20:1392_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā bārāṇasirājā palāyitaparibbājako ahosi,",
  "atk-s0513a20:1392_1": "takkasilarājā pana ahameva ahosi’’nti.",
  "atk-s0513a20:1393_0": "Palāyitajātakavaṇṇanā navamā.",
  "atk-s0513a20:1395_0": " [230] 10. Dutiyapalāyitajātakavaṇṇanā",
  "atk-s0513a20:1396_0": "Dhajamaparimitanti idaṁ satthā jetavane viharanto ekaṁ palāyitaparibbājakameva ārabbha kathesi.",
  "atk-s0513a20:1396_1": "Imasmiṁ pana vatthusmiṁ so paribbājako jetavanaṁ pāvisi.",
  "atk-s0513a20:1396_2": "Tasmiṁ khaṇe satthā mahājanaparivuto alaṅkatadhammāsane nisinno manosilātale sīhanādaṁ nadanto sīhapotako viya dhammaṁ deseti.",
  "atk-s0513a20:1396_3": "Paribbājako dasabalassa brahmasarīrapaṭibhāgaṁ rūpaṁ puṇṇacandasassirikaṁ mukhaṁ suvaṇṇapaṭṭasadisaṁ nalāṭañca disvā ‘‘ko evarūpaṁ purisuttamaṁ jinituṁ sakkhissatī’’ti nivattitvā parisantaraṁ pavisitvā palāyi.",
  "atk-s0513a20:1396_4": "Mahājano taṁ anubandhitvā nivattitvā satthussa taṁ pavattiṁ ārocesi.",
  "atk-s0513a20:1396_5": "Satthā ‘‘na so paribbājako idāneva,",
  "atk-s0513a20:1396_6": "pubbepi mama suvaṇṇavaṇṇaṁ mukhaṁ disvā palātoyevā’’ti vatvā atītaṁ āhari.",
  "atk-s0513a20:1397_0": "Atīte bodhisatto bārāṇasiyaṁ rajjaṁ kāresi,",
  "atk-s0513a20:1397_1": "takkasilāyaṁ eko gandhārarājā.",
  "atk-s0513a20:1397_2": "So ‘‘bārāṇasiṁ gahessāmī’’ti caturaṅginiyā senāya āgantvā nagaraṁ parivāretvā nagaradvāre ṭhito attano balavāhanaṁ oloketvā ‘‘ko ettakaṁ balavāhanaṁ jinituṁ sakkhissatī’’ti attano senaṁ saṁvaṇṇetvā paṭhamaṁ gāthamāha –",
  "atk-s0513a20:1398_0": "159.",
  "atk-s0513a20:1399_0": "‘‘Dhajamaparimitaṁ anantapāraṁ,",
  "atk-s0513a20:1399_1": "duppasahaṁ dhaṅkehi sāgaraṁva;",
  "atk-s0513a20:1400_0": "Girimiva anilena duppasayho,",
  "atk-s0513a20:1400_1": "duppasaho ahamajja tādisenā’’ti.",
  "atk-s0513a20:1401_0": "Tattha dhajamaparimitanti idaṁ tāva me rathesu morachade ṭhapetvā ussāpitadhajameva aparimitaṁ bahuṁ anekasatasaṅkhyaṁ.",
  "atk-s0513a20:1401_1": "Anantapāranti balavāhanampi me ‘‘ettakā hatthī ettakā assā ettakā rathā ettakā pattī’’ti gaṇanaparicchedarahitaṁ anantapāraṁ.",
  "atk-s0513a20:1401_2": "Duppasahanti na sakkā paṭisattūhi sahituṁ abhibhavituṁ . Yathā kiṁ? Dhaṅkehi sāgaraṁva,",
  "atk-s0513a20:1401_3": "yathā sāgaro bahūhi kākehi vegavikkhambhanavasena vā atikkamanavasena vā duppasaho, evaṁ duppasahaṁ.",
  "atk-s0513a20:1401_4": "Girimiva anilena duppasayhoti apica me ayaṁ balakāyo yathā pabbato vātena akampanīyato duppasaho,",
  "atk-s0513a20:1401_5": "tathā aññena balakāyena duppasaho.",
  "atk-s0513a20:1401_6": "Duppasaho ahamajja tādisenāti svāhaṁ iminā balena samannāgato ajja tādisena duppasahoti aṭṭālake ṭhitaṁ bodhisattaṁ sandhāya vadati.",
  "atk-s0513a20:1402_0": "Athassa so puṇṇacandasassirikaṁ attano mukhaṁ dassetvā ‘‘bāla, mā vippalapasi,",
  "atk-s0513a20:1402_1": "idāni te balavāhanaṁ mattavāraṇo viya naḷavanaṁ viddhaṁsessāmī’’ti santajjetvā dutiyaṁ gāthamāha –",
  "atk-s0513a20:1403_0": "160.",
  "atk-s0513a20:1404_0": "‘‘Mā bāliyaṁ vilapi na hissa tādisaṁ,",
  "atk-s0513a20:1404_1": "viḍayhase na hi labhase nisedhakaṁ;",
  "atk-s0513a20:1405_0": "Āsajjasi gajamiva ekacārinaṁ,",
  "atk-s0513a20:1405_1": "yo taṁ padā naḷamiva pothayissatī’’ti.",
  "atk-s0513a20:1406_0": "Tattha mā bāliyaṁ vilapīti mā attano bālabhāvaṁ vippalapasi.",
  "atk-s0513a20:1406_1": "Na hissa tādisanti na hi assa tādiso, ayameva vā pāṭho.",
  "atk-s0513a20:1406_2": "Tādiso ‘‘anantapāraṁ me balavāhana’’nti evarūpaṁ takkento rajjañca gahetuṁ samattho nāma na hi assa, na hotīti attho. Viḍayhaseti tvaṁ bāla,",
  "atk-s0513a20:1406_3": "kevalaṁ rāgadosamohamānapariḷāhena viḍayhasiyeva.",
  "atk-s0513a20:1406_4": "Na hi labhase nisedhakanti mādisaṁ pana pasayha abhibhavitvā nisedhakaṁ na tāva labhasi,",
  "atk-s0513a20:1406_5": "ajja taṁ āgatamaggeneva palāpessāmi. Āsajjasīti upagacchasi.",
  "atk-s0513a20:1406_6": "Gajamiva ekacārinanti ekacārinaṁ mattavaravāraṇaṁ viya.",
  "atk-s0513a20:1406_7": "Yo taṁ padā naḷamiva pothayissatīti yo taṁ yathā nāma mattavaravāraṇo pādā naḷaṁ potheti saṁcuṇṇeti, evaṁ pothayissati,",
  "atk-s0513a20:1406_8": "taṁ tvaṁ āsajjasīti attānaṁ sandhāyāha.",
  "atk-s0513a20:1407_0": "Evaṁ tajjentassa panassa kathaṁ sutvā gandhārarājā ullokento kañcanapaṭṭasadisaṁ mahānalāṭaṁ disvā attano gahaṇabhīto nivattitvā palāyanto sakanagarameva agamāsi.",
  "atk-s0513a20:1408_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā gandhārarājā palāyitaparibbājako ahosi,",
  "atk-s0513a20:1408_1": "bārāṇasirājā pana ahameva ahosi’’nti.",
  "atk-s0513a20:1409_0": "Dutiyapalāyitajātakavaṇṇanā dasamā.",
  "atk-s0513a20:1410_0": "Kāsāvavaggo aṭṭhamo.",
  "atk-s0513a20:1411_0": "Tassuddānaṁ –",
  "atk-s0513a20:1412_0": "Kāsāvaṁ cūḷanandiyaṁ, puṭabhattañca kumbhilaṁ;",
  "atk-s0513a20:1413_0": "Khantivaṇṇaṁ kosiyañca, gūthapāṇaṁ kāmanītaṁ;",
  "atk-s0513a20:1414_0": "Palāyitadvayampi ca.",
  "atk-s0513a20:1415_0": "9. Upāhanavaggo",
  "atk-s0513a20:1417_0": " [231] 1. Upāhanajātakavaṇṇanā",
  "atk-s0513a20:1418_0": "Yathāpikītāti idaṁ satthā jetavane viharanto devadattaṁ ārabbha kathesi.",
  "atk-s0513a20:1418_1": "Dhammasabhāyañhi bhikkhū kathaṁ samuṭṭhāpesuṁ – ‘‘āvuso,",
  "atk-s0513a20:1418_2": "devadatto ācariyaṁ paccakkhāya tathāgatassa paṭipakkho paṭisattu hutvā mahāvināsaṁ pāpuṇī’’ti.",
  "atk-s0513a20:1418_3": "Satthā āgantvā ‘‘kāya nuttha, bhikkhave,",
  "atk-s0513a20:1418_4": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1418_5": "devadatto idāneva ācariyaṁ paccakkhāya mama paṭipakkho hutvā mahāvināsaṁ patto,",
  "atk-s0513a20:1418_6": "pubbepi pattoyevā’’ti vatvā atītaṁ āhari.",
  "atk-s0513a20:1419_0": "Atīte bārāṇasiyaṁ brahmadatte rajjaṁ kārente bodhisatto hatthācariyakule nibbattitvā vayappatto hatthisippe nipphattiṁ pāpuṇi.",
  "atk-s0513a20:1419_1": "Atheko kāsigāmako māṇavako āgantvā tassa santike sippaṁ uggaṇhi.",
  "atk-s0513a20:1419_2": "Bodhisattā nāma sippaṁ vācentā ācariyamuṭṭhiṁ na karonti,",
  "atk-s0513a20:1419_3": "attano jānananiyāmena niravasesaṁ sikkhāpenti.",
  "atk-s0513a20:1419_4": "Tasmā so māṇavo bodhisattassa jānanasippaṁ niravasesamuggaṇhitvā bodhisattaṁ āha – ‘‘ācariya ,",
  "atk-s0513a20:1419_5": "ahaṁ rājānaṁ upaṭṭhahissāmī’’ti. Bodhisatto ‘‘sādhu,",
  "atk-s0513a20:1419_6": "tātā’’ti gantvā rañño ārocesi – ‘‘mahārāja,",
  "atk-s0513a20:1419_7": "mama antevāsiko tumhe upaṭṭhātuṁ icchatī’’ti. ‘‘Sādhu, upaṭṭhātū’’ti.",
  "atk-s0513a20:1419_8": "‘‘Tena hissa paribbayaṁ jānāthā’’ti?",
  "atk-s0513a20:1419_9": "‘‘Tumhākaṁ antevāsiko tumhehi samakaṁ na lacchati,",
  "atk-s0513a20:1419_10": "tumhesu sataṁ labhantesu paṇṇāsaṁ lacchati,",
  "atk-s0513a20:1419_11": "dve labhantesu ekaṁ lacchatī’’ti.",
  "atk-s0513a20:1419_12": "So gehaṁ gantvā taṁ pavattiṁ antevāsikassa ārocesi. Antevāsiko ‘‘ahaṁ, ācariya, tumhehi samaṁ sippaṁ jānāmi.",
  "atk-s0513a20:1419_13": "Sace samakaññeva paribbayaṁ labhissāmi, upaṭṭhahissāmi. No ce, na upaṭṭhahissāmī’’ti āha.",
  "atk-s0513a20:1419_14": "Bodhisatto taṁ pavattiṁ rañño ārocesi.",
  "atk-s0513a20:1419_15": "Rājā ‘‘sace so tumhehi samappakāro,",
  "atk-s0513a20:1419_16": "tumhehi samakaññeva sippaṁ dassetuṁ sakkonto samakaṁ labhissatī’’ti āha.",
  "atk-s0513a20:1419_17": "Bodhisatto taṁ pavattiṁ tassa ārocetvā tena ‘‘sādhu dassessāmī’’ti vutte rañño ārocesi.",
  "atk-s0513a20:1419_18": "Rājā ‘‘tena hi sve sippaṁ dassethā’’ti. ‘‘Sādhu, dassessāma, nagare bheriṁ carāpethā’’ti.",
  "atk-s0513a20:1419_19": "Rājā ‘‘sve kira ācariyo ca antevāsiko ca ubho hatthisippaṁ dassessanti,",
  "atk-s0513a20:1419_20": "rājaṅgaṇe sannipatitvā daṭṭhukāmā passantū’’ti bheriṁ carāpesi.",
  "atk-s0513a20:1420_0": "Ācariyo ‘‘na me antevāsiko upāyakosallaṁ jānātī’’ti ekaṁ hatthiṁ gahetvā ekaratteneva vilomaṁ sikkhāpesi.",
  "atk-s0513a20:1420_1": "So taṁ ‘‘gacchā’’ti vutte osakkituṁ, ‘‘osakkā’’ti vutte gantuṁ,",
  "atk-s0513a20:1420_2": "‘‘tiṭṭhā’’ti vutte nipajjituṁ, ‘‘nipajjā’’ti vutte ṭhātuṁ, ‘‘gaṇhā’’ti vutte ṭhapetuṁ,",
  "atk-s0513a20:1420_3": "‘‘ṭhapehī’’ti vutte gaṇhituṁ sikkhāpetvā punadivase taṁ hatthiṁ abhiruhitvā rājaṅgaṇaṁ agamāsi.",
  "atk-s0513a20:1420_4": "Antevāsikopi ekaṁ manāpaṁ hatthiṁ abhiruhi. Mahājano sannipati.",
  "atk-s0513a20:1420_5": "Ubhopi samakaṁ sippaṁ dassesuṁ.",
  "atk-s0513a20:1420_6": "Puna bodhisatto attano hatthiṁ vilomaṁ kāresi,",
  "atk-s0513a20:1420_7": "so ‘‘gacchā’’ti vutte osakki,",
  "atk-s0513a20:1420_8": "‘‘osakkā’’ti vutte purato dhāvi, ‘‘tiṭṭhā’’ti vutte nipajji, ‘‘nipajjā’’ti vutte aṭṭhāsi, ‘‘gaṇhā’’ti vutte nikkhipi, ‘‘nikkhipā’’ti vutte gaṇhi.",
  "atk-s0513a20:1420_9": "Mahājano ‘‘are duṭṭhaantevāsika,",
  "atk-s0513a20:1420_10": "tvaṁ ācariyena saddhiṁ sārambhaṁ karosi, attano pamāṇaṁ na jānāsi,",
  "atk-s0513a20:1420_11": "‘ācariyena samakaṁ jānāmī’ti evaṁsaññī hosī’’ti leḍḍudaṇḍādīhi paharitvā tattheva jīvitakkhayaṁ pāpesi.",
  "atk-s0513a20:1421_0": "Bodhisatto hatthimhā oruyha rājānaṁ upasaṅkamitvā ‘‘mahārāja,",
  "atk-s0513a20:1421_1": "sippaṁ nāma attano sukhatthāya gaṇhanti,",
  "atk-s0513a20:1421_2": "ekaccassa pana gahitasippaṁ dukkaṭaupāhanā viya vināsameva āvahatī’’ti vatvā idaṁ gāthādvayamāha –",
  "atk-s0513a20:1422_0": "161.",
  "atk-s0513a20:1423_0": "‘‘Yathāpi kītā purisassupāhanā,",
  "atk-s0513a20:1423_1": "sukhassa atthāya dukhaṁ udabbahe;",
  "atk-s0513a20:1424_0": "Ghammābhitattā talasā papīḷitā,",
  "atk-s0513a20:1424_1": "tasseva pāde purisassa khādare.",
  "atk-s0513a20:1425_0": "162.",
  "atk-s0513a20:1426_0": "‘‘Evameva yo dukkulīno anariyo,",
  "atk-s0513a20:1426_1": "tammāka vijjañca sutañca ādiya;",
  "atk-s0513a20:1427_0": "Tameva so tattha sutena khādati,",
  "atk-s0513a20:1427_1": "anariyo vuccati pānadūpamo’’ti.",
  "atk-s0513a20:1428_0": "Tattha udabbaheti udabbaheyya.",
  "atk-s0513a20:1428_1": "Ghammābhitattā talasā papīḷitāti ghammena abhitattā pādatalena ca pīḷitā.",
  "atk-s0513a20:1428_2": "Tassevāti yena tā sukhatthāya kiṇitvā pādesu paṭimukkā dukkaṭūpāhanā, tasseva.",
  "atk-s0513a20:1428_3": "Khādareti vaṇaṁ karontā pāde khādanti.",
  "atk-s0513a20:1429_0": "Dukkulīnoti dujjātiko akulaputto.",
  "atk-s0513a20:1429_1": "Anariyoti hirottappavajjito asappuriso.",
  "atk-s0513a20:1429_2": "Tammāka vijjañca sutañca ādiyāti ettha taṁ taṁ manatīti ‘‘tammo’’ti vattabbe tammāko,",
  "atk-s0513a20:1429_3": "taṁ taṁ sippaṁ āsevati parivattetīti attho, ācariyassetaṁ nāmaṁ. Tasmā tammākā,",
  "atk-s0513a20:1429_4": "gāthābandhasukhatthaṁ panassa rassabhāvo kato.",
  "atk-s0513a20:1429_5": "Vijjanti aṭṭhārasasu vijjāṭṭhānesu yaṁkiñci.",
  "atk-s0513a20:1429_6": "Sutanti yaṁkiñci sutapariyatti. Ādiyātiādiyitvā.",
  "atk-s0513a20:1429_7": "Tameva so tattha sutena khādatīti tamevāti attānameva.",
  "atk-s0513a20:1429_8": "Soti yo dukkulīno anariyo ācariyamhā vijjañca sutañca ādiyati, so.",
  "atk-s0513a20:1429_9": "Tattha sutena khādatīti tassa santike sutena so attānameva khādatīti attho.",
  "atk-s0513a20:1429_10": "Aṭṭhakathāyaṁ pana ‘‘teneva so tattha sutena khādatī’’tipi pāṭho.",
  "atk-s0513a20:1429_11": "Tassāpi so tena tattha sutena attānameva khādatīti ayameva attho.",
  "atk-s0513a20:1429_12": "Anariyo vuccati pānadūpamoti iti anariyo dupāhanūpamo dukkaṭūpāhanūpamo vuccati.",
  "atk-s0513a20:1429_13": "Yathā hi dukkaṭūpāhanā purisaṁ khādanti,",
  "atk-s0513a20:1429_14": "evamesa sutena khādanto attanāva attānaṁ khādati.",
  "atk-s0513a20:1429_15": "Atha vā pānāya dutoti pānadu,",
  "atk-s0513a20:1429_16": "upāhanūpatāpitassa upāhanāya khāditapādassetaṁ nāmaṁ.",
  "atk-s0513a20:1429_17": "Tasmā yo so attānaṁ sutena khādati,",
  "atk-s0513a20:1429_18": "so tena sutena khāditattā ‘‘anariyo’’ti vuccati pānadūpamo,",
  "atk-s0513a20:1429_19": "upāhanūpatāpitapādasadisoti vuccatīti ayamettha attho.",
  "atk-s0513a20:1429_20": "Rājā tuṭṭho bodhisattassa mahantaṁ yasaṁ adāsi.",
  "atk-s0513a20:1430_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā antevāsiko devadatto ahosi,",
  "atk-s0513a20:1430_1": "ācariyo pana ahameva ahosi’’nti.",
  "atk-s0513a20:1431_0": "Upāhanajātakavaṇṇanā paṭhamā.",
  "atk-s0513a20:1433_0": " [232] 2. Vīṇāthūṇajātakavaṇṇanā",
  "atk-s0513a20:1434_0": "Ekacintitoyamatthoti idaṁ satthā jetavane viharanto aññataraṁ kumārikaṁ ārabbha kathesi.",
  "atk-s0513a20:1434_1": "Sā kirekā sāvatthiyaṁ seṭṭhidhītā attano gehe usabharājassa sakkāraṁ kayiramānaṁ disvā dhātiṁ pucchi – ‘‘amma,",
  "atk-s0513a20:1434_2": "ko nāmesa evaṁ sakkāraṁ labhatī’’ti. ‘‘Usabharājā nāma, ammā’’ti.",
  "atk-s0513a20:1434_3": "Puna sā ekadivasaṁ pāsāde ṭhatvā antaravīthiṁ olokentī ekaṁ khujjaṁ disvā cintesi – ‘‘gunnaṁ antare jeṭṭhakassa piṭṭhiyaṁ kakudhaṁ hoti,",
  "atk-s0513a20:1434_4": "manussajeṭṭhakassapi tena bhavitabbaṁ,",
  "atk-s0513a20:1434_5": "ayaṁ manussesu purisūsabho bhavissati,",
  "atk-s0513a20:1434_6": "etassa mayā pādaparicārikāya bhavituṁ vaṭṭatī’’ti.",
  "atk-s0513a20:1434_7": "Sā dāsiṁ pesetvā ‘‘seṭṭhidhītā tayā saddhiṁ gantukāmā,",
  "atk-s0513a20:1434_8": "asukaṭṭhānaṁ kira gantvā tiṭṭhā’’ti tassa ārocetvā sārabhaṇḍakaṁ ādāya aññātakavesena pāsādā otaritvā tena saddhiṁ palāyi.",
  "atk-s0513a20:1434_9": "Aparabhāge taṁ kammaṁ nagare ca bhikkhusaṅghe ca pākaṭaṁ jātaṁ.",
  "atk-s0513a20:1434_10": "Dhammasabhāyaṁ bhikkhū kathaṁ samuṭṭhāpesuṁ – ‘‘āvuso,",
  "atk-s0513a20:1434_11": "asukā kira seṭṭhidhītā khujjena saddhiṁ palātā’’ti.",
  "atk-s0513a20:1434_12": "Satthā āgantvā ‘‘kāya nuttha, bhikkhave,",
  "atk-s0513a20:1434_13": "etarahi kathāya sannisinnā’’ti pucchitvā ‘‘imāya nāmā’’ti vutte satthā ‘‘na, bhikkhave, idānevesā khujjaṁ kāmeti,",
  "atk-s0513a20:1434_14": "pubbepi kāmesiyevā’’ti vatvā atītaṁ āhari.",
  "atk-s0513a20:1435_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ nigamagāme seṭṭhikule nibbattitvā vayappatto gharāvāsaṁ vasanto puttadhītāhi vaḍḍhamāno attano puttassa bārāṇasīseṭṭhissa dhītaraṁ vāretvā divasaṁ ṭhapesi.",
  "atk-s0513a20:1435_1": "Seṭṭhidhītā attano gehe usabhassa sakkārasammānaṁ disvā ‘‘ko nāmeso’’ti dhātiṁ pucchitvā ‘‘usabho’’ti sutvā antaravīthiyā gacchantaṁ ekaṁ khujjaṁ disvā ‘‘ayaṁ purisūsabho bhavissatī’’ti sārabhaṇḍakaṁ gahetvā tena saddhiṁ palāyi.",
  "atk-s0513a20:1435_2": "Bodhisattopi kho ‘‘seṭṭhidhītaraṁ gehaṁ ānessāmī’’ti mahantena parivārena bārāṇasiṁ gacchanto tameva maggaṁ paṭipajji.",
  "atk-s0513a20:1435_3": "Te ubhopi sabbarattiṁ maggaṁ agamaṁsu.",
  "atk-s0513a20:1435_4": "Atha khujjassa sabbarattiṁ sītāsihatassa aruṇodaye sarīre vāto kuppi, mahantā vedanā vattanti.",
  "atk-s0513a20:1435_5": "So maggā okkamma vedanāppatto hutvā vīṇādaṇḍako viya saṁkuṭito nipajji,",
  "atk-s0513a20:1435_6": "seṭṭhidhītāpissa pādamūle nisīdi.",
  "atk-s0513a20:1435_7": "Bodhisatto seṭṭhidhītaraṁ khujjassa pādamūle nisinnaṁ disvā sañjānitvā upasaṅkamitvā seṭṭhidhītāya saddhiṁ sallapanto paṭhamaṁ gāthamāha –",
  "atk-s0513a20:1436_0": "163.",
  "atk-s0513a20:1437_0": " ‘‘Ekacintitoyamattho , bālo apariṇāyako;",
  "atk-s0513a20:1438_0": "Na hi khujjena vāmena, bhoti saṅgantumarahasī’’ti.",
  "atk-s0513a20:1439_0": "Tattha ekacintitoyamatthoti amma,",
  "atk-s0513a20:1439_1": "yaṁ tvaṁ atthaṁ cintetvā iminā khujjena saddhiṁ palātā,",
  "atk-s0513a20:1439_2": "ayaṁ tayā ekikāya eva cintito bhavissati.",
  "atk-s0513a20:1439_3": "Bālo apariṇāyakoti ayaṁ khujjo bālo,",
  "atk-s0513a20:1439_4": "duppaññabhāvena mahallakopi bālova,",
  "atk-s0513a20:1439_5": "aññasmiṁ gahetvā gacchante asati gantuṁ asamatthatāya apariṇāyako. Na hi khujjena vāmena,",
  "atk-s0513a20:1439_6": "bhoti saṅgantumarahasīti iminā hi khujjena vāmanattā vāmena bhoti tvaṁ mahākule jātā abhirūpā dassanīyā saṅgantuṁ saha gantuṁ nārahasīti.",
  "atk-s0513a20:1440_0": "Athassa taṁ vacanaṁ sutvā seṭṭhidhītā dutiyaṁ gāthamāha –",
  "atk-s0513a20:1441_0": "164.",
  "atk-s0513a20:1442_0": " ‘‘Purisūsabhaṁ maññamānā, ahaṁ khujjamakāmayiṁ;",
  "atk-s0513a20:1443_0": "Soyaṁ saṁkuṭito seti, chinnatanti yathā thuṇā’’ti.",
  "atk-s0513a20:1444_0": "Tassattho – ahaṁ, ayya,",
  "atk-s0513a20:1444_1": "ekaṁ usabhaṁ disvā ‘‘gunnaṁ jeṭṭhakassa piṭṭhiyaṁ kakudhaṁ hoti, imassapi taṁ atthi,",
  "atk-s0513a20:1444_2": "imināpi purisūsabhena bhavitabba’’nti evamahaṁ khujjaṁ purisūsabhaṁ maññamānā akāmayiṁ.",
  "atk-s0513a20:1444_3": "Soyaṁ yathā nāma chinnatanti sadoṇiko vīṇādaṇḍako, evaṁ saṁkuṭito setīti.",
  "atk-s0513a20:1445_0": "Bodhisatto tassā aññātakavesena nikkhantabhāvameva ñatvā taṁ nhāpetvā alaṅkaritvā rathaṁ āropetvā gehameva agamāsi.",
  "atk-s0513a20:1446_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā ayameva seṭṭhidhītā ahosi,",
  "atk-s0513a20:1446_1": "bārāṇasīseṭṭhi pana ahameva ahosi’’nti.",
  "atk-s0513a20:1447_0": "Vīṇāthūṇajātakavaṇṇanā dutiyā.",
  "atk-s0513a20:1449_0": " [233] 3. Vikaṇṇakajātakavaṇṇanā",
  "atk-s0513a20:1450_0": "Kāmaṁyahiṁ icchasi tena gacchāti idaṁ satthā jetavane viharanto ekaṁ ukkaṇṭhitabhikkhuṁ ārabbha kathesi.",
  "atk-s0513a20:1450_1": "So hi dhammasabhaṁ ānīto ‘‘saccaṁ kira, tvaṁ bhikkhu,",
  "atk-s0513a20:1450_2": "ukkaṇṭhito’’ti satthārā puṭṭho ‘‘sacca’’nti vatvā ‘‘kasmā ukkaṇṭhitosī’’ti vutte ‘‘kāmaguṇakāraṇā’’ti āha.",
  "atk-s0513a20:1450_3": "Atha naṁ satthā ‘‘kāmaguṇā nāmete bhikkhu vikaṇṇakasallasadisā,",
  "atk-s0513a20:1450_4": "sakiṁ hadaye patiṭṭhaṁ labhamānā vikaṇṇakaṁ viya viddhaṁ suṁsumāraṁ maraṇameva pāpentī’’ti vatvā atītaṁ āhari.",
  "atk-s0513a20:1451_0": "Atīte bodhisatto bārāṇasiyaṁ dhammena rajjaṁ kārento ekadivasaṁ uyyānaṁ gantvā pokkharaṇītīraṁ sampāpuṇi.",
  "atk-s0513a20:1451_1": "Naccagītāsu kusalā naccagītāni payojesuṁ,",
  "atk-s0513a20:1451_2": "pokkharaṇiyaṁ macchakacchapā gītasaddalolatāya sannipatitvā raññāva saddhiṁ gacchanti.",
  "atk-s0513a20:1451_3": "Rājā tālakkhandhappamāṇaṁ macchaghaṭaṁ disvā ‘‘kiṁ nu kho ime macchā mayā saddhiṁyeva carantī’’ti amacce pucchi. Amaccā ‘‘ete, deva, upaṭṭhahantī’’ti āhaṁsu.",
  "atk-s0513a20:1451_4": "Rājā ‘‘ete kira maṁ upaṭṭhahantī’’ti tussitvā tesaṁ niccabhattaṁ paṭṭhapesi.",
  "atk-s0513a20:1451_5": "Devasikaṁ taṇḍulambaṇaṁ pācesi.",
  "atk-s0513a20:1451_6": "Macchā bhattavelāya ekacce āgacchanti, ekacce nāgacchanti, bhattaṁ nassati. Rañño tamatthaṁ ārocesuṁ.",
  "atk-s0513a20:1451_7": "Rājā ‘‘ito paṭṭhāya sattavelāya bheriṁ paharitvā bherisaññāya macchesu sannipatitesu bhattaṁ dethā’’ti āha.",
  "atk-s0513a20:1451_8": "Tato paṭṭhāya bhattakammiko bheriṁ paharāpetvā sannipatitānaṁ macchānaṁ bhattaṁ deti.",
  "atk-s0513a20:1451_9": "Tepi bherisaññāya sannipatitvā bhuñjanti.",
  "atk-s0513a20:1452_0": "Tesu evaṁ sannipatitvā bhuñjantesu eko suṁsumāro āgantvā macche khādi. Bhattakammiko rañño ārocesi.",
  "atk-s0513a20:1452_1": "Rājā taṁ sutvā ‘‘suṁsumāraṁ macchānaṁ khādanakāle vikaṇṇakena vijjhitvā gaṇhā’’ti āha .",
  "atk-s0513a20:1452_2": "So ‘‘sādhū’’ti gantvā nāvāya ṭhatvā macche khādituṁ āgataṁ suṁsumāraṁ vikaṇṇakena pahari, taṁ tassa antopiṭṭhiṁ pāvisi.",
  "atk-s0513a20:1452_3": "So vedanāppatto hutvā taṁ gahetvāva palāyi.",
  "atk-s0513a20:1452_4": "Bhattakammiko tassa viddhabhāvaṁ ñatvā taṁ ālapanto paṭhamaṁ gāthamāha –",
  "atk-s0513a20:1453_0": "165.",
  "atk-s0513a20:1454_0": "‘‘Kāmaṁ yahiṁ icchasi tena gaccha,",
  "atk-s0513a20:1454_1": "viddhosi mammamhi vikaṇṇakena;",
  "atk-s0513a20:1455_0": "Hatosi bhattena suvāditena,",
  "atk-s0513a20:1455_1": "lolo ca macche anubandhamāno’’ti.",
  "atk-s0513a20:1456_0": "Tattha kāmanti ekaṁsena.",
  "atk-s0513a20:1456_1": "Yahiṁ icchasi tena gacchāti yasmiṁ icchasi, tasmiṁ gaccha. Mammamhīti mammaṭṭhāne.",
  "atk-s0513a20:1456_2": "Vikaṇṇakenāti vikaṇṇakasallena. Hatosi bhattena suvāditena,",
  "atk-s0513a20:1456_3": "lolo ca macche anubandhamānoti tvaṁ bherivāditasaññāya bhatte dīyamāne lolo hutvā khādanatthāya macche anubandhamāno tena savāditena bhattena hato,",
  "atk-s0513a20:1456_4": "gataṭṭhānepi te jīvitaṁ natthīti attho.",
  "atk-s0513a20:1456_5": "So attano vasanaṭṭhānaṁ gantvā jīvitakkhayaṁ patto.",
  "atk-s0513a20:1457_0": "Satthā imaṁ kāraṇaṁ dassetvā abhisambuddho hutvā dutiyaṁ gāthamāha –",
  "atk-s0513a20:1458_0": "166.",
  "atk-s0513a20:1459_0": " ‘‘Evampi lokāmisaṁ opatanto, vihaññatī cittavasānuvattī;",
  "atk-s0513a20:1460_0": "So haññatī ñātisakhāna majjhe,",
  "atk-s0513a20:1460_1": "macchānugo soriva suṁsumāro’’ti.",
  "atk-s0513a20:1461_0": "Tattha lokāmisanti pañca kāmaguṇā.",
  "atk-s0513a20:1461_1": "Te hi loko iṭṭhato kantato manāpato gaṇhāti,",
  "atk-s0513a20:1461_2": "tasmā ‘‘lokāmisa’’nti vuccati.",
  "atk-s0513a20:1461_3": "Opatantoti taṁ lokāmisaṁ anupatanto kilesavasena cittavasānuvattī puggalo vihaññati kilamati,",
  "atk-s0513a20:1461_4": "so haññatīti so evarūpo puggalo ñātīnañca sakhānañca majjhe so vikaṇṇakena viddho macchānugo suṁsumāro viya pañca kāmaguṇe manāpāti gahetvā haññati kilamati mahāvināsaṁ pāpuṇātiyevāti.",
  "atk-s0513a20:1462_0": "Evaṁ satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:1462_1": "saccapariyosāne ukkaṇṭhitabhikkhu sotāpattiphale patiṭṭhahi. ‘‘Tadā suṁsumāro devadatto, macchā buddhaparisā,",
  "atk-s0513a20:1462_2": "bārāṇasirājā pana ahameva ahosi’’nti.",
  "atk-s0513a20:1463_0": "Vikaṇṇakajātakavaṇṇanā tatiyā.",
  "atk-s0513a20:1465_0": " [234] 4. Asitābhūjātakavaṇṇanā",
  "atk-s0513a20:1466_0": "Tvamevadānimakarāti idaṁ satthā jetavane viharanto aññataraṁ kumārikaṁ ārabbha kathesi.",
  "atk-s0513a20:1466_1": "Sāvatthiyaṁ kirekasmiṁ dvinnaṁ aggasāvakānaṁ upaṭṭhākakule ekā kumārikā abhirūpā sobhaggappattā,",
  "atk-s0513a20:1466_2": "sā vayappattā samānajātikaṁ kulaṁ agamāsi.",
  "atk-s0513a20:1466_3": "Sāmiko taṁ kismiñci amaññamāno aññattha cittavasena carati.",
  "atk-s0513a20:1466_4": "Sā tassa taṁ attani anādarataṁ agaṇetvā dve aggasāvake nimantetvā dānaṁ datvā dhammaṁ suṇantī sotāpattiphale patiṭṭhahi.",
  "atk-s0513a20:1466_5": "Sā tato paṭṭhāya maggaphalasukhena vītināmayamānā ‘‘sāmikopi maṁ na icchati,",
  "atk-s0513a20:1466_6": "gharāvāsena me kammaṁ natthi,",
  "atk-s0513a20:1466_7": "pabbajissāmī’’ti cintetvā mātāpitūnaṁ ācikkhitvā pabbajitvā arahattaṁ pāpuṇi.",
  "atk-s0513a20:1466_8": "Tassā sā kiriyā bhikkhūsu pākaṭā jātā.",
  "atk-s0513a20:1466_9": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1466_10": "asukakulassa dhītā atthagavesikā sāmikassa anicchabhāvaṁ ñatvā aggasāvakānaṁ dhammaṁ sutvā sotāpattiphale patiṭṭhāya puna mātāpitaro āpucchitvā pabbajitvā arahattaṁ pattā, evaṁ atthagavesikā, āvuso sā kumārikā’’ti.",
  "atk-s0513a20:1466_11": "Satthā āgantvā ‘‘kāya nuttha, bhikkhave,",
  "atk-s0513a20:1466_12": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1466_13": "idānevesā kuladhītā atthagavesikā,",
  "atk-s0513a20:1466_14": "pubbepi atthagavesikāyevā’’ti vatvā atītaṁ āhari.",
  "atk-s0513a20:1467_0": "Atīte bārāṇasiyaṁ brahmadatte rajjaṁ kārente bodhisatto isipabbajjaṁ pabbajitvā abhiññā ca samāpattiyo ca nibbattetvā himavantapadese vāsaṁ kappesi.",
  "atk-s0513a20:1467_1": "Tadā bārāṇasirājā attano puttassa brahmadattakumārassa parivārasampattiṁ disvā uppannāsaṅko puttaṁ raṭṭhā pabbājesi.",
  "atk-s0513a20:1467_2": "So asitābhuṁ nāma attano deviṁ ādāya himavantaṁ pavisitvā macchamaṁsaphalāphalāni khādanto paṇṇasālāya nivāsaṁ kappesi.",
  "atk-s0513a20:1467_3": "So ekaṁ kinnariṁ disvā paṭibaddhacitto ‘‘imaṁ pajāpatiṁ karissāmī’’ti asitābhuṁ agaṇetvā tassā anupadaṁ agamāsi.",
  "atk-s0513a20:1467_4": "Sā taṁ kinnariṁ anubandhamānaṁ disvā ‘‘ayaṁ maṁ agaṇetvā kinnariṁ anubandhati,",
  "atk-s0513a20:1467_5": "kiṁ me iminā’’ti virattacittā hutvā bodhisattaṁ upasaṅkamitvā vanditvā attano kasiṇaparikammaṁ kathāpetvā kasiṇaṁ olokentī abhiññā ca samāpattiyo ca nibbattetvā bodhisattaṁ vanditvā āgantvā attano paṇṇasālāya dvāre aṭṭhāsi.",
  "atk-s0513a20:1467_6": "Brahmadattopi kinnariṁ anubandhanto vicaritvā tassā gatamaggampi adisvā chinnāso hutvā paṇṇasālābhimukhova āgato.",
  "atk-s0513a20:1467_7": "Asitābhū taṁ āgacchantaṁ disvā vehāsaṁ abbhuggantvā maṇivaṇṇe gaganatale ṭhitā ‘‘ayyaputta,",
  "atk-s0513a20:1467_8": "taṁ nissāya mayā idaṁ jhānasukhaṁ laddha’’nti vatvā imaṁ gāthamāha –",
  "atk-s0513a20:1468_0": "167.",
  "atk-s0513a20:1469_0": " ‘‘Tvameva dānimakara, yaṁ kāmo byagamā tayi;",
  "atk-s0513a20:1470_0": "Soyaṁ appaṭisandhiko, kharachinnaṁva renuka’’nti.",
  "atk-s0513a20:1471_0": "Tattha tvameva dānimakarāti, ayyaputta,",
  "atk-s0513a20:1471_1": "maṁ pahāya kinnariṁ anubandhanto tvaññeva idāni idaṁ akara.",
  "atk-s0513a20:1471_2": "Yaṁ kāmo byagamā tayīti yaṁ mama tayi kāmo vigato vikkhambhanappahānena pahīno,",
  "atk-s0513a20:1471_3": "yassa pahīnattā ahaṁ imaṁ visesaṁ pattāti dīpeti.",
  "atk-s0513a20:1471_4": "Soyaṁ appaṭisandhikoti so pana kāmo idāni appaṭisandhiko jāto, na sakkā paṭisandhituṁ.",
  "atk-s0513a20:1471_5": "Kharachinnaṁva renukanti kharo vuccati kakaco, renukaṁ vuccati hatthidanto.",
  "atk-s0513a20:1471_6": "Yathā kakacena chinno hatthidanto appaṭisandhiko hoti,",
  "atk-s0513a20:1471_7": "na puna purimanayena allīyati,",
  "atk-s0513a20:1471_8": "evaṁ puna mayhaṁ tayā saddhiṁ cittassa ghaṭanaṁ nāma natthīti vatvā tassa passantasseva uppatitvā aññattha agamāsi.",
  "atk-s0513a20:1472_0": "So tassā gatakāle paridevamāno dutiyaṁ gāthamāha –",
  "atk-s0513a20:1473_0": "168.",
  "atk-s0513a20:1474_0": " ‘‘Atricchaṁ atilobhena , atilobhamadena ca;",
  "atk-s0513a20:1475_0": "Evaṁ hāyati atthamhā, ahaṁva asitābhuyā’’ti.",
  "atk-s0513a20:1476_0": "Tattha atricchaṁ atilobhenāti atricchā vuccati atra atra icchāsaṅkhātā apariyantataṇhā,",
  "atk-s0513a20:1476_1": "atilobho vuccati atikkamitvā pavattalobho.",
  "atk-s0513a20:1476_2": "Atilobhamadena cāti purisamadaṁ uppādanato atilobhamado nāma jāyati.",
  "atk-s0513a20:1476_3": "Idaṁ vuttaṁ hoti – atricchāvasena atricchamāno puggalo atilobhena ca atilobhamadena ca yathā ahaṁ asitābhuyā rājadhītāya parihīno, evaṁ atthā hāyatīti.",
  "atk-s0513a20:1477_0": "Iti so imāya gāthāya paridevitvā araññe ekakova vasitvā pitu accayena gantvā rajjaṁ gaṇhi.",
  "atk-s0513a20:1478_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājaputto ca rājadhītā ca ime dve janā ahesuṁ,",
  "atk-s0513a20:1478_1": "tāpaso pana ahameva ahosi’’nti.",
  "atk-s0513a20:1479_0": "Asitābhūjātakavaṇṇanā catutthā.",
  "atk-s0513a20:1481_0": " [235] 5. Vacchanakhajātakavaṇṇanā",
  "atk-s0513a20:1482_0": "Sukhāgharā vacchanakhāti idaṁ satthā jetavane viharanto rojamallaṁ ārabbha kathesi.",
  "atk-s0513a20:1482_1": "So kirāyasmato ānandassa gihisahāyo.",
  "atk-s0513a20:1482_2": "So ekadivasaṁ āgamanatthāya therassa sāsanaṁ pāhesi,",
  "atk-s0513a20:1482_3": "thero satthāraṁ āpucchitvā agamāsi.",
  "atk-s0513a20:1482_4": "So theraṁ nānaggarasabhojanaṁ bhojetvā ekamantaṁ nisinno therena saddhiṁ paṭisanthāraṁ katvā theraṁ gihibhogehi pañcahi kāmaguṇehi nimantento ‘‘bhante ānanda,",
  "atk-s0513a20:1482_5": "mama gehe pahūtaṁ saviññāṇakaaviññāṇakaratanaṁ,",
  "atk-s0513a20:1482_6": "idaṁ majjhe bhinditvā tuyhaṁ dammi,",
  "atk-s0513a20:1482_7": "ehi ubho agāraṁ ajjhāvasāmā’’ti.",
  "atk-s0513a20:1482_8": "Thero tassa kāmaguṇesu ādīnavaṁ kathetvā uṭṭhāyāsanā vihāraṁ gantvā ‘‘diṭṭho te, ānanda,",
  "atk-s0513a20:1482_9": "rojo’’ti satthārā pucchito ‘‘āma,",
  "atk-s0513a20:1482_10": "bhante’’ti vatvā ‘‘kimassa kathesī’’ti vutte ‘‘bhante,",
  "atk-s0513a20:1482_11": "maṁ rojo gharāvāsena nimantesi,",
  "atk-s0513a20:1482_12": "athassāhaṁ gharāvāse ceva kāmaguṇesu ca ādīnavaṁ kathesi’’nti. Satthā ‘‘na kho, ānanda,",
  "atk-s0513a20:1482_13": "rojo mallo idāneva pabbajite gharāvāsena nimantesi,",
  "atk-s0513a20:1482_14": "pubbepi nimantesiyevā’’ti vatvā tena yācito atītaṁ āhari.",
  "atk-s0513a20:1483_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ nigamagāme brāhmaṇakule nibbattitvā vayappatto isipabbajjaṁ pabbajitvā himavantapadese ciraṁ vasitvā loṇambilasevanatthāya bārāṇasiṁ patvā rājuyyāne vasitvā punadivase bārāṇasiṁ pāvisi.",
  "atk-s0513a20:1483_1": "Athassa bārāṇasiseṭṭhi ācāravihāre pasīditvā gehaṁ netvā bhojetvā uyyāne vasanatthāya paṭiññaṁ gahetvā taṁ paṭijagganto uyyāne vasāpesi.",
  "atk-s0513a20:1483_2": "Te aññamaññaṁ uppannasinehā ahesuṁ.",
  "atk-s0513a20:1484_0": "Athekadivasaṁ bārāṇasiseṭṭhi bodhisatte pemavissāsavasena evaṁ cintesi – ‘‘pabbajjā nāma dukkhā,",
  "atk-s0513a20:1484_1": "mama sahāyaṁ vacchanakhaparibbājakaṁ uppabbājetvā sabbaṁ vibhavaṁ majjhe bhinditvā tassa datvā dvepi samaggavāsaṁ vasissāmā’’ti.",
  "atk-s0513a20:1484_2": "So ekadivasaṁ bhattakiccapariyosāne tena saddhiṁ madhurapaṭisanthāraṁ katvā ‘‘bhante vacchanakha, pabbajjā nāma dukkhā, sukho gharāvāso,",
  "atk-s0513a20:1484_3": "ehi ubho samaggā kāme paribhuñjantā vasāmā’’ti vatvā paṭhamaṁ gāthamāha –",
  "atk-s0513a20:1485_0": "169.",
  "atk-s0513a20:1486_0": " ‘‘Sukhā gharā vacchanakha, sahiraññā sabhojanā;",
  "atk-s0513a20:1487_0": "Yattha bhutvā pivitvā ca, sayeyyātha anussuko’’ti.",
  "atk-s0513a20:1488_0": "Tattha sahiraññāti sattaratanasampannā.",
  "atk-s0513a20:1488_1": "Sabhojanāti bahukhādanīyabhojanīyā.",
  "atk-s0513a20:1488_2": "Yattha bhutvā pivitvā cāti yesu sahiraññabhojanesu gharesu nānaggarasāni bhojanāni paribhuñjitvā nānāpānāni ca pivitvā.",
  "atk-s0513a20:1488_3": "Sayeyyātha anussukoti yesu alaṅkatasirisayanapiṭṭhe anussuko hutvā sayeyyāsi,",
  "atk-s0513a20:1488_4": "te gharā nāma ativiya sukhāti.",
  "atk-s0513a20:1489_0": "Athassa taṁ sutvā bodhisatto ‘‘mahāseṭṭhi,",
  "atk-s0513a20:1489_1": "tvaṁ aññāṇatāya kāmagiddho hutvā gharāvāsassa guṇaṁ,",
  "atk-s0513a20:1489_2": "pabbajjāya ca aguṇaṁ kathesi,",
  "atk-s0513a20:1489_3": "gharāvāsassa te aguṇaṁ kathessāmi,",
  "atk-s0513a20:1489_4": "suṇāhi dānī’’ti vatvā dutiyaṁ gāthamāha –",
  "atk-s0513a20:1490_0": "170.",
  "atk-s0513a20:1491_0": " ‘‘Gharā nānīhamānassa, gharā nābhaṇato musā;",
  "atk-s0513a20:1492_0": "Gharā nādinnadaṇḍassa, paresaṁ anikubbato;",
  "atk-s0513a20:1493_0": "Evaṁ chiddaṁ durabhisambhavaṁ, ko gharaṁ paṭipajjatī’’ti.",
  "atk-s0513a20:1494_0": "Tattha gharā nānīhamānassāti niccakālaṁ kasigorakkhādikaraṇena anīhamānassa avāyamantassa gharā nāma natthi,",
  "atk-s0513a20:1494_1": "gharāvāso na patiṭṭhātīti attho.",
  "atk-s0513a20:1494_2": "Gharā nābhaṇato musāti khettavatthuhiraññasuvaṇṇādīnaṁ atthāya amusābhaṇatopi gharā nāma natthi. Gharā nādinnadaṇḍassa,",
  "atk-s0513a20:1494_3": "paresaṁ anikubbatoti nādinnadaṇḍassāti aggahitadaṇḍassa,",
  "atk-s0513a20:1494_4": "nikkhittadaṇḍassa paresaṁ anikubbato gharā nāma natthi.",
  "atk-s0513a20:1494_5": "Yo pana ādinnadaṇḍo hutvā paresaṁ dāsakammakarādīnaṁ tasmiṁ tasmiṁ aparādhe aparādhānurūpaṁ vadhabandhanachedanatāḷanādivasena karoti,",
  "atk-s0513a20:1494_6": "tasseva gharāvāso saṇṭhahatīti attho.",
  "atk-s0513a20:1494_7": "Evaṁ chiddaṁ durabhisambhavaṁ,",
  "atk-s0513a20:1494_8": "ko gharaṁ paṭipajjatīti taṁ dāni evaṁ etesaṁ īhanādīnaṁ akaraṇe sati tāya tāya parihāniyā chiddaṁ karaṇepi sati niccameva kātabbato durabhisambhavaṁ durārādhanīyaṁ,",
  "atk-s0513a20:1494_9": "niccaṁ karontassapi vā durabhisambhavameva duppūraṁ gharāvāsaṁ ‘‘ahaṁ nipparitasso hutvā ajjhāvasissāmī’’ti ko paṭipajjatīti.",
  "atk-s0513a20:1495_0": "Evaṁ mahāsatto gharāvāsassa dosaṁ kathetvā uyyānameva agamāsi.",
  "atk-s0513a20:1496_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā bārāṇasiseṭṭhi rojo mallo ahosi,",
  "atk-s0513a20:1496_1": "vacchanakhaparibbājako pana ahameva ahosi’’nti.",
  "atk-s0513a20:1497_0": "Vacchanakhajātakavaṇṇanā pañcamā.",
  "atk-s0513a20:1499_0": " [236] 6. Bakajātakavaṇṇanā",
  "atk-s0513a20:1500_0": "Bhaddakovatayaṁ pakkhīti idaṁ satthā jetavane viharanto ekaṁ kuhakabhikkhuṁ ārabbha kathesi.",
  "atk-s0513a20:1500_1": "Tañhi satthā ānetvā dassitaṁ disvā ‘‘na, bhikkhave, idāneva,",
  "atk-s0513a20:1500_2": "pubbepesa kuhakoyevā’’ti vatvā atītaṁ āhari.",
  "atk-s0513a20:1501_0": "Atīte bārāṇasiyaṁ brahmadatte rajjaṁ kārente bodhisatto himavantapadese ekasmiṁ sare maccho hutvā mahāparivāro vasi.",
  "atk-s0513a20:1501_1": "Atheko bako ‘‘macche khādissāmī’’ti sarassa āsannaṭṭhāne sīsaṁ pātetvā pakkhe pasāretvā mandamando macche olokento aṭṭhāsi tesaṁ pamādaṁ āgamayamāno.",
  "atk-s0513a20:1501_2": "Tasmiṁ khaṇe bodhisatto macchagaṇaparivuto gocaraṁ gaṇhanto taṁ ṭhānaṁ pāpuṇi.",
  "atk-s0513a20:1501_3": "Macchagaṇo taṁ bakaṁ passitvā paṭhamaṁ gāthamāha –",
  "atk-s0513a20:1502_0": "171.",
  "atk-s0513a20:1503_0": " ‘‘Bhaddako vatayaṁ pakkhī, dijo kumudasannibho;",
  "atk-s0513a20:1504_0": "Vūpasantehi pakkhehi, mandamandova jhāyatī’’ti.",
  "atk-s0513a20:1505_0": "Tattha mandamandova jhāyatīti abalabalo viya hutvā kiñci ajānanto viya ekakova jhāyatīti.",
  "atk-s0513a20:1506_0": "Atha naṁ bodhisatto oloketvā dutiyaṁ gāthamāha –",
  "atk-s0513a20:1507_0": "172.",
  "atk-s0513a20:1508_0": " ‘‘Nāssa sīlaṁ vijānātha, anaññāya pasaṁsatha;",
  "atk-s0513a20:1509_0": "Amhe dijo na pāleti, tena pakkhī na phandatī’’ti.",
  "atk-s0513a20:1510_0": "Tattha anaññāyāti ajānitvā.",
  "atk-s0513a20:1510_1": "Amhe dijo na pāletīti esa dijo amhe na rakkhati na gopāyati,",
  "atk-s0513a20:1510_2": "‘‘kataraṁ nu kho etesu kabaḷaṁ karissāmī’’ti upadhāreti.",
  "atk-s0513a20:1510_3": "Tena pakkhī na phandatīti tenāyaṁ sakuṇo na phandati na calatīti.",
  "atk-s0513a20:1510_4": "Evaṁ vutte macchagaṇo udakaṁ khobhetvā bakaṁ palāpesi.",
  "atk-s0513a20:1511_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā bako kuhako bhikkhu ahosi,",
  "atk-s0513a20:1511_1": "maccharājā pana ahameva ahosi’’nti.",
  "atk-s0513a20:1512_0": "Bakajātakavaṇṇanā chaṭṭhā.",
  "atk-s0513a20:1514_0": " [237] 7. Sāketajātakavaṇṇanā",
  "atk-s0513a20:1515_0": "Konu kho bhagavā hetūti idaṁ satthā sāketaṁ upanissāya viharanto sāketaṁ brāhmaṇaṁ ārabbha kathesi.",
  "atk-s0513a20:1515_1": "Vatthu panettha atītampi paccuppannampi heṭṭhā ekakanipāte (jā. aṭṭha.",
  "atk-s0513a20:1515_2": "1.1.sāketajātakavaṇṇanā) kathitameva.",
  "atk-s0513a20:1515_3": "Tathāgatassa pana vihāraṁ gatakāle bhikkhū ‘‘sineho nāmesa, bhante,",
  "atk-s0513a20:1515_4": "kathaṁ patiṭṭhātī’’ti pucchantā paṭhamaṁ gāthamāhaṁsu –",
  "atk-s0513a20:1516_0": "173.",
  "atk-s0513a20:1517_0": " ‘‘Ko nu kho bhagavā hetu, ekacce idha puggale;",
  "atk-s0513a20:1518_0": "Atīva hadayaṁ nibbāti, cittañcāpi pasīdatī’’ti.",
  "atk-s0513a20:1519_0": "Tassattho – ko nu kho hetu,",
  "atk-s0513a20:1519_1": "yena idhekacce puggale diṭṭhamatteyeva hadayaṁ ativiya nibbāti,",
  "atk-s0513a20:1519_2": "suvāsitassa sītassa udakassa ghaṭasahassena parisittaṁ viya sītalaṁ hoti, ekacce na nibbāti.",
  "atk-s0513a20:1519_3": "Ekacce diṭṭhamatteyeva cittaṁ pasīdati, mudu hoti, pemavasena allīyati, ekacce na allīyatīti.",
  "atk-s0513a20:1520_0": "Atha nesaṁ satthā pemakāraṇaṁ dassento dutiyaṁ gāthamāha –",
  "atk-s0513a20:1521_0": "174.",
  "atk-s0513a20:1522_0": " ‘‘Pubbeva sannivāsena, paccuppannahitena vā;",
  "atk-s0513a20:1523_0": "Evaṁ taṁ jāyate pemaṁ, uppalaṁva yathodake’’ti.",
  "atk-s0513a20:1524_0": "Tassattho – bhikkhave,",
  "atk-s0513a20:1524_1": "pemaṁ nāmetaṁ dvīhi kāraṇehi jāyati,",
  "atk-s0513a20:1524_2": "purimabhave mātā vā pitā vā putto vā dhītā vā bhātā vā bhaginī vā pati vā bhariyā vā sahāyo vā mitto vā hutvā yo yena saddhiṁ ekaṭṭhāne vutthapubbo,",
  "atk-s0513a20:1524_3": "tassa iminā pubbeva sannivāsena bhavantarepi anubandhanto so sineho na vijahati.",
  "atk-s0513a20:1524_4": "Imasmiṁ attabhāve katena paccuppannahitena vā evaṁ taṁ jāyate pemaṁ,",
  "atk-s0513a20:1524_5": "imehi dvīhi kāraṇehi pemaṁ nāma jāyati. Yathā kiṁ? Uppalaṁva yathodaketi. Vā-kārassa rassattaṁ kataṁ. Samuccayatthe cesa vutto,",
  "atk-s0513a20:1524_6": "tasmā uppalañca sesaṁ jalajapupphañca yathā udake jāyamānaṁ dve kāraṇāni nissāya jāyati udakañceva kalalañca,",
  "atk-s0513a20:1524_7": "tathā etehi dvīhi kāraṇehi pemaṁ jāyatīti evamettha attho daṭṭhabbo.",
  "atk-s0513a20:1525_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā brāhmaṇo ca brāhmaṇī ca ime dve janā ahesuṁ,",
  "atk-s0513a20:1525_1": "putto pana ahameva ahosi’’nti.",
  "atk-s0513a20:1526_0": "Sāketajātakavaṇṇanā sattamā.",
  "atk-s0513a20:1528_0": " [238] 8. Ekapadajātakavaṇṇanā",
  "atk-s0513a20:1529_0": "Iṅghaekapadaṁ,",
  "atk-s0513a20:1529_1": "tātāti idaṁ satthā jetavane viharanto ekaṁ kuṭumbikaṁ ārabbha kathesi.",
  "atk-s0513a20:1529_2": "Sāvatthivāsī kiresa kuṭumbiko,",
  "atk-s0513a20:1529_3": "athassa ekadivasaṁ aṅke nisinno putto atthassa dvāraṁ nāma pañhaṁ pucchi. So ‘‘buddhavisayo esa pañho,",
  "atk-s0513a20:1529_4": "na taṁ añño kathetuṁ sakkhissatī’’ti puttaṁ gahetvā jetavanaṁ gantvā satthāraṁ vanditvā ‘‘bhante,",
  "atk-s0513a20:1529_5": "ayaṁ me dārako ūrumhi nisinno atthassa dvāraṁ nāma pañhaṁ pucchi, ahaṁ taṁ ajānanto idhāgato, kathetha, bhante, imaṁ pañha’’nti. Satthā ‘‘na kho, upāsaka,",
  "atk-s0513a20:1529_6": "ayaṁ dārako idāneva atthagavesako,",
  "atk-s0513a20:1529_7": "pubbepi atthagavesakova hutvā imaṁ pañhaṁ paṇḍite pucchi,",
  "atk-s0513a20:1529_8": "porāṇakapaṇḍitāpissa kathesuṁ,",
  "atk-s0513a20:1529_9": "bhavasaṅkhepagatattā pana na sallakkhesī’’ti vatvā tena yācito atītaṁ āhari.",
  "atk-s0513a20:1530_0": "Atīte bārāṇasiyaṁ brahmadatte rajjaṁ kārente bodhisatto seṭṭhikule nibbattitvā vayappatto pitu accayena seṭṭhiṭṭhānaṁ labhi.",
  "atk-s0513a20:1530_1": "Athassa putto daharo kumāro ūrumhi nisīditvā ‘‘tāta,",
  "atk-s0513a20:1530_2": "mayhaṁ ekapadaṁ anekatthanissitaṁ ekaṁ kāraṇaṁ kathethā’’ti pucchanto paṭhamaṁ gāthamāha –",
  "atk-s0513a20:1531_0": "175.",
  "atk-s0513a20:1532_0": " ‘‘Iṅgha ekapadaṁ tāta, anekatthapadassitaṁ;",
  "atk-s0513a20:1533_0": "Kiñci saṅgāhikaṁ brūsi, yenatthe sādhayemase’’ti.",
  "atk-s0513a20:1534_0": "Tattha iṅghāti yācanatthe codanatthe vā nipāto. Ekapadanti ekaṁ kāraṇapadaṁ,",
  "atk-s0513a20:1534_1": "ekaṁ kāraṇūpasañhitaṁ vā byañjanapadaṁ.",
  "atk-s0513a20:1534_2": "Anekatthapadassitanti anekāni atthapadāni kāraṇapadāni nissitaṁ.",
  "atk-s0513a20:1534_3": "Kiñci saṅgāhikaṁ brūsīti kiñci ekapadaṁ bahūnaṁ padānaṁ saṅgāhikaṁ brūhi, ayameva vā pāṭho.",
  "atk-s0513a20:1534_4": "Yenatthe sādhayemaseti yena ekena padena anekatthanissitena mayaṁ attano vuḍḍhiṁ sādheyyāma, taṁ me kathehīti pucchi.",
  "atk-s0513a20:1535_0": "Athassa pitā kathento dutiyaṁ gāthamāha –",
  "atk-s0513a20:1536_0": "176.",
  "atk-s0513a20:1537_0": " ‘‘Dakkheyyekapadaṁ tāta, anekatthapadassitaṁ;",
  "atk-s0513a20:1538_0": "Tañca sīlena saññuttaṁ, khantiyā upapāditaṁ;",
  "atk-s0513a20:1539_0": "Alaṁ mitte sukhāpetuṁ, amittānaṁ dukhāya cā’’ti.",
  "atk-s0513a20:1540_0": "Tattha dakkheyyekapadanti dakkheyyaṁ ekapadaṁ.",
  "atk-s0513a20:1540_1": "Dakkheyyaṁ nāma lābhuppādakassa chekassa kusalassa ñāṇasampayuttaṁ vīriyaṁ.",
  "atk-s0513a20:1540_2": "Anekatthapadassitanti evaṁ vuttappakāraṁ vīriyaṁ anekehi atthapadehi nissitaṁ. Katarehīti? Sīlādīhi.",
  "atk-s0513a20:1540_3": "Teneva ‘‘tañca sīlena saññutta’’ntiādimāha.",
  "atk-s0513a20:1540_4": "Tassattho – tañca panetaṁ vīriyaṁ ācārasīlasampayuttaṁ adhivāsanakhantiyā upetaṁ mitte sukhāpetuṁ amittānañca dukkhāya alaṁ samatthaṁ.",
  "atk-s0513a20:1540_5": "Ko hi nāma lābhuppādakañāṇasampayuttakusalavīriyasamannāgato ācārakhantisampanno mitte sukhāpetuṁ,",
  "atk-s0513a20:1540_6": "amitte vā dukkhāpetuṁ na sakkotīti.",
  "atk-s0513a20:1541_0": "Evaṁ bodhisatto puttassa pañhaṁ kathesi.",
  "atk-s0513a20:1541_1": "Sopi pitu kathitanayeneva attano atthaṁ sādhetvā yathākammaṁ gato.",
  "atk-s0513a20:1542_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:1542_1": "saccapariyosāne pitāputtā sotāpattiphale patiṭṭhitā.",
  "atk-s0513a20:1542_2": "‘‘Tadā putto ayameva putto ahosi,",
  "atk-s0513a20:1542_3": "bārāṇasiseṭṭhi pana ahameva ahosi’’nti.",
  "atk-s0513a20:1543_0": "Ekapadajātakavaṇṇanā aṭṭhamā.",
  "atk-s0513a20:1545_0": " [239] 9. Haritamaṇḍūkajātakavaṇṇanā",
  "atk-s0513a20:1546_0": "Āsīvisampimaṁ santanti idaṁ satthā veḷuvane viharanto ajātasattuṁ ārabbha kathesi.",
  "atk-s0513a20:1546_1": "Kosalarājassa hi pitā mahākosalo bimbisārarañño dhītaraṁ dadamāno dhītu nhānamūlaṁ kāsigāmakaṁ nāma adāsi.",
  "atk-s0513a20:1546_2": "Sā ajātasattunā pitughātakakamme kate rañño sinehena nacirasseva kālamakāsi.",
  "atk-s0513a20:1546_3": "Ajātasattu mātari kālakatāyapi taṁ gāmaṁ bhuñjateva.",
  "atk-s0513a20:1546_4": "Kosalarājā ‘‘pitughātakassa corassa mama kulasantakaṁ gāmaṁ na dassāmī’’ti tena saddhiṁ yujjhati. Kadāci mātulassa jayo hoti, kadāci bhāgineyyassa. Yadā pana ajātasattu jināti,",
  "atk-s0513a20:1546_5": "tadā somanassappatto rathe dhajaṁ ussāpetvā mahantena yasena nagaraṁ pavisati. Yadā pana parājayati,",
  "atk-s0513a20:1546_6": "tadā domanassappatto kañci ajānāpetvāva pavisati.",
  "atk-s0513a20:1546_7": "Athekadivasaṁ dhammasabhāyaṁ bhikkhū kathaṁ samuṭṭhāpesuṁ ‘‘āvuso,",
  "atk-s0513a20:1546_8": "ajātasattu mātulaṁ jinitvā tussati,",
  "atk-s0513a20:1546_9": "parājito domanassappatto hotī’’ti.",
  "atk-s0513a20:1546_10": "Satthā āgantvā ‘‘kāya nuttha, bhikkhave,",
  "atk-s0513a20:1546_11": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa jinitvā tussati,",
  "atk-s0513a20:1546_12": "parājito domanassappatto hotī’’ti vatvā atītaṁ āhari.",
  "atk-s0513a20:1547_0": "Atīte bārāṇasiyaṁ brahmadatte rajjaṁ kārente bodhisatto nīlamaṇḍūkayoniyaṁ nibbatti.",
  "atk-s0513a20:1547_1": "Tadā manussā nadīkandarādīsu tattha tattha macche gahaṇatthāya kumīnāni oḍḍesuṁ.",
  "atk-s0513a20:1547_2": "Ekasmiṁ kumīne bahū macchā pavisiṁsu.",
  "atk-s0513a20:1547_3": "Atheko udakāsīviso macche khādanto taṁ kumīnaṁ pāvisi,",
  "atk-s0513a20:1547_4": "bahū macchā ekato hutvā taṁ khādantā ekalohitaṁ akaṁsu.",
  "atk-s0513a20:1547_5": "So paṭisaraṇaṁ apassanto maraṇabhayatajjito kumīnamukhena nikkhamitvā vedanāppatto udakapariyante nipajji.",
  "atk-s0513a20:1547_6": "Nīlamaṇḍūkopi tasmiṁ khaṇe uppatitvā kumīnasūlamatthake nipanno hoti.",
  "atk-s0513a20:1547_7": "Āsīviso vinicchayaṭṭhānaṁ alabhanto tattha nipannaṁ taṁ disvā ‘‘samma nīlamaṇḍūka,",
  "atk-s0513a20:1547_8": "imesaṁ macchānaṁ kiriyā ruccati tuyha’’nti pucchanto paṭhamaṁ gāthamāha –",
  "atk-s0513a20:1548_0": "177.",
  "atk-s0513a20:1549_0": " ‘‘Āsīvisampi maṁ santaṁ, paviṭṭhaṁ kumināmukhaṁ;",
  "atk-s0513a20:1550_0": "Ruccate haritāmātā, yaṁ maṁ khādanti macchakā’’ti.",
  "atk-s0513a20:1551_0": "Tattha āsīvisampi maṁ santanti maṁ āgatavisaṁ samānaṁ. Ruccate haritāmātā,",
  "atk-s0513a20:1551_1": "yaṁ maṁ khādanti macchakāti etaṁ tava ruccati haritamaṇḍūkaputtāti vadati.",
  "atk-s0513a20:1552_0": "Atha naṁ haritamaṇḍūko ‘‘āma, samma, ruccatī’’ti. ‘‘Kiṁkāraṇā’’ti?",
  "atk-s0513a20:1552_1": "‘‘Sace tvampi tava padesaṁ āgate macche khādasi,",
  "atk-s0513a20:1552_2": "macchāpi attano padesaṁ āgataṁ taṁ khādanti,",
  "atk-s0513a20:1552_3": "attano visaye padese gocarabhūmiyaṁ abalavā nāma natthī’’ti vatvā dutiyaṁ gāthamāha –",
  "atk-s0513a20:1553_0": "178.",
  "atk-s0513a20:1554_0": " ‘‘Vilumpateva puriso, yāvassa upakappati;",
  "atk-s0513a20:1555_0": "Yadā caññe vilumpanti, so vilutto vilumpatī’’ti.",
  "atk-s0513a20:1556_0": "Tattha vilumpateva puriso,",
  "atk-s0513a20:1556_1": "yāvassa upakappatīti yāva assa purisassa issariyaṁ upakappati ijjhati pavattati, tāva so aññaṁ vilumpatiyeva.",
  "atk-s0513a20:1556_2": "‘‘Yāva so upakappatī’’tipi pāṭho ,",
  "atk-s0513a20:1556_3": "yattakaṁ kālaṁ so puriso sakkoti vilumpitunti attho.",
  "atk-s0513a20:1556_4": "Yadā caññe vilumpantīti yadā ca aññe issarā hutvā vilumpanti.",
  "atk-s0513a20:1556_5": "So vilutto vilumpatīti atha so vilumpako aññehi vilumpati. ‘‘Vilumpate’’tipi pāṭho, ayamevattho. ‘‘Vilumpana’’ntipi paṭhanti, tassattho na sameti.",
  "atk-s0513a20:1556_6": "Evaṁ ‘‘vilumpako puna vilumpaṁ pāpuṇātī’’ti bodhisattena aḍḍe vinicchite udakāsīvisassa dubbalabhāvaṁ ñatvā ‘‘paccāmittaṁ gaṇhissāmā’’ti macchagaṇā kumīnamukhā nikkhamitvā tattheva naṁ jīvitakkhayaṁ pāpetvā pakkamuṁ.",
  "atk-s0513a20:1557_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā udakāsīviso ajātasattu ahosi,",
  "atk-s0513a20:1557_1": "nīlamaṇḍūko pana ahameva ahosi’’nti.",
  "atk-s0513a20:1558_0": "Haritamaṇḍūkajātakavaṇṇanā navamā.",
  "atk-s0513a20:1560_0": " [240] 10. Mahāpiṅgalajātakavaṇṇanā",
  "atk-s0513a20:1561_0": "Sabbo janoti idaṁ satthā jetavane viharanto devadattaṁ ārabbha kathesi.",
  "atk-s0513a20:1561_1": "Devadatte satthari āghātaṁ bandhitvā navamāsaccayena jetavanadvārakoṭṭhake pathaviyaṁ nimugge jetavanavāsino ca sakalaraṭṭhavāsino ca ‘‘buddhapaṭikaṇṭako devadatto pathaviyā gilito,",
  "atk-s0513a20:1561_2": "nihatapaccāmitto dāni sammāsambuddho jāto’’ti tuṭṭhahaṭṭhā ahesuṁ.",
  "atk-s0513a20:1561_3": "Tesaṁ kathaṁ sutvā paramparaghosena sakalajambudīpavāsino yakkhabhūtadevagaṇā ca tuṭṭhahaṭṭhā eva ahesuṁ.",
  "atk-s0513a20:1561_4": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1561_5": "devadatte pathaviyaṁ nimugge ‘buddhapaṭikaṇṭako devadatto pathaviyā gilito’ti mahājano attamano jāto’’ti.",
  "atk-s0513a20:1561_6": "Satthā āgantvā ‘‘kāya nuttha, bhikkhave,",
  "atk-s0513a20:1561_7": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1561_8": "idāneva devadatte mate mahājano tussati ceva hasati ca,",
  "atk-s0513a20:1561_9": "pubbepi tussi ceva hasi cā’’ti vatvā atītaṁ āhari.",
  "atk-s0513a20:1562_0": "Atīte bārāṇasiyaṁ mahāpiṅgalo nāma rājā adhammena visamena rajjaṁ kāresi,",
  "atk-s0513a20:1562_1": "chandādivasena pāpakammāni karonto daṇḍabalijaṅghakahāpaṇādiggahaṇena ucchuyante ucchuṁ viya mahājanaṁ pīḷesi kakkhaḷo pharuso sāhasiko,",
  "atk-s0513a20:1562_2": "paresu anuddayāmattampi nāmassa natthi,",
  "atk-s0513a20:1562_3": "gehe itthīnampi puttadhītānampi amaccabrāhmaṇagahapatikādīnampi appiyo amanāpo, akkhimhi patitarajaṁ viya, bhattapiṇḍe sakkharā viya,",
  "atk-s0513a20:1562_4": "paṇhiṁ vijjhitvā paviṭṭhakaṇṭako viya ca ahosi .",
  "atk-s0513a20:1562_5": "Tadā bodhisatto mahāpiṅgalassa putto hutvā nibbatti.",
  "atk-s0513a20:1562_6": "Mahāpiṅgalo dīgharattaṁ rajjaṁ kāretvā kālamakāsi.",
  "atk-s0513a20:1562_7": "Tasmiṁ kālakate sakalabārāṇasivāsino haṭṭhatuṭṭhā mahāhasitaṁ hasitvā dārūnaṁ sakaṭasahassena mahāpiṅgalaṁ jhāpetvā anekehi ghaṭasahassehi āḷāhanaṁ nibbāpetvā bodhisattaṁ rajje abhisiñcitvā ‘‘dhammiko no rājā laddho’’ti haṭṭhatuṭṭhā nagare ussavabheriṁ carāpetvā samussitadhajapaṭākaṁ nagaraṁ alaṅkaritvā dvāre dvāre maṇḍapaṁ kāretvā vippakiṇṇalājakusumamaṇḍitatalesu alaṅkatamaṇḍapesu nisīditvā khādiṁsu ceva piviṁsu ca.",
  "atk-s0513a20:1563_0": "Bodhisattopi alaṅkate mahātale samussitasetacchattassa pallaṅkavarassa majjhe mahāyasaṁ anubhavanto nisīdi.",
  "atk-s0513a20:1563_1": "Amaccā ca brāhmaṇagahapatiraṭṭhikadovārikādayo ca rājānaṁ parivāretvā aṭṭhaṁsu.",
  "atk-s0513a20:1563_2": "Atheko dovāriko nātidūre ṭhatvā assasanto passasanto parodi.",
  "atk-s0513a20:1563_3": "Bodhisatto taṁ disvā ‘‘samma dovārika,",
  "atk-s0513a20:1563_4": "mama pitari kālakate sabbe tuṭṭhapahaṭṭhā ussavaṁ kīḷantā vicaranti, tvaṁ pana rodamāno ṭhito ,",
  "atk-s0513a20:1563_5": "kiṁ nu kho mama pitā taveva piyo ahosi manāpo’’ti pucchanto paṭhamaṁ gāthamāha –",
  "atk-s0513a20:1564_0": "179.",
  "atk-s0513a20:1565_0": "‘‘Sabbo jano hiṁsito piṅgalena,",
  "atk-s0513a20:1565_1": "tasmiṁ mate paccayā vedayanti;",
  "atk-s0513a20:1566_0": "Piyo nu te āsi akaṇhanetto,",
  "atk-s0513a20:1566_1": "kasmā nu tvaṁ rodasi dvārapālā’’ti.",
  "atk-s0513a20:1567_0": "Tattha hiṁsitoti nānappakārehi daṇḍabaliādīhi pīḷito. Piṅgalenāti piṅgalakkhena.",
  "atk-s0513a20:1567_1": "Tassa kira dvepi akkhīni nibbiddhapiṅgalāni biḷārakkhivaṇṇāni ahesuṁ,",
  "atk-s0513a20:1567_2": "tenevassa ‘‘piṅgalo’’ti nāmaṁ akaṁsu.",
  "atk-s0513a20:1567_3": "Paccayā vedayantīti pītiyo pavedayanti. Akaṇhanettoti piṅgalanetto.",
  "atk-s0513a20:1567_4": "Kasmā nu tvanti kena nu kāraṇena tvaṁ rodasi.",
  "atk-s0513a20:1567_5": "Aṭṭhakathāyaṁ pana ‘‘kasmā tuva’’nti pāṭho.",
  "atk-s0513a20:1568_0": "So tassa vacanaṁ sutvā ‘‘nāhaṁ, mahārāja,",
  "atk-s0513a20:1568_1": "‘mahāpiṅgalo mato’ti sokena rodāmi, sīsassa me sukhaṁ jātaṁ.",
  "atk-s0513a20:1568_2": "Piṅgalarājā hi pāsādā otaranto ca ārohanto ca kammāramuṭṭhikāya paharanto viya mayhaṁ sīse aṭṭhaṭṭha khaṭake deti,",
  "atk-s0513a20:1568_3": "so paralokaṁ gantvāpi mama sīse dadamāno viya nirayapālānampi yamassapi sīle khaṭake dassati,",
  "atk-s0513a20:1568_4": "atha naṁ te ‘ativiya ayaṁ amhe bādhatī’ti puna idheva ānetvā vissajjeyyuṁ,",
  "atk-s0513a20:1568_5": "atha me so punapi sīse khaṭake dadeyyāti bhayenāhaṁ rodāmī’’ti imamatthaṁ pakāsento dutiyaṁ gāthamāha –",
  "atk-s0513a20:1569_0": "180.",
  "atk-s0513a20:1570_0": " ‘‘Na me piyo āsi akaṇhanetto, bhāyāmi paccāgamanāya tassa;",
  "atk-s0513a20:1571_0": "Ito gato hiṁseyya maccurājaṁ,",
  "atk-s0513a20:1571_1": "so hiṁsito āneyya puna idhā’’ti.",
  "atk-s0513a20:1572_0": "Atha naṁ bodhisatto ‘‘so rājā dārūnaṁ vāhasahassena daḍḍho udakaghaṭasatehi sitto,",
  "atk-s0513a20:1572_1": "sāpissa āḷāhanabhūmi samantato khatā,",
  "atk-s0513a20:1572_2": "pakatiyāpi ca paralokaṁ gatā nāma aññattha gativasā puna teneva sarīrena nāgacchanti,",
  "atk-s0513a20:1572_3": "mā tvaṁ bhāyī’’ti taṁ samassāsento imaṁ gāthamāha –",
  "atk-s0513a20:1573_0": "181.",
  "atk-s0513a20:1574_0": " ‘‘Daḍḍho vāhasahassehi, sitto ghaṭasatehi so;",
  "atk-s0513a20:1575_0": "Parikkhatā ca sā bhūmi, mā bhāyi nāgamissatī’’ti.",
  "atk-s0513a20:1576_0": "Tato paṭṭhāya dovāriko assāsaṁ paṭilabhi.",
  "atk-s0513a20:1576_1": "Bodhisatto dhammena rajjaṁ kāretvā dānādīni puññāni katvā yathākammaṁ gato.",
  "atk-s0513a20:1577_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā mahāpiṅgalo devadatto ahosi,",
  "atk-s0513a20:1577_1": "putto pana ahameva ahosi’’nti.",
  "atk-s0513a20:1578_0": "Mahāpiṅgalajātakavaṇṇanā dasamā.",
  "atk-s0513a20:1579_0": "Upāhanavaggo navamo.",
  "atk-s0513a20:1580_0": "Tassuddānaṁ –",
  "atk-s0513a20:1581_0": "Upāhanaṁ vīṇāthūṇaṁ, vikaṇṇakaṁ asitābhu;",
  "atk-s0513a20:1582_0": "Vacchanakhaṁ bakañceva, sāketañca ekapadaṁ;",
  "atk-s0513a20:1583_0": "Haritamātu piṅgalaṁ.",
  "atk-s0513a20:1584_0": "10. Siṅgālavaggo",
  "atk-s0513a20:1586_0": " [241] 1. Sabbadāṭhajātakavaṇṇanā",
  "atk-s0513a20:1587_0": "Siṅgālomānatthaddhoti idaṁ satthā veḷuvane viharanto devadattaṁ ārabbha kathesi.",
  "atk-s0513a20:1587_1": "Devadatto ajātasattuṁ pasādetvā uppāditaṁ lābhasakkāraṁ ciraṭṭhitikaṁ kātuṁ nāsakkhi,",
  "atk-s0513a20:1587_2": "nāḷāgiripayojane pāṭihāriyassa diṭṭhakālato paṭṭhāya tassa so lābhasakkāro antaradhāyi.",
  "atk-s0513a20:1587_3": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1587_4": "devadatto lābhasakkāraṁ uppādetvā ciraṭṭhitikaṁ kātuṁ nāsakkhī’’ti.",
  "atk-s0513a20:1587_5": "Satthā āgantvā ‘‘kāya nuttha, bhikkhave,",
  "atk-s0513a20:1587_6": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1587_7": "devadatto idāneva attano uppannaṁ lābhasakkāraṁ antaradhāpeti,",
  "atk-s0513a20:1587_8": "pubbepi antaradhāpesiyevā’’ti vatvā atītaṁ āhari.",
  "atk-s0513a20:1588_0": "Atīte bārāṇasiyaṁ brahmadatte rajjaṁ kārente bodhisatto tassa purohito ahosi tiṇṇaṁ vedānaṁ aṭṭhārasannañca sippānaṁ pāraṁ gato.",
  "atk-s0513a20:1588_1": "So pathavījayamantaṁ nāma jānāti.",
  "atk-s0513a20:1588_2": "Pathavījayamantoti āvaṭṭanamanto vuccati.",
  "atk-s0513a20:1588_3": "Athekadivasaṁ bodhisatto ‘‘taṁ mantaṁ sajjhāyissāmī’’ti ekasmiṁ aṅgaṇaṭṭhāne piṭṭhipāsāṇe nisīditvā sajjhāyamakāsi.",
  "atk-s0513a20:1588_4": "Taṁ kira mantaṁ aññavihitaṁ dhitivirahitaṁ sāvetuṁ na sakkā,",
  "atk-s0513a20:1588_5": "tasmā naṁ so tathārūpe ṭhāne sajjhāyati.",
  "atk-s0513a20:1588_6": "Athassa sajjhāyanakāle eko siṅgālo ekasmiṁ bile nipanno taṁ mantaṁ sutvāva paguṇamakāsi.",
  "atk-s0513a20:1588_7": "So kira anantarātīte attabhāve paguṇapathavījayamanto eko brāhmaṇo ahosi.",
  "atk-s0513a20:1588_8": "Bodhisatto sajjhāyaṁ katvā uṭṭhāya ‘‘paguṇo vata me ayaṁ manto’’ti āha.",
  "atk-s0513a20:1588_9": "Siṅgālo bilā nikkhamitvā ‘‘ambho brāhmaṇa,",
  "atk-s0513a20:1588_10": "ayaṁ manto tayāpi mameva paguṇataro’’ti vatvā palāyi.",
  "atk-s0513a20:1588_11": "Bodhisatto ‘‘ayaṁ siṅgālo mahantaṁ akusalaṁ karissatī’’ti ‘‘gaṇhatha gaṇhathā’’ti thokaṁ anubandhi.",
  "atk-s0513a20:1588_12": "Siṅgālo palāyitvā araññaṁ pāvisi.",
  "atk-s0513a20:1589_0": "So gantvā ekaṁ siṅgāliṁ thokaṁ sarīre ḍaṁsi, ‘‘kiṁ,",
  "atk-s0513a20:1589_1": "sāmī’’ti ca vutte ‘‘mayhaṁ jānāsi na jānāsī’’ti āha. Sā ‘‘āma, jānāmī’’ti sampaṭicchi.",
  "atk-s0513a20:1589_2": "So pathavījayamantaṁ parivattetvā anekāni siṅgālasatāni āṇāpetvā sabbepi hatthiassasīhabyagghasūkaramigādayo catuppade attano santike akāsi.",
  "atk-s0513a20:1589_3": "Katvā ca pana sabbadāṭho nāma rājā hutvā ekaṁ siṅgāliṁ aggamahesiṁ akāsi.",
  "atk-s0513a20:1589_4": "Dvinnaṁ hatthīnaṁ piṭṭhe sīho tiṭṭhati,",
  "atk-s0513a20:1589_5": "sīhapiṭṭhe sabbadāṭho siṅgālo rājā siṅgāliyā aggamahesiyā saddhiṁ nisīdati, mahanto yaso ahosi.",
  "atk-s0513a20:1589_6": "So yasamahantena pamajjitvā mānaṁ uppādetvā ‘‘bārāṇasirajjaṁ gaṇhissāmī’’ti sabbacatuppadaparivuto bārāṇasiyā avidūraṭṭhānaṁ sampāpuṇi, parisā dvādasayojanā ahosi.",
  "atk-s0513a20:1589_7": "So avidūre ṭhitoyeva ‘‘rajjaṁ vā detu,",
  "atk-s0513a20:1589_8": "yuddhaṁ vā’’ti rañño sāsanaṁ pesesi.",
  "atk-s0513a20:1589_9": "Bārāṇasivāsino bhītatasitā nagaradvārāni pidahitvā aṭṭhaṁsu.",
  "atk-s0513a20:1590_0": "Bodhisatto rājānaṁ upasaṅkamitvā ‘‘mā bhāyi, mahārāja,",
  "atk-s0513a20:1590_1": "sabbadāṭhasiṅgālena saddhiṁ yuddhaṁ mama bhāro,",
  "atk-s0513a20:1590_2": "ṭhapetvā maṁ añño tena saddhiṁ yujjhituṁ samattho nāma natthī’’ti rājānañca nāgare ca samassāsetvā ‘‘kinti katvā nu kho sabbadāṭho rajjaṁ gahessati,",
  "atk-s0513a20:1590_3": "pucchissāmi tāva na’’nti dvāraṭṭālakaṁ abhiruhitvā ‘‘samma sabbadāṭha,",
  "atk-s0513a20:1590_4": "kinti katvā imaṁ rajjaṁ gaṇhissasī’’ti pucchi.",
  "atk-s0513a20:1590_5": "‘‘Sīhanādaṁ nadāpetvā mahājanaṁ saddena santāsetvā gaṇhissāmī’’ti.",
  "atk-s0513a20:1590_6": "Bodhisatto ‘‘attheta’’nti ñatvā aṭṭālakā oruyha ‘‘sakaladvādasayojanikabārāṇasinagaravāsino kaṇṇacchiddāni māsapiṭṭhena lañjantū’’ti bheriṁ carāpesi.",
  "atk-s0513a20:1590_7": "Mahājano bheriyā āṇaṁ sutvā antamaso biḷāle upādāya sabbacatuppadānañceva attano ca kaṇṇacchiddāni yathā parassa saddaṁ sotuṁ na sakkā, evaṁ māsapiṭṭhena lañji.",
  "atk-s0513a20:1591_0": "Atha bodhisatto puna aṭṭālakaṁ abhiruhitvā ‘‘sabbadāṭhā’’ti āha. ‘‘Kiṁ, brāhmaṇā’’ti?",
  "atk-s0513a20:1591_1": "‘‘Imaṁ rajjaṁ kinti katvā gaṇhissasī’’ti?",
  "atk-s0513a20:1591_2": "‘‘Sīhanādaṁ nadāpetvā manusse tāsetvā jīvitakkhayaṁ pāpetvā gaṇhissāmī’’ti.",
  "atk-s0513a20:1591_3": "‘‘Sīhanādaṁ nadāpetuṁ na sakkhissasi.",
  "atk-s0513a20:1591_4": "Jātisampannā hi surattahatthapādā kesarasīharājāno tādisassa jarasiṅgālassa āṇaṁ na karissantī’’ti.",
  "atk-s0513a20:1591_5": "Siṅgālo mānatthaddho hutvā ‘‘aññe tāva sīhā tiṭṭhantu, yassāhaṁ piṭṭhe nisinno, taññeva nadāpessāmī’’ti āha. ‘‘Tena hi nadāpehi, yadi sakkosī’’ti. So yasmiṁ sīhe nisinno,",
  "atk-s0513a20:1591_6": "tassa ‘‘nadāhī’’ti pādena saññaṁ adāsi.",
  "atk-s0513a20:1591_7": "Sīho hatthikumbhe mukhaṁ uppīḷetvā tikkhattuṁ appaṭivattiyaṁ sīhanādaṁ nadi.",
  "atk-s0513a20:1591_8": "Hatthī santāsappattā hutvā siṅgālaṁ pādamūle pātetvā pādenassa sīsaṁ akkamitvā cuṇṇavicuṇṇaṁ akaṁsu,",
  "atk-s0513a20:1591_9": "sabbadāṭho tattheva jīvitakkhayaṁ patto.",
  "atk-s0513a20:1591_10": "Tepi hatthī sīhanādaṁ sutvā maraṇabhayatajjitā aññamaññaṁ ovijjhitvā tattheva jīvitakkhayaṁ pāpuṇiṁsu,",
  "atk-s0513a20:1591_11": "ṭhapetvā sīhe sesāpi migasūkarādayo sasabiḷārapariyosānā sabbe catuppādā tattheva jīvitakkhayaṁ pāpuṇiṁsu.",
  "atk-s0513a20:1591_12": "Sīhā palāyitvā araññaṁ pavisiṁsu,",
  "atk-s0513a20:1591_13": "dvādasayojaniko maṁsarāsi ahosi.",
  "atk-s0513a20:1591_14": "Bodhisatto aṭṭālakā otaritvā nagaradvārāni vivarāpetvā ‘‘sabbe attano kaṇṇesu māsapiṭṭhaṁ apanetvā maṁsatthikā maṁsaṁ āharantū’’ti nagare bheriṁ carāpesi.",
  "atk-s0513a20:1591_15": "Manussā allamaṁsaṁ khāditvā sesaṁ sukkhāpetvā vallūramakaṁsu.",
  "atk-s0513a20:1591_16": "Tasmiṁ kira kāle vallūrakaraṇaṁ udapādīti vadanti.",
  "atk-s0513a20:1592_0": "Satthā imaṁ dhammadesanaṁ āharitvā imā abhisambuddhagāthā vatvā jātakaṁ samodhānesi –",
  "atk-s0513a20:1593_0": "182.",
  "atk-s0513a20:1594_0": " ‘‘Siṅgālo mānatthaddho ca, parivārena atthiko;",
  "atk-s0513a20:1595_0": "Pāpuṇi mahatiṁ bhūmiṁ, rājāsi sabbadāṭhinaṁ.",
  "atk-s0513a20:1596_0": "183.",
  "atk-s0513a20:1597_0": " ‘‘Evameva manussesu, yo hoti parivāravā;",
  "atk-s0513a20:1598_0": "So hi tattha mahā hoti, siṅgālo viya dāṭhina’’nti.",
  "atk-s0513a20:1599_0": "Tattha mānatthaddhoti parivāraṁ nissāya uppannena mānena thaddho.",
  "atk-s0513a20:1599_1": "Parivārena atthikoti uttarimpi parivārena atthiko hutvā.",
  "atk-s0513a20:1599_2": "Mahatiṁ bhūminti mahantaṁ sampattiṁ.",
  "atk-s0513a20:1599_3": "Rājāsi sabbadāṭhinanti sabbesaṁ dāṭhīnaṁ rājā āsi.",
  "atk-s0513a20:1599_4": "So hi tattha mahā hotīti so parivārasampanno puriso tesu parivāresu mahā nāma hoti.",
  "atk-s0513a20:1599_5": "Siṅgālo viya dāṭhinanti yathā siṅgālo dāṭhīnaṁ mahā ahosi, evaṁ mahā hoti,",
  "atk-s0513a20:1599_6": "atha so siṅgālo viya pamādaṁ āpajjitvā taṁ parivāraṁ nissāya vināsaṁ pāpuṇātīti.",
  "atk-s0513a20:1600_0": "‘‘Tadā siṅgālo devadatto ahosi, rājā sāriputto,",
  "atk-s0513a20:1600_1": "purohito pana ahameva ahosi’’nti.",
  "atk-s0513a20:1601_0": "Sabbadāṭhajātakavaṇṇanā paṭhamā.",
  "atk-s0513a20:1603_0": " [242] 2. Sunakhajātakavaṇṇanā",
  "atk-s0513a20:1604_0": "Bālo vatāyaṁ sunakhoti idaṁ satthā jetavane viharanto ambaṇakoṭṭhake āsanasālāya bhattabhuñjanasunakhaṁ ārabbha kathesi.",
  "atk-s0513a20:1604_1": "Taṁ kira jātakālato paṭṭhāya pānīyahārakā gahetvā tattha posesuṁ.",
  "atk-s0513a20:1604_2": "So aparabhāge tattha bhattaṁ bhuñjanto thūlasarīro ahosi.",
  "atk-s0513a20:1604_3": "Athekadivasaṁ eko gāmavāsī puriso taṁ ṭhānaṁ patto sunakhaṁ disvā pānīyahārakānaṁ uttarisāṭakañca kahāpaṇañca datvā gaddūlena bandhitvā taṁ ādāya pakkāmi.",
  "atk-s0513a20:1604_4": "So gahetvā nīyamāno na vassi,",
  "atk-s0513a20:1604_5": "dinnaṁ dinnaṁ khādanto pacchato pacchato agamāsi.",
  "atk-s0513a20:1604_6": "Atha so puriso ‘‘ayaṁ idāni maṁ piyāyatī’’ti gaddūlaṁ mocesi,",
  "atk-s0513a20:1604_7": "so vissaṭṭhamatto ekavegena āsanasālameva gato.",
  "atk-s0513a20:1604_8": "Bhikkhū taṁ disvā tena gatakāraṇaṁ jānitvā sāyanhasamaye dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1604_9": "āsanasālāya sunakho bandhanamokkhakusalo vissaṭṭhamattova puna āgato’’ti.",
  "atk-s0513a20:1604_10": "Satthā āgantvā ‘‘kāya nuttha, bhikkhave,",
  "atk-s0513a20:1604_11": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1604_12": "so sunakho idāneva bandhanamokkhakusalo,",
  "atk-s0513a20:1604_13": "pubbepi kusaloyevā’’ti vatvā atītaṁ āhari.",
  "atk-s0513a20:1605_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe ekasmiṁ mahābhogakule nibbattitvā vayappatto gharāvāsaṁ aggahesi.",
  "atk-s0513a20:1605_1": "Tadā bārāṇasiyaṁ ekassa manussassa sunakho ahosi,",
  "atk-s0513a20:1605_2": "so piṇḍibhattaṁ labhanto thūlasarīro jāto.",
  "atk-s0513a20:1605_3": "Atheko gāmavāsī bārāṇasiṁ āgato taṁ sunakhaṁ disvā tassa manussassa uttarisāṭakañca kahāpaṇañca datvā sunakhaṁ gahetvā cammayottena bandhitvā yottakoṭiyaṁ gahetvā gacchanto aṭavimukhe ekaṁ sālaṁ pavisitvā sunakhaṁ bandhitvā phalake nipajjitvā niddaṁ okkami.",
  "atk-s0513a20:1605_4": "Tasmiṁ kāle bodhisatto kenacideva karaṇīyena aṭaviṁ paṭipanno taṁ sunakhaṁ yottena bandhitvā ṭhapitaṁ disvā paṭhamaṁ gāthamāha –",
  "atk-s0513a20:1606_0": "184.",
  "atk-s0513a20:1607_0": " ‘‘Bālo vatāyaṁ sunakho, yo varattaṁ na khādati;",
  "atk-s0513a20:1608_0": "Bandhanā ca pamuñceyya, asito ca gharaṁ vaje’’ti.",
  "atk-s0513a20:1609_0": "Tattha pamuñceyyāti pamoceyya, ayameva vā pāṭho.",
  "atk-s0513a20:1609_1": "Asito ca gharaṁ vajeti asito suhito hutvā attano vasanaṭṭhānaṁ gaccheyya.",
  "atk-s0513a20:1610_0": "Taṁ sutvā sunakho dutiyaṁ gāthamāha –",
  "atk-s0513a20:1611_0": "185.",
  "atk-s0513a20:1612_0": " ‘‘Aṭṭhitaṁ me manasmiṁ me, atho me hadaye kataṁ;",
  "atk-s0513a20:1613_0": "Kālañca paṭikaṅkhāmi, yāva passupatū jano’’ti.",
  "atk-s0513a20:1614_0": "Tattha aṭṭhitaṁ me manasmiṁ meti yaṁ tumhe kathetha, taṁ mayā adhiṭṭhitameva, manasmiṁyeva me etaṁ.",
  "atk-s0513a20:1614_1": "Atho me hadaye katanti atha ca pana me tumhākaṁ vacanaṁ hadaye katameva.",
  "atk-s0513a20:1614_2": "Kālañca paṭikaṅkhāmīti kālaṁ paṭimānemi.",
  "atk-s0513a20:1614_3": "Yāva passupatū janoti yāvāyaṁ mahājano pasupatu niddaṁ okkamatu, tāvāhaṁ kālaṁ paṭimānemi .",
  "atk-s0513a20:1614_4": "Itarathā hi ‘‘ayaṁ sunakho palāyatī’’ti ravo uppajjeyya,",
  "atk-s0513a20:1614_5": "tasmā rattibhāge sabbesaṁ suttakāle cammayottaṁ khāditvā palāyissāmīti.",
  "atk-s0513a20:1614_6": "So evaṁ vatvā mahājane niddaṁ okkante yottaṁ khāditvā suhito hutvā palāyitvā attano sāmikānaṁ gharameva gato.",
  "atk-s0513a20:1615_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā sunakhova etarahi sunakho,",
  "atk-s0513a20:1615_1": "paṇḍitapuriso pana ahameva ahosi’’nti.",
  "atk-s0513a20:1616_0": "Sunakhajātakavaṇṇanā dutiyā.",
  "atk-s0513a20:1618_0": " [243] 3. Guttilajātakavaṇṇanā",
  "atk-s0513a20:1619_0": "Sattatantiṁ sumadhuranti idaṁ satthā veḷuvane viharanto devadattaṁ ārabbha kathesi.",
  "atk-s0513a20:1619_1": "Tasmiñhi kāle bhikkhū devadattaṁ āhaṁsu – ‘‘āvuso devadatta,",
  "atk-s0513a20:1619_2": "sammāsambuddho tuyhaṁ ācariyo,",
  "atk-s0513a20:1619_3": "tvaṁ sammāsambuddhaṁ nissāya tīṇi piṭakāni uggaṇhi, cattāri jhānāni uppādesi,",
  "atk-s0513a20:1619_4": "ācariyassa nāma paṭisattunā bhavituṁ na yutta’’nti. Devadatto ‘‘kiṁ pana me, āvuso, samaṇo gotamo ācariyo,",
  "atk-s0513a20:1619_5": "nanu mayā attano baleneva tīṇi piṭakāni uggahitāni,",
  "atk-s0513a20:1619_6": "cattāri jhānāni uppāditānī’’ti ācariyaṁ paccakkhāsi.",
  "atk-s0513a20:1619_7": "Bhikkhū dhammasabhāyaṁ kathaṁ samuṭṭhāpesuṁ ‘‘āvuso,",
  "atk-s0513a20:1619_8": "devadatto ācariyaṁ paccakkhāya sammāsambuddhassa paṭisattu hutvā mahāvināsaṁ patto’’ti.",
  "atk-s0513a20:1619_9": "Satthā āgantvā ‘‘kāya nuttha, bhikkhave,",
  "atk-s0513a20:1619_10": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a20:1619_11": "devadatto idāneva ācariyaṁ paccakkhāya mama paṭisattu hutvā vināsaṁ pāpuṇāti,",
  "atk-s0513a20:1619_12": "pubbepi pattoyevā’’ti vatvā atītaṁ āhari.",
  "atk-s0513a20:1620_0": "Atīte bārāṇasiyaṁ brahmadatte rajjaṁ kārente bodhisatto gandhabbakule nibbatti,",
  "atk-s0513a20:1620_1": "‘‘guttilakumāro’’tissa nāmaṁ akaṁsu.",
  "atk-s0513a20:1620_2": "So vayappatto gandhabbasippe nipphattiṁ patvā guttilagandhabbo nāma sakalajambudīpe aggagandhabbo ahosi.",
  "atk-s0513a20:1620_3": "So dārābharaṇaṁ akatvā andhe mātāpitaro posesi.",
  "atk-s0513a20:1620_4": "Tadā bārāṇasivāsino vāṇijā vaṇijjāya ujjeninagaraṁ gantvā ussave ghuṭṭhe chandakaṁ saṁharitvā bahuṁ mālāgandhavilepanañca khajjabhojjādīni ca ādāya kīḷanaṭṭhāne sannipatitvā ‘‘vetanaṁ datvā ekaṁ gandhabbaṁ ānethā’’ti āhaṁsu.",
  "atk-s0513a20:1620_5": "Tena ca samayena ujjeniyaṁ mūsilo nāma jeṭṭhagandhabbo hoti,",
  "atk-s0513a20:1620_6": "te taṁ pakkosāpetvā attano gandhabbaṁ kāresuṁ.",
  "atk-s0513a20:1621_0": "Mūsilo vīṇaṁ vādanto vīṇaṁ uttamamucchanāya mucchitvā vādesi.",
  "atk-s0513a20:1621_1": "Tesaṁ guttilagandhabbassa gandhabbe jātaparicayānaṁ tassa gandhabbaṁ kilañjakaṇḍūvanaṁ viya hutvā upaṭṭhāsi,",
  "atk-s0513a20:1621_2": "ekopi pahaṭṭhākāraṁ na dassesi.",
  "atk-s0513a20:1621_3": "Mūsilo tesu tuṭṭhākāraṁ adassentesu ‘‘atikharaṁ katvā vādemi maññe’’ti majjhimamucchanāya mucchitvā majjhimasarena vādesi,",
  "atk-s0513a20:1621_4": "te tatthapi majjhattāva ahesuṁ.",
  "atk-s0513a20:1621_5": "Atha so ‘‘ime na kiñci jānanti maññe’’ti sayampi ajānanako viya hutvā tantiyo sithile vādesi, te tatthapi na kiñci āhaṁsu.",
  "atk-s0513a20:1621_6": "Atha ne mūsilo ‘‘ambho vāṇijā,",
  "atk-s0513a20:1621_7": "kiṁ nu kho mayi vīṇaṁ vādente tumhe na tussathā’’ti.",
  "atk-s0513a20:1621_8": "‘‘Kiṁ pana tvaṁ vīṇaṁ vādesi,",
  "atk-s0513a20:1621_9": "mayañhi ‘ayaṁ vīṇaṁ mucchetī’ti saññaṁ akarimhā’’ti.",
  "atk-s0513a20:1621_10": "‘‘Kiṁ pana tumhe mayā uttaritaraṁ ācariyaṁ jānātha,",
  "atk-s0513a20:1621_11": "udāhu attano ajānanabhāvena na tussathā’’ti.",
  "atk-s0513a20:1621_12": "Vāṇijā ‘‘bārāṇasiyaṁ guttilagandhabbassa vīṇāsaddaṁ sutapubbānaṁ tava vīṇāsaddo itthīnaṁ dārake tosāpanasaddo viya hotī’’ti āhaṁsu. ‘‘Tena hi, handa,",
  "atk-s0513a20:1621_13": "tumhehi dinnaparibbayaṁ paṭiggaṇhatha, na mayhaṁ etenattho,",
  "atk-s0513a20:1621_14": "apica kho pana bārāṇasiṁ gacchantā maṁ gaṇhitvā gaccheyyāthā’’ti.",
  "atk-s0513a20:1621_15": "Te ‘‘sādhū’’ti sampaṭicchitvā gamanakāle taṁ ādāya bārāṇasiṁ gantvā tassa ‘‘etaṁ guttilassa vasanaṭṭhāna’’nti ācikkhitvā sakasakanivesanaṁ agamiṁsu.",
  "atk-s0513a20:1622_0": "Mūsilo bodhisattassa gehaṁ pavisitvā laggetvā ṭhapitaṁ bodhisattassa jātivīṇaṁ disvā gahetvā vādesi,",
  "atk-s0513a20:1622_1": "atha bodhisattassa mātāpitaro andhabhāvena taṁ apassantā ‘‘mūsikā maññe vīṇaṁ khādantī’’ti saññāya ‘‘susū’’ti āhaṁsu.",
  "atk-s0513a20:1622_2": "Tasmiṁ kāle mūsilo vīṇaṁ ṭhapetvā bodhisattassa mātāpitaro vanditvā ‘‘kuto āgatosī’’ti vutte ‘‘ācariyassa santike sippaṁ uggaṇhituṁ ujjenito āgatomhī’’ti āha.",
  "atk-s0513a20:1622_3": "So ‘‘sādhū’’ti vutte ‘‘kahaṁ ācariyo’’ti pucchitvā ‘‘vippavuttho, tāta,",
  "atk-s0513a20:1622_4": "ajja āgamissatī’’ti sutvā tattheva nisīditvā bodhisattaṁ āgataṁ disvā tena katapaṭisanthāro attano āgatakāraṇaṁ ārocesi. Bodhisatto aṅgavijjāpāṭhako,",
  "atk-s0513a20:1622_5": "so tassa asappurisabhāvaṁ ñatvā ‘‘gaccha tāta,",
  "atk-s0513a20:1622_6": "natthi tava sippa’’nti paṭikkhipi.",
  "atk-s0513a20:1622_7": "So bodhisattassa mātāpitūnaṁ pāde gahetvā upakāraṁ karonto te ārādhetvā ‘‘sippaṁ me dāpethā’’ti yāci.",
  "atk-s0513a20:1622_8": "Bodhisatto mātāpitūhi punappunaṁ vuccamāno te atikkamituṁ asakkonto sippaṁ adāsi.",
  "atk-s0513a20:1622_9": "So bodhisatteneva saddhiṁ rājanivesanaṁ gacchati. Rājā taṁ disvā ‘‘ko esa, ācariyā’’ti pucchi. ‘‘Mayhaṁ antevāsiko, mahārājā’’ti.",
  "atk-s0513a20:1622_10": "So anukkamena rañño vissāsiko ahosi.",
  "atk-s0513a20:1622_11": "Bodhisatto ācariyamuṭṭhiṁ akatvā attano jānananiyāmena sabbaṁ sippaṁ sikkhāpetvā ‘‘niṭṭhitaṁ te, tāta, sippa’’nti āha.",
  "atk-s0513a20:1623_0": "So cintesi – ‘‘mayhaṁ sippaṁ paguṇaṁ,",
  "atk-s0513a20:1623_1": "idañca bārāṇasinagaraṁ sakalajambudīpe agganagaraṁ, ācariyopi mahallako,",
  "atk-s0513a20:1623_2": "idheva mayā vasituṁ vaṭṭatī’’ti.",
  "atk-s0513a20:1623_3": "So ācariyaṁ āha – ‘‘ācariya ahaṁ rājānaṁ upaṭṭhahissāmī’’ti. Ācariyo ‘‘sādhu, tāta,",
  "atk-s0513a20:1623_4": "rañño ārocessāmī’’ti gantvā ‘‘amhākaṁ antevāsiko devaṁ upaṭṭhātuṁ icchati,",
  "atk-s0513a20:1623_5": "deyyadhammamassa jānāthā’’ti rañño ārocetvā raññā ‘‘tumhākaṁ deyyadhammato upaḍḍhaṁ labhissatī’’ti vutte taṁ pavattiṁ mūsilassa ārocesi.",
  "atk-s0513a20:1623_6": "Mūsilo ‘‘ahaṁ tumhehi samakaññeva labhanto upaṭṭhahissāmi, na alabhanto’’ti āha . ‘‘Kiṁkāraṇā’’ti?",
  "atk-s0513a20:1623_7": "‘‘Nanu ahaṁ tumhākaṁ jānanasippaṁ sabbaṁ jānāmī’’ti? ‘‘Āma, jānāsī’’ti.",
  "atk-s0513a20:1623_8": "‘‘Evaṁ sante kasmā mayhaṁ upaḍḍhaṁ detī’’ti? Bodhisatto rañño ārocesi.",
  "atk-s0513a20:1623_9": "Rājā ‘‘yadi evaṁ tumhehi samakaṁ sippaṁ dassetuṁ sakkonto samakaṁ labhissatī’’ti āha.",
  "atk-s0513a20:1623_10": "Bodhisatto rañño vacanaṁ tassa ārocetvā tena ‘‘sādhu dassessāmī’’ti vutte rañño taṁ pavattiṁ ārocetvā ‘‘sādhu dassetu,",
  "atk-s0513a20:1623_11": "kataradivasaṁ sākacchā hotū’’ti vutte ‘‘ito sattame divase hotu, mahārājā’’ti āha.",
  "atk-s0513a20:1624_0": "Rājā mūsilaṁ pakkosāpetvā ‘‘saccaṁ kira tvaṁ ācariyena saddhiṁ sākacchaṁ karissasī’’ti pucchitvā ‘‘saccaṁ,",
  "atk-s0513a20:1624_1": "devā’’ti vutte ‘‘ācariyena saddhiṁ viggaho nāma na vaṭṭati,",
  "atk-s0513a20:1624_2": "mā karī’’ti vāriyamānopi ‘‘alaṁ, mahārāja,",
  "atk-s0513a20:1624_3": "hotuyeva me ācariyena saddhiṁ sattame divase sākacchā,",
  "atk-s0513a20:1624_4": "katarassa jānibhāvaṁ jānissāmā’’ti āha.",
  "atk-s0513a20:1624_5": "Rājā ‘‘sādhū’’ti sampaṭicchitvā ‘‘ito kira sattame divase ācariyaguttilo ca antevāsikamūsilo ca rājadvāre aññamaññaṁ sākacchaṁ katvā sippaṁ dassessanti,",
  "atk-s0513a20:1624_6": "nāgarā sannipatitvā sippaṁ passantū’’ti bheriṁ carāpesi.",
  "atk-s0513a20:1625_0": "Bodhisatto cintesi – ‘‘ayaṁ mūsilo daharo taruṇo,",
  "atk-s0513a20:1625_1": "ahaṁ mahallako parihīnathāmo,",
  "atk-s0513a20:1625_2": "mahallakassa kiriyā nāma na sampajjati.",
  "atk-s0513a20:1625_3": "Antevāsike nāma parājitepi viseso natthi,",
  "atk-s0513a20:1625_4": "antevāsikassa pana jaye sati pattabbalajjato araññaṁ pavisitvā maraṇaṁ varatara’’nti.",
  "atk-s0513a20:1625_5": "So araññaṁ pavisitvā maraṇabhayena nivattati, lajjābhayena gacchati.",
  "atk-s0513a20:1625_6": "Evamassa gamanāgamanaṁ karontasseva cha divasā atikkantā, tiṇāni matāni, jaṅghamaggo nibbatti.",
  "atk-s0513a20:1625_7": "Tasmiṁ khaṇe sakkassa bhavanaṁ uṇhākāraṁ dassesi.",
  "atk-s0513a20:1625_8": "Sakko āvajjamāno taṁ kāraṇaṁ ñatvā ‘‘guttilagandhabbo antevāsikassa bhayena araññe mahādukkhaṁ anubhoti ,",
  "atk-s0513a20:1625_9": "etassa mayā avassayena bhavituṁ vaṭṭatī’’ti vegena gantvā bodhisattassa purato ṭhatvā ‘‘ācariya,",
  "atk-s0513a20:1625_10": "kasmā araññaṁ paviṭṭhosī’’ti pucchitvā ‘‘kosi tva’’nti vutte ‘‘sakkohamasmī’’ti āha.",
  "atk-s0513a20:1625_11": "Atha naṁ bodhisatto ‘‘ahaṁ kho, devarāja,",
  "atk-s0513a20:1625_12": "antevāsikato parājayabhayena araññaṁ paviṭṭho’’ti vatvā paṭhamaṁ gāthamāha –",
  "atk-s0513a20:1626_0": "186.",
  "atk-s0513a20:1627_0": " ‘‘Sattatantiṁ sumadhuraṁ, rāmaṇeyyaṁ avācayiṁ;",
  "atk-s0513a20:1628_0": "So maṁ raṅgamhi avheti, saraṇaṁ me hoti kosiyā’’ti.",
  "atk-s0513a20:1629_0": "Tassattho – ahaṁ, devarāja,",
  "atk-s0513a20:1629_1": "mūsilaṁ nāma antevāsikaṁ sattatantiṁ sumadhuraṁ rāmaṇeyyaṁ vīṇaṁ attano jānananiyāmena sikkhāpesiṁ,",
  "atk-s0513a20:1629_2": "so maṁ idāni raṅgamaṇḍale pakkosati, tassa me tvaṁ, kosiyagotta, saraṇaṁ hohīti.",
  "atk-s0513a20:1630_0": "Sakko tassa vacanaṁ sutvā ‘‘mā bhāyi,",
  "atk-s0513a20:1630_1": "ahaṁ te tāṇañca leṇañcā’’ti vatvā dutiyaṁ gāthamāha –",
  "atk-s0513a20:1631_0": "187.",
  "atk-s0513a20:1632_0": " ‘‘Ahaṁ taṁ saraṇaṁ samma, ahamācariyapūjako;",
  "atk-s0513a20:1633_0": "Na taṁ jayissati sisso, sissamācariya jessasī’’ti.",
  "atk-s0513a20:1634_0": "Tattha ahaṁ taṁ saraṇanti ahaṁ saraṇaṁ avassayo patiṭṭhā hutvā taṁ tāyissāmi. Sammāti piyavacanametaṁ. Sissamācariya, jessasīti, ācariya,",
  "atk-s0513a20:1634_1": "tvaṁ vīṇaṁ vādayamāno sissaṁ jinissasi.",
  "atk-s0513a20:1634_2": "Apica tvaṁ vīṇaṁ vādento ekaṁ tantiṁ chinditvā cha vādeyyāsi,",
  "atk-s0513a20:1634_3": "vīṇāya te pakatisaddo bhavissati. Mūsilopi tantiṁ chindissati,",
  "atk-s0513a20:1634_4": "athassa vīṇāya saddo na bhavissati.",
  "atk-s0513a20:1634_5": "Tasmiṁ khaṇe so parājayaṁ pāpuṇissati.",
  "atk-s0513a20:1634_6": "Athassa parājayabhāvaṁ ñatvā dutiyampi tatiyampi catutthampi pañcamampi sattamampi tantiṁ chinditvā suddhadaṇḍakameva vādeyyāsi,",
  "atk-s0513a20:1634_7": "chinnatantikoṭīhi saro nikkhamitvā sakalaṁ dvādasayojanikaṁ bārāṇasinagaraṁ chādetvā ṭhassatīti.",
  "atk-s0513a20:1635_0": "Evaṁ vatvā sakko bodhisattassa tisso pāsakaghaṭikā datvā evamāha – ‘‘vīṇāsaddeneva pana sakalanagare chādite ito ekaṁ pāsakaghaṭikaṁ ākāse khipeyyāsi,",
  "atk-s0513a20:1635_1": "atha te purato otaritvā tīṇi accharāsatāni naccissanti.",
  "atk-s0513a20:1635_2": "Tāsaṁ naccanakāle ca dutiyaṁ khipeyyāsi,",
  "atk-s0513a20:1635_3": "athāparānipi tīṇi satāni otaritvā tava vīṇādhure naccissanti. Tato tatiyaṁ khipeyyāsi,",
  "atk-s0513a20:1635_4": "athāparāni tīṇi satāni otaritvā raṅgamaṇḍale naccissanti.",
  "atk-s0513a20:1635_5": "Ahampi te santikaṁ āgamissāmi,",
  "atk-s0513a20:1635_6": "gaccha mā bhāyī’’ti bodhisattaṁ assāsesi.",
  "atk-s0513a20:1635_7": "Bodhisatto pubbaṇhasamaye gehaṁ agamāsi.",
  "atk-s0513a20:1635_8": "Nāgarā rājadvārasamīpe maṇḍapaṁ katvā rañño āsanaṁ paññapesuṁ.",
  "atk-s0513a20:1635_9": "Rājā pāsādā otaritvā alaṅkatamaṇḍape pallaṅkamajjhe nisīdi,",
  "atk-s0513a20:1635_10": "dvādasasahassā alaṅkatitthiyo amaccabrāhmaṇagahapatikādayo ca rājānaṁ parivārayiṁsu, sabbe nāgarā sannipatiṁsu,",
  "atk-s0513a20:1635_11": "rājaṅgaṇe cakkāticakke mañcātimañce bandhiṁsu.",
  "atk-s0513a20:1636_0": "Bodhisattopi nhātānulitto nānaggarasabhojanaṁ bhuñjitvā vīṇaṁ gāhāpetvā attano paññattāsane nisīdi.",
  "atk-s0513a20:1636_1": "Sakko adissamānakāyena āgantvā ākāse aṭṭhāsi, bodhisattoyeva naṁ passati.",
  "atk-s0513a20:1636_2": "Mūsilopi āgantvā attano āsane nisīdi. Mahājano parivāresi,",
  "atk-s0513a20:1636_3": "āditova dvepi samasamaṁ vādayiṁsu.",
  "atk-s0513a20:1636_4": "Mahājano dvinnampi vāditena tuṭṭho ukkuṭṭhisahassāni pavattesi.",
  "atk-s0513a20:1636_5": "Sakko ākāse ṭhatvā bodhisattaññeva sāvento ‘‘ekaṁ tantiṁ chindā’’ti āha. Bodhisatto tantiṁ chindi,",
  "atk-s0513a20:1636_6": "sā chinnāpi chinnakoṭiyā saraṁ muñcateva, devagandhabbaṁ viya vattati. Mūsilopi tantiṁ chindi, tato saddo na nikkhami.",
  "atk-s0513a20:1636_7": "Ācariyo dutiyampi chindi …pe… sattamampi chindi.",
  "atk-s0513a20:1636_8": "Suddhadaṇḍakaṁ vādentassa saddo nagaraṁ chādetvā aṭṭhāsi.",
  "atk-s0513a20:1636_9": "Celukkhepasahassāni ceva ukkuṭṭhisahassāni ca pavattayiṁsu.",
  "atk-s0513a20:1636_10": "Bodhisatto ekaṁ pāsakaṁ ākāse khipi,",
  "atk-s0513a20:1636_11": "tīṇi accharāsatāni otaritvā nacciṁsu.",
  "atk-s0513a20:1636_12": "Evaṁ dutiye ca tatiye ca khitte tīṇi tīṇi accharāsatāni otaritvā vuttanayeneva nacciṁsu.",
  "atk-s0513a20:1637_0": "Tasmiṁ khaṇe rājā mahājanassa iṅgitasaññaṁ adāsi,",
  "atk-s0513a20:1637_1": "mahājano uṭṭhāya ‘‘tvaṁ ācariyena saddhiṁ virujjhitvā ‘samakāraṁ karomī’ti vāyamasi,",
  "atk-s0513a20:1637_2": "attano pamāṇaṁ na jānāsī’’ti mūsilaṁ tajjetvā gahitagahiteheva pāsāṇadaṇḍādīhi saṁcuṇṇetvā jīvitakkhayaṁ pāpetvā pāde gahetvā saṅkāraṭṭhāne chaḍḍesi.",
  "atk-s0513a20:1637_3": "Rājā tuṭṭhacitto ghanavassaṁ vassāpento viya bodhisattassa bahuṁ dhanaṁ adāsi, tathā nāgarā.",
  "atk-s0513a20:1637_4": "Sakko bodhisattena saddhiṁ paṭisanthāraṁ katvā ‘‘ahaṁ te, paṇḍita,",
  "atk-s0513a20:1637_5": "sahassayuttaṁ ājaññarathaṁ gāhāpetvā pacchā mātaliṁ pesessāmi,",
  "atk-s0513a20:1637_6": "tvaṁ sahassayuttaṁ vejayantarathavaraṁ abhiruyha devalokaṁ āgaccheyyāsī’’ti vatvā pakkāmi.",
  "atk-s0513a20:1638_0": "Atha naṁ gantvā paṇḍukambalasilāyaṁ nisinnaṁ ‘‘kahaṁ gatāttha,",
  "atk-s0513a20:1638_1": "mahārājā’’ti devadhītaro pucchiṁsu.",
  "atk-s0513a20:1638_2": "Sakko tāsaṁ taṁ kāraṇaṁ vitthārena kathetvā bodhisattassa sīlañca guṇañca vaṇṇesi. Devadhītaro ‘‘mahārāja, mayampi ācariyaṁ daṭṭhukāmā, idha naṁ ānehī’’ti āhaṁsu.",
  "atk-s0513a20:1638_3": "Sakko mātaliṁ āmantetvā ‘‘tāta,",
  "atk-s0513a20:1638_4": "devaccharā guttilagandhabbaṁ daṭṭhukāmā,",
  "atk-s0513a20:1638_5": "gaccha naṁ vejayantarathe nisīdāpetvā ānehī’’ti.",
  "atk-s0513a20:1638_6": "So ‘‘sādhū’’ti gantvā bodhisattaṁ ānesi.",
  "atk-s0513a20:1638_7": "Sakko bodhisattena saddhiṁ sammoditvā ‘‘devakaññā kira te, ācariya, gandhabbaṁ sotukāmā’’ti āha. ‘‘Mayaṁ mahārāja,",
  "atk-s0513a20:1638_8": "gandhabbā nāma sippaṁ nissāya jīvāma, mūlaṁ labhantā vādeyyāmā’’ti. ‘‘Vādehi, ahaṁ te mūlaṁ dassāmī’’ti.",
  "atk-s0513a20:1638_9": "‘‘Na mayhaṁ aññena mūlenattho,",
  "atk-s0513a20:1638_10": "imā pana devadhītaro attano attano kalyāṇakammaṁ kathentu, evāhaṁ vādessāmī’’ti .",
  "atk-s0513a20:1638_11": "Atha naṁ devadhītaro āhaṁsu – ‘‘amhehi kataṁ kalyāṇakammaṁ pacchā tumhākaṁ kathessāma,",
  "atk-s0513a20:1638_12": "gandhabbaṁ karohi ācariyā’’ti.",
  "atk-s0513a20:1638_13": "Bodhisatto sattāhaṁ devatānaṁ gandhabbaṁ akāsi,",
  "atk-s0513a20:1638_14": "taṁ dibbagandhabbaṁ abhibhavitvā pavatti.",
  "atk-s0513a20:1638_15": "Sattame divase ādito paṭṭhāya devadhītānaṁ kalyāṇakammaṁ pucchi.",
  "atk-s0513a20:1638_16": "Ekaṁ kassapasammāsambuddhakāle ekassa bhikkhuno uttamavatthaṁ datvā sakkassa paricārikā hutvā nibbattaṁ accharāsahassaparivāraṁ uttamavatthadevakaññaṁ ‘‘tvaṁ purimabhave kiṁ kammaṁ katvā nibbattā’’ti pucchi.",
  "atk-s0513a20:1638_17": "Tassa pucchanākāro ca vissajjanā ca vimānavatthumhi āgatameva. Vuttañhi tattha –",
  "atk-s0513a20:1639_0": "‘‘Abhikkantena vaṇṇena, yā tvaṁ tiṭṭhasi devate;",
  "atk-s0513a20:1640_0": "Obhāsentī disā sabbā, osadhī viya tārakā.",
  "atk-s0513a20:1641_0": "‘‘Kena tetādiso vaṇṇo, kena te idha mijjhati;",
  "atk-s0513a20:1642_0": "Uppajjanti ca te bhogā, ye keci manaso piyā.",
  "atk-s0513a20:1643_0": "‘‘Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0513a20:1644_0": "Kenāsi evaṁ jalitānubhāvā,",
  "atk-s0513a20:1644_1": "vaṇṇo ca te sabbadisā pabhāsatī’’ti.",
  "atk-s0513a20:1645_0": "‘‘Vatthuttamadāyikā nārī, pavarā hoti naresu nārīsu;",
  "atk-s0513a20:1646_0": "Evaṁ piyarūpadāyikā manāpaṁ,",
  "atk-s0513a20:1646_1": "dibbaṁ sā labhate upecca ṭhānaṁ.",
  "atk-s0513a20:1647_0": "‘‘Tassā me passa vimānaṁ, accharā kāmavaṇṇinīhamasmi;",
  "atk-s0513a20:1648_0": "Accharāsahassassāhaṁ,",
  "atk-s0513a20:1648_1": "pavarā passa puññānaṁ vipākaṁ.",
  "atk-s0513a20:1649_0": "‘‘Tena metādiso vaṇṇo, tena me idha mijjhati;",
  "atk-s0513a20:1650_0": "Uppajjanti ca me bhogā, ye keci manaso piyā.",
  "atk-s0513a20:1651_0": "‘‘Tenamhi evaṁ jalitānubhāvā;",
  "atk-s0513a20:1652_0": "Vaṇṇo ca me sabbadisā pabhāsatī’’ti. (vi. va. 329-331, 333-336);",
  "atk-s0513a20:1653_0": "Aparā piṇḍāya caramānassa bhikkhuno pūjanatthāya pupphāni adāsi,",
  "atk-s0513a20:1653_1": "aparā ‘‘cetiye gandhapañcaṅgulikaṁ dethā’’ti gandhe adāsi,",
  "atk-s0513a20:1653_2": "aparā madhurāni phalāphalāni adāsi, aparā ucchurasaṁ adāsi,",
  "atk-s0513a20:1653_3": "aparā kassapadasabalassa cetiye gandhapañcaṅgulikaṁ adāsi,",
  "atk-s0513a20:1653_4": "aparā maggapaṭipannānaṁ bhikkhūnaṁ bhikkhunīnañca kulagehe vāsaṁ upagatānaṁ santike dhammaṁ assosi,",
  "atk-s0513a20:1653_5": "aparā nāvāya upakaṭṭhāya velāya bhuttassa bhikkhuno udake ṭhatvā udakaṁ adāsi,",
  "atk-s0513a20:1653_6": "aparā agāramajjhe vasamānā akkodhanā hutvā sassusasuravattaṁ akāsi,",
  "atk-s0513a20:1653_7": "aparā attano laddhakoṭṭhāsatopi saṁvibhāgaṁ katvāva paribhuñji, sīlavatī ca ahosi,",
  "atk-s0513a20:1653_8": "aparā paragehe dāsī hutvā nikkodhanā nimmānā attano laddhakoṭṭhāsato saṁvibhāgaṁ katvā devarañño paricārikā hutvā nibbattā (vi. va. aṭṭha. 328-336).",
  "atk-s0513a20:1653_9": "Evaṁ sabbāpi guttilavimānavatthusmiṁ āgatā chattiṁsa devadhītā yaṁ yaṁ kammaṁ katvā tattha nibbattā, sabbaṁ bodhisatto pucchi.",
  "atk-s0513a20:1653_10": "Tāpissa attano katakammaṁ gāthāhiyeva kathesuṁ.",
  "atk-s0513a20:1653_11": "Taṁ sutvā bodhisatto ‘‘lābhā vata me, suladdhaṁ vata me,",
  "atk-s0513a20:1653_12": "svāhaṁ idhāgantvā appamattakenapi kammena paṭiladdhadibbasampattiyo assosiṁ.",
  "atk-s0513a20:1653_13": "Ito dāni paṭṭhāya manussalokaṁ gantvā dānādīni kusalakammāneva karissāmī’’ti vatvā imaṁ udānaṁ udānesi –",
  "atk-s0513a20:1654_0": "‘‘Svāgataṁ vata me ajja, suppabhātaṁ suhuṭṭhitaṁ;",
  "atk-s0513a20:1655_0": "Yaṁ addasāmi devatāyo, accharākāmavaṇṇiyo.",
  "atk-s0513a20:1656_0": "‘‘Imāsāhaṁ dhammaṁ sutvā, kāhāmi kusalaṁ bahuṁ;",
  "atk-s0513a20:1657_0": "Dānena samacariyāya, saṁyamena damena ca;",
  "atk-s0513a20:1658_0": "Svāhaṁ tattha gamissāmi, yattha gantvā na socare’’ti. (vi. va. 617-618);",
  "atk-s0513a20:1659_0": "Atha naṁ sattāhaccayena devarājā mātalisaṅgāhakaṁ āṇāpetvā rathe nisīdāpetvā bārāṇasimeva pesesi.",
  "atk-s0513a20:1659_1": "So bārāṇasiṁ gantvā devaloke attanā diṭṭhakāraṇaṁ manussānaṁ ācikkhi.",
  "atk-s0513a20:1659_2": "Tato paṭṭhāya manussā saussāhā puññāni kātuṁ maññiṁsu.",
  "atk-s0513a20:1660_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā mūsilo devadatto ahosi, sakko anuruddho, rājā ānando,",
  "atk-s0513a20:1660_1": "guttilagandhabbo pana ahameva ahosi’’nti.",
  "atk-s0513a20:1661_0": "Guttilajātakavaṇṇanā tatiyā.",
  "atk-s0513a20:1663_0": " [244] 4. Vigaticchajātakavaṇṇanā",
  "atk-s0513a20:1664_0": "Yaṁpassati na taṁ icchatīti idaṁ satthā jetavane viharanto ekaṁ palāyikaṁ paribbājakaṁ ārabbha kathesi.",
  "atk-s0513a20:1664_1": "So kira sakalajambudīpe paṭivādaṁ alabhitvā sāvatthiṁ āgantvā ‘‘ko mayā saddhiṁ vādaṁ kātuṁ samattho’’ti pucchitvā ‘‘sammāsambuddho’’ti sutvā mahājanaparivuto jetavanaṁ gantvā bhagavantaṁ catuparisamajjhe dhammaṁ desentaṁ pañhaṁ pucchi.",
  "atk-s0513a20:1664_2": "Athassa satthā taṁ vissajjetvā ‘‘ekaṁ nāma ki’’nti pañhaṁ pucchi,",
  "atk-s0513a20:1664_3": "so taṁ kathetuṁ asakkonto uṭṭhāya palāyi.",
  "atk-s0513a20:1664_4": "Nisinnaparisā ‘‘ekapadeneva vo, bhante,",
  "atk-s0513a20:1664_5": "paribbājako niggahito’’ti āhaṁsu. Satthā ‘‘nāhaṁ, upāsakā,",
  "atk-s0513a20:1664_6": "idānevetaṁ ekapadeneva niggaṇhāmi,",
  "atk-s0513a20:1664_7": "pubbepi niggaṇhiṁyevā’’ti vatvā atītaṁ āhari.",
  "atk-s0513a20:1665_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā vayappatto kāme pahāya isipabbajjaṁ pabbajitvā dīgharattaṁ himavante vasi.",
  "atk-s0513a20:1665_1": "So pabbatā oruyha ekaṁ nigamagāmaṁ nissāya gaṅgānivattane paṇṇasālāyaṁ vāsaṁ kappesi.",
  "atk-s0513a20:1665_2": "Atheko paribbājako sakalajambudīpe paṭivādaṁ alabhitvā taṁ nigamaṁ patvā ‘‘atthi nu kho koci mayā saddhiṁ vādaṁ kātuṁ samattho’’ti pucchitvā ‘‘atthī’’ti bodhisattassa ānubhāvaṁ sutvā mahājanaparivuto tassa vasanaṭṭhānaṁ gantvā paṭisanthāraṁ katvā nisīdi.",
  "atk-s0513a20:1665_3": "Atha naṁ bodhisatto ‘‘vaṇṇagandhaparibhāvitaṁ gaṅgāpānīyaṁ pivissatī’’ti pucchi.",
  "atk-s0513a20:1665_4": "Paribbājako vādena ottharanto ‘‘kā gaṅgā, vālukā gaṅgā, udakaṁ gaṅgā, orimatīraṁ gaṅgā, pārimatīraṁ gaṅgā’’ti āha. Bodhisatto ‘‘tvaṁ pana, paribbājaka,",
  "atk-s0513a20:1665_5": "ṭhapetvā udakaṁ vālukaṁ orimatīraṁ pārimatīrañca kahaṁ gaṅgaṁ labhissasī’’ti āha.",
  "atk-s0513a20:1665_6": "Paribbājako appaṭibhāno hutvā uṭṭhāya palāyi.",
  "atk-s0513a20:1665_7": "Tasmiṁ palāte bodhisatto nisinnaparisāya dhammaṁ desento imā gāthā avoca –",
  "atk-s0513a20:1666_0": "188.",
  "atk-s0513a20:1667_0": "‘‘Yaṁ passati na taṁ icchati,",
  "atk-s0513a20:1667_1": "yañca na passati taṁ kiricchati;",
  "atk-s0513a20:1668_0": "Maññāmi ciraṁ carissati,",
  "atk-s0513a20:1668_1": "na hi taṁ lacchati yaṁ sa icchati.",
  "atk-s0513a20:1669_0": "189.",
  "atk-s0513a20:1670_0": "‘‘Yaṁ labhati na tena tussati,",
  "atk-s0513a20:1670_1": "yañca pattheti laddhaṁ hīḷeti;",
  "atk-s0513a20:1671_0": "Icchā hi anantagocarā,",
  "atk-s0513a20:1671_1": "vigaticchāna namo karomase’’ti.",
  "atk-s0513a20:1672_0": "Tattha yaṁ passatīti yaṁ udakādiṁ passati, taṁ gaṅgāti na icchati.",
  "atk-s0513a20:1672_1": "Yañca na passatīti yañca udakādivinimuttaṁ gaṅgaṁ na passati, taṁ kiricchati.",
  "atk-s0513a20:1672_2": "Maññāmi ciraṁ carissatīti ahaṁ evaṁ maññāmi – ayaṁ paribbājako evarūpaṁ gaṅgaṁ pariyesanto ciraṁ carissati.",
  "atk-s0513a20:1672_3": "Yathā vā udakādivinimuttaṁ gaṅgaṁ,",
  "atk-s0513a20:1672_4": "evaṁ rūpādivinimuttaṁ attānampi pariyesanto saṁsāre ciraṁ carissati.",
  "atk-s0513a20:1672_5": "Na hi taṁ lacchatīti ciraṁ carantopi yaṁ taṁ evarūpaṁ gaṅgaṁ vā attānaṁ vā icchati, taṁ na lacchati.",
  "atk-s0513a20:1672_6": "Yaṁ labhatīti yaṁ udakaṁ vā rūpādiṁ vā labhati, tena na tussati.",
  "atk-s0513a20:1672_7": "Yañca pattheti laddhaṁ hīḷetīti evaṁ laddhena atussanto yaṁ yaṁ sampattiṁ pattheti,",
  "atk-s0513a20:1672_8": "taṁ taṁ labhitvā ‘‘kiṁ etāyā’’ti hīḷeti avamaññati.",
  "atk-s0513a20:1672_9": "Icchā hi anantagocarāti laddhaṁ hīḷetvā aññamaññaṁ ārammaṇaṁ icchanato ayaṁ icchā nāma taṇhā anantagocarā.",
  "atk-s0513a20:1672_10": "Vigaticchāna namo karomaseti tasmā ye vigaticchā buddhādayo,",
  "atk-s0513a20:1672_11": "tesaṁ mayaṁ namakkāraṁ karomāti.",
  "atk-s0513a20:1673_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā paribbājako etarahi paribbājako ahosi,",
  "atk-s0513a20:1673_1": "tāpaso pana ahameva ahosi’’nti.",
  "atk-s0513a20:1674_0": "Vigaticchajātakavaṇṇanā catutthā.",
  "atk-s0513a20:1676_0": " [245] 5. Mūlapariyāyajātakavaṇṇanā",
  "atk-s0513a20:1677_0": "Kālo ghasati bhūtānīti idaṁ satthā ukkaṭṭhaṁ nissāya subhagavane viharanto mūlapariyāyasuttantaṁ ārabbha kathesi.",
  "atk-s0513a20:1677_1": "Tadā kira pañcasatā brāhmaṇā tiṇṇaṁ vedānaṁ pāragū sāsane pabbajitvā tīṇi piṭakāni uggaṇhitvā mānamadamattā hutvā ‘‘sammāsambuddhopi tīṇeva piṭakāni jānāti, mayampi tāni jānāma,",
  "atk-s0513a20:1677_2": "evaṁ sante kiṁ tassa amhehi nānākaraṇa’’nti buddhupaṭṭhānaṁ na gacchanti, paṭipakkhā hutvā caranti.",
  "atk-s0513a20:1678_0": "Athekadivasaṁ satthā tesu āgantvā attano santike nisinnesu aṭṭhahi bhūmīhi paṭimaṇḍetvā mūlapariyāyasuttantaṁ kathesi, te na kiñci sallakkhesuṁ.",
  "atk-s0513a20:1678_1": "Atha nesaṁ etadahosi – ‘‘mayaṁ amhehi sadisā paṇḍitā natthī’ti mānaṁ karoma, idāni pana na kiñci jānāma,",
  "atk-s0513a20:1678_2": "buddhehi sadiso paṇḍito nāma natthi, aho buddhaguṇā nāmā’’ti.",
  "atk-s0513a20:1678_3": "Te tato paṭṭhāya nihatamānā hutvā uddhaṭadāṭhā viya sappā nibbisevanā jātā.",
  "atk-s0513a20:1678_4": "Satthā ukkaṭṭhāyaṁ yathābhirantaṁ viharitvā vesāliṁ gantvā gotamakacetiye gotamakasuttantaṁ nāma kathesi, dasasahassilokadhātu kampi,",
  "atk-s0513a20:1678_5": "taṁ sutvā te bhikkhū arahattaṁ pāpuṇiṁsu.",
  "atk-s0513a20:1678_6": "Mūlapariyāyasuttantapariyosāne pana satthari ukkaṭṭhāyaṁ viharanteyeva bhikkhū dhammasabhāyaṁ kathaṁ samuṭṭhāpesuṁ – ‘‘āvuso, aho buddhānaṁ ānubhāvo,",
  "atk-s0513a20:1678_7": "te nāma brāhmaṇapabbajitā tathā mānamadamattā bhagavatā mūlapariyāyadesanāya nihatamānā katā’’ti.",
  "atk-s0513a20:1678_8": "Satthā āgantvā ‘‘kāya nuttha, bhikkhave,",
  "atk-s0513a20:1678_9": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva,",
  "atk-s0513a20:1678_10": "pubbepāhaṁ ime evaṁ mānapaggahitasire vicarante nihatamāne akāsiṁyevā’’ti vatvā atītaṁ āhari.",
  "atk-s0513a20:1679_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto tiṇṇaṁ vedānaṁ pāragū disāpāmokkho ācariyo hutvā pañca māṇavakasatāni mante vācesi.",
  "atk-s0513a20:1679_1": "Te pañcasatāpi niṭṭhitasippā sippe anuyogaṁ datvā ‘‘yattakaṁ mayaṁ jānāma, ācariyopi tattakameva,",
  "atk-s0513a20:1679_2": "viseso natthī’’ti mānatthaddhā hutvā ācariyassa santikaṁ na gacchanti, vattapaṭivattaṁ na karonti.",
  "atk-s0513a20:1679_3": "Te ekadivasaṁ ācariye badarirukkhamūle nisinne taṁ vambhetukāmā badarirukkhaṁ nakhena ākoṭetvā ‘‘nissārovāyaṁ rukkho’’ti āhaṁsu.",
  "atk-s0513a20:1679_4": "Bodhisatto attano vambhanabhāvaṁ ñatvā antevāsike ‘‘ekaṁ vo pañhaṁ pucchissāmī’’ti āha. Te haṭṭhatuṭṭhā ‘‘vadetha, kathessāmā’’ti.",
  "atk-s0513a20:1679_5": "Ācariyo pañhaṁ pucchanto paṭhamaṁ gāthamāha –",
  "atk-s0513a20:1680_0": "190.",
  "atk-s0513a20:1681_0": " ‘‘Kālo ghasati bhūtāni, sabbāneva sahattanā;",
  "atk-s0513a20:1682_0": "Yo ca kālaghaso bhūto, sa bhūtapacaniṁ pacī’’ti.",
  "atk-s0513a20:1683_0": "Tattha kāloti purebhattakālopi pacchābhattakālopīti evamādi.",
  "atk-s0513a20:1683_1": "Bhūtānīti sattādhivacanametaṁ,",
  "atk-s0513a20:1683_2": "na kālo bhūtānaṁ cammamaṁsādīni luñcitvā khādati,",
  "atk-s0513a20:1683_3": "apica kho nesaṁ āyuvaṇṇabalāni khepento yobbaññaṁ maddanto ārogyaṁ vināsento ghasati khādatīti vuccati.",
  "atk-s0513a20:1683_4": "Evaṁ ghasanto ca na kiñci vajjeti, sabbāneva ghasati. Na kevalañca bhūtāneva,",
  "atk-s0513a20:1683_5": "apica kho sahattanā attānampi ghasati,",
  "atk-s0513a20:1683_6": "purebhattakālo pacchābhattakālaṁ na pāpuṇāti.",
  "atk-s0513a20:1683_7": "Esa nayo pacchābhattakālādīsu.",
  "atk-s0513a20:1683_8": "Yo ca kālaghaso bhūtoti khīṇāsavassetaṁ adhivacanaṁ .",
  "atk-s0513a20:1683_9": "So hi ariyamaggena āyatiṁ paṭisandhikālaṁ khepetvā khāditvā ṭhitattā ‘‘kālaghaso bhūto’’ti vuccati .",
  "atk-s0513a20:1683_10": "Sa bhūtapacaniṁ pacīti so yāyaṁ taṇhā apāyesu bhūte pacati,",
  "atk-s0513a20:1683_11": "taṁ ñāṇagginā paci dahi bhasmamakāsi,",
  "atk-s0513a20:1683_12": "tena ‘‘bhūtapacaniṁ pacī’’ti vuccati. ‘‘Pajani’’ntipi pāṭho, janikaṁ nibbattakinti attho.",
  "atk-s0513a20:1684_0": "Imaṁ pañhaṁ sutvā māṇavesu ekopi jānituṁ samattho nāma nāhosi.",
  "atk-s0513a20:1684_1": "Atha ne bodhisatto ‘‘mā kho tumhe ‘ayaṁ pañho tīsu vedesu atthī’ti saññaṁ akattha, tumhe ‘yamahaṁ jānāmi,",
  "atk-s0513a20:1684_2": "taṁ sabbaṁ jānāmā’ti maññamānā maṁ badarirukkhasadisaṁ karotha,",
  "atk-s0513a20:1684_3": "mama tumhehi aññātassa bahuno jānanabhāvaṁ na jānātha,",
  "atk-s0513a20:1684_4": "gacchatha sattame divase kālaṁ dammi,",
  "atk-s0513a20:1684_5": "ettakena kālena imaṁ pañhaṁ cintethā’’ti.",
  "atk-s0513a20:1684_6": "Te bodhisattaṁ vanditvā attano attano vasanaṭṭhānaṁ gantvā sattāhaṁ cintetvāpi pañhassa neva antaṁ, na koṭiṁ passiṁsu.",
  "atk-s0513a20:1684_7": "Te sattamadivase ācariyassa santikaṁ gantvā vanditvā nisīditvā ‘‘kiṁ, bhadramukhā,",
  "atk-s0513a20:1684_8": "jānittha pañha’’nti vutte ‘‘na jānāmā’’ti vadiṁsu.",
  "atk-s0513a20:1684_9": "Atha bodhisatto te garahamāno dutiyaṁ gāthamāha –",
  "atk-s0513a20:1685_0": "191.",
  "atk-s0513a20:1686_0": " ‘‘Bahūni narasīsāni, lomasāni brahāni ca;",
  "atk-s0513a20:1687_0": "Gīvāsu paṭimukkāni, kocidevettha kaṇṇavā’’ti.",
  "atk-s0513a20:1688_0": "Tassattho – bahūni narānaṁ sīsāni dissanti, sabbāni ca tāni lomasāni,",
  "atk-s0513a20:1688_1": "sabbāni mahantāni gīvāsuyeva ṭhapitāni,",
  "atk-s0513a20:1688_2": "na tālaphalaṁ viya hatthena gahitāni,",
  "atk-s0513a20:1688_3": "natthi tesaṁ imehi dhammehi nānākaraṇaṁ.",
  "atk-s0513a20:1688_4": "Ettha pana kocideva kaṇṇavāti attānaṁ sandhāyāha. Kaṇṇavāti paññavā,",
  "atk-s0513a20:1688_5": "kaṇṇachiddaṁ pana na kassaci natthi.",
  "atk-s0513a20:1688_6": "Iti te māṇavake ‘‘kaṇṇachiddamattameva tumhākaṁ bālānaṁ atthi,",
  "atk-s0513a20:1688_7": "na paññā’’ti garahitvā pañhaṁ vissajjesi.",
  "atk-s0513a20:1688_8": "Te sutvā – ‘‘aho ācariyā nāma mahantā’’ti khamāpetvā nihatamānā bodhisattaṁ upaṭṭhahiṁsu.",
  "atk-s0513a20:1689_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā pañcasatā māṇavakā ime bhikkhū ahesuṁ,",
  "atk-s0513a20:1689_1": "ācariyo pana ahameva ahosi’’nti.",
  "atk-s0513a20:1690_0": "Mūlapariyāyajātakavaṇṇanā pañcamā.",
  "atk-s0513a20:1692_0": " [246] 6. Bālovādajātakavaṇṇanā",
  "atk-s0513a20:1693_0": "Hantvāchetvā vadhitvā cāti idaṁ satthā vesāliṁ upanissāya kūṭāgārasālāyaṁ viharanto sīhasenāpatiṁ ārabbha kathesi.",
  "atk-s0513a20:1693_1": "So hi bhagavantaṁ saraṇaṁ gantvā nimantetvā punadivase samaṁsakabhattaṁ adāsi.",
  "atk-s0513a20:1693_2": "Nigaṇṭhā taṁ sutvā kupitā anattamanā tathāgataṁ viheṭhetukāmā ‘‘samaṇo gotamo jānaṁ uddissakataṁ maṁsaṁ bhuñjatī’’ti akkosiṁsu.",
  "atk-s0513a20:1693_3": "Bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1693_4": "nigaṇṭho nāṭaputto ‘samaṇo gotamo jānaṁ uddissakataṁ maṁsaṁ bhuñjatī’ti saddhiṁ parisāya akkosanto āhiṇḍatī’’ti. Taṁ sutvā satthā ‘‘na, bhikkhave,",
  "atk-s0513a20:1693_5": "nigaṇṭho nāṭaputto idāneva maṁ uddissakatamaṁsakhādanena garahati,",
  "atk-s0513a20:1693_6": "pubbepi garahiyevā’’ti vatvā atītaṁ āhari.",
  "atk-s0513a20:1694_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā vayappatto isipabbajjaṁ pabbajitvā loṇambilasevanatthāya himavantato bārāṇasiṁ gantvā punadivase nagaraṁ bhikkhāya pāvisi.",
  "atk-s0513a20:1694_1": "Atheko kuṭumbiko ‘‘tāpasaṁ viheṭhessāmī’’ti gharaṁ pavesetvā paññattāsane nisīdāpetvā macchamaṁsena parivisitvā bhattakiccāvasāne ekamantaṁ nisīditvā ‘‘imaṁ maṁsaṁ tumheyeva uddissa pāṇe māretvā kataṁ, idaṁ akusalaṁ mā amhākameva,",
  "atk-s0513a20:1694_2": "tumhākampi hotū’’ti vatvā paṭhamaṁ gāthamāha –",
  "atk-s0513a20:1695_0": "192.",
  "atk-s0513a20:1696_0": " ‘‘Hantvā chetvā vadhitvā ca, deti dānaṁ asaññato;",
  "atk-s0513a20:1697_0": "Edisaṁ bhattaṁ bhuñjamāno, sa pāpena upalippatī’’ti.",
  "atk-s0513a20:1698_0": "Tattha hantvāti paharitvā. Chetvāti kilametvā. Vadhitvāti māretvā.",
  "atk-s0513a20:1698_1": "Deti dānaṁ asaññatoti asaññato dussīlo evaṁ katvā dānaṁ deti. Edisaṁ bhattaṁ bhuñjamāno,",
  "atk-s0513a20:1698_2": "sa pāpena upalippatīti edisaṁ uddissakatabhattaṁ bhuñjamāno so samaṇopi pāpena upalippati saṁyujjatiyevāti.",
  "atk-s0513a20:1699_0": "Taṁ sutvā bodhisatto dutiyaṁ gāthamāha –",
  "atk-s0513a20:1700_0": "193.",
  "atk-s0513a20:1701_0": " ‘‘Puttadārampi ce hantvā, deti dānaṁ asaññato;",
  "atk-s0513a20:1702_0": "Bhuñjamānopi sappañño, na pāpena upalippatī’’ti.",
  "atk-s0513a20:1703_0": "Tattha bhuñjamānopi sappaññoti tiṭṭhatu aññaṁ maṁsaṁ,",
  "atk-s0513a20:1703_1": "puttadāraṁ vadhitvāpi dussīlena dinnaṁ sappañño khantimettādiguṇasampanno taṁ bhuñjamānopi pāpena na upalippatīti.",
  "atk-s0513a20:1703_2": "Evamassa bodhisatto dhammaṁ kathetvā uṭṭhāyāsanā pakkāmi.",
  "atk-s0513a20:1704_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā kuṭumbiko nigaṇṭho nāṭaputto ahosi,",
  "atk-s0513a20:1704_1": "tāpaso pana ahameva ahosi’’nti.",
  "atk-s0513a20:1705_0": "Bālovādajātakavaṇṇanā chaṭṭhā.",
  "atk-s0513a20:1707_0": " [247] 7. Pādañjalijātakavaṇṇanā",
  "atk-s0513a20:1708_0": "Addhā pādañjalī sabbeti idaṁ satthā jetavane viharanto lāḷudāyītheraṁ ārabbha kathesi.",
  "atk-s0513a20:1708_1": "Ekasmiñhi divase dve aggasāvakā pañhaṁ vinicchinanti,",
  "atk-s0513a20:1708_2": "bhikkhū pañhaṁ suṇantā there pasaṁsanti.",
  "atk-s0513a20:1708_3": "Lāḷudāyīthero pana parisantare nisinno ‘‘ete amhehi samaṁ kiṁ jānantī’’ti oṭṭhaṁ bhañji.",
  "atk-s0513a20:1708_4": "Taṁ disvā therā uṭṭhāya pakkamiṁsu, parisā bhijji.",
  "atk-s0513a20:1708_5": "Dhammasabhāyaṁ bhikkhū kathaṁ samuṭṭhāpesuṁ – ‘‘āvuso lāḷudāyī,",
  "atk-s0513a20:1708_6": "dve aggasāvake garahitvā oṭṭhaṁ bhañjī’’ti. Taṁ sutvā satthā ‘‘na, bhikkhave, idāneva,",
  "atk-s0513a20:1708_7": "pubbepi lāḷudāyī ṭhapetvā oṭṭhabhañjanaṁ tato uttari aññaṁ na jānātī’’ti vatvā atītaṁ āhari.",
  "atk-s0513a20:1709_0": "Atīte bārāṇasiyaṁ brahmadatte rajjaṁ kārente bodhisatto tassa atthadhammānusāsako amacco ahosi.",
  "atk-s0513a20:1709_1": "Rañño pādañjalī nāma putto lālo dandhaparisakkano ahosi. Aparabhāge rājā kālamakāsi.",
  "atk-s0513a20:1709_2": "Amaccā rañño matakiccāni katvā ‘‘taṁ rajje abhisiñcissāmā’’ti mantayamānā rājaputtaṁ pādañjaliṁ āhaṁsu.",
  "atk-s0513a20:1709_3": "Bodhisatto pana ‘‘ayaṁ kumāro lālo dandhaparisakkano,",
  "atk-s0513a20:1709_4": "pariggahetvā naṁ abhisiñcissāmā’’ti āha.",
  "atk-s0513a20:1709_5": "Amaccā vinicchayaṁ sajjetvā kumāraṁ samīpe nisīdāpetvā aḍḍaṁ vinicchinantā na sammā vinicchiniṁsu.",
  "atk-s0513a20:1709_6": "Te assāmikaṁ sāmikaṁ katvā kumāraṁ pucchiṁsu – ‘‘kīdisaṁ, kumāra,",
  "atk-s0513a20:1709_7": "suṭṭhu aḍḍaṁ vinicchinimhā’’ti. So oṭṭhaṁ bhañji.",
  "atk-s0513a20:1709_8": "Bodhisatto ‘‘paṇḍito vata maññe kumāro,",
  "atk-s0513a20:1709_9": "asammāvinicchitabhāvo tena ñāto bhavissatī’’ti maññamāno paṭhamaṁ gāthamāha –",
  "atk-s0513a20:1710_0": "194.",
  "atk-s0513a20:1711_0": " ‘‘Addhā pādañjalī sabbe, paññāya atirocati;",
  "atk-s0513a20:1712_0": "Tathā hi oṭṭhaṁ bhañjati, uttariṁ nūna passatī’’ti.",
  "atk-s0513a20:1713_0": "Tassattho – ekaṁsena pādañjalikumāro sabbe amhe paññāya atirocati. Tathā hi oṭṭhaṁ bhañjati,",
  "atk-s0513a20:1713_1": "nūna uttariṁ aññaṁ kāraṇaṁ passatīti.",
  "atk-s0513a20:1714_0": "Te aparasmimpi divase vinicchayaṁ sajjetvā aññaṁ aḍḍaṁ suṭṭhu vinicchinitvā ‘‘kīdisaṁ, deva,",
  "atk-s0513a20:1714_1": "suṭṭhu vinicchinita’’nti pucchiṁsu. So punapi oṭṭhameva bhañji.",
  "atk-s0513a20:1714_2": "Athassa andhabālabhāvaṁ ñatvā bodhisatto dutiyaṁ gāthamāha –",
  "atk-s0513a20:1715_0": "195.",
  "atk-s0513a20:1716_0": " ‘‘Nāyaṁ dhammaṁ adhammaṁ vā, atthānatthañca bujjhati;",
  "atk-s0513a20:1717_0": "Aññatra oṭṭhanibbhogā, nāyaṁ jānāti kiñcana’’nti.",
  "atk-s0513a20:1718_0": "Amaccā pādañjalikumārassa lālabhāvaṁ ñatvā bodhisattaṁ rajje abhisiñciṁsu.",
  "atk-s0513a20:1719_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā pādañjalī lāḷudāyī ahosi,",
  "atk-s0513a20:1719_1": "paṇḍitāmacco pana ahameva ahosi’’nti.",
  "atk-s0513a20:1720_0": "Pādañjalijātakavaṇṇanā sattamā.",
  "atk-s0513a20:1722_0": " [248] 8. Kiṁsukopamajātakavaṇṇanā",
  "atk-s0513a20:1723_0": "Sabbehikiṁsuko diṭṭhoti idaṁ satthā jetavane viharanto kiṁsukopamasuttantaṁ ārabbha kathesi.",
  "atk-s0513a20:1723_1": "Cattāro hi bhikkhū tathāgataṁ upasaṅkamitvā kammaṭṭhānaṁ yāciṁsu,",
  "atk-s0513a20:1723_2": "satthā tesaṁ kammaṭṭhānaṁ kathesi.",
  "atk-s0513a20:1723_3": "Te kammaṭṭhānaṁ gahetvā attano rattiṭṭhānadivāṭṭhānāni agamiṁsu.",
  "atk-s0513a20:1723_4": "Tesu eko cha phassāyatanāni pariggaṇhitvā arahattaṁ pāpuṇi, eko pañcakkhandhe, eko cattāro mahābhūte, eko aṭṭhārasa dhātuyo.",
  "atk-s0513a20:1723_5": "Te attano attano adhigatavisesaṁ satthu ārocesuṁ.",
  "atk-s0513a20:1723_6": "Athekassa bhikkhuno parivitakko udapādi – ‘‘imesaṁ kammaṭṭhānāni nānā, nibbānaṁ ekaṁ,",
  "atk-s0513a20:1723_7": "kathaṁ sabbehi arahattaṁ patta’’nti. So satthāraṁ pucchi. Satthā ‘‘kiṁ te, bhikkhu,",
  "atk-s0513a20:1723_8": "kiṁsukadiṭṭhabhātikehi nānatta’’nti vatvā ‘‘idaṁ no, bhante,",
  "atk-s0513a20:1723_9": "kāraṇaṁ kathethā’’ti bhikkhūhi yācito atītaṁ āhari.",
  "atk-s0513a20:1724_0": "Atīte bārāṇasiyaṁ brahmadatte rajjaṁ kārente tassa cattāro puttā ahesuṁ.",
  "atk-s0513a20:1724_1": "Te ekadivasaṁ sārathiṁ pakkosetvā ‘‘mayaṁ, samma, kiṁsukaṁ daṭṭhukāmā,",
  "atk-s0513a20:1724_2": "kiṁsukarukkhaṁ no dassehī’’ti āhaṁsu. Sārathi ‘‘sādhu,",
  "atk-s0513a20:1724_3": "dassessāmī’’ti vatvā catunnampi ekato adassetvā jeṭṭharājaputtaṁ tāva rathe nisīdāpetvā araññaṁ netvā ‘‘ayaṁ kiṁsuko’’ti khāṇukakāle kiṁsukaṁ dassesi. Aparassa bahalapalāsakāle, aparassa pupphitakāle, aparassa phalitakāle.",
  "atk-s0513a20:1724_4": "Aparabhāge cattāropi bhātaro ekato nisinnā ‘‘kiṁsuko nāma kīdiso’’ti kathaṁ samuṭṭhāpesuṁ.",
  "atk-s0513a20:1724_5": "Tato eko ‘‘seyyāthāpi jhāmathūṇo’’ti āha.",
  "atk-s0513a20:1724_6": "Dutiyo ‘‘seyyathāpi nigrodharukkho’’ti,",
  "atk-s0513a20:1724_7": "tatiyo ‘‘seyyathāpi maṁsapesī’’ti,",
  "atk-s0513a20:1724_8": "catuttho ‘‘seyyathāpi sirīso’’ti.",
  "atk-s0513a20:1724_9": "Te aññamaññassa kathāya aparituṭṭhā pitu santikaṁ gantvā ‘‘deva,",
  "atk-s0513a20:1724_10": "kiṁsuko nāma kīdiso’’ti pucchitvā ‘‘tumhehi kiṁ kathita’’nti vutte attanā kathitanīhāraṁ rañño kathesuṁ.",
  "atk-s0513a20:1724_11": "Rājā ‘‘catūhipi tumhehi kiṁsuko diṭṭho,",
  "atk-s0513a20:1724_12": "kevalaṁ vo kiṁsukassa dassento sārathi ‘imasmiṁ kāle kiṁsuko kīdiso ,",
  "atk-s0513a20:1724_13": "imasmiṁ kīdiso’ti vibhajitvā na pucchito,",
  "atk-s0513a20:1724_14": "tena vo kaṅkhā uppannā’’ti vatvā paṭhamaṁ gāthamāha –",
  "atk-s0513a20:1725_0": "196.",
  "atk-s0513a20:1726_0": " ‘‘Sabbehi kiṁsuko diṭṭho, kiṁ nvettha vicikicchatha;",
  "atk-s0513a20:1727_0": "Na hi sabbesu ṭhānesu, sārathī paripucchito’’ti.",
  "atk-s0513a20:1728_0": "Tattha na hi sabbesu ṭhānesu,",
  "atk-s0513a20:1728_1": "sārathī paripucchitoti sabbehi vo kiṁsuko diṭṭho,",
  "atk-s0513a20:1728_2": "kiṁ nu tumhe ettha vicikicchatha, sabbesu ṭhānesu kiṁsukoveso,",
  "atk-s0513a20:1728_3": "tumhehi pana na hi sabbesu ṭhānesu sārathi paripucchito, tena vo kaṅkhā uppannāti.",
  "atk-s0513a20:1729_0": "Satthā imaṁ kāraṇaṁ dassetvā ‘‘yathā, bhikkhu,",
  "atk-s0513a20:1729_1": "te cattāro bhātikā vibhāgaṁ katvā apucchitattā kiṁsuke kaṅkhaṁ uppādesuṁ,",
  "atk-s0513a20:1729_2": "evaṁ tvampi imasmiṁ dhamme kaṅkhaṁ uppādesī’’ti vatvā abhisambuddho hutvā dutiyaṁ gāthamāha –",
  "atk-s0513a20:1730_0": "197.",
  "atk-s0513a20:1731_0": " ‘‘Evaṁ sabbehi ñāṇehi, yesaṁ dhammā ajānitā;",
  "atk-s0513a20:1732_0": "Te ve dhammesu kaṅkhanti, kiṁsukasmiṁva bhātaro’’ti.",
  "atk-s0513a20:1733_0": "Tassattho – yathā te bhātaro sabbesu ṭhānesu kiṁsukassa adiṭṭhattā kaṅkhiṁsu,",
  "atk-s0513a20:1733_1": "evaṁ sabbehi vipassanāñāṇehi yesaṁ sabbe chaphassāyatanakhandhabhūtadhātubhedā dhammā ajānitā,",
  "atk-s0513a20:1733_2": "sotāpattimaggassa anadhigatattā appaṭividdhā,",
  "atk-s0513a20:1733_3": "te ve tesu phassāyatanādidhammesu kaṅkhanti yathā ekasmiṁyeva kiṁsukasmiṁ cattāro bhātaroti.",
  "atk-s0513a20:1734_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā bārāṇasirājā ahameva ahosi’’nti.",
  "atk-s0513a20:1735_0": "Kiṁsukopamajātakavaṇṇanā aṭṭhamā.",
  "atk-s0513a20:1737_0": " [249] 9. Sālakajātakavaṇṇanā",
  "atk-s0513a20:1738_0": "Ekaputtako bhavissasīti idaṁ satthā jetavane viharanto aññataraṁ mahātheraṁ ārabbha kathesi.",
  "atk-s0513a20:1738_1": "So kirekaṁ kumārakaṁ pabbājetvā pīḷento tattha viharati.",
  "atk-s0513a20:1738_2": "Sāmaṇero pīḷaṁ sahituṁ asakkonto uppabbaji.",
  "atk-s0513a20:1738_3": "Thero gantvā taṁ upalāpeti ‘‘kumāra,",
  "atk-s0513a20:1738_4": "tava cīvaraṁ taveva bhavissati pattopi,",
  "atk-s0513a20:1738_5": "mama santakaṁ pattacīvarampi taveva bhavissati, ehi pabbajāhī’’ti.",
  "atk-s0513a20:1738_6": "So ‘‘nāhaṁ pabbajissāmī’’ti vatvāpi punappunaṁ vuccamāno pabbaji .",
  "atk-s0513a20:1738_7": "Atha naṁ pabbajitadivasato paṭṭhāya puna thero viheṭhesi.",
  "atk-s0513a20:1738_8": "So pīḷaṁ asahanto puna uppabbajitvā anekavāraṁ yācantepi tasmiṁ ‘‘tvaṁ neva maṁ sahasi, na vinā vattituṁ sakkosi,",
  "atk-s0513a20:1738_9": "gaccha na pabbajissāmī’’ti na pabbaji.",
  "atk-s0513a20:1738_10": "Bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1738_11": "suhadayo vata so dārako mahātherassa āsayaṁ ñatvā na pabbajī’’ti.",
  "atk-s0513a20:1738_12": "Satthā āgantvā ‘‘kāya nuttha, bhikkhave,",
  "atk-s0513a20:1738_13": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idānevesa suhadayo, pubbepi suhadayova,",
  "atk-s0513a20:1738_14": "ekavāraṁ etassa dosaṁ disvā na puna upagacchī’’ti vatvā atītaṁ āhari.",
  "atk-s0513a20:1739_0": "Atīte bārāṇasiyaṁ brahmadatte rajjaṁ kārente bodhisatto kuṭumbikakule nibbattitvā vayappatto dhaññavikkayena jīvikaṁ kappesi.",
  "atk-s0513a20:1739_1": "Aññataropi ahituṇḍiko ekaṁ makkaṭaṁ sikkhāpetvā osadhaṁ gāhāpetvā tena sappaṁ kīḷāpento jīvikaṁ kappesi.",
  "atk-s0513a20:1739_2": "So bārāṇasiyaṁ ussave ghuṭṭhe ussavaṁ kīḷitukāmo ‘‘imaṁ mā pamajjī’’ti taṁ makkaṭaṁ tassa dhaññavāṇijassa hatthe ṭhapetvā ussavaṁ kīḷitvā sattame divase tassa santikaṁ gantvā ‘‘kahaṁ makkaṭo’’ti pucchi.",
  "atk-s0513a20:1739_3": "Makkaṭo sāmikassa saddaṁ sutvāva dhaññāpaṇato vegena nikkhami.",
  "atk-s0513a20:1739_4": "Atha naṁ so veḷupesikāya piṭṭhiyaṁ pothetvā ādāya uyyānaṁ gantvā ekamante bandhitvā niddaṁ okkami.",
  "atk-s0513a20:1739_5": "Makkaṭo tassa niddāyanabhāvaṁ ñatvā attano bandhanaṁ mocetvā palāyitvā ambarukkhaṁ āruyha ambapakkaṁ khāditvā aṭṭhiṁ ahituṇḍikassa sarīre pātesi.",
  "atk-s0513a20:1739_6": "So pabujjhitvā ullokento taṁ disvā ‘‘madhuravacanena naṁ vañcetvā rukkhā otāretvā gaṇhissāmī’’ti taṁ upalāpento paṭhamaṁ gāthamāha –",
  "atk-s0513a20:1740_0": "198.",
  "atk-s0513a20:1741_0": "‘‘Ekaputtako bhavissasi,",
  "atk-s0513a20:1741_1": "tvañca no hessasi issaro kule;",
  "atk-s0513a20:1742_0": "Oroha dumasmā sālaka,",
  "atk-s0513a20:1742_1": "ehi dāni gharakaṁ vajemase’’ti.",
  "atk-s0513a20:1743_0": "Tassattho – tvaṁ mayhaṁ ekaputtako bhavissasi, kule ca me bhogānaṁ issaro, etamhā rukkhā otara, ehi amhākaṁ gharaṁ gamissāma. Sālakāti nāmena ālapanto āha.",
  "atk-s0513a20:1744_0": "Taṁ sutvā makkaṭo dutiyaṁ gāthamāha –",
  "atk-s0513a20:1745_0": "199.",
  "atk-s0513a20:1746_0": "‘‘Nanu maṁ suhadayoti maññasi,",
  "atk-s0513a20:1746_1": "yañca maṁ hanasi veḷuyaṭṭhiyā;",
  "atk-s0513a20:1747_0": "Pakkambavane ramāmase,",
  "atk-s0513a20:1747_1": "gaccha tvaṁ gharakaṁ yathāsukha’’nti.",
  "atk-s0513a20:1748_0": "Tattha nanu maṁ suhadayoti maññasīti nanu tvaṁ maṁ ‘‘suhadayo’’ti maññasi,",
  "atk-s0513a20:1748_1": "‘‘suhadayo aya’’nti maññasīti attho.",
  "atk-s0513a20:1748_2": "Yañca maṁ hanasi veḷuyaṭṭhiyāti yaṁ maṁ evaṁ atimaññasi, yañca veḷupesikāya hanasi, tenāhaṁ nāgacchāmīti dīpeti.",
  "atk-s0513a20:1748_3": "Atha naṁ ‘‘mayaṁ imasmiṁ pakkambavane ramāmase,",
  "atk-s0513a20:1748_4": "gaccha tvaṁ gharakaṁ yathāsukha’’nti vatvā uppatitvā vanaṁ pāvisi.",
  "atk-s0513a20:1748_5": "Ahituṇḍikopi anattamano attano gehaṁ agamāsi.",
  "atk-s0513a20:1749_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā makkaṭo sāmaṇero ahosi, ahituṇḍiko mahāthero,",
  "atk-s0513a20:1749_1": "dhaññavāṇijo pana ahameva ahosi’’nti.",
  "atk-s0513a20:1750_0": "Sālakajātakavaṇṇanā navamā.",
  "atk-s0513a20:1752_0": " [250] 10. Kapijātakavaṇṇanā",
  "atk-s0513a20:1753_0": "Ayaṁ isī upasamasaṁyame ratoti idaṁ satthā jetavane viharanto ekaṁ kuhakaṁ bhikkhuṁ ārabbha kathesi.",
  "atk-s0513a20:1753_1": "Tassa hi kuhakabhāvo bhikkhūsu pākaṭo jāto.",
  "atk-s0513a20:1753_2": "Bhikkhū dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0513a20:1753_3": "asuko bhikkhu niyyānike buddhasāsane pabbajitvā kuhakavattaṁ pūretī’’ti.",
  "atk-s0513a20:1753_4": "Satthā āgantvā ‘‘kāya nuttha, bhikkhave ,",
  "atk-s0513a20:1753_5": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, esa bhikkhu idāneva, pubbepi kuhakoyeva,",
  "atk-s0513a20:1753_6": "aggimattassa kāraṇā makkaṭo hutvā kohaññamakāsī’’ti vatvā atītaṁ āhari.",
  "atk-s0513a20:1754_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā vayappatto puttassa ādhāvitvā paridhāvitvā vicaraṇakāle brāhmaṇiyā matāya puttaṁ aṅkenādāya himavantaṁ pavisitvā isipabbajjaṁ pabbajitvā tampi puttaṁ tāpasakumārakaṁ katvā paṇṇasālāya vāsaṁ kappesi.",
  "atk-s0513a20:1754_1": "Vassārattasamaye acchinnadhāre deve vassante eko makkaṭo sītapīḷito dante khādanto kampanto vicarati.",
  "atk-s0513a20:1754_2": "Bodhisatto mahante dārukkhandhe āharitvā aggiṁ katvā mañcake nipajji,",
  "atk-s0513a20:1754_3": "puttakopissa pāde parimajjamāno nisīdi.",
  "atk-s0513a20:1754_4": "So makkaṭo ekassa matatāpasassa santakāni vakkalāni nivāsetvā ca pārupitvā ca ajinacammaṁ aṁse katvā kājakamaṇḍaluṁ ādāya isivesenāgantvā paṇṇasāladvāre aggissa kāraṇā kuhakakammaṁ katvā aṭṭhāsi.",
  "atk-s0513a20:1754_5": "Tāpasakumārako taṁ disvā ‘‘tāta,",
  "atk-s0513a20:1754_6": "tāpaso eko sītapīḷito kampamāno tiṭṭhati, idha naṁ pakkosatha,",
  "atk-s0513a20:1754_7": "visibbessatī’’ti pitaraṁ āyācanto paṭhamaṁ gāthamāha –",
  "atk-s0513a20:1755_0": "200.",
  "atk-s0513a20:1756_0": "‘‘Ayaṁ isī upasamasaṁyame rato,",
  "atk-s0513a20:1756_1": "sa tiṭṭhati sisirabhayena aṭṭito;",
  "atk-s0513a20:1757_0": "Handa ayaṁ pavisatumaṁ agārakaṁ,",
  "atk-s0513a20:1757_1": "vinetu sītaṁ darathañca kevala’’nti.",
  "atk-s0513a20:1758_0": "Tattha upasamasaṁyame ratoti rāgādikilesaupasame ca sīlasaṁyame ca rato. Sa tiṭṭhatīti so tiṭṭhati.",
  "atk-s0513a20:1758_1": "Sisirabhayenāti vātavuṭṭhijanitassa sisirassa bhayena. Aṭṭitoti pīḷito. Pavisatumanti pavisatu imaṁ. Kevalanti sakalaṁ anavasesaṁ.",
  "atk-s0513a20:1759_0": "Bodhisatto puttassa vacanaṁ sutvā uṭṭhāya olokento makkaṭabhāvaṁ ñatvā dutiyaṁ gāthamāha –",
  "atk-s0513a20:1760_0": "201.",
  "atk-s0513a20:1761_0": "‘‘Nāyaṁ isī upasamasaṁyame rato,",
  "atk-s0513a20:1761_1": "kapī ayaṁ dumavarasākhagocaro;",
  "atk-s0513a20:1762_0": "So dūsako rosako cāpi jammo,",
  "atk-s0513a20:1762_1": "sace vajemampi dūseyyagāra’’nti.",
  "atk-s0513a20:1763_0": "Tattha dumavarasākhagocaroti dumavarānaṁ sākhagocaro.",
  "atk-s0513a20:1763_1": "So dūsako rosako cāpi jammoti so evaṁ gatagataṭṭhānassa dūsanato dūsako, ghaṭṭanatāya rosako, lāmakabhāvena jammo.",
  "atk-s0513a20:1763_2": "Sace vajeti yadi imaṁ paṇṇasālaṁ vaje paviseyya,",
  "atk-s0513a20:1763_3": "sabbaṁ uccārapassāvakaraṇena ca aggidānena ca dūseyyāti.",
  "atk-s0513a20:1764_0": "Evañca pana vatvā bodhisatto ummukaṁ gahetvā taṁ santāsetvā palāpesi.",
  "atk-s0513a20:1764_1": "So uppatitvā vanaṁ pakkhanto tathā pakkhantova ahosi, na puna taṁ ṭhānaṁ agamāsi.",
  "atk-s0513a20:1764_2": "Bodhisatto abhiññā ca samāpattiyo ca nibbattetvā tāpasakumārassa kasiṇaparikammaṁ ācikkhi,",
  "atk-s0513a20:1764_3": "sopi abhiññā ca samāpattiyo ca uppādesi.",
  "atk-s0513a20:1764_4": "Te ubhopi aparihīnajjhānā brahmalokaparāyaṇā ahesuṁ.",
  "atk-s0513a20:1765_0": "Satthā ‘‘na, bhikkhave, idāneva,",
  "atk-s0513a20:1765_1": "porāṇato paṭṭhāyapesa kuhakoyevā’’ti imaṁ dhammadesanaṁ āharitvā saccāni pakāsetvā jātakaṁ samodhānesi.",
  "atk-s0513a20:1765_2": "Saccapariyosāne keci sotāpannā, keci sakadāgāmino,",
  "atk-s0513a20:1765_3": "keci anāgāmino keci arahanto ahesuṁ.",
  "atk-s0513a20:1765_4": "‘‘Tadā makkaṭo kuhakabhikkhu ahosi, putto rāhulo, pitā pana ahameva ahosi’’nti.",
  "atk-s0513a20:1766_0": "Kapijātakavaṇṇanā dasamā.",
  "atk-s0513a20:1767_0": "Siṅgālavaggo dasamo.",
  "atk-s0513a20:1768_0": "Tassuddānaṁ –",
  "atk-s0513a20:1769_0": "Sabbadāṭhī ca sunakho, guttilo vigaticchā ca;",
  "atk-s0513a20:1770_0": "Mūlapariyāyaṁ bālovādaṁ, pādañjali kiṁ sukopamaṁ;",
  "atk-s0513a20:1771_0": "Sālakaṁ kapi te dasa.",
  "atk-s0513a20:1772_0": "Atha vagguddānaṁ –",
  "atk-s0513a20:1773_0": "Daḷhavaggo ca santhavo, kalyāṇadhammāsadiso;",
  "atk-s0513a20:1774_0": "Rūhako daḷhavaggo ca, bīraṇathambhakāsāvo;",
  "atk-s0513a20:1775_0": "Upāhano siṅgālo ca, dasavaggā duke siyuṁ.",
  "atk-s0513a20:1776_0": "Dukanipātavaṇṇanā niṭṭhitā."
}