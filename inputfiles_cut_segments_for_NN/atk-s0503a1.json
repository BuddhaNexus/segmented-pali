{
  "atk-s0503a1:0_0": "1. Bodhivaggo",
  "atk-s0503a1:1_0": "1. Paṭhamabodhisuttavaṇṇanā",
  "atk-s0503a1:2_0": "1.",
  "atk-s0503a1:2_1": "Yaṁ panettha ‘‘evaṁ me suta’’ntiādikaṁ nidānaṁ,",
  "atk-s0503a1:2_2": "tattha evanti nipātapadaṁ.",
  "atk-s0503a1:2_3": "Metiādīni nāmapadāni.",
  "atk-s0503a1:2_4": "Uruvelāyaṁ viharatīti ettha vīti upasaggapadaṁ,",
  "atk-s0503a1:2_5": "haratīti ākhyātapadanti imināva nayena sabbattha padavibhāgo veditabbo.",
  "atk-s0503a1:3_0": "Atthato pana evaṁsaddo tāva upamūpadesasampahaṁsanagarahaṇavacanasampaṭiggahākāra- nidassanāvadhāraṇapucchāidamatthaparimāṇādi anekatthappabhedo.",
  "atk-s0503a1:3_1": "Tathā hesa ‘‘evaṁ jātena maccena,",
  "atk-s0503a1:3_2": "kattabbaṁ kusalaṁ bahu’’nti evamādīsu (dha. pa.",
  "atk-s0503a1:3_3": "53) upamāyaṁ āgato.",
  "atk-s0503a1:3_4": "‘‘Evaṁ te abhikkamitabbaṁ,",
  "atk-s0503a1:3_5": "evaṁ te paṭikkamitabba’’ntiādīsu (a. ni.",
  "atk-s0503a1:3_6": "4.122) upadese.",
  "atk-s0503a1:3_7": "‘‘Evametaṁ bhagavā,",
  "atk-s0503a1:3_8": "evametaṁ sugatā’’tiādīsu (a. ni.",
  "atk-s0503a1:3_9": "3.66) sampahaṁsane.",
  "atk-s0503a1:3_10": "‘‘Evamevaṁ panāyaṁ vasalī yasmiṁ vā tasmiṁ vā tassa muṇḍakassa samaṇakassa vaṇṇaṁ bhāsatī’’tiādīsu (saṁ. ni.",
  "atk-s0503a1:3_11": "1.187) garahaṇe. ‘‘Evaṁ,",
  "atk-s0503a1:3_12": "bhanteti kho te bhikkhū bhagavato paccassosu’’ntiādīsu (dī. ni. 2.3; ma. ni.",
  "atk-s0503a1:3_13": "1.1) vacanasampaṭiggahe.",
  "atk-s0503a1:3_14": "‘‘Evaṁ byā kho ahaṁ, bhante,",
  "atk-s0503a1:3_15": "bhagavatā dhammaṁ desitaṁ ājānāmī’’tiādīsu (ma. ni.",
  "atk-s0503a1:3_16": "1.398) ākāre.",
  "atk-s0503a1:3_17": "‘‘Ehi tvaṁ, māṇavaka,",
  "atk-s0503a1:3_18": "yena samaṇo ānando tenupasaṅkama,",
  "atk-s0503a1:3_19": "upasaṅkamitvā mama vacanena samaṇaṁ ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha",
  "atk-s0503a1:3_20": "‘subho māṇavo todeyyaputto bhavantaṁ ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī’ti,",
  "atk-s0503a1:3_21": "evañca vadehi ‘sādhu kira bhavaṁ ānando yena subhassa māṇavassa todeyyaputtassa nivesanaṁ,",
  "atk-s0503a1:3_22": "tenupasaṅkamatu anukampaṁ upādāyā’ti’’ādīsu (dī. ni.",
  "atk-s0503a1:3_23": "1.445) nidassane.",
  "atk-s0503a1:3_24": "‘‘‘Taṁ kiṁ maññatha, kālāmā,",
  "atk-s0503a1:3_25": "ime dhammā kusalā vā akusalā vā’ti? ‘Akusalā, bhante’.",
  "atk-s0503a1:3_26": "‘Sāvajjā vā anavajjā vā’ti? ‘Sāvajjā, bhante’.",
  "atk-s0503a1:3_27": "‘Viññūgarahitā vā viññuppasatthā vā’ti?",
  "atk-s0503a1:3_28": "‘Viññūgarahitā, bhante’.",
  "atk-s0503a1:3_29": "‘Samattā samādinnā ahitāya dukkhāya saṁvattanti, no’vā?",
  "atk-s0503a1:3_30": "‘Kathaṁ vo ettha hotī’ti? ‘Samattā, bhante,",
  "atk-s0503a1:3_31": "samādinnā ahitāya dukkhāya saṁvattanti,",
  "atk-s0503a1:3_32": "evaṁ no ettha hotīti’’’ādīsu (a. ni.",
  "atk-s0503a1:3_33": "3.66) avadhāraṇe.",
  "atk-s0503a1:3_34": "‘‘Evamete sunhātā suvilittā kappitakesamassū āmuttamālābharaṇā’’tiādīsu (dī. ni.",
  "atk-s0503a1:3_35": "1.286) pucchāyaṁ.",
  "atk-s0503a1:3_36": "‘‘Evaṁgatāni puthusippāyatanāni (dī. ni. 1.182),",
  "atk-s0503a1:3_37": "evaṁvidho evamākāro’’tiādīsu idaṁsaddassa atthe.",
  "atk-s0503a1:3_38": "Gatasaddo hi pakārapariyāyo,",
  "atk-s0503a1:3_39": "tathā vidhākārasaddā.",
  "atk-s0503a1:3_40": "Tathā hi vidhayuttagatasadde lokiyā pakāratthe vadanti.",
  "atk-s0503a1:3_41": "‘‘Evaṁ lahuparivattaṁ evamāyupariyanto’’tiādīsu (a. ni.",
  "atk-s0503a1:3_42": "1.48) parimāṇe.",
  "atk-s0503a1:4_0": "Nanu ca ‘‘evaṁ vitakkitaṁ no tumhehi,",
  "atk-s0503a1:4_1": "evamāyupariyanto’’ti cettha evaṁsaddena pucchanākāraparimāṇākārānaṁ vuttattā ākārattho eva evaṁsaddoti. Na,",
  "atk-s0503a1:4_2": "visesasabbhāvato.",
  "atk-s0503a1:4_3": "Ākāramattavācako hettha evaṁsaddo ākāratthoti adhippeto.",
  "atk-s0503a1:4_4": "‘‘Evaṁ byā kho’’tiādīsu pana ākāravisesavacano.",
  "atk-s0503a1:4_5": "Ākāravisesavācino cete evaṁsaddā pucchanākāraparimāṇākārānaṁ vācakattā.",
  "atk-s0503a1:4_6": "Evañca katvā ‘‘evaṁ jātena maccenā’’tiādīni upamānaudāharaṇāni yujjanti.",
  "atk-s0503a1:4_7": "Tattha hi –",
  "atk-s0503a1:5_0": "‘‘Yathāpi puppharāsimhā, kayirā mālāguṇe bahū;",
  "atk-s0503a1:6_0": "Evaṁ jātena maccena, kattabbaṁ kusalaṁ bahu’’nti. –",
  "atk-s0503a1:7_0": "Ettha puppharāsiṭṭhānīyato manussuppatti sappurisūpanissayasaddhammassavanayonisomanasikārabhogasampattiādito",
  "atk-s0503a1:7_1": "dānādipuññakiriyāhetusamudāyato sobhāsugandhatādiguṇavisesayogato mālāguṇasadisiyo bahukā puññakiriyā",
  "atk-s0503a1:7_2": "maritabbasabhāvatāya maccena kattabbāti abhedatāya puppharāsi mālāguṇā ca upamā,",
  "atk-s0503a1:7_3": "tesaṁ upamānākāro yathāsaddena aniyamato vutto.",
  "atk-s0503a1:7_4": "Puna evaṁsaddena niyamanavasena vutto.",
  "atk-s0503a1:7_5": "So pana upamākāro niyamiyamāno atthato upamā eva hotīti vuttaṁ ‘‘upamāyaṁ āgato’’ti.",
  "atk-s0503a1:8_0": "Tathā ‘‘evaṁ iminā ākārena abhikkamitabba’’ntiādinā upadisiyamānāya samaṇasāruppāya ākappasampattiyā yo tattha upadesākāro,",
  "atk-s0503a1:8_1": "so atthato upadesoyevāti vuttaṁ –",
  "atk-s0503a1:8_2": "‘‘evaṁ te abhikkamitabbaṁ,",
  "atk-s0503a1:8_3": "evaṁ te paṭikkamitabbantiādīsu upadese’’ti.",
  "atk-s0503a1:9_0": "‘‘Evametaṁ bhagavā,",
  "atk-s0503a1:9_1": "evametaṁ sugatā’’ti ettha bhagavatā yathāvuttamatthaṁ aviparītato jānantehi kataṁ yaṁ tattha vijjamānaguṇānaṁ",
  "atk-s0503a1:9_2": "pakārehi haṁsanaṁ udaggatākaraṇaṁ sampahaṁsanaṁ,",
  "atk-s0503a1:9_3": "so tattha pahaṁsanākāroti vuttanayena yojetabbaṁ.",
  "atk-s0503a1:10_0": "‘‘Evamevaṁ panāya’’nti ettha garahaṇākāroti vuttanayena yojetabbaṁ.",
  "atk-s0503a1:10_1": "So ca garahaṇākāro ‘‘vasalī’’tiādikhuṁsanasaddasannidhānato idha evaṁsaddena pakāsitoti viññāyati.",
  "atk-s0503a1:10_2": "Yathā cettha,",
  "atk-s0503a1:10_3": "evaṁ upamākārādayopi upamādivasena vuttānaṁ puppharāsiādisaddānaṁ sannidhānato vuttāti veditabbaṁ.",
  "atk-s0503a1:11_0": "‘‘Evaṁ no’’ti etthāpi tesaṁ yathāvuttadhammānaṁ ahitadukkhāvahabhāvena sanniṭṭhānajananatthaṁ anumatiggahaṇavasena",
  "atk-s0503a1:11_1": "‘‘no vā kathaṁ vo ettha hotī’’ti pucchāya katāya ‘‘evaṁ no ettha hotī’’ti vuttattā tadākārasanniṭṭhānaṁ",
  "atk-s0503a1:11_2": "evaṁsaddena āvikataṁ.",
  "atk-s0503a1:11_3": "So pana tesaṁ dhammānaṁ ahitāya dukkhāya saṁvattanākāro niyamiyamāno avadhāraṇattho hotīti vuttaṁ –",
  "atk-s0503a1:11_4": "‘‘evaṁ no ettha hotītiādīsu avadhāraṇe’’ti.",
  "atk-s0503a1:12_0": "‘‘Evañca vadehī’’ti yathāhaṁ vadāmi evaṁ samaṇaṁ ānandaṁ vadehīti vadanākāro idāni vattabbo evaṁsaddena nidassīyatīti ‘‘nidassanattho’’ti vuttaṁ.",
  "atk-s0503a1:13_0": "Evamākāravisesavācīnampi etesaṁ evaṁsaddānaṁ upamādivisesatthavuttitāya upamādiatthatā vuttā. ‘‘Evaṁ,",
  "atk-s0503a1:13_1": "bhante’’ti pana dhammassa sādhukaṁ savanamanasikāre niyojitehi bhikkhūhi tattha patiṭṭhitabhāvassa paṭijānanavasena",
  "atk-s0503a1:13_2": "vuttattā tattha evaṁsaddo vacanasampaṭiggahattho.",
  "atk-s0503a1:13_3": "Tena evaṁ,",
  "atk-s0503a1:13_4": "bhanteti sādhu, bhante, suṭṭhu,",
  "atk-s0503a1:13_5": "bhanteti vuttaṁ hoti.",
  "atk-s0503a1:13_6": "Svāyamidha ākāranidassanāvadhāraṇesu daṭṭhabbo.",
  "atk-s0503a1:14_0": "Tattha ākāratthena evaṁsaddena etamatthaṁ dīpeti –",
  "atk-s0503a1:14_1": "nānānayanipuṇamanekajjhāsayasamuṭṭhānaṁ atthabyañjanasampannaṁ vividhapāṭihāriyaṁ dhammatthadesanāpaṭivedhagambhīraṁ",
  "atk-s0503a1:14_2": "sabbasattānaṁ sakasakabhāsānurūpato sotapathamāgacchantaṁ tassa bhagavato vacanaṁ sabbappakārena ko samattho viññātuṁ,",
  "atk-s0503a1:14_3": "sabbathāmena pana sotukāmataṁ janetvāpi evaṁ me sutaṁ,",
  "atk-s0503a1:14_4": "mayāpi ekenākārena sutanti.",
  "atk-s0503a1:15_0": "Ettha ca ekattanānattaabyāpāraevaṁdhammatāsaṅkhātā nandiyāvattatipukkhalasīhavikkīḷitadisālocanaaṅkusasaṅkhātā",
  "atk-s0503a1:15_1": "ca assādādivisayādibhedena nānāvidhā nayā nānānayā.",
  "atk-s0503a1:15_2": "Nayā vā pāḷigatiyo,",
  "atk-s0503a1:15_3": "tā ca paññattianupaññattādivasena saṁkilesabhāgiyādilokiyāditadubhayavomissakādivasena kusalādivasena khandhādivasena,",
  "atk-s0503a1:15_4": "saṅgahādivasena,",
  "atk-s0503a1:15_5": "samayavimuttādivasena,",
  "atk-s0503a1:15_6": "ṭhapanādivasena ,",
  "atk-s0503a1:15_7": "kusalamūlādivasena,",
  "atk-s0503a1:15_8": "tikapaṭṭhānādivasena ca nānappakārāti nānānayā,",
  "atk-s0503a1:15_9": "tehi nipuṇaṁ saṇhaṁ sukhumanti nānānayanipuṇaṁ.",
  "atk-s0503a1:16_0": "Āsayova ajjhāsayo,",
  "atk-s0503a1:16_1": "so ca sassatādibhedena apparajakkhatādibhedena ca anekavidho.",
  "atk-s0503a1:16_2": "Attajjhāsayādiko eva vā aneko ajjhāsayo anekajjhāsayo.",
  "atk-s0503a1:16_3": "So samuṭṭhānaṁ uppattihetu etassāti anekajjhāsayasamuṭṭhānaṁ.",
  "atk-s0503a1:17_0": "Sīlādiatthasampattiyā tabbibhāvanabyañjanasampattiyā saṅkāsanapakāsanavivaraṇavibhajanauttānīkaraṇapaññattivasena",
  "atk-s0503a1:17_1": "chahi atthapadehi akkharapadabyañjanākāraniruttiniddesavasena chahi byañjanapadehi ca samannāgatattā",
  "atk-s0503a1:17_2": "atthabyañjanasampannaṁ.",
  "atk-s0503a1:18_0": "Iddhiādesanānusāsanībhedena tesu ca ekekassa visayādibhedena vividhaṁ bahuvidhaṁ vā pāṭihāriyaṁ etassāti vividhapāṭihāriyaṁ.",
  "atk-s0503a1:18_1": "Tattha paṭipakkhaharaṇato rāgādikilesāpanayanato pāṭihāriyanti atthe sati bhagavato na paṭipakkhā rāgādayo santi ye haritabbā,",
  "atk-s0503a1:18_2": "puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṁ pavattati,",
  "atk-s0503a1:18_3": "tasmā tattha pavattavohārena ca na sakkā idha pāṭihāriyanti vattuṁ.",
  "atk-s0503a1:18_4": "Sace pana mahākāruṇikassa bhagavato veneyyagatā ca kilesā paṭipakkhā,",
  "atk-s0503a1:18_5": "tesaṁ haraṇato pāṭihāriyanti vuttaṁ,",
  "atk-s0503a1:18_6": "evaṁ sati yuttametaṁ.",
  "atk-s0503a1:18_7": "Atha vā bhagavato ceva sāsanassa ca paṭipakkhā titthiyā,",
  "atk-s0503a1:18_8": "tesaṁ haraṇato pāṭihāriyaṁ.",
  "atk-s0503a1:18_9": "Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā honti.",
  "atk-s0503a1:18_10": "Paṭīti vā ayaṁ saddo pacchāti etassa atthaṁ bodheti ‘‘tasmiṁ paṭipaviṭṭhamhi,",
  "atk-s0503a1:18_11": "añño āgañchi brāhmaṇo’’tiādīsu (cūḷani.",
  "atk-s0503a1:18_12": "pārāyanavagga,",
  "atk-s0503a1:18_13": "vatthugāthā 4) viya.",
  "atk-s0503a1:18_14": "Tasmā samāhite citte vigatūpakkilese katakiccena pacchā haritabbaṁ pavattetabbanti paṭihāriyaṁ.",
  "atk-s0503a1:18_15": "Attano vā upakkilesesu catutthajjhānamaggehi haritesu pacchā haraṇaṁ paṭihāriyaṁ.",
  "atk-s0503a1:18_16": "Iddhiādesanānusāsaniyo vigatūpakkilesena katakiccena sattahitatthaṁ puna pavattetabbā,",
  "atk-s0503a1:18_17": "haritesu ca attano upakkilesesu parasattānaṁ upakkilesaharaṇāni hontīti paṭihāriyāni bhavanti.",
  "atk-s0503a1:18_18": "Paṭihāriyameva pāṭihāriyaṁ,",
  "atk-s0503a1:18_19": "paṭihāriye vā iddhiādesanānusāsanīsamudāye bhavaṁ ekekaṁ pāṭihāriyanti vuccati.",
  "atk-s0503a1:18_20": "Paṭihāriyaṁ vā catutthajjhānaṁ maggo ca paṭipakkhaharaṇato.",
  "atk-s0503a1:18_21": "Tattha jātaṁ nimittabhūtato tato vā āgatanti pāṭihāriyanti attho veditabbo.",
  "atk-s0503a1:19_0": "Yasmā pana tantiatthadesanā tabbohārābhisamayasaṅkhātā hetuhetuphalatadubhayapaññattipaṭivedhasaṅkhātā vā dhammatthadesanāpaṭivedhā gambhīrā,",
  "atk-s0503a1:19_1": "sasādīhi viya mahāsamuddo anupacitakusalasambhārehi alabbhaneyyappatiṭṭhā duppariyogāhā ca,",
  "atk-s0503a1:19_2": "tasmā tehi catūhi gambhīrabhāvehi yuttanti bhagavato vacanaṁ dhammatthadesanāpaṭivedhagambhīraṁ.",
  "atk-s0503a1:20_0": "Eko eva bhagavato dhammadesanāghoso,",
  "atk-s0503a1:20_1": "ekasmiṁ khaṇe pavattamāno nānābhāsānaṁ sattānaṁ attano attano bhāsāvasena apubbaṁ acarimaṁ gahaṇūpago hoti.",
  "atk-s0503a1:20_2": "Acinteyyo hi buddhānaṁ buddhānubhāvoti sabbasattānaṁ sakasakabhāsānurūpato sotapathaṁ āgacchatīti veditabbaṁ.",
  "atk-s0503a1:21_0": "Nidassanatthena ‘‘nāhaṁ sayambhū,",
  "atk-s0503a1:21_1": "na mayā idaṁ sacchikata’’nti attānaṁ parimocento ‘‘evaṁ me sutaṁ,",
  "atk-s0503a1:21_2": "mayāpi evaṁ suta’’nti idāni vattabbaṁ sakalaṁ suttaṁ nidasseti.",
  "atk-s0503a1:22_0": "Avadhāraṇatthena ‘‘etadaggaṁ,",
  "atk-s0503a1:22_1": "bhikkhave,",
  "atk-s0503a1:22_2": "mama sāvakānaṁ bhikkhūnaṁ bahussutānaṁ yadidaṁ ānando,",
  "atk-s0503a1:22_3": "gatimantānaṁ,",
  "atk-s0503a1:22_4": "satimantānaṁ,",
  "atk-s0503a1:22_5": "dhitimantānaṁ,",
  "atk-s0503a1:22_6": "upaṭṭhākānaṁ yadidaṁ ānando’’ti (a. ni.",
  "atk-s0503a1:22_7": "1.219-223) evaṁ bhagavatā,",
  "atk-s0503a1:22_8": "‘‘āyasmā ānando atthakusalo,",
  "atk-s0503a1:22_9": "dhammakusalo,",
  "atk-s0503a1:22_10": "byañjanakusalo,",
  "atk-s0503a1:22_11": "niruttikusalo,",
  "atk-s0503a1:22_12": "pubbāparakusalo’’ti (a. ni.",
  "atk-s0503a1:22_13": "5.169) evaṁ dhammasenāpatinā ca pasatthabhāvānurūpaṁ attano dhāraṇabalaṁ dassento sattānaṁ sotukāmataṁ janeti.",
  "atk-s0503a1:22_14": "‘‘Evaṁ me sutaṁ,",
  "atk-s0503a1:22_15": "tañca kho atthato vā byañjanato vā anūnamanadhikaṁ,",
  "atk-s0503a1:22_16": "evameva na aññathā daṭṭhabba’’nti.",
  "atk-s0503a1:22_17": "Aññathāti bhagavato sammukhā sutākārato aññathā na pana bhagavatā desitākārato.",
  "atk-s0503a1:22_18": "Acinteyyānubhāvā hi bhagavato desanā,",
  "atk-s0503a1:22_19": "sā neva sabbākārena sakkā viññātunti vuttovāyamattho.",
  "atk-s0503a1:22_20": "Sutākārāvirujjhanameva hi dhāraṇabalaṁ.",
  "atk-s0503a1:23_0": "Mesaddo tīsu atthesu dissati.",
  "atk-s0503a1:23_1": "Tathā hissa ‘‘gāthābhigītaṁ me abhojaneyya’’ntiādīsu (saṁ. ni. 1.194; su. ni.",
  "atk-s0503a1:23_2": "81) mayāti attho.",
  "atk-s0503a1:23_3": "‘‘Sādhu me, bhante,",
  "atk-s0503a1:23_4": "bhagavā saṁkhittena dhammaṁ desetū’’tiādīsu (saṁ. ni. 4.88; 5.382; a. ni.",
  "atk-s0503a1:23_5": "4.257) mayhanti attho.",
  "atk-s0503a1:23_6": "‘‘Dhammadāyādā me,",
  "atk-s0503a1:23_7": "bhikkhave,",
  "atk-s0503a1:23_8": "bhavathā’’tiādīsu (ma. ni.",
  "atk-s0503a1:23_9": "1.29) mamāti attho.",
  "atk-s0503a1:23_10": "Idha pana ‘‘mayā sutaṁ,",
  "atk-s0503a1:23_11": "mama suta’’nti ca atthadvaye yujjati.",
  "atk-s0503a1:24_0": "Ettha ca yo paro na hoti,",
  "atk-s0503a1:24_1": "so attāti evaṁ vattabbe niyakajjhattasaṅkhāte sasantāne vattanato tividhopi mesaddo kiñcāpi ekasmiṁyeva atthe dissati,",
  "atk-s0503a1:24_2": "karaṇasampadānādivisesasaṅkhāto pana viññāyatevāyaṁ atthabhedoti ‘‘me-saddo tīsu atthesu dissatī’’ti vuttoti daṭṭhabbaṁ.",
  "atk-s0503a1:25_0": "Sutanti ayaṁ sutasaddo saupasaggo anupasaggo ca gamanavissutakilinnūpacitānuyogasotaviññeyya sotadvārānusāra viññātādianekatthappabhedo.",
  "atk-s0503a1:25_1": "Kiñcāpi hi upasaggo kiriyaṁ viseseti,",
  "atk-s0503a1:25_2": "jotakabhāvato pana satipi tasmiṁ sutasaddo eva taṁ tamatthaṁ vadatīti anupasaggassa sutasaddassa atthuddhāre saupasaggassa gahaṇaṁ na virujjhati.",
  "atk-s0503a1:26_0": "Tattha ‘‘senāya pasuto’’tiādīsu gacchantoti attho.",
  "atk-s0503a1:26_1": "‘‘Sutadhammassa passato’’tiādīsu (udā.",
  "atk-s0503a1:26_2": "11) vissutadhammassāti attho.",
  "atk-s0503a1:26_3": "‘‘Avassutā avassutassā’’tiādīsu (pāci.",
  "atk-s0503a1:26_4": "657) kilesena kilinnā kilinnassāti attho.",
  "atk-s0503a1:26_5": "‘‘Tumhehi puññaṁ pasutaṁ anappaka’’ntiādīsu (khu. pā.",
  "atk-s0503a1:26_6": "7.12) upacitanti attho.",
  "atk-s0503a1:26_7": "‘‘Ye jhānappasutā dhīrā’’tiādīsu (dha. pa.",
  "atk-s0503a1:26_8": "181) jhānānuyuttāti attho.",
  "atk-s0503a1:26_9": "‘‘Diṭṭhaṁ sutaṁ muta’’ntiādīsu (ma. ni.",
  "atk-s0503a1:26_10": "1.241) sotaviññeyyanti attho.",
  "atk-s0503a1:26_11": "‘‘Sutadharo sutasannicayo’’tiādīsu (ma. ni.",
  "atk-s0503a1:26_12": "1.339) sotadvārānusāraviññātadharoti attho.",
  "atk-s0503a1:26_13": "Idha panassa ‘‘sotadvārānusārena upadhārita’’nti vā ‘‘upadhāraṇa’’nti vā attho.",
  "atk-s0503a1:26_14": "Me-saddassa hi mayāti atthe sati ‘‘evaṁ mayā sutaṁ sotadvārānusārena upadhārita’’nti yujjati.",
  "atk-s0503a1:26_15": "Mamāti atthe sati ‘‘evaṁ mama sutaṁ sotadvārānusārena upadhāraṇa’’nti yujjati.",
  "atk-s0503a1:27_0": "Evametesu tīsu padesu yasmā sutasaddasannidhāne payuttena evaṁsaddena savanakiriyājotakena bhavitabbaṁ,",
  "atk-s0503a1:27_1": "tasmā evanti sotaviññāṇasampaṭicchanādisotadvārikaviññāṇānantaraṁ uppannamanodvārikaviññāṇakiccanidassanaṁ.",
  "atk-s0503a1:27_2": "Meti vuttaviññāṇasamaṅgīpuggalanidassanaṁ.",
  "atk-s0503a1:27_3": "Sabbāni hi vākyāni evakāratthasahitāniyeva avadhāraṇaphalattā tesaṁ.",
  "atk-s0503a1:27_4": "Sutanti assavanabhāvappaṭikkhepato anūnānadhikāviparītaggahaṇanidassanaṁ.",
  "atk-s0503a1:27_5": "Yathā hi sutaṁ sutamevāti vattabbataṁ arahati tathā taṁ sammā sutaṁ anūnaggahaṇaṁ anadhikaggahaṇaṁ aviparītaggahaṇañca hotīti.",
  "atk-s0503a1:27_6": "Atha vā saddantaratthāpohanavasena saddo atthaṁ vadatīti etasmiṁ pakkhe yasmā sutanti etassa asutaṁ na hotīti ayamattho vutto,",
  "atk-s0503a1:27_7": "tasmā sutanti assavanabhāvappaṭikkhepato anūnānadhikāviparītaggahaṇanidassanaṁ.",
  "atk-s0503a1:27_8": "Idaṁ vuttaṁ hoti –",
  "atk-s0503a1:27_9": "evaṁ me sutaṁ,",
  "atk-s0503a1:27_10": "na mayā idaṁ diṭṭhaṁ,",
  "atk-s0503a1:27_11": "na sayambhūñāṇena sacchikataṁ,",
  "atk-s0503a1:27_12": "na aññathā vā upaladdhaṁ.",
  "atk-s0503a1:27_13": "Api ca sutaṁva,",
  "atk-s0503a1:27_14": "tañca kho sammadevāti.",
  "atk-s0503a1:27_15": "Avadhāraṇatthe vā evaṁsadde ayamatthayojanā,",
  "atk-s0503a1:27_16": "tadapekkhassa sutasaddassa niyamattho sambhavatīti tadapekkhassa sutasaddassa assavanabhāvappaṭikkhepo",
  "atk-s0503a1:27_17": "anūnānadhikāviparītaggahaṇanidassanatā ca veditabbā.",
  "atk-s0503a1:27_18": "Iti savanahetusavanavisesavasenapi sutasaddassa atthayojanā katāti daṭṭhabbaṁ.",
  "atk-s0503a1:28_0": "Tathā evanti tassā sotadvārānusārena pavattāya viññāṇavīthiyā nānatthabyañjanaggahaṇato nānappakārena",
  "atk-s0503a1:28_1": "ārammaṇe pavattibhāvappakāsanaṁ ākārattho evaṁsaddoti karitvā.",
  "atk-s0503a1:28_2": "Meti attappakāsanaṁ.",
  "atk-s0503a1:28_3": "Sutanti dhammappakāsanaṁ yathāvuttāya viññāṇavīthiyā pariyattidhammārammaṇattā.",
  "atk-s0503a1:28_4": "Ayañhettha saṅkhepo –",
  "atk-s0503a1:28_5": "nānappakārena ārammaṇe pavattāya viññāṇavīthiyā karaṇabhūtāya mayā na aññaṁ kataṁ,",
  "atk-s0503a1:28_6": "idaṁ pana kataṁ,",
  "atk-s0503a1:28_7": "ayaṁ dhammo sutoti.",
  "atk-s0503a1:29_0": "Tathā evanti nidassitabbappakāsanaṁ nidassanattho evaṁsaddoti katvā nidassetabbassa niddisitabbabhāvato.",
  "atk-s0503a1:29_1": "Tasmā evaṁsaddena sakalampi suttaṁ paccāmaṭṭhanti veditabbaṁ.",
  "atk-s0503a1:29_2": "Meti puggalappakāsanaṁ.",
  "atk-s0503a1:29_3": "Sutanti puggalakiccappakāsanaṁ.",
  "atk-s0503a1:29_4": "Sutasaddena hi labbhamānā savanakiriyā savanaviññāṇappabandhappaṭibaddhā,",
  "atk-s0503a1:29_5": "tattha ca puggalavohāro,",
  "atk-s0503a1:29_6": "na ca puggalavohārarahite dhammappabandhe savanakiriyā labbhati.",
  "atk-s0503a1:29_7": "Tassāyaṁ saṅkhepattho –",
  "atk-s0503a1:29_8": "yaṁ suttaṁ niddisissāmi,",
  "atk-s0503a1:29_9": "taṁ mayā evaṁ sutanti.",
  "atk-s0503a1:30_0": "Tathā evanti yassa cittasantānassa nānārammaṇappavattiyā nānatthabyañjanaggahaṇaṁ hoti,",
  "atk-s0503a1:30_1": "tassa nānākāraniddeso ākārattho eva evaṁsaddoti katvā.",
  "atk-s0503a1:30_2": "Evanti hi ayamākārapaññatti dhammānaṁ taṁ taṁ pavattiākāraṁ upādāya paññapetabbasabhāvattā.",
  "atk-s0503a1:30_3": "Meti kattuniddeso.",
  "atk-s0503a1:30_4": "Sutanti visayaniddeso,",
  "atk-s0503a1:30_5": "sotabbo hi dhammo savanakiriyākattupuggalassa savanakiriyāvasena pavattiṭṭhānaṁ hoti.",
  "atk-s0503a1:30_6": "Ettāvatā nānappakārena pavattena cittasantānena taṁsamaṅgino kattu visaye gahaṇasanniṭṭhānaṁ dassitaṁ hoti.",
  "atk-s0503a1:31_0": "Atha vā evanti puggalakiccaniddeso,",
  "atk-s0503a1:31_1": "sutānañhi dhammānaṁ gahitākārassa nidassanassa avadhāraṇassa vā pakāsanasabhāvena evaṁsaddena tadākārādidhāraṇassa",
  "atk-s0503a1:31_2": "puggalavohārupādānadhammabyāpārabhāvato puggalakiccaṁnāma niddiṭṭhaṁ hotīti.",
  "atk-s0503a1:31_3": "Sutanti viññāṇakiccaniddeso,",
  "atk-s0503a1:31_4": "puggalavādinopi hi savanakiriyā viññāṇanirapekkhā na hotīti.",
  "atk-s0503a1:31_5": "Meti ubhayakiccayuttapuggalaniddeso.",
  "atk-s0503a1:31_6": "Meti hi saddappavatti ekanteneva sattavisesavisayā viññāṇakiccañca tattheva samodahitabbanti.",
  "atk-s0503a1:31_7": "Ayaṁ panettha saṅkhepo –",
  "atk-s0503a1:31_8": "mayā savanakiccaviññāṇasamaṅginā puggalena viññāṇavasena laddhasavanakiccavohārena sutanti.",
  "atk-s0503a1:32_0": "Tathā evanti ca meti ca saccikaṭṭhaparamatthavasena avijjamānapaññatti.",
  "atk-s0503a1:32_1": "Sabbassa hi saddādhigamanīyassa atthassa paññattimukheneva paṭipajjitabbattā sabbapaññattīnañca vijjamānādīsu chasu paññattīsu avarodho,",
  "atk-s0503a1:32_2": "tasmā yo māyāmarīciādayo viya abhūtattho anussavādīhi gahetabbo viya anuttamatthopi na hoti.",
  "atk-s0503a1:32_3": "So rūpasaddādiko ruppanānubhavanādiko ca paramatthasabhāvo saccikaṭṭhaparamatthavasena vijjati.",
  "atk-s0503a1:32_4": "Yo pana evanti ca meti ca vuccamāno ākārattho,",
  "atk-s0503a1:32_5": "so aparamatthasabhāvo saccikaṭṭhaparamatthavasena anupalabbhamāno avijjamānapaññatti nāma.",
  "atk-s0503a1:32_6": "Tasmā kiñhettha taṁ paramatthato atthi,",
  "atk-s0503a1:32_7": "yaṁ evanti vā meti vā niddesaṁ labhetha?",
  "atk-s0503a1:32_8": "Sutanti vijjamānapaññatti,",
  "atk-s0503a1:32_9": "yañhi taṁ ettha sotena upaladdhaṁ,",
  "atk-s0503a1:32_10": "taṁ paramatthato vijjamānanti.",
  "atk-s0503a1:33_0": "Tathā evanti sotapathamāgate dhamme upādāya tesaṁ upadhāritākārādīnaṁ paccāmasanavasena.",
  "atk-s0503a1:33_1": "Meti sasantatipariyāpanne khandhe karaṇādivisesavisiṭṭhe upādāya vattabbato upādāpaññatti.",
  "atk-s0503a1:33_2": "Sutanti diṭṭhādīni upanidhāya vattabbato upanidhāpaññatti.",
  "atk-s0503a1:33_3": "Diṭṭhādisabhāvarahite saddāyatane pavattamānopi sutavohāro dutiyaṁ tatiyantiādiko viya paṭhamādīni,",
  "atk-s0503a1:33_4": "diṭṭhamutaviññāte apekkhitvā sutanti viññeyyattā diṭṭhādīni upanidhāya vattabbo hoti.",
  "atk-s0503a1:33_5": "Asutaṁ na hotīti hi sutanti pakāsitoyamatthoti.",
  "atk-s0503a1:34_0": "Ettha ca evantivacanena asammohaṁ dīpeti.",
  "atk-s0503a1:34_1": "Paṭividdhā hi attanā sutassa pakāravisesā evanti idha āyasmatā ānandena paccāmaṭṭhā,",
  "atk-s0503a1:34_2": "tenassa asammoho dīpito hoti.",
  "atk-s0503a1:34_3": "Na hi sammūḷho nānappakārapaṭivedhasamattho hoti,",
  "atk-s0503a1:34_4": "paccayākāravasena nānappakārā duppaṭividdhā ca suttantāti dīpitanti.",
  "atk-s0503a1:34_5": "Sutantivacanena sutassa asammosaṁ dīpeti,",
  "atk-s0503a1:34_6": "sutākārassa yāthāvato dassiyamānattā.",
  "atk-s0503a1:34_7": "Yassa hi sutaṁ sammuṭṭhaṁ hoti,",
  "atk-s0503a1:34_8": "na so kālantare mayā sutanti paṭijānāti.",
  "atk-s0503a1:34_9": "Iccassa asammohena paññāsiddhi,",
  "atk-s0503a1:34_10": "sammohābhāvena paññāya eva vā savanakālasambhūtāya taduttarikālapaññāsiddhi,",
  "atk-s0503a1:34_11": "tathā asammosena satisiddhi.",
  "atk-s0503a1:34_12": "Tattha paññāpubbaṅgamāya satiyā byañjanāvadhāraṇasamatthatā.",
  "atk-s0503a1:34_13": "Byañjanānañhi paṭivijjhitabbo ākāro nātigambhīro,",
  "atk-s0503a1:34_14": "yathāsutaṁ dhāraṇameva tattha karaṇīyanti satiyā byāpāro adhiko,",
  "atk-s0503a1:34_15": "paññā tattha guṇībhūtā hoti paññāya pubbaṅgamāti katvā.",
  "atk-s0503a1:34_16": "Satipubbaṅgamāya paññāya atthappaṭivedhasamatthatā.",
  "atk-s0503a1:34_17": "Atthassa hi paṭivijjhitabbo ākāro gambhīroti paññāya byāpāro adhiko,",
  "atk-s0503a1:34_18": "sati tattha guṇībhūtāyevāti satiyā pubbaṅgamāyāti katvā.",
  "atk-s0503a1:34_19": "Tadubhayasamatthatāyogena atthabyañjanasampannassa dhammakosassa anupālanasamatthatāya dhammabhaṇḍāgārikattasiddhi.",
  "atk-s0503a1:35_0": "Aparo nayo –",
  "atk-s0503a1:35_1": "evantivacanena yonisomanasikāraṁ dīpeti,",
  "atk-s0503a1:35_2": "tena ca vuccamānānaṁ ākāranidassanāvadhāraṇatthānaṁ upari vakkhamānānaṁ nānappakārappaṭivedhajotakānaṁ aviparītasiddhi dhammavisayattā.",
  "atk-s0503a1:35_3": "Na hi ayoniso manasikaroto nānappakārappaṭivedho sambhavati.",
  "atk-s0503a1:35_4": "Sutantivacanena avikkhepaṁ dīpeti,",
  "atk-s0503a1:35_5": "‘‘paṭhamabodhisuttaṁ kattha bhāsita’’ntiādipucchāvasena pakaraṇapattassa vakkhamānassa suttassa savanaṁ",
  "atk-s0503a1:35_6": "samādhānamantarena na sambhavati vikkhittacittassa savanābhāvato.",
  "atk-s0503a1:35_7": "Tathā hi vikkhittacitto puggalo sabbasampattiyā vuccamānopi ‘‘na mayā sutaṁ,",
  "atk-s0503a1:35_8": "puna bhaṇathā’’ti bhaṇati.",
  "atk-s0503a1:35_9": "Yonisomanasikārena cettha attasammāpaṇidhiṁ pubbe ca katapuññataṁ sādheti sammā appaṇihitattassa pubbe akatapuññassa vā tadabhāvato.",
  "atk-s0503a1:35_10": "Avikkhepena saddhammassavanaṁ sappurisūpanissayañca sādheti assutavato sappurisūpanissayavirahitassa ca tadabhāvato.",
  "atk-s0503a1:35_11": "Na hi vikkhitto sotuṁ sakkoti,",
  "atk-s0503a1:35_12": "na ca sappurise anupanissayamānassa savanaṁ atthīti.",
  "atk-s0503a1:36_0": "Aparo nayo –",
  "atk-s0503a1:36_1": "‘‘yassa cittasantānassa nānappakārappavattiyā nānatthabyañjanaggahaṇaṁ hoti,",
  "atk-s0503a1:36_2": "tassa nānākāraniddeso’’ti vuttaṁ.",
  "atk-s0503a1:36_3": "Yasmā ca so bhagavato vacanassa atthabyañjanappabhedaparicchedavasena sakalasāsanasampattiogāhanena niravasesaṁ",
  "atk-s0503a1:36_4": "parahitapāripūrīkaraṇabhūto evaṁ bhaddako ākāro na sammā appaṇihitattassa pubbe akatapuññassa vā hoti.",
  "atk-s0503a1:36_5": "Tasmā evanti iminā bhaddakena ākārena pacchimacakkadvayasampattimattano dīpeti,",
  "atk-s0503a1:36_6": "sutanti savanayogena purimacakkadvayasampattiṁ.",
  "atk-s0503a1:36_7": "Na hi appatirūpe dese vasato sappurisūpanissayavirahitassa ca savanaṁ atthi.",
  "atk-s0503a1:36_8": "Iccassa pacchimacakkadvayasiddhiyā āsayasuddhi siddhā hoti.",
  "atk-s0503a1:36_9": "Sammā paṇihitacitto pubbe ca katapuñño visuddhāsayo hoti tadasuddhihetūnaṁ kilesānaṁ dūrībhāvato.",
  "atk-s0503a1:36_10": "Tathā hi vuttaṁ ‘‘sammā paṇihitaṁ cittaṁ,",
  "atk-s0503a1:36_11": "seyyaso naṁ tato kare’’ti (dha. pa.",
  "atk-s0503a1:36_12": "43) ‘‘katapuññosi tvaṁ, ānanda,",
  "atk-s0503a1:36_13": "padhānamanuyuñja,",
  "atk-s0503a1:36_14": "khippaṁ hohisi anāsavo’’ti (dī. ni.",
  "atk-s0503a1:36_15": "2.207) ca.",
  "atk-s0503a1:36_16": "Purimacakkadvayasiddhiyā payogasuddhi.",
  "atk-s0503a1:36_17": "Patirūpadesavāsena hi sappurisūpanissayena ca sādhūnaṁ diṭṭhānugatiāpajjanena parisuddhappayogo hoti.",
  "atk-s0503a1:36_18": "Tāya ca āsayasuddhiyā adhigamabyattisiddhi,",
  "atk-s0503a1:36_19": "pubbeyeva taṇhādiṭṭhisaṁkilesānaṁ visodhitattā payogasuddhiyā āgamabyattisiddhi.",
  "atk-s0503a1:36_20": "Suparisuddhakāyavacīpayogo hi vippaṭisārābhāvato avikkhittacitto pariyattiyaṁ visārado hoti.",
  "atk-s0503a1:36_21": "Iti payogāsayasuddhassa āgamādhigamasampannassa vacanaṁ aruṇuggamanaṁ viya sūriyassa udayato yonisomanasikāro",
  "atk-s0503a1:36_22": "viya ca kusalakammassa arahati bhagavato vacanassa pubbaṅgamaṁ bhavitunti ṭhāne nidānaṁ ṭhapento evaṁ",
  "atk-s0503a1:36_23": "me sutantiādimāha.",
  "atk-s0503a1:37_0": "Aparo nayo –",
  "atk-s0503a1:37_1": "evanti iminā pubbe vuttanayeneva nānappakārappaṭivedhadīpakena vacanena attano atthapaṭibhānapaṭisambhidāsampattisabbhāvaṁ dīpeti.",
  "atk-s0503a1:37_2": "Sutanti iminā evaṁsaddasannidhānato vakkhamānāpekkhāya vā sotabbabhedappaṭivedhadīpakena dhammaniruttipaṭisambhidāsampattisabbhāvaṁ dīpeti.",
  "atk-s0503a1:37_3": "Evanti ca idaṁ vuttanayeneva yonisomanasikāradīpakavacanaṁ bhāsamāno ‘‘ete dhammā mayā manasānupekkhitā diṭṭhiyā suppaṭividdhā’’ti dīpeti.",
  "atk-s0503a1:37_4": "Pariyattidhammo hi ‘‘idha sīlaṁ kathitaṁ,",
  "atk-s0503a1:37_5": "idha samādhi,",
  "atk-s0503a1:37_6": "idha paññā,",
  "atk-s0503a1:37_7": "ettakā ettha anusandhiyo’’tiādinā nayena manasā anupekkhito anussavākāraparivitakkasahitāya dhammanijjhānakkhantibhūtāya",
  "atk-s0503a1:37_8": "ñātapariññāsaṅkhātāya vā diṭṭhiyā tattha tattha vuttarūpārūpadhamme ‘‘iti rūpaṁ,",
  "atk-s0503a1:37_9": "ettakaṁ rūpa’’ntiādinā nayena suṭṭhu vavatthapetvā paṭividdho attano ca paresañca hitasukhāvaho hotīti.",
  "atk-s0503a1:37_10": "Sutanti idaṁ savanayogadīpakavacanaṁ bhāsamāno ‘‘bahū mayā dhammā sutā dhātā vacasā paricitā’’ti dīpeti.",
  "atk-s0503a1:37_11": "Sotāvadhānappaṭibaddhā hi pariyattidhammassa savanadhāraṇaparicayā.",
  "atk-s0503a1:37_12": "Tadubhayenapi dhammassa svākkhātabhāvena,",
  "atk-s0503a1:37_13": "atthabyañjanapāripūriṁ dīpento savane ādaraṁ janeti.",
  "atk-s0503a1:37_14": "Atthabyañjanaparipuṇṇañhi dhammaṁ ādarena assuṇanto mahatā hitā paribāhiro hotīti ādaraṁ janetvā sakkaccaṁ dhammo sotabbo.",
  "atk-s0503a1:38_0": "‘‘Evaṁme suta’’nti iminā pana sakalena vacanena āyasmā ānando tathāgatappaveditaṁ dhammaṁ attano adahanto asappurisabhūmiṁ atikkamati,",
  "atk-s0503a1:38_1": "sāvakattaṁ paṭijānanto sappurisabhūmiṁ okkamati.",
  "atk-s0503a1:38_2": "Tathā asaddhammā cittaṁ vuṭṭhāpeti,",
  "atk-s0503a1:38_3": "saddhamme cittaṁ patiṭṭhāpeti.",
  "atk-s0503a1:38_4": "‘‘Kevalaṁ sutamevetaṁ mayā,",
  "atk-s0503a1:38_5": "tasseva pana bhagavato vacana’’nti dīpento attānaṁ parimoceti,",
  "atk-s0503a1:38_6": "satthāraṁ apadisati,",
  "atk-s0503a1:38_7": "jinavacanaṁ appeti,",
  "atk-s0503a1:38_8": "dhammanettiṁ patiṭṭhāpeti.",
  "atk-s0503a1:39_0": "Apica ‘‘evaṁ me suta’’nti attanā uppāditabhāvaṁ appaṭijānanto purimassavanaṁ vivaranto ‘‘sammukhā paṭiggahitamidaṁ",
  "atk-s0503a1:39_1": "mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa",
  "atk-s0503a1:39_2": "dhammissarassa dhammarājassa dhammādhipatino dhammadīpassa dhammasaraṇassa saddhammavaracakkavattino",
  "atk-s0503a1:39_3": "sammāsambuddhassa,",
  "atk-s0503a1:39_4": "na ettha atthe vā dhamme vā pade vā byañjane vā kaṅkhā vā vimati vā kattabbā’’ti sabbadevamanussānaṁ imasmiṁ dhamme assaddhiyaṁ vināseti,",
  "atk-s0503a1:39_5": "saddhāsampadaṁ uppādeti.",
  "atk-s0503a1:39_6": "Tenetaṁ vuccati –",
  "atk-s0503a1:40_0": "‘‘Vināsayati assaddhaṁ, saddhaṁ vaḍḍheti sāsane;",
  "atk-s0503a1:41_0": "Evaṁ me sutamiccevaṁ, vadaṁ gotamasāvako’’ti.",
  "atk-s0503a1:42_0": "Ekanti gaṇanaparicchedaniddeso.",
  "atk-s0503a1:42_1": "Ayañhi ekasaddo aññaseṭṭhāsahāyasaṅkhyādīsu dissati.",
  "atk-s0503a1:42_2": "Tathā hi ayaṁ ‘‘sassato attā ca loko ca,",
  "atk-s0503a1:42_3": "idameva saccaṁ moghamaññanti ittheke abhivadantī’’tiādīsu (ma. ni. 3.27; udā.",
  "atk-s0503a1:42_4": "55) aññe dissati.",
  "atk-s0503a1:42_5": "‘‘Cetaso ekodibhāva’’ntiādīsu (pārā. 11; dī. ni.",
  "atk-s0503a1:42_6": "1.228) seṭṭhe.",
  "atk-s0503a1:42_7": "‘‘Eko vūpakaṭṭho’’tiādīsu (cūḷava. 445; dī. ni.",
  "atk-s0503a1:42_8": "1.405) asahāye.",
  "atk-s0503a1:42_9": "‘‘Ekova kho,",
  "atk-s0503a1:42_10": "bhikkhave,",
  "atk-s0503a1:42_11": "khaṇo ca samayo ca brahmacariyavāsāyā’’tiādīsu (a. ni.",
  "atk-s0503a1:42_12": "8.29) saṅkhyāyaṁ,",
  "atk-s0503a1:42_13": "idhāpi saṅkhyāyameva daṭṭhabbo.",
  "atk-s0503a1:42_14": "Tena vuttaṁ –",
  "atk-s0503a1:42_15": "‘‘ekanti gaṇanaparicchedaniddeso’’ti.",
  "atk-s0503a1:43_0": "Samayanti paricchinnaniddeso. Ekaṁ samayanti aniyamitaparidīpanaṁ. Tattha samayasaddo –",
  "atk-s0503a1:44_0": "‘‘Samavāye khaṇe kāle, samūhe hetudiṭṭhisu;",
  "atk-s0503a1:45_0": "Paṭilābhe pahāne ca, paṭivedhe ca dissati’’.",
  "atk-s0503a1:46_0": "Tathā hissa ‘‘appeva nāma svepi upasaṅkameyyāma kālañca samayañca upādāyā’’ti evamādīsu (dī. ni.",
  "atk-s0503a1:46_1": "1.447) samavāyo attho,",
  "atk-s0503a1:46_2": "yuttakālañca paccayasāmaggiñca labhitvāti hi adhippāyo,",
  "atk-s0503a1:46_3": "tasmā paccayasamavāyoti veditabbo .",
  "atk-s0503a1:46_4": "‘‘Ekova kho,",
  "atk-s0503a1:46_5": "bhikkhave,",
  "atk-s0503a1:46_6": "khaṇo ca samayo ca brahmacariyavāsāyā’’tiādīsu (a. ni.",
  "atk-s0503a1:46_7": "8.29) khaṇo,",
  "atk-s0503a1:46_8": "okāsoti attho.",
  "atk-s0503a1:46_9": "Tathāgatuppādādiko hi maggabrahmacariyassa okāso tappaccayappaṭilābhahetuttā,",
  "atk-s0503a1:46_10": "khaṇo eva ca samayo,",
  "atk-s0503a1:46_11": "yo khaṇoti ca samayoti ca vuccati,",
  "atk-s0503a1:46_12": "so eko yevāti hi attho.",
  "atk-s0503a1:46_13": "‘‘Uṇhasamayo pariḷāhasamayo’’tiādīsu (pāci.",
  "atk-s0503a1:46_14": "358) kālo.",
  "atk-s0503a1:46_15": "‘‘Mahāsamayo pavanasmi’’ntiādīsu (dī. ni.",
  "atk-s0503a1:46_16": "2.332) samūho.",
  "atk-s0503a1:46_17": "Mahāsamayoti hi bhikkhūnaṁ devatānañca mahāsannipātoti attho.",
  "atk-s0503a1:46_18": "‘‘Samayopi kho te, bhaddāli,",
  "atk-s0503a1:46_19": "appaṭividdho ahosi,",
  "atk-s0503a1:46_20": "bhagavā kho sāvatthiyaṁ viharati,",
  "atk-s0503a1:46_21": "bhagavāpi maṁ jānissati ‘bhaddāli nāma bhikkhu satthusāsane sikkhāya na paripūrakārī’ti,",
  "atk-s0503a1:46_22": "ayampi kho te, bhaddāli,",
  "atk-s0503a1:46_23": "samayo appaṭividdho ahosī’’tiādīsu (ma. ni.",
  "atk-s0503a1:46_24": "2.135) hetu.",
  "atk-s0503a1:46_25": "Sikkhāpadassa kāraṇañhi idha samayoti adhippetaṁ.",
  "atk-s0503a1:46_26": "‘‘Tena kho pana samayena uggāhamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī’’tiādīsu (ma. ni.",
  "atk-s0503a1:46_27": "2.260) diṭṭhi.",
  "atk-s0503a1:46_28": "Tattha hi nisinnā titthiyā attano attano diṭṭhisaṅkhātaṁ samayaṁ pavadantīti so paribbājakārāmo ‘‘samayappavādako’’ti vuccati.",
  "atk-s0503a1:47_0": "‘‘Diṭṭhe dhamme ca yo attho, yo cattho samparāyiko;",
  "atk-s0503a1:48_0": "Atthābhisamayā dhīro, paṇḍitoti pavuccatī’’ti. (saṁ. ni. 1.129) –",
  "atk-s0503a1:49_0": "Ādīsu paṭilābho.",
  "atk-s0503a1:49_1": "Atthābhisamayāti hi atthassa adhigamāti attho.",
  "atk-s0503a1:49_2": "‘‘Sammā mānābhisamayā antamakāsi dukkhassā’’tiādīsu (ma. ni.",
  "atk-s0503a1:49_3": "1.28) pahānaṁ.",
  "atk-s0503a1:49_4": "Adhikaraṇaṁ samayaṁ vūpasamanaṁ apagamoti abhisamayo pahānaṁ.",
  "atk-s0503a1:49_5": "‘‘Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho’’tiādīsu (paṭi. ma.",
  "atk-s0503a1:49_6": "2.8) paṭivedho .",
  "atk-s0503a1:49_7": "Paṭivedhoti hi abhisametabbato abhisamayo,",
  "atk-s0503a1:49_8": "abhisamayova attho abhisamayaṭṭhoti pīḷanādīni abhisametabbabhāvena ekībhāvaṁ upanetvā vuttāni,",
  "atk-s0503a1:49_9": "abhisamayassa vā paṭivedhassa visayabhūto attho abhisamayaṭṭhoti tāneva tathā ekantena vuttāni.",
  "atk-s0503a1:49_10": "Tattha pīḷanaṁ dukkhasaccassa taṁsamaṅgino hiṁsanaṁ avipphārikatākaraṇaṁ.",
  "atk-s0503a1:49_11": "Santāpo dukkhadukkhatādivasena santappanaṁ paridahanaṁ.",
  "atk-s0503a1:50_0": "Ettha ca sahakārīkāraṇasannijjhaṁ sameti samavetīti samavāyo samayo.",
  "atk-s0503a1:50_1": "Sameti samāgacchati ettha maggabrahmacariyaṁ tadādhārapuggalehīti khaṇo samayo.",
  "atk-s0503a1:50_2": "Sameti ettha etena vā saṁgacchati satto sabhāvadhammo vā uppādādīhi sahajātādīhi vāti kālo samayo.",
  "atk-s0503a1:50_3": "Dhammappavattimattatāya atthato abhūtopi hi kālo dhammappavattiyā adhikaraṇaṁ karaṇaṁ viya ca kappanāmattasiddhenānurūpena voharīyatīti. Samaṁ,",
  "atk-s0503a1:50_4": "saha vā avayavānaṁ ayanaṁ pavatti avaṭṭhānanti samūho samayo yathā samudāyoti.",
  "atk-s0503a1:50_5": "Avayavasahāvaṭṭhānameva hi samūho.",
  "atk-s0503a1:50_6": "Avasesapaccayānaṁ samāgame sati eti phalametasmā uppajjati pavattatīti samayo hetu yathā samudayoti.",
  "atk-s0503a1:50_7": "Sameti saṁyojanabhāvato sambandho eti attano visaye pavattati,",
  "atk-s0503a1:50_8": "daḷhaggahaṇabhāvato vā saṁyuttā ayanti pavattanti sattā yathābhinivesaṁ etenāti samayo diṭṭhi.",
  "atk-s0503a1:50_9": "Diṭṭhisaṁyojanena hi sattā ativiya bajjhantīti.",
  "atk-s0503a1:50_10": "Samiti saṅgati samodhānanti samayo paṭilābho.",
  "atk-s0503a1:50_11": "Samayanaṁ upasamayanaṁ apagamoti samayo pahānaṁ.",
  "atk-s0503a1:50_12": "Samucchedappahānabhāvato pana adhiko samayoti abhisamayo yathā abhidhammoti.",
  "atk-s0503a1:50_13": "Abhimukhaṁ ñāṇena sammā etabbo abhisametabboti abhisamayo,",
  "atk-s0503a1:50_14": "dhammānaṁ aviparītasabhāvo.",
  "atk-s0503a1:50_15": "Abhimukhabhāvena sammā eti gacchati bujjhatīti abhisamayo,",
  "atk-s0503a1:50_16": "dhammānaṁ yathābhūtasabhāvāvabodho.",
  "atk-s0503a1:50_17": "Evaṁ tasmiṁ tasmiṁ atthe samayasaddassa pavatti veditabbā.",
  "atk-s0503a1:51_0": "Samayasaddassa atthuddhāre abhisamayasaddassa gahaṇe kāraṇaṁ vuttanayeneva veditabbaṁ.",
  "atk-s0503a1:51_1": "Idha panassa kālo attho samavāyādīnaṁ asambhavato.",
  "atk-s0503a1:51_2": "Desadesakaparisā viya hi desanāya nidānabhāve kālo eva icchitabboti.",
  "atk-s0503a1:51_3": "Yasmā panettha samayoti kālo adhippeto,",
  "atk-s0503a1:51_4": "tasmā saṁvaccharautumāsaddhamāsarattidivasapubbaṇhamajjhanhikasāyanhapaṭhamayāma- majjhimayāmapacchimayāmamuhuttādīsu",
  "atk-s0503a1:51_5": "kālabhedabhūtesu samayesu ekaṁ samayanti dīpeti.",
  "atk-s0503a1:52_0": "Kasmā panettha aniyamitavaseneva kālo niddiṭṭho,",
  "atk-s0503a1:52_1": "na utusaṁvaccharādivasena niyametvā niddiṭṭhoti ce?",
  "atk-s0503a1:52_2": "Kiñcāpi etesu saṁvaccharādīsu samayesu yaṁ yaṁ suttaṁ yasmiṁ yasmiṁ saṁvacchare utumhi māse pakkhe rattibhāge divasabhāge vā vuttaṁ,",
  "atk-s0503a1:52_3": "sabbampi taṁ therassa suviditaṁ suvavatthāpitaṁ paññāya.",
  "atk-s0503a1:52_4": "Yasmā pana ‘‘evaṁ me sutaṁ asukasaṁvacchare asukautumhi asukamāse asukapakkhe asukarattibhāge asukadivasabhāge",
  "atk-s0503a1:52_5": "vā’’ti evaṁ vutte na sakkā sukhena dhāretuṁ vā uddisituṁ vā uddisāpetuṁ vā,",
  "atk-s0503a1:52_6": "bahu ca vattabbaṁ hoti,",
  "atk-s0503a1:52_7": "tasmā ekeneva padena tamatthaṁ samodhānetvā ‘‘ekaṁ samaya’’nti āha.",
  "atk-s0503a1:53_0": "Ye vā ime gabbhokkantisamayo jātisamayo saṁvegasamayo abhinikkhamanasamayo dukkarakārikasamayo māravijayasamayo",
  "atk-s0503a1:53_1": "abhisambodhisamayo diṭṭhadhammasukhavihārasamayo desanāsamayo parinibbānasamayoti evamādayo bhagavato",
  "atk-s0503a1:53_2": "devamanussesu ativiya pakāsā anekakālappabhedā eva samayā,",
  "atk-s0503a1:53_3": "tesu samayesu desanāsamayasaṅkhātaṁ ekaṁ samayanti dīpeti.",
  "atk-s0503a1:53_4": "Yo vāyaṁ ñāṇakaruṇākiccasamayesu karuṇākiccasamayo,",
  "atk-s0503a1:53_5": "attahitaparahitappaṭipattisamayesu parahitappaṭipattisamayo,",
  "atk-s0503a1:53_6": "sannipatitānaṁ karaṇīyadvayasamayesu dhammakathāsamayo,",
  "atk-s0503a1:53_7": "desanāpaṭipattisamayesu desanāsamayo,",
  "atk-s0503a1:53_8": "tesu samayesu aññatarasamayaṁ sandhāya ‘‘ekaṁ samaya’’nti āha.",
  "atk-s0503a1:54_0": "Kasmā panettha yathā abhidhamme ‘‘yasmiṁ samaye kāmāvacaraṁ kusalaṁ cittaṁ uppannaṁ hotī’’ti (dha. sa.",
  "atk-s0503a1:54_1": "1) ca ito aññesu suttapadesu ‘‘yasmiṁ samaye,",
  "atk-s0503a1:54_2": "bhikkhave,",
  "atk-s0503a1:54_3": "bhikkhu vivicceva kāmehi vivicca akusalehi dhammehī’’ti (a. ni.",
  "atk-s0503a1:54_4": "4.200) ca bhummavacanena niddeso kato,",
  "atk-s0503a1:54_5": "vinaye ca ‘‘tena samayena buddho bhagavā’’ti (pārā.",
  "atk-s0503a1:54_6": "1) karaṇavacanena niddeso kato,",
  "atk-s0503a1:54_7": "tathā akatvā ‘‘ekaṁ samaya’’nti accantasaṁyogatthe upayogavacanena niddeso katoti?",
  "atk-s0503a1:54_8": "Tattha tathā,",
  "atk-s0503a1:54_9": "idha ca aññathā atthasambhavato.",
  "atk-s0503a1:54_10": "Tattha hi abhidhamme ito aññesu ca suttantesu ādhāravisayasaṅkhāto adhikaraṇattho kiriyāya kiriyantaralakkhaṇasaṅkhāto",
  "atk-s0503a1:54_11": "bhāvenabhāvalakkhaṇattho ca sambhavatīti.",
  "atk-s0503a1:54_12": "Adhikaraṇañhi kālattho samūhattho ca samayo tattha vuttānaṁ phassādidhammānaṁ,",
  "atk-s0503a1:54_13": "tathā kālo sabhāvadhammappavattimattatāya paramatthato avijjamānopi ādhārabhāvena paññāto taṅkhaṇappavattānaṁ",
  "atk-s0503a1:54_14": "tato pubbe parato ca abhāvato yathā ‘‘pubbaṇhe jāto sāyanhe jāto’’tiādīsu.",
  "atk-s0503a1:54_15": "Samūhotipi avayavavinimutto paramatthato avijjamānopi kappanāmattasiddhena rūpena avayavānaṁ ādhārabhāvena paññāpīyati,",
  "atk-s0503a1:54_16": "yathā ‘‘rukkhe sākhā,",
  "atk-s0503a1:54_17": "yavo yavarāsimhi samuṭṭhito’’tiādīsu.",
  "atk-s0503a1:54_18": "Yasmiṁ kāle dhammapuñje ca kāmāvacaraṁ kusalaṁ cittaṁ uppannaṁ hoti,",
  "atk-s0503a1:54_19": "tasmiṁyeva kāle dhammapuñje ca phassādayopi hontīti ayañhi tattha attho.",
  "atk-s0503a1:54_20": "Tathā khaṇasamavāyahetusaṅkhātassa samayassa bhāvena tattha vuttānaṁ phassādidhammānaṁ bhāvo lakkhīyati.",
  "atk-s0503a1:54_21": "Yathā hi ‘‘gāvīsu duyhamānāsu gato,",
  "atk-s0503a1:54_22": "duddhāsu āgato’’ti ettha gāvīnaṁ dohanakiriyāya gamanakiriyā lakkhīyati,",
  "atk-s0503a1:54_23": "evaṁ idhāpi yasmiṁ samayeti vutte ca padatthassa sattāvirahābhāvato satīti ayamattho viññāyamāno eva",
  "atk-s0503a1:54_24": "hotīti samayassa sattākiriyāya cittassa uppādakiriyā phassādīnaṁ bhavanakiriyā ca lakkhīyati.",
  "atk-s0503a1:54_25": "Tathā yasmiṁ samaye yasmiṁ navame khaṇe yasmiṁ yonisomanasikārādihetumhi paccayasamavāye vā sati kāmāvacaraṁ kusalaṁ cittaṁ uppannaṁ hoti,",
  "atk-s0503a1:54_26": "tasmiṁ samaye khaṇe hetumhi paccayasamavāye ca phassādayopi hontīti.",
  "atk-s0503a1:54_27": "Tasmā tadatthajotanatthaṁ bhummavacanena niddeso kato.",
  "atk-s0503a1:55_0": "Vinaye ca ‘‘annena vasati,",
  "atk-s0503a1:55_1": "ajjhenena vasatī’’tiādīsu viya hetuattho,",
  "atk-s0503a1:55_2": "‘‘pharasunā chindati,",
  "atk-s0503a1:55_3": "kudālena khaṇatī’’tiādīsu viya karaṇattho ca sambhavati.",
  "atk-s0503a1:55_4": "Yo hi sikkhāpadapaññattisamayo dhammasenāpatiādīhipi dubbiññeyyo,",
  "atk-s0503a1:55_5": "tena samayena karaṇabhūtena hetubhūtena ca vītikkamaṁ sutvā bhikkhusaṅghaṁ sannipātāpetvā otiṇṇavatthukaṁ",
  "atk-s0503a1:55_6": "puggalaṁ paṭipucchitvā vigarahitvā ca taṁ taṁ vatthuṁ otiṇṇasamayasaṅkhātaṁ kālaṁ anatikkamitvā sikkhāpadāni",
  "atk-s0503a1:55_7": "paññāpento tatiyapārājikādīnaṁ viya sikkhāpadapaññattiyā hetuṁ apekkhamāno tattha tattha vihāsi,",
  "atk-s0503a1:55_8": "tasmā tadatthajotanatthaṁ vinaye karaṇavacanena niddeso kato.",
  "atk-s0503a1:56_0": "Idha pana aññasmiñca evaṁjātike accantasaṁyogattho sambhavati.",
  "atk-s0503a1:56_1": "Yasmiñhi samaye saha samuṭṭhānahetunā idaṁ udānaṁ uppannaṁ,",
  "atk-s0503a1:56_2": "accantameva taṁ samayaṁ ariyavihārapubbaṅgamāya dhammapaccavekkhaṇāya bhagavā vihāsi,",
  "atk-s0503a1:56_3": "tasmā ‘‘māsaṁ ajjhetī’’tiādīsu viya upayogatthajotanatthaṁ idha upayogavacanena niddeso kato.",
  "atk-s0503a1:56_4": "Tenetaṁ vuccati –",
  "atk-s0503a1:57_0": "‘‘Taṁ taṁ atthamapekkhitvā, bhummena karaṇena ca;",
  "atk-s0503a1:58_0": "Aññatra samayo vutto, upayogena so idhā’’ti.",
  "atk-s0503a1:59_0": "Porāṇā pana vaṇṇayanti –",
  "atk-s0503a1:59_1": "‘‘yasmiṁ samaye’’ti vā ‘‘tena samayenā’’ti vā ‘‘ekaṁ samaya’’nti vā abhilāpamattabhedo esa niddeso,",
  "atk-s0503a1:59_2": "sabbattha bhummameva atthoti.",
  "atk-s0503a1:59_3": "Tasmā ‘‘ekaṁ samaya’’nti vuttepi ekasmiṁ samayeti attho veditabbo.",
  "atk-s0503a1:60_0": "Bhagavāti garu.",
  "atk-s0503a1:60_1": "Garuñhi loke ‘‘bhagavā’’ti vadanti.",
  "atk-s0503a1:60_2": "Ayañca sabbaguṇavisiṭṭhatāya sabbasattānaṁ garu,",
  "atk-s0503a1:60_3": "tasmā bhagavāti veditabbo.",
  "atk-s0503a1:60_4": "Porāṇehipi vuttaṁ –",
  "atk-s0503a1:61_0": "‘‘Bhagavāti vacanaṁ seṭṭhaṁ, bhagavāti vacanamuttamaṁ;",
  "atk-s0503a1:62_0": "Garu gāravayutto so, bhagavā tena vuccatī’’ti.",
  "atk-s0503a1:63_0": "Tattha seṭṭhavācakavacanaṁ seṭṭhanti vuttaṁ seṭṭhaguṇasahacaraṇato.",
  "atk-s0503a1:63_1": "Atha vā vuccatīti vacanaṁ, attho.",
  "atk-s0503a1:63_2": "Bhagavāti vacanaṁ seṭṭhanti bhagavāti iminā vacanena vacanīyo yo attho,",
  "atk-s0503a1:63_3": "so seṭṭhoti attho.",
  "atk-s0503a1:63_4": "Bhagavāti vacanamuttamanti etthāpi vuttanayeneva attho veditabbo.",
  "atk-s0503a1:63_5": "Gāravayuttoti garubhāvayutto garuguṇayogato visesagarukaraṇārahatāya vā gāravayutto.",
  "atk-s0503a1:63_6": "Evaṁ guṇavisiṭṭhasattuttamagarugāravādhivacanaṁ bhagavāti idaṁ vacananti veditabbaṁ. Apica –",
  "atk-s0503a1:64_0": "‘‘Bhagī bhajī bhāgī vibhattavā iti,",
  "atk-s0503a1:65_0": "Akāsi bhagganti garūti bhāgyavā;",
  "atk-s0503a1:66_0": "Bahūhi ñāyehi subhāvitattano,",
  "atk-s0503a1:67_0": "Bhavantago so bhagavāti vuccatī’’ti. –",
  "atk-s0503a1:68_0": "Niddese (mahāni. 84) āgatanayena –",
  "atk-s0503a1:69_0": "‘‘Bhāgyavā bhaggavā yutto, bhagehi ca vibhattavā;",
  "atk-s0503a1:70_0": "Bhattavā vantagamano, bhavesu bhagavā tato’’ti. –",
  "atk-s0503a1:71_0": "Imāya gāthāya ca vasena bhagavāti padassa attho veditabbo.",
  "atk-s0503a1:71_1": "So panāyaṁ attho sabbākārena visuddhimagge (visuddhi.",
  "atk-s0503a1:71_2": "1.142) vutto,",
  "atk-s0503a1:71_3": "tasmā tattha vuttanayeneva vivaritabbo.",
  "atk-s0503a1:72_0": "Apica bhāge vani,",
  "atk-s0503a1:72_1": "bhage vā vamīti bhagavā.",
  "atk-s0503a1:72_2": "Tathāgato hi dānasīlādipāramidhamme jhānavimokkhādiuttarimanussadhamme vani bhaji sevi bahulamakāsi,",
  "atk-s0503a1:72_3": "tasmā bhagavā.",
  "atk-s0503a1:72_4": "Atha vā teyeva ‘‘veneyyasattasantānesu kathaṁ nu kho uppajjeyyu’’nti vani abhipatthayīti bhagavā.",
  "atk-s0503a1:72_5": "Atha vā bhagasaṅkhātaṁ issariyaṁ yasañca vami uggiri kheḷapiṇḍaṁ viya anapekkho chaḍḍayīti bhagavā.",
  "atk-s0503a1:72_6": "Tathā hi tathāgato hatthagataṁ cakkavattisiriṁ devalokādhipaccasadisaṁ cātuddīpissariyaṁ,",
  "atk-s0503a1:72_7": "cakkavattisampattisannissayañca sattaratanasamujjalaṁ yasaṁ tiṇāyapi amaññamāno nirapekkho pahāya abhinikkhamitvā sammāsambodhiṁ abhisambuddho,",
  "atk-s0503a1:72_8": "tasmā ime siriādike bhage vamīti bhagavā.",
  "atk-s0503a1:72_9": "Atha vā bhāni nāma nakkhattāni,",
  "atk-s0503a1:72_10": "tehi samaṁ gacchanti pavattantīti bhagā.",
  "atk-s0503a1:72_11": "Sineruyugandharauttarakuruhimavantādibhājanalokavisesasannissayasobhā kappaṭṭhitibhāvato,",
  "atk-s0503a1:72_12": "tepi bhage vami,",
  "atk-s0503a1:72_13": "tannivāsisattāvāsasamatikkamanato tappaṭibaddhachandarāgappahānena pajahīti.",
  "atk-s0503a1:72_14": "Evampi bhage vamīti bhagavāti evamādinā nayena bhagavāti padassa attho veditabbo.",
  "atk-s0503a1:73_0": "Ettāvatā cettha evaṁ me sutanti vacanena yathāsutaṁ dhammaṁ savanavasena bhāsanto bhagavato dhammasarīraṁ paccakkhaṁ karoti,",
  "atk-s0503a1:73_1": "tena ‘‘nayidaṁ atikkantasatthukaṁ pāvacanaṁ,",
  "atk-s0503a1:73_2": "ayaṁ vo satthā’’ti satthu adassanena ukkaṇṭhitaṁ janaṁ samassāseti.",
  "atk-s0503a1:73_3": "Vuttañhetaṁ bhagavatā ‘‘yo kho, ānanda,",
  "atk-s0503a1:73_4": "mayā dhammo ca vinayo ca desito paññatto,",
  "atk-s0503a1:73_5": "so vo mamaccayena satthā’’ti (dī. ni. 2.216; mi. pa. 4.1.1).",
  "atk-s0503a1:73_6": "Ekaṁ samayaṁ bhagavāti vacanena tasmiṁ samaye bhagavato avijjamānabhāvaṁ dassento rūpakāyaparinibbānaṁ sādheti,",
  "atk-s0503a1:73_7": "tena ‘‘evaṁvidhassa nāma dhammassa desetā dasabaladharo vajirasaṅghātasamānakāyo sopi bhagavā parinibbuto,",
  "atk-s0503a1:73_8": "kenaññena jīvite āsā janetabbā’’ti jīvitamadamattaṁ janaṁ saṁvejeti,",
  "atk-s0503a1:73_9": "saddhamme cassa ussāhaṁ janeti.",
  "atk-s0503a1:74_0": "Evanti ca bhaṇanto desanāsampattiṁ niddisati,",
  "atk-s0503a1:74_1": "vakkhamānassa sakalasuttassa evanti nidassanato.",
  "atk-s0503a1:74_2": "Me sutanti sāvakasampattiṁ savanasampattiñca niddisati,",
  "atk-s0503a1:74_3": "paṭisambhidāpattena pañcasu ṭhānesu bhagavatā etadagge ṭhapitena dhammabhaṇḍāgārikena sutabhāvadīpanato ‘‘tañca kho mayāva sutaṁ,",
  "atk-s0503a1:74_4": "na anussutikaṁ,",
  "atk-s0503a1:74_5": "na paramparābhata’’nti imassa catthassa dīpanato.",
  "atk-s0503a1:74_6": "Ekaṁ samayanti kālasampattiṁ niddisati bhagavato uruvelāyaṁ viharaṇasamayabhāvena buddhuppādappaṭimaṇḍitabhāvadīpanato.",
  "atk-s0503a1:74_7": "Buddhuppādaparamā hi kālasampadā.",
  "atk-s0503a1:74_8": "Bhagavāti desakasampattiṁ niddisati guṇavisiṭṭhasattuttamagarubhāvadīpanato.",
  "atk-s0503a1:75_0": "Uruvelāyanti mahāvelāyaṁ,",
  "atk-s0503a1:75_1": "mahante vālukārāsimhīti attho.",
  "atk-s0503a1:75_2": "Atha vā urūti vālukā vuccati,",
  "atk-s0503a1:75_3": "velāti mariyādā.",
  "atk-s0503a1:75_4": "Velātikkamanahetu ābhatā uru uruvelāti evampettha attho daṭṭhabbo.",
  "atk-s0503a1:76_0": "Atīte kira anuppanne buddhe dasasahassatāpasā tasmiṁ padese viharantā ‘‘kāyakammavacīkammāni paresampi pākaṭāni honti,",
  "atk-s0503a1:76_1": "manokammaṁ pana apākaṭaṁ.",
  "atk-s0503a1:76_2": "Tasmā yo micchāvitakkaṁ vitakketi,",
  "atk-s0503a1:76_3": "so attanāva attānaṁ codetvā pattapuṭena vālukaṁ āharitvā imasmiṁ ṭhāne ākiratu,",
  "atk-s0503a1:76_4": "idamassa daṇḍakamma’’nti katikavattaṁ katvā tato paṭṭhāya yo tādisaṁ vitakkaṁ vitakketi,",
  "atk-s0503a1:76_5": "so tattha pattapuṭena vālukaṁ āharitvā ākirati.",
  "atk-s0503a1:76_6": "Evaṁ tattha anukkamena mahāvālukārāsi jāto,",
  "atk-s0503a1:76_7": "tato naṁ pacchimā janatā parikkhipitvā cetiyaṭṭhānamakāsi.",
  "atk-s0503a1:76_8": "Taṁ sandhāya vuttaṁ –",
  "atk-s0503a1:76_9": "‘‘uruvelāyanti mahāvelāyaṁ,",
  "atk-s0503a1:76_10": "mahante vālukārāsimhīti attho daṭṭhabbo’’ti.",
  "atk-s0503a1:77_0": "Viharatīti avisesena iriyāpathadibbabrahmaariyavihāresu aññataravihārasamaṅgitāparidīpanaṁ.",
  "atk-s0503a1:77_1": "Idha pana ṭhānanisajjāgamanasayanappabhedesu iriyāpathesu āsanasaṅkhātairiyāpathasamāyogaparidīpanaṁ ariyavihārasamaṅgitāparidīpanañcāti veditabbaṁ.",
  "atk-s0503a1:77_2": "Tattha yasmā ekaṁ iriyāpathabādhanaṁ aññena iriyāpathena vicchinditvā aparipatantaṁ attabhāvaṁ harati pavatteti,",
  "atk-s0503a1:77_3": "tasmā viharatīti padassa iriyāpathavihāravasenettha attho veditabbo.",
  "atk-s0503a1:77_4": "Yasmā pana bhagavā dibbavihārādīhi sattānaṁ vividhaṁ hitaṁ harati upaharati upaneti uppādeti,",
  "atk-s0503a1:77_5": "tasmā tesampi vasena vividhaṁ haratīti evamattho veditabbo.",
  "atk-s0503a1:78_0": "Najjāti nadati sandatīti nadī,",
  "atk-s0503a1:78_1": "tassā najjā,",
  "atk-s0503a1:78_2": "nadiyā ninnagāyāti attho.",
  "atk-s0503a1:78_3": "Nerañjarāyāti nelaṁ jalamassāti ‘‘nelañjalāyā’’ti vattabbe lakārassa rakāraṁ katvā ‘‘nerañjarāyā’’ti vuttaṁ,",
  "atk-s0503a1:78_4": "kaddamasevālapaṇakādidosarahitasalilāyāti attho.",
  "atk-s0503a1:78_5": "Keci ‘‘nīlajalāyāti vattabbe nerañjarāyāti vutta’’nti vadanti.",
  "atk-s0503a1:78_6": "Nāmameva vā etaṁ etissā nadiyāti veditabbaṁ.",
  "atk-s0503a1:78_7": "Tassā nadiyā tīre yattha bhagavā vihāsi,",
  "atk-s0503a1:78_8": "taṁ dassetuṁ ‘‘bodhirukkhamūle’’ti vuttaṁ.",
  "atk-s0503a1:78_9": "Tattha ‘‘bodhi vuccati catūsu maggesu ñāṇa’’nti ettha (cūḷani.",
  "atk-s0503a1:78_10": "khaggavisāṇasuttaniddesa 121) maggañāṇaṁ bodhīti vuttaṁ.",
  "atk-s0503a1:78_11": "‘‘Pappoti bodhiṁ varabhūrimedhaso’’ti ettha (dī. ni.",
  "atk-s0503a1:78_12": "3.217) sabbaññutaññāṇaṁ.",
  "atk-s0503a1:78_13": "Tadubhayampi bodhiṁ bhagavā ettha pattoti rukkhopi bodhirukkhotveva nāmaṁ labhi.",
  "atk-s0503a1:78_14": "Atha vā satta bojjhaṅge bujjhīti bhagavā bodhi,",
  "atk-s0503a1:78_15": "tena bujjhantena sannissitattā so rukkhopi bodhirukkhoti nāmaṁ labhi,",
  "atk-s0503a1:78_16": "tassa bodhirukkhassa.",
  "atk-s0503a1:78_17": "Mūleti samīpe.",
  "atk-s0503a1:78_18": "Ayañhi mūlasaddo ‘‘mūlāni uddhareyya antamaso usīranāḷamattānipī’’tiādīsu (a. ni.",
  "atk-s0503a1:78_19": "4.195) mūlamūle dissati.",
  "atk-s0503a1:78_20": "‘‘Lobho akusalamūla’’ntiādīsu (dī. ni.",
  "atk-s0503a1:78_21": "3.305) asādhāraṇahetumhi.",
  "atk-s0503a1:78_22": "‘‘Yāvatā majjhanhike kāle chāyā pharati,",
  "atk-s0503a1:78_23": "nivāte paṇṇāni patanti,",
  "atk-s0503a1:78_24": "ettāvatā rukkhamūla’’ntiādīsu samīpe.",
  "atk-s0503a1:78_25": "Idhāpi samīpe adhippeto,",
  "atk-s0503a1:78_26": "tasmā bodhirukkhassa mūle samīpeti evamettha attho daṭṭhabbo.",
  "atk-s0503a1:79_0": "Paṭhamābhisambuddhoti paṭhamaṁ abhisambuddho hutvā,",
  "atk-s0503a1:79_1": "sabbapaṭhamaṁyevāti attho.",
  "atk-s0503a1:79_2": "Ettāvatā dhammabhaṇḍāgārikena udānadesanāya nidānaṁ ṭhapentena kāladesadesakāpadesā saha visesena pakāsitā honti.",
  "atk-s0503a1:80_0": "Etthāha ‘‘kasmā dhammavinayasaṅgahe kayiramāne nidānavacanaṁ vuttaṁ,",
  "atk-s0503a1:80_1": "nanu bhagavatā bhāsitavacanasseva saṅgaho kātabbo’’ti? Vuccate –",
  "atk-s0503a1:80_2": "desanāya ciraṭṭhitiasammosasaddheyyabhāvasampādanatthaṁ.",
  "atk-s0503a1:80_3": "Kāladesadesakavatthuādīhi upanibandhitvā ṭhapitā hi desanā ciraṭṭhitikā hoti asammosā saddheyyā ca desakālakattuhetunimittehi",
  "atk-s0503a1:80_4": "upanibaddho viya vohāravinicchayo.",
  "atk-s0503a1:80_5": "Teneva ca āyasmatā mahākassapena ‘‘paṭhamaṁ,",
  "atk-s0503a1:80_6": "āvuso ānanda,",
  "atk-s0503a1:80_7": "udānaṁ kattha bhāsita’’ntiādinā desādīsu pucchāya katāya vissajjanaṁ karontena dhammabhaṇḍāgārikena ‘‘evaṁ",
  "atk-s0503a1:80_8": "me suta’’ntiādinā udānassa nidānaṁ bhāsitanti.",
  "atk-s0503a1:81_0": "Apica satthu sampattipakāsanatthaṁ nidānavacanaṁ.",
  "atk-s0503a1:81_1": "Tathāgatassa hi bhagavato pubbaracanānumānāgamatakkābhāvato sambuddhattasiddhi.",
  "atk-s0503a1:81_2": "Na hi sammāsambuddhassa pubbaracanādīhi attho atthi sabbattha appaṭihatañāṇacāratāya ekappamāṇattā ñeyyadhammesu.",
  "atk-s0503a1:81_3": "Tathā ācariyamuṭṭhidhammamacchariyasāsanasāvakānurāgābhāvato khīṇāsavattasiddhi.",
  "atk-s0503a1:81_4": "Na hi sabbaso parikkhīṇāsavassa katthacipi ācariyamuṭṭhiādīnaṁ sambhavoti suvisuddhassa parānuggahappavatti.",
  "atk-s0503a1:81_5": "Iti desakadosabhūtānaṁ diṭṭhisīlasampattidūsakānaṁ accantaṁ avijjātaṇhānaṁ abhāvasaṁsūcakehi ñāṇasampadāpahānasampadābhibyañjakehi",
  "atk-s0503a1:81_6": "ca sambuddhavisuddhabhāvehi purimavesārajjadvayasiddhi,",
  "atk-s0503a1:81_7": "tato ca antarāyikaniyyānikadhammesu sammohābhāvasiddhito pacchimavesārajjadvayasiddhīti bhagavato catuvesārajjasamannāgamo",
  "atk-s0503a1:81_8": "attahitaparahitappaṭipatti ca nidānavacanena pakāsitā honti,",
  "atk-s0503a1:81_9": "tattha tattha sampattaparisāya ajjhāsayānurūpaṁ ṭhānuppattikappaṭibhānena dhammadesanādīpanato.",
  "atk-s0503a1:81_10": "Idha pana vimuttisukhappaṭisaṁvedanapaṭiccasamuppādamanasikārapakāsanenāti yojetabbaṁ.",
  "atk-s0503a1:81_11": "Tena vuttaṁ –",
  "atk-s0503a1:81_12": "‘‘satthu sampattipakāsanatthaṁ nidānavacana’’nti.",
  "atk-s0503a1:82_0": "Tathā sāsanasampattipakāsanatthaṁ nidānavacanaṁ.",
  "atk-s0503a1:82_1": "Ñāṇakaruṇāpariggahitasabbakiriyassa hi bhagavato natthi niratthakā paṭipatti attahitā vā.",
  "atk-s0503a1:82_2": "Tasmā paresaṁyeva atthāya pavattasabbakiriyassa sammāsambuddhassa sakalampi kāyavacīmanokammaṁ yathāpavattaṁ",
  "atk-s0503a1:82_3": "vuccamānaṁ diṭṭhadhammikasamparāyikaparamatthehi yathārahaṁ sattānaṁ anusāsanaṭṭhena sāsanaṁ,",
  "atk-s0503a1:82_4": "na kabbaracanā.",
  "atk-s0503a1:82_5": "Tayidaṁ satthu caritaṁ kāladesadesakaparisāpadesādīhi saddhiṁ tattha tattha nidānavacanena yathārahaṁ pakāsīyati,",
  "atk-s0503a1:82_6": "idha pana abhisambodhivimuttisukhappaṭisaṁvedanapaṭiccasamuppādamanasikārenāti yojetabbaṁ.",
  "atk-s0503a1:82_7": "Tena vuttaṁ –",
  "atk-s0503a1:82_8": "‘‘sāsanasampattipakāsanatthaṁ nidānavacana’’nti.",
  "atk-s0503a1:83_0": "Apica satthuno pamāṇabhāvappakāsanena sāsanassa pamāṇabhāvadassanatthaṁ nidānavacanaṁ.",
  "atk-s0503a1:83_1": "Sā cassa pamāṇabhāvadassanatā heṭṭhā vuttanayānusārena veditabbā.",
  "atk-s0503a1:83_2": "Bhagavāti hi iminā tathāgatassa rāgadosamohādisabbakilesamaladuccaritādidosappahānadīpanena ,",
  "atk-s0503a1:83_3": "sabbasattuttamabhāvadīpanena ca anaññasādhāraṇañāṇakaruṇādiguṇavisesayogaparidīpanena,",
  "atk-s0503a1:83_4": "ayamattho sabbathā pakāsito hotīti idamettha nidānavacanappayojanassa mukhamattadassanaṁ.",
  "atk-s0503a1:84_0": "Taṁ panetaṁ ‘‘evaṁ me suta’’nti ārabhitvā yāva ‘‘imaṁ udānaṁ udānesī’’ti padaṁ,",
  "atk-s0503a1:84_1": "tāva imassa udānassa nidānanti veditabbaṁ.",
  "atk-s0503a1:84_2": "Tathā hi taṁ yathā paṭipanno bhagavā imaṁ udānaṁ udānesi,",
  "atk-s0503a1:84_3": "ādito paṭṭhāya tassa kāyikacetasikappaṭipattiyā pakāsanatthaṁ saṅgītikārehi saṅgītikāle bhāsitavacanaṁ.",
  "atk-s0503a1:85_0": "Nanu ca ‘‘imasmiṁ sati idaṁ hotī’’tiādi bhagavato eva vacanaṁ bhavituṁ arahati,",
  "atk-s0503a1:85_1": "na hi satthāraṁ muñcitvā añño paṭiccasamuppādaṁ desetuṁ samattho hotīti?",
  "atk-s0503a1:85_2": "Saccametaṁ,",
  "atk-s0503a1:85_3": "yathā pana bhagavā bodhirukkhamūle dhammasabhāvapaccavekkhaṇavasena paṭiccasamuppādaṁ manasākāsi,",
  "atk-s0503a1:85_4": "tatheva naṁ bodhaneyyabandhavānaṁ bodhanatthaṁ paṭiccasamuppādasīhanādasuttādīsu desitassa ca vacanānaṁ",
  "atk-s0503a1:85_5": "desitākārassa anukaraṇavasena paṭiccasamuppādassa manasikāraṁ aṭṭhuppattiṁ katvā bhagavatā bhāsitassa",
  "atk-s0503a1:85_6": "imassa udānassa dhammasaṅgāhakā mahātherā nidānaṁ saṅgāyiṁsūti yathāvuttavacanaṁ saṅgītikārānameva vacananti",
  "atk-s0503a1:85_7": "niṭṭhamettha gantabbaṁ.",
  "atk-s0503a1:85_8": "Ito paresupi suttantesu eseva nayo.",
  "atk-s0503a1:86_0": "Ettha ca attajjhāsayo parajjhāsayo pucchāvasiko aṭṭhuppattikoti cattāro suttanikkhepā veditabbā.",
  "atk-s0503a1:86_1": "Yathā hi anekasataanekasahassabhedānipi suttāni saṁkilesabhāgiyādipaṭṭhānanayena soḷasavidhataṁ nātivattanti,",
  "atk-s0503a1:86_2": "evaṁ tāni sabbānipi attajjhāsayādisuttanikkhepavasena catubbidhabhāvaṁ nātivattanti.",
  "atk-s0503a1:86_3": "Kāmañcettha attajjhāsayassa aṭṭhuppattiyā ca parajjhāsayapucchāvasikehi saddhiṁ saṁsaggabhedo sambhavati ajjhāsayānusandhipucchānusandhisambhavato,",
  "atk-s0503a1:86_4": "attajjhāsayaaṭṭhuppattīnaṁ aññamaññaṁ saṁsaggo natthīti niravaseso paṭṭhānanayo na sambhavati.",
  "atk-s0503a1:86_5": "Tadantogadhattā vā sambhavantānaṁ sesanikkhepānaṁ mūlanikkhepavasena cattāro suttanikkhepāti vuttaṁ.",
  "atk-s0503a1:87_0": "Tatrāyaṁ vacanattho –",
  "atk-s0503a1:87_1": "nikkhipanaṁ nikkhepo,",
  "atk-s0503a1:87_2": "suttassa nikkhepo suttanikkhepo,",
  "atk-s0503a1:87_3": "suttadesanāti attho.",
  "atk-s0503a1:87_4": "Nikkhipīyatīti vā nikkhepo,",
  "atk-s0503a1:87_5": "suttaṁ eva nikkhepo suttanikkhepo.",
  "atk-s0503a1:87_6": "Attano ajjhāsayo attajjhāsayo,",
  "atk-s0503a1:87_7": "so assa atthi kāraṇabhūtoti attajjhāsayo,",
  "atk-s0503a1:87_8": "attano ajjhāsayo etassāti vā attajjhāsayo.",
  "atk-s0503a1:87_9": "Parajjhāsayepi eseva nayo.",
  "atk-s0503a1:87_10": "Pucchāya vaso pucchāvaso,",
  "atk-s0503a1:87_11": "so etassa atthīti pucchāvasiko.",
  "atk-s0503a1:87_12": "Suttadesanāya vatthubhūtassa atthassa uppatti atthuppatti,",
  "atk-s0503a1:87_13": "atthuppatti eva aṭṭhuppatti,",
  "atk-s0503a1:87_14": "sā etassa atthīti aṭṭhuppattiko.",
  "atk-s0503a1:87_15": "Atha vā nikkhipīyati suttaṁ etenāti nikkhepo,",
  "atk-s0503a1:87_16": "attajjhāsayādi eva.",
  "atk-s0503a1:87_17": "Etasmiṁ pana atthavikappe attano ajjhāsayo attajjhāsayo.",
  "atk-s0503a1:87_18": "Paresaṁ ajjhāsayo parajjhāsayo.",
  "atk-s0503a1:87_19": "Pucchīyatīti pucchā,",
  "atk-s0503a1:87_20": "pucchitabbo attho.",
  "atk-s0503a1:87_21": "Pucchanavasena pavattaṁ dhammappaṭiggāhakānaṁ vacanaṁ pucchāvasaṁ,",
  "atk-s0503a1:87_22": "tadeva nikkhepasaddāpekkhāya pucchāvasikoti pulliṅgavasena vuttaṁ.",
  "atk-s0503a1:87_23": "Tathā atthuppattiyeva aṭṭhuppattikoti evamettha attho veditabbo.",
  "atk-s0503a1:88_0": "Ettha ca paresaṁ indriyaparipākādikāraṇanirapekkhattā attajjhāsayassa visuṁ suttanikkhepabhāvo yutto",
  "atk-s0503a1:88_1": "kevalaṁ attano ajjhāsayeneva dhammatantiṭhapanatthaṁ pavattitadesanattā,",
  "atk-s0503a1:88_2": "parajjhāsayapucchāvasikānaṁ pana paresaṁ ajjhāsayapucchānaṁ desanāpavattihetubhūtānaṁ uppattiyaṁ pavattitānaṁ kathamaṭṭhuppattiyā anavarodho,",
  "atk-s0503a1:88_3": "pucchāvasikaaṭṭhuppattipubbakānaṁ vā parajjhāsayānurodhena pavattitānaṁ kathaṁ parajjhāsaye anavarodhoti?",
  "atk-s0503a1:88_4": "Na codetabbametaṁ.",
  "atk-s0503a1:88_5": "Paresañhi abhinīhāraparipucchādivinicchayādivinimuttasseva suttantadesanākāraṇuppādassa aṭṭhuppattibhāvena",
  "atk-s0503a1:88_6": "gahitattā parajjhāsayapucchāvasikānaṁ visuṁ gahaṇaṁ.",
  "atk-s0503a1:88_7": "Tathā hi brahmajāladhammadāyādasuttādīnaṁ vaṇṇāvaṇṇaāmisuppādādidesanānimittaṁ aṭṭhuppatti vuccati,",
  "atk-s0503a1:88_8": "paresaṁ pucchāya vinā ajjhāsayameva nimittaṁ katvā desito parajjhāsayo,",
  "atk-s0503a1:88_9": "pucchāvasena desito pucchāvasikoti pākaṭoyamatthoti.",
  "atk-s0503a1:89_0": "Tattha paṭhamādīni tīṇi bodhisuttāni mucalindasuttaṁ,",
  "atk-s0503a1:89_1": "āyusaṅkhārossajjanasuttaṁ,",
  "atk-s0503a1:89_2": "paccavekkhaṇasuttaṁ,",
  "atk-s0503a1:89_3": "papañcasaññāsuttanti imesaṁ udānānaṁ attajjhāsayo nikkhepo.",
  "atk-s0503a1:89_4": "Huhuṅkasuttaṁ,",
  "atk-s0503a1:89_5": "brāhmaṇajātikasuttaṁ,",
  "atk-s0503a1:89_6": "bāhiyasuttanti imesaṁ udānānaṁ pucchāvasiko nikkhepo.",
  "atk-s0503a1:89_7": "Rājasuttaṁ,",
  "atk-s0503a1:89_8": "sakkārasuttaṁ,",
  "atk-s0503a1:89_9": "ucchādanasuttaṁ,",
  "atk-s0503a1:89_10": "piṇḍapātikasuttaṁ,",
  "atk-s0503a1:89_11": "sippasuttaṁ,",
  "atk-s0503a1:89_12": "gopālasuttaṁ,",
  "atk-s0503a1:89_13": "sundarikasuttaṁ ,",
  "atk-s0503a1:89_14": "mātusuttaṁ,",
  "atk-s0503a1:89_15": "saṅghabhedakasuttaṁ,",
  "atk-s0503a1:89_16": "udapānasuttaṁ,",
  "atk-s0503a1:89_17": "tathāgatuppādasuttaṁ,",
  "atk-s0503a1:89_18": "moneyyasuttaṁ,",
  "atk-s0503a1:89_19": "pāṭaligāmiyasuttaṁ,",
  "atk-s0503a1:89_20": "dvepi dabbasuttānīti etesaṁ udānānaṁ aṭṭhuppattiko nikkhepo.",
  "atk-s0503a1:89_21": "Pālileyyasuttaṁ,",
  "atk-s0503a1:89_22": "piyasuttaṁ,",
  "atk-s0503a1:89_23": "nāgasamālasuttaṁ,",
  "atk-s0503a1:89_24": "visākhāsuttañcāti imesaṁ udānānaṁ attajjhāsayo parajjhāsayo ca nikkhepo.",
  "atk-s0503a1:89_25": "Sesānaṁ ekapaññāsāya suttānaṁ parajjhāsayo nikkhepo.",
  "atk-s0503a1:89_26": "Evametesaṁ udānānaṁ attajjhāsayādivasena nikkhepaviseso veditabbo.",
  "atk-s0503a1:90_0": "Ettha ca yāni udānāni bhagavatā bhikkhūnaṁ sammukhā bhāsitāni,",
  "atk-s0503a1:90_1": "tāni tehi yathābhāsitasuttāni vacasā paricitāni manasānupekkhitāni dhammabhaṇḍāgārikassa kathitāni.",
  "atk-s0503a1:90_2": "Yāni pana bhagavatā bhikkhūnaṁ asammukhā bhāsitāni,",
  "atk-s0503a1:90_3": "tānipi aparabhāge bhagavatā dhammabhaṇḍāgārikassa puna bhāsitāni.",
  "atk-s0503a1:90_4": "Evaṁ sabbānipi tāni āyasmā ānando ekajjhaṁ katvā dhārento bhikkhūnañca vācento aparabhāge paṭhamamahāsaṅgītikāle",
  "atk-s0503a1:90_5": "udānantveva saṅgahaṁ āropesīti veditabbaṁ.",
  "atk-s0503a1:91_0": "Tena kho pana samayenātiādīsu tena samayenāti ca bhummatthe karaṇavacanaṁ,",
  "atk-s0503a1:91_1": "kho panāti nipāto,",
  "atk-s0503a1:91_2": "tasmiṁ samayeti attho.",
  "atk-s0503a1:91_3": "Kasmiṁ pana samaye?",
  "atk-s0503a1:91_4": "Yaṁ samayaṁ bhagavā uruvelāyaṁ viharati najjā nerañjarāya tīre bodhirukkhamūle paṭhamābhisambuddho.",
  "atk-s0503a1:91_5": "Tasmiṁ samaye.",
  "atk-s0503a1:91_6": "Sattāhanti satta ahāni sattāhaṁ,",
  "atk-s0503a1:91_7": "accantasaṁyogatthe etaṁ upayogavacanaṁ.",
  "atk-s0503a1:91_8": "Yasmā bhagavā taṁ sattāhaṁ nirantaratāya accantameva phalasamāpattisukhena vihāsi,",
  "atk-s0503a1:91_9": "tasmā sattāhanti accantasaṁyogavasena upayogavacanaṁ vuttaṁ.",
  "atk-s0503a1:91_10": "Ekapallaṅkenāti visākhāpuṇṇamāya anatthaṅgateyeva sūriye aparājitapallaṅkavare vajirāsane nisinnakālato",
  "atk-s0503a1:91_11": "paṭṭhāya sakimpi anuṭṭhahitvā yathāābhujitena ekeneva pallaṅkena .",
  "atk-s0503a1:92_0": "Vimuttisukhapaṭisaṁvedīti vimuttisukhaṁ phalasamāpattisukhaṁ paṭisaṁvediyamāno nisinno hotīti attho.",
  "atk-s0503a1:92_1": "Tattha vimuttīti tadaṅgavimutti,",
  "atk-s0503a1:92_2": "vikkhambhanavimutti,",
  "atk-s0503a1:92_3": "samucchedavimutti,",
  "atk-s0503a1:92_4": "paṭippassaddhivimutti,",
  "atk-s0503a1:92_5": "nissaraṇavimuttīti pañca vimuttiyo.",
  "atk-s0503a1:92_6": "Tāsu yaṁ deyyadhammapariccāgādīhi tehi tehi guṇaṅgehi nāmarūpaparicchedādīhi vipassanaṅgehi ca yāva tassa tassa aṅgassa aparihānivasena pavatti,",
  "atk-s0503a1:92_7": "tāva taṁtaṁpaṭipakkhato vimuccanato vimuccanaṁ pahānaṁ.",
  "atk-s0503a1:92_8": "Seyyathidaṁ ?",
  "atk-s0503a1:92_9": "Dānena macchariyalobhādito,",
  "atk-s0503a1:92_10": "sīlena pāṇātipātādito,",
  "atk-s0503a1:92_11": "nāmarūpavavatthānena sakkāyadiṭṭhito,",
  "atk-s0503a1:92_12": "paccayapariggahena ahetuvisamahetudiṭṭhīhi,",
  "atk-s0503a1:92_13": "tasseva aparabhāgena kaṅkhāvitaraṇena kathaṁkathībhāvato,",
  "atk-s0503a1:92_14": "kalāpasammasanena ‘‘ahaṁ mamā’’ti gāhato,",
  "atk-s0503a1:92_15": "maggāmaggavavatthānena amagge maggasaññāya,",
  "atk-s0503a1:92_16": "udayadassanena ucchedadiṭṭhiyā,",
  "atk-s0503a1:92_17": "vayadassanena sassatadiṭṭhiyā,",
  "atk-s0503a1:92_18": "bhayadassanena sabhaye abhayasaññāya,",
  "atk-s0503a1:92_19": "ādīnavadassanena assādasaññāya,",
  "atk-s0503a1:92_20": "nibbidānupassanena abhiratisaññāya,",
  "atk-s0503a1:92_21": "muccitukamyatāñāṇena amuccitukamyatāya,",
  "atk-s0503a1:92_22": "upekkhāñāṇena anupekkhāya,",
  "atk-s0503a1:92_23": "anulomena dhammaṭṭhitiyaṁ nibbāne ca paṭilomabhāvato,",
  "atk-s0503a1:92_24": "gotrabhunā saṅkhāranimittabhāvato vimuccanaṁ,",
  "atk-s0503a1:92_25": "ayaṁ tadaṅgavimutti nāma.",
  "atk-s0503a1:92_26": "Yaṁ pana upacārappanābhedena samādhinā yāvassa aparihānivasena pavatti,",
  "atk-s0503a1:92_27": "tāva kāmacchandādīnaṁ nīvaraṇānañceva,",
  "atk-s0503a1:92_28": "vitakkādīnañca paccanīkadhammānaṁ,",
  "atk-s0503a1:92_29": "anuppattisaññitaṁ vimuccanaṁ,",
  "atk-s0503a1:92_30": "ayaṁ vikkhambhanavimutti nāma.",
  "atk-s0503a1:92_31": "Yaṁ catunnaṁ ariyamaggānaṁ bhāvitattā taṁtaṁmaggavato ariyassa santāne yathārahaṁ ‘‘diṭṭhigatānaṁ pahānāyā’’tiādinā (dha. sa. 277; vibha.",
  "atk-s0503a1:92_32": "628) nayena vuttassa samudayapakkhiyassa kilesagaṇassa puna accantaṁ appavattibhāvena samucchedappahānavasena vimuccanaṁ,",
  "atk-s0503a1:92_33": "ayaṁ samucchedavimutti nāma.",
  "atk-s0503a1:92_34": "Yaṁ pana phalakkhaṇe paṭippassaddhattaṁ kilesānaṁ,",
  "atk-s0503a1:92_35": "ayaṁ paṭippassaddhivimutti nāma.",
  "atk-s0503a1:92_36": "Sabbasaṅkhatanissaṭattā pana sabbasaṅkhāravimuttaṁ nibbānaṁ,",
  "atk-s0503a1:92_37": "ayaṁ nissaraṇavimutti nāma.",
  "atk-s0503a1:92_38": "Idha pana bhagavato nibbānārammaṇā phalavimutti adhippetā.",
  "atk-s0503a1:92_39": "Tena vuttaṁ –",
  "atk-s0503a1:92_40": "‘‘vimuttisukhapaṭisaṁvedīti vimuttisukhaṁ phalasamāpattisukhaṁ paṭisaṁvediyamāno nisinno hotīti attho’’ti.",
  "atk-s0503a1:93_0": "Vimuttīti ca upakkilesehi paṭippassaddhivasena cittassa vimuttabhāvo,",
  "atk-s0503a1:93_1": "cittameva vā tathā vimuttaṁ veditabbaṁ,",
  "atk-s0503a1:93_2": "tāya vimuttiyā jātaṁ sampayuttaṁ vā sukhaṁ vimuttisukhaṁ. ‘‘Yāyaṁ, bhante,",
  "atk-s0503a1:93_3": "upekkhā sante sukhe vuttā bhagavatā’’ti (ma. ni.",
  "atk-s0503a1:93_4": "2.88) vacanato upekkhāpi cettha sukhamicceva veditabbā.",
  "atk-s0503a1:93_5": "Tathā ca vuttaṁ sammohavinodaniyaṁ ‘‘upekkhā pana santattā,",
  "atk-s0503a1:93_6": "sukhamicceva bhāsitā’’ti (vibha. aṭṭha. 232).",
  "atk-s0503a1:93_7": "Bhagavā hi catutthajjhānikaṁ arahattasamāpattiṁ samāpajjati,",
  "atk-s0503a1:93_8": "na itaraṁ.",
  "atk-s0503a1:93_9": "Atha vā ‘‘tesaṁ vūpasamo sukho’’tiādīsu yathā saṅkhāradukkhūpasamo sukhoti vuccati,",
  "atk-s0503a1:93_10": "evaṁ sakalakilesadukkhūpasamabhāvato aggaphale labbhamānā paṭippassaddhivimutti eva idha sukhanti veditabbā.",
  "atk-s0503a1:93_11": "Tayidaṁ vimuttisukhaṁ maggavīthiyaṁ kālantareti phalacittassa pavattivibhāgena duvidhaṁ hoti.",
  "atk-s0503a1:93_12": "Ekekassa hi ariyamaggassa anantarā tassa tasseva vipākabhūtāni nibbānārammaṇāni tīṇi dve vā phalacittāni",
  "atk-s0503a1:93_13": "uppajjanti anantaravipākattā lokuttarakusalānaṁ.",
  "atk-s0503a1:93_14": "Yasmiñhi javanavāre ariyamaggo uppajjati,",
  "atk-s0503a1:93_15": "tattha yadā dve anulomāni,",
  "atk-s0503a1:93_16": "tadā tatiyaṁ gotrabhu,",
  "atk-s0503a1:93_17": "catutthaṁ maggacittaṁ,",
  "atk-s0503a1:93_18": "tato paraṁ tīṇi phalacittāni honti.",
  "atk-s0503a1:93_19": "Yadā pana tīṇi anulomāni,",
  "atk-s0503a1:93_20": "tadā catutthaṁ gotrabhu,",
  "atk-s0503a1:93_21": "pañcamaṁ maggacittaṁ,",
  "atk-s0503a1:93_22": "tato paraṁ dve phalacittāni honti.",
  "atk-s0503a1:93_23": "Evaṁ catutthaṁ pañcamaṁ appanāvasena pavattati,",
  "atk-s0503a1:93_24": "na tato paraṁ bhavaṅgassa āsannattā.",
  "atk-s0503a1:93_25": "Keci pana ‘‘chaṭṭhampi cittaṁ appetī’’ti vadanti,",
  "atk-s0503a1:93_26": "taṁ aṭṭhakathāsu (visuddhi.",
  "atk-s0503a1:93_27": "2.811) paṭikkhittaṁ.",
  "atk-s0503a1:93_28": "Evaṁ maggavīthiyaṁ phalaṁ veditabbaṁ.",
  "atk-s0503a1:93_29": "Kālantare phalaṁ pana phalasamāpattivasena pavattaṁ,",
  "atk-s0503a1:93_30": "nirodhā vuṭṭhahantassa uppajjamānañca eteneva saṅgahitaṁ.",
  "atk-s0503a1:93_31": "Sā panāyaṁ phalasamāpatti atthato lokuttarakusalānaṁ vipākabhūtā nibbānārammaṇā appanāti daṭṭhabbā.",
  "atk-s0503a1:94_0": "Ke taṁ samāpajjanti,",
  "atk-s0503a1:94_1": "ke na samāpajjantīti?",
  "atk-s0503a1:94_2": "Sabbepi puthujjanā na samāpajjanti anadhigatattā.",
  "atk-s0503a1:94_3": "Tathā heṭṭhimā ariyā uparimaṁ,",
  "atk-s0503a1:94_4": "uparimāpi ariyā heṭṭhimaṁ na samāpajjantiyeva puggalantarabhāvūpagamanena paṭippassaddhabhāvato.",
  "atk-s0503a1:94_5": "Attano eva phalaṁ te te ariyā samāpajjanti.",
  "atk-s0503a1:94_6": "Keci pana ‘‘sotāpannasakadāgāmino phalasamāpattiṁ na samāpajjanti,",
  "atk-s0503a1:94_7": "uparimā dveyeva samāpajjanti samādhismiṁ paripūrakāribhāvato’’ti vadanti.",
  "atk-s0503a1:94_8": "Taṁ akāraṇaṁ puthujjanassāpi attanā paṭiladdhalokiyasamādhisamāpajjanato.",
  "atk-s0503a1:94_9": "Kiṁ vā ettha kāraṇacintāya?",
  "atk-s0503a1:94_10": "Vuttañhetaṁ paṭisambhidāyaṁ ‘‘katamā dasa saṅkhārupekkhā vipassanāvasena uppajjanti (paṭi. ma. 1.57),",
  "atk-s0503a1:94_11": "katame dasa gotrabhudhammā vipassanāvasena uppajjantī’’ti (paṭi. ma.",
  "atk-s0503a1:94_12": "1.60) imesaṁ pañhānaṁ vissajjane sotāpattiphalasamāpattatthāya sakadāgāmiphalasamāpattatthāyāti tesampi ariyānaṁ phalasamāpattisamāpajjanaṁ vuttaṁ.",
  "atk-s0503a1:94_13": "Tasmā sabbepi ariyā yathāsakaṁ phalaṁ samāpajjantīti niṭṭhamettha gantabbaṁ.",
  "atk-s0503a1:95_0": "Kasmā pana te samāpajjantīti?",
  "atk-s0503a1:95_1": "Diṭṭhadhammasukhavihāratthaṁ.",
  "atk-s0503a1:95_2": "Yathā hi rājāno rajjasukhaṁ,",
  "atk-s0503a1:95_3": "devatā dibbasukhaṁ anubhavanti,",
  "atk-s0503a1:95_4": "evaṁ ariyā ‘‘lokuttarasukhaṁ anubhavissāmā’’ti addhānaparicchedaṁ katvā icchitakkhaṇe phalasamāpattiṁ samāpajjanti.",
  "atk-s0503a1:96_0": "Kathañcassā samāpajjanaṁ,",
  "atk-s0503a1:96_1": "kathaṁ ṭhānaṁ,",
  "atk-s0503a1:96_2": "kathaṁ vuṭṭhānanti?",
  "atk-s0503a1:96_3": "Dvīhi tāva ākārehi assā samāpajjanaṁ hoti nibbānato aññassa ārammaṇassa amanasikārā,",
  "atk-s0503a1:96_4": "nibbānassa ca manasikārā. Yathāha –",
  "atk-s0503a1:97_0": "‘‘Dve kho, āvuso,",
  "atk-s0503a1:97_1": "paccayā animittāya cetovimuttiyā samāpattiyā,",
  "atk-s0503a1:97_2": "sabbanimittānañca amanasikāro,",
  "atk-s0503a1:97_3": "animittāya ca dhātuyā manasikāro’’ti (ma. ni. 1.458).",
  "atk-s0503a1:98_0": "Ayaṁ panettha samāpajjanakkamo –",
  "atk-s0503a1:98_1": "phalasamāpattitthikena ariyasāvakena rahogatena paṭisallīnena udayabbayādivasena saṅkhārā vipassitabbā.",
  "atk-s0503a1:98_2": "Tassevaṁ pavattānupubbavipassanasseva saṅkhārārammaṇagotrabhuñāṇānantaraṁ phalasamāpattivasena nirodhe cittamappeti,",
  "atk-s0503a1:98_3": "phalasamāpattininnabhāvena ca sekkhassāpi phalameva uppajjati, na maggo.",
  "atk-s0503a1:98_4": "Ye pana vadanti ‘‘sotāpanno attano phalasamāpattiṁ samāpajjissāmīti vipassanaṁ vaḍḍhetvā sakadāgāmī hoti,",
  "atk-s0503a1:98_5": "sakadāgāmī ca anāgāmī’’ti.",
  "atk-s0503a1:98_6": "Te vattabbā –",
  "atk-s0503a1:98_7": "evaṁ sante anāgāmī arahā bhavissati,",
  "atk-s0503a1:98_8": "arahā ca paccekabuddho,",
  "atk-s0503a1:98_9": "paccekabuddho ca sambuddhoti āpajjeyya,",
  "atk-s0503a1:98_10": "tasmā yathābhinivesaṁ yathājjhāsayaṁ vipassanā atthaṁ sādhetīti sekkhassāpi phalameva uppajjati, na maggo.",
  "atk-s0503a1:98_11": "Phalampi tassa sace anena paṭhamajjhāniko maggo adhigato,",
  "atk-s0503a1:98_12": "paṭhamajjhānikameva uppajjati.",
  "atk-s0503a1:98_13": "Sace dutiyādīsu aññatarajjhāniko,",
  "atk-s0503a1:98_14": "dutiyādīsu aññatarajjhānikamevāti.",
  "atk-s0503a1:99_0": "Kasmā panettha gotrabhuñāṇaṁ maggañāṇapurecārikaṁ viya nibbānārammaṇaṁ na hotīti?",
  "atk-s0503a1:99_1": "Phalañāṇānaṁ aniyyānikabhāvato.",
  "atk-s0503a1:99_2": "Ariyamaggadhammāyeva hi niyyānikā.",
  "atk-s0503a1:99_3": "Vuttañhetaṁ ‘‘katame dhammā niyyānikā?",
  "atk-s0503a1:99_4": "Cattāro ariyamaggā apariyāpannā’’ti (dha. sa. 1295).",
  "atk-s0503a1:99_5": "Tasmā ekanteneva niyyānikabhāvassa ubhato vuṭṭhānabhāvena pavattamānassa anantarapaccayabhūtena ñāṇena",
  "atk-s0503a1:99_6": "nimittato vuṭṭhiteneva bhavitabbanti tassa nibbānārammaṇatā yuttā,",
  "atk-s0503a1:99_7": "na pana ariyamaggassa bhāvitattā tassa vipākabhāvena pavattamānānaṁ kilesānaṁ asamucchindanato aniyyānikattā",
  "atk-s0503a1:99_8": "avuṭṭhānasabhāvānaṁ phalañāṇānaṁ purecārikañāṇassa kadācipi nibbānārammaṇatā ubhayattha anulomañāṇānaṁ",
  "atk-s0503a1:99_9": "atulyākārato.",
  "atk-s0503a1:99_10": "Ariyamaggavīthiyañhi anulomañāṇāni anibbiddhapubbānaṁ thūlathūlānaṁ lobhakkhandhādīnaṁ sātisayaṁ padālanena",
  "atk-s0503a1:99_11": "lokiyañāṇena ukkaṁsapāramippattāni maggañāṇānukūlāni uppajjanti,",
  "atk-s0503a1:99_12": "phalasamāpattivīthiyaṁ pana tāni tāni tena tena maggena tesaṁ tesaṁ kilesānaṁ samucchinnattā tattha nirussukkāni",
  "atk-s0503a1:99_13": "kevalaṁ ariyānaṁ phalasamāpattisukhasamaṅgibhāvassa parikammamattāni hutvā uppajjantīti na tesaṁ kutoci",
  "atk-s0503a1:99_14": "vuṭṭhānasambhavo,",
  "atk-s0503a1:99_15": "yato tesaṁ pariyosāne ñāṇaṁ saṅkhāranimittaṁ vuṭṭhānato nibbānārammaṇaṁ siyā.",
  "atk-s0503a1:99_16": "Evañca katvā sekkhassa attano phalasamāpattivaḷañjanatthāya udayabbayādivasena saṅkhāre sammasantassa vipassanāñāṇānupubbāya phalameva uppajjati,",
  "atk-s0503a1:99_17": "na maggoti ayañca attho samatthito hoti.",
  "atk-s0503a1:99_18": "Evaṁ tāva phalasamāpattiyā samāpajjanaṁ veditabbaṁ.",
  "atk-s0503a1:100_0": "‘‘Tayo kho, āvuso,",
  "atk-s0503a1:100_1": "paccayā animittāya cetovimuttiyā ṭhitiyā,",
  "atk-s0503a1:100_2": "sabbanimittānaṁ amanasikāro,",
  "atk-s0503a1:100_3": "animittāya ca dhātuyā manasikāro,",
  "atk-s0503a1:100_4": "pubbe ca abhisaṅkhāro’’ti (ma. ni. 1.458) –",
  "atk-s0503a1:101_0": "Vacanato panassā tīhākārehi ṭhānaṁ hoti.",
  "atk-s0503a1:101_1": "Tattha pubbe ca abhisaṅkhāroti samāpattito pubbe kālaparicchedo.",
  "atk-s0503a1:101_2": "‘‘Asukasmiṁ nāma kāle vuṭṭhahissāmī’’ti paricchinnattā hissā yāva so kālo nāgacchati,",
  "atk-s0503a1:101_3": "tāva vuṭṭhānaṁ na hoti.",
  "atk-s0503a1:102_0": "‘‘Dve kho, āvuso,",
  "atk-s0503a1:102_1": "paccayā animittāya cetovimuttiyā vuṭṭhānassa,",
  "atk-s0503a1:102_2": "sabbanimittānañca manasikāro,",
  "atk-s0503a1:102_3": "animittāya ca dhātuyā amanasikāro’’ti (ma. ni. 1.458) –",
  "atk-s0503a1:103_0": "Vacanato panassā dvīhākārehi vuṭṭhānaṁ hoti.",
  "atk-s0503a1:103_1": "Tattha sabbanimittānanti rūpanimittavedanāsaññāsaṅkhāraviññāṇanimittānaṁ.",
  "atk-s0503a1:103_2": "Kāmañca na sabbānevetāni ekato manasi karoti,",
  "atk-s0503a1:103_3": "sabbasaṅgāhikavasena panevaṁ vuttaṁ.",
  "atk-s0503a1:103_4": "Tasmā yaṁ bhavaṅgassa ārammaṇaṁ,",
  "atk-s0503a1:103_5": "tassa manasikaraṇena phalasamāpattito vuṭṭhānaṁ hotīti evaṁ assā vuṭṭhānaṁ veditabbaṁ.",
  "atk-s0503a1:103_6": "Tayidaṁ evamidha samāpajjanavuṭṭhānaṁ arahattaphalabhūtaṁ –",
  "atk-s0503a1:104_0": "‘‘Paṭippassaddhadarathaṁ, amatārammaṇaṁ subhaṁ;",
  "atk-s0503a1:105_0": "Vantalokāmisaṁ santaṁ, sāmaññaphalamuttamaṁ’’.",
  "atk-s0503a1:106_0": "Iti vuttaṁ sātātisātaṁ vimuttisukhaṁ paṭisaṁvedesi.",
  "atk-s0503a1:106_1": "Tena vuttaṁ –",
  "atk-s0503a1:106_2": "‘‘vimuttisukhapaṭisaṁvedīti vimuttisukhaṁ phalasamāpattisukhaṁ paṭisaṁvediyamāno nisinno hotīti attho’’ti.",
  "atk-s0503a1:107_0": "Athāti adhikāratthe nipāto.",
  "atk-s0503a1:107_1": "Khoti padapūraṇe.",
  "atk-s0503a1:107_2": "Tesu adhikāratthena athāti iminā vimuttisukhapaṭisaṁvedanato aññaṁ adhikāraṁ dasseti.",
  "atk-s0503a1:107_3": "Ko panesoti?",
  "atk-s0503a1:107_4": "Paṭiccasamuppādamanasikāro.",
  "atk-s0503a1:107_5": "Athāti vā pacchāti etasmiṁ atthe nipāto,",
  "atk-s0503a1:107_6": "tena ‘‘tassa sattāhassa accayenā’’ti vakkhamānameva atthaṁ joteti.",
  "atk-s0503a1:107_7": "Tassa sattāhassāti pallaṅkasattāhassa.",
  "atk-s0503a1:107_8": "Accayenāti apagamena.",
  "atk-s0503a1:107_9": "Tamhā samādhimhāti arahattaphalasamādhito.",
  "atk-s0503a1:107_10": "Idha pana ṭhatvā paṭipāṭiyā satta sattāhāni dassetabbānīti keci tāni vitthārayiṁsu.",
  "atk-s0503a1:107_11": "Mayaṁ pana tāni khandhakapāṭhena imissā udānapāḷiyā avirodhadassanamukhena parato vaṇṇayissāma.",
  "atk-s0503a1:107_12": "Rattiyāti avayavasambandhe sāmivacanaṁ.",
  "atk-s0503a1:107_13": "Paṭhamanti accantasaṁyogatthe upayogavacanaṁ.",
  "atk-s0503a1:107_14": "Bhagavā hi tassā rattiyā sakalampi paṭhamaṁ yāmaṁ teneva manasikārena yutto ahosīti.",
  "atk-s0503a1:108_0": "Paṭiccasamuppādanti paccayadhammaṁ.",
  "atk-s0503a1:108_1": "Avijjādayo hi paccayadhammā paṭiccasamuppādo.",
  "atk-s0503a1:108_2": "Kathamidaṁ jānitabbanti ce?",
  "atk-s0503a1:108_3": "Bhagavato vacanena.",
  "atk-s0503a1:108_4": "Bhagavatā hi ‘‘tasmātihānanda,",
  "atk-s0503a1:108_5": "eseva hetu,",
  "atk-s0503a1:108_6": "etaṁ nidānaṁ,",
  "atk-s0503a1:108_7": "esa samudayo,",
  "atk-s0503a1:108_8": "esa paccayo jarāmaraṇassa,",
  "atk-s0503a1:108_9": "yadidaṁ jāti…pe…",
  "atk-s0503a1:108_10": "saṅkhārānaṁ,",
  "atk-s0503a1:108_11": "yadidaṁ avijjā’’ti (dī. ni.",
  "atk-s0503a1:108_12": "2.105 ādayo) evaṁ avijjādayo hetūti vuttā.",
  "atk-s0503a1:108_13": "Yathā dvādasa paccayā dvādasa paṭiccasamuppādāti.",
  "atk-s0503a1:109_0": "Tatrāyaṁ vacanattho –",
  "atk-s0503a1:109_1": "aññamaññaṁ paṭicca paṭimukhaṁ katvā kāraṇasamavāyaṁ appaṭikkhipitvā sahite uppādetīti paṭiccasamuppādo.",
  "atk-s0503a1:109_2": "Atha vā paṭicca paccetabbaṁ paccayārahataṁ paccayaṁ paṭigantvā na vinā tena sambandhassa uppādo paṭiccasamuppādo .",
  "atk-s0503a1:109_3": "Paṭiccasamuppādoti cettha samuppādapadaṭṭhānavacanaviññeyyo phalassa uppādanasamatthatāyutto hetu,",
  "atk-s0503a1:109_4": "na paṭiccasamuppattimattaṁ veditabbaṁ.",
  "atk-s0503a1:109_5": "Atha vā paccetuṁ arahanti naṁ paṇḍitāti paṭicco,",
  "atk-s0503a1:109_6": "sammā sayameva vā uppādetīti samuppādo,",
  "atk-s0503a1:109_7": "paṭicco ca so samuppādo cāti paṭiccasamuppādoti evamettha attho daṭṭhabbo.",
  "atk-s0503a1:110_0": "Anulomanti ‘‘avijjāpaccayā saṅkhārā’’tiādinā nayena vutto avijjādiko paccayākāro attanā kattabbakiccakaraṇato anulomoti vuccati.",
  "atk-s0503a1:110_1": "Atha vā ādito paṭṭhāya antaṁ pāpetvā vuttattā pavattiyā vā anulomato anulomo,",
  "atk-s0503a1:110_2": "taṁ anulomaṁ.",
  "atk-s0503a1:110_3": "Sādhukaṁ manasākāsīti sakkaccaṁ manasi akāsi.",
  "atk-s0503a1:110_4": "Yo yo paccayadhammo yassa yassa paccayuppannadhammassa yathā yathā hetupaccayādinā paccayabhāvena paccayo hoti,",
  "atk-s0503a1:110_5": "taṁ sabbaṁ aviparītaṁ aparihāpetvā anavasesato paccavekkhaṇavasena citte akāsīti attho.",
  "atk-s0503a1:110_6": "Yathā pana bhagavā paṭiccasamuppādānulomaṁ manasākāsi,",
  "atk-s0503a1:110_7": "taṁ saṅkhepena tāva dassetuṁ ‘‘iti imasmiṁ sati idaṁ hoti,",
  "atk-s0503a1:110_8": "imassuppādā idaṁ uppajjatī’’ti vuttaṁ.",
  "atk-s0503a1:111_0": "Tattha itīti evaṁ,",
  "atk-s0503a1:111_1": "anena pakārenāti attho.",
  "atk-s0503a1:111_2": "Imasmiṁ sati idaṁ hotīti imasmiṁ avijjādike paccaye sati idaṁ saṅkhārādikaṁ phalaṁ hoti.",
  "atk-s0503a1:111_3": "Imassuppādā idaṁ uppajjatīti imassa avijjādikassa paccayassa uppādā idaṁ saṅkhārādikaṁ phalaṁ uppajjatīti attho.",
  "atk-s0503a1:111_4": "Imasmiṁ asati idaṁ na hoti,",
  "atk-s0503a1:111_5": "imassa nirodhā idaṁ nirujjhatīti avijjādīnaṁ abhāve saṅkhārādīnaṁ abhāvassa avijjādīnaṁ nirodhe saṅkhārādīnaṁ",
  "atk-s0503a1:111_6": "nirodhassa ca dutiyatatiyasuttavacanena etasmiṁ paccayalakkhaṇe niyamo dassito hoti –",
  "atk-s0503a1:111_7": "imasmiṁ sati eva, nāsati.",
  "atk-s0503a1:111_8": "Imassuppādā eva,",
  "atk-s0503a1:111_9": "nānuppādā.",
  "atk-s0503a1:111_10": "Anirodhā eva,",
  "atk-s0503a1:111_11": "na nirodhāti.",
  "atk-s0503a1:111_12": "Tenetaṁ lakkhaṇaṁ antogadhaniyamaṁ idha paṭiccasamuppādassa vuttanti daṭṭhabbaṁ.",
  "atk-s0503a1:111_13": "Nirodhoti ca avijjādīnaṁ virāgādhigamena āyatiṁ anuppādo appavatti.",
  "atk-s0503a1:111_14": "Tathā hi vuttaṁ –",
  "atk-s0503a1:111_15": "‘‘avijjāya tveva asesavirāganirodhā saṅkhāranirodho’’tiādi.",
  "atk-s0503a1:111_16": "Nirodhanirodhī ca uppādanirodhībhāvena vutto ‘‘imassa nirodhā idaṁ nirujjhatī’’ti.",
  "atk-s0503a1:112_0": "Tenetaṁ dasseti –",
  "atk-s0503a1:112_1": "anirodho uppādo nāma,",
  "atk-s0503a1:112_2": "so cettha atthibhāvotipi vuccatīti.",
  "atk-s0503a1:112_3": "‘‘Imasmiṁ sati idaṁ hotī’’ti idameva hi lakkhaṇaṁ pariyāyantarena ‘‘imassa uppādā idaṁ uppajjatī’’ti vadantena parena purimaṁ visesitaṁ hoti.",
  "atk-s0503a1:112_4": "Tasmā na dharamānataṁyeva sandhāya ‘‘imasmiṁ satī’’ti vuttaṁ,",
  "atk-s0503a1:112_5": "atha kho maggena aniruddhabhāvañcāti viññāyati.",
  "atk-s0503a1:112_6": "Yasmā ca ‘‘imasmiṁ asati idaṁ na hoti,",
  "atk-s0503a1:112_7": "imassa nirodhā idaṁ nirujjhatī’’ti dvidhāpi uddiṭṭhassa lakkhaṇassa niddesaṁ vadantena ‘‘avijjāya tveva",
  "atk-s0503a1:112_8": "asesavirāganirodhā saṅkhāranirodho’’tiādinā nirodho eva vutto,",
  "atk-s0503a1:112_9": "tasmā natthibhāvopi nirodho evāti natthibhāvaviruddho atthibhāvo anirodhoti dassitaṁ hoti.",
  "atk-s0503a1:112_10": "Tena anirodhasaṅkhātena atthibhāvena uppādaṁ viseseti.",
  "atk-s0503a1:112_11": "Tato na idha atthibhāvamattaṁ uppādoti attho adhippeto,",
  "atk-s0503a1:112_12": "atha kho anirodhasaṅkhāto atthibhāvo cāti ayamattho vibhāvitoti.",
  "atk-s0503a1:112_13": "Evametaṁ lakkhaṇadvayavacanaṁ aññamaññavisesanavisesitabbabhāvena sātthakanti veditabbaṁ.",
  "atk-s0503a1:113_0": "Ko panāyaṁ anirodho nāma,",
  "atk-s0503a1:113_1": "yo ‘‘atthibhāvo,",
  "atk-s0503a1:113_2": "uppādo’’ti ca vuccatīti?",
  "atk-s0503a1:113_3": "Appahīnabhāvo ca,",
  "atk-s0503a1:113_4": "anibbattitaphalārahatāpahānehi phalānuppādanārahatā ca.",
  "atk-s0503a1:113_5": "Ye hi pahātabbā akusalā dhammā,",
  "atk-s0503a1:113_6": "tesaṁ ariyamaggena asamugghāṭitabhāvo ca.",
  "atk-s0503a1:113_7": "Ye pana na pahātabbā kusalābyākatā dhammā,",
  "atk-s0503a1:113_8": "yāni tesu saṁyojanāni akhīṇāsavānaṁ tesaṁ aparikkhīṇatā ca.",
  "atk-s0503a1:113_9": "Asamugghāṭitānusayatāya hi sasaṁyojanā khandhappavatti paṭiccasamuppādo.",
  "atk-s0503a1:113_10": "Tathā ca vuttaṁ –",
  "atk-s0503a1:114_0": "‘‘Yāya ca,",
  "atk-s0503a1:114_1": "bhikkhave,",
  "atk-s0503a1:114_2": "avijjāya nivutassa bālassa yāya ca taṇhāya sampayuttassa ayaṁ kāyo samudāgato,",
  "atk-s0503a1:114_3": "sā ceva avijjā bālassa appahīnā,",
  "atk-s0503a1:114_4": "sā ca taṇhā aparikkhīṇā.",
  "atk-s0503a1:114_5": "Taṁ kissa hetu? Na,",
  "atk-s0503a1:114_6": "bhikkhave,",
  "atk-s0503a1:114_7": "bālo acari brahmacariyaṁ sammā dukkhakkhayāya,",
  "atk-s0503a1:114_8": "tasmā bālo kāyassa bhedā kāyūpago hoti,",
  "atk-s0503a1:114_9": "so kāyūpago samāno na parimuccati jātiyā jarāmaraṇenā’’tiādi (saṁ. ni. 2.19).",
  "atk-s0503a1:115_0": "Khīṇasaṁyojanānaṁ pana avijjāya abhāvato saṅkhārānaṁ,",
  "atk-s0503a1:115_1": "taṇhupādānānaṁ abhāvato upādānabhavānaṁ asambhavoti vaṭṭassa upacchedo paññāyissatīti.",
  "atk-s0503a1:115_2": "Tenevāha –",
  "atk-s0503a1:116_0": "‘‘Channaṁ tveva, phagguṇa,",
  "atk-s0503a1:116_1": "phassāyatanānaṁ asesavirāganirodhā phassanirodho,",
  "atk-s0503a1:116_2": "phassanirodhā vedanānirodho’’tiādi (saṁ. ni. 2.12).",
  "atk-s0503a1:117_0": "Na hi aggamaggādhigamato uddhaṁ yāva parinibbānā saḷāyatanādīnaṁ appavatti.",
  "atk-s0503a1:117_1": "Atha kho natthitā nirodhasaddavacanīyatā khīṇasaṁyojanatāti nirodho vutto.",
  "atk-s0503a1:117_2": "Apica cirakatampi kammaṁ anibbattitaphalatāya appahīnāhāratāya ca phalārahaṁ santaṁ eva nāma hoti,",
  "atk-s0503a1:117_3": "na nibbattitaphalaṁ ,",
  "atk-s0503a1:117_4": "nāpi pahīnāhāranti.",
  "atk-s0503a1:117_5": "Phaluppattipaccayānaṁ avijjāsaṅkhārādīnaṁ vuttanayeneva phalārahabhāvo anirodhoti veditabbo.",
  "atk-s0503a1:117_6": "Evaṁ aniruddhabhāveneva hi yena vinā phalaṁ na sambhavati,",
  "atk-s0503a1:117_7": "taṁ kāraṇaṁ atītantipi imasmiṁ satīti iminā vacanena vuttaṁ.",
  "atk-s0503a1:117_8": "Tatoyeva ca avusitabrahmacariyassa appavattidhammataṁ anāpanno paccayuppādo kālabhedaṁ anāmasitvā anivattanāya eva imassa uppādāti vutto.",
  "atk-s0503a1:117_9": "Atha vā avasesapaccayasamavāye avijjamānassapi vijjamānassa viya pageva vijjamānassa yā phaluppattiabhimukhatā,",
  "atk-s0503a1:117_10": "sā imassa uppādāti vuttā.",
  "atk-s0503a1:117_11": "Tathā hi tato phalaṁ uppajjatīti tadavatthaṁ kāraṇaṁ phalassa uppādanabhāvena uṭṭhitaṁ uppatitaṁ nāma hoti,",
  "atk-s0503a1:117_12": "na vijjamānampi atadavatthanti tadavatthatā uppādoti veditabbo.",
  "atk-s0503a1:118_0": "Tattha satīti iminā vijjamānatāmattena paccayabhāvaṁ vadanto abyāpārataṁ paṭiccasamuppādassa dasseti.",
  "atk-s0503a1:118_1": "Uppādāti uppattidhammataṁ asabbakālabhāvitaṁ phaluppattiabhimukhatañca dīpento aniccataṁ paṭiccasamuppādassa dasseti. ‘‘Sati, nāsati, uppādā,",
  "atk-s0503a1:118_2": "na nirodhā’’ti pana hetuatthehi bhummanissakkavacanehi samatthitaṁ nidānasamudayajātipabhavabhāvaṁ paṭiccasamuppādassa dasseti.",
  "atk-s0503a1:118_3": "Hetuatthatā cettha bhummavacane yassa bhāve tadavinābhāviphalassa bhāvo lakkhīyati,",
  "atk-s0503a1:118_4": "tattha pavattiyā veditabbā yathā ‘‘adhanānaṁ dhane ananuppadīyamāne dāliddiyaṁ vepullaṁ agamāsī’’ti (dī. ni.",
  "atk-s0503a1:118_5": "3.91) ca ‘‘nipphannesu sassesu subhikkhaṁ jāyatī’’ti ca.",
  "atk-s0503a1:118_6": "Nissakkavacanassāpi hetuatthatā phalassa pabhave pakatiyañca pavattito yathā ‘‘kalalā hoti abbudaṁ,",
  "atk-s0503a1:118_7": "abbudā jāyatī pesī’’ti (saṁ. ni.",
  "atk-s0503a1:118_8": "1.235) ca ‘‘himavatā gaṅgā pabhavanti,",
  "atk-s0503a1:118_9": "siṅgato saro jāyatī’’ti ca.",
  "atk-s0503a1:118_10": "Avijjādibhāve ca tadavinābhāvena saṅkhārādibhāvo lakkhīyati,",
  "atk-s0503a1:118_11": "avijjādīhi ca saṅkhārādayo pabhavanti pakariyanti cāti te tesaṁ pabhavo pakati ca,",
  "atk-s0503a1:118_12": "tasmā tadatthadīpanatthaṁ ‘‘imasmiṁ sati imassa uppādā’’ti hetuatthe bhummanissakkaniddesā katāti.",
  "atk-s0503a1:119_0": "Yasmā cettha ‘‘imasmiṁ sati idaṁ hoti,",
  "atk-s0503a1:119_1": "imassuppādā idaṁ uppajjatī’’ti saṅkhepena uddiṭṭhassa paṭiccasamuppādassa ‘‘avijjāpaccayā saṅkhārā’’tiādiko niddeso,",
  "atk-s0503a1:119_2": "tasmā yathāvutto atthibhāvo uppādo ca tesaṁ tesaṁ paccayuppannadhammānaṁ paccayabhāvoti viññāyati.",
  "atk-s0503a1:119_3": "Na hi aniruddhatāsaṅkhātaṁ atthibhāvaṁ uppādañca anivattasabhāvatāsaṅkhātaṁ udayāvatthatāsaṅkhātaṁ vā ‘‘sati eva, nāsati,",
  "atk-s0503a1:119_4": "uppādā eva,",
  "atk-s0503a1:119_5": "na nirodhā’’ti antogadhaniyamehi vacanehi abhihitaṁ muñcitvā añño paccayabhāvo nāma atthi,",
  "atk-s0503a1:119_6": "tasmā yathāvutto atthibhāvo uppādo ca paccayabhāvoti veditabbaṁ.",
  "atk-s0503a1:119_7": "Yepi paṭṭhāne āgatā hetuādayo catuvīsati paccayā,",
  "atk-s0503a1:119_8": "tepi etasseva paccayabhāvassa visesāti veditabbā.",
  "atk-s0503a1:119_9": "Iti yathā vitthārena anulomaṁ paṭiccasamuppādaṁ manasi akāsi,",
  "atk-s0503a1:119_10": "taṁ dassetuṁ,",
  "atk-s0503a1:119_11": "‘‘yadidaṁ avijjāpaccayā saṅkhārā’’tiādi vuttaṁ.",
  "atk-s0503a1:120_0": "Tattha yadidanti nipāto,",
  "atk-s0503a1:120_1": "tassa yo ayanti attho.",
  "atk-s0503a1:120_2": "Avijjāpaccayātiādīsu avindiyaṁ kāyaduccaritādiṁ vindatīti avijjā,",
  "atk-s0503a1:120_3": "vindiyaṁ kāyasucaritādiṁ na vindatīti avijjā,",
  "atk-s0503a1:120_4": "dhammānaṁ aviparītasabhāvaṁ aviditaṁ karotīti avijjā,",
  "atk-s0503a1:120_5": "antavirahite saṁsāre bhavādīsu satte javāpetīti avijjā,",
  "atk-s0503a1:120_6": "avijjamānesu javati vijjamānesu na javatīti avijjā,",
  "atk-s0503a1:120_7": "vijjāya paṭipakkhāti avijjā,",
  "atk-s0503a1:120_8": "sā ‘‘dukkhe aññāṇa’’ntiādinā catubbidhā veditabbā.",
  "atk-s0503a1:120_9": "Paṭicca na vinā phalaṁ eti uppajjati ceva pavattati cāti paccayo,",
  "atk-s0503a1:120_10": "upakārakattho vā paccayo.",
  "atk-s0503a1:120_11": "Avijjā ca sā paccayo cāti avijjāpaccayo,",
  "atk-s0503a1:120_12": "tasmā avijjāpaccayā.",
  "atk-s0503a1:120_13": "Saṅkharontīti saṅkhārā,",
  "atk-s0503a1:120_14": "lokiyakusalākusalacetanā,",
  "atk-s0503a1:120_15": "sā puññāpuññāneñjābhisaṅkhāravasena tividhā veditabbā.",
  "atk-s0503a1:120_16": "Vijānātīti viññāṇaṁ,",
  "atk-s0503a1:120_17": "taṁ lokiyavipākaviññāṇavasena dvattiṁsavidhaṁ.",
  "atk-s0503a1:120_18": "Namatīti nāmaṁ,",
  "atk-s0503a1:120_19": "vedanādikkhandhattayaṁ.",
  "atk-s0503a1:120_20": "Ruppatīti rūpaṁ,",
  "atk-s0503a1:120_21": "bhūtarūpaṁ cakkhādiupādārūpañca.",
  "atk-s0503a1:120_22": "Āyatati āyatañca saṁsāradukkhaṁ nayatīti āyatanaṁ.",
  "atk-s0503a1:120_23": "Phusatīti phasso.",
  "atk-s0503a1:120_24": "Vedayatīti vedanā.",
  "atk-s0503a1:120_25": "Idampi dvayaṁ dvāravasena chabbidhaṁ,",
  "atk-s0503a1:120_26": "vipākavasena gahaṇe chattiṁsavidhaṁ.",
  "atk-s0503a1:120_27": "Paritassatīti taṇhā,",
  "atk-s0503a1:120_28": "sā kāmataṇhādivasena saṅkhepato tividhā,",
  "atk-s0503a1:120_29": "vitthārato aṭṭhuttarasatavidhā ca.",
  "atk-s0503a1:120_30": "Upādīyatīti upādānaṁ,",
  "atk-s0503a1:120_31": "taṁ kāmupādānādivasena catubbidhaṁ.",
  "atk-s0503a1:120_32": "Bhavati bhāvayati cāti bhavo,",
  "atk-s0503a1:120_33": "so kammūpapattibhedato duvidho.",
  "atk-s0503a1:120_34": "Jananaṁ jāti.",
  "atk-s0503a1:120_35": "Jīraṇaṁ jarā.",
  "atk-s0503a1:120_36": "Maranti tenāti maraṇaṁ.",
  "atk-s0503a1:120_37": "Socanaṁ soko.",
  "atk-s0503a1:120_38": "Paridevanaṁ paridevo.",
  "atk-s0503a1:120_39": "Dukkhayatīti dukkhaṁ,",
  "atk-s0503a1:120_40": "uppādaṭṭhitivasena dvedhā khaṇatīti dukkhaṁ.",
  "atk-s0503a1:120_41": "Dumanassa bhāvo domanassaṁ.",
  "atk-s0503a1:120_42": "Bhuso āyāso upāyāso.",
  "atk-s0503a1:120_43": "Sambhavantīti nibbattanti.",
  "atk-s0503a1:120_44": "Na kevalañca sokādīhiyeva,",
  "atk-s0503a1:120_45": "atha kho sabbapadehi ‘‘sambhavantī’’ti padassa yojanā kātabbā.",
  "atk-s0503a1:120_46": "Evañhi ‘‘avijjāpaccayā saṅkhārā sambhavantī’’ti paccayapaccayuppannavavatthānaṁ dassitaṁ hoti.",
  "atk-s0503a1:120_47": "Esa nayo sabbattha.",
  "atk-s0503a1:121_0": "Tattha aññāṇalakkhaṇā avijjā,",
  "atk-s0503a1:121_1": "sammohanarasā,",
  "atk-s0503a1:121_2": "chādanapaccupaṭṭhānā,",
  "atk-s0503a1:121_3": "āsavapadaṭṭhānā.",
  "atk-s0503a1:121_4": "Abhisaṅkharaṇalakkhaṇā saṅkhārā,",
  "atk-s0503a1:121_5": "āyūhanarasā,",
  "atk-s0503a1:121_6": "saṁvidahanapaccupaṭṭhānā,",
  "atk-s0503a1:121_7": "avijjāpadaṭṭhānā.",
  "atk-s0503a1:121_8": "Vijānanalakkhaṇaṁ viññāṇaṁ,",
  "atk-s0503a1:121_9": "pubbaṅgamarasaṁ,",
  "atk-s0503a1:121_10": "paṭisandhipaccupaṭṭhānaṁ,",
  "atk-s0503a1:121_11": "saṅkhārapadaṭṭhānaṁ,",
  "atk-s0503a1:121_12": "vatthārammaṇapadaṭṭhānaṁ vā.",
  "atk-s0503a1:121_13": "Namanalakkhaṇaṁ nāmaṁ,",
  "atk-s0503a1:121_14": "sampayogarasaṁ,",
  "atk-s0503a1:121_15": "avinibbhogapaccupaṭṭhānaṁ,",
  "atk-s0503a1:121_16": "viññāṇapadaṭṭhānaṁ.",
  "atk-s0503a1:121_17": "Ruppanalakkhaṇaṁ rūpaṁ,",
  "atk-s0503a1:121_18": "vikiraṇarasaṁ,",
  "atk-s0503a1:121_19": "appaheyyabhāvapaccupaṭṭhānaṁ,",
  "atk-s0503a1:121_20": "viññāṇapadaṭṭhānaṁ.",
  "atk-s0503a1:121_21": "Āyatanalakkhaṇaṁ saḷāyatanaṁ,",
  "atk-s0503a1:121_22": "dassanādirasaṁ,",
  "atk-s0503a1:121_23": "vatthudvārabhāvapaccupaṭṭhānaṁ,",
  "atk-s0503a1:121_24": "nāmarūpapadaṭṭhānaṁ.",
  "atk-s0503a1:121_25": "Phusanalakkhaṇo phasso,",
  "atk-s0503a1:121_26": "saṅghaṭṭanaraso,",
  "atk-s0503a1:121_27": "saṅgatipaccupaṭṭhāno,",
  "atk-s0503a1:121_28": "saḷāyatanapadaṭṭhāno.",
  "atk-s0503a1:121_29": "Anubhavanalakkhaṇā vedanā,",
  "atk-s0503a1:121_30": "visayarasasambhogarasā,",
  "atk-s0503a1:121_31": "sukhadukkhapaccupaṭṭhānā,",
  "atk-s0503a1:121_32": "phassapadaṭṭhānā.",
  "atk-s0503a1:121_33": "Hetubhāvalakkhaṇā taṇhā,",
  "atk-s0503a1:121_34": "abhinandanarasā,",
  "atk-s0503a1:121_35": "atittibhāvapaccupaṭṭhānā,",
  "atk-s0503a1:121_36": "vedanāpadaṭṭhānā.",
  "atk-s0503a1:121_37": "Gahaṇalakkhaṇaṁ upādānaṁ,",
  "atk-s0503a1:121_38": "amuñcanarasaṁ,",
  "atk-s0503a1:121_39": "taṇhādaḷhattadiṭṭhipaccupaṭṭhānaṁ,",
  "atk-s0503a1:121_40": "taṇhāpadaṭṭhānaṁ.",
  "atk-s0503a1:121_41": "Kammakammaphalalakkhaṇo bhavo,",
  "atk-s0503a1:121_42": "bhavanabhāvanaraso,",
  "atk-s0503a1:121_43": "kusalākusalābyākatapaccupaṭṭhāno,",
  "atk-s0503a1:121_44": "upādānapadaṭṭhāno.",
  "atk-s0503a1:121_45": "Tattha tattha bhave paṭhamābhinibbattilakkhaṇā jāti,",
  "atk-s0503a1:121_46": "niyyātanarasā,",
  "atk-s0503a1:121_47": "atītabhavato idhuppannapaccupaṭṭhānā,",
  "atk-s0503a1:121_48": "dukkhavicittatāpaccupaṭṭhānā vā.",
  "atk-s0503a1:121_49": "Khandhaparipākalakkhaṇā jarā,",
  "atk-s0503a1:121_50": "maraṇūpanayanarasā,",
  "atk-s0503a1:121_51": "yobbanavināsapaccupaṭṭhānā.",
  "atk-s0503a1:121_52": "Cutilakkhaṇaṁ maraṇaṁ ,",
  "atk-s0503a1:121_53": "visaṁyogarasaṁ,",
  "atk-s0503a1:121_54": "gativippavāsapaccupaṭṭhānaṁ.",
  "atk-s0503a1:121_55": "Antonijjhānalakkhaṇo soko,",
  "atk-s0503a1:121_56": "cetaso nijjhānaraso,",
  "atk-s0503a1:121_57": "anusocanapaccupaṭṭhāno.",
  "atk-s0503a1:121_58": "Lālappanalakkhaṇo paridevo,",
  "atk-s0503a1:121_59": "guṇadosaparikittanaraso,",
  "atk-s0503a1:121_60": "sambhamapaccupaṭṭhāno.",
  "atk-s0503a1:121_61": "Kāyapīḷanalakkhaṇaṁ dukkhaṁ,",
  "atk-s0503a1:121_62": "duppaññānaṁ domanassakaraṇarasaṁ,",
  "atk-s0503a1:121_63": "kāyikābādhapaccupaṭṭhānaṁ.",
  "atk-s0503a1:121_64": "Cittapīḷanalakkhaṇaṁ domanassaṁ,",
  "atk-s0503a1:121_65": "manovighātanarasaṁ,",
  "atk-s0503a1:121_66": "mānasabyādhipaccupaṭṭhānaṁ.",
  "atk-s0503a1:121_67": "Cittaparidahanalakkhaṇo upāyāso,",
  "atk-s0503a1:121_68": "nitthunanaraso,",
  "atk-s0503a1:121_69": "visādapaccupaṭṭhāno.",
  "atk-s0503a1:121_70": "Evamete avijjādayo lakkhaṇāditopi veditabbāti.",
  "atk-s0503a1:121_71": "Ayamettha saṅkhepo,",
  "atk-s0503a1:121_72": "vitthāro pana sabbākārasampannaṁ vinicchayaṁ icchantena sammohavinodaniyā (vibha. aṭṭha.",
  "atk-s0503a1:121_73": "225) vibhaṅgaṭṭhakathāya gahetabbo.",
  "atk-s0503a1:122_0": "Evanti niddiṭṭhassa nidassanaṁ,",
  "atk-s0503a1:122_1": "tena avijjādīheva kāraṇehi,",
  "atk-s0503a1:122_2": "na issaranimmānādīhīti dasseti.",
  "atk-s0503a1:122_3": "Etassāti yathāvuttassa.",
  "atk-s0503a1:122_4": "Kevalassāti asammissassa sakalassa vā.",
  "atk-s0503a1:122_5": "Dukkhakkhandhassāti dukkhasamūhassa,",
  "atk-s0503a1:122_6": "na sattassa,",
  "atk-s0503a1:122_7": "nāpi jīvassa,",
  "atk-s0503a1:122_8": "nāpi subhasukhādīnaṁ.",
  "atk-s0503a1:122_9": "Samudayo hotīti nibbatti sambhavati.",
  "atk-s0503a1:123_0": "Etamatthaṁviditvāti yvāyaṁ avijjādivasena saṅkhārādikassa dukkhakkhandhassa samudayo hotīti vutto,",
  "atk-s0503a1:123_1": "sabbākārena etamatthaṁ viditvā.",
  "atk-s0503a1:123_2": "Tāyaṁ velāyanti tāyaṁ tassa atthassa viditavelāyaṁ.",
  "atk-s0503a1:123_3": "Imaṁ udānaṁ udānesīti imaṁ tasmiṁ atthe vidite hetuno ca hetusamuppannadhammassa ca pajānanāya ānubhāvadīpakaṁ",
  "atk-s0503a1:123_4": "‘‘yadā have pātubhavantī’’tiādikaṁ somanassasampayuttañāṇasamuṭṭhānaṁ udānaṁ udānesi,",
  "atk-s0503a1:123_5": "attamanavācaṁ nicchāresīti vuttaṁ hoti.",
  "atk-s0503a1:124_0": "Tassattho –",
  "atk-s0503a1:124_1": "yadāti yasmiṁ kāle.",
  "atk-s0503a1:124_2": "Haveti byattanti imasmiṁ atthe nipāto.",
  "atk-s0503a1:124_3": "Keci pana ‘‘haveti āhave yuddhe’’ti atthaṁ vadanti,",
  "atk-s0503a1:124_4": "‘‘yodhetha māraṁ paññāvudhenā’’ti (dha. pa.",
  "atk-s0503a1:124_5": "40) vacanato kilesamārena yujjhanasamayeti tesaṁ adhippāyo.",
  "atk-s0503a1:124_6": "Pātubhavantīti uppajjanti.",
  "atk-s0503a1:124_7": "Dhammāti anulomapaccayākārapaṭivedhasādhakā bodhipakkhiyadhammā.",
  "atk-s0503a1:124_8": "Atha vā pātubhavantīti pakāsenti,",
  "atk-s0503a1:124_9": "abhisamayavasena byattā pākaṭā honti.",
  "atk-s0503a1:124_10": "Dhammāti catuariyasaccadhammā,",
  "atk-s0503a1:124_11": "ātāpo vuccati kilesasantāpanaṭṭhena vīriyaṁ.",
  "atk-s0503a1:124_12": "Ātāpinoti sammappadhānavīriyavato.",
  "atk-s0503a1:124_13": "Jhāyatoti ārammaṇūpanijjhānena lakkhaṇūpanijjhānena jhāyantassa.",
  "atk-s0503a1:124_14": "Brāhmaṇassāti bāhitapāpassa khīṇāsavassa.",
  "atk-s0503a1:124_15": "Athassa kaṅkhā vapayanti sabbāti athassa evaṁ pātubhūtadhammassa yā etā ‘‘ko nu kho, bhante,",
  "atk-s0503a1:124_16": "phusatīti.",
  "atk-s0503a1:124_17": "No kallo pañhoti bhagavā avocā’’tiādinā (saṁ. ni.",
  "atk-s0503a1:124_18": "2.12) nayena,",
  "atk-s0503a1:124_19": "‘‘katamaṁ nu kho, bhante,",
  "atk-s0503a1:124_20": "jarāmaraṇaṁ,",
  "atk-s0503a1:124_21": "kassa ca panidaṁ jarāmaraṇanti.",
  "atk-s0503a1:124_22": "No kallo pañhoti bhagavā avocā’’tiādinā (saṁ. ni.",
  "atk-s0503a1:124_23": "2.35) nayena paccayākāre kaṅkhā vuttā,",
  "atk-s0503a1:124_24": "yā ca paccayākārasseva appaṭividdhattā ‘‘ahosiṁ nu kho ahaṁ atītamaddhāna’’ntiādinā (ma. ni. 1.18; saṁ. ni.",
  "atk-s0503a1:124_25": "2.20) soḷasa kaṅkhā āgatā.",
  "atk-s0503a1:124_26": "Tā sabbā vapayanti apagacchanti nirujjhanti. Kasmā?",
  "atk-s0503a1:124_27": "Yato pajānāti sahetudhammaṁ,",
  "atk-s0503a1:124_28": "yasmā avijjādikena hetunā sahetukaṁ imaṁ saṅkhārādikaṁ kevalaṁ dukkhakkhandhadhammaṁ pajānāti aññāsi paṭivijjhīti.",
  "atk-s0503a1:125_0": "Kadā panassa bodhipakkhiyadhammā catusaccadhammā vā pātubhavanti uppajjanti pakāsenti vā?",
  "atk-s0503a1:125_1": "Vipassanāmaggañāṇesu .",
  "atk-s0503a1:125_2": "Tattha vipassanāñāṇasampayuttā satiādayo vipassanāñāṇañca yathārahaṁ attano visayesu tadaṅgappahānavasena",
  "atk-s0503a1:125_3": "subhasaññādike pajahantā kāyānupassanādivasena visuṁ visuṁ uppajjanti,",
  "atk-s0503a1:125_4": "maggakkhaṇe pana te nibbānamālambitvā samucchedavasena paṭipakkhe pajahantā catūsupi ariyasaccesu asammohappaṭivedhasādhanavasena sakideva uppajjanti.",
  "atk-s0503a1:125_5": "Evaṁ tāvettha bodhipakkhiyadhammānaṁ uppajjanaṭṭhena pātubhāvo veditabbo.",
  "atk-s0503a1:126_0": "Ariyasaccadhammānaṁ pana lokiyānaṁ vipassanākkhaṇe vipassanāya ārammaṇakaraṇavasena,",
  "atk-s0503a1:126_1": "lokuttarānaṁ tadadhimuttatāvasena,",
  "atk-s0503a1:126_2": "maggakkhaṇe nirodhasaccassa ārammaṇābhisamayavasena,",
  "atk-s0503a1:126_3": "sabbesampi kiccābhisamayavasena pākaṭabhāvato pakāsanaṭṭhena pātubhāvo veditabbo.",
  "atk-s0503a1:127_0": "Iti bhagavā satipi sabbākārena sabbadhammānaṁ attano ñāṇassa pākaṭabhāve paṭiccasamuppādamukhena vipassanābhinivesassa",
  "atk-s0503a1:127_1": "katattā nipuṇagambhīrasududdasatāya paccayākārassa taṁ paccavekkhitvā uppannabalavasomanasso paṭipakkhasamucchedavibhāvanena",
  "atk-s0503a1:127_2": "saddhiṁ attano tadabhisamayānubhāvadīpakamevettha udānaṁ udānesīti.",
  "atk-s0503a1:128_0": "Ayampiudāno vutto bhagavatā iti me sutanti ayaṁ pāḷi kesuciyeva potthakesu dissati.",
  "atk-s0503a1:128_1": "Tattha ayampīti pisaddo ‘‘idampi buddhe ratanaṁ paṇītaṁ,",
  "atk-s0503a1:128_2": "ayampi pārājiko hotī’’tiādīsu viya sampiṇḍanattho,",
  "atk-s0503a1:128_3": "tena uparimaṁ sampiṇḍeti.",
  "atk-s0503a1:128_4": "Vuttoti ayaṁ vuttasaddo kesohāraṇavappanavāpasamīkaraṇajīvitavuttipamuttabhāvapāvacanabhāvena pavattana ajjhenakathanādīsu dissati.",
  "atk-s0503a1:128_5": "Tathā hesa ‘‘kāpaṭiko māṇavo daharo vuttasiro’’tiādīsu (ma. ni.",
  "atk-s0503a1:128_6": "2.426) kesohāraṇe āgato.",
  "atk-s0503a1:129_0": "‘‘Gāvo tassa pajāyanti, khette vuttaṁ virūhati;",
  "atk-s0503a1:130_0": "Vuttānaṁ phalamasnāti, yo mittānaṁ na dubbhatī’’ti. –",
  "atk-s0503a1:131_0": "Ādīsu (jā.",
  "atk-s0503a1:131_1": "2.22.19) vappane.",
  "atk-s0503a1:131_2": "‘‘No ca kho paṭivutta’’ntiādīsu (pārā.",
  "atk-s0503a1:131_3": "289) aṭṭhadaṇḍakādīhi vāpasamīkaraṇe.",
  "atk-s0503a1:131_4": "‘‘Pannalomo paradattavutto migabhūtena cetasā viharāmī’’tiādīsu (cūḷava.",
  "atk-s0503a1:131_5": "332) jīvitavuttiyaṁ.",
  "atk-s0503a1:131_6": "‘‘Paṇḍupalāso bandhanā pavutto abhabbo haritattāyā’’tiādīsu (pārā.",
  "atk-s0503a1:131_7": "92) bandhanato pamuttabhāve.",
  "atk-s0503a1:131_8": "‘‘Gītaṁ vuttaṁ samīhita’’ntiādīsu (dī. ni.",
  "atk-s0503a1:131_9": "1.285) pāvacanabhāvena pavattite.",
  "atk-s0503a1:131_10": "‘‘Vutto pārāyaṇo’’tiādīsu ajjhene.",
  "atk-s0503a1:131_11": "‘‘Vuttaṁ kho panetaṁ bhagavatā ‘dhammadāyādā me,",
  "atk-s0503a1:131_12": "bhikkhave, bhavatha,",
  "atk-s0503a1:131_13": "mā āmisadāyādā’’’tiādīsu (ma. ni.",
  "atk-s0503a1:131_14": "1.30) kathane.",
  "atk-s0503a1:131_15": "Idhāpi kathane eva daṭṭhabbo,",
  "atk-s0503a1:131_16": "tena ayampi udāno bhāsitoti attho.",
  "atk-s0503a1:131_17": "Itīti evaṁ.",
  "atk-s0503a1:131_18": "Me sutanti padadvayassa attho nidānavaṇṇanāyaṁ sabbākārato vuttoyeva.",
  "atk-s0503a1:131_19": "Pubbe ‘‘evaṁ me suta’’nti nidānavasena vuttoyeva hi attho idha nigamanavasena ‘‘iti me suta’’nti puna vutto.",
  "atk-s0503a1:131_20": "Vuttasseva hi atthassa puna vacanaṁ nigamananti.",
  "atk-s0503a1:131_21": "Itisaddassa atthuddhāro evaṁ-saddena samānatthatāya ‘‘evaṁ me suta’’nti ettha viya,",
  "atk-s0503a1:131_22": "atthayojanā ca itivuttakavaṇṇanāya amhehi pakāsitāyevāti tattha vuttanayeneva veditabboti.",
  "atk-s0503a1:132_0": "Paramatthadīpaniyā khuddakanikāyaṭṭhakathāya",
  "atk-s0503a1:133_0": "Udānasaṁvaṇṇanāpaṭhamabodhisuttavaṇṇanā niṭṭhitā.",
  "atk-s0503a1:134_0": "2. Dutiyabodhisuttavaṇṇanā",
  "atk-s0503a1:135_0": "2.",
  "atk-s0503a1:135_1": "Dutiye paṭilomanti ‘‘avijjānirodhā saṅkhāranirodho’’tiādinā nayena vutto avijjādikoyeva paccayākāro anuppādanirodhena",
  "atk-s0503a1:135_2": "nirujjhamāno attano kattabbakiccassa akaraṇato paṭilomoti vuccati.",
  "atk-s0503a1:135_3": "Pavattiyā vā vilomanato paṭilomo,",
  "atk-s0503a1:135_4": "antato pana majjhato vā paṭṭhāya ādiṁ pāpetvā avuttattā ito aññenatthenettha paṭilomatā na yujjati.",
  "atk-s0503a1:135_5": "Paṭilomanti ca ‘‘visamaṁ candasūriyā parivattantī’’tiādīsu viya bhāvanapuṁsakaniddeso.",
  "atk-s0503a1:135_6": "Imasmiṁ asati idaṁ na hotīti imasmiṁ avijjādike paccaye asati maggena pahīne idaṁ saṅkhārādikaṁ phalaṁ na hoti nappavattati.",
  "atk-s0503a1:135_7": "Imassa nirodhā idaṁ nirujjhatīti imassa avijjādikassa paccayassa nirodhā maggena anuppattidhammataṁ āpāditattā idaṁ saṅkhārādikaṁ phalaṁ nirujjhati,",
  "atk-s0503a1:135_8": "nappavattatīti attho.",
  "atk-s0503a1:135_9": "Idhāpi yathā ‘‘imasmiṁ sati idaṁ hoti,",
  "atk-s0503a1:135_10": "imassuppādā idaṁ uppajjatī’’ti ettha ‘‘imasmiṁ satiyeva, nāsati,",
  "atk-s0503a1:135_11": "imassa uppādā eva,",
  "atk-s0503a1:135_12": "na nirodhā’’ti antogadhaniyamatā dassitā.",
  "atk-s0503a1:135_13": "Evaṁ imasmiṁ asatiyeva, na sati,",
  "atk-s0503a1:135_14": "imassa nirodhā eva,",
  "atk-s0503a1:135_15": "na uppādāti antogadhaniyamatālakkhaṇā dassitāti veditabbaṁ.",
  "atk-s0503a1:135_16": "Sesamettha yaṁ vattabbaṁ,",
  "atk-s0503a1:135_17": "taṁ paṭhamabodhisuttavaṇṇanāya vuttanayānusārena veditabbaṁ.",
  "atk-s0503a1:136_0": "Evaṁ yathā bhagavā paṭilomapaṭiccasamuppādaṁ manasi akāsi,",
  "atk-s0503a1:136_1": "taṁ saṅkhepena dassetvā idāni vitthārena dassetuṁ ‘‘avijjānirodhā saṅkhāranirodho’’tiādi vuttaṁ.",
  "atk-s0503a1:136_2": "Tattha avijjānirodhāti ariyamaggena avijjāya anavasesanirodhā,",
  "atk-s0503a1:136_3": "anusayappahānavasena aggamaggena avijjāya accantasamugghāṭatoti attho.",
  "atk-s0503a1:136_4": "Yadipi heṭṭhimamaggehi pahīyamānā avijjā accantasamugghāṭavaseneva pahīyati,",
  "atk-s0503a1:136_5": "tathāpi na anavasesato pahīyati.",
  "atk-s0503a1:136_6": "Apāyagāminiyā hi avijjā paṭhamamaggena pahīyati.",
  "atk-s0503a1:136_7": "Tathā sakideva imasmiṁ loke sabbattha ca anariyabhūmiyaṁ upapattipaccayabhūtā avijjā yathākkamaṁ dutiyatatiyamaggehi pahīyati,",
  "atk-s0503a1:136_8": "na itarāti.",
  "atk-s0503a1:136_9": "Arahattamaggeneva hi sā anavasesaṁ pahīyatīti.",
  "atk-s0503a1:136_10": "Saṅkhāranirodhoti saṅkhārānaṁ anuppādanirodho hoti.",
  "atk-s0503a1:136_11": "Evaṁ niruddhānaṁ pana saṅkhārānaṁ nirodhā viññāṇaṁ,",
  "atk-s0503a1:136_12": "viññāṇādīnañca nirodhā nāmarūpādīni niruddhāni eva hontīti dassetuṁ ‘‘saṅkhāranirodhā viññāṇanirodho’’tiādiṁ",
  "atk-s0503a1:136_13": "vatvā ‘‘evametassa kevalassa dukkhakkhandhassa nirodho hotī’’ti vuttaṁ.",
  "atk-s0503a1:136_14": "Tattha yaṁ vattabbaṁ,",
  "atk-s0503a1:136_15": "taṁ heṭṭhā vuttanayameva.",
  "atk-s0503a1:137_0": "Apicettha kiñcāpi ‘‘avijjānirodhā saṅkhāranirodho,",
  "atk-s0503a1:137_1": "saṅkhāranirodhā viññāṇanirodho’’ti ettāvatāpi sakalassa dukkhakkhandhassa anavasesato nirodho vutto hoti,",
  "atk-s0503a1:137_2": "tathāpi yathā anulome yassa yassa paccayadhammassa atthitāya yo yo paccayuppannadhammo na nirujjhati",
  "atk-s0503a1:137_3": "pavattati evāti imassa atthassa dassanatthaṁ ‘‘avijjāpaccayā saṅkhārā…pe…",
  "atk-s0503a1:137_4": "samudayo hotī’’ti vuttaṁ.",
  "atk-s0503a1:137_5": "Evaṁ tappaṭipakkhato tassa tassa paccayadhammassa abhāve so so paccayuppannadhammo nirujjhati nappavattatīti",
  "atk-s0503a1:137_6": "dassanatthaṁ idha ‘‘avijjānirodhā saṅkhāranirodho,",
  "atk-s0503a1:137_7": "saṅkhāranirodhā viññāṇanirodho…pe…",
  "atk-s0503a1:137_8": "dukkhakkhandhassa nirodho hotī’’ti vuttaṁ,",
  "atk-s0503a1:137_9": "na pana anulome viya kālattayapariyāpannassa dukkhakkhandhassa nirodhadassanatthaṁ.",
  "atk-s0503a1:137_10": "Anāgatasseva hi ariyamaggabhāvanāya asati uppajjanārahassa dukkhakkhandhassa ariyamaggabhāvanāya nirodho icchitoti ayampi viseso veditabbo.",
  "atk-s0503a1:138_0": "Etamatthaṁ viditvāti yvāyaṁ ‘‘avijjānirodhādivasena saṅkhārādikassa dukkhakkhandhassa nirodho hotī’’ti vutto,",
  "atk-s0503a1:138_1": "sabbākārena etamatthaṁ viditvā.",
  "atk-s0503a1:138_2": "Imaṁ udānaṁ udānesīti imasmiṁ atthe vidite ‘‘avijjānirodhā saṅkhāranirodho’’ti evaṁ pakāsitassa avijjādīnaṁ",
  "atk-s0503a1:138_3": "paccayānaṁ khayassa avabodhānubhāvadīpakaṁ udānaṁ udānesīti attho.",
  "atk-s0503a1:139_0": "Tatrāyaṁ saṅkhepattho –",
  "atk-s0503a1:139_1": "yasmā avijjādīnaṁ paccayānaṁ anuppādanirodhasaṅkhātaṁ khayaṁ avedi aññāsi paṭivijjhi,",
  "atk-s0503a1:139_2": "tasmā etassa vuttanayena ātāpino jhāyato brāhmaṇassa vuttappakārā bodhipakkhiyadhammā catusaccadhammā vā pātubhavanti uppajjanti pakāsenti vā.",
  "atk-s0503a1:139_3": "Atha yā paccayanirodhassa sammā aviditattā uppajjeyyuṁ pubbe vuttappabhedā kaṅkhā,",
  "atk-s0503a1:139_4": "tā sabbāpi vapayanti nirujjhantīti.",
  "atk-s0503a1:139_5": "Sesaṁ heṭṭhā vuttanayameva.",
  "atk-s0503a1:140_0": "Dutiyabodhisuttavaṇṇanā niṭṭhitā.",
  "atk-s0503a1:141_0": "3. Tatiyabodhisuttavaṇṇanā",
  "atk-s0503a1:142_0": "3.",
  "atk-s0503a1:142_1": "Tatiye anulomapaṭilomanti anulomañca paṭilomañca,",
  "atk-s0503a1:142_2": "yathāvuttaanulomavasena ceva paṭilomavasena cāti attho.",
  "atk-s0503a1:142_3": "Nanu ca pubbepi anulomavasena paṭilomavasena ca paṭiccasamuppāde manasikārappavatti suttadvaye vuttā,",
  "atk-s0503a1:142_4": "idha kasmā punapi tadubhayavasena manasikārappavatti vuccatīti?",
  "atk-s0503a1:142_5": "Tadubhayavasena tatiyavāraṁ tattha manasikārassa pavattitattā.",
  "atk-s0503a1:142_6": "Kathaṁ pana tadubhayavasena manasikāro pavattito?",
  "atk-s0503a1:142_7": "Na hi sakkā apubbaṁ acarimaṁ anulomapaṭilomaṁ paṭiccasamuppādassa manasikāraṁ pavattetunti?",
  "atk-s0503a1:142_8": "Na kho panetaṁ evaṁ daṭṭhabbaṁ ‘‘tadubhayaṁ ekajjhaṁ manasākāsī’’ti,",
  "atk-s0503a1:142_9": "atha kho vārena.",
  "atk-s0503a1:142_10": "Bhagavā hi paṭhamaṁ anulomavasena paṭiccasamuppādaṁ manasi karitvā tadanurūpaṁ paṭhamaṁ udānaṁ udānesi.",
  "atk-s0503a1:142_11": "Dutiyampi paṭilomavasena taṁ manasi karitvā tadanurūpameva udānaṁ udānesi.",
  "atk-s0503a1:142_12": "Tatiyavāre pana kālena anulomaṁ kālena paṭilomaṁ manasikaraṇavasena anulomapaṭilomaṁ manasi akāsi.",
  "atk-s0503a1:142_13": "Tena vuttaṁ –",
  "atk-s0503a1:142_14": "‘‘anulomapaṭilomanti anulomañca paṭilomañca,",
  "atk-s0503a1:142_15": "yathāvuttaanulomavasena ceva paṭilomavasena cā’’ti.",
  "atk-s0503a1:142_16": "Iminā manasikārassa paguṇabalavabhāvo ca vasībhāvo ca pakāsito hoti.",
  "atk-s0503a1:142_17": "Ettha ca ‘‘anulomaṁ manasi karissāmi,",
  "atk-s0503a1:142_18": "paṭilomaṁ manasi karissāmi,",
  "atk-s0503a1:142_19": "anulomapaṭilomaṁ manasi karissāmī’’ti evaṁ pavattānaṁ pubbābhogānaṁ vasena nesaṁ vibhāgo veditabbo.",
  "atk-s0503a1:143_0": "Tattha avijjāya tvevāti avijjāya tu eva.",
  "atk-s0503a1:143_1": "Asesavirāganirodhāti virāgasaṅkhātena maggena asesanirodhā,",
  "atk-s0503a1:143_2": "aggamaggena anavasesaanuppādappahānāti attho.",
  "atk-s0503a1:143_3": "Saṅkhāranirodhoti sabbesaṁ saṅkhārānaṁ anavasesaṁ anuppādanirodho.",
  "atk-s0503a1:143_4": "Heṭṭhimena hi maggattayena keci saṅkhārā nirujjhanti,",
  "atk-s0503a1:143_5": "keci na nirujjhanti avijjāya sāvasesanirodhā.",
  "atk-s0503a1:143_6": "Aggamaggena panassā anavasesanirodhā na keci saṅkhārā na nirujjhantīti.",
  "atk-s0503a1:144_0": "Etamatthaṁviditvāti yvāyaṁ avijjādivasena saṅkhārādikassa dukkhakkhandhassa samudayo nirodho ca avijjādīnaṁ samudayā nirodhā ca hotīti vutto,",
  "atk-s0503a1:144_1": "sabbākārena etamatthaṁ viditvā.",
  "atk-s0503a1:144_2": "Imaṁ udānaṁ udānesīti idaṁ yena maggena yo dukkhakkhandhassa samudayanirodhasaṅkhāto attho kiccavasena ārammaṇakiriyāya ca vidito,",
  "atk-s0503a1:144_3": "tassa ariyamaggassa ānubhāvadīpakaṁ vuttappakāraṁ udānaṁ udānesīti attho.",
  "atk-s0503a1:145_0": "Tatrāyaṁ saṅkhepattho –",
  "atk-s0503a1:145_1": "yadā have pātubhavanti dhammā ātāpino jhāyato brāhmaṇassa,",
  "atk-s0503a1:145_2": "tadā so brāhmaṇo tehi uppannehi bodhipakkhiyadhammehi yassa vā ariyamaggassa catusaccadhammā pātubhūtā ,",
  "atk-s0503a1:145_3": "tena ariyamaggena vidhūpayaṁ tiṭṭhati mārasenaṁ,",
  "atk-s0503a1:145_4": "‘‘kāmā te paṭhamā senā’’tiādinā (su. ni. 438; mahāni. 28; cūḷani.",
  "atk-s0503a1:145_5": "nandamāṇavapucchāniddesa 47) nayena vuttappakāraṁ mārasenaṁ vidhūpayanto vidhamento viddhaṁsento tiṭṭhati. Kathaṁ?",
  "atk-s0503a1:145_6": "Sūriyova obhāsayamantalikkhaṁ,",
  "atk-s0503a1:145_7": "yathā sūriyo abbhuggato attano pabhāya antalikkhaṁ obhāsentova andhakāraṁ vidhamento tiṭṭhati,",
  "atk-s0503a1:145_8": "evaṁ sopi khīṇāsavabrāhmaṇo tehi dhammehi tena vā ariyamaggena saccāni paṭivijjhantova mārasenaṁ vidhūpayanto tiṭṭhatīti.",
  "atk-s0503a1:146_0": "Evaṁ bhagavatā paṭhamaṁ paccayākārapajānanassa,",
  "atk-s0503a1:146_1": "dutiyaṁ paccayakkhayādhigamassa,",
  "atk-s0503a1:146_2": "tatiyaṁ ariyamaggassa ānubhāvappakāsanāni imāni tīṇi udānāni tīsu yāmesu bhāsitāni.",
  "atk-s0503a1:146_3": "Katarāya rattiyā?",
  "atk-s0503a1:146_4": "Abhisambodhito sattamāya rattiyā.",
  "atk-s0503a1:146_5": "Bhagavā hi visākhapuṇṇamāya rattiyā paṭhamayāme pubbenivāsaṁ anussaritvā majjhimayāme dibbacakkhuṁ visodhetvā",
  "atk-s0503a1:146_6": "pacchimayāme paṭiccasamuppāde ñāṇaṁ otāretvā nānānayehi tebhūmakasaṅkhāre sammasitvā ‘‘idāni aruṇo uggamissatī’’ti",
  "atk-s0503a1:146_7": "sammāsambodhiṁ pāpuṇi,",
  "atk-s0503a1:146_8": "sabbaññutappattisamanantarameva ca aruṇo uggacchīti.",
  "atk-s0503a1:146_9": "Tato teneva pallaṅkena bodhirukkhamūle sattāhaṁ vītināmento sampattāya pāṭipadarattiyā tīsu yāmesu vuttanayena",
  "atk-s0503a1:146_10": "paṭiccasamuppādaṁ manasi karitvā yathākkamaṁ imāni udānāni udānesi.",
  "atk-s0503a1:147_0": "Khandhake pana tīsupi vāresu ‘‘paṭiccasamuppādaṁ anulomapaṭilomaṁ manasākāsī’’ti (mahāva.",
  "atk-s0503a1:147_1": "1) āgatattā khandhakaṭṭhakathāyaṁ ‘‘tīsupi yāmesu evaṁ manasi katvā paṭhamaṁ udānaṁ paccayākārapaccavekkhaṇavasena,",
  "atk-s0503a1:147_2": "dutiyaṁ nibbānapaccavekkhaṇavasena,",
  "atk-s0503a1:147_3": "tatiyaṁ maggapaccavekkhaṇavasenāti evaṁ imāni bhagavā udānāni udānesī’’ti vuttaṁ,",
  "atk-s0503a1:147_4": "tampi na virujjhati.",
  "atk-s0503a1:147_5": "Bhagavā hi ṭhapetvā ratanagharasattāhaṁ sesesu chasu sattāhesu antarantarā dhammaṁ paccavekkhitvā yebhuyyena vimuttisukhapaṭisaṁvedī vihāsi,",
  "atk-s0503a1:147_6": "ratanagharasattāhe pana abhidhammaparicayavaseneva vihāsīti.",
  "atk-s0503a1:148_0": "Tatiyabodhisuttavaṇṇanā niṭṭhitā.",
  "atk-s0503a1:149_0": "4. Huṁhuṅkasuttavaṇṇanā",
  "atk-s0503a1:150_0": "4.",
  "atk-s0503a1:150_1": "Catutthe ajapālanigrodheti tassa kira chāyāyaṁ ajapālā gantvā nisīdanti,",
  "atk-s0503a1:150_2": "tenassa ‘‘ajapālanigrodho’’tveva nāmaṁ udapādi.",
  "atk-s0503a1:150_3": "Keci pana ‘‘yasmā tattha vede sajjhāyituṁ asamatthā mahallakabrāhmaṇā pākāraparikkhepayuttāni nivesanāni katvā sabbe vasiṁsu,",
  "atk-s0503a1:150_4": "tasmā ajapālanigrodhoti nāmaṁ jāta’’nti vadanti.",
  "atk-s0503a1:150_5": "Tatrāyaṁ vacanattho –",
  "atk-s0503a1:150_6": "na japantīti ajapā,",
  "atk-s0503a1:150_7": "mantānaṁ anajjhāyakāti attho,",
  "atk-s0503a1:150_8": "ajapā lanti ādiyanti nivāsaṁ etthāti ajapāloti.",
  "atk-s0503a1:150_9": "Yasmā vā majjhanhike samaye anto paviṭṭhe aje attano chāyāya pāleti rakkhati,",
  "atk-s0503a1:150_10": "tasmā ‘ajapālo’tissa nāmaṁ rūḷhanti apare.",
  "atk-s0503a1:150_11": "Sabbathāpi nāmametaṁ tassa rukkhassa,",
  "atk-s0503a1:150_12": "tassa samīpe.",
  "atk-s0503a1:150_13": "Samīpatthe hi etaṁ bhummaṁ ‘‘ajapālanigrodhe’’ti.",
  "atk-s0503a1:151_0": "Vimuttisukhapaṭisaṁvedīti tatrapi dhammaṁ vicinanto vimuttisukhañca paṭisaṁvedento nisīdi.",
  "atk-s0503a1:151_1": "Bodhirukkhato puratthimadisābhāge esa rukkho hoti.",
  "atk-s0503a1:151_2": "Sattāhanti ca idaṁ na pallaṅkasattāhato anantarasattāhaṁ.",
  "atk-s0503a1:151_3": "Bhagavā hi pallaṅkasattāhato aparānipi tīṇi sattāhāni bodhisamīpeyeva vītināmesi.",
  "atk-s0503a1:152_0": "Tatrāyaṁ anupubbikathā –",
  "atk-s0503a1:152_1": "bhagavati kira sammāsambodhiṁ patvā sattāhaṁ ekapallaṅkena nisinne ‘‘na bhagavā vuṭṭhāti,",
  "atk-s0503a1:152_2": "kinnu kho aññepi buddhattakarā dhammā atthī’’ti ekaccānaṁ devatānaṁ kaṅkhā udapādi.",
  "atk-s0503a1:152_3": "Atha bhagavā aṭṭhame divase samāpattito vuṭṭhāya devatānaṁ kaṅkhaṁ ñatvā kaṅkhāvidhamanatthaṁ ākāse uppatitvā",
  "atk-s0503a1:152_4": "yamakapāṭihāriyaṁ dassetvā tāsaṁ kaṅkhaṁ vidhametvā pallaṅkato īsakaṁ pācīnanissite uttaradisābhāge ṭhatvā",
  "atk-s0503a1:152_5": "cattāri asaṅkhyeyyāni kappasatasahassañca upacitānaṁ pāramīnaṁ balādhigamaṭṭhānaṁ pallaṅkaṁ bodhirukkhañca",
  "atk-s0503a1:152_6": "animisehi cakkhūhi olokayamāno sattāhaṁ vītināmesi,",
  "atk-s0503a1:152_7": "taṁ ṭhānaṁ animisacetiyaṁ nāma jātaṁ.",
  "atk-s0503a1:152_8": "Atha pallaṅkassa ca ṭhitaṭṭhānassa ca antarā puratthimato ca pacchimato ca āyate ratanacaṅkame caṅkamanto sattāhaṁ vītināmesi,",
  "atk-s0503a1:152_9": "taṁ ratanacaṅkamacetiyaṁ nāma jātaṁ.",
  "atk-s0503a1:152_10": "Tato pacchimadisābhāge devatā ratanagharaṁ māpayiṁsu ,",
  "atk-s0503a1:152_11": "tattha pallaṅkena nisīditvā abhidhammapiṭakaṁ visesato anantanayaṁ samantapaṭṭhānaṁ vicinanto sattāhaṁ vītināmesi,",
  "atk-s0503a1:152_12": "taṁ ṭhānaṁ ratanagharacetiyaṁ nāma jātaṁ.",
  "atk-s0503a1:152_13": "Evaṁ bodhisamīpeyeva cattāri sattāhāni vītināmetvā pañcame sattāhe bodhirukkhato ajapālanigrodhaṁ upasaṅkamitvā tassa mūle pallaṅkena nisīdi.",
  "atk-s0503a1:153_0": "Tamhā samādhimhā vuṭṭhāsīti tato phalasamāpattisamādhito yathākālaparicchedaṁ vuṭṭhahi,",
  "atk-s0503a1:153_1": "vuṭṭhahitvā ca pana tattha evaṁ nisinne bhagavati eko brāhmaṇo taṁ gantvā pañhaṁ pucchi.",
  "atk-s0503a1:153_2": "Tena vuttaṁ ‘‘atha kho aññataro’’tiādi.",
  "atk-s0503a1:153_3": "Tattha aññataroti nāmagottavasena anabhiññāto apākaṭo eko.",
  "atk-s0503a1:153_4": "Huṁhuṅkajātikoti so kira diṭṭhamaṅgaliko mānathaddho mānavasena kodhavasena ca sabbaṁ avokkhajātikaṁ",
  "atk-s0503a1:153_5": "passitvā jigucchanto ‘‘huṁhu’’nti karonto vicarati,",
  "atk-s0503a1:153_6": "tasmā ‘‘huṁhuṅkajātiko’’ti vuccati,",
  "atk-s0503a1:153_7": "‘‘huhukkajātiko’’tipi pāṭho.",
  "atk-s0503a1:153_8": "Brāhmaṇoti jātiyā brāhmaṇo.",
  "atk-s0503a1:154_0": "Yena bhagavāti yassaṁ disāyaṁ bhagavā nisinno.",
  "atk-s0503a1:154_1": "Bhummatthe hi etaṁ karaṇavacanaṁ .",
  "atk-s0503a1:154_2": "Yena vā disābhāgena bhagavā upasaṅkamitabbo,",
  "atk-s0503a1:154_3": "tena disābhāgena upasaṅkami.",
  "atk-s0503a1:154_4": "Atha vā yenāti hetuatthe karaṇavacanaṁ,",
  "atk-s0503a1:154_5": "yena kāraṇena bhagavā devamanussehi upasaṅkamitabbo,",
  "atk-s0503a1:154_6": "tena kāraṇena upasaṅkamīti attho.",
  "atk-s0503a1:154_7": "Kena ca kāraṇena bhagavā upasaṅkamitabbo?",
  "atk-s0503a1:154_8": "Nānappakārarogadukkhābhipīḷitattā āturakāyehi mahājanehi mahānubhāvo bhisakko viya rogatikicchanatthaṁ,",
  "atk-s0503a1:154_9": "nānāvidhakilesabyādhipīḷitattā āturacittehi devamanussehi kilesabyādhitikicchanatthaṁ dhammassavanapañhapucchanādikāraṇehi bhagavā upasaṅkamitabbo.",
  "atk-s0503a1:154_10": "Tena ayampi brāhmaṇo attano kaṅkhaṁ chinditukāmo upasaṅkami.",
  "atk-s0503a1:155_0": "Upasaṅkamitvāti upasaṅkamanapariyosānadīpanaṁ.",
  "atk-s0503a1:155_1": "Atha vā yaṁ ṭhānaṁ upasaṅkami,",
  "atk-s0503a1:155_2": "tatopi bhagavato samīpabhūtaṁ āsannataraṁ ṭhānaṁ upagantvāti attho.",
  "atk-s0503a1:155_3": "Sammodīti samaṁ sammā vā modi,",
  "atk-s0503a1:155_4": "bhagavā cānena,",
  "atk-s0503a1:155_5": "sopi bhagavatā ‘‘kacci bhoto khamanīyaṁ kacci yāpanīya’’ntiādinā paṭisanthārakaraṇavasena samappavattamodo ahosi.",
  "atk-s0503a1:155_6": "Sammodanīyanti sammodanārahaṁ sammodajananayoggaṁ.",
  "atk-s0503a1:155_7": "Kathanti kathāsallāpaṁ.",
  "atk-s0503a1:155_8": "Sāraṇīyanti saritabbayuttaṁ sādhujanehi pavattetabbaṁ,",
  "atk-s0503a1:155_9": "kālantare vā cintetabbaṁ.",
  "atk-s0503a1:155_10": "Vītisāretvāti niṭṭhāpetvā.",
  "atk-s0503a1:155_11": "Ekamantanti bhāvanapuṁsakaniddeso.",
  "atk-s0503a1:155_12": "Ekasmiṁ ṭhāne,",
  "atk-s0503a1:155_13": "atisammukhādike cha nisajjadose vajjetvā ekasmiṁ padeseti attho.",
  "atk-s0503a1:155_14": "Etadavocāti etaṁ idāni vattabbaṁ ‘‘kittāvatā nu kho’’tiādivacanaṁ avoca.",
  "atk-s0503a1:156_0": "Tattha kittāvatāti kittakena pamāṇena.",
  "atk-s0503a1:156_1": "Nūti saṁsayatthe nipāto.",
  "atk-s0503a1:156_2": "Khoti padapūraṇe.",
  "atk-s0503a1:156_3": "Bhoti brāhmaṇānaṁ jātisamudāgataṁ ālapanaṁ.",
  "atk-s0503a1:156_4": "Tathā hi vuttaṁ –",
  "atk-s0503a1:156_5": "‘‘bhovādi nāma so hoti,",
  "atk-s0503a1:156_6": "sace hoti sakiñcano’’ti (ma. ni. 2.457; dha. pa. 396).",
  "atk-s0503a1:156_7": "Gotamāti bhagavantaṁ gottena ālapati.",
  "atk-s0503a1:156_8": "Kathaṁ panāyaṁ brāhmaṇo sampatisamāgato bhagavato gottaṁ jānātīti?",
  "atk-s0503a1:156_9": "Nāyaṁ sampatisamāgato,",
  "atk-s0503a1:156_10": "chabbassāni padhānakaraṇakāle upaṭṭhahantehi pañcavaggiyehi saddhiṁ caramānopi,",
  "atk-s0503a1:156_11": "aparabhāge taṁ vataṁ chaḍḍetvā uruvelāyaṁ senanigame eko adutiyo hutvā piṇḍāya caramānopi tena brāhmaṇena diṭṭhapubbo ceva sallapitapubbo ca.",
  "atk-s0503a1:156_12": "Tena so pubbe pañcavaggiyehi gayhamānaṁ bhagavato gottaṁ anussaranto,",
  "atk-s0503a1:156_13": "‘‘bho gotamā’’ti bhagavantaṁ gottena ālapati.",
  "atk-s0503a1:156_14": "Yato paṭṭhāya vā bhagavā mahābhinikkhamanaṁ nikkhamanto anomanadītīre pabbajito,",
  "atk-s0503a1:156_15": "tato pabhuti ‘‘samaṇo gotamo’’ti cando viya sūriyo viya ca pākaṭo paññāto,",
  "atk-s0503a1:156_16": "na tassa gottajānane kāraṇaṁ gavesitabbaṁ.",
  "atk-s0503a1:157_0": "Brāhmaṇakaraṇāti brāhmaṇaṁ karontīti brāhmaṇakaraṇā,",
  "atk-s0503a1:157_1": "brāhmaṇabhāvakarāti attho.",
  "atk-s0503a1:157_2": "Ettha ca kittāvatāti etena yehi dhammehi brāhmaṇo hoti,",
  "atk-s0503a1:157_3": "tesaṁ dhammānaṁ parimāṇaṁ pucchati.",
  "atk-s0503a1:157_4": "Katame ca panāti iminā tesaṁ sarūpaṁ pucchati.",
  "atk-s0503a1:158_0": "Etamatthaṁ viditvāti etaṁ tena puṭṭhassa pañhassa sikhāpattaṁ atthaṁ viditvā tāyaṁ velāyaṁ imaṁ udānaṁ udānesi,",
  "atk-s0503a1:158_1": "na pana tassa brāhmaṇassa dhammaṁ desesi. Kasmā?",
  "atk-s0503a1:158_2": "Dhammadesanāya abhājanabhāvato.",
  "atk-s0503a1:158_3": "Tathā hi tassa brāhmaṇassa imaṁ gāthaṁ sutvā na saccābhisamayo ahosi.",
  "atk-s0503a1:158_4": "Yathā ca imassa,",
  "atk-s0503a1:158_5": "evaṁ upakassa ājīvakassa buddhaguṇappakāsanaṁ.",
  "atk-s0503a1:158_6": "Dhammacakkappavattanato hi pubbabhāge bhagavatā bhāsitaṁ paresaṁ suṇantānampi tapussabhallikānaṁ saraṇadānaṁ viya vāsanābhāgiyameva jātaṁ,",
  "atk-s0503a1:158_7": "na sekkhabhāgiyaṁ,",
  "atk-s0503a1:158_8": "na nibbedhabhāgiyaṁ.",
  "atk-s0503a1:158_9": "Esā hi dhammatāti.",
  "atk-s0503a1:159_0": "Tattha yo brāhmaṇoti yo bāhitapāpadhammatāya brāhmaṇo,",
  "atk-s0503a1:159_1": "na diṭṭhamaṅgalikatāya huṁhuṅkārakasāvādipāpadhammayutto hutvā kevalaṁ jātimattakena brahmaññaṁ paṭijānāti.",
  "atk-s0503a1:159_2": "So brāhmaṇo bāhitapāpadhammattā huṁhuṅkārappahānena nihuṁhuṅko,",
  "atk-s0503a1:159_3": "rāgādikasāvābhāvena nikkasāvo,",
  "atk-s0503a1:159_4": "bhāvanānuyogayuttacittatāya yatatto,",
  "atk-s0503a1:159_5": "sīlasaṁyamena vā saṁyatacittatāya yatatto,",
  "atk-s0503a1:159_6": "catumaggañāṇasaṅkhātehi vedehi antaṁ saṅkhārapariyosānaṁ nibbānaṁ,",
  "atk-s0503a1:159_7": "vedānaṁ vā antaṁ gatattā vedantagū.",
  "atk-s0503a1:159_8": "Maggabrahmacariyassa vusitattā vusitabrahmacariyo,",
  "atk-s0503a1:159_9": "dhammena so brahmavādaṁ vadeyya ‘‘brāhmaṇo aha’’nti etaṁ vādaṁ dhammena ñāyena vadeyya.",
  "atk-s0503a1:159_10": "Yassa sakalalokasannivāsepi kuhiñci ekārammaṇepi rāgussado,",
  "atk-s0503a1:159_11": "dosussado,",
  "atk-s0503a1:159_12": "mohussado,",
  "atk-s0503a1:159_13": "mānussado,",
  "atk-s0503a1:159_14": "diṭṭhussadoti ime ussadā natthi,",
  "atk-s0503a1:159_15": "anavasesaṁ pahīnāti attho.",
  "atk-s0503a1:160_0": "Catutthasuttavaṇṇanā niṭṭhitā.",
  "atk-s0503a1:161_0": "5. Brāhmaṇasuttavaṇṇanā",
  "atk-s0503a1:162_0": "5.",
  "atk-s0503a1:162_1": "Pañcame sāvatthiyanti evaṁnāmake nagare.",
  "atk-s0503a1:162_2": "Tañhi savatthassa nāma isino nivāsaṭṭhāne māpitattā sāvatthīti vuccati,",
  "atk-s0503a1:162_3": "yathā kākandī,",
  "atk-s0503a1:162_4": "mākandīti.",
  "atk-s0503a1:162_5": "Evaṁ tāva akkharacintakā.",
  "atk-s0503a1:162_6": "Aṭṭhakathācariyā pana bhaṇanti –",
  "atk-s0503a1:162_7": "yaṁkiñci manussānaṁ upabhogaparibhogaṁ sabbamettha atthīti sāvatthi.",
  "atk-s0503a1:162_8": "Satthasamāyoge ca kimettha bhaṇḍamatthīti pucchite sabbamatthītipi vacanaṁ upādāya sāvatthīti.",
  "atk-s0503a1:163_0": "‘‘Sabbadā sabbūpakaraṇaṁ, sāvatthiyaṁ samohitaṁ;",
  "atk-s0503a1:164_0": "Tasmā sabbamupādāya, sāvatthīti pavuccatī’’ti. (ma. ni. aṭṭha. 1.14);",
  "atk-s0503a1:165_0": "Tassaṁ sāvatthiyaṁ,",
  "atk-s0503a1:165_1": "samīpatthe cetaṁ bhummavacanaṁ.",
  "atk-s0503a1:165_2": "Jetavaneti attano paccatthike jinātīti jeto,",
  "atk-s0503a1:165_3": "raññā vā paccatthikajane jite jātoti jeto,",
  "atk-s0503a1:165_4": "maṅgalakamyatāya vā tassa evaṁ nāmameva katanti jeto.",
  "atk-s0503a1:165_5": "Vanayatīti vanaṁ,",
  "atk-s0503a1:165_6": "attano sampattiyā sattānaṁ attani bhattiṁ karoti uppādetīti attho.",
  "atk-s0503a1:165_7": "Vanuke iti vā vanaṁ,",
  "atk-s0503a1:165_8": "nānāvidhakusumagandhasammodamattakokilādivihaṅgavirutālāpehi mandamārutacalitarukkhasākhāpallavahatthehi",
  "atk-s0503a1:165_9": "ca ‘‘etha maṁ paribhuñjathā’’ti pāṇino yācati viyāti attho.",
  "atk-s0503a1:165_10": "Jetassa vanaṁ jetavanaṁ.",
  "atk-s0503a1:165_11": "Tañhi jetena kumārena ropitaṁ saṁvaddhitaṁ paripālitaṁ.",
  "atk-s0503a1:165_12": "Sova tassa sāmī ahosi,",
  "atk-s0503a1:165_13": "tasmā jetavananti vuccati,",
  "atk-s0503a1:165_14": "tasmiṁ jetavane.",
  "atk-s0503a1:166_0": "Anāthapiṇḍikassa ārāmeti mātāpitūhi gahitanāmavasena sudatto nāma so mahāseṭṭhi,",
  "atk-s0503a1:166_1": "sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṁ anāthānaṁ piṇḍaṁ deti,",
  "atk-s0503a1:166_2": "tasmā anāthapiṇḍikoti vuccati.",
  "atk-s0503a1:166_3": "Āramanti ettha pāṇino visesena pabbajitāti ārāmo,",
  "atk-s0503a1:166_4": "pupphaphalādisobhāya nātidūranāccāsannatādipañcavidhasenāsanaṅgasampattiyā ca tato tato āgamma ramanti abhiramanti anukkaṇṭhitā hutvā vasantīti attho.",
  "atk-s0503a1:166_5": "Vuttappakārāya vā sampattiyā tattha tattha gatepi attano abbhantaraṁyeva ānetvā rametīti ārāmo.",
  "atk-s0503a1:166_6": "So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi koṭisanthārena",
  "atk-s0503a1:166_7": "kiṇitvā aṭṭhārasahi hiraññakoṭīhi senāsanāni kārāpetvā aṭṭhārasahi hiraññakoṭīhi vihāramahaṁ niṭṭhāpetvā",
  "atk-s0503a1:166_8": "evaṁ catupaññāsahiraññakoṭipariccāgena buddhappamukhassa saṅghassa niyyātito,",
  "atk-s0503a1:166_9": "tasmā ‘‘anāthapiṇḍikassa ārāmo’’ti vuccati.",
  "atk-s0503a1:166_10": "Tasmiṁ anāthapiṇḍikassa ārāme.",
  "atk-s0503a1:167_0": "Ettha ca ‘‘jetavane’’ti vacanaṁ purimasāmiparikittanaṁ,",
  "atk-s0503a1:167_1": "‘‘anāthapiṇḍikassa ārāme’’ti pacchimasāmiparikittanaṁ.",
  "atk-s0503a1:167_2": "Ubhayampi dvinnaṁ pariccāgavisesaparidīpanena puññakāmānaṁ āyatiṁ diṭṭhānugatiāpajjanatthaṁ.",
  "atk-s0503a1:167_3": "Tattha hi dvārakoṭṭhakapāsādakaraṇavasena bhūmivikkayaladdhā aṭṭhārasa hiraññakoṭiyo anekakoṭiagghanakā rukkhā ca jetassa pariccāgo,",
  "atk-s0503a1:167_4": "catupaññāsa koṭiyo anāthapiṇḍikassa.",
  "atk-s0503a1:167_5": "Iti tesaṁ pariccāgaparikittanena ‘‘evaṁ puññakāmā puññāni karontī’’ti dassento dhammabhaṇḍāgāriko aññepi",
  "atk-s0503a1:167_6": "puññakāme tesaṁ diṭṭhānugatiāpajjane niyojetīti.",
  "atk-s0503a1:168_0": "Tattha siyā –",
  "atk-s0503a1:168_1": "yadi tāva bhagavā sāvatthiyaṁ viharati,",
  "atk-s0503a1:168_2": "‘‘jetavane’’ti na vattabbaṁ.",
  "atk-s0503a1:168_3": "Atha jetavane viharati,",
  "atk-s0503a1:168_4": "‘‘sāvatthiya’’nti na vattabbaṁ.",
  "atk-s0503a1:168_5": "Na hi sakkā ubhayattha ekaṁ samayaṁ viharitunti.",
  "atk-s0503a1:168_6": "Na kho panetaṁ evaṁ daṭṭhabbaṁ,",
  "atk-s0503a1:168_7": "nanu avocumhā ‘‘samīpatthe etaṁ bhummavacana’’nti.",
  "atk-s0503a1:168_8": "Tasmā yadidaṁ sāvatthiyā samīpe jetavanaṁ,",
  "atk-s0503a1:168_9": "tattha viharanto ‘‘sāvatthiyaṁ viharati jetavane’’ti vutto.",
  "atk-s0503a1:168_10": "Gocaragāmanidassanatthaṁ hissa sāvatthivacanaṁ,",
  "atk-s0503a1:168_11": "pabbajitānurūpanivāsaṭṭhānadassanatthaṁ sesavacananti.",
  "atk-s0503a1:169_0": "Āyasmā ca sāriputtotiādīsu āyasmāti piyavacanaṁ.",
  "atk-s0503a1:169_1": "Casaddo samuccayattho.",
  "atk-s0503a1:169_2": "Rūpasāriyā nāma brāhmaṇiyā puttoti sāriputto.",
  "atk-s0503a1:169_3": "Mahāmoggallānoti pūjāvacanaṁ.",
  "atk-s0503a1:169_4": "Guṇavisesehi mahanto moggallānoti hi mahāmoggallāno.",
  "atk-s0503a1:169_5": "Revatoti khadiravanikarevato,",
  "atk-s0503a1:169_6": "na kaṅkhārevato.",
  "atk-s0503a1:169_7": "Ekasmiñhi divase bhagavā rattasāṇiparikkhitto viya suvaṇṇayūpo,",
  "atk-s0503a1:169_8": "pavāḷadhajaparivārito viya suvaṇṇapabbato,",
  "atk-s0503a1:169_9": "navutihaṁsasahassaparivārito viya dhataraṭṭho haṁsarājā,",
  "atk-s0503a1:169_10": "sattaratanasamujjalāya caturaṅginiyā senāya parivārito viya cakkavatti rājā,",
  "atk-s0503a1:169_11": "mahābhikkhusaṅghaparivuto gaganamajjhe candaṁ uṭṭhāpento viya catunnaṁ parisānaṁ majjhe dhammaṁ desento nisinno hoti.",
  "atk-s0503a1:169_12": "Tasmiṁ samaye ime aggasāvakā mahāsāvakā ca bhagavato pāde vandanatthāya upasaṅkamiṁsu.",
  "atk-s0503a1:170_0": "Bhikkhū āmantesīti attānaṁ parivāretvā nisinnabhikkhū te āgacchante dassetvā abhāsi.",
  "atk-s0503a1:170_1": "Bhagavā hi te āyasmante sīlasamādhipaññādiguṇasampanne paramena upasamena samannāgate paramāya ākappasampattiyā",
  "atk-s0503a1:170_2": "yutte upasaṅkamante passitvā pasannamānaso tesaṁ guṇavisesaparikittanatthaṁ bhikkhū āmantesi ‘‘ete,",
  "atk-s0503a1:170_3": "bhikkhave,",
  "atk-s0503a1:170_4": "brāhmaṇā āgacchanti, ete,",
  "atk-s0503a1:170_5": "bhikkhave,",
  "atk-s0503a1:170_6": "brāhmaṇā āgacchantī’’ti.",
  "atk-s0503a1:170_7": "Pasādavasena etaṁ āmeḍitaṁ,",
  "atk-s0503a1:170_8": "pasaṁsāvasenātipi vattuṁ yuttaṁ.",
  "atk-s0503a1:170_9": "Evaṁ vutteti evaṁ bhagavatā te āyasmante ‘‘brāhmaṇā’’ti vutte.",
  "atk-s0503a1:170_10": "Aññataroti nāmagottena apākaṭo,",
  "atk-s0503a1:170_11": "tassaṁ parisāyaṁ nisinno eko bhikkhu.",
  "atk-s0503a1:170_12": "Brāhmaṇajātikoti brāhmaṇakule jāto.",
  "atk-s0503a1:170_13": "So hi uḷārabhogā brāhmaṇamahāsālakulā pabbajito.",
  "atk-s0503a1:170_14": "Tassa kira evaṁ ahosi ‘‘ime lokiyā ubhatosujātiyā brāhmaṇasikkhānipphattiyā ca brāhmaṇo hoti,",
  "atk-s0503a1:170_15": "na aññathāti vadanti,",
  "atk-s0503a1:170_16": "bhagavā ca ete āyasmante brāhmaṇāti vadati,",
  "atk-s0503a1:170_17": "handāhaṁ bhagavantaṁ brāhmaṇalakkhaṇaṁ puccheyya’’nti etadatthameva hi bhagavā tadā te there ‘‘brāhmaṇā’’ti abhāsi.",
  "atk-s0503a1:170_18": "Brahmaṁ aṇatīti brāhmaṇoti hi jātibrāhmaṇānaṁ nibbacanaṁ.",
  "atk-s0503a1:170_19": "Ariyā pana bāhitapāpatāya brāhmaṇā.",
  "atk-s0503a1:170_20": "Vuttañhetaṁ –",
  "atk-s0503a1:170_21": "‘‘bāhitapāpoti brāhmaṇo,",
  "atk-s0503a1:170_22": "samacariyā samaṇoti vuccatī’’ti (dha. pa. 388).",
  "atk-s0503a1:170_23": "Vakkhati ca ‘‘bāhitvā pāpake dhamme’’ti.",
  "atk-s0503a1:171_0": "Etamatthaṁ viditvāti etaṁ brāhmaṇasaddassa paramatthato sikhāpattamatthaṁ jānitvā.",
  "atk-s0503a1:171_1": "Imaṁ udānanti imaṁ paramatthabrāhmaṇabhāvadīpakaṁ udānaṁ udānesi.",
  "atk-s0503a1:172_0": "Tattha bāhitvāti bahi katvā,",
  "atk-s0503a1:172_1": "attano santānato nīharitvā samucchedappahānavasena pajahitvāti attho.",
  "atk-s0503a1:172_2": "Pāpake dhammeti lāmake dhamme,",
  "atk-s0503a1:172_3": "duccaritavasena tividhaduccaritadhamme,",
  "atk-s0503a1:172_4": "cittuppādavasena dvādasākusalacittuppāde,",
  "atk-s0503a1:172_5": "kammapathavasena dasākusalakammapathe,",
  "atk-s0503a1:172_6": "pavattibhedavasena anekabhedabhinne sabbepi akusaladhammeti attho.",
  "atk-s0503a1:172_7": "Ye caranti sadā satāti ye sativepullappattatāya sabbakālaṁ rūpādīsu chasupi ārammaṇesu satatavihāravasena",
  "atk-s0503a1:172_8": "satā satimanto hutvā catūhi iriyāpathehi caranti.",
  "atk-s0503a1:172_9": "Satiggahaṇeneva cettha sampajaññampi gahitanti veditabbaṁ.",
  "atk-s0503a1:172_10": "Khīṇasaṁyojanāti catūhipi ariyamaggehi dasavidhassa saṁyojanassa samucchinnattā parikkhīṇasaṁyojanā.",
  "atk-s0503a1:172_11": "Buddhāti catusaccasambodhena buddhā.",
  "atk-s0503a1:172_12": "Te ca pana sāvakabuddhā,",
  "atk-s0503a1:172_13": "paccekabuddhā ,",
  "atk-s0503a1:172_14": "sammāsambuddhāti tividhā,",
  "atk-s0503a1:172_15": "tesu idha sāvakabuddhā adhippetā.",
  "atk-s0503a1:172_16": "Teve lokasmi brāhmaṇāti te seṭṭhatthena brāhmaṇasaṅkhāte dhamme ariyāya jātiyā jātā,",
  "atk-s0503a1:172_17": "brāhmaṇabhūtassa vā bhagavato orasaputtāti imasmiṁ sattaloke paramatthato brāhmaṇā nāma,",
  "atk-s0503a1:172_18": "na jātigottamattehi,",
  "atk-s0503a1:172_19": "na jaṭādhāraṇādimattena vāti attho.",
  "atk-s0503a1:172_20": "Evaṁ imesu dvīsu suttesu brāhmaṇakarā dhammā arahattaṁ pāpetvā kathitā,",
  "atk-s0503a1:172_21": "nānajjhāsayatāya pana sattānaṁ desanāvilāsena abhilāpanānattena desanānānattaṁ veditabbaṁ.",
  "atk-s0503a1:173_0": "Pañcamasuttavaṇṇanā niṭṭhitā.",
  "atk-s0503a1:174_0": "6. Mahākassapasuttavaṇṇanā",
  "atk-s0503a1:175_0": "6.",
  "atk-s0503a1:175_1": "Chaṭṭhe rājagaheti evaṁnāmake nagare.",
  "atk-s0503a1:175_2": "Tañhi mahāmandhātumahāgovindādīhi pariggahitattā ‘‘rājagaha’’nti vuccati.",
  "atk-s0503a1:175_3": "‘‘Durabhibhavanīyattā paṭirājūnaṁ gahabhūtanti rājagaha’’ntiādinā aññenettha pakārena vaṇṇayanti. Kintehi?",
  "atk-s0503a1:175_4": "Nāmametaṁ tassa nagarassa.",
  "atk-s0503a1:175_5": "Taṁ panetaṁ buddhakāle cakkavattikāle ca nagaraṁ hoti,",
  "atk-s0503a1:175_6": "sesakāle suññaṁ yakkhapariggahitaṁ tesaṁ vasanaṭṭhānaṁ hutvā tiṭṭhati.",
  "atk-s0503a1:175_7": "Veḷuvane kalandakanivāpeti veḷuvananti tassa vihārassa nāmaṁ.",
  "atk-s0503a1:175_8": "Taṁ kira aṭṭhārasahatthubbedhena pākārena parikkhittaṁ buddhassa bhagavato vasanānucchavikāya mahatiyā",
  "atk-s0503a1:175_9": "gandhakuṭiyā aññehi ca pāsādakuṭileṇamaṇḍapacaṅkamadvārakoṭṭhakādīhi paṭimaṇḍitaṁ bahi veḷūhi parikkhittaṁ",
  "atk-s0503a1:175_10": "ahosi nīlobhāsaṁ manoramaṁ,",
  "atk-s0503a1:175_11": "tena ‘‘veḷuvana’’nti vuccati.",
  "atk-s0503a1:175_12": "Kalandakānañcettha nivāpaṁ adaṁsu,",
  "atk-s0503a1:175_13": "tasmā ‘‘kalandakanivāpo’’ti vuccati.",
  "atk-s0503a1:175_14": "Pubbe kira aññataro rājā taṁ uyyānaṁ kīḷanatthaṁ paviṭṭho surāmadamatto divāseyyaṁ upagato supi,",
  "atk-s0503a1:175_15": "parijanopissa ‘‘sutto rājā’’ti pupphaphalādīhi palobhiyamāno ito cito ca pakkāmi.",
  "atk-s0503a1:175_16": "Atha surāgandhena aññatarasmā rukkhasusirā kaṇhasappo nikkhamitvā rañño abhimukho āgacchati.",
  "atk-s0503a1:175_17": "Taṁ disvā rukkhadevatā ‘‘rañño jīvitaṁ dassāmī’’ti kalandakavesena gantvā kaṇṇamūle saddamakāsi.",
  "atk-s0503a1:175_18": "Rājā paṭibujjhi,",
  "atk-s0503a1:175_19": "kaṇhasappo nivatto.",
  "atk-s0503a1:175_20": "So taṁ disvā ‘‘imāya kāḷakāya mama jīvitaṁ dinna’’nti kāḷakānaṁ nivāpaṁ tattha paṭṭhapesi,",
  "atk-s0503a1:175_21": "abhayaghosañca ghosāpesi.",
  "atk-s0503a1:175_22": "Tasmā tato paṭṭhāya taṁ ‘‘kalandakanivāpa’’nti saṅkhaṁ gataṁ.",
  "atk-s0503a1:175_23": "Kalandakāti hi kāḷakānaṁ nāmaṁ,",
  "atk-s0503a1:175_24": "tasmiṁ veḷuvane kalandakanivāpe.",
  "atk-s0503a1:176_0": "Mahākassapoti mahantehi sīlakkhandhādīhi samannāgatattā mahanto kassapoti mahākassapo,",
  "atk-s0503a1:176_1": "apica kumārakassapattheraṁ upādāya ayaṁ mahāthero ‘‘mahākassapo’’ti vuccati.",
  "atk-s0503a1:176_2": "Pippaliguhāyanti tassā kira guhāya dvārasamīpe eko pippalirukkho ahosi,",
  "atk-s0503a1:176_3": "tena sā ‘‘pippaliguhā’’ti paññāyittha.",
  "atk-s0503a1:176_4": "Tassaṁ pippaliguhāyaṁ.",
  "atk-s0503a1:176_5": "Ābādhikoti ābādho assa atthīti ābādhiko,",
  "atk-s0503a1:176_6": "byādhikoti attho.",
  "atk-s0503a1:176_7": "Dukkhitoti kāyasannissitaṁ dukkhaṁ sañjātaṁ assāti dukkhito,",
  "atk-s0503a1:176_8": "dukkhappattoti attho.",
  "atk-s0503a1:176_9": "Bāḷhagilānoti adhimattagelañño,",
  "atk-s0503a1:176_10": "taṁ pana gelaññaṁ sato sampajāno hutvā adhivāsesi.",
  "atk-s0503a1:176_11": "Athassa bhagavā taṁ pavattiṁ ñatvā tattha gantvā bojjhaṅgaparittaṁ abhāsi,",
  "atk-s0503a1:176_12": "teneva therassa so ābādho vūpasami.",
  "atk-s0503a1:176_13": "Vuttañhetaṁ bojjhaṅgasaṁyutte –",
  "atk-s0503a1:177_0": "‘‘Tena kho pana samayena āyasmā mahākassapo pippaliguhāyaṁ viharati ābādhiko dukkhito bāḷhagilāno.",
  "atk-s0503a1:177_1": "Atha kho bhagavā sāyanhasamayaṁ paṭisallānā vuṭṭhito yenāyasmā mahākassapo tenupasaṅkami,",
  "atk-s0503a1:177_2": "upasaṅkamitvā paññatte āsane nisīdi.",
  "atk-s0503a1:177_3": "Nisajja kho bhagavā…pe…",
  "atk-s0503a1:177_4": "etadavoca –",
  "atk-s0503a1:177_5": "‘kacci te, kassapa,",
  "atk-s0503a1:177_6": "khamanīyaṁ,",
  "atk-s0503a1:177_7": "kacci yāpanīyaṁ,",
  "atk-s0503a1:177_8": "kacci dukkhā vedanā paṭikkamanti,",
  "atk-s0503a1:177_9": "no abhikkamanti,",
  "atk-s0503a1:177_10": "paṭikkamosānaṁ paññāyati no abhikkamo’ti? ‘Na me, bhante,",
  "atk-s0503a1:177_11": "khamanīyaṁ,",
  "atk-s0503a1:177_12": "na yāpanīyaṁ,",
  "atk-s0503a1:177_13": "bāḷhā me bhante,",
  "atk-s0503a1:177_14": "dukkhā vedanā abhikkamanti no paṭikkamanti,",
  "atk-s0503a1:177_15": "abhikkamosānaṁ paññāyati no paṭikkamo’ti.",
  "atk-s0503a1:178_0": "‘‘‘Sattime, kassapa,",
  "atk-s0503a1:178_1": "bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattanti.",
  "atk-s0503a1:178_2": "Katame satta?",
  "atk-s0503a1:178_3": "Satisambojjhaṅgo kho, kassapa,",
  "atk-s0503a1:178_4": "mayā sammadakkhāto bhāvito bahulīkato abhiññāya sambodhāya nibbānāya saṁvattati…pe…",
  "atk-s0503a1:178_5": "upekkhāsambojjhaṅgo kho, kassapa,",
  "atk-s0503a1:178_6": "mayā sammadakkhāto bhāvito bahulīkato abhiññāya sambodhāya nibbānāya saṁvattati. Ime kho, kassapa,",
  "atk-s0503a1:178_7": "satta bojjhaṅgā mayā sammadakkhātā bhāvitā bahūlīkatā abhiññāya sambodhāya nibbānāya saṁvattantī’ti.",
  "atk-s0503a1:178_8": "‘Taggha bhagavā bojjhaṅgā, taggha, sugata,",
  "atk-s0503a1:178_9": "bojjhaṅgā’’’ti.",
  "atk-s0503a1:179_0": "‘‘Idamavoca bhagavā.",
  "atk-s0503a1:179_1": "Attamano āyasmā mahākassapo bhagavato bhāsitaṁ abhinandi.",
  "atk-s0503a1:179_2": "Vuṭṭhahi cāyasmā mahākassapo tamhā ābādhā,",
  "atk-s0503a1:179_3": "tathā pahīno cāyasmato mahākassapassa so ābādho ahosī’’ti.",
  "atk-s0503a1:180_0": "Tena vuttaṁ – ‘‘atha kho āyasmā mahākassapo aparena samayena tamhā ābādhā vuṭṭhāsī’’ti.",
  "atk-s0503a1:181_0": "Etadahosīti pubbe gelaññadivasesu saddhivihārikehi upanītaṁ piṇḍapātaṁ paribhuñjitvā vihāre eva ahosi.",
  "atk-s0503a1:181_1": "Athassa tamhā ābādhā vuṭṭhitassa etaṁ ‘‘yaṁnūnāhaṁ rājagahaṁ piṇḍāya paviseyya’’nti parivitakko ahosi.",
  "atk-s0503a1:181_2": "Pañcamattāni devatāsatānīti sakkassa devarañño paricārikā pañcasatā kakuṭapādiniyo accharāyo.",
  "atk-s0503a1:181_3": "Ussukkaṁ āpannāni hontīti therassa piṇḍapātaṁ dassāmāti pañcapiṇḍapātasatāni sajjetvā suvaṇṇabhājanehi ādāya antarāmagge ṭhatvā, ‘‘bhante,",
  "atk-s0503a1:181_4": "imaṁ piṇḍapātaṁ gaṇhatha,",
  "atk-s0503a1:181_5": "saṅgahaṁ no karothā’’ti vadamānā piṇḍapātadāne yuttappayuttāni honti.",
  "atk-s0503a1:181_6": "Tena vuttaṁ ‘‘āyasmato mahākassapassa piṇḍapātappaṭilābhāyā’’ti.",
  "atk-s0503a1:182_0": "Sakko kira devarājā therassa cittappavattiṁ ñatvā tā accharāyo uyyojesi ‘‘gacchatha tumhe ayyassa mahākassapattherassa",
  "atk-s0503a1:182_1": "piṇḍapātaṁ datvā attano patiṭṭhaṁ karothā’’ti.",
  "atk-s0503a1:182_2": "Evaṁ hissa ahosi ‘‘imāsu sabbāsu gatāsu kadāci ekissāpi hatthato piṇḍapātaṁ thero paṭiggaṇheyya,",
  "atk-s0503a1:182_3": "taṁ tassā bhavissati dīgharattaṁ hitāya sukhāyā’’ti.",
  "atk-s0503a1:182_4": "Paṭikkhipi thero,",
  "atk-s0503a1:182_5": "‘‘bhante ,",
  "atk-s0503a1:182_6": "mayhaṁ piṇḍapātaṁ gaṇhatha,",
  "atk-s0503a1:182_7": "mayhaṁ piṇḍapātaṁ gaṇhathā’’ti vadantiyo ‘‘gacchatha tumhe katapuññā mahābhogā,",
  "atk-s0503a1:182_8": "ahaṁ duggatānaṁ saṅgahaṁ karissāmī’’ti vatvā, ‘‘bhante,",
  "atk-s0503a1:182_9": "mā no nāsetha,",
  "atk-s0503a1:182_10": "saṅgahaṁ no karothā’’ti vadantiyo punapi paṭikkhipitvā punapi apagantuṁ anicchamānā yācantiyo ‘‘na attano pamāṇaṁ jānātha,",
  "atk-s0503a1:182_11": "apagacchathā’’ti vatvā accharaṁ pahari.",
  "atk-s0503a1:182_12": "Tā therassa accharāsaddaṁ sutvā santajjitā ṭhātuṁ asakkontiyo palāyitvā devalokameva gatā.",
  "atk-s0503a1:182_13": "Tena vuttaṁ –",
  "atk-s0503a1:182_14": "‘‘pañcamattāni devatāsatāni paṭikkhipitvā’’ti.",
  "atk-s0503a1:183_0": "Pubbaṇhasamayanti pubbaṇhe ekaṁ samayaṁ,",
  "atk-s0503a1:183_1": "ekasmiṁ kāle.",
  "atk-s0503a1:183_2": "Nivāsetvāti vihāranivāsanaparivattanavasena nivāsanaṁ daḷhaṁ nivāsetvā.",
  "atk-s0503a1:183_3": "Pattacīvaramādāyāti cīvaraṁ pārupitvā pattaṁ hatthena gahetvā.",
  "atk-s0503a1:183_4": "Piṇḍāya pāvisīti piṇḍapātatthāya pāvisi.",
  "atk-s0503a1:183_5": "Daliddavisikhāti duggatamanussānaṁ vasanokāso.",
  "atk-s0503a1:183_6": "Kapaṇavisikhāti bhogapārijuññappattiyā dīnamanussānaṁ vāso.",
  "atk-s0503a1:183_7": "Pesakāravisikhāti tantavāyavāso.",
  "atk-s0503a1:183_8": "Addasā kho bhagavāti kathaṁ addasa?",
  "atk-s0503a1:183_9": "‘‘Ābādhā vuṭṭhito mama putto kassapo kinnu kho karotī’’ti āvajjento veḷuvane nisinno eva bhagavā dibbacakkhunā addasa.",
  "atk-s0503a1:184_0": "Etamatthaṁviditvāti yāyaṁ āyasmato mahākassapassa pañcahi accharāsatehi upanītaṁ anekasūpaṁ anekabyañjanaṁ",
  "atk-s0503a1:184_1": "dibbapiṇḍapātaṁ paṭikkhipitvā kapaṇajanānuggahappaṭipatti vuttā,",
  "atk-s0503a1:184_2": "etamatthaṁ jānitvā.",
  "atk-s0503a1:184_3": "Imaṁ udānanti imaṁ paramappicchatādassanamukhena khīṇāsavassa tādībhāvānubhāvadīpakaṁ udānaṁ udānesi.",
  "atk-s0503a1:185_0": "Tattha anaññaposinti aññaṁ posetīti aññaposī,",
  "atk-s0503a1:185_1": "na aññaposī anaññaposī,",
  "atk-s0503a1:185_2": "attanā posetabbassa aññassa abhāvena adutiyo,",
  "atk-s0503a1:185_3": "ekakoti attho.",
  "atk-s0503a1:185_4": "Tena therassa subharataṁ dasseti.",
  "atk-s0503a1:185_5": "Thero hi kāyaparihārikena cīvarena kucchiparihārikena ca piṇḍapātena attānameva posento paramappiccho hutvā viharati,",
  "atk-s0503a1:185_6": "aññaṁ ñātimittādīsu kañci na poseti katthaci alaggabhāvato.",
  "atk-s0503a1:185_7": "Atha vā aññena aññatarena posetabbatāya abhāvato anaññaposī.",
  "atk-s0503a1:185_8": "Yo hi ekasmiṁyeva paccayadāyake paṭibaddhacatupaccayo so anaññaposī nāma na hoti ekāyattavuttito .",
  "atk-s0503a1:185_9": "Thero pana ‘‘yathāpi bhamaro puppha’’nti (dha. pa.",
  "atk-s0503a1:185_10": "49) gāthāya vuttanayena jaṅghābalaṁ nissāya piṇḍāya caranto kulesu niccanavo hutvā missakabhattena yāpeti.",
  "atk-s0503a1:185_11": "Tathā hi naṁ bhagavā candūpamappaṭipadāya thomesi.",
  "atk-s0503a1:185_12": "Aññātanti abhiññātaṁ,",
  "atk-s0503a1:185_13": "yathābhuccaguṇehi patthaṭayasaṁ,",
  "atk-s0503a1:185_14": "teneva vā anaññaposibhāvena appicchatāsantuṭṭhitāhi ñātaṁ.",
  "atk-s0503a1:185_15": "Atha vā aññātanti sabbaso pahīnataṇhatāya lābhasakkārasilokanikāmanahetu attānaṁ jānāpanavasena na ñātaṁ.",
  "atk-s0503a1:185_16": "Avītataṇho hi pāpiccho kuhakatāya sambhāvanādhippāyena attānaṁ jānāpeti.",
  "atk-s0503a1:185_17": "Dantanti chaḷaṅgupekkhāvasena indriyesu uttamadamanena dantaṁ.",
  "atk-s0503a1:185_18": "Sāre patiṭṭhitanti vimuttisāre avaṭṭhitaṁ,",
  "atk-s0503a1:185_19": "asekkhasīlakkhandhādike vā sīlādisāre patiṭṭhitaṁ.",
  "atk-s0503a1:185_20": "Khīṇāsavaṁ vantadosanti kāmāsavādīnaṁ catunnaṁ āsavānaṁ anavasesaṁ pahīnattā khīṇāsavaṁ.",
  "atk-s0503a1:185_21": "Tato eva rāgādidosānaṁ sabbaso vantattā vantadosaṁ.",
  "atk-s0503a1:185_22": "Tamahaṁ brūmi brāhmaṇanti taṁ yathāvuttaguṇaṁ paramatthabrāhmaṇaṁ ahaṁ brāhmaṇanti vadāmīti.",
  "atk-s0503a1:185_23": "Idhāpi heṭṭhā vuttanayeneva desanānānattaṁ veditabbaṁ.",
  "atk-s0503a1:186_0": "Chaṭṭhasuttavaṇṇanā niṭṭhitā.",
  "atk-s0503a1:187_0": "7. Ajakalāpakasuttavaṇṇanā",
  "atk-s0503a1:188_0": "7.",
  "atk-s0503a1:188_1": "Sattame pāvāyanti evaṁnāmake mallarājūnaṁ nagare.",
  "atk-s0503a1:188_2": "Ajakalāpake cetiyeti ajakalāpakena nāma yakkhena pariggahitattā ‘‘ajakalāpaka’’nti laddhanāme manussānaṁ cittīkataṭṭhāne .",
  "atk-s0503a1:188_3": "So kira yakkho aje kalāpe katvā bandhanena ajakoṭṭhāsena saddhiṁ baliṁ paṭicchati,",
  "atk-s0503a1:188_4": "na aññathā,",
  "atk-s0503a1:188_5": "tasmā ‘‘ajakalāpako’’ti paññāyittha.",
  "atk-s0503a1:188_6": "Keci panāhu –",
  "atk-s0503a1:188_7": "ajake viya satte lāpetīti ajakalāpakoti.",
  "atk-s0503a1:188_8": "Tassa kira sattā baliṁ upanetvā yadā ajasaddaṁ katvā baliṁ upaharanti,",
  "atk-s0503a1:188_9": "tadā so tussati,",
  "atk-s0503a1:188_10": "tasmā ‘‘ajakalāpako’’ti vuccatīti.",
  "atk-s0503a1:188_11": "So pana yakkho ānubhāvasampanno kakkhaḷo pharuso tattha ca sannihito,",
  "atk-s0503a1:188_12": "tasmā taṁ ṭhānaṁ manussā cittiṁ karonti,",
  "atk-s0503a1:188_13": "kālena kālaṁ baliṁ upaharanti.",
  "atk-s0503a1:188_14": "Tena vuttaṁ ‘‘ajakalāpake cetiye’’ti.",
  "atk-s0503a1:188_15": "Ajakalāpakassa yakkhassa bhavaneti tassa yakkhassa vimāne.",
  "atk-s0503a1:189_0": "Tadā kira satthā taṁ yakkhaṁ dametukāmo sāyanhasamaye eko adutiyo pattacīvaraṁ ādāya ajakalāpakassa yakkhassa",
  "atk-s0503a1:189_1": "bhavanadvāraṁ gantvā tassa dovārikaṁ bhavanapavisanatthāya yāci.",
  "atk-s0503a1:189_2": "So ‘‘kakkhaḷo, bhante,",
  "atk-s0503a1:189_3": "ajakalāpako yakkho,",
  "atk-s0503a1:189_4": "samaṇoti vā brāhmaṇoti vā gāravaṁ na karoti,",
  "atk-s0503a1:189_5": "tasmā tumhe eva jānātha,",
  "atk-s0503a1:189_6": "mayhaṁ pana tassa anārocanaṁ na yutta’’nti tāvadeva yakkhasamāgamaṁ gatassa ajakalāpakassa santikaṁ vātavegena agamāsi.",
  "atk-s0503a1:189_7": "Satthā antobhavanaṁ pavisitvā ajakalāpakassa nisīdanamaṇḍape paññattāsane nisīdi.",
  "atk-s0503a1:189_8": "Yakkhassa orodhā satthāraṁ upasaṅkamitvā vanditvā ekamantaṁ aṭṭhaṁsu.",
  "atk-s0503a1:189_9": "Satthā tāsaṁ kālayuttaṁ dhammiṁ kathaṁ kathesi.",
  "atk-s0503a1:189_10": "Tena vuttaṁ –",
  "atk-s0503a1:189_11": "‘‘pāvāyaṁ viharati ajakalāpake cetiye ajakalāpakassa yakkhassa bhavane’’ti.",
  "atk-s0503a1:190_0": "Tasmiṁ samaye sātāgirahemavatā ajakalāpakassa bhavanamatthakena yakkhasamāgamaṁ gacchantā attano gamane",
  "atk-s0503a1:190_1": "asampajjamāne ‘‘kiṁ nu kho kāraṇa’’nti āvajjentā satthāraṁ ajakalāpakassa bhavane nisinnaṁ disvā tattha",
  "atk-s0503a1:190_2": "gantvā bhagavantaṁ vanditvā ‘‘mayaṁ, bhante,",
  "atk-s0503a1:190_3": "yakkhasamāgamaṁ gamissāmā’’ti āpucchitvā padakkhiṇaṁ katvā gatā yakkhasannipāte ajakalāpakaṁ disvā tuṭṭhiṁ pavedayiṁsu ‘‘lābhā te, āvuso,",
  "atk-s0503a1:190_4": "ajakalāpaka,",
  "atk-s0503a1:190_5": "yassa te bhavane sadevake loke aggapuggalo bhagavā nisinno,",
  "atk-s0503a1:190_6": "upasaṅkamitvā bhagavantaṁ payirupāsassu,",
  "atk-s0503a1:190_7": "dhammañca suṇāhī’’ti.",
  "atk-s0503a1:190_8": "So tesaṁ kathaṁ sutvā ‘‘ime tassa muṇḍakassa samaṇakassa mama bhavane nisinnabhāvaṁ kathentī’’ti kodhābhibhūto",
  "atk-s0503a1:190_9": "hutvā ‘‘ajja mayhaṁ tena samaṇena saddhiṁ saṅgāmo bhavissatī’’ti cintetvā yakkhasannipātato uṭṭhahitvā",
  "atk-s0503a1:190_10": "dakkhiṇaṁ pādaṁ ukkhipitvā saṭṭhiyojanamattaṁ pabbatakūṭaṁ akkami,",
  "atk-s0503a1:190_11": "taṁ bhijjitvā dvidhā ahosi.",
  "atk-s0503a1:190_12": "Sesaṁ ettha yaṁ vattabbaṁ,",
  "atk-s0503a1:190_13": "taṁ āḷavakasuttavaṇṇanāyaṁ (saṁ. ni. aṭṭha.",
  "atk-s0503a1:190_14": "1.1.246) āgatanayeneva veditabbaṁ.",
  "atk-s0503a1:191_0": "Ajakalāpakassa samāgamo hi āḷavakasamāgamasadisova ṭhapetvā pañhakaraṇaṁ vissajjanaṁ bhavanato tikkhattuṁ nikkhamanaṁ pavesanañca.",
  "atk-s0503a1:191_1": "Ajakalāpako hi āgacchantoyeva ‘‘etehiyeva taṁ samaṇaṁ palāpessāmī’’ti vātamaṇḍalādike navavasse samuṭṭhāpetvā",
  "atk-s0503a1:191_2": "tehi bhagavato calanamattampi kātuṁ asakkonto nānāvidhappaharaṇahatthe ativiya bhayānakarūpe bhūtagaṇe",
  "atk-s0503a1:191_3": "nimminitvā tehi saddhiṁ bhagavantaṁ upasaṅkamitvā antanteneva caranto sabbarattiṁ nānappakāraṁ vippakāraṁ",
  "atk-s0503a1:191_4": "katvāpi bhagavato kiñci kesaggamattampi nisinnaṭṭhānato calanaṁ kātuṁ nāsakkhi.",
  "atk-s0503a1:191_5": "Kevalaṁ pana ‘‘ayaṁ samaṇo maṁ anāpucchā mayhaṁ bhavanaṁ pavisitvā nisīdatī’’ti kodhavasena pajjali.",
  "atk-s0503a1:191_6": "Athassa bhagavā cittappavattiṁ ñatvā ‘‘seyyathāpi nāma caṇḍassa kukkurassa nāsāya pittaṁ bhindeyya,",
  "atk-s0503a1:191_7": "evaṁ so bhiyyosomattāya caṇḍataro assa,",
  "atk-s0503a1:191_8": "evamevāyaṁ yakkho mayi idha nisinne cittaṁ padūseti,",
  "atk-s0503a1:191_9": "yaṁnūnāhaṁ bahi nikkhameyya’’nti sayameva bhavanato nikkhamitvā abbhokāse nisīdi.",
  "atk-s0503a1:191_10": "Tena vuttaṁ –",
  "atk-s0503a1:191_11": "‘‘tena kho pana samayena bhagavā rattandhakāratimisāyaṁ abbhokāse nisinno hotī’’ti.",
  "atk-s0503a1:192_0": "Tattha rattandhakāratimisāyanti rattiyaṁ andhakaraṇatamasi,",
  "atk-s0503a1:192_1": "cakkhuviññāṇuppattivirahite bahalandhakāreti attho.",
  "atk-s0503a1:192_2": "Caturaṅgasamannāgato kira tadā andhakāro pavattīti.",
  "atk-s0503a1:192_3": "Devoti megho ekamekaṁ phusitakaṁ udakabinduṁ pāteti.",
  "atk-s0503a1:192_4": "Atha yakkho ‘‘iminā saddena tāsetvā imaṁ samaṇaṁ palāpessāmī’’ti bhagavato samīpaṁ gantvā ‘‘akkulo’’tiādinā taṁ bhiṁsanaṁ akāsi.",
  "atk-s0503a1:192_5": "Tena vuttaṁ ‘‘atha kho ajakalāpako’’tiādi.",
  "atk-s0503a1:192_6": "Tattha bhayanti cittutrāsaṁ,",
  "atk-s0503a1:192_7": "chambhitattanti ūrutthambhakasarīrassa chambhitabhāvaṁ.",
  "atk-s0503a1:192_8": "Lomahaṁsanti lomānaṁ pahaṭṭhabhāvaṁ,",
  "atk-s0503a1:192_9": "tīhipi padehi bhayuppattimeva dasseti.",
  "atk-s0503a1:192_10": "Upasaṅkamīti kasmā panāyaṁ evamadhippāyo upasaṅkami,",
  "atk-s0503a1:192_11": "nanu pubbe attanā kātabbaṁ vippakāraṁ akāsīti?",
  "atk-s0503a1:192_12": "Saccamakāsi,",
  "atk-s0503a1:192_13": "taṁ panesa ‘‘antobhavane khemaṭṭhāne thirabhūmiyaṁ ṭhitassa na kiñci kātuṁ asakkhi,",
  "atk-s0503a1:192_14": "idāni bahi ṭhitaṁ evaṁ bhiṁsāpetvā palāpetuṁ sakkā’’ti maññamāno upasaṅkami.",
  "atk-s0503a1:192_15": "Ayañhi yakkho attano bhavanaṁ ‘‘thirabhūmī’’ti maññati,",
  "atk-s0503a1:192_16": "‘‘tattha ṭhitattā ayaṁ samaṇo na bhāyatī’’ti ca.",
  "atk-s0503a1:193_0": "Tikkhattuṁ ‘‘akkulo pakkulo’’ti akkulapakkulikaṁ akāsīti tayo vāre ‘‘akkulo pakkulo’’ti bhiṁsāpetukāmatāya evarūpaṁ saddaṁ akāsi.",
  "atk-s0503a1:193_1": "Anukaraṇasaddo hi ayaṁ.",
  "atk-s0503a1:193_2": "Tadā hi so yakkho sineruṁ ukkhipanto viya mahāpathaviṁ parivattento viya ca mahatā ussāhena asanisatasaddasaṅghāṭaṁ",
  "atk-s0503a1:193_3": "viya ekasmiṁ ṭhāne puñjīkataṁ hutvā viniccharantaṁ disāgajānaṁ hatthigajjitaṁ,",
  "atk-s0503a1:193_4": "kesarasīhānaṁ sīhaninnādaṁ ,",
  "atk-s0503a1:193_5": "yakkhānaṁ hiṁkārasaddaṁ,",
  "atk-s0503a1:193_6": "bhūtānaṁ aṭṭahāsaṁ,",
  "atk-s0503a1:193_7": "asurānaṁ apphoṭanaghosaṁ ,",
  "atk-s0503a1:193_8": "indassa devarañño vajiranigghātanigghosaṁ,",
  "atk-s0503a1:193_9": "attano gambhīratāya vipphārikatāya bhayānakatāya ca avasesasaddaṁ avahasantamiva abhibhavantamiva ca",
  "atk-s0503a1:193_10": "kappavuṭṭhānamahāvātamaṇḍalikāya vinigghosaṁ puthujjanānaṁ hadayaṁ phālentaṁ viya mahantaṁ paṭibhayanigghosaṁ",
  "atk-s0503a1:193_11": "abyattakkharaṁ tikkhattuṁ attano yakkhagajjitaṁ gajji ‘‘etena imaṁ samaṇaṁ bhiṁsāpetvā palāpessāmī’’ti.",
  "atk-s0503a1:193_12": "Yaṁ yaṁ niccharati,",
  "atk-s0503a1:193_13": "tena tena pabbatā papaṭikaṁ muñciṁsu,",
  "atk-s0503a1:193_14": "vanappatijeṭṭhake upādāya sabbesu rukkhalatāgumbesu pattaphalapupphāni sīdayiṁsu,",
  "atk-s0503a1:193_15": "tiyojanasahassavitthatopi himavantapabbatarājā saṅkampi sampakampi sampavedhi,",
  "atk-s0503a1:193_16": "bhummadevatā ādiṁ katvā yebhuyyena devatānampi ahudeva bhayaṁ chambhitattaṁ lomahaṁso,",
  "atk-s0503a1:193_17": "pageva manussānaṁ.",
  "atk-s0503a1:193_18": "Aññesañca apadadvipadacatuppadānaṁ mahāpathaviyā undriyanakālo viya mahatī vibhiṁsanakā ahosi,",
  "atk-s0503a1:193_19": "sakalasmiṁ jambudīpatale mahantaṁ kolāhalaṁ udapādi.",
  "atk-s0503a1:193_20": "Bhagavā pana taṁ saddaṁ ‘‘kimī’’ti amaññamāno niccalo nisīdi,",
  "atk-s0503a1:193_21": "‘‘mā kassaci iminā antarāyo hotū’’ti adhiṭṭhāsi.",
  "atk-s0503a1:194_0": "Yasmā pana so saddo ‘‘akkula pakkula’’ iti iminā ākārena sattānaṁ sotapathaṁ agamāsi,",
  "atk-s0503a1:194_1": "tasmā tassa anukaraṇavasena ‘‘akkulo pakkulo’’ti,",
  "atk-s0503a1:194_2": "yakkhassa ca tassaṁ nigghosanicchāraṇāyaṁ akkulapakkulakaraṇaṁ atthīti katvā ‘‘akkulapakkulikaṁ akāsī’’ti saṅgahaṁ āropayiṁsu.",
  "atk-s0503a1:194_3": "Keci pana ‘‘ākulabyākula iti padadvayassa pariyāyābhidhānavasena akkulo bakkuloti ayaṁ saddo vutto’’ti vadanti yathā ‘‘ekaṁ ekaka’’nti.",
  "atk-s0503a1:194_4": "Yasmā ekavāraṁ jāto paṭhamuppattivaseneva nibbattattā ākuloti ādiattho ākāro,",
  "atk-s0503a1:194_5": "tassa ca kakārāgamaṁ katvā rassattaṁ katanti.",
  "atk-s0503a1:194_6": "Dve vāre pana jāto bakkulo,",
  "atk-s0503a1:194_7": "kulasaddo cettha jātipariyāyo kolaṁkolotiādīsu viya.",
  "atk-s0503a1:194_8": "Vuttaadhippāyānuvidhāyī ca saddappayogoti paṭhamena padena jalābujasīhabyagghādayo,",
  "atk-s0503a1:194_9": "dutiyena aṇḍajaāsīvisakaṇhasappādayo vuccanti,",
  "atk-s0503a1:194_10": "tasmā sīhādiko viya āsīvisādiko viya ca ‘‘ahaṁ te jīvitahārako’’ti imaṁ atthaṁ yakkho padadvayena dassetīti aññe.",
  "atk-s0503a1:194_11": "Apare pana ‘‘akkhulo bhakkhulo’’ti pāḷiṁ vatvā ‘‘akkhetuṁ khepetuṁ vināsetuṁ ulati pavattetīti akkhulo,",
  "atk-s0503a1:194_12": "bhakkhituṁ khādituṁ ulatīti bhakkhulo.",
  "atk-s0503a1:194_13": "Ko paneso?",
  "atk-s0503a1:194_14": "Yakkharakkhasapisācasīhabyagghādīsu aññataro yo koci manussānaṁ anatthāvaho’’ti tassa atthaṁ vadanti.",
  "atk-s0503a1:194_15": "Idhāpi pubbe vuttanayeneva adhippāyayojanā veditabbā.",
  "atk-s0503a1:195_0": "Esote, samaṇa,",
  "atk-s0503a1:195_1": "pisācoti ‘‘ambho, samaṇa,",
  "atk-s0503a1:195_2": "tava pisitāsano pisāco upaṭṭhito’’ti mahantaṁ bheravarūpaṁ abhinimminitvā bhagavato purato ṭhatvā attānaṁ sandhāya yakkho vadati.",
  "atk-s0503a1:196_0": "Etamatthaṁviditvāti etaṁ tena yakkhena kāyavācāhi pavattiyamānaṁ vippakāraṁ.",
  "atk-s0503a1:196_1": "Tena ca attano anabhibhavanīyassa hetubhūtaṁ lokadhammesu nirupakkilesataṁ sabbākārato viditvā.",
  "atk-s0503a1:196_2": "Tāyaṁ velāyanti tassaṁ vippakārakaraṇavelāyaṁ.",
  "atk-s0503a1:196_3": "Imaṁ udānanti taṁ vippakāraṁ agaṇetvā assa agaṇanahetubhūtaṁ dhammānubhāvadīpakaṁ imaṁ udānaṁ udānesi.",
  "atk-s0503a1:197_0": "Tattha yadā sakesu dhammesūti yasmiṁ kāle sakaattabhāvasaṅkhātesu pañcasu upādānakkhandhadhammesu.",
  "atk-s0503a1:197_1": "Pāragūti pariññābhisamayapāripūrivasena pāraṅgato,",
  "atk-s0503a1:197_2": "tatoyeva tesaṁ hetubhūte samudaye,",
  "atk-s0503a1:197_3": "tadappavattilakkhaṇe nirodhe,",
  "atk-s0503a1:197_4": "nirodhagāminiyā paṭipadāya ca pahānasacchikiriyābhāvanābhisamayapāripūrivasena pāragato.",
  "atk-s0503a1:197_5": "Hoti brāhmaṇoti evaṁ sabbaso bāhitapāpattā brāhmaṇo nāma hoti,",
  "atk-s0503a1:197_6": "sabbaso sakaattabhāvāvabodhanepi catusaccābhisamayo hoti.",
  "atk-s0503a1:197_7": "Vuttañcetaṁ –",
  "atk-s0503a1:197_8": "‘‘imasmiṁyeva byāmamatte kaḷevare sasaññimhi samanake lokañca lokasamudayañca paññapemī’’tiādi (saṁ. ni. 1.107; a. ni. 4.45).",
  "atk-s0503a1:197_9": "Atha vā sakesu dhammesūti attano dhammesu,",
  "atk-s0503a1:197_10": "attano dhammā nāma atthakāmassa puggalassa sīlādidhammā.",
  "atk-s0503a1:197_11": "Sīlasamādhipaññāvimuttiādayo hi vodānadhammā ekantahitasukhasampādanena purisassa attano dhammā nāma,",
  "atk-s0503a1:197_12": "na anatthāvahā saṁkilesadhammā viya asakadhammā.",
  "atk-s0503a1:197_13": "Pāragūti tesaṁ sīlādīnaṁ pāripūriyā pāraṁ pariyantaṁ gato.",
  "atk-s0503a1:198_0": "Tattha sīlaṁ tāva lokiyalokuttaravasena duvidhaṁ.",
  "atk-s0503a1:198_1": "Tesu lokiyaṁ pubbabhāgasīlaṁ.",
  "atk-s0503a1:198_2": "Taṁ saṅkhepato pātimokkhasaṁvarādivasena catubbidhaṁ,",
  "atk-s0503a1:198_3": "vitthārato pana anekappabhedaṁ.",
  "atk-s0503a1:198_4": "Lokuttaraṁ maggaphalavasena duvidhaṁ,",
  "atk-s0503a1:198_5": "atthato sammāvācāsammākammantasammāājīvā.",
  "atk-s0503a1:198_6": "Yathā ca sīlaṁ,",
  "atk-s0503a1:198_7": "tathā samādhipaññā ca lokiyalokuttaravasena duvidhā.",
  "atk-s0503a1:198_8": "Tattha lokiyasamādhi saha upacārena aṭṭha samāpattiyo,",
  "atk-s0503a1:198_9": "lokuttarasamādhi maggapariyāpanno .",
  "atk-s0503a1:198_10": "Paññāpi lokiyā sutamayā,",
  "atk-s0503a1:198_11": "cintāmayā,",
  "atk-s0503a1:198_12": "bhāvanāmayā ca sāsavā,",
  "atk-s0503a1:198_13": "lokuttarā pana maggasampayuttā phalasampayuttā ca.",
  "atk-s0503a1:198_14": "Vimutti nāma phalavimutti nibbānañca,",
  "atk-s0503a1:198_15": "tasmā sā lokuttarāva.",
  "atk-s0503a1:198_16": "Vimuttiñāṇadassanaṁ lokiyameva,",
  "atk-s0503a1:198_17": "taṁ ekūnavīsatividhaṁ paccavekkhaṇañāṇabhāvato.",
  "atk-s0503a1:198_18": "Evaṁ etesaṁ sīlādidhammānaṁ attano santāne arahattaphalādhigamena anavasesato nibbattapāripūriyā pāraṁ pariyantaṁ gatoti sakesu dhammesu pāragū.",
  "atk-s0503a1:199_0": "Atha vā sotāpattiphalādhigamena sīlasmiṁ pāragū.",
  "atk-s0503a1:199_1": "So hi ‘‘sīlesu paripūrakārī’’ti vutto,",
  "atk-s0503a1:199_2": "sotāpannaggahaṇeneva cettha sakadāgāmīpi gahito hoti.",
  "atk-s0503a1:199_3": "Anāgāmiphalādhigamena samādhismiṁ pāragū.",
  "atk-s0503a1:199_4": "So hi ‘‘samādhismiṁ paripūrakārī’’ti vutto.",
  "atk-s0503a1:199_5": "Arahattaphalādhigamena itaresu tīsu pāragū.",
  "atk-s0503a1:199_6": "Arahā hi paññāvepullappattiyā aggabhūtāya akuppāya cetovimuttiyā adhigatattā paccavekkhaṇañāṇassa ca",
  "atk-s0503a1:199_7": "pariyosānagamanato paññāvimuttivimuttiñāṇadassanesu pāragū nāma hoti.",
  "atk-s0503a1:199_8": "Evaṁ sabbathāpi catūsu ariyasaccesu catumaggavasena pariññādisoḷasavidhāya kiccanipphattiyā yathāvuttesu tasmiṁ tasmiṁ kāle sakesu dhammesu pāragato.",
  "atk-s0503a1:200_0": "Hoti brāhmaṇoti tadā so bāhitapāpadhammatāya paramatthabrāhmaṇo hoti.",
  "atk-s0503a1:200_1": "Atha etaṁ pisācañca,",
  "atk-s0503a1:200_2": "pakkulañcātivattatīti tato yathāvuttapāragamanato atha pacchā,",
  "atk-s0503a1:200_3": "ajakalāpaka,",
  "atk-s0503a1:200_4": "etaṁ tayā dassitaṁ pisitāsanatthamāgataṁ pisācaṁ bhayajananatthaṁ samuṭṭhāpitaṁ akkulapakkulikañca ativattati,",
  "atk-s0503a1:200_5": "atikkamati,",
  "atk-s0503a1:200_6": "abhibhavati,",
  "atk-s0503a1:200_7": "taṁ na bhāyatīti attho.",
  "atk-s0503a1:201_0": "Ayampi gāthā arahattameva ullapitvā kathitā.",
  "atk-s0503a1:201_1": "Atha ajakalāpako attanā katena tathārūpenapi paṭibhayarūpena vibhiṁsanena akampanīyassa bhagavato taṁ",
  "atk-s0503a1:201_2": "tādibhāvaṁ disvā ‘‘aho acchariyamanussovatāya’’nti pasannamānaso pothujjanikāya saddhāya attani niviṭṭhabhāvaṁ",
  "atk-s0503a1:201_3": "vibhāvento satthu sammukhā upāsakattaṁ pavedesi.",
  "atk-s0503a1:202_0": "Sattamasuttavaṇṇanā niṭṭhitā.",
  "atk-s0503a1:203_0": "8. Saṅgāmajisuttavaṇṇanā",
  "atk-s0503a1:204_0": "8.",
  "atk-s0503a1:204_1": "Aṭṭhame saṅgāmajīti evaṁnāmo.",
  "atk-s0503a1:204_2": "Ayañhi āyasmā sāvatthiyaṁ aññatarassa mahāvibhavassa seṭṭhino putto,",
  "atk-s0503a1:204_3": "vayappattakāle mātāpitūhi patirūpena dārena niyojetvā sāpateyyaṁ niyyātetvā gharabandhanena baddho hoti.",
  "atk-s0503a1:204_4": "So ekadivasaṁ sāvatthivāsino upāsake pubbaṇhasamayaṁ dānaṁ datvā sīlaṁ samādiyitvā sāyanhasamaye suddhavatthe",
  "atk-s0503a1:204_5": "suddhuttarāsaṅge gandhamālādihatthe dhammassavanatthaṁ jetavanābhimukhe gacchante disvā ‘‘kattha tumhe",
  "atk-s0503a1:204_6": "gacchathā’’ti pucchitvā ‘‘dhammassavanatthaṁ jetavane satthu santika’’nti vutte ‘‘tena hi ahampi gamissāmī’’ti",
  "atk-s0503a1:204_7": "tehi saddhiṁ jetavanaṁ agamāsi.",
  "atk-s0503a1:204_8": "Tena ca samayena bhagavā kañcanaguhāyaṁ sīhanādaṁ nadanto kesarasīho viya saddhammamaṇḍape paññattavarabuddhāsane",
  "atk-s0503a1:204_9": "nisīditvā catuparisamajjhe dhammaṁ deseti.",
  "atk-s0503a1:205_0": "Atha kho te upāsakā bhagavantaṁ vanditvā ekamantaṁ nisīdiṁsu,",
  "atk-s0503a1:205_1": "saṅgāmajipi kulaputto tassā parisāya pariyante dhammaṁ suṇanto nisīdi.",
  "atk-s0503a1:205_2": "Bhagavā anupubbikathaṁ kathetvā cattāri saccāni pakāsesi,",
  "atk-s0503a1:205_3": "saccapariyosāne anekesaṁ pāṇasahassānaṁ dhammābhisamayo ahosi.",
  "atk-s0503a1:205_4": "Saṅgāmajipi kulaputto sotāpattiphalaṁ patvā parisāya vuṭṭhitāya bhagavantaṁ upasaṅkamitvā vanditvā pabbajjaṁ yāci ‘‘pabbājetha maṁ bhagavā’’ti.",
  "atk-s0503a1:205_5": "‘‘Anuññātosi pana tvaṁ mātāpitūhi pabbajjāyā’’ti? ‘‘Nāhaṁ, bhante,",
  "atk-s0503a1:205_6": "anuññāto’’ti. ‘‘Na kho,",
  "atk-s0503a1:205_7": "saṅgāmaji,",
  "atk-s0503a1:205_8": "tathāgatā mātāpitūhi ananuññātaṁ puttaṁ pabbājentī’’ti. ‘‘Sohaṁ, bhante,",
  "atk-s0503a1:205_9": "tathā karissāmi,",
  "atk-s0503a1:205_10": "yathā maṁ mātāpitaro pabbajituṁ anujānantī’’ti.",
  "atk-s0503a1:205_11": "So bhagavantaṁ vanditvā padakkhiṇaṁ katvā mātāpitaro upasaṅkamitvā,",
  "atk-s0503a1:205_12": "‘‘ammatātā,",
  "atk-s0503a1:205_13": "anujānātha maṁ pabbajitu’’nti āha.",
  "atk-s0503a1:205_14": "Tato paraṁ raṭṭhapālasutte (ma. ni.",
  "atk-s0503a1:205_15": "2.293 ādayo) āgatanayena veditabbaṁ.",
  "atk-s0503a1:206_0": "Atha so ‘‘pabbajitvā attānaṁ dassessāmī’’ti paṭiññaṁ datvā anuññāto mātāpitūhi bhagavantaṁ upasaṅkamitvā pabbajjaṁ yāci.",
  "atk-s0503a1:206_1": "Alattha kho ca bhagavato santike pabbajjaṁ upasampadañca,",
  "atk-s0503a1:206_2": "acirūpasampanno ca pana so uparimaggatthāya ghaṭento vāyamanto aññatarasmiṁ araññāvāse vassaṁ vasitvā",
  "atk-s0503a1:206_3": "chaḷabhiñño hutvā vutthavasso bhagavantaṁ dassanāya mātāpitūnañca paṭissavamocanatthaṁ sāvatthiṁ agamāsi.",
  "atk-s0503a1:206_4": "Tena vuttaṁ –",
  "atk-s0503a1:206_5": "‘‘tena kho pana samayena āyasmā saṅgāmaji sāvatthiṁ anuppatto hotī’’ti.",
  "atk-s0503a1:207_0": "So hāyasmā dhuragāme piṇḍāya caritvā pacchābhattaṁ piṇḍapātapaṭikkanto jetavanaṁ pavisitvā bhagavantaṁ",
  "atk-s0503a1:207_1": "upasaṅkamitvā bhagavatā saddhiṁ katapaṭisanthāro aññaṁ byākaritvā puna bhagavantaṁ vanditvā padakkhiṇaṁ",
  "atk-s0503a1:207_2": "katvā nikkhamitvā aññatarasmiṁ rukkhamūle divāvihāraṁ nisīdi.",
  "atk-s0503a1:207_3": "Athassa mātāpitaro ñātimittā cassa āgamanaṁ sutvā,",
  "atk-s0503a1:207_4": "‘‘saṅgāmaji,",
  "atk-s0503a1:207_5": "kira idhāgato’’ti haṭṭhatuṭṭhā turitaturitā vihāraṁ gantvā pariyesantā naṁ tattha nisinnaṁ disvā upasaṅkamitvā",
  "atk-s0503a1:207_6": "paṭisanthāraṁ katvā ‘‘mā aputtakaṁ sāpateyyaṁ rājāno hareyyuṁ,",
  "atk-s0503a1:207_7": "appiyā dāyādā vā gaṇheyyuṁ,",
  "atk-s0503a1:207_8": "nālaṁ pabbajjāya, ehi, tāta,",
  "atk-s0503a1:207_9": "vibbhamā’’ti yāciṁsu.",
  "atk-s0503a1:207_10": "Taṁ sutvā thero ‘‘ime mayhaṁ kāmehi anatthikabhāvaṁ na jānanti,",
  "atk-s0503a1:207_11": "gūthadhārī viya gūthapiṇḍe kāmesuyeva allīyanaṁ icchanti,",
  "atk-s0503a1:207_12": "nayime sakkā dhammakathāya saññāpetu’’nti assuṇanto viya nisīdi.",
  "atk-s0503a1:207_13": "Te nānappakāraṁ yācitvā attano vacanaṁ aggaṇhantaṁ disvā gharaṁ pavisitvā puttena saddhiṁ tassa bhariyaṁ",
  "atk-s0503a1:207_14": "saparivāraṁ uyyojesuṁ ‘‘mayaṁ nānappakāraṁ taṁ yācantāpi tassa manaṁ alabhitvā āgatā,",
  "atk-s0503a1:207_15": "gaccha tvaṁ, bhadde,",
  "atk-s0503a1:207_16": "tava bhattāraṁ puttasandassanena yācitvā saññāpehī’’ti.",
  "atk-s0503a1:207_17": "Tāya kira āpannasattāya ayamāyasmā pabbajito.",
  "atk-s0503a1:207_18": "Sā ‘‘sādhū’’ti sampaṭicchitvā dārakamādāya mahatā parivārena jetavanaṁ agamāsi.",
  "atk-s0503a1:207_19": "Taṁ sandhāya vuttaṁ –",
  "atk-s0503a1:207_20": "‘‘assosi kho āyasmato saṅgāmajissā’’tiādi.",
  "atk-s0503a1:208_0": "Tattha purāṇadutiyikāti pubbe gihikāle pādaparicaraṇavasena dutiyikā,",
  "atk-s0503a1:208_1": "bhariyāti attho.",
  "atk-s0503a1:208_2": "Ayyoti ‘‘ayyaputto’’ti vattabbe pabbajitānaṁ anucchavikavohārena vadati.",
  "atk-s0503a1:208_3": "Kirāti anussavanatthe nipāto,",
  "atk-s0503a1:208_4": "tassa anuppatto kirāti sambandho veditabbo.",
  "atk-s0503a1:208_5": "Khuddaputtañhi samaṇa,",
  "atk-s0503a1:208_6": "posa manti āpannasattameva maṁ chaḍḍetvā pabbajito,",
  "atk-s0503a1:208_7": "sāhaṁ etarahi khuddaputtā,",
  "atk-s0503a1:208_8": "tādisaṁ maṁ chaḍḍetvāva tava samaṇadhammakaraṇaṁ ayuttaṁ, tasmā, samaṇa,",
  "atk-s0503a1:208_9": "puttadutiyaṁ maṁ ghāsacchādanādīhi bharassūti.",
  "atk-s0503a1:208_10": "Āyasmā pana,",
  "atk-s0503a1:208_11": "saṅgāmaji,",
  "atk-s0503a1:208_12": "indriyāni ukkhipitvā taṁ neva oloketi,",
  "atk-s0503a1:208_13": "nāpi ālapati.",
  "atk-s0503a1:208_14": "Tena vuttaṁ –",
  "atk-s0503a1:208_15": "‘‘evaṁ vutte āyasmā saṅgāmaji tuṇhī ahosī’’ti.",
  "atk-s0503a1:209_0": "Sā tikkhattuṁ tatheva vatvā tuṇhībhūtameva taṁ disvā ‘‘purisā nāma bhariyāsu nirapekkhāpi puttesu sāpekkhā honti,",
  "atk-s0503a1:209_1": "puttasineho pitu aṭṭhimiñjaṁ āhacca tiṭṭhati,",
  "atk-s0503a1:209_2": "tasmā puttapemenāpi mayhaṁ vase vatteyyā’’ti maññamānā puttaṁ therassa aṅke nikkhipitvā ekamantaṁ apakkamma ‘‘eso te, samaṇa, putto,",
  "atk-s0503a1:209_3": "posa na’’nti vatvā thokaṁ agamāsi.",
  "atk-s0503a1:209_4": "Sā kira samaṇatejenassa sammukhe ṭhātuṁ nāsakkhi.",
  "atk-s0503a1:209_5": "Thero dārakampi neva oloketi nāpi ālapati.",
  "atk-s0503a1:209_6": "Atha sā itthī avidūre ṭhatvā mukhaṁ parivattetvā olokentī therassa ākāraṁ ñatvā paṭinivattitvā ‘‘puttenapi",
  "atk-s0503a1:209_7": "ayaṁ samaṇo anatthiko’’ti dārakaṁ gahetvā pakkāmi.",
  "atk-s0503a1:209_8": "Tena vuttaṁ –",
  "atk-s0503a1:209_9": "‘‘atha kho āyasmato saṅgāmajissa purāṇadutiyikā’’tiādi.",
  "atk-s0503a1:210_0": "Tattha puttenapīti ayaṁ samaṇo attano orasaputtenapi anatthiko,",
  "atk-s0503a1:210_1": "pageva aññehīti adhippāyo.",
  "atk-s0503a1:210_2": "Dibbenāti ettha dibbasadisattā dibbaṁ.",
  "atk-s0503a1:210_3": "Devatānañhi sucaritakammanibbattaṁ pittasemharuhirādīhi apalibuddhaṁ dūrepi ārammaṇasampaṭicchanasamatthaṁ dibbaṁ pasādacakkhu hoti.",
  "atk-s0503a1:210_4": "Idampi catutthajjhānasamādhinibbattaṁ abhiññācakkhuṁ tādisanti dibbaṁ viyāti dibbaṁ,",
  "atk-s0503a1:210_5": "dibbavihārasannissayena laddhattā vā dibbaṁ,",
  "atk-s0503a1:210_6": "mahājutikattā mahāgatikattā vā dibbaṁ,",
  "atk-s0503a1:210_7": "tena dibbena.",
  "atk-s0503a1:210_8": "Visuddhenāti nīvaraṇādisaṁkilesavigamena suparisuddhena.",
  "atk-s0503a1:210_9": "Atikkantamānusakenāti manussānaṁ visayātītena.",
  "atk-s0503a1:210_10": "Imaṁ evarūpaṁ vippakāranti imaṁ evaṁ vippakāraṁ yathāvuttaṁ pabbajitesu asāruppaṁ aṅke puttaṭṭhapanasaṅkhātaṁ virūpakiriyaṁ.",
  "atk-s0503a1:211_0": "Etamatthanti etaṁ āyasmato saṅgāmajissa puttadārādīsu sabbattha nirapekkhabhāvasaṅkhātaṁ atthaṁ sabbākārato viditvā.",
  "atk-s0503a1:211_1": "Imaṁ udānanti imaṁ tassa iṭṭhāniṭṭhādīsu tādibhāvadīpakaṁ udānaṁ udānesi.",
  "atk-s0503a1:212_0": "Tattha āyantinti āgacchantiṁ,",
  "atk-s0503a1:212_1": "purāṇadutiyikanti adhippāyo.",
  "atk-s0503a1:212_2": "Nābhinandatīti daṭṭhuṁ maṁ āgatāti na nandati na tussati.",
  "atk-s0503a1:212_3": "Pakkamantinti sā ayaṁ mayā asammoditāva gacchatīti gacchantiṁ.",
  "atk-s0503a1:212_4": "Na socatīti na cittasantāpamāpajjati.",
  "atk-s0503a1:212_5": "Yena pana kāraṇena thero evaṁ nābhinandati na socati,",
  "atk-s0503a1:212_6": "taṁ dassetuṁ ‘‘saṅgā saṅgāmajiṁ mutta’’nti vuttaṁ.",
  "atk-s0503a1:212_7": "Tattha saṅgāti rāgasaṅgo dosamohamānadiṭṭhisaṅgoti pañcavidhāpi saṅgā samucchedappaṭipassaddhivimuttīhi vimuttaṁ saṅgāmajiṁ bhikkhuṁ.",
  "atk-s0503a1:212_8": "Tamahaṁbrūmi brāhmaṇanti taṁ tādibhāvappattaṁ khīṇāsavaṁ ahaṁ sabbaso bāhitapāpattā brāhmaṇanti vadāmīti.",
  "atk-s0503a1:213_0": "Aṭṭhamasuttavaṇṇanā niṭṭhitā.",
  "atk-s0503a1:214_0": "9. Jaṭilasuttavaṇṇanā",
  "atk-s0503a1:215_0": "9.",
  "atk-s0503a1:215_1": "Navame gayāyanti ettha gayāti gāmopi titthampi vuccati.",
  "atk-s0503a1:215_2": "Gayāgāmassa hi avidūre viharanto bhagavā ‘‘gayāyaṁ viharatī’’ti vuccati,",
  "atk-s0503a1:215_3": "tathā gayātitthassa.",
  "atk-s0503a1:215_4": "Gayātitthanti hi gayāgāmassa avidūre ekā pokkharaṇī atthi nadīpi,",
  "atk-s0503a1:215_5": "tadubhayaṁ ‘‘pāpapavāhanatittha’’nti lokiyamahājano samudācarati.",
  "atk-s0503a1:215_6": "Gayāsīseti gajasīsasadisasikharo tattha eko pabbato gayāsīsanāmako,",
  "atk-s0503a1:215_7": "yattha hatthikumbhasadiso piṭṭhipāsāṇo bhikkhusahassassa okāso pahoti,",
  "atk-s0503a1:215_8": "tatra bhagavā viharati.",
  "atk-s0503a1:215_9": "Tena vuttaṁ –",
  "atk-s0503a1:215_10": "‘‘gayāyaṁ viharati gayāsīse’’ti.",
  "atk-s0503a1:216_0": "Jaṭilāti tāpasā.",
  "atk-s0503a1:216_1": "Te hi jaṭādhāritāya idha ‘‘jaṭilā’’ti vuttā.",
  "atk-s0503a1:216_2": "Antaraṭṭhake himapātasamayeti hemantassa utuno abbhantarabhūte māghamāsassa avasāne cattāro phagguṇamāsassa",
  "atk-s0503a1:216_3": "ādimhi cattāroti aṭṭhadivasaparimāṇe himassa patanakāle.",
  "atk-s0503a1:216_4": "Gayāyaṁ ummujjantīti keci tasmiṁ titthasammate udake paṭhamaṁ nimuggasakalasarīrā tato ummujjanti vuṭṭhahanti uppilavanti.",
  "atk-s0503a1:216_5": "Nimujjantīti sasīsaṁ udake osīdanti.",
  "atk-s0503a1:216_6": "Ummujjanimujjampi karontīti punappunaṁ ummujjananimujjanānipi karonti.",
  "atk-s0503a1:217_0": "Tattha hi keci ‘‘ekummujjaneneva pāpasuddhi hotī’’ti evaṁdiṭṭhikā,",
  "atk-s0503a1:217_1": "te ummujjanameva katvā gacchanti.",
  "atk-s0503a1:217_2": "Ummujjanaṁ pana nimujjanamantarena natthīti avinābhāvato nimujjanampi te karontiyeva.",
  "atk-s0503a1:217_3": "Yepi ‘‘ekanimujjaneneva pāpasuddhi hotī’’ti evaṁdiṭṭhikā,",
  "atk-s0503a1:217_4": "tepi ekavārameva nimujjitvā vuttanayena avinābhāvato ummujjanampi katvā pakkamanti.",
  "atk-s0503a1:217_5": "Ye pana ‘‘tasmiṁ titthe nimujjaneneva pāpasuddhi hotī’’ti evaṁdiṭṭhikā,",
  "atk-s0503a1:217_6": "te tattha nimujjitvā assāse sannirumbhitvā maruppapātapatitā viya tattheva jīvitakkhayaṁ pāpuṇanti .",
  "atk-s0503a1:217_7": "Apare ‘‘punappunaṁ ummujjananimujjanāni katvā nhāte pāpasuddhi hotī’’ti evaṁdiṭṭhikā,",
  "atk-s0503a1:217_8": "te kālena kālaṁ ummujjananimujjanāni karonti.",
  "atk-s0503a1:217_9": "Te sabbepi sandhāya vuttaṁ –",
  "atk-s0503a1:217_10": "‘‘ummujjantipi nimujjantipi ummujjanimujjampi karontī’’ti.",
  "atk-s0503a1:217_11": "Ettha ca kiñcāpi nimujjanapubbakaṁ ummujjanaṁ,",
  "atk-s0503a1:217_12": "nimujjanameva pana karontā katipayā,",
  "atk-s0503a1:217_13": "ummujjanaṁ tadubhayañca karontā bahūti tesaṁ yebhuyyabhāvadassanatthaṁ ummujjanaṁ paṭhamaṁ vuttaṁ.",
  "atk-s0503a1:217_14": "Tathā sambahulā jaṭilāti jaṭilānaṁ yebhuyyatāya vuttaṁ,",
  "atk-s0503a1:217_15": "muṇḍasikhaṇḍinopi ca brāhmaṇā udakasuddhikā tasmiṁ kāle tattha tathā karonti.",
  "atk-s0503a1:218_0": "Osiñcantīti keci gayāya udakaṁ hatthena gahetvā attano sīse ca sarīre ca osiñcanti,",
  "atk-s0503a1:218_1": "apare ghaṭehi udakaṁ gahetvā tīre ṭhatvā tathā karonti.",
  "atk-s0503a1:218_2": "Aggiṁ juhantīti keci gayātīre vediṁ sajjetvā dhūmadabbhipūjādike upakaraṇe upanetvā aggihutaṁ juhanti aggihutaṁ paricaranti.",
  "atk-s0503a1:218_3": "Iminā suddhīti iminā gayāyaṁ ummujjanādinā aggiparicaraṇena ca pāpamalato suddhi pāpapavāhanā saṁsārasuddhi eva vā hotīti evaṁdiṭṭhikā hutvāti attho.",
  "atk-s0503a1:219_0": "Ummujjanādi cettha nidassanamattaṁ vuttanti daṭṭhabbaṁ.",
  "atk-s0503a1:219_1": "Tesu hi keci udakavāsaṁ vasanti,",
  "atk-s0503a1:219_2": "keci udakassañjaliṁ denti,",
  "atk-s0503a1:219_3": "keci tasmiṁ udake ṭhatvā candimasūriye anuparivattanti,",
  "atk-s0503a1:219_4": "keci anekasahassavāraṁ sāvittiādike japanti,",
  "atk-s0503a1:219_5": "keci ‘‘inda āgacchā’’tiādinā vijjājapaṁ avhāyanti,",
  "atk-s0503a1:219_6": "keci mahatupaṭṭhānaṁ karonti,",
  "atk-s0503a1:219_7": "evañca karontā keci otaranti,",
  "atk-s0503a1:219_8": "keci uttaranti keci uttaritvā suddhikaācamanaṁ karonti,",
  "atk-s0503a1:219_9": "keci antoudake ṭhitā tantī vādenti,",
  "atk-s0503a1:219_10": "vīṇaṁ vādentīti evamādikā nānappakārakiriyā dassenti.",
  "atk-s0503a1:219_11": "Yasmā vā te evarūpā vikārakiriyā karontāpi tasmiṁ udake nimujjanaummujjanapubbakameva karonti,",
  "atk-s0503a1:219_12": "tasmā taṁ sabbaṁ nimujjanummujjanantogadhameva katvā ‘‘ummujjantī’’tipiādi vuttaṁ.",
  "atk-s0503a1:219_13": "Evaṁ tattha ākulabyākule vattamāne uparipabbate ṭhito bhagavā tesaṁ taṁ kolāhalaṁ sutvā ‘‘kinnu kho eta’’nti olokento taṁ kiriyavikāraṁ addasa,",
  "atk-s0503a1:219_14": "taṁ sandhāya vuttaṁ –",
  "atk-s0503a1:219_15": "‘‘addasā kho bhagavā…pe…",
  "atk-s0503a1:219_16": "iminā suddhī’’ti,",
  "atk-s0503a1:219_17": "taṁ vuttatthameva.",
  "atk-s0503a1:220_0": "Etamatthaṁviditvāti etaṁ atthaṁ udakorohanādiasuddhimagge tesaṁ suddhimaggaparāmasanaṁ saccādike ca suddhimagge",
  "atk-s0503a1:220_1": "attano aviparītāvabodhaṁ sabbākārato viditvā.",
  "atk-s0503a1:220_2": "Imaṁ udānanti imaṁ udakasuddhiyā asuddhimaggabhāvadīpakaṁ saccādidhammānañca yāthāvato suddhimaggabhāvadīpakaṁ udānaṁ udānesi.",
  "atk-s0503a1:221_0": "Tattha na udakena sucī hotīti ettha udakenāti udakummujjanādinā.",
  "atk-s0503a1:221_1": "Udakummujjanādi hi idha uttarapadalopena ‘‘udaka’’nti vuttaṁ yathā rūpabhavo rūpanti.",
  "atk-s0503a1:221_2": "Atha vā udakenāti ummujjanādikiriyāya sādhanabhūtena udakena suci sattassa suddhi nāma na hoti,",
  "atk-s0503a1:221_3": "natthīti attho.",
  "atk-s0503a1:221_4": "Atha vā sucīti tena yathāvuttena udakena suci pāpamalato suddho nāma satto na hoti. Kasmā?",
  "atk-s0503a1:221_5": "Bahvettha nhāyatī jano.",
  "atk-s0503a1:221_6": "Yadi hi udakorohanādinā yathāvuttena pāpasuddhi nāma siyā,",
  "atk-s0503a1:221_7": "bahu ettha udake jano nhāyati,",
  "atk-s0503a1:221_8": "mātughātādipāpakammakārī añño ca gomahiṁsādiko antamaso macchakacchape upādāya,",
  "atk-s0503a1:221_9": "tassa sabbassāpi pāpasuddhi siyā,",
  "atk-s0503a1:221_10": "na panevaṁ hoti. Kasmā?",
  "atk-s0503a1:221_11": "Nhānassa pāpahetūnaṁ appaṭipakkhabhāvato.",
  "atk-s0503a1:221_12": "Yañhi yaṁ vināseti,",
  "atk-s0503a1:221_13": "so tassa paṭipakkho yathā āloko andhakārassa,",
  "atk-s0503a1:221_14": "vijjā ca avijjāya,",
  "atk-s0503a1:221_15": "na evaṁ nhānaṁ pāpassa.",
  "atk-s0503a1:221_16": "Tasmā niṭṭhamettha gantabbaṁ ‘‘na udakena suci hotī’’ti.",
  "atk-s0503a1:222_0": "Yena pana suci hoti,",
  "atk-s0503a1:222_1": "taṁ dassetuṁ ‘‘yamhi saccañcā’’tiādimāha.",
  "atk-s0503a1:222_2": "Tattha yamhīti yasmiṁ puggale .",
  "atk-s0503a1:222_3": "Saccanti vacīsaccañceva viratisaccañca.",
  "atk-s0503a1:222_4": "Atha vā saccanti ñāṇasaccañceva paramatthasaccañca.",
  "atk-s0503a1:222_5": "Dhammoti ariyamaggadhammo,",
  "atk-s0503a1:222_6": "phaladhammo ca,",
  "atk-s0503a1:222_7": "so sabbopi yasmiṁ puggale upalabbhati,",
  "atk-s0503a1:222_8": "so sucī so ca brāhmaṇoti so ariyapuggalo visesato khīṇāsavo accantasuddhiyā suci ca brāhmaṇo cāti.",
  "atk-s0503a1:222_9": "Kasmā panettha saccaṁ dhammato visuṁ katvā gahitaṁ?",
  "atk-s0503a1:222_10": "Saccassa bahūpakārattā.",
  "atk-s0503a1:222_11": "Tathā hi ‘‘saccaṁ ve amatā vācā (su. ni. 455),",
  "atk-s0503a1:222_12": "saccaṁ have sādutaraṁ rasānaṁ (saṁ. ni. 1.246; su. ni. 184),",
  "atk-s0503a1:222_13": "sacce atthe ca dhamme ca,",
  "atk-s0503a1:222_14": "āhu santo patiṭṭhitā (su. ni. 455),",
  "atk-s0503a1:222_15": "sacce ṭhitā samaṇabrāhmaṇā cā’’tiādinā (jā.",
  "atk-s0503a1:222_16": "2.21.433) anekesu suttapadesu saccaguṇā pakāsitā.",
  "atk-s0503a1:222_17": "Saccavipariyassa ca ‘‘ekaṁ dhammaṁ atītassa,",
  "atk-s0503a1:222_18": "musāvādissa jantuno (dha. pa. 176),",
  "atk-s0503a1:222_19": "abhūtavādī nirayaṁ upetī’’ti (dha. pa.",
  "atk-s0503a1:222_20": "306) ca ādinā pakāsitāti.",
  "atk-s0503a1:223_0": "Navamasuttavaṇṇanā niṭṭhitā.",
  "atk-s0503a1:224_0": "10. Bāhiyasuttavaṇṇanā",
  "atk-s0503a1:225_0": "10.",
  "atk-s0503a1:225_1": "Dasame bāhiyoti tassa nāmaṁ.",
  "atk-s0503a1:225_2": "Dārucīriyoti dārumayacīro.",
  "atk-s0503a1:225_3": "Suppāraketi evaṁnāmake paṭṭane vasati.",
  "atk-s0503a1:225_4": "Ko panāyaṁ bāhiyo,",
  "atk-s0503a1:225_5": "kathañca dārucīriyo ahosi,",
  "atk-s0503a1:225_6": "kathaṁ suppārake paṭṭane paṭivasatīti?",
  "atk-s0503a1:226_0": "Tatrāyaṁ anupubbīkathā –",
  "atk-s0503a1:226_1": "ito kira kappasatasahassamatthake padumuttarasammāsambuddhakāle eko kulaputto haṁsavatīnagare dasabalassa",
  "atk-s0503a1:226_2": "dhammadesanaṁ suṇanto satthāraṁ ekaṁ bhikkhuṁ khippābhiññānaṁ etadagge ṭhapentaṁ disvā ‘‘mahā vatāyaṁ bhikkhu,",
  "atk-s0503a1:226_3": "yo satthārā evaṁ etadagge ṭhapīyati,",
  "atk-s0503a1:226_4": "aho vatāhampi anāgate evarūpassa sammāsambuddhassa sāsane pabbajitvā satthārā edise ṭhāne etadagge ṭhapetabbo",
  "atk-s0503a1:226_5": "bhaveyyaṁ yathāyaṁ bhikkhū’’ti taṁ ṭhānantaraṁ patthetvā tadanurūpaṁ adhikārakammaṁ katvā yāvajīvaṁ puññaṁ",
  "atk-s0503a1:226_6": "katvā saggaparāyaṇo hutvā devamanussesu saṁsaranto kassapadasabalassa sāsane pabbajitvā paripuṇṇasīlo",
  "atk-s0503a1:226_7": "samaṇadhammaṁ karontova jīvitakkhayaṁ patvā devaloke nibbatti.",
  "atk-s0503a1:226_8": "So ekaṁ buddhantaraṁ devaloke vasitvā imasmiṁ buddhuppāde bāhiyaraṭṭhe kulagehe paṭisandhiṁ gaṇhi,",
  "atk-s0503a1:226_9": "taṁ bāhiyaraṭṭhe jātattā bāhiyoti sañjāniṁsu.",
  "atk-s0503a1:226_10": "So vayappatto gharāvāsaṁ vasanto vaṇijjatthāya bahūnaṁ bhaṇḍānaṁ nāvaṁ pūretvā samuddaṁ pavisitvā aparāparaṁ",
  "atk-s0503a1:226_11": "sañcaranto satta vāre saddhiṁyeva parisāya attano nagaraṁ upagañchi.",
  "atk-s0503a1:227_0": "Aṭṭhame vāre pana ‘‘suvaṇṇabhūmiṁ gamissāmī’’ti āropitabhaṇḍo nāvaṁ abhiruhi.",
  "atk-s0503a1:227_1": "Nāvā mahāsamuddaṁ ajjhogāhetvā icchitadesaṁ apatvāva samuddamajjhe vipannā.",
  "atk-s0503a1:227_2": "Mahājano macchakacchapabhakkho ahosi.",
  "atk-s0503a1:227_3": "Bāhiyo pana ekaṁ nāvāphalakaṁ gahetvā taranto ūmivegena mandamandaṁ khipamāno bhassitvā samudde patitattā jātarūpeneva samuddatīre nipanno.",
  "atk-s0503a1:227_4": "Parissamaṁ vinodetvā assāsamattaṁ labhitvā uṭṭhāya lajjāya gumbantaraṁ pavisitvā acchādanaṁ aññaṁ kiñci",
  "atk-s0503a1:227_5": "apassanto akkanāḷāni chinditvā vākehi paliveṭhetvā nivāsanapāvuraṇāni katvā acchādesi.",
  "atk-s0503a1:227_6": "Keci pana ‘‘dāruphalakāni vijjhitvā vākena āvuṇitvā nivāsanapāvuraṇaṁ katvā acchādesī’’ti vadanti.",
  "atk-s0503a1:227_7": "Evaṁ sabbathāpi dārumayacīradhāritāya ‘‘dārucīriyo’’ti purimavohārena ‘‘bāhiyo’’ti ca paññāyittha.",
  "atk-s0503a1:228_0": "Taṁ ekaṁ kapālaṁ gahetvā vuttaniyāmena suppārakapaṭṭane piṇḍāya carantaṁ disvā manussā cintesuṁ ‘‘sace loke arahanto nāma honti,",
  "atk-s0503a1:228_1": "evaṁvidhehi bhavitabbaṁ,",
  "atk-s0503a1:228_2": "kinnu kho ayaṁ ayyo vatthaṁ diyyamānaṁ gaṇheyya,",
  "atk-s0503a1:228_3": "udāhu appicchatāya na gaṇheyyā’’ti vīmaṁsantā nānādisāhi vatthāni upanesuṁ.",
  "atk-s0503a1:228_4": "So cintesi –",
  "atk-s0503a1:228_5": "‘‘sacāhaṁ iminā niyāmena nāgamissaṁ,",
  "atk-s0503a1:228_6": "nayime evaṁ mayi pasīdeyyuṁ,",
  "atk-s0503a1:228_7": "yaṁnūnāhaṁ imāni paṭikkhipitvā imināva nīhārena vihareyyaṁ,",
  "atk-s0503a1:228_8": "evaṁ me lābhasakkāro uppajjissatī’’ti.",
  "atk-s0503a1:228_9": "So evaṁ cintetvā kohaññe ṭhatvā vatthāni na paṭiggaṇhi.",
  "atk-s0503a1:228_10": "Manussā ‘‘aho appiccho vatāyaṁ ayyo’’ti bhiyyosomattāya pasannamānasā mahantaṁ sakkārasammānaṁ kariṁsu.",
  "atk-s0503a1:229_0": "Sopi bhattakiccaṁ katvā avidūraṭṭhāne ekaṁ devāyatanaṁ agamāsi.",
  "atk-s0503a1:229_1": "Mahājano tena saddhiṁ eva gantvā taṁ devāyatanaṁ paṭijaggitvā adāsi.",
  "atk-s0503a1:229_2": "So ‘‘ime mayhaṁ cīradhāraṇamatte pasīditvā evaṁvidhaṁ sakkārasammānaṁ karonti,",
  "atk-s0503a1:229_3": "etesaṁ mayā ukkaṭṭhavuttinā bhavituṁ vaṭṭatī’’ti sallahukaparikkhāro appicchova hutvā vihāsi.",
  "atk-s0503a1:229_4": "‘‘Arahā’’ti pana tehi sambhāvīyamāno ‘‘arahā’’ti attānaṁ amaññi,",
  "atk-s0503a1:229_5": "uparūpari cassa sakkāragarukāro abhivaḍḍhi,",
  "atk-s0503a1:229_6": "lābhī ca ahosi uḷārānaṁ paccayānaṁ.",
  "atk-s0503a1:229_7": "Tena vuttaṁ –",
  "atk-s0503a1:229_8": "‘‘tena kho pana samayena bāhiyo dārucīriyo suppārake paṭivasati samuddatīre sakkato garukato’’tiādi.",
  "atk-s0503a1:230_0": "Tattha sakkatoti sakkaccaṁ ādarena upaṭṭhānavasena sakkato.",
  "atk-s0503a1:230_1": "Garukatoti guṇavisesena yuttoti adhippāyena pāsāṇacchattaṁ viya garukaraṇavasena garukato.",
  "atk-s0503a1:230_2": "Mānitoti manasā sambhāvanavasena mānito.",
  "atk-s0503a1:230_3": "Pūjitoti pupphagandhādīhi pūjāvasena pūjito.",
  "atk-s0503a1:230_4": "Apacitoti abhippasannacittehi maggadānaāsanābhiharaṇādivasena apacito.",
  "atk-s0503a1:230_5": "Lābhī cīvara…pe…",
  "atk-s0503a1:230_6": "parikkhārānanti paṇītapaṇītānaṁ uparūpari upanīyamānānaṁ cīvarādīnaṁ catunnaṁ paccayānaṁ labhanavasena lābhī.",
  "atk-s0503a1:231_0": "Aparo nayo –",
  "atk-s0503a1:231_1": "sakkatoti sakkārappatto.",
  "atk-s0503a1:231_2": "Garukatoti garukārappatto.",
  "atk-s0503a1:231_3": "Mānitoti bahumānito manasā piyāyito ca.",
  "atk-s0503a1:231_4": "Pūjitoti catupaccayābhipūjāya pūjito.",
  "atk-s0503a1:231_5": "Apacitoti apacāyanappatto.",
  "atk-s0503a1:231_6": "Yassa hi cattāro paccaye sakkatvā suabhisaṅkhate paṇītapaṇīte denti,",
  "atk-s0503a1:231_7": "so sakkato.",
  "atk-s0503a1:231_8": "Yasmiṁ garubhāvaṁ paccupaṭṭhapetvā denti,",
  "atk-s0503a1:231_9": "so garukato.",
  "atk-s0503a1:231_10": "Yaṁ manasā piyāyanti bahumaññanti ca,",
  "atk-s0503a1:231_11": "so mānito.",
  "atk-s0503a1:231_12": "Yassa sabbampetaṁ pūjanavasena karonti,",
  "atk-s0503a1:231_13": "so pūjito.",
  "atk-s0503a1:231_14": "Yassa abhivādanapaccuṭṭhānañjalikammādivasena paramanipaccakāraṁ karonti,",
  "atk-s0503a1:231_15": "so apacito.",
  "atk-s0503a1:231_16": "Bāhiyassa pana te sabbametaṁ akaṁsu.",
  "atk-s0503a1:231_17": "Tena vuttaṁ –",
  "atk-s0503a1:231_18": "‘‘bāhiyo dārucīriyo suppārake paṭivasati sakkato’’tiādi.",
  "atk-s0503a1:231_19": "Ettha ca cīvaraṁ so aggaṇhantopi ‘‘ehi, bhante,",
  "atk-s0503a1:231_20": "imaṁ vatthaṁ paṭiggaṇhāhī’’ti upanāmanavasena cīvarassāpi ‘‘lābhī’’tveva vutto.",
  "atk-s0503a1:232_0": "Rahogatassāti rahasi gatassa.",
  "atk-s0503a1:232_1": "Paṭisallīnassāti ekībhūtassa bahūhi manussehi ‘‘arahā’’ti vuccamānassa tassa idāni vuccamānākārena cetaso",
  "atk-s0503a1:232_2": "parivitakko udapādi cittassa micchāsaṅkappo uppajji. Kathaṁ?",
  "atk-s0503a1:232_3": "Ye kho keci loke arahanto vā arahattamaggaṁ vā samāpannā,",
  "atk-s0503a1:232_4": "ahaṁ tesaṁ aññataroti.",
  "atk-s0503a1:232_5": "Tassattho –",
  "atk-s0503a1:232_6": "ye imasmiṁ sattaloke kilesārīnaṁ hatattā pūjāsakkārādīnañca arahabhāvena arahanto,",
  "atk-s0503a1:232_7": "ye kilesārīnaṁ hananena arahattamaggaṁ samāpannā,",
  "atk-s0503a1:232_8": "tesu ahaṁ ekoti.",
  "atk-s0503a1:233_0": "Purāṇasālohitāti purimasmiṁ bhavesālohitā bandhusadisā ekato katasamaṇadhammā devatā.",
  "atk-s0503a1:233_1": "Keci pana ‘‘purāṇasālohitāti purāṇakāle bhavantare sālohitā mātubhūtā ekā devatā’’ti vadanti,",
  "atk-s0503a1:233_2": "taṁ aṭṭhakathāyaṁ paṭikkhipitvā purimoyevattho gahito.",
  "atk-s0503a1:234_0": "Pubbe kira kassapadasabalassa sāsane osakkamāne sāmaṇerādīnaṁ vippakāraṁ disvā satta bhikkhū saṁvegappattā ‘‘yāva sāsanaṁ na antaradhāyati,",
  "atk-s0503a1:234_1": "tāva attano patiṭṭhaṁ karissāmā’’ti suvaṇṇacetiyaṁ vanditvā araññaṁ paviṭṭhā ekaṁ pabbataṁ disvā ‘‘jīvite sālayā nivattantu,",
  "atk-s0503a1:234_2": "nirālayā imaṁ pabbataṁ abhiruhantū’’ti vatvā nisseṇiṁ bandhitvā sabbe taṁ pabbataṁ abhiruyha nisseṇiṁ pātetvā samaṇadhammaṁ kariṁsu.",
  "atk-s0503a1:234_3": "Tesu saṅghatthero ekarattātikkameneva arahattaṁ pāpuṇi.",
  "atk-s0503a1:234_4": "So uttarakuruto piṇḍapātaṁ ānetvā te bhikkhū, ‘‘āvuso,",
  "atk-s0503a1:234_5": "ito piṇḍapātaṁ paribhuñjathā’’ti āha.",
  "atk-s0503a1:234_6": "Te ‘‘tumhe, bhante,",
  "atk-s0503a1:234_7": "attano ānubhāvena evaṁ akattha,",
  "atk-s0503a1:234_8": "mayampi sace tumhe viya visesaṁ nibbattessāma,",
  "atk-s0503a1:234_9": "sayameva āharitvā bhuñjissāmā’’ti bhuñjituṁ na icchiṁsu.",
  "atk-s0503a1:234_10": "Tato dutiyadivase dutiyatthero anāgāmiphalaṁ pāpuṇi,",
  "atk-s0503a1:234_11": "sopi tatheva piṇḍapātaṁ ādāya tattha gantvā itare nimantesi,",
  "atk-s0503a1:234_12": "tepi tatheva paṭikkhipiṁsu.",
  "atk-s0503a1:234_13": "Tesu arahattappatto parinibbāyi,",
  "atk-s0503a1:234_14": "anāgāmī suddhāvāsabhūmiyaṁ nibbatti.",
  "atk-s0503a1:234_15": "Itare pana pañca janā ghaṭentā vāyamantāpi visesaṁ nibbattetuṁ nāsakkhiṁsu.",
  "atk-s0503a1:234_16": "Te asakkontā tattheva parisussitvā devaloke nibbattā.",
  "atk-s0503a1:234_17": "Ekaṁ buddhantaraṁ devesuyeva saṁsaritvā imasmiṁ buddhuppāde devalokato cavitvā tattha tattha kulaghare nibbattiṁsu.",
  "atk-s0503a1:234_18": "Tesu hi eko pakkusāti rājā ahosi,",
  "atk-s0503a1:234_19": "eko kumārakassapo,",
  "atk-s0503a1:234_20": "eko dabbo mallaputto,",
  "atk-s0503a1:234_21": "eko sabhiyo paribbājako,",
  "atk-s0503a1:234_22": "eko bāhiyo dārucīriyo.",
  "atk-s0503a1:234_23": "Tattha yo so anāgāmī brahmaloke nibbatto,",
  "atk-s0503a1:234_24": "taṁ sandhāyetaṁ vuttaṁ ‘‘purāṇasālohitā devatā’’ti.",
  "atk-s0503a1:234_25": "Devaputtopi hi devadhītā viya devo eva devatāti katvā devatāti vuccati ‘‘atha kho aññatarā devatā’’tiādīsu viya.",
  "atk-s0503a1:234_26": "Idha pana brahmā devatāti adhippeto.",
  "atk-s0503a1:235_0": "Tassa hi brahmuno tattha nibbattasamanantarameva attano brahmasampattiṁ oloketvā āgataṭṭhānaṁ āvajjentassa",
  "atk-s0503a1:235_1": "sattannaṁ janānaṁ pabbataṁ āruyha samaṇadhammakaraṇaṁ,",
  "atk-s0503a1:235_2": "tatthekassa parinibbutabhāvo,",
  "atk-s0503a1:235_3": "anāgāmiphalaṁ patvā attano ca ettha nibbattabhāvo upaṭṭhāsi.",
  "atk-s0503a1:235_4": "So ‘‘kattha nu kho itare pañca janā’’ti āvajjento kāmāvacaradevaloke tesaṁ nibbattabhāvaṁ ñatvā aparabhāge",
  "atk-s0503a1:235_5": "kālānukālaṁ ‘‘kinnu kho karontī’’ti tesaṁ pavattiṁ oloketiyeva.",
  "atk-s0503a1:235_6": "Imasmiṁ pana kāle ‘‘kahaṁ nu kho’’ti āvajjento bāhiyaṁ suppārakapaṭṭanaṁ upanissāya dārucīradhāriṁ kohaññena",
  "atk-s0503a1:235_7": "jīvikaṁ kappentaṁ disvā ‘‘ayaṁ mayā saddhiṁ pubbe nisseṇiṁ bandhitvā pabbataṁ abhiruhitvā samaṇadhammaṁ",
  "atk-s0503a1:235_8": "karonto atisallekhavuttiyā jīvite anapekkho arahatāpi ābhataṁ piṇḍapātaṁ aparibhuñjitvā idāni sambhāvanādhippāyo",
  "atk-s0503a1:235_9": "anarahāva arahattaṁ paṭijānitvā vicarati lābhasakkārasilokaṁ nikāmayamāno,",
  "atk-s0503a1:235_10": "dasabalassa ca nibbattabhāvaṁ na jānāti,",
  "atk-s0503a1:235_11": "handa naṁ saṁvejetvā buddhuppādaṁ jānāpessāmī’’ti tāvadeva brahmalokato otaritvā rattibhāge suppārakapaṭṭane dārucīriyassa sammukhe pāturahosi.",
  "atk-s0503a1:235_12": "Bāhiyo attano vasanaṭṭhāne uḷāraṁ obhāsaṁ disvā ‘‘kiṁ nu kho eta’’nti bahi nikkhamitvā olokento ākāse",
  "atk-s0503a1:235_13": "ṭhitaṁ mahābrahmānaṁ disvā añjaliṁ paggayha ‘‘ke tumhe’’ti pucchi.",
  "atk-s0503a1:235_14": "Athassa so brahmā ‘‘ahaṁ te porāṇakasahāyo tadā anāgāmiphalaṁ patvā brahmaloke nibbatto,",
  "atk-s0503a1:235_15": "tvaṁ pana kiñci visesaṁ nibbattetuṁ asakkonto tadā puthujjanakālakiriyaṁ katvā saṁsaranto idāni titthiyavesadhārī",
  "atk-s0503a1:235_16": "anarahāva samāno ‘arahā aha’nti imaṁ laddhiṁ gahetvā vicarasīti ñatvā āgato,",
  "atk-s0503a1:235_17": "neva kho tvaṁ, bāhiya, arahā,",
  "atk-s0503a1:235_18": "paṭinissajjetaṁ pāpakaṁ diṭṭhigataṁ,",
  "atk-s0503a1:235_19": "mā te ahosi dīgharattaṁ ahitāya dukkhāya,",
  "atk-s0503a1:235_20": "sammāsambuddho loke uppanno.",
  "atk-s0503a1:235_21": "So hi bhagavā arahā,",
  "atk-s0503a1:235_22": "gaccha naṁ payirupāsassū’’ti āha.",
  "atk-s0503a1:235_23": "Tena vuttaṁ –",
  "atk-s0503a1:235_24": "‘‘atha kho bāhiyassa dārucīriyassa purāṇasālohitā devatā’’tiādi.",
  "atk-s0503a1:236_0": "Tattha anukampikāti anuggahasīlā karuṇādhikā.",
  "atk-s0503a1:236_1": "Atthakāmāti hitakāmā mettādhikā.",
  "atk-s0503a1:236_2": "Purimapadena cettha bāhiyassa dukkhāpanayanakāmataṁ tassā devatāya dasseti,",
  "atk-s0503a1:236_3": "pacchimena hitūpasaṁhāraṁ.",
  "atk-s0503a1:236_4": "Cetasāti attano cittena,",
  "atk-s0503a1:236_5": "cetosīsena cettha cetopariyañāṇaṁ gahitanti veditabbaṁ.",
  "atk-s0503a1:236_6": "Cetoparivitakkanti tassa cittappavattiṁ.",
  "atk-s0503a1:236_7": "Aññāyāti jānitvā.",
  "atk-s0503a1:236_8": "Tenupasaṅkamīti seyyathāpi nāma balavā puriso samiñjitaṁ vā bāhaṁ pasāreyya,",
  "atk-s0503a1:236_9": "pasāritaṁ vā bāhaṁ samiñjeyya,",
  "atk-s0503a1:236_10": "evameva brahmaloke antarahito bāhiyassa purato pātubhavanavasena upasaṅkami.",
  "atk-s0503a1:236_11": "Etadavocāti ‘‘ye kho keci loke arahanto vā’’tiādipavattamicchāparivitakkaṁ bāhiyaṁ sahoḍhaṁ coraṁ gaṇhanto viya ‘‘neva kho tvaṁ, bāhiya,",
  "atk-s0503a1:236_12": "arahā’’tiādikaṁ etaṁ idāni vuccamānavacanaṁ brahmā avoca.",
  "atk-s0503a1:236_13": "Neva kho tvaṁ, bāhiya,",
  "atk-s0503a1:236_14": "arahāti etena tadā bāhiyassa asekkhabhāvaṁ paṭikkhipati,",
  "atk-s0503a1:236_15": "nāpi arahattamaggaṁ vā samāpannoti etena sekkhabhāvaṁ,",
  "atk-s0503a1:236_16": "ubhayenapissa anariyabhāvameva dīpeti.",
  "atk-s0503a1:236_17": "Sāpi te paṭipadā natthi,",
  "atk-s0503a1:236_18": "yāya tvaṁ arahā vā assa arahattamaggaṁ vā samāpannoti iminā panassa kalyāṇaputhujjanabhāvampi paṭikkhipati.",
  "atk-s0503a1:236_19": "Tattha paṭipadāti sīlavisuddhiādayo cha visuddhiyo.",
  "atk-s0503a1:236_20": "Paṭipajjati etāya ariyamaggeti paṭipadā.",
  "atk-s0503a1:236_21": "Assāti bhaveyyāsi.",
  "atk-s0503a1:237_0": "Ayañcassa arahattādhimāno kiṁ nissāya uppannoti?",
  "atk-s0503a1:237_1": "‘‘Appicchatāya santuṭṭhitāya sallekhatāya dīgharattaṁ katādhikārattā tadaṅgappahānavasena kilesānaṁ vihatattā",
  "atk-s0503a1:237_2": "arahattādhimāno uppanno’’ti keci vadanti.",
  "atk-s0503a1:237_3": "Apare panāhu ‘‘bāhiyo paṭhamādijhānacatukkalābhī,",
  "atk-s0503a1:237_4": "tasmāssa vikkhambhanappahānena kilesānaṁ asamudācārato arahattādhimāno uppajjatī’’ti.",
  "atk-s0503a1:237_5": "Tadubhayampi tesaṁ matimattameva ‘‘sambhāvanādhippāyo lābhasakkārasilokaṁ nikāmayamāno’’ti ca aṭṭhakathāyaṁ āgatattā.",
  "atk-s0503a1:237_6": "Tasmā vuttanayenevettha attho veditabbo.",
  "atk-s0503a1:238_0": "Atha bāhiyo ākāse ṭhatvā kathentaṁ mahābrahmānaṁ oloketvā cintesi –",
  "atk-s0503a1:238_1": "‘‘aho bhāriyaṁ vata kammaṁ,",
  "atk-s0503a1:238_2": "yamahaṁ arahāti cintesiṁ,",
  "atk-s0503a1:238_3": "ayañca ‘arahattagāminī paṭipadāpi te natthī’ti vadati,",
  "atk-s0503a1:238_4": "atthi nu kho loke koci arahā’’ti?",
  "atk-s0503a1:238_5": "Atha naṁ pucchi.",
  "atk-s0503a1:238_6": "Tena vuttaṁ –",
  "atk-s0503a1:238_7": "‘‘atha ke carahi devate loke arahanto vā arahattamaggaṁ vā samāpannā’’ti.",
  "atk-s0503a1:239_0": "Tattha athāti pucchārambhe nipāto.",
  "atk-s0503a1:239_1": "Ke carahīti ke etarahi.",
  "atk-s0503a1:239_2": "Loketi okāsaloke.",
  "atk-s0503a1:239_3": "Ayañhettha adhippāyo –",
  "atk-s0503a1:239_4": "bhājanalokabhūte sakalasmiṁ jambudīpatale kasmiṁ ṭhāne arahanto vā arahattamaggaṁ vā samāpannā etarahi viharanti,",
  "atk-s0503a1:239_5": "yattha mayaṁ te upasaṅkamitvā tesaṁ ovāde ṭhatvā vaṭṭadukkhato muccissāmāti.",
  "atk-s0503a1:239_6": "Uttaresūti suppārakapaṭṭanato pubbuttaradisābhāgaṁ sandhāya vuttaṁ.",
  "atk-s0503a1:240_0": "Arahanti ārakattā arahaṁ.",
  "atk-s0503a1:240_1": "Ārakā hi so sabbakilesehi suvidūravidūre ṭhito maggena savāsanānaṁ kilesānaṁ viddhaṁsitattā.",
  "atk-s0503a1:240_2": "Arīnaṁ vā hatattā arahaṁ.",
  "atk-s0503a1:240_3": "Bhagavatā hi kilesārayo anavasesato ariyamaggena hatā samucchinnāti.",
  "atk-s0503a1:240_4": "Arānaṁ vā hatattā arahaṁ.",
  "atk-s0503a1:240_5": "Yañca avijjābhavataṇhāmayanābhi puññādiabhisaṅkhārāraṁ jarāmaraṇanemi āsavasamudayamayena akkhena vijjhitvā",
  "atk-s0503a1:240_6": "tibhavarathe samāyojitaṁ anādikālappavattaṁ saṁsāracakkaṁ.",
  "atk-s0503a1:240_7": "Tassānena bodhimaṇḍe vīriyapādehi sīlapathaviyaṁ patiṭṭhāya saddhāhatthena kammakkhayakarañāṇapharasuṁ gahetvā sabbepi arā hatā vihatā viddhaṁsitāti.",
  "atk-s0503a1:240_8": "Arahatīti vā arahaṁ.",
  "atk-s0503a1:240_9": "Bhagavā hi sadevake loke aggadakkhiṇeyyattā uḷāre cīvarādipaccaye pūjāvisesañca arahati.",
  "atk-s0503a1:240_10": "Rahābhāvato vā arahaṁ.",
  "atk-s0503a1:240_11": "Tathāgato hi sabbaso samucchinnarāgādikilesattā pāpakilesassāpi asambhavato pāpakaraṇe rahābhāvatopi arahanti vuccati.",
  "atk-s0503a1:241_0": "Sammā sāmañca sabbadhammānaṁ buddhattā sammāsambuddho.",
  "atk-s0503a1:241_1": "Bhagavā hi abhiññeyye dhamme abhiññeyyato,",
  "atk-s0503a1:241_2": "pariññeyye dhamme pariññeyyato,",
  "atk-s0503a1:241_3": "pahātabbe dhamme pahātabbato,",
  "atk-s0503a1:241_4": "sacchikātabbe dhamme sacchikātabbato,",
  "atk-s0503a1:241_5": "bhāvetabbe dhamme bhāvetabbato abhisambujjhi.",
  "atk-s0503a1:241_6": "Vuttañhetaṁ –",
  "atk-s0503a1:242_0": "‘‘Abhiññeyyaṁ abhiññātaṁ, bhāvetabbañca bhāvitaṁ;",
  "atk-s0503a1:243_0": "Pahātabbaṁ pahīnaṁ me, tasmā buddhosmi brāhmaṇā’’ti. (su. ni. 563; ma. ni. 2.399; visuddhi. 1.131);",
  "atk-s0503a1:244_0": "Apica kusale dhamme anavajjasukhavipākato,",
  "atk-s0503a1:244_1": "akusale dhamme sāvajjadukkhavipākatotiādinā sabbattikadukādivasena ayamattho netabbo.",
  "atk-s0503a1:244_2": "Iti aviparītaṁ sayambhuñāṇena sabbākārato sabbadhammānaṁ abhisambuddhattā sammāsambuddhoti ayamettha saṅkhepo.",
  "atk-s0503a1:244_3": "Vitthāro pana visuddhimagge (visuddhi.",
  "atk-s0503a1:244_4": "1.129-131) āgatanayeneva veditabbo.",
  "atk-s0503a1:244_5": "Arahattāyāti aggaphalappaṭilābhāya.",
  "atk-s0503a1:244_6": "Dhammaṁ desetīti ādikalyāṇādiguṇavisesayuttaṁ sīlādipaṭipadādhammaṁ samathavipassanādhammameva vā veneyyajjhāsayānurūpaṁ upadisati katheti.",
  "atk-s0503a1:245_0": "Saṁvejitoti ‘‘dhiratthu vata, bho,",
  "atk-s0503a1:245_1": "puthujjanabhāvassa,",
  "atk-s0503a1:245_2": "yenāhaṁ anarahāva samāno arahāti amaññiṁ,",
  "atk-s0503a1:245_3": "sammāsambuddhañca loke uppajjitvā dhammaṁ desentaṁ na jāniṁ,",
  "atk-s0503a1:245_4": "dujjānaṁ kho panidaṁ jīvitaṁ,",
  "atk-s0503a1:245_5": "dujjānaṁ maraṇa’’nti saṁvegamāpādito,",
  "atk-s0503a1:245_6": "devatāvacanena yathāvuttenākārena saṁviggamānasoti attho.",
  "atk-s0503a1:245_7": "Tāvadevāti tasmiṁyeva khaṇe.",
  "atk-s0503a1:245_8": "Suppārakā pakkāmīti buddhoti nāmamapi savanena uppannāya buddhārammaṇāya pītiyā saṁvegena ca codiyamānahadayo",
  "atk-s0503a1:245_9": "suppārakapaṭṭanato sāvatthiṁ uddissa pakkanto.",
  "atk-s0503a1:245_10": "Sabbattha ekarattiparivāsenāti sabbasmiṁ magge ekarattivāseneva agamāsi.",
  "atk-s0503a1:245_11": "Suppārakapaṭṭanato hi sāvatthi vīsayojanasate hoti,",
  "atk-s0503a1:245_12": "tañcāyaṁ ettakaṁ addhānaṁ ekarattivāsena agamāsi.",
  "atk-s0503a1:245_13": "Yadā suppārakato nikkhanto,",
  "atk-s0503a1:245_14": "tadaheva sāvatthiṁ sampattoti.",
  "atk-s0503a1:246_0": "Kathaṁ panāyaṁ evaṁ agamāsīti?",
  "atk-s0503a1:246_1": "Devatānubhāvena,",
  "atk-s0503a1:246_2": "‘‘buddhānubhāvenā’’tipi vadanti.",
  "atk-s0503a1:246_3": "‘‘Sabbattha ekarattiparivāsenā’’ti pana vuttattā maggassa ca vīsayojanasatikattā antarāmagge gāmanigamarājadhānīsu yattha yattha rattiyaṁ vasati,",
  "atk-s0503a1:246_4": "tattha tattha dutiyaṁ aruṇaṁ anuṭṭhāpetvā sabbattha ekarattivāseneva sāvatthiṁ upasaṅkamīti ayamattho dīpito hotīti.",
  "atk-s0503a1:246_5": "Nayidaṁ evaṁ daṭṭhabbaṁ.",
  "atk-s0503a1:246_6": "Sabbasmiṁ vīsayojanasatike magge ekarattivāsenāti imassa atthassa adhippetattā.",
  "atk-s0503a1:246_7": "Ekarattimattaṁ so sakalasmiṁ tasmiṁ magge vasitvā pacchimadivase pubbaṇhasamaye sāvatthiṁ anuppattoti.",
  "atk-s0503a1:247_0": "Bhagavāpi bāhiyassa āgamanaṁ ñatvā ‘‘na tāvassa indriyāni paripākaṁ gatāni,",
  "atk-s0503a1:247_1": "khaṇantare pana paripākaṁ gamissantī’’ti tassa indriyānaṁ paripākaṁ āgamayamāno mahābhikkhusaṅghaparivuto tasmiṁ khaṇe sāvatthiṁ piṇḍāya pāvisi.",
  "atk-s0503a1:247_2": "So ca jetavanaṁ pavisitvā bhuttapātarāse kāyālasiyavimocanatthaṁ abbhokāse caṅkamante sambahule bhikkhū",
  "atk-s0503a1:247_3": "passitvā ‘‘kahaṁ nu kho etarahi bhagavā’’ti pucchi.",
  "atk-s0503a1:247_4": "Bhikkhū ‘‘bhagavā sāvatthiṁ piṇḍāya paviṭṭho’’ti vatvā pucchiṁsu ‘‘tvaṁ pana kuto āgato’’ti?",
  "atk-s0503a1:247_5": "‘‘Suppārakapaṭṭanato āgatomhī’’ti.",
  "atk-s0503a1:247_6": "‘‘Dūrato āgatosi, nisīda,",
  "atk-s0503a1:247_7": "tāva pāde dhovitvā makkhetvā thokaṁ vissamāhi,",
  "atk-s0503a1:247_8": "āgatakāle satthāraṁ dakkhasī’’ti. ‘‘Ahaṁ, bhante,",
  "atk-s0503a1:247_9": "attano jīvitantarāyaṁ na jānāmi,",
  "atk-s0503a1:247_10": "ekarattenevamhi katthacipi ciraṁ aṭṭhatvā anisīditvā vīsayojanasatikaṁ maggaṁ āgato,",
  "atk-s0503a1:247_11": "satthāraṁ passitvāva vissamissāmī’’ti vatvā taramānarūpo sāvatthiṁ pavisitvā anopamāya buddhasiriyā virocamānaṁ bhagavantaṁ passi.",
  "atk-s0503a1:247_12": "Tena vuttaṁ ‘‘tena kho pana samayena sambahulā bhikkhū abbhokāse caṅkamanti.",
  "atk-s0503a1:247_13": "Atha kho bāhiyo dārucīriyo yena te bhikkhū tenupasaṅkamī’’tiādi.",
  "atk-s0503a1:248_0": "Tattha kahanti kattha.",
  "atk-s0503a1:248_1": "Nūti saṁsaye,",
  "atk-s0503a1:248_2": "khoti padapūraṇe,",
  "atk-s0503a1:248_3": "kasmiṁ nu kho padeseti attho.",
  "atk-s0503a1:248_4": "Dassanakāmamhāti daṭṭhukāmā amha.",
  "atk-s0503a1:248_5": "Mayañhi taṁ bhagavantaṁ andho viya cakkhuṁ,",
  "atk-s0503a1:248_6": "badhiro viya sotaṁ,",
  "atk-s0503a1:248_7": "mūgo viya kalyāṇavākkaraṇaṁ,",
  "atk-s0503a1:248_8": "hatthapādavikalo viya hatthapāde,",
  "atk-s0503a1:248_9": "daliddo viya dhanasampadaṁ,",
  "atk-s0503a1:248_10": "kantāraddhānappaṭipanno viya khemantabhūmiṁ,",
  "atk-s0503a1:248_11": "rogābhibhūto viya ārogyaṁ,",
  "atk-s0503a1:248_12": "mahāsamudde bhinnanāvo viya mahākullaṁ passituṁ upasaṅkamituñca icchāmāti dasseti.",
  "atk-s0503a1:248_13": "Taramānarūpoti taramānākāro.",
  "atk-s0503a1:249_0": "Pāsādikanti bāttiṁsamahāpurisalakkhaṇaasītianubyañjanabyāmappabhāketumālālaṅkatāya samantapāsādikāya",
  "atk-s0503a1:249_1": "attano sarīrasobhāsampattiyā rūpakāyadassanabyāvaṭassa janassa sabbabhāgato pasādāvahaṁ.",
  "atk-s0503a1:249_2": "Pasādanīyanti dasabalacatuvesārajjachaasādhāraṇañāṇaaṭṭhārasāveṇika- buddhadhammappabhutiaparimāṇaguṇagaṇasamannāgatāya",
  "atk-s0503a1:249_3": "dhammakāyasampattiyā sarikkhakajanassa pasādanīyaṁ pasīditabbayuttaṁ pasādārahaṁ vā.",
  "atk-s0503a1:249_4": "Santindriyanti cakkhādipañcindriyalolabhāvāpagamanena vūpasantapañcindriyaṁ.",
  "atk-s0503a1:249_5": "Santamānasanti chaṭṭhassa manindriyassa nibbisevanabhāvūpagamanena vūpasantamānasaṁ.",
  "atk-s0503a1:249_6": "Uttamadamathasamathamanuppattanti lokuttarapaññāvimutticetovimuttisaṅkhātaṁ uttamaṁ damathaṁ samathañca anuppatvā adhigantvā ṭhitaṁ.",
  "atk-s0503a1:249_7": "Dantanti suparisuddhakāyasamācāratāya ceva hatthapādakukkuccābhāvato davādiabhāvato ca kāyena dantaṁ.",
  "atk-s0503a1:249_8": "Guttanti suparisuddhavacīsamācāratāya ceva niratthakavācābhāvato davādiabhāvato ca vācāya guttaṁ.",
  "atk-s0503a1:249_9": "Yatindriyanti suparisuddhamanosamācāratāya ariyiddhiyogena abyāvaṭaappaṭisaṅkhānupekkhābhāvato ca manindriyavasena yatindriyaṁ.",
  "atk-s0503a1:249_10": "Nāganti chandādivasena agamanato,",
  "atk-s0503a1:249_11": "pahīnānaṁ rāgādikilesānaṁ punānāgamanato,",
  "atk-s0503a1:249_12": "kassacipi āgussa sabbathāpi akaraṇato,",
  "atk-s0503a1:249_13": "punabbhavassa ca agamanatoti imehi kāraṇehi nāgaṁ.",
  "atk-s0503a1:249_14": "Ettha ca pāsādikanti iminā rūpakāyena bhagavato pamāṇabhūtataṁ dīpeti,",
  "atk-s0503a1:249_15": "pasādanīyanti iminā dhammakāyena,",
  "atk-s0503a1:249_16": "santindriyantiādinā sesehi pamāṇabhūtataṁ dīpeti.",
  "atk-s0503a1:249_17": "Tena catuppamāṇike lokasannivāse anavasesato sattānaṁ bhagavato pamāṇabhāvo pakāsitoti veditabbo.",
  "atk-s0503a1:250_0": "Evaṁbhūtañca bhagavantaṁ antaravīthiyaṁ gacchantaṁ disvā ‘‘cirassaṁ vata me sammāsambuddho diṭṭho’’ti",
  "atk-s0503a1:250_1": "haṭṭhatuṭṭho pañcavaṇṇāya pītiyā nirantaraṁ phuṭasarīro pītivipphāritavivaṭaniccalalocano diṭṭhaṭṭhānato",
  "atk-s0503a1:250_2": "paṭṭhāya oṇatasarīro bhagavato sarīrappabhāvemajjhaṁ ajjhogāhetvā tattha nimujjanto bhagavato samīpaṁ",
  "atk-s0503a1:250_3": "upasaṅkamitvā pañcapatiṭṭhitena vanditvā bhagavato pāde sambāhanto paricumbanto ‘‘desetu me, bhante,",
  "atk-s0503a1:250_4": "bhagavā dhamma’’nti āha.",
  "atk-s0503a1:250_5": "Tena vuttaṁ –",
  "atk-s0503a1:250_6": "‘‘bhagavato pādesirasā nipatitvā bhagavantaṁ etadavoca –",
  "atk-s0503a1:250_7": "‘desetu me, bhante,",
  "atk-s0503a1:250_8": "bhagavā dhammaṁ,",
  "atk-s0503a1:250_9": "desetu sugato dhammaṁ,",
  "atk-s0503a1:250_10": "yaṁ mamassa dīgharattaṁ hitāya sukhāyā’’’ti.",
  "atk-s0503a1:251_0": "Tattha sugatoti sobhanagamanattā,",
  "atk-s0503a1:251_1": "sundaraṁ ṭhānaṁ gatattā,",
  "atk-s0503a1:251_2": "sammā gatattā,",
  "atk-s0503a1:251_3": "sammā gadattā sugato.",
  "atk-s0503a1:251_4": "Gamanampi hi gatanti vuccati,",
  "atk-s0503a1:251_5": "tañca bhagavato sobhanaṁ parisuddhaṁ anavajjaṁ.",
  "atk-s0503a1:251_6": "Kiṁ pana tanti?",
  "atk-s0503a1:251_7": "Ariyamaggo.",
  "atk-s0503a1:251_8": "Tena hesa gamanena khemaṁ disaṁ asajjamāno gato,",
  "atk-s0503a1:251_9": "aññepi gametīti sobhanagamanattā sugato.",
  "atk-s0503a1:251_10": "Sundarañcesa ṭhānaṁ amataṁ nibbānaṁ gatoti sundaraṁ ṭhānaṁ gatattā sugato.",
  "atk-s0503a1:251_11": "Sammā ca gatattā sugato tena tena maggena pahīne kilese puna apaccāgamanato.",
  "atk-s0503a1:251_12": "Vuttañhetaṁ –",
  "atk-s0503a1:252_0": "‘‘Sotāpattimaggena ye kilesā pahīnā,",
  "atk-s0503a1:252_1": "te kilese na puneti na pacceti na paccāgacchatīti sugato.",
  "atk-s0503a1:252_2": "Sakadāgāmi…pe…",
  "atk-s0503a1:252_3": "arahattamaggena…pe…",
  "atk-s0503a1:252_4": "na paccāgacchatīti sugato’’ti (cūḷani.",
  "atk-s0503a1:252_5": "mettagūmāṇavapucchāniddesa 27).",
  "atk-s0503a1:253_0": "Atha vā sammā gatattāti tīsupi avatthāsu sammāpaṭipattiyā gatattā,",
  "atk-s0503a1:253_1": "suppaṭipannattāti attho.",
  "atk-s0503a1:253_2": "Dīpaṅkarapādamūlato hi paṭṭhāya yāva mahābodhimaṇḍā tāva samatiṁsapāramipūritāya sammāpaṭipattiyā ñātatthacariyāya",
  "atk-s0503a1:253_3": "lokatthacariyāya buddhatthacariyāya koṭiṁ pāpuṇitvā sabbalokassa hitasukhameva paribrūhanto sassataṁ",
  "atk-s0503a1:253_4": "ucchedaṁ kāmasukhaṁ attakilamathanti ime ante anupagacchantiyā anuttarāya bojjhaṅgabhāvanāsaṅkhātāya",
  "atk-s0503a1:253_5": "majjhimāya paṭipadāya ariyasaccesu tato paraṁ samadhigatadhammādhipateyyo sabbasattesu avisayāya sammāpaṭipattiyā",
  "atk-s0503a1:253_6": "ca gato paṭipannoti evampi sammā gatattā sugato.",
  "atk-s0503a1:253_7": "Sammā cesa gadati yuttaṭṭhāne yuttameva vācaṁ bhāsatīti sugato.",
  "atk-s0503a1:253_8": "Vuttampi cetaṁ –",
  "atk-s0503a1:254_0": "‘‘Kālavādī ,",
  "atk-s0503a1:254_1": "bhūtavādī,",
  "atk-s0503a1:254_2": "atthavādī,",
  "atk-s0503a1:254_3": "dhammavādī,",
  "atk-s0503a1:254_4": "vinayavādī,",
  "atk-s0503a1:254_5": "nidhānavatiṁ vācaṁ bhāsitā kālena sāpadesaṁ pariyantavatiṁ atthasaṁhita’’nti (dī. ni. 1.9; ma. ni. 3.14).",
  "atk-s0503a1:255_0": "Aparampi vuttaṁ –",
  "atk-s0503a1:256_0": "‘‘Yā sā vācā abhūtā atacchā anatthasaṁhitā,",
  "atk-s0503a1:256_1": "yā ca paresaṁ appiyā amanāpā,",
  "atk-s0503a1:256_2": "na taṁ tathāgato vācaṁ bhāsatī’’tiādi (ma. ni. 2.86).",
  "atk-s0503a1:257_0": "Evaṁ sammā gadattāpi sugato.",
  "atk-s0503a1:258_0": "Yaṁ mamassa dīgharattaṁ hitāya sukhāyāti yaṁ dhammassa upadisanaṁ cirakālaṁ mama jhānavimokkhādihitāya tadadhigantabbasukhāya ca siyā.",
  "atk-s0503a1:258_1": "Akālo kho tāva bāhiyāti tava dhammadesanāya na tāva kāloti attho.",
  "atk-s0503a1:258_2": "Kiṁ pana bhagavato sattahitapaṭipattiyā akālopi nāma atthi,",
  "atk-s0503a1:258_3": "yato bhagavā kālavādīti? Vuccate –",
  "atk-s0503a1:258_4": "kāloti cettha veneyyānaṁ indriyaparipākakālo adhippeto.",
  "atk-s0503a1:258_5": "Yasmā pana tadā bāhiyassa attano indriyānaṁ paripakkāparipakkabhāvo dubbiññeyyo,",
  "atk-s0503a1:258_6": "tasmā bhagavā taṁ avatvā attano antaravīthiyaṁ ṭhitabhāvamassa kāraṇaṁ apadisanto āha ‘‘antaragharaṁ paviṭṭhamhā’’ti.",
  "atk-s0503a1:258_7": "Dujjānanti dubbiññeyyaṁ.",
  "atk-s0503a1:258_8": "Jīvitantarāyānanti jīvitassa antarāyakaradhammānaṁ vattanaṁ avattanaṁ vāti vattukāmo sambhamavasena ‘‘jīvitantarāyāna’’nti āha.",
  "atk-s0503a1:258_9": "Tathā hi anekapaccayappaṭibaddhavuttijīvitaṁ anekarūpā ca tadantarāyā.",
  "atk-s0503a1:258_10": "Vuttañhi –",
  "atk-s0503a1:259_0": "‘‘Ajjeva kiccamātappaṁ, ko jaññā maraṇaṁ suve;",
  "atk-s0503a1:260_0": "Na hi no saṅgaraṁ tena, mahāsenena maccunā’’ti. (ma. ni. 3.272; netti. 103);",
  "atk-s0503a1:261_0": "Kasmā panāyaṁ jīvitantarāyameva tāva purakkharoti?",
  "atk-s0503a1:261_1": "‘‘Nimittaññutāya adiṭṭhakosallena vā’’ti keci.",
  "atk-s0503a1:261_2": "Apare ‘‘devatāya santike jīvitantarāyassa sutattā’’ti vadanti.",
  "atk-s0503a1:261_3": "Antimabhavikattā pana upanissayasampattiyā codiyamāno evamāha.",
  "atk-s0503a1:261_4": "Na hi tesaṁ appattaarahattānaṁ jīvitakkhayo hoti.",
  "atk-s0503a1:261_5": "Kiṁ pana kāraṇā bhagavā tassa dhammaṁ desetukāmova dvikkhattuṁ paṭikkhipi?",
  "atk-s0503a1:261_6": "Evaṁ kirassa ahosi ‘‘imassa maṁ diṭṭhakālato paṭṭhāya sakalasarīraṁ pītiyā nirantaraṁ phuṭaṁ,",
  "atk-s0503a1:261_7": "atibalavā pītivego,",
  "atk-s0503a1:261_8": "dhammaṁ sutvāpi na tāva sakkhissati paṭivijjhituṁ.",
  "atk-s0503a1:261_9": "Yāva pana majjhattupekkhā saṇṭhāti,",
  "atk-s0503a1:261_10": "tāva tiṭṭhatu,",
  "atk-s0503a1:261_11": "vīsayojanasataṁ maggaṁ āgatattā darathopissa kāye balavā,",
  "atk-s0503a1:261_12": "sopi tāva paṭippassambhatū’’ti.",
  "atk-s0503a1:261_13": "Tasmā dvikkhattuṁ paṭikkhipi.",
  "atk-s0503a1:261_14": "Keci pana ‘‘dhammassavane ādarajananatthaṁ bhagavā evamakāsī’’ti vadanti.",
  "atk-s0503a1:261_15": "Tatiyavāraṁ yācito pana majjhattupekkhaṁ darathappaṭipassaddhiṁ paccupaṭṭhitañcassa jīvitantarāyaṁ disvā",
  "atk-s0503a1:261_16": "‘‘idāni dhammadesanāya kālo’’ti cintetvā ‘‘tasmā tihā’’tiādinā dhammadesanaṁ ārabhi.",
  "atk-s0503a1:262_0": "Tattha tasmāti yasmā tvaṁ ussukkajāto hutvā ativiya maṁ yācasi,",
  "atk-s0503a1:262_1": "yasmā vā jīvitantarāyānaṁ dujjānataṁ vadasi,",
  "atk-s0503a1:262_2": "indriyāni ca te paripākaṁ gatāni, tasmā.",
  "atk-s0503a1:262_3": "Tihāti nipātamattaṁ.",
  "atk-s0503a1:262_4": "Teti tayā evanti idāni vattabbākāraṁ vadati.",
  "atk-s0503a1:263_0": "Sikkhitabbanti adhisīlasikkhādīnaṁ tissannampi sikkhānaṁ vasena sikkhanaṁ kātabbaṁ.",
  "atk-s0503a1:263_1": "Yathā pana sikkhitabbaṁ,",
  "atk-s0503a1:263_2": "taṁ dassento ‘‘diṭṭhe diṭṭhamattaṁ bhavissatī’’tiādimāha.",
  "atk-s0503a1:264_0": "Tattha diṭṭhe diṭṭhamattanti rūpāyatane cakkhuviññāṇena diṭṭhamattaṁ.",
  "atk-s0503a1:264_1": "Yathā hi cakkhuviññāṇaṁ rūpe rūpamattameva passati,",
  "atk-s0503a1:264_2": "na aniccādisabhāvaṁ,",
  "atk-s0503a1:264_3": "evameva sesaṁ.",
  "atk-s0503a1:264_4": "Cakkhudvārikaviññāṇena hi me diṭṭhamattameva bhavissatīti sikkhitabbanti attho.",
  "atk-s0503a1:264_5": "Atha vā diṭṭhe diṭṭhaṁ nāma cakkhuviññāṇena rūpavijānananti attho.",
  "atk-s0503a1:264_6": "Mattanti pamāṇaṁ.",
  "atk-s0503a1:264_7": "Diṭṭhā mattā etassāti diṭṭhamattaṁ,",
  "atk-s0503a1:264_8": "cakkhuviññāṇamattameva cittaṁ bhavissatīti attho.",
  "atk-s0503a1:264_9": "Idaṁ vuttaṁ hoti –",
  "atk-s0503a1:264_10": "yathā āpāthagate rūpe cakkhuviññāṇaṁ na rajjati,",
  "atk-s0503a1:264_11": "na dussati,",
  "atk-s0503a1:264_12": "na muyhati,",
  "atk-s0503a1:264_13": "evaṁ rāgādivirahena cakkhuviññāṇamattameva me javanaṁ bhavissati,",
  "atk-s0503a1:264_14": "cakkhuviññāṇappamāṇeneva javanaṁ ṭhapessāmīti.",
  "atk-s0503a1:265_0": "Atha vā diṭṭhaṁ nāma cakkhuviññāṇena diṭṭhaṁ rūpaṁ,",
  "atk-s0503a1:265_1": "diṭṭhamattaṁ nāma tattheva uppannaṁ sampaṭicchanasantīraṇavoṭṭhabbanasaṅkhātaṁ cittattayaṁ.",
  "atk-s0503a1:265_2": "Yathā taṁ na rajjati,",
  "atk-s0503a1:265_3": "na dussati,",
  "atk-s0503a1:265_4": "na muyhati,",
  "atk-s0503a1:265_5": "evaṁ āpāthagate rūpe teneva sampaṭicchanādippamāṇena javanaṁ uppādessāmi,",
  "atk-s0503a1:265_6": "nāhaṁ taṁ pamāṇaṁ atikkamitvā rajjanādivasena uppajjituṁ dassāmīti evamettha attho daṭṭhabbo.",
  "atk-s0503a1:265_7": "Eseva nayo sutamute .",
  "atk-s0503a1:265_8": "Mutanti tadārammaṇaviññāṇehi saddhiṁ gandharasaphoṭṭhabbāyatanaṁ veditabbaṁ.",
  "atk-s0503a1:265_9": "Viññāte viññātamattanti ettha pana viññātaṁ nāma manodvārāvajjanena viññātārammaṇaṁ.",
  "atk-s0503a1:265_10": "Tasmiṁ viññāte viññātamattanti āvajjanappamāṇaṁ.",
  "atk-s0503a1:265_11": "Yathā āvajjanaṁ na rajjati,",
  "atk-s0503a1:265_12": "na dussati,",
  "atk-s0503a1:265_13": "na muyhati,",
  "atk-s0503a1:265_14": "evaṁ rajjanādivasena ca uppajjituṁ adatvā āvajjanappamāṇeneva cittaṁ ṭhapessāmīti ayamettha attho.",
  "atk-s0503a1:265_15": "Evañhi te, bāhiya,",
  "atk-s0503a1:265_16": "sikkhitabbanti evaṁ imāya paṭipadāya tayā, bāhiya,",
  "atk-s0503a1:265_17": "tissannaṁ sikkhānaṁ anuvattanavasena sikkhitabbaṁ.",
  "atk-s0503a1:266_0": "Iti bhagavā bāhiyassa saṁkhittarucitāya chahi viññāṇakāyehi saddhiṁ chaḷārammaṇabhedabhinnaṁ vipassanāya",
  "atk-s0503a1:266_1": "visayaṁ diṭṭhādīhi catūhi koṭṭhāsehi vibhajitvā tatthassa ñātatīraṇapariññaṁ dasseti. Kathaṁ?",
  "atk-s0503a1:266_2": "Ettha hi rūpāyatanaṁ passitabbaṭṭhena diṭṭhaṁ nāma,",
  "atk-s0503a1:266_3": "cakkhuviññāṇaṁ pana saddhiṁ taṁdvārikaviññāṇehi dassanaṭṭhena,",
  "atk-s0503a1:266_4": "tadubhayampi yathāpaccayaṁ pavattamānaṁ dhammamattameva,",
  "atk-s0503a1:266_5": "na ettha koci kattā vā kāretā vā,",
  "atk-s0503a1:266_6": "yato taṁ hutvā abhāvaṭṭhena aniccaṁ,",
  "atk-s0503a1:266_7": "udayabbayappaṭipīḷanaṭṭhena dukkhaṁ,",
  "atk-s0503a1:266_8": "avasavattanaṭṭhena anattāti kuto tattha paṇḍitassa rajjanādīnaṁ okāsoti?",
  "atk-s0503a1:266_9": "Ayamettha adhippāyo sutādīsupi.",
  "atk-s0503a1:267_0": "Idāni ñātatīraṇapariññāsu patiṭṭhitassa upari saha maggaphalena pahānapariññaṁ dassetuṁ,",
  "atk-s0503a1:267_1": "‘‘yato kho te,",
  "atk-s0503a1:267_2": "bāhiyā’’tiādi āraddhaṁ.",
  "atk-s0503a1:267_3": "Tattha yatoti yadā, yasmā vā.",
  "atk-s0503a1:267_4": "Teti tava.",
  "atk-s0503a1:267_5": "Tatoti tadā, tasmā vā.",
  "atk-s0503a1:267_6": "Tenāti tena diṭṭhādinā,",
  "atk-s0503a1:267_7": "diṭṭhādipaṭibaddhena rāgādinā vā.",
  "atk-s0503a1:267_8": "Idaṁ vuttaṁ hoti – bāhiya,",
  "atk-s0503a1:267_9": "tava yasmiṁ kāle yena vā kāraṇena diṭṭhādīsu mayā vuttavidhiṁ paṭipajjantassa aviparītasabhāvāvabodhena diṭṭhādimattaṁ bhavissati,",
  "atk-s0503a1:267_10": "tasmiṁ kāle tena vā kāraṇena diṭṭhādipaṭibaddhena rāgādinā saha na bhavissasi,",
  "atk-s0503a1:267_11": "ratto vā duṭṭho vā mūḷho vā na bhavissasi,",
  "atk-s0503a1:267_12": "pahīnarāgādikattā tena vā diṭṭhādinā saha paṭibaddho na bhavissasīti.",
  "atk-s0503a1:267_13": "Tato tvaṁ, bāhiya,",
  "atk-s0503a1:267_14": "na tatthāti yadā yasmā vā tvaṁ tena rāgena vā ratto dosena vā duṭṭho mohena vā mūḷho na bhavissasi,",
  "atk-s0503a1:267_15": "tadā tasmā vā tvaṁ tattha diṭṭhādike na bhavissasi,",
  "atk-s0503a1:267_16": "tasmiṁ diṭṭhe vā sutamutaviññāte vā ‘‘etaṁ mama,",
  "atk-s0503a1:267_17": "esohamasmi,",
  "atk-s0503a1:267_18": "eso me attā’’ti taṇhāmānadiṭṭhīhi allīno patiṭṭhito na bhavissasi.",
  "atk-s0503a1:267_19": "Ettāvatā pahānapariññaṁ matthakaṁ pāpetvā khīṇāsavabhūmi dassitā.",
  "atk-s0503a1:268_0": "Tatotvaṁ, bāhiya,",
  "atk-s0503a1:268_1": "nevidha na huraṁ na ubhayamantarenāti yadā tvaṁ, bāhiya,",
  "atk-s0503a1:268_2": "tena rāgādinā tattha diṭṭhādīsu paṭibaddho na bhavissasi,",
  "atk-s0503a1:268_3": "tadā tvaṁ neva idhaloke na paraloke na ubhayatthāpi.",
  "atk-s0503a1:268_4": "Esevanto dukkhassāti kilesadukkhassa ca vaṭṭadukkhassa ca ayameva hi anto ayaṁ parivaṭumabhāvoti ayameva hi ettha attho.",
  "atk-s0503a1:268_5": "Ye pana ‘‘ubhayamantarenā’’ti padaṁ gahetvā antarābhavaṁ nāma icchanti,",
  "atk-s0503a1:268_6": "tesaṁ taṁ micchā.",
  "atk-s0503a1:268_7": "Antarābhavassa hi bhāvo abhidhamme paṭikkhittoyeva.",
  "atk-s0503a1:268_8": "Antarenāti vacanaṁ pana vikappantaradīpanaṁ,",
  "atk-s0503a1:268_9": "tasmā ayamettha attho –",
  "atk-s0503a1:268_10": "‘‘neva idha na huraṁ,",
  "atk-s0503a1:268_11": "aparo vikappo na ubhaya’’nti.",
  "atk-s0503a1:269_0": "Atha vā antarenāti vacanaṁ pana vikappantarābhāvadīpanaṁ.",
  "atk-s0503a1:269_1": "Tassattho –",
  "atk-s0503a1:269_2": "‘‘neva idha na huraṁ,",
  "atk-s0503a1:269_3": "ubhayamantare pana na aññaṭṭhānaṁ atthī’’ti.",
  "atk-s0503a1:269_4": "Yepi ca ‘‘antarāparinibbāyī sambhavesī’’ti ca imesaṁ suttapadānaṁ atthaṁ ayoniso gahetvā ‘‘atthiyeva antarābhavo’’ti vadanti,",
  "atk-s0503a1:269_5": "tepi yasmā avihādīsu tattha tattha āyuvemajjhaṁ anatikkamitvā antarā aggamaggādhigamena anavasesakilesaparinibbānena",
  "atk-s0503a1:269_6": "parinibbāyatīti antarāparinibbāyī,",
  "atk-s0503a1:269_7": "na antarābhavabhūtoti purimassa suttapadassa attho.",
  "atk-s0503a1:269_8": "Pacchimassa ca ye bhūtā eva,",
  "atk-s0503a1:269_9": "na bhavissanti,",
  "atk-s0503a1:269_10": "te khīṇāsavā purimapade bhūtāti vuttā.",
  "atk-s0503a1:269_11": "Tabbiruddhatāya sambhavamesantīti sambhavesino,",
  "atk-s0503a1:269_12": "appahīnabhavasaṁyojanattā sekhā puthujjanā ca.",
  "atk-s0503a1:269_13": "Catūsu vā yonīsu aṇḍajajalābujasattā yāva aṇḍakosaṁ vatthikosañca na bhindanti,",
  "atk-s0503a1:269_14": "tāva sambhavesī nāma,",
  "atk-s0503a1:269_15": "aṇḍakosato vatthikosato ca bahi nikkhantā bhūtā nāma.",
  "atk-s0503a1:269_16": "Saṁsedajā opapātikā ca paṭhamacittakkhaṇe sambhavesī nāma,",
  "atk-s0503a1:269_17": "dutiyacittakkhaṇato paṭṭhāya bhūtā nāma.",
  "atk-s0503a1:269_18": "Yena vā iriyāpathena jāyanti,",
  "atk-s0503a1:269_19": "yāva tato aññaṁ na pāpuṇanti,",
  "atk-s0503a1:269_20": "tāva sambhavesino,",
  "atk-s0503a1:269_21": "tato paraṁ bhūtāti attho.",
  "atk-s0503a1:269_22": "Tasmā natthīti paṭikkhipitabbā.",
  "atk-s0503a1:269_23": "Sati hi ujuke pāḷianugate atthe kiṁ aniddhāritasāmatthiyena antarābhavena parikappitena payojananti.",
  "atk-s0503a1:270_0": "Ye pana ‘‘santānavasena pavattamānānaṁ dhammānaṁ avicchedena desantaresu pātubhāvo diṭṭho,",
  "atk-s0503a1:270_1": "yathā taṁ vīhiādiaviññāṇakasantāne,",
  "atk-s0503a1:270_2": "evaṁ saviññāṇakasantānepi avicchedena desantaresu pātubhāvena bhavitabbaṁ.",
  "atk-s0503a1:270_3": "Ayañca nayo sati antarābhave yujjati,",
  "atk-s0503a1:270_4": "na aññathā’’ti yuttiṁ vadanti.",
  "atk-s0503a1:270_5": "Tena hi iddhimato cetovasippattassa cittānugatikaṁ kāyaṁ adhiṭṭhahantassa khaṇena brahmalokato idhūpasaṅkamane ito vā brahmalokagamane yutti vattabbā.",
  "atk-s0503a1:270_6": "Yadi sabbattheva avicchinnadese dhammānaṁ pavatti icchitā,",
  "atk-s0503a1:270_7": "yadipi siyā iddhimantānaṁ iddhivisayo acinteyyoti.",
  "atk-s0503a1:270_8": "Taṁ idhāpi samānaṁ ‘‘kammavipāko acinteyyo’’ti vacanato.",
  "atk-s0503a1:270_9": "Tasmā taṁ tesaṁ matimattameva.",
  "atk-s0503a1:270_10": "Acinteyyasabhāvā hi sabhāvadhammā,",
  "atk-s0503a1:270_11": "te katthaci paccayavasena vicchinnadese pātubhavanti,",
  "atk-s0503a1:270_12": "katthaci avicchinnadese.",
  "atk-s0503a1:270_13": "Tathā hi mukhaghosādīhi paccayehi aññasmiṁ dese ādāsapabbatappadesādike paṭibimbapaṭighosādikaṁ paccayuppannaṁ nibbattamānaṁ dissati,",
  "atk-s0503a1:270_14": "tasmā na sabbaṁ sabbattha upanetabbanti ayamettha saṅkhepo.",
  "atk-s0503a1:270_15": "Vitthāro pana paṭibimbassa udāharaṇabhāvasādhanādiko antarābhavakathāvicāro kathāvatthupakaraṇassa (kathā. 505; kathā. aṭṭha.",
  "atk-s0503a1:270_16": "505) ṭīkāyaṁ gahetabbo.",
  "atk-s0503a1:271_0": "Apare pana ‘‘idhāti kāmabhavo,",
  "atk-s0503a1:271_1": "huranti arūpabhavo,",
  "atk-s0503a1:271_2": "ubhayamantarenāti rūpabhavo vutto’’ti.",
  "atk-s0503a1:271_3": "Aññe ‘‘idhāti ajjhattikāyatanāni,",
  "atk-s0503a1:271_4": "huranti bāhirāyatanāni,",
  "atk-s0503a1:271_5": "ubhayamantarenāti cittacetasikā’’ti.",
  "atk-s0503a1:271_6": "‘‘Idhāti vā paccayadhammā,",
  "atk-s0503a1:271_7": "huranti paccayuppannadhammā,",
  "atk-s0503a1:271_8": "ubhayamantarenāti paṇṇattidhammā vuttā’’ti vadanti.",
  "atk-s0503a1:271_9": "Taṁ sabbaṁ aṭṭhakathāsu natthi.",
  "atk-s0503a1:271_10": "Evaṁ tāva ‘‘diṭṭhe diṭṭhamattaṁ bhavissatī’’tiādinā diṭṭhādivasena catudhā tebhūmakadhammā saṅgahetabbā.",
  "atk-s0503a1:271_11": "Tattha subhasukhaniccaattaggāhaparivajjanamukhena asubhadukkhāniccānattānupassanā dassitāti heṭṭhimāhi",
  "atk-s0503a1:271_12": "visuddhīhi saddhiṁ saṅkhepeneva vipassanā kathitā.",
  "atk-s0503a1:271_13": "‘‘Tato tvaṁ, bāhiya,",
  "atk-s0503a1:271_14": "na tenā’’ti iminā rāgādīnaṁ samucchedassa adhippetattā maggo.",
  "atk-s0503a1:271_15": "‘‘Tato tvaṁ, bāhiya,",
  "atk-s0503a1:271_16": "na tatthā’’ti iminā phalaṁ.",
  "atk-s0503a1:271_17": "‘‘Nevidhā’’tiādinā anupādisesā parinibbānadhātu kathitāti daṭṭhabbaṁ.",
  "atk-s0503a1:271_18": "Tena vuttaṁ –",
  "atk-s0503a1:271_19": "‘‘atha kho bāhiyassa…pe…",
  "atk-s0503a1:271_20": "āsavehi cittaṁ vimuccī’’ti.",
  "atk-s0503a1:272_0": "Imāya saṁkhittapadāya desanāya tāvadevāti tasmiṁyeva khaṇe,",
  "atk-s0503a1:272_1": "na kālantare.",
  "atk-s0503a1:272_2": "Anupādāyāti aggahetvā.",
  "atk-s0503a1:272_3": "Āsavehīti ābhavaggaṁ āgotrabhuṁ savanato pavattanato cirapārivāsiyaṭṭhena madirādiāsavasadisatāya ca ‘‘āsavā’’ti laddhanāmehi kāmarāgādīhi.",
  "atk-s0503a1:272_4": "Vimuccīti samucchedavimuttiyā paṭippassaddhivimuttiyā ca vimucci nissajji.",
  "atk-s0503a1:272_5": "So hi satthu dhammaṁ suṇanto eva sīlāni sodhetvā yathāladdhaṁ cittasamādhiṁ nissāya vipassanaṁ paṭṭhapetvā",
  "atk-s0503a1:272_6": "khippābhiññatāya tāvadeva sabbāsave khepetvā saha paṭisambhidāhi arahattaṁ pāpuṇi.",
  "atk-s0503a1:272_7": "So saṁsārasotaṁ chinditvā katavaṭṭapariyanto antimadehadharo hutvā ekūnavīsatiyā paccavekkhaṇāsu pavattāsu",
  "atk-s0503a1:272_8": "dhammatāya codiyamāno bhagavantaṁ pabbajjaṁ yāci.",
  "atk-s0503a1:272_9": "‘‘Paripuṇṇaṁ te pattacīvara’’nti puṭṭho ‘‘na paripuṇṇa’’nti āha.",
  "atk-s0503a1:272_10": "Atha naṁ satthā ‘‘tena hi pattacīvaraṁ pariyesā’’ti vatvā pakkāmi.",
  "atk-s0503a1:272_11": "Tena vuttaṁ –",
  "atk-s0503a1:272_12": "‘‘atha kho bhagavā…pe…",
  "atk-s0503a1:272_13": "pakkāmī’’ti.",
  "atk-s0503a1:273_0": "So kira kassapadasabalassa sāsane vīsavassasahassāni samaṇadhammaṁ karonto ‘‘bhikkhunā nāma attanā paccaye",
  "atk-s0503a1:273_1": "labhitvā yathādānaṁ karontena attanāva paribhuñjituṁ vaṭṭatī’’ti ekassa bhikkhussapi pattena vā cīvarena",
  "atk-s0503a1:273_2": "vā saṅgahaṁ nākāsi,",
  "atk-s0503a1:273_3": "tenassa ehibhikkhuupasampadāya upanissayo nāhosi.",
  "atk-s0503a1:273_4": "Keci panāhu –",
  "atk-s0503a1:273_5": "‘‘so kira buddhasuññe loke coro hutvā dhanukalāpaṁ sannayhitvā araññe corikaṁ karonto ekaṁ paccekabuddhaṁ",
  "atk-s0503a1:273_6": "disvā pattacīvaralobhena taṁ usunā vijjhitvā pattacīvaraṁ gaṇhi,",
  "atk-s0503a1:273_7": "tenassa iddhimayapattacīvaraṁ na uppajjissatīti,",
  "atk-s0503a1:273_8": "satthā taṁ ñatvā ehibhikkhubhāvena pabbajjaṁ na adāsī’’ti.",
  "atk-s0503a1:273_9": "Tampi pattacīvarapariyesanaṁ caramānaṁ ekā dhenu vegena āpatantī paharitvā jīvitakkhayaṁ pāpesi.",
  "atk-s0503a1:273_10": "Taṁ sandhāya vuttaṁ ‘‘atha kho acirapakkantassa bhagavato bāhiyaṁ dārucīriyaṁ gāvī taruṇavacchā adhipatitvā jīvitā voropesī’’ti.",
  "atk-s0503a1:274_0": "Tattha acirapakkantassāti na ciraṁ pakkantassa bhagavato.",
  "atk-s0503a1:274_1": "Gāvī taruṇavacchāti ekā yakkhinī taruṇavacchadhenurūpā.",
  "atk-s0503a1:274_2": "Adhipatitvāti abhibhavitvā madditvā.",
  "atk-s0503a1:274_3": "Jīvitā voropesīti purimasmiṁ attabhāve laddhāghātatāya diṭṭhamatteneva vericittaṁ uppādetvā siṅgena paharitvā jīvitā voropesi.",
  "atk-s0503a1:275_0": "Satthā piṇḍāya caritvā katabhattakicco sambahulehi bhikkhūhi saddhiṁ nagarato nikkhamanto bāhiyassa sarīraṁ",
  "atk-s0503a1:275_1": "saṅkāraṭṭhāne patitaṁ disvā bhikkhū āṇāpesi –",
  "atk-s0503a1:275_2": "‘‘bhikkhave,",
  "atk-s0503a1:275_3": "ekasmiṁ gharadvāre ṭhatvā mañcakaṁ āharāpetvā idaṁ sarīraṁ nagarato nīharitvā jhāpetvā thūpaṁ karothā’’ti,",
  "atk-s0503a1:275_4": "bhikkhū tathā akaṁsu.",
  "atk-s0503a1:275_5": "Katvā ca pana vihāraṁ gantvā satthāraṁ upasaṅkamitvā attanā katakiccaṁ ārocetvā tassa abhisamparāyaṁ pucchiṁsu.",
  "atk-s0503a1:275_6": "Atha nesaṁ bhagavā tassa parinibbutabhāvaṁ ācikkhi.",
  "atk-s0503a1:275_7": "Bhikkhū ‘‘tumhe, bhante,",
  "atk-s0503a1:275_8": "‘bāhiyo dārucīriyo arahattaṁ patto’ti vadatha,",
  "atk-s0503a1:275_9": "kadā so arahattaṁ patto’’ti pucchiṁsu.",
  "atk-s0503a1:275_10": "‘‘Mama dhammaṁ sutakāle’’ti ca vutte ‘‘kadā panassa tumhehi dhammo kathito’’ti?",
  "atk-s0503a1:275_11": "‘‘Piṇḍāya carantena ajjeva antaravīthiyaṁ ṭhatvā’’ti.",
  "atk-s0503a1:275_12": "‘‘Appamattako so, bhante,",
  "atk-s0503a1:275_13": "tumhehi antaravīthiyaṁ ṭhatvā kathitadhammo,",
  "atk-s0503a1:275_14": "kathaṁ so tāvatakena visesaṁ nibbattesī’’ti? ‘‘Kiṁ,",
  "atk-s0503a1:275_15": "bhikkhave,",
  "atk-s0503a1:275_16": "mama dhammaṁ ‘appaṁ vā bahuṁ vā’ti pamiṇatha,",
  "atk-s0503a1:275_17": "anekāni gāthāsahassānipi anatthasaṁhitāni na seyyo,",
  "atk-s0503a1:275_18": "atthanissitaṁ pana ekampi gāthāpadaṁ seyyo’’ti dassento –",
  "atk-s0503a1:276_0": "‘‘Sahassamapi ce gāthā, anatthapadasañhitā;",
  "atk-s0503a1:277_0": "Ekaṁ gāthāpadaṁ seyyo, yaṁ sutvā upasammatī’’ti. (dha. pa. 101) –",
  "atk-s0503a1:278_0": "Dhammapade imaṁ gāthaṁ vatvā ‘‘na kevalaṁ so parinibbānamattena,",
  "atk-s0503a1:278_1": "atha kho mama sāvakānaṁ bhikkhūnaṁ khippābhiññānaṁ aggabhāvenapi pūjāraho’’ti dassento ‘‘etadaggaṁ,",
  "atk-s0503a1:278_2": "bhikkhave,",
  "atk-s0503a1:278_3": "mama sāvakānaṁ bhikkhūnaṁ khippābhiññānaṁ,",
  "atk-s0503a1:278_4": "yadidaṁ bāhiyo dārucīriyo’’ti (a. ni.",
  "atk-s0503a1:278_5": "1.216) taṁ āyasmantaṁ etadagge ṭhapesi.",
  "atk-s0503a1:278_6": "Taṁ sandhāya vuttaṁ –",
  "atk-s0503a1:278_7": "‘‘atha kho bhagavā sāvatthiyaṁ piṇḍāya caritvā…pe…",
  "atk-s0503a1:278_8": "parinibbuto,",
  "atk-s0503a1:278_9": "bhikkhave,",
  "atk-s0503a1:278_10": "bāhiyo dārucīriyo’’ti.",
  "atk-s0503a1:279_0": "Tattha pacchābhattanti bhattakiccato pacchā.",
  "atk-s0503a1:279_1": "Piṇḍapātapaṭikkantoti piṇḍapātapariyesanato paṭinivatto.",
  "atk-s0503a1:279_2": "Padadvayenāpi katabhattakiccoti vuttaṁ hoti.",
  "atk-s0503a1:279_3": "Nīharitvāti nagarato bahi netvā.",
  "atk-s0503a1:279_4": "Jhāpethāti dahatha.",
  "atk-s0503a1:279_5": "Thūpañcassa karothāti assa bāhiyassa sarīradhātuyo gahetvā cetiyañca karotha .",
  "atk-s0503a1:279_6": "Tattha kāraṇamāha –",
  "atk-s0503a1:279_7": "‘‘sabrahmacārī vo,",
  "atk-s0503a1:279_8": "bhikkhave,",
  "atk-s0503a1:279_9": "kālakato’’ti.",
  "atk-s0503a1:279_10": "Tassattho –",
  "atk-s0503a1:279_11": "yaṁ tumhe seṭṭhaṭṭhena brahmaṁ adhisīlādipaṭipattidhammaṁ sandiṭṭhaṁ caratha,",
  "atk-s0503a1:279_12": "taṁ so tumhehi samānaṁ brahmaṁ acarīti sabrahmacārī maraṇakālassa pattiyāva kālakato,",
  "atk-s0503a1:279_13": "tasmā taṁ mañcakena nīharitvā jhāpetha,",
  "atk-s0503a1:279_14": "thūpañcassa karothāti.",
  "atk-s0503a1:280_0": "Tassa kā gatīti pañcasu gatīsu tassa katamā gati upapatti bhavabhūtā,",
  "atk-s0503a1:280_1": "gatīti nipphatti,",
  "atk-s0503a1:280_2": "ariyo puthujjano vāti kā niṭṭhāti attho.",
  "atk-s0503a1:280_3": "Abhisamparāyoti pecca bhavuppatti bhavanirodho vā.",
  "atk-s0503a1:280_4": "Kiñcāpi tassa thūpakaraṇāṇattiyāva parinibbutabhāvo atthato pakāsito hoti,",
  "atk-s0503a1:280_5": "ye pana bhikkhū tattakena na jāniṁsu,",
  "atk-s0503a1:280_6": "te ‘‘tassa kā gatī’’ti pucchiṁsu.",
  "atk-s0503a1:280_7": "Pākaṭataraṁ vā kārāpetukāmā tathā bhagavantaṁ pucchiṁsu.",
  "atk-s0503a1:281_0": "Paṇḍitoti aggamaggapaññāya adhigatattā paṇḍena ito gato pavattoti paṇḍito.",
  "atk-s0503a1:281_1": "Paccapādīti paṭipajji.",
  "atk-s0503a1:281_2": "Dhammassāti lokuttaradhammassa.",
  "atk-s0503a1:281_3": "Anudhammanti sīlavisuddhiādipaṭipadādhammaṁ.",
  "atk-s0503a1:281_4": "Atha vā dhammassāti nibbānadhammassa.",
  "atk-s0503a1:281_5": "Anudhammanti ariyamaggaphaladhammaṁ.",
  "atk-s0503a1:281_6": "Na ca maṁ dhammādhikaraṇanti dhammadesanāhetu na ca maṁ vihesesi yathānusiṭṭhaṁ paṭipannattā.",
  "atk-s0503a1:281_7": "Yo hi satthu santike dhammaṁ sutvā kammaṭṭhānaṁ vā gahetvā yathānusiṭṭhaṁ na paṭipajjati,",
  "atk-s0503a1:281_8": "so satthāraṁ viheseti nāma.",
  "atk-s0503a1:281_9": "Yaṁ sandhāya vuttaṁ –",
  "atk-s0503a1:281_10": "‘‘vihiṁsasaññī paguṇaṁ na bhāsiṁ,",
  "atk-s0503a1:281_11": "dhammaṁ paṇītaṁ manujesu brahme’’ti (mahāva. 9; ma. ni. 1.283; 2.339).",
  "atk-s0503a1:281_12": "Atha vā na ca maṁ dhammādhikaraṇanti na ca imaṁ dhammādhikaraṇaṁ.",
  "atk-s0503a1:281_13": "Idaṁ vuttaṁ hoti –",
  "atk-s0503a1:281_14": "vaṭṭadukkhato niyyānahetubhūtaṁ imaṁ mama sāsanadhammaṁ suppaṭipannattā na viheseti.",
  "atk-s0503a1:281_15": "Duppaṭipanno hi sāsanaṁ bhindanto satthu dhammasarīre pahāraṁ deti nāma.",
  "atk-s0503a1:281_16": "Ayaṁ pana sammāpaṭipattiṁ matthakaṁ pāpetvā anupādisesāya nibbānadhātuyā parinibbāyi.",
  "atk-s0503a1:281_17": "Tena vuttaṁ –",
  "atk-s0503a1:281_18": "‘‘parinibbuto,",
  "atk-s0503a1:281_19": "bhikkhave,",
  "atk-s0503a1:281_20": "bāhiyo dārucīriyo’’ti.",
  "atk-s0503a1:282_0": "Etamatthaṁ viditvāti etaṁ therassa bāhiyassa anupādisesāya nibbānadhātuyā parinibbutabhāvaṁ,",
  "atk-s0503a1:282_1": "tathā parinibbutānañca khīṇāsavānaṁ gatiyā pacurajanehi dubbiññeyyabhāvaṁ sabbākārato viditvā.",
  "atk-s0503a1:282_2": "Imaṁ udānanti imaṁ appatiṭṭhitaparinibbānānubhāvadīpakaṁ udānaṁ udānesi.",
  "atk-s0503a1:283_0": "Tattha yatthāti yasmiṁ nibbāne āpo ca na gādhati,",
  "atk-s0503a1:283_1": "pathavī ca tejo ca vāyo ca na gādhati,",
  "atk-s0503a1:283_2": "na patiṭṭhāti. Kasmā?",
  "atk-s0503a1:283_3": "Nibbānassa asaṅkhatasabhāvattā.",
  "atk-s0503a1:283_4": "Na hi tattha saṅkhatadhammānaṁ lesopi sambhavati.",
  "atk-s0503a1:283_5": "Sukkāti sukkavaṇṇatāya sukkāti laddhanāmā gahanakkhattatārakā.",
  "atk-s0503a1:283_6": "Na jotantīti na bhāsanti.",
  "atk-s0503a1:283_7": "Ādicco nappakāsatīti tīsu dīpesu ekasmiṁ khaṇe ālokapharaṇasamattho ādiccopi ābhāvasena na dibbati.",
  "atk-s0503a1:283_8": "Na tattha candimā bhātīti satipi bhāsurabhāve kantasītalakiraṇo candopi tasmiṁ nibbāne abhāvato eva attano juṇhāvibhāsanena na virocati.",
  "atk-s0503a1:283_9": "Yadi tattha candimasūriyādayo natthi,",
  "atk-s0503a1:283_10": "lokantaro viya niccandhakārameva taṁ bhaveyyāti āsaṅkaṁ sandhāyāha ‘‘tamo tattha na vijjatī’’ti.",
  "atk-s0503a1:283_11": "Sati hi rūpābhāve tamo nāma na siyā.",
  "atk-s0503a1:284_0": "Yadā ca attanā vedi,",
  "atk-s0503a1:284_1": "muni monena brāhmaṇoti catusaccamunanato monanti laddhanāmena maggañāṇena kāyamoneyyādīhi ca samannāgatattā",
  "atk-s0503a1:284_2": "‘‘munī’’ti laddhanāmo ariyasāvakabrāhmaṇo teneva monasaṅkhātena paṭivedhañāṇena yadā yasmiṁ kāle aggamaggakkhaṇe",
  "atk-s0503a1:284_3": "attanā sayameva anussavādike pahāya attapaccakkhaṁ katvā nibbānaṁ vedi paṭivijjhi.",
  "atk-s0503a1:284_4": "‘‘Avedī’’tipi pāṭho,",
  "atk-s0503a1:284_5": "aññāsīti attho.",
  "atk-s0503a1:284_6": "Atha rūpā arūpā ca,",
  "atk-s0503a1:284_7": "sukhadukkhā pamuccatīti athāti tassa nibbānassa jānanato pacchā.",
  "atk-s0503a1:284_8": "Rūpāti rūpadhammā,",
  "atk-s0503a1:284_9": "tena pañcavokārabhavo ekavokārabhavo ca gahito hoti.",
  "atk-s0503a1:284_10": "Arūpāti arūpadhammā,",
  "atk-s0503a1:284_11": "tena rūpenāmissīkato arūpabhavo gahito hoti.",
  "atk-s0503a1:284_12": "So ‘‘catuvokārabhavo’’tipi vuccati.",
  "atk-s0503a1:284_13": "Sukhadukkhāti sabbattha uppajjanakasukhadukkhatopi vaṭṭato.",
  "atk-s0503a1:284_14": "Atha vā rūpāti rūpalokapaṭisandhito.",
  "atk-s0503a1:284_15": "Arūpāti arūpalokapaṭisandhito.",
  "atk-s0503a1:284_16": "Sukhadukkhāti kāmāvacarapaṭisandhito.",
  "atk-s0503a1:284_17": "Kāmabhavo hi byāmissasukhadukkho.",
  "atk-s0503a1:284_18": "Evametasmā sakalatopi vaṭṭato accantameva muccatīti gāthādvayenapi bhagavā ‘‘mayhaṁ puttassa bāhiyassa evarūpā nibbānagatī’’ti dasseti.",
  "atk-s0503a1:285_0": "Dasamasuttavaṇṇanā niṭṭhitā.",
  "atk-s0503a1:286_0": "Niṭṭhitā ca bodhivaggavaṇṇanā."
}