{
  "atk-s0513a44:0_0": "14. Pakiṇṇakanipāto",
  "atk-s0513a44:2_0": "[484] 1. Sālikedārajātakavaṇṇanā",
  "atk-s0513a44:3_0": "Sampannaṁsālikedāranti idaṁ satthā jetavane viharanto mātuposakabhikkhuṁ ārabbha kathesi.",
  "atk-s0513a44:3_1": "Paccuppannavatthu sāmajātake āvi bhavissati.",
  "atk-s0513a44:3_2": "Satthā pana taṁ bhikkhuṁ pakkosāpetvā “saccaṁ kira tvaṁ bhikkhu gihī posesī”ti pucchitvā “saccaṁ,",
  "atk-s0513a44:3_3": "bhante”ti vutte “kiṁ te hontī”ti vatvā “mātāpitaro me,",
  "atk-s0513a44:3_4": "bhante”ti vutte “sādhu bhikkhu,",
  "atk-s0513a44:3_5": "porāṇakapaṇḍitā tiracchānā hutvā suvayoniyaṁ nibbattitvāpi jiṇṇe mātāpitaro kulāvake nipajjāpetvā mukhatuṇḍakena",
  "atk-s0513a44:3_6": "gocaraṁ āharitvā posesu”nti vatvā atītaṁ āhari.",
  "atk-s0513a44:4_0": "Atīte rājagahe magadharājā nāma rajjaṁ kāresi.",
  "atk-s0513a44:4_1": "Tadā nagarato pubbuttaradisāya sāliddiyo nāma brāhmaṇagāmo ahosi.",
  "atk-s0513a44:4_2": "Tassa pubbuttaradisāya magadhakhettaṁ atthi,",
  "atk-s0513a44:4_3": "tattha kosiyagotto nāma sāliddiyavāsī brāhmaṇo sahassakarīsamattaṁ khettaṁ gahetvā sāliṁ vapāpesi.",
  "atk-s0513a44:4_4": "Uṭṭhite ca pana sasse vatiṁ thiraṁ kāretvā kassaci paṇṇāsakarīsamattaṁ,",
  "atk-s0513a44:4_5": "kassaci saṭṭhikarīsamattanti evaṁ pañcasatakarīsamattaṁ khettaṁ attano purisānaṁyeva ārakkhaṇatthāya",
  "atk-s0513a44:4_6": "datvā sesaṁ pañcasatakarīsamattaṁ khettaṁ bhatiṁ katvā ekassa bhatakassa adāsi.",
  "atk-s0513a44:4_7": "So tattha kuṭiṁ katvā rattindivaṁ vasati.",
  "atk-s0513a44:4_8": "Khettassa pana pubbuttaradisābhāge ekasmiṁ sānupabbate mahantaṁ simbalivanaṁ atthi,",
  "atk-s0513a44:4_9": "tattha anekāni suvasatāni vasanti.",
  "atk-s0513a44:4_10": "Tadā bodhisatto tasmiṁ suvasaṅghe suvarañño putto hutvā nibbatti.",
  "atk-s0513a44:4_11": "So vayappatto abhirūpo thāmasampanno sakaṭanābhipamāṇasarīro ahosi.",
  "atk-s0513a44:4_12": "Athassa pitā mahallakakāle “ahaṁ idāni dūraṁ gantuṁ na sakkomi,",
  "atk-s0513a44:4_13": "tvaṁ imaṁ gaṇaṁ pariharā”ti gaṇaṁ niyyādesi.",
  "atk-s0513a44:4_14": "So punadivasato paṭṭhāya mātāpitūnaṁ gocaratthāya gantuṁ nādāsi,",
  "atk-s0513a44:4_15": "suvagaṇaṁ pariharanto himavantaṁ gantvā sayaṁjātasālivane yāvadatthaṁ sāliṁ khāditvā āgamanakāle mātāpitūnaṁ",
  "atk-s0513a44:4_16": "pahonakaṁ gocaraṁ āharitvā mātāpitaro posesi.",
  "atk-s0513a44:5_0": "Athassa ekadivasaṁ suvā ārocesuṁ “pubbe imasmiṁ kāle magadhakhette sāli paccati,",
  "atk-s0513a44:5_1": "idāni kiṁ nu kho jāta”nti?",
  "atk-s0513a44:5_2": "“Tena hi jānāthā”ti dve suve pahiṇiṁsu.",
  "atk-s0513a44:5_3": "Te gantvā magadhakhette otarantā tassa bhatiyā rakkhaṇapurisassa khette otaritvā sāliṁ khāditvā ekaṁ",
  "atk-s0513a44:5_4": "sālisīsaṁ ādāya simbalivanaṁ gantvā sālisīsaṁ mahāsattassa pādamūle ṭhapetvā “tattha evarūpo sālī”ti vadiṁsu.",
  "atk-s0513a44:5_5": "So punadivase suvagaṇaparivuto tattha gantvā tasmiṁ bhatakassa khette otari.",
  "atk-s0513a44:5_6": "So pana puriso suve sāliṁ khādante disvā ito cito ca dhāvitvā vārentopi vāretuṁ na sakkoti.",
  "atk-s0513a44:5_7": "Sesā suvā yāvadatthaṁ sāliṁ khāditvā tucchamukhāva gacchanti.",
  "atk-s0513a44:5_8": "Suvarājā pana bahūni sālisīsāni ekato katvā tehi parivuto hutvā āharitvā mātāpitūnaṁ deti.",
  "atk-s0513a44:5_9": "Suvā punadivasato paṭṭhāya tattheva sāliṁ khādiṁsu.",
  "atk-s0513a44:5_10": "Atha so puriso “sace ime aññaṁ katipāhaṁ evaṁ khādissanti,",
  "atk-s0513a44:5_11": "kiñci na bhavissati,",
  "atk-s0513a44:5_12": "brāhmaṇo sāliṁ agghāpetvā mayhaṁ iṇaṁ karissati,",
  "atk-s0513a44:5_13": "gantvā tassa ārocessāmī”ti sālimuṭṭhinā saddhiṁ tathārūpaṁ paṇṇākāraṁ gahetvā sāliddiyagāmaṁ gantvā brāhmaṇaṁ",
  "atk-s0513a44:5_14": "passitvā vanditvā paṇṇākāraṁ datvā ekamantaṁ ṭhito “kiṁ,",
  "atk-s0513a44:5_15": "bho purisa,",
  "atk-s0513a44:5_16": "sampannaṁ sālikhetta”nti puṭṭho “āma, brāhmaṇa,",
  "atk-s0513a44:5_17": "sampanna”nti vatvā dve gāthā abhāsi –",
  "atk-s0513a44:6_0": "1.",
  "atk-s0513a44:7_0": "“Sampannaṁ sālikedāraṁ, suvā bhuñjanti kosiya;",
  "atk-s0513a44:8_0": "Paṭivedemi te brahme, na ne vāretumussahe.",
  "atk-s0513a44:9_0": "2.",
  "atk-s0513a44:10_0": "“Eko ca tattha sakuṇo, yo nesaṁ sabbasundaro;",
  "atk-s0513a44:11_0": "Bhutvā sāliṁ yathākāmaṁ, tuṇḍenādāya gacchatī”ti.",
  "atk-s0513a44:12_0": "Tattha sampannanti paripuṇṇaṁ avekallaṁ.",
  "atk-s0513a44:12_1": "Sālikedāranti sālikhettaṁ.",
  "atk-s0513a44:12_2": "Sabbasundaroti sabbehi koṭṭhāsehi sundaro rattatuṇḍo jiñjukasannibhaakkhi rattapādo tīhi rattarājīhi",
  "atk-s0513a44:12_3": "parikkhittagīvo mahāmayūrapamāṇo so yāvadatthaṁ sāliṁ khāditvā aññaṁ tuṇḍena gahetvā gacchatīti.",
  "atk-s0513a44:13_0": "Brāhmaṇo tassa kathaṁ sutvā suvarāje sinehaṁ uppādetvā khettapālaṁ pucchi “ambho purisa,",
  "atk-s0513a44:13_1": "pāsaṁ oḍḍetuṁ jānāsī”ti? “Āma,",
  "atk-s0513a44:13_2": "jānāmī”ti.",
  "atk-s0513a44:13_3": "Atha naṁ gāthāya ajjhabhāsi –",
  "atk-s0513a44:14_0": "3.",
  "atk-s0513a44:15_0": "“Oḍḍentu vālapāsāni, yathā bajjhetha so dijo;",
  "atk-s0513a44:16_0": "Jīvañca naṁ gahetvāna, ānayehi mamantike”ti.",
  "atk-s0513a44:17_0": "Tattha oḍḍentūti oḍḍayantu.",
  "atk-s0513a44:17_1": "Vālapāsānīti assavālādirajjumayapāsāni.",
  "atk-s0513a44:17_2": "Jīvañca nanti jīvantaṁ eva naṁ.",
  "atk-s0513a44:17_3": "Ānayehīti ānehi.",
  "atk-s0513a44:18_0": "Taṁ sutvā khettapālo sāliṁ agghāpetvā iṇassa akatabhāvena tuṭṭho gantvā assavāle vaṭṭetvā “ajja imasmiṁ",
  "atk-s0513a44:18_1": "ṭhāne otarissatī”ti suvarañño otaraṇaṭṭhānaṁ sallakkhetvā punadivase pātova cāṭipamāṇaṁ pañjaraṁ katvā",
  "atk-s0513a44:18_2": "pāsañca oḍḍetvā suvānaṁ āgamanaṁ olokento kuṭiyaṁ nisīdi.",
  "atk-s0513a44:18_3": "Suvarājāpi suvagaṇaparivuto āgantvā aloluppacāratāya hiyyo khāditaṭṭhāne oḍḍitapāse pādaṁ pavesantova otari.",
  "atk-s0513a44:18_4": "So attano baddhabhāvaṁ ñatvā cintesi “sacāhaṁ idāneva baddharavaṁ ravissāmi,",
  "atk-s0513a44:18_5": "ñātakāme bhayatajjitā gocaraṁ aggahetvāva palāyissanti,",
  "atk-s0513a44:18_6": "yāva etesaṁ gocaraggahaṇaṁ,",
  "atk-s0513a44:18_7": "tāva adhivāsessāmī”ti.",
  "atk-s0513a44:18_8": "So tesaṁ suhitabhāvaṁ ñatvā maraṇabhayatajjito hutvā tikkhattuṁ baddharavaṁ ravi.",
  "atk-s0513a44:18_9": "Atha sabbe te suvā palāyiṁsu.",
  "atk-s0513a44:18_10": "Suvarājā “ettakesu me ñātakesu nivattitvā olokento ekopi natthi,",
  "atk-s0513a44:18_11": "kiṁ nu kho mayā pāpaṁ kata”nti vilapanto gāthamāha –",
  "atk-s0513a44:19_0": "4.",
  "atk-s0513a44:20_0": "“Ete bhutvā pivitvā ca, pakkamanti vihaṅgamā;",
  "atk-s0513a44:21_0": "Eko baddhosmi pāsena, kiṁ pāpaṁ pakataṁ mayā”ti.",
  "atk-s0513a44:22_0": "Khettapālo suvarājassa baddharavaṁ suvānañca ākāse pakkhandanasaddaṁ sutvā “kiṁ nu kho”ti kuṭiyā oruyha",
  "atk-s0513a44:22_1": "pāsāṭṭhānaṁ gantvā suvarājānaṁ disvā “yasseva me pāso oḍḍito,",
  "atk-s0513a44:22_2": "sveva baddho”ti tuṭṭhamānaso suvarājānaṁ pāsato mocetvā dve pāde ekato bandhitvā daḷhaṁ ādāya sāliddiyagāmaṁ gantvā suvarājaṁ brāhmaṇassa adāsi.",
  "atk-s0513a44:22_3": "Brāhmaṇo balavasinehena mahāsattaṁ ubhohi hatthehi daḷhaṁ gahetvā aṅke nisīdāpetvā tena saddhiṁ sallapanto dve gāthā abhāsi –",
  "atk-s0513a44:23_0": "5.",
  "atk-s0513a44:24_0": "“Udaraṁ nūna aññesaṁ, suva accodaraṁ tava;",
  "atk-s0513a44:25_0": "Bhutvā sāliṁ yathākāmaṁ, tuṇḍenādāya gacchasi.",
  "atk-s0513a44:26_0": "6.",
  "atk-s0513a44:27_0": "“Koṭṭhaṁ nu tattha pūresi, suva veraṁ nu te mayā;",
  "atk-s0513a44:28_0": "Puṭṭho me samma akkhāhi, kuhiṁ sāliṁ nidāhasī”ti.",
  "atk-s0513a44:29_0": "Tattha udaraṁ nūnāti aññesaṁ udaraṁ udarameva maññe,",
  "atk-s0513a44:29_1": "tava udaraṁ pana atiudaraṁ.",
  "atk-s0513a44:29_2": "Tatthāti tasmiṁ simbalivane.",
  "atk-s0513a44:29_3": "Pūresīti vassārattatthāya pūresi.",
  "atk-s0513a44:29_4": "Nidāhasīti nidhānaṁ katvā ṭhapesi,",
  "atk-s0513a44:29_5": "“nidhīyasī”tipi pāṭho.",
  "atk-s0513a44:30_0": "Taṁ sutvā suvarājā madhurāya manussabhāsāya sattamaṁ gāthamāha –",
  "atk-s0513a44:31_0": "7.",
  "atk-s0513a44:32_0": "“Na me veraṁ tayā saddhiṁ, koṭṭho mayhaṁ na vijjati;",
  "atk-s0513a44:33_0": "Iṇaṁ muñcāmiṇaṁ dammi, sampatto koṭasimbaliṁ;",
  "atk-s0513a44:34_0": "Nidhimpi tattha nidahāmi, evaṁ jānāhi kosiyā”ti.",
  "atk-s0513a44:35_0": "Tattha iṇaṁ muñcāmiṇaṁ dammīti tava sāliṁ haritvā iṇaṁ muñcāmi ceva dammi cāti vadati.",
  "atk-s0513a44:35_1": "Nidhimpīti ekaṁ tattha simbalivane anugāmikanidhimpi nidahāmi.",
  "atk-s0513a44:36_0": "Atha naṁ brāhmaṇo pucchi –",
  "atk-s0513a44:37_0": "8.",
  "atk-s0513a44:38_0": "“Kīdisaṁ te iṇadānaṁ, iṇamokkho ca kīdiso;",
  "atk-s0513a44:39_0": "Nidhinidhānamakkhāhi, atha pāsā pamokkhasī”ti.",
  "atk-s0513a44:40_0": "Tattha iṇadānanti iṇassa dānaṁ. Nidhinidhānanti nidhino nidhānaṁ.",
  "atk-s0513a44:41_0": "Evaṁ brāhmaṇena puṭṭho suvarājā tassa byākaronto catasso gāthā abhāsi –",
  "atk-s0513a44:42_0": "9.",
  "atk-s0513a44:43_0": "“Ajātapakkhā taruṇā, puttakā mayha kosiya;",
  "atk-s0513a44:44_0": "Te maṁ bhatā bharissanti, tasmā tesaṁ iṇaṁ dade.",
  "atk-s0513a44:45_0": "10.",
  "atk-s0513a44:46_0": "“Mātā pitā ca me vuddhā, jiṇṇakā gatayobbanā;",
  "atk-s0513a44:47_0": "Tesaṁ tuṇḍena hātūna, muñce pubbakataṁ iṇaṁ.",
  "atk-s0513a44:48_0": "11.",
  "atk-s0513a44:49_0": "“Aññepi tattha sakuṇā, khīṇapakkhā sudubbalā;",
  "atk-s0513a44:50_0": "Tesaṁ puññatthiko dammi, taṁ nidhiṁ āhu paṇḍitā.",
  "atk-s0513a44:51_0": "12.",
  "atk-s0513a44:52_0": "“Īdisaṁ me iṇadānaṁ, iṇamokkho ca īdiso;",
  "atk-s0513a44:53_0": "Nidhinidhānamakkhāmi, evaṁ jānāhi kosiyā”ti.",
  "atk-s0513a44:54_0": "Tattha hātūnāti haritvā.",
  "atk-s0513a44:54_1": "Taṁ nidhinti taṁ puññakammaṁ paṇḍitā anugāmikanidhiṁ nāma kathenti.",
  "atk-s0513a44:54_2": "Nidhinidhānanti nidhino nidhānaṁ,",
  "atk-s0513a44:54_3": "“nidhānanidhi”ntipi pāṭho,",
  "atk-s0513a44:54_4": "ayamevattho.",
  "atk-s0513a44:55_0": "Brāhmaṇo mahāsattassa dhammakathaṁ sutvā pasannacitto dve gāthā abhāsi.",
  "atk-s0513a44:56_0": "13.",
  "atk-s0513a44:57_0": "“Bhaddako vatayaṁ pakkhī, dijo paramadhammiko;",
  "atk-s0513a44:58_0": "Ekaccesu manussesu, ayaṁ dhammo na vijjati.",
  "atk-s0513a44:59_0": "14.",
  "atk-s0513a44:60_0": "“Bhuñja sāliṁ yathākāmaṁ, saha sabbehi ñātibhi;",
  "atk-s0513a44:61_0": "Punāpi suva passemu, piyaṁ me tava dassana”nti.",
  "atk-s0513a44:62_0": "Tattha bhuñja sālinti ito paṭṭhāya nibbhayo hutvā bhuñjāti karīsasahassampi tasseva niyyādento evamāha.",
  "atk-s0513a44:62_1": "Passemūti attano ruciyā āgataṁ aññesupi divasesu taṁ passeyyāmāti.",
  "atk-s0513a44:63_0": "Evaṁ brāhmaṇo mahāsattaṁ yācitvā piyaputtaṁ viya muducittena olokento pādato bandhanaṁ mocetvā satapākatelena",
  "atk-s0513a44:63_1": "pāde makkhetvā bhaddapīṭhe nisīdāpetvā kañcanataṭṭake madhulāje khādāpetvā sakkharodakaṁ pāyesi.",
  "atk-s0513a44:63_2": "Athassa suvarājā “appamatto hohi,",
  "atk-s0513a44:63_3": "brāhmaṇā”ti vatvā ovādaṁ dento āha –",
  "atk-s0513a44:64_0": "15.",
  "atk-s0513a44:65_0": "“Bhuttañca pītañca tavassamamhi, ratī ca no kosiya te sakāse;",
  "atk-s0513a44:66_0": "Nikkhittadaṇḍesu dadāhi dānaṁ, jiṇṇe ca mātāpitaro bharassū”ti.",
  "atk-s0513a44:67_0": "Tattha tavassamamhīti tava nivesane. Ratīti abhirati.",
  "atk-s0513a44:68_0": "Taṁ sutvā brāhmaṇo tuṭṭhamānaso udānaṁ udānento gāthamāha –",
  "atk-s0513a44:69_0": "16.",
  "atk-s0513a44:70_0": "“Lakkhī vata me udapādi ajja, yo addasāsiṁ pavaraṁ dijānaṁ;",
  "atk-s0513a44:71_0": "Suvassa sutvāna subhāsitāni, kāhāmi puññāni anappakānī”ti.",
  "atk-s0513a44:72_0": "Tattha lakkhīti sirīpi puññampi paññāpi.",
  "atk-s0513a44:73_0": "Mahāsatto brāhmaṇena attano dinnaṁ karīsasahassamattaṁ paṭikkhipitvā aṭṭhakarīsameva gaṇhi.",
  "atk-s0513a44:73_1": "Brāhmaṇo thambhe nikhanitvā tassa khettaṁ niyyādetvā gandhamālādīhi pūjetvā khamāpetvā “gaccha sāmi,",
  "atk-s0513a44:73_2": "assumukhe rodamāne mātāpitaro assāsehī”ti vatvā taṁ uyyojesi.",
  "atk-s0513a44:73_3": "So tuṭṭhamānaso sālisīsaṁ ādāya gantvā mātāpitūnaṁ purato nikkhipitvā “ammatātā,",
  "atk-s0513a44:73_4": "uṭṭhethā”ti āha.",
  "atk-s0513a44:73_5": "Te assumukhā rodamānā uṭṭhahiṁsu,",
  "atk-s0513a44:73_6": "tāvadeva suvagaṇā sannipatitvā “kathaṁ muttosi,",
  "atk-s0513a44:73_7": "devā”ti pucchiṁsu.",
  "atk-s0513a44:73_8": "So tesaṁ sabbaṁ vitthārato kathesi.",
  "atk-s0513a44:73_9": "Kosiyopi suvarañño ovādaṁ sutvā tato paṭṭhāya dhammikasamaṇabrāhmaṇānaṁ mahādānaṁ paṭṭhapesi.",
  "atk-s0513a44:73_10": "Tamatthaṁ pakāsento satthā osānagāthamāha –",
  "atk-s0513a44:74_0": "17.",
  "atk-s0513a44:75_0": "“So kosiyo attamano udaggo, annañca pānañcabhisaṅkharitvā;",
  "atk-s0513a44:76_0": "Annena pānena pasannacitto, santappayi samaṇabrāhmaṇe cā”ti.",
  "atk-s0513a44:77_0": "Tattha santappayīti gahitagahitāni bhājanāni pūrento santappesīti.",
  "atk-s0513a44:78_0": "Satthā imaṁ dhammadesanaṁ āharitvā “evaṁ bhikkhu mātāpitūnaṁ posanaṁ nāma paṇḍitānaṁ vaṁso”ti vatvā saccāni pakāsetvā jātakaṁ samodhānesi,",
  "atk-s0513a44:78_1": "saccapariyosāne so bhikkhu sotāpattiphale patiṭṭhahi.",
  "atk-s0513a44:78_2": "Tadā suvagaṇā buddhaparisā ahesuṁ,",
  "atk-s0513a44:78_3": "mātāpitaro mahārājakulāni,",
  "atk-s0513a44:78_4": "khettapālo channo,",
  "atk-s0513a44:78_5": "brāhmaṇo ānando,",
  "atk-s0513a44:78_6": "suvarājā pana ahameva ahosinti.",
  "atk-s0513a44:79_0": "Sālikedārajātakavaṇṇanā paṭhamā.",
  "atk-s0513a44:81_0": "[485] 2. Candakinnarījātakavaṇṇanā",
  "atk-s0513a44:82_0": "Upanīyatidaṁmaññeti idaṁ satthā kapilavatthupuraṁ upanissāya nigrodhārāme viharanto rājanivesane rāhulamātaraṁ ārabbha kathesi.",
  "atk-s0513a44:82_1": "Idaṁ pana jātakaṁ dūrenidānato paṭṭhāya kathetabbaṁ.",
  "atk-s0513a44:82_2": "Sā panesā nidānakathā yāva laṭṭhivane uruvelakassapasīhanādā apaṇṇakajātake kathitā,",
  "atk-s0513a44:82_3": "tato paraṁ yāva kapilavatthugamanā vessantarajātake āvi bhavissati.",
  "atk-s0513a44:82_4": "Satthā pana pitu nivesane nisīditvā antarabhattasamaye mahādhammapālajātakaṁ kathetvā katabhattakicco",
  "atk-s0513a44:82_5": "“rāhulamātu nivesane nisīditvā tassā guṇaṁ vaṇṇento candakinnarījātakaṁ kathessāmī”ti rājānaṁ pattaṁ",
  "atk-s0513a44:82_6": "gāhāpetvā dvīhi aggasāvakehi saddhiṁ rāhulamātu nivesanaṭṭhānaṁ pāyāsi.",
  "atk-s0513a44:82_7": "Tadā tassā sammukhā cattālīsasahassanāṭakitthiyo vasanti tāsu khattiyakaññānaṁyeva navutiadhikasahassaṁ.",
  "atk-s0513a44:82_8": "Sā tathāgatassa āgamanaṁ ñatvā “sabbā kāsāvāneva nivāsentū”ti tāsaṁ ārocāpesi.",
  "atk-s0513a44:82_9": "Tā tathā kariṁsu.",
  "atk-s0513a44:82_10": "Satthā āgantvā paññattāsane nisīdi.",
  "atk-s0513a44:82_11": "Atha tā sabbāpi ekappahāreneva viraviṁsu,",
  "atk-s0513a44:82_12": "mahāparidevasaddo ahosi.",
  "atk-s0513a44:82_13": "Rāhulamātāpi paridevitvā sokaṁ vinodetvā satthāraṁ vanditvā rājagatena bahumānena sagāravena nisīdi.",
  "atk-s0513a44:82_14": "Rājā tassā guṇakathaṁ ārabhi, “bhante,",
  "atk-s0513a44:82_15": "mama suṇhā ‘tumhehi kāsāvāni nivatthānī’ti sutvā kāsāvāneva nivāsesi,",
  "atk-s0513a44:82_16": "‘mālādīni pariccattānī’ti sutvā mālādīni pariccaji,",
  "atk-s0513a44:82_17": "‘bhūmiyaṁ sayatī’ti sutvā bhūmisayanāva jātā,",
  "atk-s0513a44:82_18": "tumhākaṁ pabbajitakāle vidhavā hutvā aññehi rājūhi pesitaṁ paṇṇākāraṁ na gaṇhi,",
  "atk-s0513a44:82_19": "evaṁ tumhesu asaṁhīracittā esā”ti nānappakārehi tassā guṇakathaṁ kathesi.",
  "atk-s0513a44:82_20": "Satthā “anacchariyaṁ, mahārāja,",
  "atk-s0513a44:82_21": "yaṁ esā idāni mama pacchime attabhāve mayi sasinehā asaṁhīracittā anaññaneyyā bhaveyya.",
  "atk-s0513a44:82_22": "Esā tiracchānayoniyaṁ nibbattāpi mayi asaṁhīracittā anaññaneyyā ahosī”ti vatvā tena yācito atītaṁ āhari.",
  "atk-s0513a44:83_0": "Atīte bārāṇasiyaṁ brahmadatte rajjaṁ kārente mahāsatto himavantapadese kinnarayoniyaṁ nibbatti,",
  "atk-s0513a44:83_1": "candā nāmassa bhariyā.",
  "atk-s0513a44:83_2": "Te ubhopi candanāmake rajatapabbate vasiṁsu.",
  "atk-s0513a44:83_3": "Tadā bārāṇasirājā amaccānaṁ rajjaṁ niyyādetvā dve kāsāyāni nivāsetvā sannaddhapañcāvudho ekakova himavantaṁ pāvisi.",
  "atk-s0513a44:83_4": "So migamaṁsaṁ khādanto ekaṁ khuddakanadiṁ anusañcaranto uddhaṁ abhiruhi.",
  "atk-s0513a44:83_5": "Candapabbatavāsino kinnarā vassārattasamaye anotaritvā pabbateyeva vasanti,",
  "atk-s0513a44:83_6": "nidāghasamaye otaranti.",
  "atk-s0513a44:83_7": "Tadā ca so candakinnaro attano bhariyāya saddhiṁ otaritvā tesu tesu ṭhānesu gandhe vilimpanto pupphareṇuṁ",
  "atk-s0513a44:83_8": "khādanto pupphapaṭe nivāsento pārupanto latādolāhi kīḷanto madhurassarena gāyanto taṁ khuddakanadiṁ patvā",
  "atk-s0513a44:83_9": "ekasmiṁ nivattanaṭṭhāne otaritvā udake pupphāni vikiritvā udakakīḷaṁ kīḷitvā pupphapaṭe nivāsetvā pārupitvā",
  "atk-s0513a44:83_10": "rajatapaṭṭavaṇṇāya vālukāya pupphāsanaṁ paññapetvā ekaṁ veḷu daṇḍakaṁ gahetvā sayane nisīdi.",
  "atk-s0513a44:83_11": "Tato candakinnaro veḷuṁ vādento madhurasaddena gāyi.",
  "atk-s0513a44:83_12": "Candakinnarī muduhatthe nāmetvā tassa avidūre ṭhitā nacci ceva gāyi ca.",
  "atk-s0513a44:83_13": "So rājā tesaṁ saddaṁ sutvā padasaddaṁ asāvento saṇikaṁ gantvā paṭicchanne ṭhatvā te kinnare disvā kinnariyā",
  "atk-s0513a44:83_14": "paṭibaddhacitto hutvā “taṁ kinnaraṁ vijjhitvā jīvitakkhayaṁ pāpetvā imāya saddhiṁ saṁvāsaṁ kappessāmī”ti",
  "atk-s0513a44:83_15": "ṭhatvā candakinnaraṁ vijjhi.",
  "atk-s0513a44:83_16": "So vedanāppatto paridevamāno catasso gāthā abhāsi –",
  "atk-s0513a44:84_0": "18.",
  "atk-s0513a44:85_0": "“Upanīyatidaṁ maññe, cande lohitamaddane;",
  "atk-s0513a44:86_0": "Ajja jahāmi jīvitaṁ, pāṇā me cande nirujjhanti.",
  "atk-s0513a44:87_0": "19.",
  "atk-s0513a44:88_0": "“Osīdi me dukkhaṁ hadayaṁ, me ḍayhate nitammāmi;",
  "atk-s0513a44:89_0": "Tava candiyā socantiyā, na naṁ aññehi sokehi.",
  "atk-s0513a44:90_0": "20.",
  "atk-s0513a44:91_0": "“Tiṇamiva vanamiva milāyāmi, nadī aparipuṇṇāva sussāmi;",
  "atk-s0513a44:92_0": "Tava candiyā socantiyā, na naṁ aññehi sokehi.",
  "atk-s0513a44:93_0": "21.",
  "atk-s0513a44:94_0": "“Vassamiva sare pāde, imāni assūni vattare mayhaṁ;",
  "atk-s0513a44:95_0": "Tava candiyā socantiyā, na naṁ aññehi sokehī”ti.",
  "atk-s0513a44:96_0": "Tattha upanīyatīti santativicchedaṁ upanīyati.",
  "atk-s0513a44:96_1": "Idanti jīvitaṁ.",
  "atk-s0513a44:96_2": "Pāṇā meti bhadde,",
  "atk-s0513a44:96_3": "cande mama jīvitapāṇā nirujjhanti.",
  "atk-s0513a44:96_4": "Osīdi meti jīvitaṁ me osīdati.",
  "atk-s0513a44:96_5": "Nitammāmīti atikilamāmi.",
  "atk-s0513a44:96_6": "Tava candiyāti idaṁ mama dukkhaṁ,",
  "atk-s0513a44:96_7": "na naṁ aññehi sokehi,",
  "atk-s0513a44:96_8": "atha kho tava candiyā socantiyā sokahetu yasmā tvaṁ mama viyogena socissasi,",
  "atk-s0513a44:96_9": "tasmāti attho.",
  "atk-s0513a44:96_10": "Tiṇamiva vanamiva milāyāmīti tattapāsāṇe khittatiṇamiva mūlachinnavanamiva milāyāmīti vadati.",
  "atk-s0513a44:96_11": "Sare pādeti yathā nāma pabbatapāde patitavassaṁ saritvā acchinnadhāraṁ vattati.",
  "atk-s0513a44:97_0": "Mahāsatto imāhi catūhi gāthāhi paridevitvā pupphasayane nipannova satiṁ vissajjetvā parivatti.",
  "atk-s0513a44:97_1": "Rājā patiṭṭhitova.",
  "atk-s0513a44:97_2": "Itarā mahāsatte paridevante attano ratiyā mattā hutvā tassa viddhabhāvaṁ na jānāti,",
  "atk-s0513a44:97_3": "visaññaṁ pana naṁ parivattitvā nipannaṁ disvā “kiṁ nu kho me piyasāmikassa dukkha”nti upadhārentī pahāramukhato",
  "atk-s0513a44:97_4": "paggharantaṁ lohitaṁ disvā piyasāmike uppannaṁ balavasokaṁ sandhāretuṁ asakkontī mahāsaddena paridevi.",
  "atk-s0513a44:97_5": "Rājā “kinnaro mato bhavissatī”ti nikkhamitvā attānaṁ dassesi.",
  "atk-s0513a44:97_6": "Candā taṁ disvā “iminā me corena piyasāmiko viddho bhavissatī”ti kampamānā palāyitvā pabbatamatthake ṭhatvā rājānaṁ paribhāsantī pañca gāthā abhāsi –",
  "atk-s0513a44:98_0": "22.",
  "atk-s0513a44:99_0": "“Pāpo khosi rājaputta, yo me icchitaṁ patiṁ varākiyā;",
  "atk-s0513a44:100_0": "Vijjhasi vanamūlasmiṁ, soyaṁ viddho chamā seti.",
  "atk-s0513a44:101_0": "23.",
  "atk-s0513a44:102_0": "“Imaṁ mayhaṁ hadayasokaṁ, paṭimuñcatu rājaputta tava mātā;",
  "atk-s0513a44:103_0": "Yo mayhaṁ hadayasoko, kimpurisaṁ avekkhamānāya.",
  "atk-s0513a44:104_0": "24.",
  "atk-s0513a44:105_0": "“Imaṁ mayhaṁ hadayasokaṁ, paṭimuñcatu rājaputta tava jāyā;",
  "atk-s0513a44:106_0": "Yo mayhaṁ hadayasoko, kimpurisaṁ avekkhamānāya.",
  "atk-s0513a44:107_0": "25.",
  "atk-s0513a44:108_0": "“Mā ca puttaṁ mā ca patiṁ, addakkhi rājaputta tava mātā;",
  "atk-s0513a44:109_0": "Yo kimpurisaṁ avadhi, adūsakaṁ mayha kāmā hi.",
  "atk-s0513a44:110_0": "26.",
  "atk-s0513a44:111_0": "“Mā ca puttaṁ mā ca patiṁ, addakkhi rājaputta tava jāyā;",
  "atk-s0513a44:112_0": "Yo kimpurisaṁ avadhi, adūsakaṁ mayha kāmā hī”ti.",
  "atk-s0513a44:113_0": "Tattha varākiyāti kapaṇāya.",
  "atk-s0513a44:113_1": "Paṭimuñcatūti paṭilabhatu phusatu pāpuṇātu.",
  "atk-s0513a44:113_2": "Mayha kāmā hīti mayhaṁ kāmena.",
  "atk-s0513a44:114_0": "Rājā naṁ pañcahi gāthāhi paribhāsitvā pabbatamatthake ṭhitaṁyeva assāsento gāthamāha –",
  "atk-s0513a44:115_0": "27.",
  "atk-s0513a44:116_0": "“Mā tvaṁ cande rodi mā sopi, vanatimiramattakkhi;",
  "atk-s0513a44:117_0": "Mama tvaṁ hehisi bhariyā, rājakule pūjitā nārībhī”ti.",
  "atk-s0513a44:118_0": "Tattha candeti mahāsattassa paridevanakāle nāmassa sutattā evamāha.",
  "atk-s0513a44:118_1": "Vanatimiramattakkhīti vanatimirapupphasamānaakkhi.",
  "atk-s0513a44:118_2": "Pūjitā nārībhīti soḷasannaṁ itthisahassānaṁ jeṭṭhikā aggamahesī hessasi.",
  "atk-s0513a44:119_0": "Candā tassa vacanaṁ sutvā “tvaṁ kiṁ maṁ vadesī”ti sīhanādaṁ nadantī anantaragāthamāha –",
  "atk-s0513a44:120_0": "28.",
  "atk-s0513a44:121_0": "“Api nūnahaṁ marissaṁ, nāhaṁ rājaputta tava hessaṁ;",
  "atk-s0513a44:122_0": "Yo kimpurisaṁ avadhi, adūsakaṁ mayha kāmā hī”ti.",
  "atk-s0513a44:123_0": "Tattha api nūnahanti api ekaṁseneva ahaṁ marissaṁ.",
  "atk-s0513a44:124_0": "So tassā vacanaṁ sutvā nicchandarāgo hutvā itaraṁ gāthamāha –",
  "atk-s0513a44:125_0": "29.",
  "atk-s0513a44:126_0": "“Api bhīruke api jīvitukāmike, kimpurisi gaccha himavantaṁ;",
  "atk-s0513a44:127_0": "Tālīsatagarabhojanā, aññe taṁ migā ramissantī”ti.",
  "atk-s0513a44:128_0": "Tattha api bhīruketi bhīrujātike.",
  "atk-s0513a44:128_1": "Tālīsatagarabhojanāti tvaṁ tālīsapattatagarapattabhojanā migī,",
  "atk-s0513a44:128_2": "tasmā aññe taṁ migā ramissanti,",
  "atk-s0513a44:128_3": "na tvaṁ rājakulārahā,",
  "atk-s0513a44:128_4": "gacchāti naṁ avaca,",
  "atk-s0513a44:128_5": "vatvā ca pana nirapekkho hutvā pakkāmi.",
  "atk-s0513a44:129_0": "Sā tassa gatabhāvaṁ ñatvā oruyha mahāsattaṁ āliṅgitvā pabbatamatthakaṁ āropetvā pabbatatale nipajjāpetvā",
  "atk-s0513a44:129_1": "sīsamassa attano ūrūsu katvā balavaparidevaṁ paridevamānā dvādasa gāthā abhāsi –",
  "atk-s0513a44:130_0": "30.",
  "atk-s0513a44:131_0": "“Te pabbatā tā ca kandarā, tā ca giriguhāyo tatheva tiṭṭhanti;",
  "atk-s0513a44:132_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:133_0": "31.",
  "atk-s0513a44:134_0": "“Te paṇṇasanthatā ramaṇīyā, vāḷamigehi anuciṇṇā;",
  "atk-s0513a44:135_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:136_0": "32.",
  "atk-s0513a44:137_0": "“Te pupphasanthatā ramaṇīyā, vāḷamigehi anuciṇṇā;",
  "atk-s0513a44:138_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:139_0": "33.",
  "atk-s0513a44:140_0": "“Acchā savanti girivananadiyo, kusumābhikiṇṇasotāyo;",
  "atk-s0513a44:141_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:142_0": "34.",
  "atk-s0513a44:143_0": "“Nīlāni himavato pabbatassa, kūṭāni dassanīyāni;",
  "atk-s0513a44:144_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:145_0": "35.",
  "atk-s0513a44:146_0": "“Pītāni himavato pabbatassa, kūṭāni dassanīyāni;",
  "atk-s0513a44:147_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:148_0": "36.",
  "atk-s0513a44:149_0": "“Tambāni himavato pabbatassa, kūṭāni dassanīyāni;",
  "atk-s0513a44:150_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:151_0": "37.",
  "atk-s0513a44:152_0": "“Tuṅgāni himavato pabbatassa, kūṭāni dassanīyāni;",
  "atk-s0513a44:153_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:154_0": "38.",
  "atk-s0513a44:155_0": "“Setāni himavato pabbatassa, kūṭāni dassanīyāni;",
  "atk-s0513a44:156_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:157_0": "39.",
  "atk-s0513a44:158_0": "“Citrāni himavato pabbatassa, kūṭāni dassanīyāni;",
  "atk-s0513a44:159_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:160_0": "40.",
  "atk-s0513a44:161_0": "“Yakkhagaṇasevite gandhamādane, osadhebhi sañchanne;",
  "atk-s0513a44:162_0": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:163_0": "41.",
  "atk-s0513a44:164_0": "“Kimpurisasevite gandhamādane, osadhebhi sañchanne;",
  "atk-s0513a44:165_0": "Tattheva taṁ apassantī, kimpurisa kathaṁ ahaṁ kassa”nti.",
  "atk-s0513a44:166_0": "Tattha te pabbatāti yesu mayaṁ ekatova abhiramimha,",
  "atk-s0513a44:166_1": "ime te pabbatā tā ca kandarā tā ca giriguhāyo tatheva ṭhitā.",
  "atk-s0513a44:166_2": "Tesu ahaṁ idāni taṁ apassantī kathaṁ kassaṁ,",
  "atk-s0513a44:166_3": "kiṁ karissāmi,",
  "atk-s0513a44:166_4": "tesu pupphaphalapallavādisobhaṁ taṁ apassantī kathaṁ adhivāsetuṁ sakkhissāmīti paridevati.",
  "atk-s0513a44:166_5": "Paṇṇasanthatāti tālīsapattādigandhapaṇṇasantharā.",
  "atk-s0513a44:166_6": "Acchāti vippasannodakā.",
  "atk-s0513a44:166_7": "Nīlānīti nīlamaṇimayāni.",
  "atk-s0513a44:166_8": "Pītānīti sovaṇṇamayāni.",
  "atk-s0513a44:166_9": "Tambānīti manosilamayāni.",
  "atk-s0513a44:166_10": "Tuṅgānīti uccāni tikhiṇaggāni.",
  "atk-s0513a44:166_11": "Setānīti rajatamayāni.",
  "atk-s0513a44:166_12": "Citrānīti sattaratanamissakāni.",
  "atk-s0513a44:166_13": "Yakkhagaṇaseviteti bhummadevatāhi sevite.",
  "atk-s0513a44:167_0": "Iti sā dvādasahi gāthāhi paridevitvā mahāsattassa ure hatthaṁ ṭhapetvā santāpabhāvaṁ ñatvā “cando jīvatiyeva,",
  "atk-s0513a44:167_1": "devujjhānakammaṁ katvā jīvitamassa dassāmī”ti cintetvā “kiṁ nu kho lokapālā nāma natthi,",
  "atk-s0513a44:167_2": "udāhu vippavutthā, adu matā,",
  "atk-s0513a44:167_3": "te me piyasāmikaṁ na rakkhantī”ti devujjhānakammaṁ akāsi.",
  "atk-s0513a44:167_4": "Tassā sokavegena sakkassa āsanaṁ uṇhaṁ ahosi.",
  "atk-s0513a44:167_5": "Sakko āvajjento taṁ kāraṇaṁ ñatvā brāhmaṇavaṇṇena vegeneva āgantvā kuṇḍikato udakaṁ gahetvā mahāsattaṁ āsiñci.",
  "atk-s0513a44:167_6": "Tāvadeva visaṁ antaradhāyi,",
  "atk-s0513a44:167_7": "vaṇo ruhi,",
  "atk-s0513a44:167_8": "imasmiṁ ṭhāne viddhotipi na paññāyi.",
  "atk-s0513a44:167_9": "Mahāsatto sukhito uṭṭhāsi.",
  "atk-s0513a44:167_10": "Candā piyasāmikaṁ arogaṁ disvā somanassappattā sakkassa pāde vandantī anantaragāthamāha –",
  "atk-s0513a44:168_0": "42.",
  "atk-s0513a44:169_0": "“Vande te ayirabrahme, yo me icchitaṁ patiṁ varākiyā;",
  "atk-s0513a44:170_0": "Amatena abhisiñci, samāgatāsmi piyatamenā”ti.",
  "atk-s0513a44:171_0": "Tattha amatenāti udakaṁ “amata”nti maññamānā evamāha. Piyatamenāti piyatarena, ayameva vā pāṭho.",
  "atk-s0513a44:172_0": "Sakko tesaṁ ovādamadāsi “ito paṭṭhāya candapabbatato oruyha manussapathaṁ mā gamittha,",
  "atk-s0513a44:172_1": "idheva vasathā”ti.",
  "atk-s0513a44:172_2": "Evañca pana vatvā te ovaditvā sakaṭṭhānameva gato.",
  "atk-s0513a44:172_3": "Candāpi “kiṁ no sāmi iminā paripanthaṭṭhānena,",
  "atk-s0513a44:172_4": "ehi candapabbatameva gacchāmā”ti vatvā osānagāthamāha –",
  "atk-s0513a44:173_0": "43.",
  "atk-s0513a44:174_0": "“Vicarāma dāni girivananadiyo, kusumābhikiṇṇasotāyo;",
  "atk-s0513a44:175_0": "Nānādumavasanāyo, piyaṁvadā aññamaññassā”ti.",
  "atk-s0513a44:176_0": "Satthā imaṁ dhammadesanaṁ āharitvā “na idāneva,",
  "atk-s0513a44:176_1": "pubbepesā mayi asaṁhīracittā anaññaneyyā evā”ti vatvā jātakaṁ samodhānesi –",
  "atk-s0513a44:176_2": "“tadā rājā devadatto ahosi,",
  "atk-s0513a44:176_3": "sakko anuruddho,",
  "atk-s0513a44:176_4": "candā rāhulamātā,",
  "atk-s0513a44:176_5": "candakinnaro pana ahameva ahosi”nti.",
  "atk-s0513a44:177_0": "Candakinnarījātakavaṇṇanā dutiyā.",
  "atk-s0513a44:179_0": "[486] 3. Mahāukkusajātakavaṇṇanā",
  "atk-s0513a44:180_0": "Ukkā cilācā bandhantīti idaṁ satthā jetavane viharanto mittabandhakaupāsakaṁ ārabbha kathesi.",
  "atk-s0513a44:180_1": "So kira sāvatthiyaṁ parijiṇṇassa kulassa putto sahāyaṁ pesetvā aññataraṁ kuladhītaraṁ vārāpetvā “atthi",
  "atk-s0513a44:180_2": "panassa uppannakiccaṁ nittharaṇasamattho mitto vā sahāyo vā”ti vutte “natthī”ti vatvā “tena hi mitte",
  "atk-s0513a44:180_3": "tāva bandhatū”ti vutte tasmiṁ ovāde ṭhatvā paṭhamaṁ tāva catūhi dovārikehi saddhiṁ mettiṁ akāsi,",
  "atk-s0513a44:180_4": "athānupubbena nagaraguttikagaṇakamahāmattādīhi saddhiṁ mettiṁ katvā senāpatināpi uparājenāpi saddhiṁ mettiṁ akāsi.",
  "atk-s0513a44:180_5": "Tehi pana saddhiṁ ekato hutvā raññā saddhiṁ mettiṁ akāsi.",
  "atk-s0513a44:180_6": "Tato asītiyā mahātherehi saddhiṁ ānandattherenapi saddhiṁ ekato hutvā tathāgatena saddhiṁ mettiṁ akāsi.",
  "atk-s0513a44:180_7": "Atha naṁ satthā saraṇesu ca sīlesu ca patiṭṭhāpesi,",
  "atk-s0513a44:180_8": "rājāpissa issariyamadāsi.",
  "atk-s0513a44:180_9": "So mittabandhakoyevāti pākaṭo jāto.",
  "atk-s0513a44:180_10": "Athassa rājā mahantaṁ gehaṁ datvā āvāhamaṅgalaṁ kāresi.",
  "atk-s0513a44:180_11": "Rājānaṁ ādiṁ katvā mahājano paṇṇākāre pahiṇi.",
  "atk-s0513a44:180_12": "Athassa bhariyā raññā pahitaṁ paṇṇākāraṁ uparājassa,",
  "atk-s0513a44:180_13": "uparājena pahitaṁ paṇṇākāraṁ senāpatissāti etena upāyena sakalanagaravāsino ābandhitvā gaṇhi.",
  "atk-s0513a44:180_14": "Sattame divase mahāsakkāraṁ katvā dasabalaṁ nimantetvā pañcasatassa buddhappamukhassa bhikkhusaṅghassa",
  "atk-s0513a44:180_15": "mahādānaṁ datvā bhattakiccāvasāne satthārā kathitaṁ anumodanaṁ sutvā ubhopi jayampatikā sotāpattiphale",
  "atk-s0513a44:180_16": "patiṭṭhahiṁsu.",
  "atk-s0513a44:181_0": "Bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a44:181_1": "mittabandhakaupāsako attano bhariyaṁ nissāya tassā vacanaṁ katvā sabbehi mettiṁ katvā rañño santikā mahantaṁ sakkāraṁ labhi,",
  "atk-s0513a44:181_2": "tathāgatena pana saddhiṁ mettiṁ katvā ubhopi jayampatikā sotāpattiphale patiṭṭhitā”ti.",
  "atk-s0513a44:181_3": "Satthā āgantvā “kāya nuttha,",
  "atk-s0513a44:181_4": "bhikkhave,",
  "atk-s0513a44:181_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a44:181_6": "bhikkhave,",
  "atk-s0513a44:181_7": "idāneva so etaṁ mātugāmaṁ nissāya mahantaṁ yasaṁ sampatto,",
  "atk-s0513a44:181_8": "pubbe tiracchānayoniyaṁ nibbattopi panesa etissā vacanena bahūhi saddhiṁ mettiṁ katvā puttasokato muttoyevā”ti vatvā tehi yācito atītaṁ āhari.",
  "atk-s0513a44:182_0": "Atīte bārāṇasiyaṁ brahmadatte rajjaṁ kārente ekacce paccantavāsino yattha yattha bahuṁ maṁsaṁ labhanti,",
  "atk-s0513a44:182_1": "tattha tattha gāmaṁ nivāsetvā araññe caritvā migādayo māretvā maṁsaṁ āharitvā puttadāre posenti.",
  "atk-s0513a44:182_2": "Tesaṁ gāmato avidūre mahājātassaro atthi.",
  "atk-s0513a44:182_3": "Tassa dakkhiṇapasse eko senasakuṇo,",
  "atk-s0513a44:182_4": "pacchimapasse ekā senasakuṇī,",
  "atk-s0513a44:182_5": "uttarapasse sīho migarājā,",
  "atk-s0513a44:182_6": "pācīnapasse ukkusasakuṇarājā vasati.",
  "atk-s0513a44:182_7": "Jātassaramajjhe pana unnataṭṭhāne kacchapo vasati.",
  "atk-s0513a44:182_8": "Tadā seno seniṁ “bhariyā me hohī”ti vadati.",
  "atk-s0513a44:182_9": "Atha naṁ sā āha –",
  "atk-s0513a44:182_10": "“atthi pana te koci mitto”ti?",
  "atk-s0513a44:182_11": "“Natthi bhadde”ti.",
  "atk-s0513a44:182_12": "Amhākaṁ uppannaṁ bhayaṁ vā dukkhaṁ vā haraṇasamatthaṁ mittaṁ vā sahāyaṁ vā laddhuṁ vaṭṭati,",
  "atk-s0513a44:182_13": "mitte tāva gaṇhāhīti.",
  "atk-s0513a44:182_14": "“Kehi saddhiṁ mettiṁ karomi bhadde”ti?",
  "atk-s0513a44:182_15": "Pācīnapasse vasantena ukkusarājena,",
  "atk-s0513a44:182_16": "uttarapasse sīhena,",
  "atk-s0513a44:182_17": "jātassaramajjhe kacchapena saddhiṁ mettiṁ karohīti.",
  "atk-s0513a44:182_18": "So tassā vacanaṁ sampaṭicchitvā tathā akāsi.",
  "atk-s0513a44:182_19": "Tadā te ubhopi saṁvāsaṁ kappetvā tasmiṁyeva sare ekasmiṁ dīpake kadambarukkho atthi samantā udakena parikkhitto,",
  "atk-s0513a44:182_20": "tasmiṁ kulāvakaṁ katvā paṭivasiṁsu.",
  "atk-s0513a44:183_0": "Tesaṁ aparabhāge dve sakuṇapotakā jāyiṁsu.",
  "atk-s0513a44:183_1": "Tesaṁ pakkhesu asañjātesuyeva ekadivasaṁ te jānapadā divasaṁ araññe caritvā kiñci alabhitvā “na sakkā tucchahatthena gharaṁ gantuṁ,",
  "atk-s0513a44:183_2": "macche vā kacchape vā gaṇhissāmā”ti saraṁ otaritvā taṁ dīpakaṁ gantvā tassa kadambassa mūle nipajjitvā",
  "atk-s0513a44:183_3": "makasādīhi khajjamānā tesaṁ palāpanatthāya araṇiṁ manthetvā aggiṁ nibbattetvā dhūmaṁ kariṁsu.",
  "atk-s0513a44:183_4": "Dhumo uggantvā sakuṇe pahari,",
  "atk-s0513a44:183_5": "sakuṇapotakā viraviṁsu.",
  "atk-s0513a44:183_6": "Jānapadā taṁ sutvā “ambho,",
  "atk-s0513a44:183_7": "sakuṇapotakānaṁ sūyati saddo,",
  "atk-s0513a44:183_8": "uṭṭhetha ukkā bandhatha,",
  "atk-s0513a44:183_9": "chātā sayituṁ na sakkoma,",
  "atk-s0513a44:183_10": "sakuṇamaṁsaṁ khāditvāva sayissāmā”ti vatvā aggiṁ jāletvā ukkā bandhiṁsu.",
  "atk-s0513a44:183_11": "Sakuṇikā tesaṁ saddaṁ sutvā “ime amhākaṁ potake khāditukāmā,",
  "atk-s0513a44:183_12": "mayaṁ evarūpassa bhayassa haraṇatthāya mitte gaṇhimha,",
  "atk-s0513a44:183_13": "sāmikaṁ ukkusarājassa santikaṁ pesessāmī”ti cintetvā “gaccha, sāmi,",
  "atk-s0513a44:183_14": "puttānaṁ no uppannabhayaṁ ukkusarājassa ārocehī”ti vatvā paṭhamaṁ gāthamāha –",
  "atk-s0513a44:184_0": "44.",
  "atk-s0513a44:185_0": "“Ukkā cilācā bandhanti dīpe, pajā mamaṁ khādituṁ patthayanti;",
  "atk-s0513a44:186_0": "Mittaṁ sahāyañca vadehi senaka, ācikkha ñātibyasanaṁ dijāna”nti.",
  "atk-s0513a44:187_0": "Tattha cilācāti jānapadā.",
  "atk-s0513a44:187_1": "Dīpeti dīpakamhi.",
  "atk-s0513a44:187_2": "Pajā mamanti mama puttake.",
  "atk-s0513a44:187_3": "Senakāti senakasakuṇaṁ nāmenālapati.",
  "atk-s0513a44:187_4": "Ñātibyasananti puttānaṁ byasanaṁ.",
  "atk-s0513a44:187_5": "Dijānanti amhākaṁ ñātīnaṁ dijānaṁ idaṁ byasanaṁ ukkusarājassa santikaṁ gantvā ācikkhāhīti vadati.",
  "atk-s0513a44:188_0": "So vegena tassa vasanaṭṭhānaṁ gantvā vassitvā attano āgatabhāvaṁ jānāpetvā katokāso upasaṅkamitvā vanditvā",
  "atk-s0513a44:188_1": "“kiṁkāraṇā āgatosī”ti puṭṭho āgatakāraṇaṁ dassento dutiyaṁ gāthamāha –",
  "atk-s0513a44:189_0": "45.",
  "atk-s0513a44:190_0": "“Dijo dijānaṁ pavarosi pakkhima, ukkusarāja saraṇaṁ taṁ upema;",
  "atk-s0513a44:191_0": "Pajā mamaṁ khādituṁ patthayanti, luddā cilācā bhava me sukhāyā”ti.",
  "atk-s0513a44:192_0": "Tattha dijoti tvaṁ dijo ceva dijānaṁ pavaro ca.",
  "atk-s0513a44:193_0": "Ukkusarājā “senaka mā bhāyī”ti taṁ assāsetvā tatiyaṁ gāthamāha –",
  "atk-s0513a44:194_0": "46.",
  "atk-s0513a44:195_0": "“Mittaṁ sahāyañca karonti paṇḍitā, kāle akāle sukhamesamānā;",
  "atk-s0513a44:196_0": "Karomi te senaka etamatthaṁ, ariyo hi ariyassa karoti kicca”nti.",
  "atk-s0513a44:197_0": "Tattha kāle akāleti divā ca rattiñca.",
  "atk-s0513a44:197_1": "Ariyoti idha ācāraariyo adhippeto.",
  "atk-s0513a44:197_2": "Ācārasampanno hi ācārasampannassa kiccaṁ karoteva,",
  "atk-s0513a44:197_3": "kimettha karaṇīyanti vadati.",
  "atk-s0513a44:198_0": "Atha naṁ pucchi “kiṁ, samma,",
  "atk-s0513a44:198_1": "rukkhaṁ abhiruḷhā cilācā”ti?",
  "atk-s0513a44:198_2": "Na tāva abhiruḷhā,",
  "atk-s0513a44:198_3": "ukkāyeva bandhantīti.",
  "atk-s0513a44:198_4": "Tena hi tvaṁ sīghaṁ gantvā mama sahāyikaṁ assāsetvā mamāgamanabhāvaṁ ācikkhāhīti.",
  "atk-s0513a44:198_5": "So tathā akāsi.",
  "atk-s0513a44:198_6": "Ukkusarājāpi gantvā kadambassa avidūre cilācānaṁ abhiruhanaṁ olokento ekasmiṁ rukkhagge nisīditvā ekassa",
  "atk-s0513a44:198_7": "cilācassa abhiruhanakāle tasmiṁ kulāvakassa avidūraṁ abhiruḷhe sare nimujjitvā pakkhehi ca mukhena ca",
  "atk-s0513a44:198_8": "udakaṁ āharitvā ukkāya upari āsiñci,",
  "atk-s0513a44:198_9": "sā nibbāyi.",
  "atk-s0513a44:198_10": "Cilācā “imañca senakasakuṇapotake cassa khādissāmī”ti otaritvā puna ukkaṁ jālāpetvā abhiruhiṁsu.",
  "atk-s0513a44:198_11": "Puna so ukkaṁ vijjhāpesi.",
  "atk-s0513a44:198_12": "Etenupāyena baddhaṁ baddhaṁ vijjhāpentassevassa aḍḍharatto jāto.",
  "atk-s0513a44:198_13": "So ativiya kilami,",
  "atk-s0513a44:198_14": "heṭṭhāudare kilomakaṁ tanutaṁ gataṁ,",
  "atk-s0513a44:198_15": "akkhīni rattāni jātāni.",
  "atk-s0513a44:198_16": "Taṁ disvā sakuṇī sāmikaṁ āha – “sāmi,",
  "atk-s0513a44:198_17": "ativiya kilanto ukkusarājā,",
  "atk-s0513a44:198_18": "etassa thokaṁ vissamanatthāya gantvā kacchaparājassa kathehī”ti.",
  "atk-s0513a44:198_19": "So tassā vacanaṁ sutvā ukkusaṁ upasaṅkamitvā gāthāya ajjhabhāsi –",
  "atk-s0513a44:199_0": "47.",
  "atk-s0513a44:200_0": "“Yaṁ hoti kiccaṁ anukampakena, ariyassa ariyena kataṁ tayīdaṁ;",
  "atk-s0513a44:201_0": "Attānurakkhī bhava mā aḍayhi, lacchāma putte tayi jīvamāne”ti.",
  "atk-s0513a44:202_0": "Tattha tayīdanti tayā idaṁ, ayameva vā pāṭho.",
  "atk-s0513a44:203_0": "So tassa vacanaṁ sutvā sīhanādaṁ nadanto pañcamaṁ gāthamāha –",
  "atk-s0513a44:204_0": "48.",
  "atk-s0513a44:205_0": "“Taveva rakkhāvaraṇaṁ karonto, sarīrabhedāpi na santasāmi;",
  "atk-s0513a44:206_0": "Karonti heke sakhinaṁ sakhāro, pāṇaṁ cajantā satamesa dhammo”ti.",
  "atk-s0513a44:207_0": "Chaṭṭhaṁ pana satthā abhisambuddho hutvā tassa guṇaṁ vaṇṇento āha –",
  "atk-s0513a44:208_0": "49.",
  "atk-s0513a44:209_0": "“Sudukkaraṁ kammamakāsi, aṇḍajāyaṁ vihaṅgamo;",
  "atk-s0513a44:210_0": "Atthāya kuraro putte, aḍḍharatte anāgate”ti.",
  "atk-s0513a44:211_0": "Tattha kuraroti ukkusarājā.",
  "atk-s0513a44:211_1": "Putteti senakassa putte rakkhanto tesaṁ atthāya aḍḍharatte anāgate yāva diyaḍḍhayāmā vāyāmaṁ karonto dukkaraṁ akāsi.",
  "atk-s0513a44:212_0": "Senopi ukkusaṁ “thokaṁ vissamāhi,",
  "atk-s0513a44:212_1": "sammā”ti vatvā kacchapassa santikaṁ gantvā taṁ uṭṭhāpetvā “kiṁ, samma,",
  "atk-s0513a44:212_2": "āgatosī”ti vutto “evarūpaṁ nāma bhayaṁ uppannaṁ,",
  "atk-s0513a44:212_3": "ukkusarājā paṭhamayāmato paṭṭhāya vāyamanto kilami,",
  "atk-s0513a44:212_4": "tenamhi tava santikaṁ āgato”ti vatvā sattamaṁ gāthamāha –",
  "atk-s0513a44:213_0": "50.",
  "atk-s0513a44:214_0": "“Cutāpi heke khalitā sakammunā, mittānukampāya patiṭṭhahanti;",
  "atk-s0513a44:215_0": "Puttā mamaṭṭā gatimāgatosmi, atthaṁ caretho mama vāricarā”ti.",
  "atk-s0513a44:216_0": "Tassattho – sāmi,",
  "atk-s0513a44:216_1": "ekacce hi yasato vā dhanato vā cutāpi sakammunā khalitāpi mittānaṁ anukampāya patiṭṭhahanti,",
  "atk-s0513a44:216_2": "mama ca puttā aṭṭā āturā,",
  "atk-s0513a44:216_3": "tenāhaṁ taṁ gatiṁ paṭisaraṇaṁ katvā āgatosmi,",
  "atk-s0513a44:216_4": "puttānaṁ jīvitadānaṁ dadanto atthaṁ me carāhi vāricarāti.",
  "atk-s0513a44:217_0": "Taṁ sutvā kacchapo itaraṁ gāthamāha –",
  "atk-s0513a44:218_0": "51.",
  "atk-s0513a44:219_0": "“Dhanena dhaññena ca attanā ca, mittaṁ sahāyañca karonti paṇḍitā;",
  "atk-s0513a44:220_0": "Karomi te senaka etamatthaṁ, ariyo hi ariyassa karoti kicca”nti.",
  "atk-s0513a44:221_0": "Athassa putto avidūre nipanno pitu vacanaṁ sutvā “mā me pitā kilamatu,",
  "atk-s0513a44:221_1": "ahaṁ pitu kiccaṁ karissāmī”ti cintetvā navamaṁ gāthamāha –",
  "atk-s0513a44:222_0": "52.",
  "atk-s0513a44:223_0": "“Appossukko tāta tuvaṁ nisīda, putto pitu carati atthacariyaṁ;",
  "atk-s0513a44:224_0": "Ahaṁ carissāmi tavetamatthaṁ, senassa putte paritāyamāno”ti.",
  "atk-s0513a44:225_0": "Atha naṁ pitā gāthāya ajjhabhāsi –",
  "atk-s0513a44:226_0": "53.",
  "atk-s0513a44:227_0": "“Addhā hi tāta satamesa dhammo, putto pitu yaṁ care atthacariyaṁ;",
  "atk-s0513a44:228_0": "Appeva maṁ disvāna pavaḍḍhakāyaṁ, senassa puttā na viheṭhayeyyu”nti.",
  "atk-s0513a44:229_0": "Tattha satamesa dhammoti paṇḍitānaṁ esa dhammo. Puttāti senassa putte cilācā na heṭhayeyyunti.",
  "atk-s0513a44:230_0": "Evaṁ vatvā mahākacchapo “samma, mā bhāyi,",
  "atk-s0513a44:230_1": "tvaṁ purato gaccha,",
  "atk-s0513a44:230_2": "idānāhaṁ āgamissāmī”ti taṁ uyyojetvā udake patitvā kalalañca sevālañca saṁkaḍḍhitvā ādāya dīpakaṁ gantvā aggiṁ vijjhāpetvā nipajji.",
  "atk-s0513a44:230_3": "Cilācā “kiṁ no senapotakehi,",
  "atk-s0513a44:230_4": "imaṁ kāḷakacchapaṁ parivattetvā māressāma,",
  "atk-s0513a44:230_5": "ayaṁ no sabbesaṁ pahossatī”ti valliyo uddharitvā jiyā gahetvā nivatthapilotikāpi mocetvā tesu tesu ṭhānesu",
  "atk-s0513a44:230_6": "bandhitvā kacchapaṁ parivattetuṁ na sakkonti.",
  "atk-s0513a44:230_7": "Kacchapo te ākaḍḍhanto gantvā gambhīraṭṭhāne udake pati.",
  "atk-s0513a44:230_8": "Tepi kacchapalobhena saddhiṁyeva patitvā udakapuṇṇāya kucchiyā kilantā nikkhamitvā “bho ekena no ukkusena yāva aḍḍharattā ukkā vijjhāpitā,",
  "atk-s0513a44:230_9": "idāni iminā kacchapena udake pātetvā udakaṁ pāyetvā mahodarā katamha,",
  "atk-s0513a44:230_10": "puna aggiṁ karitvā aruṇe uggatepi ime senakapotake khādissāmā”ti aggiṁ kātuṁ ārabhiṁsu.",
  "atk-s0513a44:230_11": "Sakuṇī tesaṁ kathaṁ sutvā “sāmi,",
  "atk-s0513a44:230_12": "ime yāya kāyaci velāya amhākaṁ puttake khāditvā gamissanti,",
  "atk-s0513a44:230_13": "sahāyassa no sīhassa santikaṁ gacchāhī”ti āha.",
  "atk-s0513a44:230_14": "So taṅkhaṇaññeva sīhassa santikaṁ gantvā “kiṁ avelāya āgatosī”ti vutte ādito paṭṭhāya taṁ pavattiṁ ārocetvā ekādasamaṁ gāthamāha –",
  "atk-s0513a44:231_0": "54.",
  "atk-s0513a44:232_0": "“Pasū manussā migavīraseṭṭha, bhayaṭṭitā seṭṭhamupabbajanti;",
  "atk-s0513a44:233_0": "Puttā mamaṭṭā gatimāgatosmi, tvaṁ nosi rājā bhava me sukhāyā”ti.",
  "atk-s0513a44:234_0": "Tattha pasūti sabbatiracchāne āha.",
  "atk-s0513a44:234_1": "Idaṁ vuttaṁ hoti – “sāmi,",
  "atk-s0513a44:234_2": "migesu vīriyena seṭṭha,",
  "atk-s0513a44:234_3": "sabbalokasmiñhi sabbe tiracchānāpi manussāpi bhayaṭṭitā hutvā seṭṭhaṁ upagacchanti,",
  "atk-s0513a44:234_4": "mama ca puttā aṭṭā āturā.",
  "atk-s0513a44:234_5": "Tasmāhaṁ taṁ gatiṁ katvā āgatomhi,",
  "atk-s0513a44:234_6": "tvaṁ amhākaṁ rājā sukhāya me bhavāhī”ti.",
  "atk-s0513a44:235_0": "Taṁ sutvā sīho gāthamāha –",
  "atk-s0513a44:236_0": "55.",
  "atk-s0513a44:237_0": "“Karomi te senaka etamatthaṁ, āyāmi te taṁ disataṁ vadhāya;",
  "atk-s0513a44:238_0": "Kathañhi viññū pahu sampajāno, na vāyame attajanassa guttiyā”ti.",
  "atk-s0513a44:239_0": "Tattha taṁ disatanti taṁ disasamūhaṁ,",
  "atk-s0513a44:239_1": "taṁ tava paccatthikagaṇanti attho.",
  "atk-s0513a44:239_2": "Pahūti amitte hantuṁ samattho.",
  "atk-s0513a44:239_3": "Sampajānoti mittassa bhayuppattiṁ jānanto.",
  "atk-s0513a44:239_4": "Attajanassāti attasamassa aṅgasamānassa janassa,",
  "atk-s0513a44:239_5": "mittassāti attho.",
  "atk-s0513a44:240_0": "Evañca pana vatvā “gaccha tvaṁ putte samassāsehī”ti taṁ uyyojetvā maṇivaṇṇaṁ udakaṁ maddamāno pāyāsi.",
  "atk-s0513a44:240_1": "Cilācā taṁ āgacchantaṁ disvā “kurarena tāva amhākaṁ ukkā vijjhāpitā,",
  "atk-s0513a44:240_2": "tathā kacchapena amhe nivatthapilotikānampi assāmikā katā,",
  "atk-s0513a44:240_3": "idāni pana naṭṭhamhā,",
  "atk-s0513a44:240_4": "sīho no jīvitakkhayameva pāpessatī”ti maraṇabhayatajjitā yena vā tena vā palāyiṁsu.",
  "atk-s0513a44:240_5": "Sīho āgantvā rukkhamūle na kiñci addasa.",
  "atk-s0513a44:240_6": "Atha naṁ kuraro ca kacchapo ca seno ca upasaṅkamitvā vandiṁsu.",
  "atk-s0513a44:240_7": "So tesaṁ mittānisaṁsaṁ kathetvā “ito paṭṭhāya mittadhammaṁ abhinditvā appamattā hothā”ti ovaditvā pakkāmi,",
  "atk-s0513a44:240_8": "tepi sakaṭhānāni gatā.",
  "atk-s0513a44:240_9": "Senasakuṇī attano putte oloketvā “mitte nissāya amhehi dārakā laddhā”ti sukhanisinnasamaye senena saddhiṁ",
  "atk-s0513a44:240_10": "sallapantī mittadhammaṁ pakāsamānā cha gāthā abhāsi –",
  "atk-s0513a44:241_0": "56.",
  "atk-s0513a44:242_0": "“Mittañca kayirātha suhadayañca, ayirañca kayirātha sukhāgamāya;",
  "atk-s0513a44:243_0": "Nivatthakocova sarebhihantvā, modāma puttehi samaṅgibhūtā.",
  "atk-s0513a44:244_0": "57.",
  "atk-s0513a44:245_0": "“Sakamittassa kammena, sahāyassāpalāyino;",
  "atk-s0513a44:246_0": "Kūjantamupakūjanti, lomasā hadayaṅgamaṁ.",
  "atk-s0513a44:247_0": "58.",
  "atk-s0513a44:248_0": "“Mittaṁ sahāyaṁ adhigamma paṇḍito, so bhuñjatī putta pasuṁ dhanaṁ vā;",
  "atk-s0513a44:249_0": "Ahañca puttā ca patī ca mayhaṁ, mittānukampāya samaṅgibhūtā.",
  "atk-s0513a44:250_0": "59.",
  "atk-s0513a44:251_0": "“Rājavatā sūravatā ca attho, sampannasakhissa bhavanti hete;",
  "atk-s0513a44:252_0": "So mittavā yasavā uggatatto, asmiṁdhaloke modati kāmakāmī.",
  "atk-s0513a44:253_0": "60.",
  "atk-s0513a44:254_0": "“Karaṇīyāni mittāni, daliddenāpi senaka;",
  "atk-s0513a44:255_0": "Passa mittānukampāya, samaggamhā sañātake.",
  "atk-s0513a44:256_0": "61.",
  "atk-s0513a44:257_0": "“Sūrena balavantena, yo mitte kurute dijo;",
  "atk-s0513a44:258_0": "Evaṁ so sukhito hoti, yathāhaṁ tvañca senakā”ti.",
  "atk-s0513a44:259_0": "Tattha mittañcāti yaṁkiñci attano mittañca suhadayañca suhadayasahāyañca sāmikasaṅkhātaṁ ayirañca karotheva.",
  "atk-s0513a44:259_1": "Nivatthakocova sarebhihantvāti ettha kocoti kavaco.",
  "atk-s0513a44:259_2": "Yathā nāma paṭimukkakavaco sare abhihanati nivāreti,",
  "atk-s0513a44:259_3": "evaṁ mayampi mittabalena paccatthike abhihantvā puttehi saddhiṁ modāmāti vadati.",
  "atk-s0513a44:259_4": "Sakamittassa kammenāti sakassa mittassa parakkamena.",
  "atk-s0513a44:259_5": "Sahāyassāpalāyinoti sahāyassa apalāyino migarājassa.",
  "atk-s0513a44:259_6": "Lomasāti pakkhino amhākaṁ puttakā mañca tañca kūjantaṁ hadayaṅgamaṁ madhurassaraṁ nicchāretvā upakūjanti.",
  "atk-s0513a44:259_7": "Samaṅgibhūtāti ekaṭṭhāne ṭhitā.",
  "atk-s0513a44:260_0": "Rājavatā sūravatā ca atthoti yassa sīhasadiso rājā ukkusakacchapasadisā ca sūrā mittā honti,",
  "atk-s0513a44:260_1": "tena rājavatā sūravatā ca attho sakkā pāpuṇituṁ.",
  "atk-s0513a44:260_2": "Bhavanti heteti yo ca sampannasakho paripuṇṇamittadhammo,",
  "atk-s0513a44:260_3": "tassa ete sahāyā bhavanti.",
  "atk-s0513a44:260_4": "Uggatattoti sirisobhaggena uggatasabhāvo.",
  "atk-s0513a44:260_5": "Asmiṁdhaloketi idhalokasaṅkhāte asmiṁ loke modati.",
  "atk-s0513a44:260_6": "Kāmakāmīti sāmikaṁ ālapati.",
  "atk-s0513a44:260_7": "So hi kāme kāmanato kāmakāmī nāma.",
  "atk-s0513a44:260_8": "Samaggamhāti samaggā jātamhā.",
  "atk-s0513a44:260_9": "Sañātaketi ñātakehi puttehi saddhiṁ.",
  "atk-s0513a44:261_0": "Evaṁ sā chahi gāthāhi mittadhammassa guṇakathaṁ kathesi.",
  "atk-s0513a44:261_1": "Te sabbepi sahāyakā mittadhammaṁ abhinditvā yāvatāyukaṁ ṭhatvā yathākammaṁ gatā.",
  "atk-s0513a44:262_0": "Satthā imaṁ dhammadesanaṁ āharitvā “na,",
  "atk-s0513a44:262_1": "bhikkhave,",
  "atk-s0513a44:262_2": "idāneva so bhariyaṁ nissāya sukhappatto,",
  "atk-s0513a44:262_3": "pubbepi sukhappattoyevā”ti vatvā jātakaṁ samodhānesi –",
  "atk-s0513a44:262_4": "“tadā seno ca senī ca jayampatikā ahesuṁ,",
  "atk-s0513a44:262_5": "puttakacchapo rāhulo,",
  "atk-s0513a44:262_6": "pitā mahāmoggallāno,",
  "atk-s0513a44:262_7": "ukkuso sāriputto,",
  "atk-s0513a44:262_8": "sīho pana ahameva ahosi”nti.",
  "atk-s0513a44:263_0": "Mahāukkusajātakavaṇṇanā tatiyā.",
  "atk-s0513a44:265_0": "[487] 4. Uddālakajātakavaṇṇanā",
  "atk-s0513a44:266_0": "Kharājinā jaṭilā paṅkadantāti idaṁ satthā jetavane viharanto ekaṁ kuhakabhikkhuṁ ārabbha kathesi.",
  "atk-s0513a44:266_1": "So hi niyyānikasāsane pabbajitvāpi catupaccayatthāya tividhaṁ kuhakavatthuṁ pūresi.",
  "atk-s0513a44:266_2": "Athassa aguṇaṁ pakāsentā bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a44:266_3": "asuko nāma bhikkhu evarūpe niyyānikasāsane pabbajitvā kuhanaṁ nissāya jīvikaṁ kappetī”ti.",
  "atk-s0513a44:266_4": "Satthā āgantvā “kāya nuttha,",
  "atk-s0513a44:266_5": "bhikkhave,",
  "atk-s0513a44:266_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a44:266_7": "bhikkhave, idāneva,",
  "atk-s0513a44:266_8": "pubbepesa kuhakoyevā”ti vatvā atītaṁ āhari.",
  "atk-s0513a44:267_0": "Atīte bārāṇasiyaṁ brahmadatte rajjaṁ kārente bodhisatto tassa purohito ahosi paṇḍito byatto.",
  "atk-s0513a44:267_1": "So ekadivasaṁ uyyānakīḷaṁ gato ekaṁ abhirūpaṁ gaṇikaṁ disvā paṭibaddhacitto tāya saddhiṁ saṁvāsaṁ kappesi.",
  "atk-s0513a44:267_2": "Sā taṁ paṭicca gabbhaṁ paṭilabhi.",
  "atk-s0513a44:267_3": "Gabbhassa patiṭṭhitabhāvaṁ ñatvā taṁ āha – “sāmi,",
  "atk-s0513a44:267_4": "gabbho me patiṭṭhito,",
  "atk-s0513a44:267_5": "jātakāle nāmaṁ karontī assa kiṁ nāmaṁ karomī”ti?",
  "atk-s0513a44:267_6": "So “vaṇṇadāsiyā kucchimhi nibbattattā na sakkā kulanāmaṁ kātu”nti cintetvā “bhadde,",
  "atk-s0513a44:267_7": "ayaṁ vātaghātarukkho uddālo nāma,",
  "atk-s0513a44:267_8": "idha paṭiladdhattā ‘uddālako’tissa nāmaṁ kareyyāsī”ti vatvā aṅgulimuddikaṁ adāsi.",
  "atk-s0513a44:267_9": "“Sace dhītā hoti,",
  "atk-s0513a44:267_10": "imāya naṁ poseyyāsi,",
  "atk-s0513a44:267_11": "sace putto,",
  "atk-s0513a44:267_12": "atha naṁ vayappattaṁ mayhaṁ dasseyyāsī”ti āha.",
  "atk-s0513a44:267_13": "Sā aparabhāge puttaṁ vijāyitvā “uddālako”tissa nāmaṁ akāsi.",
  "atk-s0513a44:268_0": "So vayappatto mātaraṁ pucchi – “amma,",
  "atk-s0513a44:268_1": "ko me pitā”ti?",
  "atk-s0513a44:268_2": "“Purohito tātā”ti.",
  "atk-s0513a44:268_3": "“Yadi evaṁ vede uggaṇhissāmī”ti mātu hatthato muddikañca ācariyabhāgañca gahetvā takkasilaṁ gantvā disāpāmokkhācariyassa",
  "atk-s0513a44:268_4": "santike sippaṁ uggaṇhanto ekaṁ tāpasagaṇaṁ disvā “imesaṁ santike varasippaṁ bhavissati,",
  "atk-s0513a44:268_5": "taṁ uggaṇhissāmī”ti sippalobhena pabbajitvā tesaṁ vattapaṭivattaṁ katvā “ācariyā maṁ tumhākaṁ jānanasippaṁ sikkhāpethā”ti āha.",
  "atk-s0513a44:268_6": "Te attano attano jānananiyāmeneva taṁ sikkhāpesuṁ.",
  "atk-s0513a44:268_7": "Pañcannaṁ tāpasasatānaṁ ekopi tena atirekapañño nāhosi,",
  "atk-s0513a44:268_8": "sveva tesaṁ paññāya aggo.",
  "atk-s0513a44:268_9": "Athassa te sannipatitvā ācariyaṭṭhānaṁ adaṁsu.",
  "atk-s0513a44:268_10": "Atha ne so āha – “mārisā,",
  "atk-s0513a44:268_11": "tumhe niccaṁ vanamūlaphalāhārā araññeva vasatha,",
  "atk-s0513a44:268_12": "manussapathaṁ kasmā na gacchathā”ti? “Mārisa,",
  "atk-s0513a44:268_13": "manussā nāma mahādānaṁ datvā anumodanaṁ kārāpenti,",
  "atk-s0513a44:268_14": "dhammiṁ kathaṁ bhaṇāpenti,",
  "atk-s0513a44:268_15": "pañhaṁ pucchanti,",
  "atk-s0513a44:268_16": "mayaṁ tena bhayena tattha na gacchāmā”ti. “Mārisā,",
  "atk-s0513a44:268_17": "sacepi cakkavattirājā bhavissati,",
  "atk-s0513a44:268_18": "manaṁ gahetvā kathanaṁ nāma mayhaṁ bhāro,",
  "atk-s0513a44:268_19": "tumhe mā bhāyathā”ti vatvā tehi saddhiṁ cārikaṁ caramāno anupubbena bārāṇasiṁ patvā rājuyyāne vasitvā",
  "atk-s0513a44:268_20": "punadivase sabbehi saddhiṁ dvāragāme bhikkhāya cari,",
  "atk-s0513a44:268_21": "manussā mahādānaṁ adaṁsu.",
  "atk-s0513a44:268_22": "Tāpasā punadivase nagaraṁ pavisiṁsu manussā mahādānaṁ adaṁsu.",
  "atk-s0513a44:268_23": "Uddālakatāpaso dānānumodanaṁ karoti,",
  "atk-s0513a44:268_24": "maṅgalaṁ vadati,",
  "atk-s0513a44:268_25": "pañhaṁ vissajjeti,",
  "atk-s0513a44:268_26": "manussā pasīditvā bahupaccaye adaṁsu.",
  "atk-s0513a44:268_27": "Sakalanagaraṁ “paṇḍito gaṇasatthā dhammikatāpaso āgato”ti saṅkhubhi,",
  "atk-s0513a44:268_28": "taṁ raññopi kathayiṁsu.",
  "atk-s0513a44:269_0": "Rājā “kuhiṁ vasatī”ti pucchitvā “uyyāne”ti sutvā “sādhu ajja tesaṁ dassanāya gamissāmī”ti āha.",
  "atk-s0513a44:269_1": "Eko puriso gantvā “rājā kira vo passituṁ āgacchissatī”ti uddālakassa kathesi.",
  "atk-s0513a44:269_2": "Sopi isigaṇaṁ āmantetvā “mārisā,",
  "atk-s0513a44:269_3": "rājā kira āgamissati,",
  "atk-s0513a44:269_4": "issare nāma ekadivasaṁ ārādhetvā yāvajīvaṁ alaṁ hotī”ti.",
  "atk-s0513a44:269_5": "“Kiṁ pana kātabbaṁ ācariyā”ti?",
  "atk-s0513a44:269_6": "So evamāha –",
  "atk-s0513a44:269_7": "“tumhesu ekacce vaggulivataṁ carantu,",
  "atk-s0513a44:269_8": "ekacce ukkuṭikappadhānamanuyuñjantu,",
  "atk-s0513a44:269_9": "ekacce kaṇṭakāpassayikā bhavantu,",
  "atk-s0513a44:269_10": "ekacce pañcātapaṁ tapantu,",
  "atk-s0513a44:269_11": "ekacce udakorohanakammaṁ karontu,",
  "atk-s0513a44:269_12": "ekacce tattha tattha mante sajjhāyantū”ti.",
  "atk-s0513a44:269_13": "Te tathā kariṁsu.",
  "atk-s0513a44:269_14": "Sayaṁ pana aṭṭha vā dasa vā paṇḍitavādino gahetvā manorame ādhārake ramaṇīyaṁ potthakaṁ ṭhapetvā antevāsikaparivuto supaññatte sāpassaye āsane nisīdi.",
  "atk-s0513a44:269_15": "Tasmiṁ khaṇe rājā purohitaṁ ādāya mahantena parivārena uyyānaṁ gantvā te micchātapaṁ carante disvā “apāyabhayamhā",
  "atk-s0513a44:269_16": "muttā”ti pasīditvā uddālakassa santikaṁ gantvā paṭisanthāraṁ katvā ekamantaṁ nisinno tuṭṭhamānaso purohitena",
  "atk-s0513a44:269_17": "saddhiṁ sallapanto paṭhamaṁ gāthamāha –",
  "atk-s0513a44:270_0": "62.",
  "atk-s0513a44:271_0": "“Kharājinā jaṭilā paṅkadantā, dummakkharūpā ye mantaṁ jappanti;",
  "atk-s0513a44:272_0": "Kaccinnu te mānusake payoge, idaṁ vidū parimuttā apāyā”ti.",
  "atk-s0513a44:273_0": "Tattha kharājināti sakhurehi ajinacammehi samannāgatā.",
  "atk-s0513a44:273_1": "Paṅkadantāti dantakaṭṭhassa akhādanena malaggahitadantā.",
  "atk-s0513a44:273_2": "Dummakkharūpāti anañjitakkhā amaṇḍitarūpā lūkhasaṅghāṭidharā.",
  "atk-s0513a44:273_3": "Mānusake payogeti manussehi kattabbavīriye.",
  "atk-s0513a44:273_4": "Idaṁ vidūti idaṁ tapacaraṇañca mantasajjhāyanañca jānantā.",
  "atk-s0513a44:273_5": "Apāyāti kacci ācariya,",
  "atk-s0513a44:273_6": "ime catūhi apāyehi muttāti pucchati.",
  "atk-s0513a44:274_0": "Taṁ sutvā purohito “ayaṁ rājā aṭṭhāne pasanno,",
  "atk-s0513a44:274_1": "tuṇhī bhavituṁ na vaṭṭatī”ti cintetvā dutiyaṁ gāthamāha –",
  "atk-s0513a44:275_0": "63.",
  "atk-s0513a44:276_0": "“Pāpāni kammāni karetha rāja, bahussuto ce na careyya dhammaṁ;",
  "atk-s0513a44:277_0": "Sahassavedopi na taṁ paṭicca, dukkhā pamucce caraṇaṁ apatvā”ti.",
  "atk-s0513a44:278_0": "Tattha bahussuto ceti sace mahārāja,",
  "atk-s0513a44:278_1": "“ahaṁ bahussutomhī”ti paguṇavedopi dasakusalakammapathadhammaṁ na careyya,",
  "atk-s0513a44:278_2": "tīhi dvārehi pāpāneva kareyya,",
  "atk-s0513a44:278_3": "tiṭṭhantu tayo vedā,",
  "atk-s0513a44:278_4": "sahassavedopi samāno taṁ bāhusaccaṁ paṭicca aṭṭhasamāpattisaṅkhātaṁ caraṇaṁ appatvā apāyadukkhato na mucceyyāti.",
  "atk-s0513a44:279_0": "Tassa vacanaṁ sutvā uddālako cintesi “rājā yathā vā tathā vā isigaṇassa pasīdi,",
  "atk-s0513a44:279_1": "ayaṁ pana brāhmaṇo carantaṁ goṇaṁ daṇḍena paharanto viya vaḍḍhitabhatte kacavaraṁ khipanto viya kathesi,",
  "atk-s0513a44:279_2": "tena saddhiṁ kathessāmī”ti.",
  "atk-s0513a44:279_3": "So tena saddhiṁ kathento tatiyaṁ gāthamāha –",
  "atk-s0513a44:280_0": "64.",
  "atk-s0513a44:281_0": "“Sahassavedopi na taṁ paṭicca, dukkhā pamucce caraṇaṁ apatvā;",
  "atk-s0513a44:282_0": "Maññāmi vedā aphalā bhavanti, sasaṁyamaṁ caraṇaññeva sacca”nti.",
  "atk-s0513a44:283_0": "Tattha aphalāti tava vāde vedā ca sesasippāni ca aphalāni āpajjanti,",
  "atk-s0513a44:283_1": "tāni kasmā uggaṇhanti,",
  "atk-s0513a44:283_2": "sīlasaṁyamena saddhiṁ caraṇaññeva ekaṁ saccaṁ āpajjatīti.",
  "atk-s0513a44:284_0": "Tato purohito catutthaṁ gāthamāha –",
  "atk-s0513a44:285_0": "65.",
  "atk-s0513a44:286_0": "“Na heva vedā aphalā bhavanti, sasaṁyamaṁ caraṇaññeva saccaṁ;",
  "atk-s0513a44:287_0": "Kittiñhi pappoti adhicca vede, santiṁ puṇāti caraṇena danto”ti.",
  "atk-s0513a44:288_0": "Tattha na hevāti nāhaṁ “vedā aphalā”ti vadāmi,",
  "atk-s0513a44:288_1": "apica kho pana sasaṁyamaṁ caraṇaṁ saccameva sabhāvabhūtaṁ uttamaṁ.",
  "atk-s0513a44:288_2": "Tena hi sakkā dukkhā muccituṁ.",
  "atk-s0513a44:288_3": "Santiṁ puṇātīti samāpattisaṅkhātena caraṇena danto bhayasantikaraṁ nibbānaṁ pāpuṇātīti.",
  "atk-s0513a44:289_0": "Taṁ sutvā uddālako “na sakkā iminā saddhiṁ paṭipakkhavasena ṭhātuṁ,",
  "atk-s0513a44:289_1": "‘putto tavāha’nti vutte sinehaṁ akaronto nāma natthi,",
  "atk-s0513a44:289_2": "puttabhāvamassa kathessāmī”ti cintetvā pañcamaṁ gāthamāha –",
  "atk-s0513a44:290_0": "66.",
  "atk-s0513a44:291_0": "“Bhaccā mātā pitā bandhū, yena jāto sayeva so;",
  "atk-s0513a44:292_0": "Uddālako ahaṁ bhoto, sottiyākulavaṁsako”ti.",
  "atk-s0513a44:293_0": "Tattha bhaccāti mātā ca pitā ca sesabandhū ca bharitabbā nāma.",
  "atk-s0513a44:293_1": "Yena pana jāto,",
  "atk-s0513a44:293_2": "soyeva so hoti.",
  "atk-s0513a44:293_3": "Attāyeva hi attano jāyati,",
  "atk-s0513a44:293_4": "ahañca tayāva uddālakarukkhamūle janito,",
  "atk-s0513a44:293_5": "tayā vuttameva nāmaṁ kataṁ,",
  "atk-s0513a44:293_6": "uddālako ahaṁ bhoti.",
  "atk-s0513a44:294_0": "So “ekaṁsena tvaṁ uddālakosī”ti vutte “āmā”ti vatvā “mayā te mātu saññāṇaṁ dinnaṁ,",
  "atk-s0513a44:294_1": "taṁ kuhi”nti vutte “idaṁ brāhmaṇā”ti muddikaṁ tassa hatthe ṭhapesi.",
  "atk-s0513a44:294_2": "Brāhmaṇo muddikaṁ sañjānitvā nicchayena “tvaṁ brāhmaṇadhammaṁ pajānāsī”ti vatvā brāhmaṇadhammaṁ pucchanto chaṭṭhaṁ gāthamāha –",
  "atk-s0513a44:295_0": "67.",
  "atk-s0513a44:296_0": "“Kathaṁ bho brāhmaṇo hoti, kathaṁ bhavati kevalī;",
  "atk-s0513a44:297_0": "Kathañca parinibbānaṁ, dhammaṭṭho kinti vuccatī”ti.",
  "atk-s0513a44:298_0": "Uddālakopi tassa ācikkhanto sattamaṁ gāthamāha –",
  "atk-s0513a44:299_0": "68.",
  "atk-s0513a44:300_0": "“Niraṁkatvā aggimādāya brāhmaṇo, āpo siñcaṁ yajaṁ usseti yūpaṁ;",
  "atk-s0513a44:301_0": "Evaṁkaro brāhmaṇo hoti khemī, dhamme ṭhitaṁ tena amāpayiṁsū”ti.",
  "atk-s0513a44:302_0": "Tattha niraṁkatvā aggimādāyāti nirantaraṁ katvā aggiṁ gahetvā paricarati.",
  "atk-s0513a44:302_1": "Āpo siñcaṁ yajaṁ usseti yūpanti abhisecanakakammaṁ karonto sammāpāsaṁ vā vājapeyyaṁ vā niraggaḷaṁ vā yajanto suvaṇṇayūpaṁ ussāpeti.",
  "atk-s0513a44:302_2": "Khemīti khemappatto.",
  "atk-s0513a44:302_3": "Amāpayiṁsūti teneva ca kāraṇena dhamme ṭhitaṁ kathayiṁsu.",
  "atk-s0513a44:303_0": "Taṁ sutvā purohito tena kathitaṁ brāhmaṇadhammaṁ garahanto aṭṭhamaṁ gāthamāha –",
  "atk-s0513a44:304_0": "69.",
  "atk-s0513a44:305_0": "“Na suddhi secanenatthi, nāpi kevalī brāhmaṇo;",
  "atk-s0513a44:306_0": "Na khantī nāpi soraccaṁ, nāpi so parinibbuto”ti.",
  "atk-s0513a44:307_0": "Tattha secanenāti tena vuttesu brāhmaṇadhammesu ekaṁ dassetvā sabbaṁ paṭikkhipati.",
  "atk-s0513a44:307_1": "Idaṁ vuttaṁ hoti –",
  "atk-s0513a44:307_2": "“aggiparicaraṇena vā udakasecanena vā pasughātayaññena vā suddhi nāma natthi,",
  "atk-s0513a44:307_3": "nāpi ettakena brāhmaṇo kevalaparipuṇṇo hoti,",
  "atk-s0513a44:307_4": "na adhivāsanakhanti,",
  "atk-s0513a44:307_5": "na sīlasoraccaṁ,",
  "atk-s0513a44:307_6": "nāpi kilesaparinibbānena parinibbuto nāma hotī”ti.",
  "atk-s0513a44:308_0": "Tato naṁ uddālako “yadi evaṁ brāhmaṇo na hoti, atha kathaṁ hotī”ti pucchanto navamaṁ gāthamāha –",
  "atk-s0513a44:309_0": "70.",
  "atk-s0513a44:310_0": "“Kathaṁ so brāhmaṇo hoti, kathaṁ bhavati kevalī;",
  "atk-s0513a44:311_0": "Kathañca parinibbānaṁ, dhammaṭṭho kinti vuccatī”ti.",
  "atk-s0513a44:312_0": "Purohitopissa kathento itaraṁ gāthamāha –",
  "atk-s0513a44:313_0": "71.",
  "atk-s0513a44:314_0": "“Akhettabandhū amamo nirāso, nillobhapāpo bhavalobhakhīṇo;",
  "atk-s0513a44:315_0": "Evaṁkaro brāhmaṇo hoti khemī, dhamme ṭhitaṁ tena amāpayiṁsū”ti.",
  "atk-s0513a44:316_0": "Tattha akhettabandhūti akkhetto abandhu,",
  "atk-s0513a44:316_1": "khettavatthugāmanigamapariggahena ceva ñātibandhavagottabandhavamittabandhavasahāyabandhavasippabandhavapariggahena ca rahito.",
  "atk-s0513a44:316_2": "Amamoti sattasaṅkhāresu taṇhādiṭṭhimamāyanarahito.",
  "atk-s0513a44:316_3": "Nirāsoti lābhadhanaputtajīvitāsāya rahito.",
  "atk-s0513a44:316_4": "Nillobhapāpoti pāpalobhavisamalobhena rahito.",
  "atk-s0513a44:316_5": "Bhavalobhakhīṇoti khīṇabhavarāgo.",
  "atk-s0513a44:317_0": "Tato uddālako gāthamāha –",
  "atk-s0513a44:318_0": "72.",
  "atk-s0513a44:319_0": "“Khattiyā brāhmaṇā vessā, suddā caṇḍālapukkusā;",
  "atk-s0513a44:320_0": "Sabbeva soratā dantā, sabbeva parinibbutā;",
  "atk-s0513a44:321_0": "Sabbesaṁ sītibhūtānaṁ, atthi seyyotha pāpiyo”ti.",
  "atk-s0513a44:322_0": "Tattha atthi seyyotha pāpiyoti ete khattiyādayo sabbepi soraccādīhi samannāgatā honti,",
  "atk-s0513a44:322_1": "evaṁ bhūtānaṁ pana tesaṁ ayaṁ seyyo,",
  "atk-s0513a44:322_2": "ayaṁ pāpiyoti evaṁ hīnukkaṭṭhatā atthi,",
  "atk-s0513a44:322_3": "natthīti pucchati.",
  "atk-s0513a44:323_0": "Athassa “arahattuppattito paṭṭhāya hīnukkaṭṭhatā nāma natthī”ti dassetuṁ brāhmaṇo gāthamāha –",
  "atk-s0513a44:324_0": "73.",
  "atk-s0513a44:325_0": "“Khattiyā brāhmaṇā vessā, suddā caṇḍālapukkusā;",
  "atk-s0513a44:326_0": "Sabbeva soratā dantā, sabbeva parinibbutā;",
  "atk-s0513a44:327_0": "Sabbesaṁ sītibhūtānaṁ, natthi seyyotha pāpiyo”ti.",
  "atk-s0513a44:328_0": "Atha naṁ garahanto uddālako gāthādvayamāha –",
  "atk-s0513a44:329_0": "74.",
  "atk-s0513a44:330_0": "“Khattiyā brāhmaṇā vessā, suddā caṇḍālapukkusā;",
  "atk-s0513a44:331_0": "Sabbeva soratā dantā, sabbeva parinibbutā.",
  "atk-s0513a44:332_0": "75.",
  "atk-s0513a44:333_0": "“Sabbesaṁ sītibhūtānaṁ, natthi seyyotha pāpiyo;",
  "atk-s0513a44:334_0": "Panaṭṭhaṁ carasi brahmaññaṁ, sottiyākulavaṁsata”nti.",
  "atk-s0513a44:335_0": "Tassattho –",
  "atk-s0513a44:335_1": "yadi etehi guṇehi samannāgatānaṁ viseso natthi,",
  "atk-s0513a44:335_2": "eko vaṇṇova hoti,",
  "atk-s0513a44:335_3": "evaṁ sante tvaṁ ubhato sujātabhāvaṁ nāsento panaṭṭhaṁ carasi brahmaññaṁ,",
  "atk-s0513a44:335_4": "caṇḍālasamo hosi,",
  "atk-s0513a44:335_5": "sottiyakulavaṁsataṁ nāsesīti.",
  "atk-s0513a44:336_0": "Atha naṁ purohito upamāya saññāpento gāthādvayamāha –",
  "atk-s0513a44:337_0": "76.",
  "atk-s0513a44:338_0": "“Nānārattehi vatthehi, vimānaṁ bhavati chāditaṁ;",
  "atk-s0513a44:339_0": "Na tesaṁ chāyā vatthānaṁ, so rāgo anupajjatha.",
  "atk-s0513a44:340_0": "77.",
  "atk-s0513a44:341_0": "“Evameva manussesu, yadā sujjhanti māṇavā;",
  "atk-s0513a44:342_0": "Te sajātiṁ pamuñcanti, dhammamaññāya subbatā”ti.",
  "atk-s0513a44:343_0": "Tattha vimānanti gehaṁ vā maṇḍapaṁ vā.",
  "atk-s0513a44:343_1": "Chāyāti tesaṁ vatthānaṁ chāyā so nānāvidho rāgo na upeti,",
  "atk-s0513a44:343_2": "sabbā chāyā ekavaṇṇāva honti.",
  "atk-s0513a44:343_3": "Evamevāti manussesupi evameva ekacce aññāṇabrāhmaṇā akāraṇeneva cātuvaṇṇe suddhiṁ paññāpenti,",
  "atk-s0513a44:343_4": "esā atthīti mā gaṇhi.",
  "atk-s0513a44:343_5": "Yadā ariyamaggena māṇavā sujjhanti,",
  "atk-s0513a44:343_6": "tadā tehi paṭividdhaṁ nibbānadhammaṁ jānitvā subbatā sīlavantā paṇḍitapurisā te sajātiṁ muñcanti.",
  "atk-s0513a44:343_7": "Nibbānappattito paṭṭhāya hi jāti nāma niratthakāti.",
  "atk-s0513a44:344_0": "Uddālako pana paccāharituṁ asakkonto appaṭibhānova nisīdi.",
  "atk-s0513a44:344_1": "Atha brāhmaṇo rājānaṁ āha –",
  "atk-s0513a44:344_2": "“sabbe ete, mahārāja,",
  "atk-s0513a44:344_3": "kuhakā sakalajambudīpe kohaññeneva nāsenti,",
  "atk-s0513a44:344_4": "uddālakaṁ uppabbājetvā upapurohitaṁ karotha,",
  "atk-s0513a44:344_5": "sese uppabbājetvā phalakāvudhāni datvā sevake karothā”ti. “Sādhu,",
  "atk-s0513a44:344_6": "ācariyā”ti rājā tathā kāresi.",
  "atk-s0513a44:344_7": "Te rājānaṁ upaṭṭhahantāva yathākammaṁ gatā.",
  "atk-s0513a44:345_0": "Satthā imaṁ dhammadesanaṁ āharitvā “na,",
  "atk-s0513a44:345_1": "bhikkhave, idāneva,",
  "atk-s0513a44:345_2": "pubbepesa kuhakoyevā”ti vatvā jātakaṁ samodhānesi –",
  "atk-s0513a44:345_3": "“tadā uddālako kuhakabhikkhu ahosi,",
  "atk-s0513a44:345_4": "rājā ānando,",
  "atk-s0513a44:345_5": "purohito pana ahameva ahosi”nti.",
  "atk-s0513a44:346_0": "Uddālakajātakavaṇṇanā catutthā.",
  "atk-s0513a44:348_0": "[488] 5. Bhisajātakavaṇṇanā",
  "atk-s0513a44:349_0": "Assaṁgavaṁ rajataṁ jātarūpanti idaṁ satthā jetavane viharanto ukkaṇṭhitabhikkhuṁ ārabbha kathesi.",
  "atk-s0513a44:349_1": "Vatthu pana kusajātake āvi bhavissati.",
  "atk-s0513a44:349_2": "Tadā pana satthā “saccaṁ kira tvaṁ bhikkhu ukkaṇṭhitosī”ti pucchitvā “saccaṁ,",
  "atk-s0513a44:349_3": "bhante”ti vutte “kiṁ paṭiccā”ti vatvā “kilesaṁ,",
  "atk-s0513a44:349_4": "bhante”ti vutte “bhikkhu evarūpe niyyānikasāsane pabbajitvā kasmā kilesaṁ paṭicca ukkaṇṭhitosi,",
  "atk-s0513a44:349_5": "porāṇakapaṇḍitā anuppanne buddhe bāhirakapabbajjaṁ pabbajitvā vatthukāmakilesakāme ārabbha uppajjanakasaññaṁ",
  "atk-s0513a44:349_6": "sapathaṁ katvā vihariṁsū”ti vatvā atītaṁ āhari.",
  "atk-s0513a44:350_0": "Atīte bārāṇasiyaṁ brahmadatte rajjaṁ kārente bodhisatto asītikoṭivibhavassa brāhmaṇamahāsālakulassa putto hutvā nibbatti,",
  "atk-s0513a44:350_1": "“mahākañcanakumāro”tissa nāmaṁ kariṁsu.",
  "atk-s0513a44:350_2": "Athassa padasā vicaraṇakāle aparopi putto jāyi,",
  "atk-s0513a44:350_3": "“upakañcanakumāro”tissa nāmaṁ kariṁsu.",
  "atk-s0513a44:350_4": "Evaṁ paṭipāṭiyā satta puttā ahesuṁ.",
  "atk-s0513a44:350_5": "Sabbakaniṭṭhā panekā dhītā,",
  "atk-s0513a44:350_6": "tassā “kañcanadevī”ti nāmaṁ kariṁsu.",
  "atk-s0513a44:350_7": "Mahākañcanakumāro vayappatto takkasilato sabbasippāni uggaṇhitvā āgacchi.",
  "atk-s0513a44:350_8": "Atha naṁ mātāpitaro gharāvāsena bandhitukāmā “attanā samānajātiyakulato te dārikaṁ ānessāma,",
  "atk-s0513a44:350_9": "gharāvāsaṁ saṇṭhapehī”ti vadiṁsu.",
  "atk-s0513a44:350_10": "“Ammatātā,",
  "atk-s0513a44:350_11": "na mayhaṁ gharāvāsenattho,",
  "atk-s0513a44:350_12": "mayhañhi tayo bhavā ādittā viya sappaṭibhayā,",
  "atk-s0513a44:350_13": "bandhanāgāraṁ viya palibuddhā,",
  "atk-s0513a44:350_14": "ukkārabhūmi viya jegucchā hutvā upaṭṭhahanti,",
  "atk-s0513a44:350_15": "mayā supinenapi methunadhammo na diṭṭhapubbo,",
  "atk-s0513a44:350_16": "aññe vo puttā atthi,",
  "atk-s0513a44:350_17": "te gharāvāsena nimantethā”ti vatvā punappunaṁ yācitopi sahāye pesetvā tehi yācitopi na icchi.",
  "atk-s0513a44:351_0": "Atha naṁ sahāyā “samma,",
  "atk-s0513a44:351_1": "kiṁ pana tvaṁ patthento kāme paribhuñjituṁ na icchasī”ti pucchiṁsu.",
  "atk-s0513a44:351_2": "So tesaṁ nekkhammajjhāsayataṁ ārocesi.",
  "atk-s0513a44:351_3": "Taṁ sutvā mātāpitaro sesaputte nimantesuṁ,",
  "atk-s0513a44:351_4": "tepi na icchiṁsu.",
  "atk-s0513a44:351_5": "Kañcanadevīpi na icchiyeva.",
  "atk-s0513a44:351_6": "Aparabhāge mātāpitaro kālamakaṁsu.",
  "atk-s0513a44:351_7": "Mahākañcanapaṇḍito mātāpitūnaṁ kattabbakiccaṁ katvā asītikoṭidhanena kapaṇaddhikānaṁ mahādānaṁ datvā",
  "atk-s0513a44:351_8": "cha bhātaro bhaginiṁ ekaṁ dāsaṁ ekaṁ dāsiṁ ekaṁ sahāyakañca ādāya mahābhinikkhamanaṁ nikkhamitvā himavantaṁ pāvisi.",
  "atk-s0513a44:351_9": "Te tattha ekaṁ padumasaraṁ nissāya ramaṇīye bhūmibhāge assamaṁ katvā pabbajitvā vanamūlaphalāhārehi yāpayiṁsu.",
  "atk-s0513a44:351_10": "Te araññaṁ gacchantā ekatova gantvā yattha eko phalaṁ vā pattaṁ vā passati,",
  "atk-s0513a44:351_11": "tattha itarepi pakkositvā diṭṭhasutādīni kathentā uccinanti,",
  "atk-s0513a44:351_12": "gāmassa kammantaṭṭhānaṁ viya hoti.",
  "atk-s0513a44:351_13": "Atha ācariyo mahākañcanatāpaso cintesi “amhākaṁ asītikoṭidhanaṁ chaḍḍetvā pabbajitānaṁ evaṁ loluppacāravasena",
  "atk-s0513a44:351_14": "phalāphalatthāya vicaraṇaṁ nāma appatirūpaṁ,",
  "atk-s0513a44:351_15": "ito paṭṭhāya ahameva phalāphalaṁ āharissāmī”ti.",
  "atk-s0513a44:351_16": "So assamaṁ patvā sabbepi te sāyanhasamaye sannipātetvā tamatthaṁ ārocetvā “tumhe idheva samaṇadhammaṁ karontā acchatha,",
  "atk-s0513a44:351_17": "ahaṁ phalāphalaṁ āharissāmī”ti āha.",
  "atk-s0513a44:351_18": "Atha naṁ upakañcanādayo “mayaṁ ācariya,",
  "atk-s0513a44:351_19": "tumhe nissāya pabbajitā,",
  "atk-s0513a44:351_20": "tumhe idheva samaṇadhammaṁ karotha,",
  "atk-s0513a44:351_21": "bhaginīpi no idheva hotu,",
  "atk-s0513a44:351_22": "dāsīpi tassā santike acchatu,",
  "atk-s0513a44:351_23": "mayaṁ aṭṭha janā vārena phalāphalaṁ āharissāma,",
  "atk-s0513a44:351_24": "tumhe pana tayo vāramuttāva hothā”ti vatvā paṭiññaṁ gaṇhiṁsu.",
  "atk-s0513a44:352_0": "Tato paṭṭhāya aṭṭhasupi janesu ekeko vāreneva phalāphalaṁ āharati.",
  "atk-s0513a44:352_1": "Sesā attano attano paṇṇasālāyameva honti,",
  "atk-s0513a44:352_2": "akāraṇena ekato bhavituṁ na labhanti.",
  "atk-s0513a44:352_3": "Vārappatto phalāphalaṁ āharitvā eko māḷako atthi,",
  "atk-s0513a44:352_4": "tattha pāsāṇaphalake ekādasa koṭṭhāse katvā ghaṇḍisaññaṁ katvā attano koṭṭhāsaṁ ādāya vasanaṭṭhānaṁ pavisati.",
  "atk-s0513a44:352_5": "Sesā ghaṇḍisaññāya nikkhamitvā loluppaṁ akatvā gāravaparihārena gantvā attano pāpuṇanakoṭṭhāsaṁ ādāya",
  "atk-s0513a44:352_6": "vasanaṭṭhānaṁ gantvā paribhuñjitvā samaṇadhammaṁ karonti.",
  "atk-s0513a44:352_7": "Te aparabhāge bhisāni āharitvā khādantā tattatapā ghoratapā paramājitindriyā kasiṇaparikammaṁ karontā vihariṁsu.",
  "atk-s0513a44:352_8": "Atha tesaṁ sīlatejena sakkassa bhavanaṁ kampi.",
  "atk-s0513a44:352_9": "Sakkopi āvajjento taṁ kāraṇaṁ ñatvā “kāmādhimuttā nu kho ime isayo,",
  "atk-s0513a44:352_10": "no”ti āsaṅkaṁ karotiyeva.",
  "atk-s0513a44:352_11": "So “ime tāva isayo pariggaṇhissāmī”ti cintetvā attano ānubhāvena mahāsattassa koṭṭhāsaṁ tayo divase antaradhāpesi.",
  "atk-s0513a44:352_12": "So paṭhamadivase koṭṭhāsaṁ adisvā “mama koṭṭhāsaṁ pamuṭṭho bhavissatī”ti cintesi,",
  "atk-s0513a44:352_13": "dutiyadivase “mama dosena bhavitabbaṁ,",
  "atk-s0513a44:352_14": "paṇāmanavasena mama koṭṭhāsaṁ na ṭhapesi maññe”ti cintesi,",
  "atk-s0513a44:352_15": "tatiyadivase “kena nu kho kāraṇena mayhaṁ koṭṭhāsaṁ na ṭhapenti,",
  "atk-s0513a44:352_16": "sace me doso atthi,",
  "atk-s0513a44:352_17": "khamāpessāmī”ti sāyanhasamaye ghaṇḍisaññaṁ adāsi.",
  "atk-s0513a44:353_0": "Sabbe sannipatitvā “kena ghaṇḍisaññā dinnā”ti āhaṁsu.",
  "atk-s0513a44:353_1": "“Mayā tātā”ti.",
  "atk-s0513a44:353_2": "“Kiṁkāraṇā ācariyā”ti?",
  "atk-s0513a44:353_3": "“Tātā tatiyadivase kena phalāphalaṁ ābhata”nti?",
  "atk-s0513a44:353_4": "Tesu eko uṭṭhāya “mayā ācariyā”ti vanditvā aṭṭhāsi.",
  "atk-s0513a44:353_5": "Koṭṭhāse karontena te mayhaṁ koṭṭhāso katoti. “Āma, ācariya,",
  "atk-s0513a44:353_6": "jeṭṭhakakoṭṭhāso me kato”ti.",
  "atk-s0513a44:353_7": "“Hiyyo kenābhata”nti?",
  "atk-s0513a44:353_8": "“Mayā”ti aparo uṭṭhāya vanditvā aṭṭhāsi.",
  "atk-s0513a44:353_9": "Koṭṭhāsaṁ karonto maṁ anussarīti.",
  "atk-s0513a44:353_10": "“Tumhākaṁ me jeṭṭhakakoṭṭhāso ṭhapito”ti.",
  "atk-s0513a44:353_11": "“Ajja kenābhata”nti.",
  "atk-s0513a44:353_12": "“Mayā”ti aparo uṭṭhāya vanditvā aṭṭhāsi.",
  "atk-s0513a44:353_13": "Koṭṭhāsaṁ karonto maṁ anussarīti.",
  "atk-s0513a44:353_14": "“Tumhākaṁ me jeṭṭhakakoṭṭhāso kato”ti. “Tātā,",
  "atk-s0513a44:353_15": "ajja mayhaṁ koṭṭhāsaṁ alabhantassa tatiyo divaso,",
  "atk-s0513a44:353_16": "paṭhamadivase koṭṭhāsaṁ adisvā ‘koṭṭhāsaṁ karonto maṁ pamuṭṭho bhavissatī’ti cintesiṁ,",
  "atk-s0513a44:353_17": "dutiyadivase “mama koci doso bhavissatī”ti cintesiṁ,",
  "atk-s0513a44:353_18": "ajja pana “sace me doso atthi,",
  "atk-s0513a44:353_19": "khamāpessāmī”ti cintetvā ghaṇḍisaññāya tumhe sannipātesiṁ.",
  "atk-s0513a44:353_20": "Ete bhisakoṭṭhāse tumhe “karimhā”ti vadatha,",
  "atk-s0513a44:353_21": "ahaṁ na labhāmi,",
  "atk-s0513a44:353_22": "etesaṁ thenetvā khādakaṁ ñātuṁ vaṭṭati,",
  "atk-s0513a44:353_23": "kāme pahāya pabbajitānaṁ bhisamattaṁ thenanaṁ nāma appatirūpanti.",
  "atk-s0513a44:353_24": "Te tassa kathaṁ sutvā “aho sāhasikakamma”nti sabbeva ubbegappattā ahesuṁ.",
  "atk-s0513a44:354_0": "Tasmiṁ assamapade vanajeṭṭhakarukkhe nibbattadevatāpi otaritvā āgantvā tesaṁyeva santike nisīdi.",
  "atk-s0513a44:354_1": "Āneñjakaraṇaṁ kāriyamāno dukkhaṁ adhivāsetuṁ asakkonto āḷānaṁ bhinditvā palāyitvā araññaṁ paviṭṭho eko vāraṇo kālena kālaṁ isigaṇaṁ vandati,",
  "atk-s0513a44:354_2": "sopi āgantvā ekamantaṁ aṭṭhāsi.",
  "atk-s0513a44:354_3": "Sappakīḷāpanako eko vānaro ahituṇḍikassa hatthato muccitvā palāyitvā araññaṁ pavisitvā tattheva assame vasati.",
  "atk-s0513a44:354_4": "Sopi taṁ divasaṁ isigaṇaṁ vanditvā ekamantaṁ nisīdi.",
  "atk-s0513a44:354_5": "Sakko “isigaṇaṁ pariggaṇhissāmī”ti tesaṁ santike adissamānakāyo aṭṭhāsi.",
  "atk-s0513a44:354_6": "Tasmiṁ khaṇeva bodhisattassa kaniṭṭho upakañcanatāpaso uṭṭhāyāsanā bodhisattaṁ vanditvā sesānaṁ apacitiṁ dassetvā “ācariya,",
  "atk-s0513a44:354_7": "ahaṁ aññe apaṭṭhapetvā attānaññeva sodhetuṁ labhāmī”ti pucchi. “Āma,",
  "atk-s0513a44:354_8": "labhasī”ti.",
  "atk-s0513a44:354_9": "So isigaṇamajjhe ṭhatvā “sace te mayā bhisāni khāditāni,",
  "atk-s0513a44:354_10": "evarūpo nāma hotū”ti sapathaṁ karonto paṭhamaṁ gāthamāha –",
  "atk-s0513a44:355_0": "78.",
  "atk-s0513a44:356_0": "“Assaṁ gavaṁ rajataṁ jātarūpaṁ, bhariyañca so idha labhataṁ manāpaṁ;",
  "atk-s0513a44:357_0": "Puttehi dārehi samaṅgi hotu, bhisāni te brāhmaṇa yo ahāsī”ti.",
  "atk-s0513a44:358_0": "Tattha “assaṁ gava”nti idaṁ “so ‘yattakāni piyavatthūni honti,",
  "atk-s0513a44:358_1": "tehi vippayoge tattakāni sokadukkhāni uppajjantī’ti vatthukāme garahanto abhāsī”ti veditabbaṁ.",
  "atk-s0513a44:359_0": "Taṁ sutvā isigaṇo “mārisa,",
  "atk-s0513a44:359_1": "mā evaṁ kathetha,",
  "atk-s0513a44:359_2": "atibhāriyo te sapatho”ti kaṇṇe pidahi.",
  "atk-s0513a44:359_3": "Bodhisattopi naṁ “tāta,",
  "atk-s0513a44:359_4": "atibhāriyo te sapatho,",
  "atk-s0513a44:359_5": "na tvaṁ khādasi,",
  "atk-s0513a44:359_6": "tava pattāsane nisīdā”ti āha.",
  "atk-s0513a44:359_7": "Tasmiṁ paṭhamaṁ sapathaṁ katvā nisinne dutiyopi bhātā sahasā uṭṭhāya mahāsattaṁ vanditvā sapathena attānaṁ sodhento dutiyaṁ gāthamāha –",
  "atk-s0513a44:360_0": "79.",
  "atk-s0513a44:361_0": "“Mālañca so kāsikacandanañca, dhāretu puttassa bahū bhavantu;",
  "atk-s0513a44:362_0": "Kāmesu tibbaṁ kurutaṁ apekkhaṁ, bhisāni te brāhmaṇa yo ahāsī”ti.",
  "atk-s0513a44:363_0": "Tattha tibbanti vatthukāmakilesakāmesu bahalaṁ apekkhaṁ karotūti.",
  "atk-s0513a44:363_1": "Idaṁ so “yassetesu tibbā apekkhā honti,",
  "atk-s0513a44:363_2": "so tehi vippayoge mahantaṁ dukkhaṁ pāpuṇātī”ti dukkhapaṭikkhepavaseneva āha.",
  "atk-s0513a44:364_0": "Tasmiṁ nisinne sesāpi attano attano ajjhāsayānurūpena taṁ taṁ gāthaṁ abhāsiṁsu –",
  "atk-s0513a44:365_0": "80.",
  "atk-s0513a44:366_0": "“Pahūtadhañño kasimā yasassī, putte gihī dhanimā sabbakāme;",
  "atk-s0513a44:367_0": "Vayaṁ apassaṁ gharamāvasātu, bhisāni te brāhmaṇa yo ahāsi.",
  "atk-s0513a44:368_0": "81.",
  "atk-s0513a44:369_0": "“So khattiyo hotu pasayhakārī, rājābhirājā balavā yasassī;",
  "atk-s0513a44:370_0": "Sa cāturantaṁ mahimāvasātu, bhisāni te brāhmaṇa yo ahāsi.",
  "atk-s0513a44:371_0": "82.",
  "atk-s0513a44:372_0": "“So brāhmaṇo hotu avītarāgo, muhuttanakkhattapathesu yutto;",
  "atk-s0513a44:373_0": "Pūjetu naṁ raṭṭhapatī yasassī, bhisāni te brāhmaṇa yo ahāsi.",
  "atk-s0513a44:374_0": "83.",
  "atk-s0513a44:375_0": "“Ajjhāyakaṁ sabbasamantavedaṁ, tapassinaṁ maññatu sabbaloko;",
  "atk-s0513a44:376_0": "Pūjentu naṁ jānapadā samecca, bhisāni te brāhmaṇa yo ahāsi.",
  "atk-s0513a44:377_0": "84.",
  "atk-s0513a44:378_0": "“Catussadaṁ gāmavaraṁ samiddhaṁ, dinnañhi so bhuñjatu vāsavena;",
  "atk-s0513a44:379_0": "Avītarāgo maraṇaṁ upetu, bhisāni te brāhmaṇa yo ahāsi.",
  "atk-s0513a44:380_0": "85.",
  "atk-s0513a44:381_0": "“So gāmaṇī hotu sahāyamajjhe, naccehi gītehi pamodamāno;",
  "atk-s0513a44:382_0": "So rājato byasana mālattha kiñci, bhisāni te brāhmaṇa yo ahāsi.",
  "atk-s0513a44:383_0": "86.",
  "atk-s0513a44:384_0": "“Yaṁ ekarājā pathaviṁ vijetvā, itthīsahassāna ṭhapetu aggaṁ;",
  "atk-s0513a44:385_0": "Sīmantinīnaṁ pavarā bhavātu, bhisāni te brāhmaṇa yā ahāsi.",
  "atk-s0513a44:386_0": "87.",
  "atk-s0513a44:387_0": "“Isīnañhi sā sabbasamāgatānaṁ, bhuñjeyya sāduṁ avikampamānā;",
  "atk-s0513a44:388_0": "Carātu lābhena vikatthamānā, bhisāni te brāhmaṇa yā ahāsi.",
  "atk-s0513a44:389_0": "88.",
  "atk-s0513a44:390_0": "“Āvāsiko hotu mahāvihāre, navakammiko hotu gajaṅgalāyaṁ;",
  "atk-s0513a44:391_0": "Ālokasandhiṁ divasaṁ karotu, bhisāni te brāhmaṇa yo ahāsi.",
  "atk-s0513a44:392_0": "89.",
  "atk-s0513a44:393_0": "“So bajjhatū pāsasatehi chabbhi, rammā vanā niyyatu rājadhāniṁ;",
  "atk-s0513a44:394_0": "Tuttehi so haññatu pācanehi, bhisāni te brāhmaṇa yo ahāsi.",
  "atk-s0513a44:395_0": "90.",
  "atk-s0513a44:396_0": "“Alakkamālī tipukaṇṇaviddho, laṭṭhīhato sappamukhaṁ upetu;",
  "atk-s0513a44:397_0": "Sakacchabandho visikhaṁ carātu, bhisāni te brāhmaṇa yo ahāsī”ti.",
  "atk-s0513a44:398_0": "Tattha tatiyena vuttagāthāya kasimāti sampannakasikammo.",
  "atk-s0513a44:398_1": "Putte gihī dhanimā sabbakāmeti putte labhatu,",
  "atk-s0513a44:398_2": "gihī hotu,",
  "atk-s0513a44:398_3": "sattavidhena ratanadhanena dhanimā hotu,",
  "atk-s0513a44:398_4": "rūpādibhede sabbakāme labhatu.",
  "atk-s0513a44:398_5": "Vayaṁ apassanti mahallakakāle pabbajjānurūpampi attano vayaṁ apassanto pañcakāmaguṇasamiddhaṁ gharameva āvasatūti.",
  "atk-s0513a44:398_6": "Idaṁ so “pañcakāmaguṇagiddho kāmaguṇavippayogena mahāvināsaṁ pāpuṇātī”ti dassetuṁ kathesi.",
  "atk-s0513a44:399_0": "Catutthena vuttagāthāya rājābhirājāti rājūnaṁ antare abhirājāti.",
  "atk-s0513a44:399_1": "Idaṁ so “issarānaṁ nāma issariye parigalite mahantaṁ dukkhaṁ uppajjatī”ti rajje dosaṁ dassento kathesi.",
  "atk-s0513a44:399_2": "Pañcamena vuttagāthāya avītarāgoti purohitaṭṭhānataṇhāya sataṇhoti.",
  "atk-s0513a44:399_3": "Idaṁ so “purohitassa purohitaṭṭhāne parigalite mahantaṁ domanassaṁ uppajjatī”ti dassetuṁ kathesi.",
  "atk-s0513a44:399_4": "Chaṭṭhena vuttagāthāya tapassinanti tapasīlasampannoti taṁ maññatu.",
  "atk-s0513a44:399_5": "Idaṁ so “lābhasakkārāpagamena mahantaṁ domanassaṁ uppajjatī”ti lābhasakkāragarahavasena kathesi.",
  "atk-s0513a44:400_0": "Sahāyatāpasena vuttagāthāya catussadanti ākiṇṇamanussatāya manussehi,",
  "atk-s0513a44:400_1": "pahūtadhaññatāya dhaññena,",
  "atk-s0513a44:400_2": "sulabhadārutāya dārūhi,",
  "atk-s0513a44:400_3": "sampannodakatāya udakenāti catūhi ussannaṁ,",
  "atk-s0513a44:400_4": "catussadasamannāgatanti attho.",
  "atk-s0513a44:400_5": "Vāsavenāti vāsavena dinnaṁ viya acalaṁ,",
  "atk-s0513a44:400_6": "vāsavato laddhavarānubhāvena ekaṁ rājānaṁ ārādhetvā tena dinnantipi attho.",
  "atk-s0513a44:400_7": "Avītarāgoti kaddame sūkaro viya kāmapaṅke nimuggova hutvā.",
  "atk-s0513a44:400_8": "Iti sopi kāmānaṁ ādīnavaṁ kathento evamāha.",
  "atk-s0513a44:401_0": "Dāsena vuttagāthāya gāmaṇīti gāmajeṭṭhako.",
  "atk-s0513a44:401_1": "Ayampi kāme garahantoyeva evamāha.",
  "atk-s0513a44:401_2": "Kañcanadeviyā vuttagāthāya yanti yaṁ itthinti attho.",
  "atk-s0513a44:401_3": "Ekarājāti aggarājā.",
  "atk-s0513a44:401_4": "Itthisahassānanti vacanamaṭṭhatāya vuttaṁ,",
  "atk-s0513a44:401_5": "soḷasannaṁ itthisahassānaṁ aggaṭṭhāne ṭhapetūti attho.",
  "atk-s0513a44:401_6": "Sīmantinīnanti sīmantadharānaṁ itthīnanti attho.",
  "atk-s0513a44:401_7": "Iti sā itthibhāve ṭhatvāpi duggandhagūtharāsiṁ viya kāme garahantīyeva evamāha.",
  "atk-s0513a44:401_8": "Dāsiyā vuttagāthāya sabbasamāgatānanti sabbesaṁ sannipatitānaṁ majjhe nisīditvā avikampamānā anosakkamānā sādurasaṁ bhuñjatūti attho.",
  "atk-s0513a44:401_9": "Dāsīnaṁ kira sāmikassa santike nisīditvā bhuñjanaṁ nāma appiyaṁ.",
  "atk-s0513a44:401_10": "Iti sā attano appiyatāya evamāha.",
  "atk-s0513a44:401_11": "Carātūti caratu.",
  "atk-s0513a44:401_12": "Lābhena vikatthamānāti lābhahetu kuhanakammaṁ karontī lābhasakkāraṁ uppādentī caratūti attho.",
  "atk-s0513a44:401_13": "Iminā sā dāsibhāve ṭhitāpi kilesakāmavatthukāme garahati.",
  "atk-s0513a44:402_0": "Devatāya vuttagāthāya āvāsikoti āvāsajagganako.",
  "atk-s0513a44:402_1": "Gajaṅgalāyanti evaṁnāmake nagare.",
  "atk-s0513a44:402_2": "Tattha kira dabbasambhārā sulabhā.",
  "atk-s0513a44:402_3": "Ālokasandhiṁ divasanti ekadivaseneva vātapānaṁ karotu.",
  "atk-s0513a44:402_4": "So kira devaputto kassapabuddhakāle gajaṅgalanagaraṁ nissāya yojanike jiṇṇamahāvihāre āvāsikasaṅghatthero",
  "atk-s0513a44:402_5": "hutvā jiṇṇavihāre navakammaṁ karontoyeva mahādukkhaṁ anubhavi.",
  "atk-s0513a44:402_6": "Tasmā tadeva dukkhaṁ ārabbha evamāha.",
  "atk-s0513a44:402_7": "Hatthinā vuttagāthāya pāsasatehīti bahūhi pāsehi.",
  "atk-s0513a44:402_8": "Chabbhīti catūsu pādesu gīvāya kaṭibhāge cāti chasu ṭhānesu.",
  "atk-s0513a44:402_9": "Tuttehīti dvikaṇḍakāhi dīghalaṭṭhīhi.",
  "atk-s0513a44:402_10": "Pācanehīti dasapācanehi aṅkusehi vā.",
  "atk-s0513a44:402_11": "So kira attano anubhūtadukkhaññeva ārabbha evamāha.",
  "atk-s0513a44:403_0": "Vānarena vuttagāthāya alakkamālīti ahituṇḍikena kaṇṭhe parikkhipitvā ṭhapitāya alakkamālāya samannāgato.",
  "atk-s0513a44:403_1": "Tipukaṇṇaviddhoti tipupiḷandhanena piḷandhakaṇṇo.",
  "atk-s0513a44:403_2": "Laṭṭhīhatoti sappakīḷaṁ sikkhāpayamāno laṭṭhiyā hato hutvā.",
  "atk-s0513a44:403_3": "Esopi ahituṇḍikassa hatthe attano anubhūtadukkhameva sandhāya evamāha.",
  "atk-s0513a44:404_0": "Evaṁ tehi terasahi janehi sapathe kate mahāsatto cintesi “kadāci ime ‘ayaṁ anaṭṭhameva naṭṭhanti kathetī’ti mayi āsaṅkaṁ kareyyuṁ,",
  "atk-s0513a44:404_1": "ahampi sapathaṁ karomī”ti.",
  "atk-s0513a44:404_2": "Atha naṁ karonto cuddasamaṁ gāthamāha –",
  "atk-s0513a44:405_0": "91.",
  "atk-s0513a44:406_0": "“Yo ve anaṭṭhaṁva naṭṭhanti cāha, kāmeva so labhataṁ bhuñjatañca;",
  "atk-s0513a44:407_0": "Agāramajjhe maraṇaṁ upetu, yo vā bhonto saṅkati kañcidevā”ti.",
  "atk-s0513a44:408_0": "Tattha bhontoti ālapanaṁ.",
  "atk-s0513a44:408_1": "Idaṁ vuttaṁ hoti –",
  "atk-s0513a44:408_2": "bhavanto yo anaṭṭhe koṭṭhāse “naṭṭhaṁ me”ti vadati,",
  "atk-s0513a44:408_3": "yo vā tumhesu kañci āsaṅkati,",
  "atk-s0513a44:408_4": "so pañca kāmaguṇe labhatu ceva bhuñjatu ca,",
  "atk-s0513a44:408_5": "ramaṇīyameva pabbajjaṁ alabhitvā agāramajjheyeva maratūti.",
  "atk-s0513a44:409_0": "Evaṁ isīhi sapathe kate sakko bhāyitvā “ahaṁ ime vīmaṁsanto bhisāni antaradhāpesiṁ.",
  "atk-s0513a44:409_1": "Ime ca chaḍḍitakheḷapiṇḍaṁ viya kāme garahantā sapathaṁ karonti,",
  "atk-s0513a44:409_2": "kāme garahakāraṇaṁ te pucchissāmī”ti cintetvā dissamānarūpo bodhisattaṁ vanditvā pucchanto anantaraṁ gāthamāha –",
  "atk-s0513a44:410_0": "92.",
  "atk-s0513a44:411_0": "“Yadesamānā vicaranti loke, iṭṭhañca kantañca bahūnametaṁ;",
  "atk-s0513a44:412_0": "Piyaṁ manuññaṁ cidha jīvaloke, kasmā isayo nappasaṁsanti kāme”ti.",
  "atk-s0513a44:413_0": "Tattha yadesamānāti yaṁ vatthukāmaṁ kilesakāmañca kasigorakkhādīhi samavisamakammehi pariyesamānā sattā loke vicaranti,",
  "atk-s0513a44:413_1": "etaṁ bahūnaṁ devamanussānaṁ iṭṭhañca kantañca piyañca manuññañca,",
  "atk-s0513a44:413_2": "kasmā isayo nappasaṁsanti kāmeti attho.",
  "atk-s0513a44:413_3": "“Kāme”ti iminā taṁ vatthuṁ sarūpato dasseti.",
  "atk-s0513a44:414_0": "Athassa pañhaṁ vissajjento mahāsatto dve gāthā abhāsi –",
  "atk-s0513a44:415_0": "93.",
  "atk-s0513a44:416_0": "“Kāmesu ve haññare bajjhare ca, kāmesu dukkhañca bhayañca jātaṁ;",
  "atk-s0513a44:417_0": "Kāmesu bhūtādhipatī pamattā, pāpāni kammāni karonti mohā.",
  "atk-s0513a44:418_0": "94.",
  "atk-s0513a44:419_0": "“Te pāpadhammā pasavetva pāpaṁ, kāyassa bhedā nirayaṁ vajanti;",
  "atk-s0513a44:420_0": "Ādīnavaṁ kāmaguṇesu disvā, tasmā isayo nappasaṁsanti kāme”ti.",
  "atk-s0513a44:421_0": "Tattha kāmesūti kāmahetu,",
  "atk-s0513a44:421_1": "kāme nissāya kāyaduccaritādīni karontīti attho.",
  "atk-s0513a44:421_2": "Haññareti daṇḍādīhi haññanti.",
  "atk-s0513a44:421_3": "Bajjhareti rajjubandhanādīhi bajjhanti.",
  "atk-s0513a44:421_4": "Dukkhanti kāyikacetasikaṁ asātaṁ dukkhaṁ.",
  "atk-s0513a44:421_5": "Bhayanti attānuvādādikaṁ sabbampi bhayaṁ.",
  "atk-s0513a44:421_6": "Bhūtādhipatīti sakkaṁ ālapati.",
  "atk-s0513a44:421_7": "Ādīnavanti evarūpaṁ dosaṁ.",
  "atk-s0513a44:421_8": "So panesa ādīnavo dukkhakkhandhādīhi suttehi dīpetabbo.",
  "atk-s0513a44:422_0": "Sakko mahāsattassa kathaṁ sutvā saṁviggamānaso anantaraṁ gāthamāha –",
  "atk-s0513a44:423_0": "95.",
  "atk-s0513a44:424_0": "“Vīmaṁsamāno isino bhisāni, tīre gahetvāna thale nidhesiṁ;",
  "atk-s0513a44:425_0": "Suddhā apāpā isayo vasanti, etāni te brahmacārī bhisānī”ti.",
  "atk-s0513a44:426_0": "Tattha vimaṁsamānoti bhante,",
  "atk-s0513a44:426_1": "ahaṁ “ime isayo kāmādhimuttā vā,",
  "atk-s0513a44:426_2": "no vā”ti vīmaṁsanto.",
  "atk-s0513a44:426_3": "Isinoti tava mahesino santakāni bhisāni.",
  "atk-s0513a44:426_4": "Tīre gahetvānāti tīre nikkhittāni gahetvā thale ekamante nidhesiṁ.",
  "atk-s0513a44:426_5": "Suddhāti idāni mayā tumhākaṁ sapathakiriyāya ñātaṁ “ime isayo suddhā apāpā hutvā vasantī”ti.",
  "atk-s0513a44:427_0": "Taṁ sutvā bodhisatto gāthamāha –",
  "atk-s0513a44:428_0": "96.",
  "atk-s0513a44:429_0": "“Na te naṭā no pana kīḷaneyyā, na bandhavā no pana te sahāyā;",
  "atk-s0513a44:430_0": "Kismiṁ vupatthambha sahassanetta, isīhi tvaṁ kīḷasi devarājā”ti.",
  "atk-s0513a44:431_0": "Tattha na te naṭā noti devarāja,",
  "atk-s0513a44:431_1": "mayaṁ tava naṭā vā kīḷitabbayuttakā vā keci na homa,",
  "atk-s0513a44:431_2": "nāpi tava ñātakā,",
  "atk-s0513a44:431_3": "na sahāyā,",
  "atk-s0513a44:431_4": "atha tvaṁ kiṁ vā upatthambhaṁ katvā kiṁ nissāya isīhi saddhiṁ kīḷasīti attho.",
  "atk-s0513a44:432_0": "Atha naṁ sakko khamāpento vīsatimaṁ gāthamāha –",
  "atk-s0513a44:433_0": "97.",
  "atk-s0513a44:434_0": "“Ācariyo mesi pitā ca mayhaṁ, esā patiṭṭhā khalitassa brahme;",
  "atk-s0513a44:435_0": "Ekāparādhaṁ khama bhūripañña, na paṇḍitā kodhabalā bhavantī”ti.",
  "atk-s0513a44:436_0": "Tattha esā patiṭṭhāti esā tava pādacchāyā ajja mama khalitassa aparaddhassa patiṭṭhā hotu.",
  "atk-s0513a44:436_1": "Kodhabalāti paṇḍitā nāma khantibalā bhavanti,",
  "atk-s0513a44:436_2": "na kodhabalāti.",
  "atk-s0513a44:437_0": "Atha mahāsatto sakkassa devarañño khamitvā sayaṁ isigaṇaṁ khamāpento itaraṁ gāthamāha –",
  "atk-s0513a44:438_0": "98.",
  "atk-s0513a44:439_0": "“Suvāsitaṁ isinaṁ ekarattaṁ, yaṁ vāsavaṁ bhūtapatiddasāma;",
  "atk-s0513a44:440_0": "Sabbeva bhonto sumanā bhavantu, yaṁ brāhmaṇo paccupādī bhisānī”ti.",
  "atk-s0513a44:441_0": "Tattha suvāsitaṁ isinaṁ ekarattanti āyasmantānaṁ isīnaṁ ekarattampi imasmiṁ araññe vasitaṁ suvasitameva.",
  "atk-s0513a44:441_1": "Kiṁkāraṇā?",
  "atk-s0513a44:441_2": "Yaṁ vāsavaṁ bhūtapatiṁ addasāma,",
  "atk-s0513a44:441_3": "sace hi mayaṁ nagare avasimha,",
  "atk-s0513a44:441_4": "imaṁ na addasāma.",
  "atk-s0513a44:441_5": "Bhontoti bhavanto sabbepi sumanā bhavantu, tussantu,",
  "atk-s0513a44:441_6": "sakkassa devarañño khamantu.",
  "atk-s0513a44:441_7": "Kiṁkāraṇā?",
  "atk-s0513a44:441_8": "Yaṁ brāhmaṇo paccupādī bhisāni,",
  "atk-s0513a44:441_9": "yasmā tumhākaṁ ācariyo bhisāni paṭilabhīti.",
  "atk-s0513a44:442_0": "Sakko isigaṇaṁ vanditvā devalokameva gato. Isigaṇopi jhānābhiññāyo nibbattetvā brahmalokūpago ahosi.",
  "atk-s0513a44:443_0": "Satthā imaṁ dhammadesanaṁ āharitvā “evaṁ bhikkhu porāṇakapaṇḍitā sapathaṁ katvā kilese pajahiṁsū”ti vatvā saccāni pakāsesi,",
  "atk-s0513a44:443_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a44:443_2": "Jātakaṁ samodhānento puna satthā tisso gāthā abhāsi –",
  "atk-s0513a44:444_0": "99.",
  "atk-s0513a44:445_0": "“Ahañca sāriputto ca, moggallāno ca kassapo;",
  "atk-s0513a44:446_0": "Anuruddho puṇṇo ānando, tadāsuṁ satta bhātaro.",
  "atk-s0513a44:447_0": "100.",
  "atk-s0513a44:448_0": "“Bhaginī uppalavaṇṇā ca, dāsī khujjuttarā tadā;",
  "atk-s0513a44:449_0": "Citto gahapati dāso, yakkho sātāgiro tadā.",
  "atk-s0513a44:450_0": "101.",
  "atk-s0513a44:451_0": "“Pālileyyo tadā nāgo, madhudo seṭṭhavānaro;",
  "atk-s0513a44:452_0": "Kāḷudāyī tadā sakko, evaṁ dhāretha jātaka”nti.",
  "atk-s0513a44:453_0": "Bhisajātakavaṇṇanā pañcamā.",
  "atk-s0513a44:455_0": "[489] 6. Surucijātakavaṇṇanā",
  "atk-s0513a44:456_0": "Mahesīsurucino bhariyāti idaṁ satthā sāvatthiṁ upanissāya migāramātupāsāde viharanto visākhāya mahāupāsikāya laddhe aṭṭha vare ārabbha kathesi.",
  "atk-s0513a44:456_1": "Sā hi ekadivasaṁ jetavane dhammakathaṁ sutvā bhagavantaṁ saddhiṁ bhikkhusaṅghena svātanāya nimantetvā pakkāmi.",
  "atk-s0513a44:456_2": "Tassā pana rattiyā accayena cātuddīpiko mahāmegho pāvassi.",
  "atk-s0513a44:456_3": "Bhagavā bhikkhū āmantetvā “yathā,",
  "atk-s0513a44:456_4": "bhikkhave,",
  "atk-s0513a44:456_5": "jetavane vassati,",
  "atk-s0513a44:456_6": "evaṁ catūsu dīpesu vassati,",
  "atk-s0513a44:456_7": "ovassāpetha,",
  "atk-s0513a44:456_8": "bhikkhave, kāyaṁ,",
  "atk-s0513a44:456_9": "ayaṁ pacchimako cātuddīpiko mahāmegho”ti vatvā ovassāpitakāyehi bhikkhūhi saddhiṁ iddhibalena jetavane antarahito visākhāya koṭṭhake pāturahosi.",
  "atk-s0513a44:456_10": "Upāsikā “acchariyaṁ vata bho,",
  "atk-s0513a44:456_11": "abbhutaṁ vata bho,",
  "atk-s0513a44:456_12": "tathāgatassa mahiddhikatā mahānubhāvatā,",
  "atk-s0513a44:456_13": "yatra hi nāma jāṇukamattesupi oghesu vattamānesu kaṭimattesupi oghesu vattamānesu na hi nāma ekabhikkhussapi",
  "atk-s0513a44:456_14": "pādā vā cīvarāni vā allāni bhavissantī”ti haṭṭhā udaggā buddhappamukhaṁ bhikkhusaṅghaṁ parivisitvā katabhattakiccaṁ",
  "atk-s0513a44:456_15": "bhagavantaṁ etadavoca “aṭṭhāhaṁ, bhante,",
  "atk-s0513a44:456_16": "bhagavantaṁ varāni yācāmī”ti.",
  "atk-s0513a44:456_17": "“Atikkantavarā kho, visākhe,",
  "atk-s0513a44:456_18": "tathāgatā”ti. “Yāni ca, bhante,",
  "atk-s0513a44:456_19": "kappiyāni yāni ca anavajjānī”ti.",
  "atk-s0513a44:456_20": "“Vadehi visākhe”ti.",
  "atk-s0513a44:456_21": "“Icchāmahaṁ, bhante,",
  "atk-s0513a44:456_22": "bhikkhusaṅghassa yāvajīvaṁ vassikasāṭikaṁ dātuṁ,",
  "atk-s0513a44:456_23": "āgantukabhattaṁ dātuṁ,",
  "atk-s0513a44:456_24": "gamikabhattaṁ dātuṁ,",
  "atk-s0513a44:456_25": "gilānabhattaṁ dātuṁ,",
  "atk-s0513a44:456_26": "gilānupaṭṭhākabhattaṁ dātuṁ,",
  "atk-s0513a44:456_27": "gilānabhesajjaṁ dātuṁ,",
  "atk-s0513a44:456_28": "dhuvayāguṁ dātuṁ,",
  "atk-s0513a44:456_29": "bhikkhunisaṅghassa yāvajīvaṁ udakasāṭikaṁ dātu”nti.",
  "atk-s0513a44:457_0": "Satthā “kaṁ pana tvaṁ, visākhe,",
  "atk-s0513a44:457_1": "atthavasaṁ sampassamānā tathāgataṁ aṭṭha varāni yācasī”ti pucchitvā tāya varānisaṁse kathite “sādhu sādhu, visākhe,",
  "atk-s0513a44:457_2": "sādhu kho tvaṁ, visākhe,",
  "atk-s0513a44:457_3": "imaṁ ānisaṁsaṁ sampassamānā tathāgataṁ aṭṭha varāni yācasī”ti vatvā “anujānāmi te, visākhe,",
  "atk-s0513a44:457_4": "aṭṭha varānī”ti aṭṭha vare datvā anumodanaṁ katvā pakkāmi.",
  "atk-s0513a44:457_5": "Athekadivasaṁ satthari pubbārāme viharante bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a44:457_6": "visākhā mahāupāsikā mātugāmattabhāve ṭhatvāpi dasabalassa santike aṭṭha vare labhi,",
  "atk-s0513a44:457_7": "aho mahāguṇā”ti.",
  "atk-s0513a44:457_8": "Satthā āgantvā “kāya nuttha,",
  "atk-s0513a44:457_9": "bhikkhave,",
  "atk-s0513a44:457_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a44:457_11": "bhikkhave,",
  "atk-s0513a44:457_12": "visākhā idāneva mama santikā vare labhati,",
  "atk-s0513a44:457_13": "pubbepesā labhiyevā”ti vatvā atītaṁ āhari.",
  "atk-s0513a44:458_0": "Atīte mithilāyaṁ suruci nāma rājā rajjaṁ kārento puttaṁ paṭilabhitvā tassa “surucikumāro”tveva nāmaṁ akāsi.",
  "atk-s0513a44:458_1": "So vayappatto “takkasilāyaṁ sippaṁ uggaṇhissāmī”ti gantvā nagaradvāre sālāyaṁ nisīdi.",
  "atk-s0513a44:458_2": "Bārāṇasiraññopi putto brahmadattakumāro nāma tatheva gantvā surucikumārassa nisinnaphalakeyeva nisīdi.",
  "atk-s0513a44:458_3": "Te aññamaññaṁ pucchitvā vissāsikā hutvā ekatova ācariyassa santikaṁ gantvā ācariyabhāgaṁ datvā sippaṁ",
  "atk-s0513a44:458_4": "paṭṭhapetvā na cirasseva niṭṭhitasippā ācariyaṁ āpucchitvā thokaṁ maggaṁ ekatova gantvā dvedhāpathe ṭhitā",
  "atk-s0513a44:458_5": "aññamaññaṁ āliṅgitvā mittadhammānurakkhaṇatthaṁ katikaṁ kariṁsu “sace mama putto jāyati,",
  "atk-s0513a44:458_6": "tava dhītā,",
  "atk-s0513a44:458_7": "tava putto,",
  "atk-s0513a44:458_8": "mama dhītā,",
  "atk-s0513a44:458_9": "tesaṁ āvāhavivāhaṁ karissāmā”ti.",
  "atk-s0513a44:458_10": "Tesu rajjaṁ kārentesu surucimahārājassa putto jāyi,",
  "atk-s0513a44:458_11": "“surucikumāro”tvevassa nāmaṁ kariṁsu.",
  "atk-s0513a44:458_12": "Brahmadattassa dhītā jāyi,",
  "atk-s0513a44:458_13": "“sumedhā”tissā nāmaṁ kariṁsu.",
  "atk-s0513a44:459_0": "Surucikumāro vayappatto takkasilāyaṁ gantvā sippaṁ uggaṇhitvā āgacchi.",
  "atk-s0513a44:459_1": "Atha naṁ pitā rajje abhisiñcitukāmo hutvā “sahāyassa kira me bārāṇasirañño dhītā atthi,",
  "atk-s0513a44:459_2": "tamevassa aggamahesiṁ karissāmī”ti tassā atthāya bahuṁ paṇṇākāraṁ datvā amacce pesesi.",
  "atk-s0513a44:459_3": "Tesaṁ anāgatakāleyeva bārāṇasirājā deviṁ pucchi “bhadde,",
  "atk-s0513a44:459_4": "mātugāmassa nāma kiṁ atirekadukkha”nti?",
  "atk-s0513a44:459_5": "“Sapattirosadukkhaṁ devā”ti. “Tena hi, bhadde,",
  "atk-s0513a44:459_6": "amhākaṁ ekaṁ dhītaraṁ sumedhādeviṁ tamhā dukkhā mocetvā yo etaṁ ekikameva gaṇhissati,",
  "atk-s0513a44:459_7": "tassa dassāmā”ti āha.",
  "atk-s0513a44:459_8": "So tehi amaccehi āgantvā tassā nāme gahite “tātā,",
  "atk-s0513a44:459_9": "kāmaṁ mayā pubbe mayhaṁ sahāyassa paṭiññā katā,",
  "atk-s0513a44:459_10": "imaṁ pana mayaṁ itthighaṭāya antare na khipitukāmā,",
  "atk-s0513a44:459_11": "yo etaṁ ekikameva gaṇhāti,",
  "atk-s0513a44:459_12": "tassa dātukāmamhā”ti āha.",
  "atk-s0513a44:459_13": "Te rañño santikaṁ pahiṇiṁsu.",
  "atk-s0513a44:459_14": "Rājā pana “amhākaṁ rajjaṁ mahantaṁ,",
  "atk-s0513a44:459_15": "sattayojanikaṁ mithilanagaraṁ,",
  "atk-s0513a44:459_16": "tīṇi yojanasatāni raṭṭhaparicchedo,",
  "atk-s0513a44:459_17": "heṭṭhimantena soḷasa itthisahassāni laddhuṁ vaṭṭatī”ti vatvā na rocesi.",
  "atk-s0513a44:460_0": "Surucikumāro pana sumedhāya rūpasampadaṁ sutvā savanasaṁsaggena bajjhitvā “ahaṁ taṁ ekikameva gaṇhissāmi,",
  "atk-s0513a44:460_1": "na mayhaṁ itthighaṭāya attho,",
  "atk-s0513a44:460_2": "tameva ānentū”ti mātāpitūnaṁ pesesi.",
  "atk-s0513a44:460_3": "Te tassa manaṁ abhinditvā bahuṁ dhanaṁ pesetvā mahantena parivārena taṁ ānetvā kumārassa aggamahesiṁ katvā ekatova abhisiñciṁsu.",
  "atk-s0513a44:460_4": "So surucimahārājā nāma hutvā dhammena rajjaṁ kārento tāya saddhiṁ piyasaṁvāsaṁ vasi.",
  "atk-s0513a44:460_5": "Sā pana dasa vassasahassāni tassa gehe vasantī neva puttaṁ,",
  "atk-s0513a44:460_6": "na dhītaraṁ labhi.",
  "atk-s0513a44:460_7": "Atha nāgarā sannipatitvā rājaṅgaṇe upakkositvā “kimeta”nti vutte “rañño doso natthi,",
  "atk-s0513a44:460_8": "vaṁsānupālako pana vo putto na vijjati,",
  "atk-s0513a44:460_9": "tumhākaṁ ekāva devī,",
  "atk-s0513a44:460_10": "rājakule ca nāma heṭṭhimantena soḷasahi itthisahassehi bhavitabbaṁ,",
  "atk-s0513a44:460_11": "itthighaṭaṁ gaṇha, deva,",
  "atk-s0513a44:460_12": "addhā tāsu puññavatī puttaṁ labhissatī”ti vatvā “tātā,",
  "atk-s0513a44:460_13": "kiṁ kathetha,",
  "atk-s0513a44:460_14": "‘ahaṁ aññaṁ na gaṇhissāmī’ti paṭiññaṁ datvā mayā esā ānītā,",
  "atk-s0513a44:460_15": "na sakkā musāvādaṁ kātuṁ,",
  "atk-s0513a44:460_16": "na mayhaṁ itthighaṭāya attho”ti raññā paṭikkhittā pakkamiṁsu.",
  "atk-s0513a44:461_0": "Sumedhā taṁ kathaṁ sutvā “rājā tāva saccavāditāya aññā itthiyo na ānesi,",
  "atk-s0513a44:461_1": "ahameva panassa ānessāmī”ti rañño mātusamabhariyaṭṭhāne ṭhatvā attano ruciyāva khattiyakaññānaṁ sahassaṁ,",
  "atk-s0513a44:461_2": "amaccakaññānaṁ sahassaṁ,",
  "atk-s0513a44:461_3": "gahapatikaññānaṁ sahassaṁ,",
  "atk-s0513a44:461_4": "sabbasamayanāṭakitthīnaṁ sahassanti cattāri itthisahassāni ānesi.",
  "atk-s0513a44:461_5": "Tāpi dasa vassasahassāni rājakule vasitvā neva puttaṁ,",
  "atk-s0513a44:461_6": "na dhītaraṁ labhiṁsu.",
  "atk-s0513a44:461_7": "Etenevupāyena aparānipi tikkhattuṁ cattāri cattāri sahassāni ānesi.",
  "atk-s0513a44:461_8": "Tāpi neva puttaṁ,",
  "atk-s0513a44:461_9": "na dhītaraṁ labhiṁsu.",
  "atk-s0513a44:461_10": "Ettāvatā soḷasa itthisahassāni ahesuṁ.",
  "atk-s0513a44:461_11": "Cattālīsa vassasahassāni atikkamiṁsu,",
  "atk-s0513a44:461_12": "tāni tāya ekikāya vutthehi dasahi sahassehi saddhiṁ paññāsa vassasahassāni honti.",
  "atk-s0513a44:461_13": "Atha nāgarā sannipatitvā puna upakkositvā “kimeta”nti vutte “deva,",
  "atk-s0513a44:461_14": "tumhākaṁ itthiyo puttaṁ patthetuṁ āṇāpethā”ti vadiṁsu.",
  "atk-s0513a44:461_15": "Rājā “sādhū”ti sampaṭicchitvā “tumhe puttaṁ patthethā”ti āha.",
  "atk-s0513a44:461_16": "Tā tato paṭṭhāya puttaṁ patthayamānā nānādevatā namassanti,",
  "atk-s0513a44:461_17": "nānāvatāni caranti,",
  "atk-s0513a44:461_18": "putto nuppajjateva.",
  "atk-s0513a44:461_19": "Atha rājā sumedhaṁ āha “bhadde,",
  "atk-s0513a44:461_20": "tvampi puttaṁ patthehī”ti.",
  "atk-s0513a44:461_21": "Sā “sādhū”ti pannarasauposathadivase aṭṭhaṅgasamannāgataṁ uposathaṁ samādāya sirigabbhe sīlāni āvajjamānā kappiyamañcake nisīdi.",
  "atk-s0513a44:461_22": "Sesā ajavatagovatā hutvā puttaṁ alabhitvā uyyānaṁ agamaṁsu.",
  "atk-s0513a44:462_0": "Sumedhāya sīlatejena sakkassa bhavanaṁ kampi.",
  "atk-s0513a44:462_1": "Tadā sakko āvajjento “sumedhā puttaṁ pattheti,",
  "atk-s0513a44:462_2": "puttamassā dassāmi,",
  "atk-s0513a44:462_3": "na kho pana sakkā yaṁ vā taṁ vā dātuṁ,",
  "atk-s0513a44:462_4": "anucchavikamassā puttaṁ upadhāressāmī”ti upadhārento naḷakāradevaputtaṁ passi.",
  "atk-s0513a44:462_5": "So hi puññasampanno satto purimattabhāve bārāṇasiyaṁ vasanto vappakāle khettaṁ gacchanto ekaṁ paccekabuddhaṁ disvā dāsakammakare “vapathā”ti pahiṇi.",
  "atk-s0513a44:462_6": "Sayaṁ nivattitvā paccekabuddhaṁ gehaṁ netvā bhojetvā puna gaṅgātīraṁ ānetvā puttena saddhiṁ ekato hutvā",
  "atk-s0513a44:462_7": "udumbarabhittipādaṁ naḷabhittikaṁ paṇṇasālaṁ katvā dvāraṁ yojetvā caṅkamaṁ katvā paccekabuddhaṁ tattheva",
  "atk-s0513a44:462_8": "temāsaṁ vasāpetvā vutthavassaṁ dve pitāputtā ticīvarena acchādetvā uyyojesuṁ.",
  "atk-s0513a44:462_9": "Eteneva niyāmena sattaṭṭha paccekabuddhe tāya paṇṇasālāya vasāpetvā ticīvarāni adaṁsu.",
  "atk-s0513a44:462_10": "“Dve pitāputtā naḷakārā hutvā gaṅgātīre veḷuṁ upadhārentā paccekabuddhaṁ disvā evamakaṁsū”tipi vadantiyeva.",
  "atk-s0513a44:463_0": "Te kālaṁ katvā tāvatiṁsabhavane nibbattitvā chasu kāmāvacarasaggesu anulomapaṭilomena mahantaṁ devissariyaṁ anubhavantā vicaranti.",
  "atk-s0513a44:463_1": "Te tato cavitvā uparidevaloke nibbattitukāmā honti.",
  "atk-s0513a44:463_2": "Sakko tathā gatabhāvaṁ ñatvā tesu ekassa vimānadvāraṁ gantvā taṁ āgantvā vanditvā ṭhitaṁ āha – “mārisa,",
  "atk-s0513a44:463_3": "tayā manussalokaṁ gantuṁ vaṭṭatī”ti.",
  "atk-s0513a44:463_4": "“Mahārāja,",
  "atk-s0513a44:463_5": "manussaloko nāma jeguccho paṭikūlo,",
  "atk-s0513a44:463_6": "tattha ṭhitā dānādīni puññāni katvā devalokaṁ patthenti,",
  "atk-s0513a44:463_7": "tattha gantvā kiṁ karissāmī”ti. “Mārisa,",
  "atk-s0513a44:463_8": "devaloke paribhuñjitabbasampattiṁ manussaloke paribhuñjissasi,",
  "atk-s0513a44:463_9": "pañcavīsatiyojanubbedhe navayojanaāyāme aṭṭhayojanavitthāre ratanapāsāde vasissasi,",
  "atk-s0513a44:463_10": "adhivāsehī”ti.",
  "atk-s0513a44:463_11": "So adhivāsesi.",
  "atk-s0513a44:463_12": "Sakko tassa paṭiññaṁ gahetvā isivesena rājuyyānaṁ gantvā tāsaṁ itthīnaṁ upari ākāse caṅkamanto attānaṁ dassetvā “kassāhaṁ puttavaraṁ dammi,",
  "atk-s0513a44:463_13": "kā puttavaraṁ gaṇhissatī”ti āha. “Bhante,",
  "atk-s0513a44:463_14": "mayhaṁ dehi,",
  "atk-s0513a44:463_15": "mayhaṁ dehī”ti soḷasa itthisahassāni hatthe ukkhipiṁsu.",
  "atk-s0513a44:463_16": "Tato sakko āha –",
  "atk-s0513a44:463_17": "“ahaṁ sīlavatīnaṁ puttaṁ dammi,",
  "atk-s0513a44:463_18": "tumhākaṁ kiṁ sīlaṁ,",
  "atk-s0513a44:463_19": "ko ācāro”ti.",
  "atk-s0513a44:463_20": "Tā ukkhittahatthe samañchitvā “sace sīlavatiyā dātukāmo,",
  "atk-s0513a44:463_21": "sumedhāya santikaṁ gacchāhī”ti vadiṁsu.",
  "atk-s0513a44:463_22": "So ākāseneva gantvā tassā vāsāgāre sīhapañjare aṭṭhāsi.",
  "atk-s0513a44:464_0": "Athassā tā itthiyo ārocesuṁ “etha, devi,",
  "atk-s0513a44:464_1": "sakko devarājā ‘tumhākaṁ puttavaraṁ dassāmī’ti ākāsenāgantvā sīhapañjare ṭhito”ti.",
  "atk-s0513a44:464_2": "Sā garuparihārenāgantvā sīhapañjaraṁ ugghāṭetvā “saccaṁ kira, bhante,",
  "atk-s0513a44:464_3": "tumhe sīlavatiyā puttavaraṁ dethā”ti āha.",
  "atk-s0513a44:464_4": "“Āma devī”ti.",
  "atk-s0513a44:464_5": "“Tena hi mayhaṁ dethā”ti.",
  "atk-s0513a44:464_6": "“Kiṁ pana te sīlaṁ, kathehi,",
  "atk-s0513a44:464_7": "sace me ruccati,",
  "atk-s0513a44:464_8": "dassāmi te puttavara”nti.",
  "atk-s0513a44:464_9": "Sā tassa vacanaṁ sutvā “tena hi suṇāhī”ti vatvā attano sīlaguṇaṁ kathentī pannarasa gāthā abhāsi –",
  "atk-s0513a44:465_0": "102.",
  "atk-s0513a44:466_0": "“Mahesī surucino bhariyā, ānītā paṭhamaṁ ahaṁ;",
  "atk-s0513a44:467_0": "Dasa vassasahassāni, yaṁ maṁ surucimānayi.",
  "atk-s0513a44:468_0": "103.",
  "atk-s0513a44:469_0": "“Sāhaṁ brāhmaṇa rājānaṁ, vedehaṁ mithilaggahaṁ;",
  "atk-s0513a44:470_0": "Nābhijānāmi kāyena, vācāya uda cetasā;",
  "atk-s0513a44:471_0": "Suruciṁ atimaññittha, āvi vā yadi vā raho.",
  "atk-s0513a44:472_0": "104.",
  "atk-s0513a44:473_0": "“Etena saccavajjena, putto uppajjataṁ ise;",
  "atk-s0513a44:474_0": "Musā me bhaṇamānāya, muddhā phalatu sattadhā.",
  "atk-s0513a44:475_0": "105.",
  "atk-s0513a44:476_0": "“Bhattu mama sassu mātā, pitā cāpi ca sassuro;",
  "atk-s0513a44:477_0": "Te maṁ brahme vinetāro, yāva aṭṭhaṁsu jīvitaṁ.",
  "atk-s0513a44:478_0": "106.",
  "atk-s0513a44:479_0": "“Sāhaṁ ahiṁsāratinī, kāmasā dhammacārinī;",
  "atk-s0513a44:480_0": "Sakkaccaṁ te upaṭṭhāsiṁ, rattindivamatanditā.",
  "atk-s0513a44:481_0": "107.",
  "atk-s0513a44:482_0": "“Etena saccavajjena, putto uppajjataṁ ise;",
  "atk-s0513a44:483_0": "Musā me bhaṇamānāya, muddhā phalatu sattadhā.",
  "atk-s0513a44:484_0": "108.",
  "atk-s0513a44:485_0": "“Soḷasitthisahassāni, sahabhariyāni brāhmaṇa;",
  "atk-s0513a44:486_0": "Tāsu issā vā kodho vā, nāhu mayhaṁ kudācanaṁ.",
  "atk-s0513a44:487_0": "109.",
  "atk-s0513a44:488_0": "“Hitena tāsaṁ nandāmi, na ca me kāci appiyā;",
  "atk-s0513a44:489_0": "Attānaṁvānukampāmi, sadā sabbā sapattiyo.",
  "atk-s0513a44:490_0": "110.",
  "atk-s0513a44:491_0": "“Etena saccavajjena, putto uppajjataṁ ise;",
  "atk-s0513a44:492_0": "Musā me bhaṇamānāya, muddhā phalatu sattadhā.",
  "atk-s0513a44:493_0": "111.",
  "atk-s0513a44:494_0": "“Dāse kammakare pesse, ye caññe anujīvino;",
  "atk-s0513a44:495_0": "Pesemi sahadhammena, sadā pamuditindriyā.",
  "atk-s0513a44:496_0": "112.",
  "atk-s0513a44:497_0": "“Etena saccavajjena, putto uppajjataṁ ise;",
  "atk-s0513a44:498_0": "Musā me bhaṇamānāya, muddhā phalatu sattadhā.",
  "atk-s0513a44:499_0": "113.",
  "atk-s0513a44:500_0": "“Samaṇe brāhmaṇe cāpi, aññe cāpi vanibbake;",
  "atk-s0513a44:501_0": "Tappemi annapānena, sadā payatapāṇinī.",
  "atk-s0513a44:502_0": "114.",
  "atk-s0513a44:503_0": "“Etena saccavajjena, putto uppajjataṁ ise;",
  "atk-s0513a44:504_0": "Musā me bhaṇamānāya, muddhā phalatu sattadhā.",
  "atk-s0513a44:505_0": "115.",
  "atk-s0513a44:506_0": "“Cātuddasiṁ pañcaddasiṁ, yā ca pakkhassa aṭṭhamī;",
  "atk-s0513a44:507_0": "Pāṭihāriyapakkhañca, aṭṭhaṅgasusamāgataṁ;",
  "atk-s0513a44:508_0": "Uposathaṁ upavasāmi, sadā sīlesu saṁvutā.",
  "atk-s0513a44:509_0": "116.",
  "atk-s0513a44:510_0": "“Etena saccavajjena, putto uppajjataṁ ise;",
  "atk-s0513a44:511_0": "Musā me bhaṇamānāya, muddhā phalatu sattadhā”ti.",
  "atk-s0513a44:512_0": "Tattha mahesīti aggamahesī.",
  "atk-s0513a44:512_1": "Surucinoti surucirañño.",
  "atk-s0513a44:512_2": "Paṭhamanti soḷasannaṁ itthisahassānaṁ sabbapaṭhamaṁ.",
  "atk-s0513a44:512_3": "Yaṁ manti yasmiṁ kāle maṁ suruci ānayi,",
  "atk-s0513a44:512_4": "tato paṭṭhāya ahaṁ dasa vassasahassāni ekikāva imasmiṁ gehe vasiṁ.",
  "atk-s0513a44:512_5": "Atimaññitthāti muhuttampi sammukhā vā parammukhā vā atimaññinti idaṁ atikkamitvā maññanaṁ na jānāmi na sarāmi.",
  "atk-s0513a44:512_6": "Iseti taṁ ālapati.",
  "atk-s0513a44:513_0": "Temanti sasuro ca sassu cāti te ubhopi maṁ vinetāro,",
  "atk-s0513a44:513_1": "tehi vinītā amhi,",
  "atk-s0513a44:513_2": "te me yāva jīviṁsu,",
  "atk-s0513a44:513_3": "tāva ovādamadaṁsu.",
  "atk-s0513a44:513_4": "Ahiṁsāratinīti ahiṁsāsaṅkhātāya ratiyā samannāgatā.",
  "atk-s0513a44:513_5": "Mayā hi kunthakipillikopi na hiṁsitapubbo.",
  "atk-s0513a44:513_6": "Kāmasāti ekanteneva.",
  "atk-s0513a44:513_7": "Dhammacārinīti dasakusalakammapathesu pūremi.",
  "atk-s0513a44:513_8": "Upaṭṭhāsinti pādaparikammādīni kiccāni karontī upaṭṭhahiṁ.",
  "atk-s0513a44:514_0": "Sahabhariyānīti mayā saha ekasāmikassa bhariyabhūtāni.",
  "atk-s0513a44:514_1": "Nāhūti kilesaṁ nissāya issādhammo vā kodhadhammo vā mayhaṁ na bhūtapubbo.",
  "atk-s0513a44:514_2": "Hitenāti yaṁ tāsaṁ hitaṁ,",
  "atk-s0513a44:514_3": "teneva nandāmi,",
  "atk-s0513a44:514_4": "ure vutthadhītaro viya tā disvā tussāmi.",
  "atk-s0513a44:514_5": "Kācīti tāsu ekāpi mayhaṁ appiyā nāma natthi,",
  "atk-s0513a44:514_6": "sabbāpi piyakāyeva.",
  "atk-s0513a44:514_7": "Anukampāmīti muducittena sabbā soḷasasahassāpi tā attānaṁ viya anukampāmi.",
  "atk-s0513a44:515_0": "Sahadhammenāti nayena kāraṇena yo yaṁ kātuṁ sakkoti,",
  "atk-s0513a44:515_1": "taṁ tasmiṁ kamme payojemīti attho.",
  "atk-s0513a44:515_2": "Pamuditindriyāti pesentī ca niccaṁ pamuditindriyāva hutvā pesemi,",
  "atk-s0513a44:515_3": "“are duṭṭha dāsa idaṁ nāma karohī’ti evaṁ kujjhitvā na me koci katthaci pesitapubbo.",
  "atk-s0513a44:515_4": "Payatapāṇinīti dhotahatthā pasāritahatthāva hutvā.",
  "atk-s0513a44:515_5": "Pāṭihāriyapakkhañcāti aṭṭhamīcātuddasīpannarasīnaṁ paccuggamanānuggamanavasena cattāro divasā.",
  "atk-s0513a44:515_6": "Sadāti niccakālaṁ pañcasu sīlesu saṁvutā,",
  "atk-s0513a44:515_7": "tehi pihitagopitattabhāvāva homīti.",
  "atk-s0513a44:516_0": "Evaṁ tassā gāthāya satenapi sahassenapi vaṇṇiyamānānaṁ guṇānaṁ pamāṇaṁ nāma natthi,",
  "atk-s0513a44:516_1": "tāya pannarasahi gāthāhi attano guṇānaṁ vaṇṇitakāleyeva sakko attano bahukaraṇīyatāya tassā kathaṁ avicchinditvā",
  "atk-s0513a44:516_2": "“pahūtā abbhutāyeva te guṇā”ti taṁ pasaṁsanto gāthādvayamāha –",
  "atk-s0513a44:517_0": "117.",
  "atk-s0513a44:518_0": "“Sabbeva te dhammaguṇā, rājaputti yasassini;",
  "atk-s0513a44:519_0": "Saṁvijjanti tayi bhadde, ye tvaṁ kittesi attani.",
  "atk-s0513a44:520_0": "118.",
  "atk-s0513a44:521_0": "“Khattiyo jātisampanno, abhijāto yasassimā;",
  "atk-s0513a44:522_0": "Dhammarājā videhānaṁ, putto uppajjate tavā”ti.",
  "atk-s0513a44:523_0": "Tattha dhammaguṇāti sabhāvaguṇā bhūtaguṇā.",
  "atk-s0513a44:523_1": "Saṁvijjantīti ye tayā vuttā,",
  "atk-s0513a44:523_2": "te sabbeva tayi upalabbhanti.",
  "atk-s0513a44:523_3": "Abhijātoti atijāto suddhajāto.",
  "atk-s0513a44:523_4": "Yasassimāti yasasampannena parivārasampannena samannāgato.",
  "atk-s0513a44:523_5": "Uppajjateti evarūpo putto tava uppajjissati,",
  "atk-s0513a44:523_6": "mā cintayīti.",
  "atk-s0513a44:524_0": "Sā tassa vacanaṁ sutvā somanassajātā taṁ pucchantī dve gāthā abhāsi –",
  "atk-s0513a44:525_0": "119.",
  "atk-s0513a44:526_0": "“Dummī rajojalladharo, aghe vehāyasaṁ ṭhito;",
  "atk-s0513a44:527_0": "Manuññaṁ bhāsase vācaṁ, yaṁ mayhaṁ hadayaṅgamaṁ.",
  "atk-s0513a44:528_0": "120.",
  "atk-s0513a44:529_0": "“Devatānusi saggamhā, isi vāsi mahiddhiko;",
  "atk-s0513a44:530_0": "Ko vāsi tvaṁ anuppatto, attānaṁ me pavedayā”ti.",
  "atk-s0513a44:531_0": "Tattha dummīti anañjitāmaṇḍito sakko āgacchanto ramaṇīyena tāpasavesena āgato,",
  "atk-s0513a44:531_1": "pabbajitavesena āgatattā pana sā evamāha.",
  "atk-s0513a44:531_2": "Agheti appaṭighe ṭhāne.",
  "atk-s0513a44:531_3": "Yaṁ mayhanti yaṁ etaṁ manuññaṁ vācaṁ mayhaṁ bhāsasi,",
  "atk-s0513a44:531_4": "taṁ bhāsamāno tvaṁ devatānusi saggamhā idhāgato.",
  "atk-s0513a44:531_5": "Isi vāsi mahiddhikoti yakkhādīsu ko vā tvaṁ asi idhānuppatto,",
  "atk-s0513a44:531_6": "attānaṁ me pavedaya,",
  "atk-s0513a44:531_7": "yathābhūtaṁ kathehīti vadati.",
  "atk-s0513a44:532_0": "Sakko tassā kathento cha gāthā abhāsi –",
  "atk-s0513a44:533_0": "121.",
  "atk-s0513a44:534_0": "“Yaṁ devasaṅghā vandanti, sudhammāyaṁ samāgatā;",
  "atk-s0513a44:535_0": "Sohaṁ sakko sahassakkho, āgatosmi tavantike.",
  "atk-s0513a44:536_0": "122.",
  "atk-s0513a44:537_0": "“Itthiyo jīvalokasmiṁ, yā hoti samacārinī;",
  "atk-s0513a44:538_0": "Medhāvinī sīlavatī, sassudevā patibbatā.",
  "atk-s0513a44:539_0": "123.",
  "atk-s0513a44:540_0": "“Tādisāya sumedhāya, sucikammāya nāriyā;",
  "atk-s0513a44:541_0": "Devā dassanamāyanti, mānusiyā amānusā.",
  "atk-s0513a44:542_0": "124.",
  "atk-s0513a44:543_0": "“Tvañca bhadde suciṇṇena, pubbe sucaritena ca;",
  "atk-s0513a44:544_0": "Idha rājakule jātā, sabbakāmasamiddhinī.",
  "atk-s0513a44:545_0": "125.",
  "atk-s0513a44:546_0": "“Ayañca te rājaputti, ubhayattha kaṭaggaho;",
  "atk-s0513a44:547_0": "Devalokūpapattī ca, kittī ca idha jīvite.",
  "atk-s0513a44:548_0": "126.",
  "atk-s0513a44:549_0": "“Ciraṁ sumedhe sukhinī, dhammamattani pālaya;",
  "atk-s0513a44:550_0": "Esāhaṁ tidivaṁ yāmi, piyaṁ me tava dassana”nti.",
  "atk-s0513a44:551_0": "Tattha sahassakkhoti atthasahassassa taṁmuhuttaṁ dassanavasena sahassakkho.",
  "atk-s0513a44:551_1": "Itthiyoti itthī.",
  "atk-s0513a44:551_2": "Samacārinīti tīhi dvārehi samacariyāya samannāgatā.",
  "atk-s0513a44:551_3": "Tādisāyāti tathārūpāya.",
  "atk-s0513a44:551_4": "Sumedhāyāti supaññāya.",
  "atk-s0513a44:551_5": "Ubhayattha kaṭaggahoti ayaṁ tava imasmiñca attabhāve anāgate ca jayaggāho.",
  "atk-s0513a44:551_6": "Tesu anāgate devalokuppatti ca idha jīvite pavattamāne kitti cāti ayaṁ ubhayattha kaṭaggaho nāma.",
  "atk-s0513a44:551_7": "Dhammanti evaṁ sabhāvaguṇaṁ ciraṁ attani pālaya.",
  "atk-s0513a44:551_8": "Esāhanti eso ahaṁ.",
  "atk-s0513a44:551_9": "Piyaṁ meti mayhaṁ tava dassanaṁ piyaṁ.",
  "atk-s0513a44:552_0": "Devaloke pana me kiccakaraṇīyaṁ atthi,",
  "atk-s0513a44:552_1": "tasmā gacchāmi,",
  "atk-s0513a44:552_2": "tvaṁ appamattā hohīti tassā ovādaṁ datvā pakkāmi.",
  "atk-s0513a44:552_3": "Naḷakāradevaputto pana paccūsakāle cavitvā tassā kucchiyaṁ paṭisandhiṁ gaṇhi.",
  "atk-s0513a44:552_4": "Sā gabbhassa patiṭṭhitabhāvaṁ ñatvā rañño ārocesi,",
  "atk-s0513a44:552_5": "rājā gabbhassa parihāraṁ adāsi.",
  "atk-s0513a44:552_6": "Sā dasamāsaccayena puttaṁ vijāyi,",
  "atk-s0513a44:552_7": "“mahāpanādo”tissa nāmaṁ kariṁsu.",
  "atk-s0513a44:552_8": "Ubhayaraṭṭhavāsino “sāmiputtassa no khīramūla”nti ekekaṁ kahāpaṇaṁ rājaṅgaṇe khipiṁsu,",
  "atk-s0513a44:552_9": "mahādhanarāsi ahosi.",
  "atk-s0513a44:552_10": "Raññā paṭikkhittāpi “sāmiputtassa no vaḍḍhitakāle paribbayo bhavissatī”ti aggahetvāva pakkamiṁsu.",
  "atk-s0513a44:552_11": "Kumāro pana mahāparivārena vaḍḍhitvā vayappatto soḷasavassakāleyeva sabbasippesu nipphattiṁ pāpuṇi.",
  "atk-s0513a44:552_12": "Rājā puttassa vayaṁ oloketvā deviṁ āha – “bhadde,",
  "atk-s0513a44:552_13": "puttassa me rajjābhisekakālo,",
  "atk-s0513a44:552_14": "ramaṇīyamassa pāsādaṁ kāretvā abhisekaṁ karissāmī”ti.",
  "atk-s0513a44:552_15": "Sā “sādhu devā”ti sampaṭicchi.",
  "atk-s0513a44:552_16": "Rājā vatthuvijjācariye pakkosāpetvā “tātā,",
  "atk-s0513a44:552_17": "vaḍḍhakiṁ gahetvā amhākaṁ nivesanato avidūre puttassa me pāsādaṁ māpetha,",
  "atk-s0513a44:552_18": "rajjena naṁ abhisiñcissāmā”ti āha.",
  "atk-s0513a44:552_19": "Te “sādhu,",
  "atk-s0513a44:552_20": "devā”ti bhūmippadesaṁ vīmaṁsanti.",
  "atk-s0513a44:553_0": "Tasmiṁ khaṇe sakkassa bhavanaṁ uṇhākāraṁ dassesi.",
  "atk-s0513a44:553_1": "So taṁ kāraṇaṁ ñatvā vissakammaṁ āmantetvā “gaccha, tāta,",
  "atk-s0513a44:553_2": "mahāpanādakumārassa āyāmena navayojanikaṁ,",
  "atk-s0513a44:553_3": "vitthārato aṭṭhayojanikaṁ,",
  "atk-s0513a44:553_4": "ubbedhena pañcavīsatiyojanikaṁ,",
  "atk-s0513a44:553_5": "ratanapāsādaṁ māpehī”ti pesesi.",
  "atk-s0513a44:553_6": "So vaḍḍhakīvesena vaḍḍhakīnaṁ santikaṁ gantvā “tumhe pātarāsaṁ bhuñjitvā ethā”ti te pesetvā daṇḍakena bhūmiṁ pahari,",
  "atk-s0513a44:553_7": "tāvadeva vuttappakāro sattabhūmiko pāsādo uṭṭhahi.",
  "atk-s0513a44:553_8": "Mahāpanādassa pāsādamaṅgalaṁ,",
  "atk-s0513a44:553_9": "chattamaṅgalaṁ,",
  "atk-s0513a44:553_10": "āvāhamaṅgalanti tīṇi maṅgalāni ekatova ahesuṁ.",
  "atk-s0513a44:553_11": "Maṅgalaṭṭhāne ubhayaraṭṭhavāsino sannipatitvā maṅgalacchaṇena satta vassāni vītināmesuṁ.",
  "atk-s0513a44:553_12": "Neva ne rājā uyyojesi,",
  "atk-s0513a44:553_13": "tesaṁ vatthālaṅkārakhādanīyabhojanīyādi sabbaṁ rājakulasantakameva ahosi.",
  "atk-s0513a44:553_14": "Te sattasaṁvaccharaccayena upakkositvā surucimahārājena “kimeta”nti puṭṭhā “mahārāja,",
  "atk-s0513a44:553_15": "amhākaṁ maṅgalaṁ bhuñjantānaṁ satta vassāni gatāni,",
  "atk-s0513a44:553_16": "kadā maṅgalassa osānaṁ bhavissatī”ti āhaṁsu.",
  "atk-s0513a44:553_17": "Tato rājā “tātā,",
  "atk-s0513a44:553_18": "puttena me ettakaṁ kālaṁ na hasitapubbaṁ,",
  "atk-s0513a44:553_19": "yadā so hasissati,",
  "atk-s0513a44:553_20": "tadā gamissathā”ti āha.",
  "atk-s0513a44:553_21": "Atha mahājano bheriṁ carāpetvā naṭe sannipātesi.",
  "atk-s0513a44:553_22": "Cha naṭasahassāni sannipatitvā satta koṭṭhāsā hutvā naccantā rājānaṁ hasāpetuṁ nāsakkhiṁsu.",
  "atk-s0513a44:553_23": "Tassa kira dīgharattaṁ dibbanāṭakānaṁ diṭṭhattā tesaṁ naccaṁ amanuññaṁ ahosi.",
  "atk-s0513a44:554_0": "Tadā bhaṇḍukaṇḍo ca paṇḍukaṇḍo cāti dve nāṭakajeṭṭhakā “mayaṁ rājānaṁ hasāpessāmā”ti rājaṅgaṇaṁ pavisiṁsu.",
  "atk-s0513a44:554_1": "Tesu bhaṇḍukaṇḍo tāva rājadvāre mahantaṁ atulaṁ nāma ambaṁ māpetvā suttaguḷaṁ khipitvā tassa sākhāya laggāpetvā suttena atulambaṁ abhiruhi.",
  "atk-s0513a44:554_2": "Atulamboti kira vessavaṇassa ambo.",
  "atk-s0513a44:554_3": "Atha tampi vessavaṇassa dāsā gahetvā aṅgapaccaṅgāni chinditvā pātesuṁ,",
  "atk-s0513a44:554_4": "sesanāṭakā tāni samodhānetvā udakena abhisiñciṁsu.",
  "atk-s0513a44:554_5": "So pupphapaṭaṁ nivāsetvā ca pārupitvā ca naccantova uṭṭhahi.",
  "atk-s0513a44:554_6": "Mahāpanādo tampi disvā neva hasi.",
  "atk-s0513a44:554_7": "Paṇḍukaṇḍo naṭo rājaṅgaṇe dārucitakaṁ kāretvā attano parisāya saddhiṁ aggiṁ pāvisi.",
  "atk-s0513a44:554_8": "Tasmiṁ nibbute citakaṁ udakena abhisiñciṁsu.",
  "atk-s0513a44:554_9": "So sapariso pupphapaṭaṁ nivāsetvā ca pārupitvā ca naccantova uṭṭhahi.",
  "atk-s0513a44:554_10": "Tampi disvā rājā neva hasi.",
  "atk-s0513a44:554_11": "Iti taṁ hasāpetuṁ asakkontā manussā upaddutā ahesuṁ.",
  "atk-s0513a44:555_0": "Sakko taṁ kāraṇaṁ ñatvā “gaccha, tāta,",
  "atk-s0513a44:555_1": "mahāpanādaṁ hasāpetvā ehī”ti devanaṭaṁ pesesi.",
  "atk-s0513a44:555_2": "So āgantvā rājaṅgaṇe ākāse ṭhatvā upaḍḍhaaṅgaṁ nāma dassesi,",
  "atk-s0513a44:555_3": "ekova hattho,",
  "atk-s0513a44:555_4": "ekova pādo,",
  "atk-s0513a44:555_5": "ekaṁ akkhi,",
  "atk-s0513a44:555_6": "ekā dāṭhā naccati calati phandati,",
  "atk-s0513a44:555_7": "sesaṁ niccalamahosi.",
  "atk-s0513a44:555_8": "Taṁ disvā mahāpanādo thokaṁ hasitaṁ akāsi.",
  "atk-s0513a44:555_9": "Mahājano pana hasanto hasanto hāsaṁ sandhāretuṁ satiṁ paccupaṭṭhāpetuṁ asakkonto aṅgāni vissajjetvā rājaṅgaṇeyeva pati,",
  "atk-s0513a44:555_10": "tasmiṁ kāle maṅgalaṁ niṭṭhitaṁ.",
  "atk-s0513a44:555_11": "Sesamettha “panādo nāma so rājā,",
  "atk-s0513a44:555_12": "yassa yūpo suvaṇṇayo”ti mahāpanādajātakena vaṇṇetabbaṁ.",
  "atk-s0513a44:555_13": "Rājā mahāpanādo dānādīni puññāni katvā āyupariyosāne devalokameva gato.",
  "atk-s0513a44:556_0": "Satthā imaṁ dhammadesanaṁ āharitvā “evaṁ,",
  "atk-s0513a44:556_1": "bhikkhave,",
  "atk-s0513a44:556_2": "visākhā pubbepi mama santikā varaṁ labhiyevā”ti vatvā jātakaṁ samodhānesi –",
  "atk-s0513a44:556_3": "“tadā mahāpanādo bhaddaji ahosi,",
  "atk-s0513a44:556_4": "sumedhādevī visākhā,",
  "atk-s0513a44:556_5": "vissakammo ānando,",
  "atk-s0513a44:556_6": "sakko pana ahameva ahosi”nti.",
  "atk-s0513a44:557_0": "Surucijātakavaṇṇanā chaṭṭhā.",
  "atk-s0513a44:559_0": "[490] 7. Pañcuposathajātakavaṇṇanā",
  "atk-s0513a44:560_0": "Appossukko dāni tuvaṁ kapotāti idaṁ satthā jetavane viharanto uposathike pañcasate upāsake ārabbha kathesi.",
  "atk-s0513a44:560_1": "Tadā hi satthā dhammasabhāyaṁ catuparisamajjhe alaṅkatabuddhāsane nisīditvā muducittena parisaṁ oloketvā",
  "atk-s0513a44:560_2": "“ajja upāsakānaṁ kathaṁ paṭicca desanā samuṭṭhahissatī”ti ñatvā upāsake āmantetvā “uposathikattha upāsakā”ti",
  "atk-s0513a44:560_3": "pucchitvā “āma,",
  "atk-s0513a44:560_4": "bhante”ti vutte “sādhu vo kataṁ,",
  "atk-s0513a44:560_5": "uposatho nāmesa porāṇakapaṇḍitānaṁ vaṁso,",
  "atk-s0513a44:560_6": "porāṇakapaṇḍitā hi rāgādikilesaniggahatthaṁ uposathavāsaṁ vasiṁsū”ti vatvā tehi yācito atītaṁ āhari.",
  "atk-s0513a44:561_0": "Atīte magadharaṭṭhādīnaṁ tiṇṇaṁ raṭṭhānaṁ antare aṭavī ahosi.",
  "atk-s0513a44:561_1": "Bodhisatto magadharaṭṭhe brāhmaṇamahāsālakule nibbattitvā vayappatto kāme pahāya nikkhamitvā taṁ aṭaviṁ",
  "atk-s0513a44:561_2": "pavisitvā assamaṁ katvā isipabbajjaṁ pabbajitvā vāsaṁ kappesi.",
  "atk-s0513a44:561_3": "Tassa pana assamassa avidūre ekasmiṁ veḷugahane attano bhariyāya saddhiṁ kapotasakuṇo vasati,",
  "atk-s0513a44:561_4": "ekasmiṁ vammike ahi,",
  "atk-s0513a44:561_5": "ekasmiṁ vanagumbe siṅgālo,",
  "atk-s0513a44:561_6": "ekasmiṁ vanagumbe accho.",
  "atk-s0513a44:561_7": "Te cattāropi kālena kālaṁ isiṁ upasaṅkamitvā dhammaṁ suṇanti.",
  "atk-s0513a44:562_0": "Athekadivasaṁ kapoto bhariyāya saddhiṁ kulāvakā nikkhamitvā gocarāya pakkāmi.",
  "atk-s0513a44:562_1": "Tassa pacchato gacchantiṁ kapotiṁ eko seno gahetvā palāyi.",
  "atk-s0513a44:562_2": "Tassā viravasaddaṁ sutvā kapoto nivattitvā olokento taṁ tena hariyamānaṁ passi.",
  "atk-s0513a44:562_3": "Senopi naṁ viravantiṁyeva māretvā khādi.",
  "atk-s0513a44:562_4": "Kapoto tāya viyogena rāgapariḷāhena pariḍayhamāno cintesi “ayaṁ rāgo maṁ ativiya kilameti,",
  "atk-s0513a44:562_5": "na idāni imaṁ aniggahetvā gocarāya pakkamissāmī”ti.",
  "atk-s0513a44:562_6": "So gocarapathaṁ pacchinditvā tāpasassa santikaṁ gantvā rāganiggahāya uposathaṁ samādiyitvā ekamantaṁ nipajji.",
  "atk-s0513a44:563_0": "Sappopi “gocaraṁ pariyesissāmī”ti vasanaṭṭhānā nikkhamitvā paccantagāme gāvīnaṁ vicaraṇaṭṭhāne gocaraṁ pariyesati.",
  "atk-s0513a44:563_1": "Tadā gāmabhojakassa sabbaseto maṅgalausabho gocaraṁ gahetvā ekasmiṁ vammikapāde jaṇṇunā patiṭṭhāya siṅgehi mattikaṁ gaṇhanto kīḷati,",
  "atk-s0513a44:563_2": "sappo gāvīnaṁ padasaddena bhīto taṁ vammikaṁ pavisituṁ pakkanto.",
  "atk-s0513a44:563_3": "Atha naṁ usabho pādena akkami.",
  "atk-s0513a44:563_4": "So taṁ kujjhitvā ḍaṁsi,",
  "atk-s0513a44:563_5": "usabho tattheva jīvitakkhayaṁ patto.",
  "atk-s0513a44:563_6": "Gāmavāsino “usabho kira mato”ti sutvā sabbe ekato āgantvā roditvā kanditvā taṁ gandhamālādīhi pūjetvā āvāṭe nikhaṇitvā pakkamiṁsu.",
  "atk-s0513a44:563_7": "Sappo tesaṁ gatakāle nikkhamitvā “ahaṁ kodhaṁ nissāya imaṁ jīvitā voropetvā mahājanassa hadaye sokaṁ pavesesiṁ,",
  "atk-s0513a44:563_8": "na dāni imaṁ kodhaṁ aniggahetvā gocarāya pakkamissāmī”ti cintetvā nivattitvā taṁ assamaṁ gantvā kodhaniggahāya",
  "atk-s0513a44:563_9": "uposathaṁ samādiyitvā ekamantaṁ nipajji.",
  "atk-s0513a44:564_0": "Siṅgālopi gocaraṁ pariyesanto ekaṁ matahatthiṁ disvā “mahā me gocaro laddho”ti tuṭṭho gantvā soṇḍāyaṁ ḍaṁsi,",
  "atk-s0513a44:564_1": "thambhe daṭṭhakālo viya ahosi.",
  "atk-s0513a44:564_2": "Tattha assādaṁ alabhitvā dante ḍaṁsi,",
  "atk-s0513a44:564_3": "pāsāṇe daṭṭhakālo viya ahosi.",
  "atk-s0513a44:564_4": "Kucchiyaṁ ḍaṁsi,",
  "atk-s0513a44:564_5": "kusule daṭṭhakālo viya ahosi.",
  "atk-s0513a44:564_6": "Naṅguṭṭhe ḍaṁsi,",
  "atk-s0513a44:564_7": "ayasalāke daṭṭhakālo viya ahosi.",
  "atk-s0513a44:564_8": "Vaccamagge ḍaṁsi,",
  "atk-s0513a44:564_9": "ghatapūve daṭṭhakālo viya ahosi.",
  "atk-s0513a44:564_10": "So lobhavasena khādanto antokucchiyaṁ pāvisi,",
  "atk-s0513a44:564_11": "tattha chātakāle maṁsaṁ khādati,",
  "atk-s0513a44:564_12": "pipāsitakāle lohitaṁ pivati,",
  "atk-s0513a44:564_13": "nipajjanakāle antāni ca papphāsañca avattharitvā nipajji.",
  "atk-s0513a44:564_14": "So “idheva me annapānañca sayanañca nipphannaṁ,",
  "atk-s0513a44:564_15": "aññattha kiṁ karissāmī”ti cintetvā tattheva abhirato bahi anikkhamitvā antokucchiyaṁyeva vasi.",
  "atk-s0513a44:564_16": "Aparabhāge vātātapena hatthikuṇape sukkhante karīsamaggo pihito,",
  "atk-s0513a44:564_17": "siṅgālo antokucchiyaṁ nipajjamāno appamaṁsalohito paṇḍusarīro hutvā nikkhamanamaggaṁ na passi.",
  "atk-s0513a44:564_18": "Athekadivasaṁ akālamegho vassi,",
  "atk-s0513a44:564_19": "karīsamaggo temiyamāno mudu hutvā vivaraṁ dassesi.",
  "atk-s0513a44:564_20": "Siṅgālo chiddaṁ disvā “aticiramhi kilanto,",
  "atk-s0513a44:564_21": "iminā chiddena palāyissāmī”ti karīsamaggaṁ sīsena pahari.",
  "atk-s0513a44:564_22": "Tassa sambādhaṭṭhānena vegena nikkhantassa sinnasarīrassa sabbāni lomāni karīsamagge laggāni,",
  "atk-s0513a44:564_23": "tālakando viya nillomasarīro hutvā nikkhami.",
  "atk-s0513a44:564_24": "So “lobhaṁ nissāya mayā idaṁ dukkhaṁ anubhūtaṁ,",
  "atk-s0513a44:564_25": "na dāni imaṁ aniggahetvā gocaraṁ gaṇhissāmī”ti cintetvā taṁ assamaṁ gantvā lobhaniggahatthāya uposathaṁ samādiyitvā ekamantaṁ nipajji.",
  "atk-s0513a44:565_0": "Acchopi araññā nikkhamitvā atricchābhibhūto mallaraṭṭhe paccantagāmaṁ gato.",
  "atk-s0513a44:565_1": "Gāmavāsino “accho kira āgato”ti dhanudaṇḍādihatthā nikkhamitvā tena paviṭṭhaṁ gumbaṁ parivāresuṁ.",
  "atk-s0513a44:565_2": "So mahājanena parivāritabhāvaṁ ñatvā nikkhamitvā palāyi,",
  "atk-s0513a44:565_3": "palāyantameva taṁ dhanūhi ceva daṇḍādīhi ca pothesuṁ.",
  "atk-s0513a44:565_4": "So bhinnena sīsena lohitena galantena attano vasanaṭṭhānaṁ gantvā “idaṁ dukkhaṁ mama atricchālobhavasena uppannaṁ,",
  "atk-s0513a44:565_5": "na dāni imaṁ aniggahetvā gocaraṁ gaṇhissāmī”ti cintetvā taṁ assamaṁ gantvā atricchāniggahāya uposathaṁ samādiyitvā ekamantaṁ nipajji.",
  "atk-s0513a44:566_0": "Tāpasopi attano jātiṁ nissāya mānavasiko hutvā jhānaṁ uppādetuṁ na sakkoti.",
  "atk-s0513a44:566_1": "Atheko paccekabuddho tassa mānanissitabhāvaṁ ñatvā “ayaṁ na lāmakasatto,",
  "atk-s0513a44:566_2": "buddhaṅkuro esa,",
  "atk-s0513a44:566_3": "imasmiṁyeva bhaddakappe sabbaññutaṁ pāpuṇissati,",
  "atk-s0513a44:566_4": "imassa mānaniggahaṁ katvā samāpattinibbattanākāraṁ karissāmī”ti tasmiṁ paṇṇasālāya nisinneyeva uttarahimavantato āgantvā tassa pāsāṇaphalake nisīdi.",
  "atk-s0513a44:566_5": "So nikkhamitvā taṁ attano āsane nisinnaṁ disvā mānanissitabhāvena anattamano hutvā taṁ upasaṅkamitvā accharaṁ paharitvā “nassa, vasala,",
  "atk-s0513a44:566_6": "kāḷakaṇṇi, muṇḍaka, samaṇaka,",
  "atk-s0513a44:566_7": "kimatthaṁ mama nisinnaphalake nisinnosī”ti āha.",
  "atk-s0513a44:566_8": "Atha naṁ so “sappurisa,",
  "atk-s0513a44:566_9": "kasmā mānanissitosi,",
  "atk-s0513a44:566_10": "ahaṁ paṭividdhapaccekabodhiñāṇo,",
  "atk-s0513a44:566_11": "tvaṁ imasmiṁyeva bhaddakappe sabbaññubuddho bhavissasi,",
  "atk-s0513a44:566_12": "buddhaṅkurosi,",
  "atk-s0513a44:566_13": "pāramiyo pūretvā āgato aññaṁ ettakaṁ nāma kālaṁ atikkamitvā buddho bhavissasi,",
  "atk-s0513a44:566_14": "buddhattabhāve ṭhito siddhattho nāma bhavissasī”ti nāmañca gottañca kulañca aggasāvakādayo ca sabbe ācikkhitvā",
  "atk-s0513a44:566_15": "“kimatthaṁ tvaṁ mānanissito hutvā pharuso hosi,",
  "atk-s0513a44:566_16": "nayidaṁ tava anucchavika”nti ovādamadāsi.",
  "atk-s0513a44:566_17": "So tena evaṁ vuttopi neva naṁ vandi,",
  "atk-s0513a44:566_18": "na ca “kadāhaṁ buddho bhavissāmī”tiādīni pucchi.",
  "atk-s0513a44:566_19": "Atha naṁ paccekabuddho “tava jātiyā mama guṇānaṁ mahantabhāvaṁ jāna,",
  "atk-s0513a44:566_20": "sace sakkosi,",
  "atk-s0513a44:566_21": "ahaṁ viya ākāse vicarāhī”ti vatvā ākāse uppatitvā attano pādapaṁsuṁ tassa jaṭāmaṇḍale vikiranto uttarahimavantameva gato.",
  "atk-s0513a44:567_0": "Tāpaso tassa gatakāle saṁvegappatto hutvā “ayaṁ samaṇo evaṁ garusarīro vātamukhe khittatūlapicu viya ākāse pakkhando,",
  "atk-s0513a44:567_1": "ahaṁ jātimānena evarūpassa paccekabuddhassa neva pāde vandiṁ,",
  "atk-s0513a44:567_2": "na ca “kadāhaṁ buddho bhavissāmī’ti pucchiṁ,",
  "atk-s0513a44:567_3": "jāti nāmesā kiṁ karissati,",
  "atk-s0513a44:567_4": "imasmiṁ loke sīlacaraṇameva mahantaṁ,",
  "atk-s0513a44:567_5": "ayaṁ kho pana me māno vaḍḍhanto nirayaṁ upanessati,",
  "atk-s0513a44:567_6": "na idāni imaṁ mānaṁ aniggahetvā phalāphalatthāya gamissāmī”ti paṇṇasālaṁ pavisitvā mānaniggahāya uposathaṁ",
  "atk-s0513a44:567_7": "samādāya kaṭṭhattharikāya nisinno mahāñāṇo kulaputto mānaṁ niggahetvā kasiṇaṁ vaḍḍhetvā abhiññā ca samāpattiyo",
  "atk-s0513a44:567_8": "ca nibbattetvā nikkhamitvā caṅkamanakoṭiyaṁ pāsāṇaphalake nisīdi.",
  "atk-s0513a44:567_9": "Atha naṁ kapotādayo upasaṅkamitvā vanditvā ekamantaṁ nisīdiṁsu.",
  "atk-s0513a44:567_10": "Mahāsatto kapotaṁ pucchi “tvaṁ aññesu divasesu na imāya velāya āgacchasi,",
  "atk-s0513a44:567_11": "gocaraṁ pariyesasi,",
  "atk-s0513a44:567_12": "kiṁ nu kho ajja uposathiko jātosī”ti?",
  "atk-s0513a44:567_13": "“Āma bhante”ti.",
  "atk-s0513a44:567_14": "Atha naṁ “kena kāraṇenā”ti pucchanto paṭhamaṁ gāthamāha –",
  "atk-s0513a44:568_0": "127.",
  "atk-s0513a44:569_0": "“Appossukko dāni tuvaṁ kapota, vihaṅgama na tava bhojanattho;",
  "atk-s0513a44:570_0": "Khudaṁ pipāsaṁ adhivāsayanto, kasmā bhavaṁposathiko kapotā”ti.",
  "atk-s0513a44:571_0": "Tattha appossukkoti nirālayo. Na tava bhojanatthoti kiṁ ajja tava bhojanena attho natthi.",
  "atk-s0513a44:572_0": "Taṁ sutvā kapoto dve gāthā abhāsi –",
  "atk-s0513a44:573_0": "128.",
  "atk-s0513a44:574_0": "“Ahaṁ pure giddhigato kapotiyā, asmiṁ padesasmimubho ramāma;",
  "atk-s0513a44:575_0": "Athaggahī sākuṇiko kapotiṁ, akāmako tāya vinā ahosiṁ.",
  "atk-s0513a44:576_0": "129.",
  "atk-s0513a44:577_0": "“Nānābhavā vippayogena tassā, manomayaṁ vedana vedayāmi;",
  "atk-s0513a44:578_0": "Tasmā ahaṁposathaṁ pālayāmi, rāgo mamaṁ mā punarāgamāsī”ti.",
  "atk-s0513a44:579_0": "Tattha ramāmāti imasmiṁ bhūmibhāge kāmaratiyā ramāma. Sākuṇikoti senasakuṇo.",
  "atk-s0513a44:580_0": "Kapotena attano uposathakamme vaṇṇite mahāsatto sappādīsu ekekaṁ pucchi.",
  "atk-s0513a44:580_1": "Tepi yathābhūtaṁ byākariṁsu –",
  "atk-s0513a44:581_0": "130.",
  "atk-s0513a44:582_0": "“Anujjugāmī uragā dujivha, dāṭhāvudho ghoravisosi sappa;",
  "atk-s0513a44:583_0": "Khudaṁ pipāsaṁ adhivāsayanto, kasmā bhavaṁposathiko nu dīgha.",
  "atk-s0513a44:584_0": "131.",
  "atk-s0513a44:585_0": "“Usabho ahū balavā gāmikassa, calakkakū vaṇṇabalūpapanno;",
  "atk-s0513a44:586_0": "So maṁ akkami taṁ kupito aḍaṁsiṁ, dukkhābhituṇṇo maraṇaṁ upāgā.",
  "atk-s0513a44:587_0": "132.",
  "atk-s0513a44:588_0": "“Tato janā nikkhamitvāna gāmā, kanditvā roditvā apakkamiṁsu;",
  "atk-s0513a44:589_0": "Tasmā ahaṁposathaṁ pālayāmi, kodho mamaṁ mā punarāgamāsi.",
  "atk-s0513a44:590_0": "133.",
  "atk-s0513a44:591_0": "“Matāna maṁsāni bahū susāne, manuññarūpaṁ tava bhojane taṁ;",
  "atk-s0513a44:592_0": "Khudaṁ pipāsaṁ adhivāsayanto, kasmā bhavaṁposathiko siṅgāla.",
  "atk-s0513a44:593_0": "134.",
  "atk-s0513a44:594_0": "“Pavisi kucchiṁ mahato gajassa, kuṇape rato hatthimaṁsesu giddho;",
  "atk-s0513a44:595_0": "Uṇho ca vāto tikhiṇā ca rasmiyo, te sosayuṁ tassa karīsamaggaṁ.",
  "atk-s0513a44:596_0": "135.",
  "atk-s0513a44:597_0": "“Kiso ca paṇḍū ca ahaṁ bhadante, na me ahū nikkhamanāya maggo;",
  "atk-s0513a44:598_0": "Mahā ca megho sahasā pavassi, so temayī tassa karīsamaggaṁ.",
  "atk-s0513a44:599_0": "136.",
  "atk-s0513a44:600_0": "“Tato ahaṁ nikkhamisaṁ bhadante, cando yathā rāhumukhā pamutto;",
  "atk-s0513a44:601_0": "Tasmā ahaṁposathaṁ pālayāmi, lobho mamaṁ mā punarāgamāsi.",
  "atk-s0513a44:602_0": "137.",
  "atk-s0513a44:603_0": "“Vammīkathūpasmiṁ kipillikāni, nippothayanto tuvaṁ pure carāsi;",
  "atk-s0513a44:604_0": "Khudaṁ pipāsaṁ adhivāsayanto, kasmā bhavaṁposathiko nu accha.",
  "atk-s0513a44:605_0": "138.",
  "atk-s0513a44:606_0": "“Sakaṁ niketaṁ atihīḷayāno, atricchatā mallagāmaṁ agacchiṁ;",
  "atk-s0513a44:607_0": "Tato janā nikkhamitvāna gāmā, kodaṇḍakena paripothayiṁsu maṁ.",
  "atk-s0513a44:608_0": "139.",
  "atk-s0513a44:609_0": "“So bhinnasīso ruhiramakkhitaṅgo, paccāgamāsiṁ sakaṁ niketaṁ;",
  "atk-s0513a44:610_0": "Tasmā ahaṁposathaṁ pālayāmi, atricchatā mā punarāgamāsī”ti.",
  "atk-s0513a44:611_0": "Tattha anujjugāmītiādīhi taṁ ālapati.",
  "atk-s0513a44:611_1": "Calakkakūti calamānakakudho.",
  "atk-s0513a44:611_2": "Dukkhābhituṇṇoti so usabho dukkhena abhituṇṇo āturo hutvā.",
  "atk-s0513a44:611_3": "Bahūti bahūni.",
  "atk-s0513a44:611_4": "Pavisīti pāvisiṁ.",
  "atk-s0513a44:611_5": "Rasmiyoti sūriyarasmiyo.",
  "atk-s0513a44:611_6": "Nikkhamisanti nikkhamiṁ.",
  "atk-s0513a44:611_7": "Kipillikānīti upacikāyo.",
  "atk-s0513a44:611_8": "Nippothayantoti khādamāno.",
  "atk-s0513a44:611_9": "Atihīḷayānoti atimaññanto nindanto garahanto.",
  "atk-s0513a44:611_10": "Kodaṇḍakenāti dhanudaṇḍakehi ceva muggarehi ca.",
  "atk-s0513a44:612_0": "Evaṁ te cattāropi attano uposathakammaṁ vaṇṇetvā uṭṭhāya mahāsattaṁ vanditvā “bhante,",
  "atk-s0513a44:612_1": "tumhe aññesu divasesu imāya velāya phalāphalatthāya gacchatha,",
  "atk-s0513a44:612_2": "ajja agantvā kasmā uposathikatthā”ti pucchantā gāthamāhaṁsu –",
  "atk-s0513a44:613_0": "140.",
  "atk-s0513a44:614_0": "“Yaṁ no apucchittha tuvaṁ bhadante, sabbeva byākarimha yathāpajānaṁ;",
  "atk-s0513a44:615_0": "Mayampi pucchāma tuvaṁ bhadante, kasmā bhavaṁposathiko nu brahme”ti.",
  "atk-s0513a44:616_0": "Sopi nesaṁ byākāsi –",
  "atk-s0513a44:617_0": "141.",
  "atk-s0513a44:618_0": "“Anūpalitto mama assamamhi, paccekabuddho muhuttaṁ nisīdi;",
  "atk-s0513a44:619_0": "So maṁ avedī gatimāgatiñca, nāmañca gottaṁ caraṇañca sabbaṁ.",
  "atk-s0513a44:620_0": "142.",
  "atk-s0513a44:621_0": "“Evampahaṁ na vandi tassa pāde, na cāpi naṁ mānagatena pucchiṁ;",
  "atk-s0513a44:622_0": "Tasmā ahaṁposathaṁ pālayāmi, māno mamaṁ mā punarāgamāsī”ti.",
  "atk-s0513a44:623_0": "Tattha yaṁ noti yaṁ atthaṁ tvaṁ amhe apucchi.",
  "atk-s0513a44:623_1": "Yathāpajānanti attano pajānananiyāmena taṁ mayaṁ byākarimha.",
  "atk-s0513a44:623_2": "Anūpalittoti sabbakilesehi alitto.",
  "atk-s0513a44:623_3": "So maṁ avedīti so mama idāni gantabbaṭṭhānañca gataṭṭhānañca “anāgate tvaṁ evaṁnāmo buddho bhavissasi evaṁgotto,",
  "atk-s0513a44:623_4": "evarūpaṁ te sīlacaraṇaṁ bhavissatī”ti evaṁ nāmañca gottañca caraṇañca sabbaṁ maṁ avedi jānāpesi,",
  "atk-s0513a44:623_5": "kathesīti attho.",
  "atk-s0513a44:623_6": "Evampahaṁ na vandīti evaṁ kathentassapi tassa ahaṁ attano mānaṁ nissāya pāde na vandinti.",
  "atk-s0513a44:624_0": "Evaṁ mahāsatto attano uposathakāraṇaṁ kathetvā te ovaditvā uyyojetvā paṇṇasālaṁ pāvisi,",
  "atk-s0513a44:624_1": "itarepi yathāṭṭhānāni agamaṁsu.",
  "atk-s0513a44:624_2": "Mahāsatto aparihīnajjhāno brahmalokaparāyaṇo ahosi,",
  "atk-s0513a44:624_3": "itare ca tassovāde ṭhatvā saggaparāyaṇā ahesuṁ.",
  "atk-s0513a44:625_0": "Satthā imaṁ dhammadesanaṁ āharitvā “evaṁ upāsakā,",
  "atk-s0513a44:625_1": "uposatho nāmesa porāṇakapaṇḍitānaṁ vaṁso,",
  "atk-s0513a44:625_2": "upavasitabbo uposathavāso”ti vatvā jātakaṁ samodhānesi –",
  "atk-s0513a44:625_3": "“tadā kapoto anuruddho ahosi,",
  "atk-s0513a44:625_4": "accho kassapo,",
  "atk-s0513a44:625_5": "siṅgālo moggallāno,",
  "atk-s0513a44:625_6": "sappo sāriputto,",
  "atk-s0513a44:625_7": "tāpaso pana ahameva ahosi”nti.",
  "atk-s0513a44:626_0": "Pañcuposathajātakavaṇṇanā sattamā.",
  "atk-s0513a44:628_0": "[491] 8. Mahāmorajātakavaṇṇanā",
  "atk-s0513a44:629_0": "Sacehi tyāhaṁ dhanahetu gāhitoti idaṁ satthā jetavane viharanto ekaṁ ukkaṇṭhitabhikkhuṁ ārabbha kathesi.",
  "atk-s0513a44:629_1": "Tañhi bhikkhuṁ satthā “saccaṁ kira tvaṁ ukkaṇṭhitosī”ti pucchitvā “saccaṁ,",
  "atk-s0513a44:629_2": "bhante”ti vutte “bhikkhu ayaṁ nandīrāgo tādisaṁ kiṁ nāma nālolessati,",
  "atk-s0513a44:629_3": "na hi sineruubbāhanakavāto sāmante purāṇapaṇṇassa lajjati,",
  "atk-s0513a44:629_4": "pubbe satta vassasatāni antokilesasamudācāraṁ vāretvā viharante visuddhasattepesa ālolesiyevā”ti vatvā atītaṁ āhari.",
  "atk-s0513a44:630_0": "Atīte bārāṇasiyaṁ brahmadatte rajjaṁ kārente bodhisatto paccantapadese morasakuṇiyā kucchimhi paṭisandhiṁ aggahesi.",
  "atk-s0513a44:630_1": "Gabbhe paripākagate mātā gocarabhūmiyaṁ aṇḍaṁ pātetvā pakkāmi.",
  "atk-s0513a44:630_2": "Aṇḍañca nāma mātu arogabhāve sati aññasmiṁ dīghajātikādiparipanthe ca avijjamāne na nassati.",
  "atk-s0513a44:630_3": "Tasmā taṁ aṇḍaṁ kaṇikāramakulaṁ viya suvaṇṇavaṇṇaṁ hutvā pariṇatakāle attano dhammatāya bhijji,",
  "atk-s0513a44:630_4": "suvaṇṇavaṇṇo moracchāpo nikkhami.",
  "atk-s0513a44:630_5": "Tassa dve akkhīni jiñjukāphalasadisāni,",
  "atk-s0513a44:630_6": "tuṇḍaṁ pavāḷavaṇṇaṁ,",
  "atk-s0513a44:630_7": "tisso rattarājiyo gīvaṁ parikkhipitvā piṭṭhimajjhena agamaṁsu.",
  "atk-s0513a44:630_8": "So vayappatto bhaṇḍasakaṭamattasarīro abhirūpo ahosi.",
  "atk-s0513a44:630_9": "Taṁ sabbe nīlamorā sannipatitvā rājānaṁ katvā parivārayiṁsu.",
  "atk-s0513a44:631_0": "So ekadivasaṁ udakasoṇḍiyaṁ pānīyaṁ pivanto attano rūpasampattiṁ disvā cintesi “ahaṁ sabbamorehi atirekarūpasobho,",
  "atk-s0513a44:631_1": "sacāhaṁ imehi saddhiṁ manussapathe vasissāmi,",
  "atk-s0513a44:631_2": "paripantho me uppajjissati,",
  "atk-s0513a44:631_3": "himavantaṁ gantvā ekakova phāsukaṭṭhāne vasissāmī”ti.",
  "atk-s0513a44:631_4": "So rattibhāge moresu paṭisallīnesu kañci ajānāpetvā uppatitvā himavantaṁ pavisitvā tisso pabbatarājiyo",
  "atk-s0513a44:631_5": "atikkamma catutthāya pabbatarājiyā ekasmiṁ araññe padumasañchanno jātassaro atthi,",
  "atk-s0513a44:631_6": "tassa avidūre ekaṁ pabbataṁ nissāya ṭhito mahānigrodharukkho atthi,",
  "atk-s0513a44:631_7": "tassa sākhāya nilīyi.",
  "atk-s0513a44:631_8": "Tassa pana pabbatassa vemajjhe manāpā guhā atthi.",
  "atk-s0513a44:631_9": "So tattha vasitukāmo hutvā tassā pamukhe pabbatatale nilīyi.",
  "atk-s0513a44:631_10": "Taṁ pana ṭhānaṁ neva heṭṭhābhāgena abhiruhituṁ,",
  "atk-s0513a44:631_11": "na uparibhāgena otarituṁ sakkā,",
  "atk-s0513a44:631_12": "biḷāladīghajātikamanussabhayehi vimuttaṁ.",
  "atk-s0513a44:631_13": "So “idaṁ me phāsukaṭṭhāna”nti taṁ divasaṁ tattheva vasitvā punadivase pabbataguhāto uṭṭhāya pabbatamatthake",
  "atk-s0513a44:631_14": "puratthābhimukho nisinno udentaṁ sūriyamaṇḍalaṁ disvā attano divārakkhāvaraṇatthāya “udetayaṁ cakkhumā",
  "atk-s0513a44:631_15": "ekarājā”ti parittaṁ katvā gocarabhūmiyaṁ otaritvā gocaraṁ gahetvā sāyaṁ āgantvā pabbatamatthake pacchābhimukho",
  "atk-s0513a44:631_16": "nisinno atthaṅgataṁ sūriyamaṇḍalaṁ disvā attano rattirakkhāvaraṇatthāya “apetayaṁ cakkhumā ekarājā”ti",
  "atk-s0513a44:631_17": "parittaṁ katvā etenupāyena vasati.",
  "atk-s0513a44:632_0": "Atha naṁ ekadivasaṁ eko luddaputto araññe vicaranto pabbatamatthake nisinnaṁ moraṁ disvā attano nivesanaṁ āgantvā maraṇāsannakāle puttaṁ āha – “tāta,",
  "atk-s0513a44:632_1": "catutthāya pabbatarājiyā araññe suvaṇṇavaṇṇo moro atthi,",
  "atk-s0513a44:632_2": "sace rājā pucchati,",
  "atk-s0513a44:632_3": "ācikkheyyāsī”ti.",
  "atk-s0513a44:632_4": "Athekasmiṁ divase bārāṇasirañño khemā nāma aggamahesī paccūsakāle supinaṁ passi.",
  "atk-s0513a44:632_5": "Evarūpo supino ahosi –",
  "atk-s0513a44:632_6": "“suvaṇṇavaṇṇo moro dhammaṁ deseti,",
  "atk-s0513a44:632_7": "sā sādhukāraṁ datvā dhammaṁ suṇāti,",
  "atk-s0513a44:632_8": "moro dhammaṁ desetvā uṭṭhāya pakkāmi”.",
  "atk-s0513a44:632_9": "Sā “morarājā gacchati,",
  "atk-s0513a44:632_10": "gaṇhatha na”nti vadantīyeva pabujjhi,",
  "atk-s0513a44:632_11": "pabujjhitvā ca pana supinabhāvaṁ ñatvā “supinoti vutte rājā na ādaraṁ karissati,",
  "atk-s0513a44:632_12": "‘dohaḷo me’ti vutte karissatī”ti cintetvā dohaḷinī viya hutvā nipajji.",
  "atk-s0513a44:632_13": "Atha naṁ rājā upasaṅkamitvā pucchi “bhadde,",
  "atk-s0513a44:632_14": "kiṁ te aphāsuka”nti.",
  "atk-s0513a44:632_15": "“Dohaḷo me uppanno”ti.",
  "atk-s0513a44:632_16": "“Kiṁ icchasi bhadde”ti?",
  "atk-s0513a44:632_17": "“Suvaṇṇavaṇṇassa morassa dhammaṁ sotuṁ devā”ti. “Bhadde,",
  "atk-s0513a44:632_18": "kuto evarūpaṁ moraṁ lacchāmī”ti? “Deva,",
  "atk-s0513a44:632_19": "sace na labhāmi,",
  "atk-s0513a44:632_20": "jīvitaṁ me natthī”ti. “Bhadde,",
  "atk-s0513a44:632_21": "mā cintayi,",
  "atk-s0513a44:632_22": "sace katthaci atthi,",
  "atk-s0513a44:632_23": "labhissasī”ti rājā naṁ assāsetvā gantvā rājāsane nisinno amacce pucchi “ambho,",
  "atk-s0513a44:632_24": "devī suvaṇṇavaṇṇassa morassa dhammaṁ sotukāmā,",
  "atk-s0513a44:632_25": "morā nāma suvaṇṇavaṇṇā hontī”ti?",
  "atk-s0513a44:632_26": "“Brāhmaṇā jānissanti devā”ti.",
  "atk-s0513a44:633_0": "Rājā brāhmaṇe pakkosāpetvā pucchi.",
  "atk-s0513a44:633_1": "Brāhmaṇā evamāhaṁsu “mahārāja jalajesu macchakacchapakakkaṭakā,",
  "atk-s0513a44:633_2": "thalajesu migā haṁsā morā tittirā ete tiracchānagatā ca manussā ca suvaṇṇavaṇṇā hontīti amhākaṁ lakkhaṇamantesu āgata”nti.",
  "atk-s0513a44:633_3": "Rājā attano vijite luddaputte sannipātetvā “suvaṇṇavaṇṇo moro vo diṭṭhapubbo”ti pucchi.",
  "atk-s0513a44:633_4": "Sesā “na diṭṭhapubbo”ti āhaṁsu.",
  "atk-s0513a44:633_5": "Yassa pana pitarā ācikkhitaṁ, so āha –",
  "atk-s0513a44:633_6": "“mayāpi na diṭṭhapubbo,",
  "atk-s0513a44:633_7": "pitā pana me ‘asukaṭṭhāne nāma suvaṇṇavaṇṇo moro atthī’ti kathesī”ti.",
  "atk-s0513a44:633_8": "Atha naṁ rājā “samma,",
  "atk-s0513a44:633_9": "mayhañca deviyā ca jīvitaṁ dinnaṁ bhavissati,",
  "atk-s0513a44:633_10": "gantvā taṁ bandhitvā ānehī”ti bahuṁ dhanaṁ datvā uyyojesi.",
  "atk-s0513a44:633_11": "So puttadārassa dhanaṁ datvā tattha gantvā mahāsattaṁ disvā pāse oḍḍetvā “ajja bajjhissati,",
  "atk-s0513a44:633_12": "ajja bajjhissatī”ti abajjhitvāva mato,",
  "atk-s0513a44:633_13": "devīpi patthanaṁ alabhantī matā.",
  "atk-s0513a44:633_14": "Rājā “taṁ moraṁ nissāya piyabhariyā me matā”ti kujjhitvā kodhavasiko hutvā “himavante catutthāya pabbatarājiyā suvaṇṇavaṇṇo moro carati,",
  "atk-s0513a44:633_15": "tassa maṁsaṁ khāditvā ajarā amarā hontī”ti suvaṇṇapaṭṭe likhāpetvā taṁ paṭṭaṁ sāramañjūsāyaṁ ṭhapetvā kālamakāsi.",
  "atk-s0513a44:634_0": "Atha añño rājā ahosi.",
  "atk-s0513a44:634_1": "So suvaṇṇapaṭṭe akkharāni disvā “ajaro amaro bhavissāmī”ti tassa gahaṇatthāya ekaṁ luddaputtaṁ pesesi.",
  "atk-s0513a44:634_2": "Sopi tattheva mato.",
  "atk-s0513a44:634_3": "Evaṁ cha rājaparivaṭṭā gatā,",
  "atk-s0513a44:634_4": "cha luddaputtā himavanteyeva matā.",
  "atk-s0513a44:634_5": "Sattamena pana raññā pesito sattamo luddo “ajja ajjevā”ti satta saṁvaccharāni bajjhituṁ asakkonto cintesi",
  "atk-s0513a44:634_6": "“kiṁ nu kho imassa morarājassa pāde pāsassa asañcaraṇakāraṇa”nti?",
  "atk-s0513a44:634_7": "Atha naṁ pariggaṇhanto sāyaṁpātaṁ parittaṁ karontaṁ disvā “imasmiṁ ṭhāne añño moro natthi,",
  "atk-s0513a44:634_8": "iminā brahmacārinā bhavitabbaṁ,",
  "atk-s0513a44:634_9": "brahmacariyānubhāvena ceva parittānubhāvena cassa pādo pāse na bajjhatī”ti nayato pariggahetvā paccantajanapadaṁ",
  "atk-s0513a44:634_10": "gantvā ekaṁ moriṁ bandhitvā yathā sā accharāya pahaṭāya vassati,",
  "atk-s0513a44:634_11": "pāṇimhi pahaṭe naccati,",
  "atk-s0513a44:634_12": "evaṁ sikkhāpetvā ādāya gantvā bodhisattassa parittakaraṇato puretarameva pāsaṁ oḍḍetvā accharaṁ paharitvā moriṁ vassāpesi.",
  "atk-s0513a44:634_13": "Moro tassā saddaṁ suṇi,",
  "atk-s0513a44:634_14": "tāvadevassa satta vassasatāni sannisinnakileso phaṇaṁ karitvā daṇḍena pahaṭāsīviso viya uṭṭhahi.",
  "atk-s0513a44:634_15": "So kilesāturo hutvā parittaṁ kātuṁ asakkuṇitvāva vegena tassā santikaṁ gantvā pāse pādaṁ pavesentoyeva ākāsā otari.",
  "atk-s0513a44:634_16": "Satta vassasatāni asañcaraṇakapāso taṅkhaṇaññeva sañcaritvā pādaṁ bandhi.",
  "atk-s0513a44:635_0": "Atha naṁ luddaputto yaṭṭhiagge olambantaṁ disvā cintesi “imaṁ morarājaṁ cha luddaputtā bandhituṁ nāsakkhiṁsu,",
  "atk-s0513a44:635_1": "ahampi satta vassāni nāsakkhiṁ,",
  "atk-s0513a44:635_2": "ajja panesa imaṁ moriṁ nissāya kilesāturo hutvā parittaṁ kātuṁ asakkuṇitvā āgamma pāse baddho heṭṭhāsīsako olambati,",
  "atk-s0513a44:635_3": "evarūpo me sīlavā kilamito,",
  "atk-s0513a44:635_4": "evarūpaṁ rañño paṇṇākāratthāya netuṁ ayuttaṁ,",
  "atk-s0513a44:635_5": "kiṁ me raññā dinnena sakkārena,",
  "atk-s0513a44:635_6": "vissajjessāmi na”nti.",
  "atk-s0513a44:635_7": "Puna cintesi “ayaṁ nāgabalo thāmasampanno mayi upasaṅkamante ‘esa maṁ māretuṁ āgacchatī’ti maraṇabhayatajjito",
  "atk-s0513a44:635_8": "phandamāno pādaṁ vā pakkhaṁ vā bhindeyya,",
  "atk-s0513a44:635_9": "anupagantvā pana paṭicchanne ṭhatvā khurappenassa pāsaṁ chindissāmi,",
  "atk-s0513a44:635_10": "tato sayameva yathāruciyā gamissatī”ti.",
  "atk-s0513a44:635_11": "So paṭicchanne ṭhatvā dhanuṁ āropetvā khurappaṁ sannayhitvā ākaḍḍhi.",
  "atk-s0513a44:635_12": "Moropi “ayaṁ luddako maṁ kilesāturaṁ katvā baddhabhāvaṁ ñatvā nirāsaṅko āgacchissati,",
  "atk-s0513a44:635_13": "kahaṁ nu kho so”ti cintetvā ito cito ca viloketvā dhanuṁ āropetvā ṭhitaṁ disvā “māretvā maṁ ādāya gantukāmo",
  "atk-s0513a44:635_14": "bhavissatī”ti maññamāno maraṇabhayatajjito hutvā jīvitaṁ yācanto paṭhamaṁ gāthamāha –",
  "atk-s0513a44:636_0": "143.",
  "atk-s0513a44:637_0": "“Sace hi tyāhaṁ dhanahetu gāhito, mā maṁ vadhī jīvagāhaṁ gahetvā;",
  "atk-s0513a44:638_0": "Rañño ca maṁ samma upantikaṁ nehi, maññe dhanaṁ lacchasinapparūpa”nti.",
  "atk-s0513a44:639_0": "Tattha sace hi tyāhanti sace hi te ahaṁ.",
  "atk-s0513a44:639_1": "Upantikaṁ nehīti upasantikaṁ nehi.",
  "atk-s0513a44:639_2": "Lacchasinapparūpanti lacchasi anappakarūpaṁ.",
  "atk-s0513a44:640_0": "Taṁ sutvā luddaputto cintesi –",
  "atk-s0513a44:640_1": "“morarājā,",
  "atk-s0513a44:640_2": "‘ayaṁ maṁ vijjhitukāmatāya khurappaṁ sannayhī’ti maññati,",
  "atk-s0513a44:640_3": "assāsessāmi na”nti.",
  "atk-s0513a44:640_4": "So assāsento dutiyaṁ gāthamāha –",
  "atk-s0513a44:641_0": "144.",
  "atk-s0513a44:642_0": "“Na me ayaṁ tuyha vadhāya ajja, samāhito cāpadhure khurappo;",
  "atk-s0513a44:643_0": "Pāsañca tyāhaṁ adhipātayissaṁ, yathāsukhaṁ gacchatu morarājā”ti.",
  "atk-s0513a44:644_0": "Tattha adhipātayissanti chindayissaṁ.",
  "atk-s0513a44:645_0": "Tato morarājā dve gāthā abhāsi –",
  "atk-s0513a44:646_0": "145.",
  "atk-s0513a44:647_0": "“Yaṁ satta vassāni mamānubandhi, rattindivaṁ khuppipāsaṁ sahanto;",
  "atk-s0513a44:648_0": "Atha kissa maṁ pāsavasūpanītaṁ, pamuttave icchasi bandhanasmā.",
  "atk-s0513a44:649_0": "146.",
  "atk-s0513a44:650_0": "“Pāṇātipātā virato nusajja, abhayaṁ nu te sabbabhūtesu dinnaṁ;",
  "atk-s0513a44:651_0": "Yaṁ maṁ tuvaṁ pāsavasūpanītaṁ, pamuttave icchasi bandhanasmā”ti.",
  "atk-s0513a44:652_0": "Tattha yanti yasmā maṁ ettakaṁ kālaṁ tvaṁ anubandhi,",
  "atk-s0513a44:652_1": "tasmā taṁ pucchāmi,",
  "atk-s0513a44:652_2": "atha kissa maṁ pāsavasaṁ upanītaṁ bandhanasmā pamocetuṁ icchasīti attho.",
  "atk-s0513a44:652_3": "Virato nusajjāti virato nusi ajja.",
  "atk-s0513a44:652_4": "Sabbabhūtesūti sabbasattānaṁ.",
  "atk-s0513a44:653_0": "Ito paraṁ –",
  "atk-s0513a44:654_0": "147.",
  "atk-s0513a44:655_0": "“Pāṇātipātā viratassa brūhi, abhayañca yo sabbabhūtesu deti;",
  "atk-s0513a44:656_0": "Pucchāmi taṁ morarājetamatthaṁ, ito cuto kiṁ labhate sukhaṁ so.",
  "atk-s0513a44:657_0": "148.",
  "atk-s0513a44:658_0": "“Pāṇātipātā viratassa brūmi, abhayañca yo sabbabhūtesu deti;",
  "atk-s0513a44:659_0": "Diṭṭheva dhamme labhate pasaṁsaṁ, saggañca so yāti sarīrabhedā.",
  "atk-s0513a44:660_0": "149.",
  "atk-s0513a44:661_0": "“Na santi devā iti āhu eke, idheva jīvo vibhavaṁ upeti;",
  "atk-s0513a44:662_0": "Tathā phalaṁ sukatadukkaṭānaṁ, dattupaññattañca vadanti dānaṁ;",
  "atk-s0513a44:663_0": "Tesaṁ vaco arahataṁ saddahāno, tasmā ahaṁ sakuṇe bādhayāmī”ti. –",
  "atk-s0513a44:664_0": "Imā uttānasambandhagāthā pāḷinayena veditabbā.",
  "atk-s0513a44:665_0": "Tattha iti āhu eketi ekacce samaṇabrāhmaṇā evaṁ kathenti.",
  "atk-s0513a44:665_1": "Tesaṁ vaco arahataṁ saddahānoti tassa kira kulūpakā ucchedavādino naggasamaṇakā.",
  "atk-s0513a44:665_2": "Te taṁ paccekabodhiñāṇassa upanissayasampannampi sattaṁ ucchedavādaṁ gaṇhāpesuṁ.",
  "atk-s0513a44:665_3": "So tehi saṁsaggena “kusalākusalaṁ natthī”ti gahetvā sakuṇe māreti.",
  "atk-s0513a44:665_4": "Evaṁ mahāsāvajjā esā asappurisasevanā nāma.",
  "atk-s0513a44:665_5": "Teyeva ayaṁ “arahanto”ti maññamāno evamāha.",
  "atk-s0513a44:666_0": "Taṁ sutvā mahāsatto “tasseva paralokassa atthibhāvaṁ kathessāmī”ti pāsayaṭṭhiyaṁ adhosiro olambamānova imaṁ gāthamāha –",
  "atk-s0513a44:667_0": "150.",
  "atk-s0513a44:668_0": "“Cando ca suriyo ca ubho sudassanā, gacchanti obhāsayamantalikkhe;",
  "atk-s0513a44:669_0": "Imassa lokassa parassa vā te, kathaṁ nu te āhu manussaloke”ti.",
  "atk-s0513a44:670_0": "Tattha imassāti kiṁ nu te imassa lokassa santi,",
  "atk-s0513a44:670_1": "udāhu paralokassāti.",
  "atk-s0513a44:670_2": "Bhummatthe vā etaṁ sāmivacanaṁ.",
  "atk-s0513a44:670_3": "Kathaṁ nu teti etesu vimānesu candimasūriyadevaputte kathaṁ nu kathenti,",
  "atk-s0513a44:670_4": "kiṁ atthīti kathenti,",
  "atk-s0513a44:670_5": "udāhu natthīti,",
  "atk-s0513a44:670_6": "kiṁ vā devā,",
  "atk-s0513a44:670_7": "udāhu manussāti?",
  "atk-s0513a44:671_0": "Luddaputto gāthamāha –",
  "atk-s0513a44:672_0": "151.",
  "atk-s0513a44:673_0": "“Cando ca suriyo ca ubho sudassanā, gacchanti obhāsayamantalikkhe;",
  "atk-s0513a44:674_0": "Parassa lokassa na te imassa, devāti te āhu manussaloke”ti.",
  "atk-s0513a44:675_0": "Atha naṁ mahāsatto āha –",
  "atk-s0513a44:676_0": "152.",
  "atk-s0513a44:677_0": "“Ettheva te nīhatā hīnavādā, ahetukā ye na vadanti kammaṁ;",
  "atk-s0513a44:678_0": "Tathā phalaṁ sukatadukkaṭānaṁ, dattupaññattaṁ ye ca vadanti dāna”nti.",
  "atk-s0513a44:679_0": "Tattha ettheva te nihatā hīnavādāti sace candimasūriyā devaloke ṭhitā,",
  "atk-s0513a44:679_1": "na manussaloke,",
  "atk-s0513a44:679_2": "sace ca te devā,",
  "atk-s0513a44:679_3": "na manussā,",
  "atk-s0513a44:679_4": "ettheva ettake byākaraṇe te tava kulūpakā hīnavādā nīhatā honti.",
  "atk-s0513a44:679_5": "Ahetukā “visuddhiyā vā saṁkilesassa vā hetubhūtaṁ kammaṁ natthī”ti evaṁvādā.",
  "atk-s0513a44:679_6": "Dattupaññattanti ye ca dānaṁ “bālakehi paññatta”nti vadanti.",
  "atk-s0513a44:680_0": "So mahāsatte kathente sallakkhetvā gāthādvayamāha –",
  "atk-s0513a44:681_0": "153.",
  "atk-s0513a44:682_0": "“Addhā hi saccaṁ vacanaṁ tavedaṁ, kathañhi dānaṁ aphalaṁ bhaveyya;",
  "atk-s0513a44:683_0": "Tathā phalaṁ sukatadukkaṭānaṁ, dattupaññattañca kathaṁ bhaveyya.",
  "atk-s0513a44:684_0": "154.",
  "atk-s0513a44:685_0": "“Kathaṁkaro kintikaro kimācaraṁ, kiṁ sevamāno kena tapoguṇena;",
  "atk-s0513a44:686_0": "Akkhāhi me morarājetamatthaṁ, yathā ahaṁ no nirayaṁ pateyya”nti.",
  "atk-s0513a44:687_0": "Tattha dattupaññattañcāti dānañca dattupaññattaṁ nāma kathaṁ bhaveyyāti attho.",
  "atk-s0513a44:687_1": "Kathaṁkaroti katarakammaṁ karonto.",
  "atk-s0513a44:687_2": "Kintikaroti kena kāraṇena karonto ahaṁ nirayaṁ na gaccheyyaṁ.",
  "atk-s0513a44:687_3": "Itarāni tasseva vevacanāni.",
  "atk-s0513a44:688_0": "Taṁ sutvā mahāsatto “sacāhaṁ imaṁ pañhaṁ na kathessāmi,",
  "atk-s0513a44:688_1": "manussaloko tuccho viya kato bhavissati,",
  "atk-s0513a44:688_2": "tathevassa dhammikānaṁ samaṇabrāhmaṇānaṁ atthibhāvaṁ kathessāmī”ti cintetvā dve gāthā abhāsi –",
  "atk-s0513a44:689_0": "155.",
  "atk-s0513a44:690_0": "“Ye keci atthi samaṇā pathabyā, kāsāyavatthā anagāriyā te;",
  "atk-s0513a44:691_0": "Pātova piṇḍāya caranti kāle, vikālacariyā viratā hi santo.",
  "atk-s0513a44:692_0": "156.",
  "atk-s0513a44:693_0": "“Te tattha kālenupasaṅkamitvā, pucchāhi yaṁ te manaso piyaṁ siyā;",
  "atk-s0513a44:694_0": "Te te pavakkhanti yathāpajānaṁ, imassa lokassa parassa cattha”nti.",
  "atk-s0513a44:695_0": "Tattha santoti santapāpā paṇḍitā paccekabuddhā.",
  "atk-s0513a44:695_1": "Yathāpajānanti te tuyhaṁ attano pajānananiyāmena vakkhanti,",
  "atk-s0513a44:695_2": "kaṅkhaṁ te chinditvā kathessanti.",
  "atk-s0513a44:695_3": "Imassa lokassa parassa catthanti iminā nāma kammena manussaloke nibbattanti,",
  "atk-s0513a44:695_4": "iminā devaloke,",
  "atk-s0513a44:695_5": "iminā nirayādīsūti evaṁ imassa ca parassa ca lokassa atthaṁ ācikkhissanti,",
  "atk-s0513a44:695_6": "te pucchāti.",
  "atk-s0513a44:696_0": "Evañca pana vatvā nirayabhayena tajjesi.",
  "atk-s0513a44:696_1": "So pana pūritapāramī paccekabodhisatto sūriyarasmisamphassaṁ oloketvā ṭhitaṁ pariṇatapadumaṁ viya paripākagatañāṇo vicarati.",
  "atk-s0513a44:696_2": "So tassa dhammakathaṁ suṇanto ṭhitapadeneva ṭhito saṅkhāre pariggaṇhitvā tilakkhaṇaṁ sammasanto paccekabodhiñāṇaṁ paṭivijjhi.",
  "atk-s0513a44:696_3": "Tassa paṭivedho ca mahāsattassa pāsato mokkho ca ekakkhaṇeyeva ahosi.",
  "atk-s0513a44:696_4": "Paccekabuddho sabbakilese padāletvā bhavapariyante ṭhitova udānaṁ udānanto gāthamāha –",
  "atk-s0513a44:697_0": "157.",
  "atk-s0513a44:698_0": "“Tacaṁva jiṇṇaṁ urago purāṇaṁ, paṇḍūpalāsaṁ harito dumova;",
  "atk-s0513a44:699_0": "Esappahīno mama luddabhāvo, jahāmahaṁ luddakabhāvamajjā”ti.",
  "atk-s0513a44:700_0": "Tassattho –",
  "atk-s0513a44:700_1": "yathā jiṇṇaṁ purāṇaṁ tacaṁ urago jahati,",
  "atk-s0513a44:700_2": "yathā ca harito sampajjamānanīlapatto dumo katthaci ṭhitaṁ paṇḍupalāsaṁ jahati,",
  "atk-s0513a44:700_3": "evaṁ ahampi ajja luddabhāvaṁ dāruṇabhāvaṁ jahitvā ṭhito,",
  "atk-s0513a44:700_4": "so dāni esa pahīno mama luddabhāvo,",
  "atk-s0513a44:700_5": "sādhu vata jahāmahaṁ luddakabhāvamajjāti.",
  "atk-s0513a44:700_6": "Jahāmahanti pajahiṁ ahanti attho.",
  "atk-s0513a44:701_0": "So imaṁ udānaṁ udānetvā “ahaṁ tāva sabbakilesabandhanehi mutto,",
  "atk-s0513a44:701_1": "nivesane pana me bandhitvā ṭhapitā bahū sakuṇā atthi,",
  "atk-s0513a44:701_2": "te kathaṁ mocessāmī”ti cintetvā mahāsattaṁ pucchi –",
  "atk-s0513a44:701_3": "“morarāja,",
  "atk-s0513a44:701_4": "nivesane me bahū sakuṇā baddhā atthi,",
  "atk-s0513a44:701_5": "te kathaṁ mocessāmī”ti?",
  "atk-s0513a44:701_6": "Paccekabuddhatopi sabbaññubodhisattānaññeva upāyapariggahañāṇaṁ mahantataraṁ hoti,",
  "atk-s0513a44:701_7": "tena naṁ āha “yaṁ vo maggena kilese khaṇḍetvā paccekabodhiñāṇaṁ paṭividdhaṁ,",
  "atk-s0513a44:701_8": "taṁ ārabbha saccakiriyaṁ karotha,",
  "atk-s0513a44:701_9": "sakalajambudīpe bandhanagato satto nāma na bhavissatī”ti.",
  "atk-s0513a44:701_10": "So bodhisattena dinnanayadvāre ṭhatvā saccakiriyaṁ karonto gāthamāha –",
  "atk-s0513a44:702_0": "158.",
  "atk-s0513a44:703_0": "“Ye cāpi me sakuṇā atthi baddhā, satāninekāni nivesanasmiṁ;",
  "atk-s0513a44:704_0": "Tesampahaṁ jīvitamajja dammi, mokkhañca te pattā sakaṁ niketa”nti.",
  "atk-s0513a44:705_0": "Tattha mokkhañca te pattāti svāhaṁ mokkhaṁ patto paccekabodhiñāṇaṁ paṭivijjhitvā ṭhito,",
  "atk-s0513a44:705_1": "te satte jīvitadānena anukampāmi,",
  "atk-s0513a44:705_2": "etena saccena.",
  "atk-s0513a44:705_3": "Sakaṁ niketanti sabbepi te sattā attano attano vasanaṭṭhānaṁ gacchantūti vadati.",
  "atk-s0513a44:706_0": "Athassa saccakiriyāsamakālameva sabbe bandhanā muccitvā tuṭṭhiravaṁ ravantā sakaṭṭhānameva agamiṁsu.",
  "atk-s0513a44:706_1": "Tasmiṁ khaṇe tesaṁ tesaṁ gehesu biḷāle ādiṁ katvā sakalajambudīpe bandhanagato satto nāma nāhosi.",
  "atk-s0513a44:706_2": "Paccekabuddho hatthaṁ ukkhipitvā sīsaṁ parāmasi.",
  "atk-s0513a44:706_3": "Tāvadeva gihiliṅgaṁ antaradhāyi,",
  "atk-s0513a44:706_4": "pabbajitaliṅgaṁ pāturahosi.",
  "atk-s0513a44:706_5": "So saṭṭhivassikatthero viya ākappasampanno aṭṭhaparikkhāradharo hutvā “tvameva mama patiṭṭhā ahosī”ti",
  "atk-s0513a44:706_6": "morarājassa añjaliṁ paggayha padakkhiṇaṁ katvā ākāse uppatitvā nandamūlakapabbhāraṁ agamāsi.",
  "atk-s0513a44:706_7": "Morarājāpi yaṭṭhiaggato uppatitvā gocaraṁ gahetvā attano vasanaṭṭhānaṁ gato.",
  "atk-s0513a44:706_8": "Idāni luddassa satta vassāni pāsahatthassa caritvāpi morarājānaṁ nissāya dukkhā muttabhāvaṁ pakāsento satthā osānagāthamāha –",
  "atk-s0513a44:707_0": "159.",
  "atk-s0513a44:708_0": "“Luddo carī pāsahattho araññe, bādhetu morādhipatiṁ yasassiṁ;",
  "atk-s0513a44:709_0": "Bandhitvā morādhipatiṁ yasassiṁ, dukkhā sa pamucci yathāhaṁ pamutto”ti.",
  "atk-s0513a44:710_0": "Tattha bādhetūti māretuṁ,",
  "atk-s0513a44:710_1": "ayameva vā pāṭho.",
  "atk-s0513a44:710_2": "Bandhitvāti bandhitvā ṭhitassa dhammakathaṁ sutvā paṭiladdhasaṁvego hutvāti attho.",
  "atk-s0513a44:710_3": "Yathāhanti yathā ahaṁ sayambhuñāṇena mutto,",
  "atk-s0513a44:710_4": "evameva sopi muttoti.",
  "atk-s0513a44:711_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a44:711_1": "saccapariyosāne ukkaṇṭhitabhikkhu arahattaṁ pāpuṇi.",
  "atk-s0513a44:711_2": "Tadā morarājā ahameva ahosinti.",
  "atk-s0513a44:712_0": "Mahāmorajātakavaṇṇanā aṭṭhamā.",
  "atk-s0513a44:714_0": "[492] 9. Tacchasūkarajātakavaṇṇanā",
  "atk-s0513a44:715_0": "Yadesamānā vicarimhāti idaṁ satthā jetavane viharanto dve mahallakatthere ārabbha kathesi.",
  "atk-s0513a44:715_1": "Mahākosalo kira rañño bimbisārassa dhītaraṁ dento dhītu nhānīyamūlatthāya kāsigāmaṁ adāsi.",
  "atk-s0513a44:715_2": "Pasenadi rājā ajātasattunā pitari mārite taṁ gāmaṁ acchindi.",
  "atk-s0513a44:715_3": "Tesu tassatthāya yujjhantesu paṭhamaṁ ajātasattussa jayo ahosi.",
  "atk-s0513a44:715_4": "Kosalarājā parājayappatto amacce pucchi “kena nu kho upāyena ajātasattuṁ gaṇheyyāmā”ti. Mahārāja,",
  "atk-s0513a44:715_5": "bhikkhū nāma mantakusalā honti,",
  "atk-s0513a44:715_6": "carapurise pesetvā vihāre bhikkhūnaṁ kathaṁ pariggaṇhituṁ vaṭṭatīti.",
  "atk-s0513a44:715_7": "Rājā “sādhū”ti paṭissuṇitvā “etha,",
  "atk-s0513a44:715_8": "tumhe vihāraṁ gantvā paṭicchannā hutvā bhadantānaṁ kathaṁ pariggaṇhathā”ti carapurise payojesi.",
  "atk-s0513a44:715_9": "Jetavanepi bahū rājapurisā pabbajitā honti.",
  "atk-s0513a44:715_10": "Tesu dve mahallakattherā vihārapaccante paṇṇasālāyaṁ vasanti,",
  "atk-s0513a44:715_11": "eko dhanuggahatissatthero nāma,",
  "atk-s0513a44:715_12": "eko mantidattatthero nāma.",
  "atk-s0513a44:715_13": "Te sabbarattiṁ supitvā paccūsakāle pabujjhiṁsu.",
  "atk-s0513a44:716_0": "Tesu dhanuggahatissatthero aggiṁ jāletvā āha “bhante,",
  "atk-s0513a44:716_1": "mantidattattherā”ti.",
  "atk-s0513a44:716_2": "“Kiṁ bhante”ti.",
  "atk-s0513a44:716_3": "“Niddāyatha tumhe”ti.",
  "atk-s0513a44:716_4": "“Na niddāyāmi,",
  "atk-s0513a44:716_5": "kiṁ kātabba”nti? “Bhante,",
  "atk-s0513a44:716_6": "lālako vatāyaṁ kosalarājā cāṭimattabhojanameva bhuñjituṁ jānātī”ti.",
  "atk-s0513a44:716_7": "“Atha kiṁ bhante”ti.",
  "atk-s0513a44:716_8": "“Attano kucchimhi pāṇakamattena ajātasattunā parājito rājā”ti.",
  "atk-s0513a44:716_9": "“Kinti pana bhante kātuṁ vaṭṭatī”ti? “Bhante,",
  "atk-s0513a44:716_10": "mantidattatthera yuddhaṁ nāma sakaṭabyūhacakkabyūhapadumabyūhavasena tividhaṁ.",
  "atk-s0513a44:716_11": "Tesu bhāgineyyaṁ ajātasattuṁ gaṇhantena sakaṭabyūhaṁ katvā gaṇhituṁ vaṭṭati,",
  "atk-s0513a44:716_12": "asukasmiṁ nāma pabbatakaṇṇe dvīsu passesu sūrapurise ṭhapetvā purato balaṁ dassetvā anto paviṭṭhabhāvaṁ",
  "atk-s0513a44:716_13": "ñatvā naditvā vaggitvā kumine paviṭṭhamacchaṁ viya antomuṭṭhiyaṁ katvāva naṁ gahetuṁ sakkā”ti.",
  "atk-s0513a44:717_0": "Payojitapurisā taṁ kathaṁ sutvā rañño ārocesuṁ.",
  "atk-s0513a44:717_1": "Rājā mahatiyā senāya gantvā tathā katvā ajātasattuṁ gahetvā saṅkhalikabandhanena bandhitvā katipāhaṁ",
  "atk-s0513a44:717_2": "nimmadaṁ katvā “puna evarūpaṁ mā karī”ti assāsetvā mocetvā dhītaraṁ vajirakumāriṁ nāma tassa datvā mahantena",
  "atk-s0513a44:717_3": "parivārena vissajjesi.",
  "atk-s0513a44:717_4": "“Kosalaraññā dhanuggahatissattherassa saṁvidhānena ajātasattu gahito”ti bhikkhūnaṁ antare kathā samuṭṭhahi,",
  "atk-s0513a44:717_5": "dhammasabhāyampi tameva kathaṁ samuṭṭhāpesuṁ.",
  "atk-s0513a44:717_6": "Satthā āgantvā “kāya nuttha,",
  "atk-s0513a44:717_7": "bhikkhave,",
  "atk-s0513a44:717_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a44:717_9": "bhikkhave, idāneva,",
  "atk-s0513a44:717_10": "pubbepi dhanuggahatisso yuddhasaṁvidhāne chekoyevā”ti vatvā atītaṁ āhari.",
  "atk-s0513a44:718_0": "Atīte bārāṇasinagarassa dvāragāmavāsī eko vaḍḍhakī dāruatthāya araññaṁ gantvā āvāṭe patitaṁ ekaṁ sūkarapotakaṁ",
  "atk-s0513a44:718_1": "disvā ānetvā “tacchasūkaro”tissa nāmaṁ katvā posesi.",
  "atk-s0513a44:718_2": "So tassa upakārako ahosi.",
  "atk-s0513a44:718_3": "Tuṇḍena rukkhe parivattetvā deti,",
  "atk-s0513a44:718_4": "dāṭhāya veṭhetvā kāḷasuttaṁ kaḍḍhati,",
  "atk-s0513a44:718_5": "mukhena ḍaṁsitvā vāsinikhādanamuggare āharati.",
  "atk-s0513a44:718_6": "So vuḍḍhippatto mahābalo mahāsarīro ahosi.",
  "atk-s0513a44:718_7": "Atha vaḍḍhakī tasmiṁ puttapemaṁ paccupaṭṭhāpetvā “imaṁ idha vasantaṁ kocideva hiṁseyyā”ti araññe vissajjesi.",
  "atk-s0513a44:718_8": "So cintesi “ahaṁ imasmiṁ araññe ekakova vasituṁ na sakkhissāmi,",
  "atk-s0513a44:718_9": "ñātake pariyesitvā tehi parivuto vasissāmī”ti.",
  "atk-s0513a44:718_10": "So vanaghaṭāya sūkare pariyesanto bahū sūkare disvā tussitvā tisso gāthā abhāsi –",
  "atk-s0513a44:719_0": "160.",
  "atk-s0513a44:720_0": "“Yadesamānā vicarimha, pabbatāni vanāni ca;",
  "atk-s0513a44:721_0": "Anvesaṁ vicariṁ ñātī, teme adhigatā mayā.",
  "atk-s0513a44:722_0": "161.",
  "atk-s0513a44:723_0": "“Bahuñcidaṁ mūlaphalaṁ, bhakkho cāyaṁ anappako;",
  "atk-s0513a44:724_0": "Rammā cimā girīnajjo, phāsuvāso bhavissati.",
  "atk-s0513a44:725_0": "162.",
  "atk-s0513a44:726_0": "“Idhevāhaṁ vasissāmi, saha sabbehi ñātibhi;",
  "atk-s0513a44:727_0": "Appossukko nirāsaṅkī, asoko akutobhayo”ti.",
  "atk-s0513a44:728_0": "Tattha yadesamānāti yaṁ ñātigaṇaṁ pariyesantā mayaṁ vicarimha.",
  "atk-s0513a44:728_1": "Anvesanti ciraṁ vata anvesanto vicariṁ.",
  "atk-s0513a44:728_2": "Temeti te ime.",
  "atk-s0513a44:728_3": "Bhakkhoti sveva vanamūlaphalasaṅkhāto bhakkho.",
  "atk-s0513a44:728_4": "Appossukkoti anussukko hutvā.",
  "atk-s0513a44:729_0": "Sūkarā tassa vacanaṁ sutvā catutthaṁ gāthamāhaṁsu –",
  "atk-s0513a44:730_0": "163.",
  "atk-s0513a44:731_0": "“Aññampi leṇaṁ pariyesa, sattu no idha vijjati;",
  "atk-s0513a44:732_0": "So taccha sūkare hanti, idhāgantvā varaṁ vara”nti.",
  "atk-s0513a44:733_0": "Tattha tacchāti taṁ nāmenālapanti. Varaṁ varanti sūkare hananto thūlamaṁsaṁ varaṁ varaññeva hanati.",
  "atk-s0513a44:734_0": "Ito paraṁ uttānasambandhagāthā pāḷinayena veditabbā –",
  "atk-s0513a44:735_0": "164.",
  "atk-s0513a44:736_0": "“Ko numhākaṁ idha sattu, ko ñātī susamāgate;",
  "atk-s0513a44:737_0": "Duppadhaṁse padhaṁseti, taṁ me akkhātha pucchitā.",
  "atk-s0513a44:738_0": "165.",
  "atk-s0513a44:739_0": "“Uddhaggarājī migarājā, balī dāṭhāvudho migo;",
  "atk-s0513a44:740_0": "So taccha sūkare hanti, idhāgantvā varaṁ varaṁ.",
  "atk-s0513a44:741_0": "166.",
  "atk-s0513a44:742_0": "“Na no dāṭhā na vijjanti, balaṁ kāye samohitaṁ;",
  "atk-s0513a44:743_0": "Sabbe samaggā hutvāna, vasaṁ kāhāma ekakaṁ.",
  "atk-s0513a44:744_0": "167.",
  "atk-s0513a44:745_0": "“Hadayaṅgamaṁ kaṇṇasukhaṁ, vācaṁ bhāsasi tacchaka;",
  "atk-s0513a44:746_0": "Yopi yuddhe palāyeyya, tampi pacchā hanāmase”ti.",
  "atk-s0513a44:747_0": "Tattha ko numhākanti ahaṁ tumhe disvāva “ime sūkarā appamaṁsalohitā,",
  "atk-s0513a44:747_1": "bhayena nesaṁ bhavitabba”nti cintesiṁ,",
  "atk-s0513a44:747_2": "tasmā me ācikkhatha,",
  "atk-s0513a44:747_3": "ko nu amhākaṁ idha sattu.",
  "atk-s0513a44:747_4": "Uddhaggarājīti uddhaggāhi sarīrarājīhi samannāgato.",
  "atk-s0513a44:747_5": "Byagghaṁ sandhāyevamāhaṁsu.",
  "atk-s0513a44:747_6": "Yopīti yo amhākaṁ antare ekopi palāyissati,",
  "atk-s0513a44:747_7": "tampi mayaṁ pacchā hanissāmāti.",
  "atk-s0513a44:748_0": "Tacchasūkaro sabbe sūkare ekacitte katvā pucchi “kāya velāya byaggho āgamissatī”ti.",
  "atk-s0513a44:748_1": "Ajja pātova ekaṁ gahetvā gato,",
  "atk-s0513a44:748_2": "sve pātova āgamissatīti.",
  "atk-s0513a44:748_3": "So yuddhakusalo “imasmiṁ ṭhāne ṭhitena sakkā jetu”nti bhūmisīsaṁ pajānāti,",
  "atk-s0513a44:748_4": "tasmā ekaṁ padesaṁ sallakkhetvā rattimeva sūkare gocaraṁ gāhāpetvā balavapaccūsato paṭṭhāya “yuddhaṁ",
  "atk-s0513a44:748_5": "nāma sakaṭabyūhādivasena tividhaṁ hotī”ti vatvā padumabyūhaṁ saṁvidahati.",
  "atk-s0513a44:748_6": "Majjhe ṭhāne khīrapivake sūkarapotake ṭhapesi.",
  "atk-s0513a44:748_7": "Te parivāretvā tesaṁ mātaro,",
  "atk-s0513a44:748_8": "tā parivāretvā vañjhā sūkariyo,",
  "atk-s0513a44:748_9": "tāsaṁ anantarā sūkarapotake,",
  "atk-s0513a44:748_10": "tesaṁ anantarā makuladāṭhe taruṇasūkare,",
  "atk-s0513a44:748_11": "tesaṁ anantarā mahādāṭhe,",
  "atk-s0513a44:748_12": "tesaṁ anantarā jiṇṇasūkare,",
  "atk-s0513a44:748_13": "tato tattha tattha dasavaggaṁ vīsativaggaṁ tiṁsavaggañca katvā balagumbaṁ ṭhapesi.",
  "atk-s0513a44:748_14": "Attano atthāya ekaṁ āvāṭaṁ,",
  "atk-s0513a44:748_15": "byagghassa patanatthāya ekaṁ suppasaṇṭhānaṁ pabbhāraṁ katvā khaṇāpesi.",
  "atk-s0513a44:748_16": "Dvinnaṁ āvāṭānaṁ antare attano vasanatthāya pīṭhakaṁ kāresi.",
  "atk-s0513a44:748_17": "So thāmasampanne yodhasūkare gahetvā tasmiṁ tasmiṁ ṭhāne sūkare assāsento vicari.",
  "atk-s0513a44:748_18": "Tassevaṁ karontasseva sūriyo uggacchati.",
  "atk-s0513a44:749_0": "Atha byaggharājā kūṭajaṭilassa assamapadā nikkhamitvā pabbatatale aṭṭhāsi.",
  "atk-s0513a44:749_1": "Taṁ disvā sūkarā “āgato no bhante verī”ti vadiṁsu.",
  "atk-s0513a44:749_2": "Mā bhāyatha,",
  "atk-s0513a44:749_3": "yaṁ yaṁ esa karoti,",
  "atk-s0513a44:749_4": "taṁ sabbaṁ sarikkhā hutvā karothāti.",
  "atk-s0513a44:749_5": "Byaggho sarīraṁ vidhunitvā osakkanto viya passāvamakāsi,",
  "atk-s0513a44:749_6": "sūkarāpi tatheva kariṁsu.",
  "atk-s0513a44:749_7": "Byaggho sūkare oloketvā mahānadaṁ nadi,",
  "atk-s0513a44:749_8": "tepi tatheva kariṁsu.",
  "atk-s0513a44:749_9": "So tesaṁ kiriyaṁ disvā cintesi “na ime pubbasadisā,",
  "atk-s0513a44:749_10": "ajja mayhaṁ paṭisattuno hutvā vaggavaggā ṭhitā,",
  "atk-s0513a44:749_11": "saṁvidahako nesaṁ senānāyakopi atthi,",
  "atk-s0513a44:749_12": "ajja mayā etesaṁ santikaṁ gantuṁ na vaṭṭatī”ti maraṇabhayatajjito nivattitvā kūṭajaṭilassa santikaṁ gato.",
  "atk-s0513a44:749_13": "Atha naṁ so tucchahatthaṁ disvā navamaṁ gāthamāha –",
  "atk-s0513a44:750_0": "168.",
  "atk-s0513a44:751_0": "“Pāṇātipātā virato nu ajja, abhayaṁ nu te sabbabhūtesu dinnaṁ;",
  "atk-s0513a44:752_0": "Dāṭhā nu te migavadhāya na santi, yo saṅghapatto kapaṇova jhāyasī”ti.",
  "atk-s0513a44:753_0": "Tattha saṅghapattoti yo tvaṁ sūkarasaṅghapatto hutvā kiñci gocaraṁ alabhitvā kapaṇo viya jhāyasīti.",
  "atk-s0513a44:754_0": "Atha byaggho tisso gāthā abhāsi –",
  "atk-s0513a44:755_0": "169.",
  "atk-s0513a44:756_0": "“Na me dāṭhā na vijjanti, balaṁ kāye samohitaṁ;",
  "atk-s0513a44:757_0": "Ñātī ca disvāna sāmaggī ekato, tasmā ca jhāyāmi vanamhi ekako.",
  "atk-s0513a44:758_0": "170.",
  "atk-s0513a44:759_0": "“Imassudaṁ yanti disodisaṁ pure, bhayaṭṭitā leṇagavesino puthu;",
  "atk-s0513a44:760_0": "Te dāni saṅgamma vasanti ekato, yatthaṭṭhitā duppasahajja te mayā.",
  "atk-s0513a44:761_0": "171.",
  "atk-s0513a44:762_0": "“Pariṇāyakasampannā, sahitā ekavādino;",
  "atk-s0513a44:763_0": "Te maṁ samaggā hiṁseyyuṁ, tasmā nesaṁ na patthaye”ti.",
  "atk-s0513a44:764_0": "Tattha sāmaggī ekatoti sahitā hutvā ekato ṭhite.",
  "atk-s0513a44:764_1": "Imassudanti ime sudaṁ mayā akkhīni ummīletvā olokitamattāva pubbe disodisaṁ gacchanti.",
  "atk-s0513a44:764_2": "Puthūti visuṁ visuṁ.",
  "atk-s0513a44:764_3": "Yatthaṭṭhitāti yasmiṁ bhūmibhāge ṭhitā.",
  "atk-s0513a44:764_4": "Pariṇāyakasampannāti senānāyakena sampannā.",
  "atk-s0513a44:764_5": "Tasmā nesaṁ na patthayeti tena kāraṇena etesaṁ na patthemi.",
  "atk-s0513a44:765_0": "Taṁ sutvā kūṭajaṭilo tassa ussāhaṁ janayanto gāthamāha –",
  "atk-s0513a44:766_0": "172.",
  "atk-s0513a44:767_0": "“Ekova indo asure jināti, ekova seno hanti dije pasayha;",
  "atk-s0513a44:768_0": "Ekova byaggho migasaṅghapatto, varaṁ varaṁ hanti balañhi tādisa”nti.",
  "atk-s0513a44:769_0": "Tattha migasaṅghapattoti migagaṇapatto hutvā varaṁ varaṁ migaṁ hanti.",
  "atk-s0513a44:769_1": "Balañhi tādisanti tādisañhi tassa balaṁ.",
  "atk-s0513a44:770_0": "Atha byaggho gāthamāha –",
  "atk-s0513a44:771_0": "173.",
  "atk-s0513a44:772_0": "“Na heva indo na seno, napi byaggho migādhipo;",
  "atk-s0513a44:773_0": "Samagge sahite ñātī, na byagghe kurute vase”ti.",
  "atk-s0513a44:774_0": "Tattha byaggheti byagghasadise hutvā sarīravidhūnanādīni katvā ṭhite vase na kurute,",
  "atk-s0513a44:774_1": "attano vase vattāpetuṁ na sakkotīti attho.",
  "atk-s0513a44:775_0": "Puna jaṭilo taṁ ussāhento dve gāthā abhāsi –",
  "atk-s0513a44:776_0": "174.",
  "atk-s0513a44:777_0": "“Kumbhīlakā sakuṇakā, saṅghino gaṇacārino;",
  "atk-s0513a44:778_0": "Sammodamānā ekajjhaṁ, uppatanti ḍayanti ca.",
  "atk-s0513a44:779_0": "175.",
  "atk-s0513a44:780_0": "“Tesañca ḍayamānānaṁ, ekettha apasakkati;",
  "atk-s0513a44:781_0": "Tañca seno nitāḷeti, veyyagghiyeva sā gatī”ti.",
  "atk-s0513a44:782_0": "Tattha kumbhīlakāti evaṁnāmakā khuddakasakuṇā.",
  "atk-s0513a44:782_1": "Uppatantīti gocaraṁ carantā uppatanti.",
  "atk-s0513a44:782_2": "Ḍayanti cāti gocaraṁ gahetvā ākāsena gacchanti.",
  "atk-s0513a44:782_3": "Ekettha apasakkatīti eko etesu osakkitvā vā ekapassena vā visuṁ gacchati.",
  "atk-s0513a44:782_4": "Nitāḷetīti paharitvā gaṇhāti.",
  "atk-s0513a44:782_5": "Veyyagghiyeva sā gatīti byagghānaṁ esāti veyyagghi,",
  "atk-s0513a44:782_6": "samaggānaṁ gacchantānampi esā evarūpā gati byagghānaṁ gatiyeva nāma hoti.",
  "atk-s0513a44:782_7": "Na hi sakkā sabbehi ekatova gantuṁ,",
  "atk-s0513a44:782_8": "tasmā yo evaṁ tattha eko gacchati,",
  "atk-s0513a44:782_9": "taṁ gaṇhāti.",
  "atk-s0513a44:783_0": "Evañca pana vatvā “byaggharāja tvaṁ attano balaṁ na jānāsi, mā bhāyi,",
  "atk-s0513a44:783_1": "kevalaṁ tvaṁ naditvā pakkhanda,",
  "atk-s0513a44:783_2": "dve ekato gacchantā nāma na bhavissantī”ti ussāhesi.",
  "atk-s0513a44:783_3": "So tathā akāsi.",
  "atk-s0513a44:783_4": "Tamatthaṁ pakāsento satthā āha –",
  "atk-s0513a44:784_0": "176.",
  "atk-s0513a44:785_0": "“Ussāhito jaṭilena, luddenāmisacakkhunā;",
  "atk-s0513a44:786_0": "Dāṭhī dāṭhīsu pakkhanti, maññamāno yathā pure”ti.",
  "atk-s0513a44:787_0": "Tattha dāṭhīti sayaṁ dāṭhāvudho itaresu dāṭhāvudhesu pakkhandi.",
  "atk-s0513a44:787_1": "Yathā pureti yathā pubbe maññati,",
  "atk-s0513a44:787_2": "tatheva maññamāno.",
  "atk-s0513a44:788_0": "So kira gantvā pabbatatale tāva aṭṭhāsi.",
  "atk-s0513a44:788_1": "Sūkarā “punāgato sāmi,",
  "atk-s0513a44:788_2": "coro”ti tacchassa ārocesuṁ.",
  "atk-s0513a44:788_3": "So “mā bhāyathā”ti te assāsetvā uṭṭhāya dvinnaṁ āvāṭānaṁ antare pīṭhakāya aṭṭhāsi.",
  "atk-s0513a44:788_4": "Byaggho vegaṁ janetvā tacchasūkaraṁ sandhāya pakkhandi.",
  "atk-s0513a44:788_5": "Tacchasūkaro parivattitvā pacchāmukho purimaāvāṭe pati.",
  "atk-s0513a44:788_6": "Byaggho ca vegaṁ sandhāretuṁ asakkonto gantvā suppapabbhāre āvāṭe patitvā puñjakitova aṭṭhāsi.",
  "atk-s0513a44:788_7": "Tacchasūkaro vegena uṭṭhāya tassa antarasatthimhi dāṭhaṁ otāretvā yāva hadayā phāletvā maṁsaṁ khāditvā",
  "atk-s0513a44:788_8": "mukhena ḍaṁsitvā bahiāvāṭe pātetvā “gaṇhathimaṁ dāsa”nti āha.",
  "atk-s0513a44:788_9": "Paṭhamāgatā ekavārameva tuṇḍotāraṇamattaṁ labhiṁsu,",
  "atk-s0513a44:788_10": "pacchā āgatā alabhitvā “byagghamaṁsaṁ nāma kīdisa”nti vadiṁsu.",
  "atk-s0513a44:788_11": "Tacchasūkaro āvāṭā uttaritvā sūkare oloketvā “kiṁ nu kho na tussathā”ti āha. “Sāmi,",
  "atk-s0513a44:788_12": "eko tāva byaggho gahito,",
  "atk-s0513a44:788_13": "añño paneko dasabyagghagghanako atthī”ti?",
  "atk-s0513a44:788_14": "“Ko nāmeso”ti?",
  "atk-s0513a44:788_15": "“Byagghena ābhatābhatamaṁsaṁ khādako kūṭajaṭilo”ti.",
  "atk-s0513a44:788_16": "“Tena hi etha,",
  "atk-s0513a44:788_17": "gaṇhissāma na”nti tehi saddhiṁ vegena pakkhandi.",
  "atk-s0513a44:789_0": "Jaṭilo “byaggho cirāyatī”ti tassa āgamanamaggaṁ olokento bahū sūkare āgacchante disvā “ime byagghaṁ māretvā",
  "atk-s0513a44:789_1": "mama māraṇatthāya āgacchanti maññe”ti palāyitvā ekaṁ udumbararukkhaṁ abhiruhi.",
  "atk-s0513a44:789_2": "Sūkarā “esa rukkhaṁ āruḷho”ti vadiṁsu.",
  "atk-s0513a44:789_3": "“Kiṁ rukkha”nti.",
  "atk-s0513a44:789_4": "“Udumbararukkha”nti.",
  "atk-s0513a44:789_5": "“Tena hi mā cintayittha,",
  "atk-s0513a44:789_6": "idāni naṁ gaṇhissāmā”ti taruṇasūkare pakkositvā rukkhamūlatā paṁsuṁ apabyūhāpesi,",
  "atk-s0513a44:789_7": "sūkarīhi mukhapūraṁ udakaṁ āharāpesi,",
  "atk-s0513a44:789_8": "mahādāṭhasūkarehi samantā mūlāni chindāpesi.",
  "atk-s0513a44:789_9": "Ekaṁ ujukaṁ otiṇṇamūlameva aṭṭhāsi.",
  "atk-s0513a44:789_10": "Tato sesasūkare “tumhe apethā”ti ussāretvā jaṇṇukehi patiṭṭhahitvā dāṭhāya mūlaṁ pahari,",
  "atk-s0513a44:789_11": "pharasunā pahaṭaṁ viya chijjitvā gataṁ.",
  "atk-s0513a44:789_12": "Rukkho parivattitvā pati.",
  "atk-s0513a44:789_13": "Taṁ kūṭajaṭilaṁ patantameva sampaṭicchitvā maṁsaṁ bhakkhesuṁ.",
  "atk-s0513a44:789_14": "Taṁ acchariyaṁ disvā rukkhadevatā gāthamāha –",
  "atk-s0513a44:790_0": "177.",
  "atk-s0513a44:791_0": "“Sādhu sambahulā ñātī, api rukkhā araññajā;",
  "atk-s0513a44:792_0": "Sūkarehi samaggehi, byaggho ekāyane hato”ti.",
  "atk-s0513a44:793_0": "Tattha ekāyane hatoti ekagamanasmiṁyeva hato.",
  "atk-s0513a44:794_0": "Ubhinnaṁ pana nesaṁ hatabhāvaṁ pakāsento satthā itaraṁ gāthamāha –",
  "atk-s0513a44:795_0": "178.",
  "atk-s0513a44:796_0": "“Brāhmaṇañceva byagghañca, ubho hantvāna sūkarā;",
  "atk-s0513a44:797_0": "Ānandino pamuditā, mahānādaṁ panādisu”nti.",
  "atk-s0513a44:798_0": "Puna tacchasūkaro te pucchi “aññepi vo amittā atthī”ti?",
  "atk-s0513a44:798_1": "Sūkarā “natthi,",
  "atk-s0513a44:798_2": "sāmī”ti vatvā “taṁ abhisiñcitvā rājānaṁ karissāmā”ti udakaṁ pariyesantā jaṭilassa pānīyasaṅkhaṁ disvā",
  "atk-s0513a44:798_3": "taṁ dakkhiṇāvaṭṭaṁ saṅkharatanaṁ pūretvā udakaṁ abhiharitvā tacchasūkaraṁ udumbararukkhamūleyeva abhisiñciṁsu.",
  "atk-s0513a44:798_4": "Abhisekaudakaṁ āsittaṁ,",
  "atk-s0513a44:798_5": "sūkarimevassa aggamahesiṁ kariṁsu.",
  "atk-s0513a44:798_6": "Tato paṭṭhāya udumbarabhaddapīṭhe nisīdāpetvā dakkhiṇāvaṭṭasaṅkhena abhisekakaraṇaṁ pavattaṁ.",
  "atk-s0513a44:798_7": "Tampi atthaṁ pakāsento satthā osānagāthamāha –",
  "atk-s0513a44:799_0": "179.",
  "atk-s0513a44:800_0": "“Te su udumbaramūlasmiṁ, sūkarā susamāgatā;",
  "atk-s0513a44:801_0": "Tacchakaṁ abhisiñciṁsu, tvaṁ no rājāsi issaro”ti.",
  "atk-s0513a44:802_0": "Tattha te sūti te sūkarā, su-kāro nipātamattaṁ. Udumbaramūlasminti udumbarassa mūle.",
  "atk-s0513a44:803_0": "Satthā imaṁ dhammadesanaṁ āharitvā “na,",
  "atk-s0513a44:803_1": "bhikkhave, idāneva,",
  "atk-s0513a44:803_2": "pubbepi dhanuggahatissatthero yuddhasaṁvidahane chekoyevā”ti vatvā jātakaṁ samodhānesi –",
  "atk-s0513a44:803_3": "“tadā kūṭajaṭilo devadatto ahosi,",
  "atk-s0513a44:803_4": "tacchasūkaro dhanuggahatisso,",
  "atk-s0513a44:803_5": "rukkhadevatā pana ahameva ahosi”nti.",
  "atk-s0513a44:804_0": "Tacchasūkarajātakavaṇṇanā navamā.",
  "atk-s0513a44:806_0": "[493] 10. Mahāvāṇijajātakavaṇṇanā",
  "atk-s0513a44:807_0": "Vāṇijāsamitiṁ katvāti idaṁ satthā jetavane viharanto sāvatthivāsino vāṇije ārabbha kathesi.",
  "atk-s0513a44:807_1": "Te kira vohāratthāya gacchantā satthu mahādānaṁ datvā saraṇesu ca sīlesu ca patiṭṭhāya “bhante,",
  "atk-s0513a44:807_2": "sace arogā āgamissāma,",
  "atk-s0513a44:807_3": "puna tumhākaṁ pāde vandissāmā”ti vatvā pañcamattehi sakaṭasatehi nikkhamitvā kantāraṁ patvā maggaṁ asallakkhetvā",
  "atk-s0513a44:807_4": "maggamūḷhā nirudake nirāhāre araññe vicarantā ekaṁ nāgapariggahitaṁ nigrodharukkhaṁ disvā sakaṭāni mocetvā",
  "atk-s0513a44:807_5": "rukkhamūle nisīdiṁsu.",
  "atk-s0513a44:807_6": "Te tassa udakatintāni viya nīlāni siniddhāni pattāni udakapuṇṇā viya ca sākhā disvā cintayiṁsu “imasmiṁ rukkhe udakaṁ sañcarantaṁ viya paññāyati,",
  "atk-s0513a44:807_7": "imassa purimasākhaṁ chindāma,",
  "atk-s0513a44:807_8": "pānīyaṁ no dassatī”ti.",
  "atk-s0513a44:807_9": "Atheko rukkhaṁ abhiruhitvā sākhaṁ chindi,",
  "atk-s0513a44:807_10": "tato tālakkhandhappamāṇā udakadhārā pavatti.",
  "atk-s0513a44:807_11": "Te tattha nhatvā pivitvā ca dakkhiṇasākhaṁ chindiṁsu,",
  "atk-s0513a44:807_12": "tato nānaggarasabhojanaṁ nikkhami.",
  "atk-s0513a44:807_13": "Taṁ bhuñjitvā pacchimasākhaṁ chindiṁsu,",
  "atk-s0513a44:807_14": "tato alaṅkataitthiyo nikkhamiṁsu.",
  "atk-s0513a44:807_15": "Tāhi saddhiṁ abhiramitvā uttarasākhaṁ chindiṁsu,",
  "atk-s0513a44:807_16": "tato satta ratanāni nikkhamiṁsu.",
  "atk-s0513a44:807_17": "Tāni gahetvā pañca sakaṭasatāni pūretvā sāvatthiṁ paccāgantvā dhanaṁ gopetvā gandhamālādihatthā jetavanaṁ",
  "atk-s0513a44:807_18": "gantvā satthāraṁ vanditvā pūjetvā ekamantaṁ nisinnā dhammakathaṁ sutvā nimantetvā punadivase mahādānaṁ",
  "atk-s0513a44:807_19": "datvā “bhante,",
  "atk-s0513a44:807_20": "imasmiṁ dāne amhākaṁ dhanadāyikāya rukkhadevatāya pattiṁ demā”ti pattiṁ adaṁsu.",
  "atk-s0513a44:807_21": "Satthā niṭṭhitabhattakicco “katararukkhadevatāya pattiṁ dethā”ti pucchi.",
  "atk-s0513a44:807_22": "Vāṇijā nigrodharukkhe dhanassa laddhākāraṁ tathāgatassārocesuṁ.",
  "atk-s0513a44:807_23": "Satthā “tumhe tāva mattaññutāya taṇhāvasikā ahutvā dhanaṁ labhittha,",
  "atk-s0513a44:807_24": "pubbe pana amattaññutāya taṇhāvasikā dhanañca jīvitañca vijahiṁsū”ti vatvā tehi yācito atītaṁ āhari.",
  "atk-s0513a44:808_0": "Atīte bārāṇasinagare tadeva pana kantāraṁ sveva nigrodho.",
  "atk-s0513a44:808_1": "Vāṇijā maggamūḷhā hutvā tameva nigrodhaṁ passiṁsu.",
  "atk-s0513a44:808_2": "Tamatthaṁ satthā abhisambuddho hutvā kathento imā gāthā āha –",
  "atk-s0513a44:809_0": "180.",
  "atk-s0513a44:810_0": "“Vāṇijā samitiṁ katvā, nānāraṭṭhato āgatā;",
  "atk-s0513a44:811_0": "Dhanāharā pakkamiṁsu, ekaṁ katvāna gāmaṇiṁ.",
  "atk-s0513a44:812_0": "181.",
  "atk-s0513a44:813_0": "“Te taṁ kantāramāgamma, appabhakkhaṁ anodakaṁ;",
  "atk-s0513a44:814_0": "Mahānigrodhamaddakkhuṁ, sītacchāyaṁ manoramaṁ.",
  "atk-s0513a44:815_0": "182.",
  "atk-s0513a44:816_0": "“Te ca tattha nisīditvā, tassa rukkhassa chāyayā;",
  "atk-s0513a44:817_0": "Vāṇijā samacintesuṁ, bālā mohena pārutā.",
  "atk-s0513a44:818_0": "183.",
  "atk-s0513a44:819_0": "“Allāyate ayaṁ rukkho, api vārīva sandati;",
  "atk-s0513a44:820_0": "Iṅghassa purimaṁ sākhaṁ, mayaṁ chindāma vāṇijā.",
  "atk-s0513a44:821_0": "184.",
  "atk-s0513a44:822_0": "“Sā ca chinnāva pagghari, acchaṁ vāriṁ anāvilaṁ;",
  "atk-s0513a44:823_0": "Te tattha nhatvā pivitvā, yāvaticchiṁsu vāṇijā.",
  "atk-s0513a44:824_0": "185.",
  "atk-s0513a44:825_0": "“Dutiyaṁ samacintesuṁ, bālā mohena pārutā;",
  "atk-s0513a44:826_0": "Iṅghassa dakkhiṇaṁ sākhaṁ, mayaṁ chindāma vāṇijā.",
  "atk-s0513a44:827_0": "186.",
  "atk-s0513a44:828_0": "“Sā ca chinnāva pagghari, sālimaṁsodanaṁ bahuṁ;",
  "atk-s0513a44:829_0": "Appodavaṇṇe kummāse, siṅgiṁ vidalasūpiyo.",
  "atk-s0513a44:830_0": "187.",
  "atk-s0513a44:831_0": "“Te tattha bhutvā khāditvā, yāvaticchiṁsu vāṇijā;",
  "atk-s0513a44:832_0": "Tatiyaṁ samacintesuṁ, bālā mohena pārutā;",
  "atk-s0513a44:833_0": "Iṅghassa pacchimaṁ sākhaṁ, mayaṁ chindāma vāṇijā.",
  "atk-s0513a44:834_0": "188.",
  "atk-s0513a44:835_0": "“Sā ca chinnāva pagghari, nāriyo samalaṅkatā;",
  "atk-s0513a44:836_0": "Vicitravatthābharaṇā, āmuttamaṇikuṇḍalā.",
  "atk-s0513a44:837_0": "189.",
  "atk-s0513a44:838_0": "“Api su vāṇijā ekā, nāriyo paṇṇavīsati;",
  "atk-s0513a44:839_0": "Samantā parivāriṁsu, tassa rukkhassa chāyayā;",
  "atk-s0513a44:840_0": "Te tāhi paricāretvā, yāvaticchiṁsu vāṇijā.",
  "atk-s0513a44:841_0": "190.",
  "atk-s0513a44:842_0": "“Catutthaṁ samacintesuṁ, bālā mohena pārutā;",
  "atk-s0513a44:843_0": "Iṅghassa uttaraṁ sākhaṁ, mayaṁ chindāma vāṇijā.",
  "atk-s0513a44:844_0": "191.",
  "atk-s0513a44:845_0": "“Sā ca chinnāva pagghari, muttā veḷuriyā bahū;",
  "atk-s0513a44:846_0": "Rajataṁ jātarūpañca, kuttiyo paṭiyāni ca.",
  "atk-s0513a44:847_0": "192.",
  "atk-s0513a44:848_0": "“Kāsikāni ca vatthāni, uddiyāni ca kambalā;",
  "atk-s0513a44:849_0": "Te tattha bhāre bandhitvā, yāvaticchiṁsu vāṇijā.",
  "atk-s0513a44:850_0": "193.",
  "atk-s0513a44:851_0": "“Pañcamaṁ samacintesuṁ, bālā mohena pārutā;",
  "atk-s0513a44:852_0": "Iṅghassa mūlaṁ chindāma, api bhiyyo labhāmase.",
  "atk-s0513a44:853_0": "194.",
  "atk-s0513a44:854_0": "“Athuṭṭhahi satthavāho, yācamāno katañjalī;",
  "atk-s0513a44:855_0": "Nigrodho kiṁ parajjhati, vāṇijā bhaddamatthu te.",
  "atk-s0513a44:856_0": "195.",
  "atk-s0513a44:857_0": "“Vāridā purimā sākhā, annapānañca dakkhiṇā;",
  "atk-s0513a44:858_0": "Nāridā pacchimā sākhā, sabbakāme ca uttarā;",
  "atk-s0513a44:859_0": "Nigrodho kiṁ parajjhati, vāṇijā bhaddamatthu te.",
  "atk-s0513a44:860_0": "196.",
  "atk-s0513a44:861_0": "“Yassa rukkhassa chāyāya, nisīdeyya sayeyya vā;",
  "atk-s0513a44:862_0": "Na tassa sākhaṁ bhañjeyya, mittadubbho hi pāpako.",
  "atk-s0513a44:863_0": "197.",
  "atk-s0513a44:864_0": "“Te ca tassānādiyitvā, ekassa vacanaṁ bahū;",
  "atk-s0513a44:865_0": "Nisitāhi kuṭhārīhi, mūlato naṁ upakkamu”nti.",
  "atk-s0513a44:866_0": "Tattha samitiṁ katvāti bārāṇasiyaṁ samāgamaṁ katvā,",
  "atk-s0513a44:866_1": "bahū ekato hutvāti attho.",
  "atk-s0513a44:866_2": "Pakkamiṁsūti pañcahi sakaṭasatehi bārāṇaseyyakaṁ bhaṇḍaṁ ādāya pakkamiṁsu.",
  "atk-s0513a44:866_3": "Gāmaṇinti ekaṁ paññavantataraṁ satthavāhaṁ katvā.",
  "atk-s0513a44:866_4": "Chāyayāti chāyāya.",
  "atk-s0513a44:866_5": "Allāyateti udakabharito viya allo hutvā paññāyati.",
  "atk-s0513a44:866_6": "Chinnāva paggharīti eko rukkhārohanakusalo abhiruhitvā taṁ chindi,",
  "atk-s0513a44:866_7": "sā chinnamattāva paggharīti dasseti.",
  "atk-s0513a44:866_8": "Paratopi eseva nayo.",
  "atk-s0513a44:867_0": "Appodavaṇṇekummāseti appodakapāyāsasadise kummāse.",
  "atk-s0513a44:867_1": "Siṅginti siṅgiverādikaṁ uttaribhaṅgaṁ.",
  "atk-s0513a44:867_2": "Vidalasūpiyoti muggasūpādayo.",
  "atk-s0513a44:867_3": "Vāṇijā ekāti ekekassa vāṇijassa yattakā vāṇijā,",
  "atk-s0513a44:867_4": "tesu ekekassa ekekāva,",
  "atk-s0513a44:867_5": "satthavāhassa pana santike pañcavīsatīti attho.",
  "atk-s0513a44:867_6": "Parivāriṁsūti parivāresuṁ.",
  "atk-s0513a44:867_7": "Tāhi pana saddhiṁyeva nāgānubhāvena sāṇivitānasayanādīni pagghariṁsu.",
  "atk-s0513a44:868_0": "Kuttiyoti hatthattharādayo.",
  "atk-s0513a44:868_1": "Paṭiyānicāti uṇṇāmayapaccattharaṇāni.",
  "atk-s0513a44:868_2": "“Setakambalānī”tipi vadantiyeva.",
  "atk-s0513a44:868_3": "Uddiyāni ca kambalāti uddiyāni nāma kambalā atthi.",
  "atk-s0513a44:868_4": "Te tattha bhāre bandhitvāti yāvatakaṁ icchiṁsu,",
  "atk-s0513a44:868_5": "tāvatakaṁ gahetvā pañca sakaṭasatāni pūretvāti attho.",
  "atk-s0513a44:868_6": "Vāṇijā bhaddamatthu teti ekekaṁ vāṇijaṁ ālapanto “bhaddaṁ te atthū”ti āha.",
  "atk-s0513a44:868_7": "Annapānañcāti annañca pānañca adāsi.",
  "atk-s0513a44:868_8": "Sabbakāme cāti sabbakāme ca adāsi.",
  "atk-s0513a44:868_9": "Mittadubbho hīti mittānaṁ dubbhanapuriso hi pāpako lāmako nāma.",
  "atk-s0513a44:868_10": "Anādiyitvāti tassa vacanaṁ aggahetvā.",
  "atk-s0513a44:868_11": "Upakkamunti mohāva chindituṁ ārabhiṁsu.",
  "atk-s0513a44:869_0": "Atha ne chindanatthāya rukkhaṁ upagate disvā nāgarājā cintesi “ahaṁ etesaṁ pipāsitānaṁ pānīyaṁ dāpesiṁ,",
  "atk-s0513a44:869_1": "tato dibbabhojanaṁ,",
  "atk-s0513a44:869_2": "tato sayanādīni ceva paricārikā ca nāriyo,",
  "atk-s0513a44:869_3": "tato pañcasatasakaṭapūraṁ ratanaṁ,",
  "atk-s0513a44:869_4": "idāni panime “rukkhaṁ mūlato chindissāmā’ti vadanti,",
  "atk-s0513a44:869_5": "ativiya luddhā ime,",
  "atk-s0513a44:869_6": "ṭhapetvā satthavāhaṁ avasese māretuṁ vaṭṭatī”ti.",
  "atk-s0513a44:869_7": "So “ettakā sannaddhayodhā nikkhamantu,",
  "atk-s0513a44:869_8": "ettakā dhanuggahā,",
  "atk-s0513a44:869_9": "ettakā vammino”ti senaṁ vicāresi.",
  "atk-s0513a44:869_10": "Tamatthaṁ pakāsento satthā gāthamāha –",
  "atk-s0513a44:870_0": "198.",
  "atk-s0513a44:871_0": "“Tato nāgā nikkhamiṁsu, sannaddhā paṇṇavīsati;",
  "atk-s0513a44:872_0": "Dhanuggahānaṁ tisatā, chasahassā ca vammino”ti.",
  "atk-s0513a44:873_0": "Tattha sannaddhāti suvaṇṇarajatādivammakavacikā.",
  "atk-s0513a44:873_1": "Dhanuggahānaṁ tisatāti meṇḍavisāṇadhanuggahānaṁ tīṇi satāni.",
  "atk-s0513a44:873_2": "vamminoti kheṭakaphalakahatthā chasahassā.",
  "atk-s0513a44:874_0": "199.",
  "atk-s0513a44:875_0": "“Ete hanatha bandhatha, mā vo muñcittha jīvitaṁ;",
  "atk-s0513a44:876_0": "Ṭhapetvā satthavāhaṁva, sabbe bhasmaṁ karotha ne”ti. – ayaṁ nāgarājena vuttagāthā;",
  "atk-s0513a44:877_0": "Tattha mā vo muñcittha jīvitanti kassaci ekassapi jīvitaṁ mā muñcittha.",
  "atk-s0513a44:878_0": "Nāgā tathā katvā attharaṇādīni pañcasu sakaṭasatesu āropetvā satthavāhaṁ gahetvā sayaṁ tāni sakaṭāni",
  "atk-s0513a44:878_1": "pājentā bārāṇasiṁ gantvā sabbaṁ dhanaṁ tassa gehe paṭisāmetvā taṁ āpucchitvā attano nāgabhavanameva gatā.",
  "atk-s0513a44:878_2": "Tamatthaṁ viditvā satthā ovādavasena gāthādvayamāha –",
  "atk-s0513a44:879_0": "200.",
  "atk-s0513a44:880_0": "“Tasmā hi paṇḍito poso, sampassaṁ atthamattano;",
  "atk-s0513a44:881_0": "Lobhassa na vasaṁ gacche, haneyyārisakaṁ manaṁ.",
  "atk-s0513a44:882_0": "201.",
  "atk-s0513a44:883_0": "“Evamādīnavaṁ ñatvā, taṇhā dukkhassa sambhavaṁ;",
  "atk-s0513a44:884_0": "Vītataṇho anādāno, sato bhikkhu paribbaje”ti.",
  "atk-s0513a44:885_0": "Tattha tasmāti yasmā lobhavasikā mahāvināsaṁ pattā,",
  "atk-s0513a44:885_1": "satthavāho uttamasampattiṁ, tasmā.",
  "atk-s0513a44:885_2": "Haneyyārisakaṁ mananti anto uppajjamānānaṁ nānāvidhānaṁ lobhasattūnaṁ santakaṁ manaṁ,",
  "atk-s0513a44:885_3": "lobhasampayuttacittaṁ haneyyāti attho.",
  "atk-s0513a44:885_4": "Evamādīnavanti evaṁ lobhe ādīnavaṁ jānitvā.",
  "atk-s0513a44:885_5": "Taṇhā dukkhassa sambhavanti jātiādidukkhassa taṇhā sambhavo,",
  "atk-s0513a44:885_6": "tato etaṁ dukkhaṁ nibbattati,",
  "atk-s0513a44:885_7": "evaṁ taṇhāva dukkhassa sambhavaṁ ñatvā vītataṇho taṇhāādānena anādāno maggena āgatāya satiyā sato hutvā",
  "atk-s0513a44:885_8": "bhikkhu paribbaje iriyetha vattethāti arahattena desanāya kūṭaṁ gaṇhi.",
  "atk-s0513a44:886_0": "Imañca pana dhammadesanaṁ āharitvā “evaṁ upāsakā pubbe lobhavasikā vāṇijā mahāvināsaṁ pattā,",
  "atk-s0513a44:886_1": "tasmā lobhavasikena na bhavitabba”nti vatvā saccāni pakāsetvā jātakaṁ samodhānesi,",
  "atk-s0513a44:886_2": "saccapariyosāne te vāṇijā sotāpattiphale patiṭṭhitā.",
  "atk-s0513a44:886_3": "Tadā nāgarājā sāriputto ahosi,",
  "atk-s0513a44:886_4": "satthavāho pana ahameva ahosinti.",
  "atk-s0513a44:887_0": "Mahāvāṇijajātakavaṇṇanā dasamā.",
  "atk-s0513a44:889_0": "[494] 11. Sādhinajātakavaṇṇanā",
  "atk-s0513a44:890_0": "Abbhutovata lokasminti idaṁ satthā jetavane viharanto uposathike upāsake ārabbha kathesi.",
  "atk-s0513a44:890_1": "Tadā hi satthā “upāsakā porāṇakapaṇḍitā attano uposathakammaṁ nissāya manussasarīreneva devalokaṁ gantvā",
  "atk-s0513a44:890_2": "ciraṁ vasiṁsū”ti vatvā tehi yācito atītaṁ āhari.",
  "atk-s0513a44:891_0": "Atīte mithilāyaṁ sādhino nāma rājā dhammena rajjaṁ kāresi.",
  "atk-s0513a44:891_1": "So catūsu nagaradvāresu nagaramajjhe nivesanadvāre cāti cha dānasālāyo kāretvā sakalajambudīpaṁ unnaṅgalaṁ katvā mahādānaṁ pavattesi,",
  "atk-s0513a44:891_2": "devasikaṁ cha satasahassāni vayakaraṇaṁ gacchanti,",
  "atk-s0513a44:891_3": "pañca sīlāni rakkhati,",
  "atk-s0513a44:891_4": "uposathaṁ upavasati.",
  "atk-s0513a44:891_5": "Raṭṭhavāsinopi tassa ovāde ṭhatvā dānādīni puññāni katvā matamatā devanagareyeva nibbattiṁsu.",
  "atk-s0513a44:891_6": "Sudhammadevasabhaṁ pūretvā nisinnā devā rañño sīlādiguṇameva vaṇṇayanti.",
  "atk-s0513a44:891_7": "Taṁ sutvā sesadevāpi rājānaṁ daṭṭhukāmā ahesuṁ.",
  "atk-s0513a44:891_8": "Sakko devarājā tesaṁ manaṁ viditvā āha –",
  "atk-s0513a44:891_9": "“sādhinarājānaṁ daṭṭhukāmatthā”ti.",
  "atk-s0513a44:891_10": "“Āma devā”ti.",
  "atk-s0513a44:891_11": "So mātaliṁ āṇāpesi “gaccha tvaṁ vejayantarathaṁ yojetvā sādhinarājānaṁ ānehī”ti.",
  "atk-s0513a44:891_12": "So “sādhū”ti sampaṭicchitvā rathaṁ yojetvā videharaṭṭhaṁ agamāsi,",
  "atk-s0513a44:891_13": "tadā puṇṇamadivaso hoti.",
  "atk-s0513a44:891_14": "Mātali manussānaṁ sāyamāsaṁ bhuñjitvā gharadvāresu sukhakathāya nisinnakāle candamaṇḍalena saddhiṁ rathaṁ pesesi.",
  "atk-s0513a44:891_15": "Manussā “dve candā uṭṭhitā”ti vadantā puna candamaṇḍalaṁ ohāya rathaṁ āgacchantaṁ disvā “nāyaṁ cando,",
  "atk-s0513a44:891_16": "ratho eso,",
  "atk-s0513a44:891_17": "devaputto paññāyati,",
  "atk-s0513a44:891_18": "kassesa etaṁ manomayasindhavayuttaṁ dibbarathaṁ āneti,",
  "atk-s0513a44:891_19": "na aññassa,",
  "atk-s0513a44:891_20": "amhākaṁ rañño bhavissati,",
  "atk-s0513a44:891_21": "rājā hi no dhammiko dhammarājā”ti somanassajātā hutvā añjaliṁ paggayha ṭhitā paṭhamaṁ gāthamāhaṁsu –",
  "atk-s0513a44:892_0": "202.",
  "atk-s0513a44:893_0": "“Abbhuto vata lokasmiṁ, uppajji lomahaṁsano;",
  "atk-s0513a44:894_0": "Dibbo ratho pāturahu, vedehassa yasassino”ti.",
  "atk-s0513a44:895_0": "Tassattho –",
  "atk-s0513a44:895_1": "abbhuto vatesa amhākaṁ rājā,",
  "atk-s0513a44:895_2": "lokasmiṁ lomahaṁsano uppajji,",
  "atk-s0513a44:895_3": "yassa dibbo ratho pāturahosi vedehassa yasassinoti.",
  "atk-s0513a44:896_0": "Mātalipie taṁ rathaṁ ānetvā manussesu gandhamālādīhi pūjentesu tikkhattuṁ nagaraṁ padakkhiṇaṁ katvā rañño",
  "atk-s0513a44:896_1": "nivesanadvāraṁ gantvā rathaṁ nivattetvā pacchābhāgena sīhapañjaraummāre ṭhapetvā ārohaṇasajjaṁ katvā aṭṭhāsi.",
  "atk-s0513a44:896_2": "Taṁ divasaṁ rājāpi dānasālāyo oloketvā “iminā niyāmena dānaṁ dethā”ti āṇāpetvā uposathaṁ samādiyitvā",
  "atk-s0513a44:896_3": "divasaṁ vītināmetvā amaccagaṇaparivuto alaṅkatamahātale pācīnasīhapañjarābhimukho dhammayuttaṁ kathento",
  "atk-s0513a44:896_4": "nisinno hoti.",
  "atk-s0513a44:896_5": "Atha naṁ mātali rathābhiruhanatthaṁ nimantetvā ādāya agamāsi.",
  "atk-s0513a44:896_6": "Tamatthaṁ pakāsento satthā imā gāthā abhāsi –",
  "atk-s0513a44:897_0": "203.",
  "atk-s0513a44:898_0": "“Devaputto mahiddhiko, mātali devasārathi;",
  "atk-s0513a44:899_0": "Nimantayittha rājānaṁ, vedehaṁ mithilaggahaṁ.",
  "atk-s0513a44:900_0": "204.",
  "atk-s0513a44:901_0": "“Ehimaṁ rathamāruyha, rājaseṭṭha disampati;",
  "atk-s0513a44:902_0": "Devā dassanakāmā te, tāvatiṁsā saindakā;",
  "atk-s0513a44:903_0": "Saramānā hi te devā, sudhammāyaṁ samacchare.",
  "atk-s0513a44:904_0": "205.",
  "atk-s0513a44:905_0": "“Tato ca rājā sādhino, vedeho mithilaggaho;",
  "atk-s0513a44:906_0": "Sahassayuttamāruyha, agā devāna santike;",
  "atk-s0513a44:907_0": "Taṁ devā paṭinandiṁsu, disvā rājānamāgataṁ.",
  "atk-s0513a44:908_0": "206.",
  "atk-s0513a44:909_0": "“Svāgataṁ te mahārāja, atho te adurāgataṁ;",
  "atk-s0513a44:910_0": "Nisīda dāni rājīsi, devarājassa santike.",
  "atk-s0513a44:911_0": "207.",
  "atk-s0513a44:912_0": "“Sakkopi paṭinandittha, vedehaṁ mithilaggahaṁ;",
  "atk-s0513a44:913_0": "Nimantayittha kāmehi, āsanena ca vāsavo.",
  "atk-s0513a44:914_0": "208.",
  "atk-s0513a44:915_0": "“Sādhu khosi anuppatto, āvāsaṁ vasavattinaṁ;",
  "atk-s0513a44:916_0": "Vasa devesu rājīsi, sabbakāmasamiddhisu;",
  "atk-s0513a44:917_0": "Tāvatiṁsesu devesu, bhuñja kāme amānuse”ti.",
  "atk-s0513a44:918_0": "Tattha samacchareti acchanti.",
  "atk-s0513a44:918_1": "Agā devāna santiketi devānaṁ santikaṁ agamāsi.",
  "atk-s0513a44:918_2": "Tasmiñhi rathaṁ abhiruhitvā ṭhite ratho ākāsaṁ pakkhandi,",
  "atk-s0513a44:918_3": "so mahājanassa olokentasseva antaradhāyi.",
  "atk-s0513a44:918_4": "Mātali rājānaṁ devalokaṁ nesi.",
  "atk-s0513a44:918_5": "Taṁ disvā devatā ca sakko ca haṭṭhatuṭṭhā paccuggamanaṁ katvā paṭisanthāraṁ kariṁsu.",
  "atk-s0513a44:918_6": "Tamatthaṁ dassetuṁ “taṁ devā”tiādi vuttaṁ.",
  "atk-s0513a44:918_7": "Tattha paṭinandiṁsūti punappunaṁ nandiṁsu.",
  "atk-s0513a44:918_8": "Āsanena cāti rājānaṁ āliṅgitvā “idha nisīdā”ti attano paṇḍukambalasilāsanena ca kāmehi ca nimantesi,",
  "atk-s0513a44:918_9": "upaḍḍharajjaṁ datvā ekāsane nisīdāpesīti attho.",
  "atk-s0513a44:919_0": "Tattha sakkena devaraññā dasayojanasahassaṁ devanagaraṁ aḍḍhatiyā ca accharākoṭiyo vejayantapāsādañca",
  "atk-s0513a44:919_1": "majjhe bhinditvā dinnaṁ sampattiṁ anubhavantassa manussagaṇanāya satta vassasatāni atikkantāni.",
  "atk-s0513a44:919_2": "Tenattabhāvena devaloke vasanakaṁ puññaṁ khīṇaṁ,",
  "atk-s0513a44:919_3": "anabhirati uppannā,",
  "atk-s0513a44:919_4": "tasmā sakkena saddhiṁ sallapanto gāthamāha –",
  "atk-s0513a44:920_0": "209.",
  "atk-s0513a44:921_0": "“Ahaṁ pure saggagato ramāmi, naccehi gītehi ca vāditehi;",
  "atk-s0513a44:922_0": "So dāni ajja na ramāmi sagge, āyuṁ nu khīṇo maraṇaṁ nu santike;",
  "atk-s0513a44:923_0": "Udāhu mūḷhosmi janindaseṭṭhā”ti.",
  "atk-s0513a44:924_0": "Tattha āyuṁ nu khīṇoti kiṁ nu mama sarasena jīvitindriyaṁ khīṇaṁ,",
  "atk-s0513a44:924_1": "udāhu upacchedakakammavasena maraṇaṁ santike jātanti pucchati.",
  "atk-s0513a44:924_2": "Janindaseṭṭhāti janindānaṁ devānaṁ seṭṭha.",
  "atk-s0513a44:925_0": "Atha naṁ sakko āha –",
  "atk-s0513a44:926_0": "210.",
  "atk-s0513a44:927_0": "“Na tāyu khīṇaṁ maraṇañca dūre, na cāpi mūḷho naravīraseṭṭha;",
  "atk-s0513a44:928_0": "Tuyhañca puññāni parittakāni, yesaṁ vipākaṁ idha vedayittho.",
  "atk-s0513a44:929_0": "211.",
  "atk-s0513a44:930_0": "“Vasa devānubhāvena, rājaseṭṭha disampati;",
  "atk-s0513a44:931_0": "Tāvatiṁsesu devesu, bhuñja kāme amānuse”ti.",
  "atk-s0513a44:932_0": "Tattha “parittakānī”ti idaṁ tena attabhāvena devaloke vipākadāyakāni puññāni sandhāya vuttaṁ,",
  "atk-s0513a44:932_1": "itarāni panassa puññāni pathaviyaṁ paṁsu viya appamāṇāni.",
  "atk-s0513a44:932_2": "Vasa devānubhāvenāti ahaṁ te attano puññāni majjhe bhinditvā dassāmi,",
  "atk-s0513a44:932_3": "mamānubhāvena vasāti taṁ samassāsento āha.",
  "atk-s0513a44:933_0": "Atha naṁ paṭikkhipanto mahāsatto āha –",
  "atk-s0513a44:934_0": "212.",
  "atk-s0513a44:935_0": "“Yathā yācitakaṁ yānaṁ, yathā yācitakaṁ dhanaṁ;",
  "atk-s0513a44:936_0": "Evaṁsampadamevetaṁ, yaṁ parato dānapaccayā.",
  "atk-s0513a44:937_0": "213.",
  "atk-s0513a44:938_0": "“Na cāhametamicchāmi, yaṁ parato dānapaccayā;",
  "atk-s0513a44:939_0": "Sayaṁkatāni puññāni, taṁ me āveṇikaṁ dhanaṁ.",
  "atk-s0513a44:940_0": "214.",
  "atk-s0513a44:941_0": "“Sohaṁ gantvā manussesu, kāhāmi kusalaṁ bahuṁ;",
  "atk-s0513a44:942_0": "Dānena samacariyāya, saṁyamena damena ca;",
  "atk-s0513a44:943_0": "Yaṁ katvā sukhito hoti, na ca pacchānutappatī”ti.",
  "atk-s0513a44:944_0": "Tattha yaṁ parato dānapaccayāti yaṁ parena dinnattā labbhati,",
  "atk-s0513a44:944_1": "taṁ yācitakasadisameva hoti.",
  "atk-s0513a44:944_2": "Yācitakañhi tuṭṭhakāle denti,",
  "atk-s0513a44:944_3": "atuṭṭhakāle acchinditvā gaṇhantīti vadati.",
  "atk-s0513a44:944_4": "Samacariyāyāti kāyādīhi pāpassa akaraṇena.",
  "atk-s0513a44:944_5": "Saṁyamenāti sīlasaṁyamena.",
  "atk-s0513a44:944_6": "Damenāti indriyadamanena.",
  "atk-s0513a44:944_7": "Yaṁ katvāti yaṁ karitvā sukhito ceva hoti na ca pacchānutappati,",
  "atk-s0513a44:944_8": "tathārūpameva kammaṁ karissāmīti.",
  "atk-s0513a44:945_0": "Athassa vacanaṁ sutvā sakko mātaliṁ āṇāpesi “gaccha, tāta,",
  "atk-s0513a44:945_1": "sādhinarājānaṁ mithilaṁ netvā uyyāne otārehī”ti.",
  "atk-s0513a44:945_2": "So tathā akāsi.",
  "atk-s0513a44:945_3": "Rājā uyyāne caṅkamati.",
  "atk-s0513a44:945_4": "Atha naṁ uyyānapālo disvā pucchitvā gantvā nāradarañño ārocesi.",
  "atk-s0513a44:945_5": "So rañño āgatabhāvaṁ sutvā “tvaṁ purato gantvā uyyānaṁ sajjetvā tassa ca mayhañca dve āsanāni paññāpehī”ti uyyānapālaṁ uyyojesi.",
  "atk-s0513a44:945_6": "So tathā akāsi.",
  "atk-s0513a44:945_7": "Atha naṁ rājā pucchi “kassa dve āsanāni paññāpesī”ti?",
  "atk-s0513a44:945_8": "“Ekaṁ tumhākaṁ,",
  "atk-s0513a44:945_9": "ekaṁ amhākaṁ rañño”ti.",
  "atk-s0513a44:945_10": "Atha naṁ rājā “ko añño satto mama santike āsane nisīdissatī”ti vatvā ekasmiṁ nisīditvā ekasmiṁ pāde ṭhapesi.",
  "atk-s0513a44:945_11": "Nāradarājā āgantvā tassa pāde vanditvā ekamantaṁ nisīdi.",
  "atk-s0513a44:945_12": "So kirassa sattamo panattā.",
  "atk-s0513a44:945_13": "Tadā kira vassasatāyukakālova hoti.",
  "atk-s0513a44:945_14": "Mahāsatto pana attano puññabalena ettakaṁ kālaṁ vītināmesi.",
  "atk-s0513a44:945_15": "So nāradaṁ hatthe gahetvā uyyāne vicaranto tisso gāthā abhāsi –",
  "atk-s0513a44:946_0": "215.",
  "atk-s0513a44:947_0": "“Imāni tāni khettāni, imaṁ nikkhaṁ sukuṇḍalaṁ;",
  "atk-s0513a44:948_0": "Imā tā haritānūpā, imā najjo savantiyo.",
  "atk-s0513a44:949_0": "216.",
  "atk-s0513a44:950_0": "“Imā tā pokkharaṇī rammā, cakkavākapakūjitā;",
  "atk-s0513a44:951_0": "Mandālakehi sañchannā, padumuppalakehi ca;",
  "atk-s0513a44:952_0": "Yassimāni mamāyiṁsu, kiṁ nu te disataṁ gatā.",
  "atk-s0513a44:953_0": "217.",
  "atk-s0513a44:954_0": "“Tānīdha khettāni so bhūmibhāgo, teyeva ārāmavanūpacārā;",
  "atk-s0513a44:955_0": "Tameva mayhaṁ janataṁ apassato, suññaṁva me nārada khāyate disā”ti.",
  "atk-s0513a44:956_0": "Tattha khettānīti bhūmibhāge sandhāyāha.",
  "atk-s0513a44:956_1": "Imaṁ nikkhanti imaṁ tādisameva udakaniddhamanaṁ.",
  "atk-s0513a44:956_2": "Sukuṇḍalanti sobhanena musalapavesanakuṇḍalena samannāgataṁ.",
  "atk-s0513a44:956_3": "Haritānūpāti udakaniddhamanassa ubhosu passesu haritatiṇasañchannā anūpabhūmiyo.",
  "atk-s0513a44:956_4": "Yassimāni mamāyiṁsūti tāta nārada,",
  "atk-s0513a44:956_5": "ye mama upaṭṭhākā ca orodhā ca imasmiṁ uyyāne mahantena yasena mayā saddhiṁ vicarantā imāni ṭhānāni mamāyiṁsu piyāyiṁsu,",
  "atk-s0513a44:956_6": "kataraṁ nu te disataṁ gatā,",
  "atk-s0513a44:956_7": "kattha te pesitā.",
  "atk-s0513a44:956_8": "Tānīdha khettānīti imasmiṁ uyyāne tāneva etāni uparopanakaviruhanaṭṭhānāni.",
  "atk-s0513a44:956_9": "Teyeva ārāmavanūpacārāti ime teyeva ārāmavanūpacārā,",
  "atk-s0513a44:956_10": "vihārabhūmiyoti attho.",
  "atk-s0513a44:957_0": "Atha naṁ nārado āha – “deva,",
  "atk-s0513a44:957_1": "tumhākaṁ devalokagatānaṁ idāni satta vassasatāni,",
  "atk-s0513a44:957_2": "ahaṁ vo sattamo panattā,",
  "atk-s0513a44:957_3": "tumhākaṁ upaṭṭhākā ca orodhā ca maraṇamukhaṁ pattā,",
  "atk-s0513a44:957_4": "idaṁ vo attano santakaṁ rajjaṁ,",
  "atk-s0513a44:957_5": "anubhavatha na”nti.",
  "atk-s0513a44:957_6": "Rājā “tāta nārada,",
  "atk-s0513a44:957_7": "nāhaṁ idhāgacchanto rajjatthāya āgato,",
  "atk-s0513a44:957_8": "puññakaraṇatthāyamhi āgato,",
  "atk-s0513a44:957_9": "ahaṁ puññameva karissāmī”ti vatvā gāthā āha –",
  "atk-s0513a44:958_0": "218.",
  "atk-s0513a44:959_0": "“Diṭṭhā mayā vimānāni, obhāsentā catuddisā;",
  "atk-s0513a44:960_0": "Sammukhā devarājassa, tidasānañca sammukhā.",
  "atk-s0513a44:961_0": "219.",
  "atk-s0513a44:962_0": "“Vutthaṁ me bhavanaṁ dibyaṁ, bhuttā kāmā amānusā;",
  "atk-s0513a44:963_0": "Tāvatiṁsesu devesu, sabbakāmasamiddhisu.",
  "atk-s0513a44:964_0": "220.",
  "atk-s0513a44:965_0": "“Sohaṁ etādisaṁ hitvā, puññāyamhi idhāgato;",
  "atk-s0513a44:966_0": "Dhammameva carissāmi, nāhaṁ rajjena atthiko.",
  "atk-s0513a44:967_0": "221.",
  "atk-s0513a44:968_0": "“Adaṇḍāvacaraṁ maggaṁ, sammāsambuddhadesitaṁ;",
  "atk-s0513a44:969_0": "Taṁ maggaṁ paṭipajjissaṁ, yena gacchanti subbatā”ti.",
  "atk-s0513a44:970_0": "Tattha vutthaṁ me bhavanaṁ dibyanti vejayantaṁ sandhāya āha.",
  "atk-s0513a44:970_1": "Sohaṁ etādisanti tāta nārada,",
  "atk-s0513a44:970_2": "sohaṁ buddhañāṇena aparicchindanīyaṁ evarūpaṁ kāmaguṇasampattiṁ pahāya puññakaraṇatthāya idhāgato.",
  "atk-s0513a44:970_3": "Adaṇḍāvacaranti adaṇḍehi nikkhittadaṇḍahatthehi avacaritabbaṁ sammādiṭṭhipurekkhāraṁ aṭṭhaṅgikaṁ maggaṁ.",
  "atk-s0513a44:970_4": "Subbatāti yena maggena subbatā sabbaññubuddhā gacchanti,",
  "atk-s0513a44:970_5": "ahampi agatapubbaṁ disaṁ gantuṁ bodhitale nisīditvā tameva maggaṁ paṭipajjissāmīti.",
  "atk-s0513a44:971_0": "Evaṁ bodhisatto imā gāthāyo sabbaññutaññāṇena saṅkhipitvā kathesi.",
  "atk-s0513a44:971_1": "Nārado punapi āha – “rajjaṁ, deva,",
  "atk-s0513a44:971_2": "anusāsā”ti. “Tāta,",
  "atk-s0513a44:971_3": "na me rajjenattho,",
  "atk-s0513a44:971_4": "satta vassasatāni vigataṁ dānaṁ sattāheneva dātukāmamhī”ti.",
  "atk-s0513a44:971_5": "Nārado “sādhū”ti tassa vacanaṁ sampaṭicchitvā mahādānaṁ paṭiyādesi.",
  "atk-s0513a44:971_6": "Rājā sattāhaṁ dānaṁ datvā sattame divase kālaṁ katvā tāvatiṁsabhavaneyeva nibbatti.",
  "atk-s0513a44:972_0": "Satthā imaṁ dhammadesanaṁ āharitvā “evaṁ vasitabbayuttakaṁ uposathakammaṁ nāmā”ti dassetvā saccāni pakāsetvā jātakaṁ samodhānesi,",
  "atk-s0513a44:972_1": "saccapariyosāne uposathikesu upāsakesu keci sotāpattiphale,",
  "atk-s0513a44:972_2": "keci sakadāgāmiphale,",
  "atk-s0513a44:972_3": "keci anāgāmiphale patiṭṭhahiṁsu.",
  "atk-s0513a44:972_4": "Tadā nāradarājā sāriputto ahosi,",
  "atk-s0513a44:972_5": "mātali ānando,",
  "atk-s0513a44:972_6": "sakko anuruddho,",
  "atk-s0513a44:972_7": "sādhinarājā pana ahameva ahosinti.",
  "atk-s0513a44:973_0": "Sādhinajātakavaṇṇanā ekādasamā.",
  "atk-s0513a44:975_0": "[495] 12. Dasabrāhmaṇajātakavaṇṇanā",
  "atk-s0513a44:976_0": "Rājāavoca vidhuranti idaṁ satthā jetavane viharanto asadisadānaṁ ārabbha kathesi.",
  "atk-s0513a44:976_1": "Taṁ aṭṭhakanipāte ādittajātake vitthāritameva.",
  "atk-s0513a44:976_2": "Rājā kira taṁ dānaṁ dadanto satthāraṁ jeṭṭhakaṁ katvā pañca bhikkhusatāni vicinitvā gaṇhitvā mahākhīṇāsavānaṁyeva adāsi.",
  "atk-s0513a44:976_3": "Athassa guṇakathaṁ kathentā “āvuso,",
  "atk-s0513a44:976_4": "rājā asadisadānaṁ dadanto vicinitvā mahapphalaṭṭhāne adāsī”ti dhammasabhāyaṁ kathaṁ samuṭṭhāpesuṁ.",
  "atk-s0513a44:976_5": "Satthā āgantvā “kāya nuttha,",
  "atk-s0513a44:976_6": "bhikkhave,",
  "atk-s0513a44:976_7": "etarahi kathāya sannisinnā”ti pucchitvā “imāya nāmā”ti vutte “anacchariyaṁ,",
  "atk-s0513a44:976_8": "bhikkhave,",
  "atk-s0513a44:976_9": "yaṁ kosalarājā mādisassa buddhassa upaṭṭhāko hutvā viceyyadānaṁ deti,",
  "atk-s0513a44:976_10": "porāṇakapaṇḍitā anuppanne buddhepi viceyyadānaṁ adaṁsū”ti vatvā atītaṁ āhari.",
  "atk-s0513a44:977_0": "Atīte kururaṭṭhe indapatthanagare yudhiṭṭhilagotto korabyo nāma rājā rajjaṁ kāresi.",
  "atk-s0513a44:977_1": "Tassa vidhuro nāma amacco atthañca dhammañca anusāsati.",
  "atk-s0513a44:977_2": "Rājā sakalajambudīpaṁ khobhetvā mahādānaṁ deti.",
  "atk-s0513a44:977_3": "Taṁ gahetvā bhuñjantesu ekopi pañcasīlamattaṁ rakkhanto nāma natthi,",
  "atk-s0513a44:977_4": "sabbe dussīlāva,",
  "atk-s0513a44:977_5": "dānaṁ rājānaṁ na toseti.",
  "atk-s0513a44:977_6": "Rājā “viceyyadānaṁ mahapphala”nti sīlavantānaṁ dātukāmo hutvā cintesi “vidhurapaṇḍitena saddhiṁ mantayissāmī”ti.",
  "atk-s0513a44:977_7": "So taṁ upaṭṭhānaṁ āgataṁ āsane nisīdāpetvā pañhaṁ pucchi.",
  "atk-s0513a44:977_8": "Tamatthaṁ pakāsento satthā upaḍḍhagāthamāha –",
  "atk-s0513a44:978_0": "222.",
  "atk-s0513a44:979_0": "“Rājā avoca vidhuraṁ, dhammakāmo yudhiṭṭhilo”ti;",
  "atk-s0513a44:980_0": "Parato rañño ca vidhurassa ca vacanapaṭivacanaṁ hoti –",
  "atk-s0513a44:981_0": "“Brāhmaṇe vidhura pariyesa, sīlavante bahussute.",
  "atk-s0513a44:982_0": "223.",
  "atk-s0513a44:983_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:984_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:985_0": "224.",
  "atk-s0513a44:986_0": "“Dullabhā brāhmaṇā deva, sīlavanto bahussutā;",
  "atk-s0513a44:987_0": "Viratā methunā dhammā, ye te bhuñjeyyu bhojanaṁ.",
  "atk-s0513a44:988_0": "225.",
  "atk-s0513a44:989_0": "“Dasa khalu mahārāja, yā tā brāhmaṇajātiyo;",
  "atk-s0513a44:990_0": "Tesaṁ vibhaṅgaṁ vicayaṁ, vitthārena suṇohi me.",
  "atk-s0513a44:991_0": "226.",
  "atk-s0513a44:992_0": "“Pasibbake gahetvāna, puṇṇe mūlassa saṁvute;",
  "atk-s0513a44:993_0": "Osadhikāyo ganthenti, nhāpayanti japanti ca.",
  "atk-s0513a44:994_0": "227.",
  "atk-s0513a44:995_0": "“Tikicchakasamā rāja, tepi vuccanti brāhmaṇā;",
  "atk-s0513a44:996_0": "Akkhātā te mahārāja, tādise nipatāmase.",
  "atk-s0513a44:997_0": "228.",
  "atk-s0513a44:998_0": "“Apetā te ca brahmaññā, (iti rājā korabyo)",
  "atk-s0513a44:999_0": "Na te vuccanti brāhmaṇā;",
  "atk-s0513a44:1000_0": "Aññe vidhura pariyesa, sīlavante bahussute.",
  "atk-s0513a44:1001_0": "229.",
  "atk-s0513a44:1002_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1003_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1004_0": "230.",
  "atk-s0513a44:1005_0": "“Kiṅkiṇikāyo gahetvā, ghosenti puratopi te;",
  "atk-s0513a44:1006_0": "Pesanānipi gacchanti, rathacariyāsu sikkhare.",
  "atk-s0513a44:1007_0": "231.",
  "atk-s0513a44:1008_0": "“Paricārakasamā rāja, tepi vuccanti brāhmaṇā;",
  "atk-s0513a44:1009_0": "Akkhātā te mahārāja, tādise nipatāmase.",
  "atk-s0513a44:1010_0": "232.",
  "atk-s0513a44:1011_0": "“Apetā te ca brahmaññā, (iti rājā korabyo)",
  "atk-s0513a44:1012_0": "Na te vuccanti brāhmaṇā;",
  "atk-s0513a44:1013_0": "Aññe vidhura pariyesa, sīlavante bahussute.",
  "atk-s0513a44:1014_0": "233.",
  "atk-s0513a44:1015_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1016_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1017_0": "234.",
  "atk-s0513a44:1018_0": "“Kamaṇḍaluṁ gahetvāna, vaṅkadaṇḍañca brāhmaṇā;",
  "atk-s0513a44:1019_0": "Paccupessanti rājāno, gāmesu nigamesu ca;",
  "atk-s0513a44:1020_0": "Nādinne vuṭṭhahissāma, gāmamhi vā vanamhi vā.",
  "atk-s0513a44:1021_0": "235.",
  "atk-s0513a44:1022_0": "“Niggāhakasamā rāja, tepi vuccanti brāhmaṇā;",
  "atk-s0513a44:1023_0": "Akkhātā te mahārāja, tādise nipatāmase.",
  "atk-s0513a44:1024_0": "236.",
  "atk-s0513a44:1025_0": "“Apetā te ca brahmaññā, (iti rājā korabyo)",
  "atk-s0513a44:1026_0": "Na te vuccanti brāhmaṇā;",
  "atk-s0513a44:1027_0": "Aññe vidhura pariyesa, sīlavante bahussute.",
  "atk-s0513a44:1028_0": "237.",
  "atk-s0513a44:1029_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1030_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1031_0": "238.",
  "atk-s0513a44:1032_0": "“Parūḷhakacchanakhalomā, paṅkadantā rajassirā;",
  "atk-s0513a44:1033_0": "Okiṇṇā rajareṇūhi, yācakā vicaranti te.",
  "atk-s0513a44:1034_0": "239.",
  "atk-s0513a44:1035_0": "“Khāṇughātasamā rāja, tepi vuccanti brāhmaṇā;",
  "atk-s0513a44:1036_0": "Akkhātā te mahārāja, tādise nipatāmase.",
  "atk-s0513a44:1037_0": "240.",
  "atk-s0513a44:1038_0": "“Apetā te ca brahmaññā, (iti rājā korabyo)",
  "atk-s0513a44:1039_0": "Na te vuccanti brāhmaṇā;",
  "atk-s0513a44:1040_0": "Aññe vidhura pariyesa, sīlavante bahussute.",
  "atk-s0513a44:1041_0": "241.",
  "atk-s0513a44:1042_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1043_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1044_0": "242.",
  "atk-s0513a44:1045_0": "“Harītakaṁ āmalakaṁ, ambaṁ jambuṁ vibhītakaṁ;",
  "atk-s0513a44:1046_0": "Labujaṁ dantapoṇāni, beluvā badarāni ca.",
  "atk-s0513a44:1047_0": "243.",
  "atk-s0513a44:1048_0": "“Rājāyatanaṁ ucchupuṭaṁ, dhūmanettaṁ madhuañjanaṁ;",
  "atk-s0513a44:1049_0": "Uccāvacāni paṇiyāni, vipaṇenti janādhipa.",
  "atk-s0513a44:1050_0": "244.",
  "atk-s0513a44:1051_0": "“Vāṇijakasamā rāja, tepi vuccanti brāhmaṇā;",
  "atk-s0513a44:1052_0": "Akkhātā te mahārāja, tādise nipatāmase.",
  "atk-s0513a44:1053_0": "245.",
  "atk-s0513a44:1054_0": "“Apetā te ca brahmaññā, (iti rājā korabyo)",
  "atk-s0513a44:1055_0": "Na te vuccanti brāhmaṇā;",
  "atk-s0513a44:1056_0": "Aññe vidhura pariyesa, sīlavante bahussute.",
  "atk-s0513a44:1057_0": "246.",
  "atk-s0513a44:1058_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1059_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1060_0": "247.",
  "atk-s0513a44:1061_0": "“Kasivāṇijjaṁ kārenti, posayanti ajeḷake;",
  "atk-s0513a44:1062_0": "Kumāriyo pavecchanti, vivāhantāvahanti ca.",
  "atk-s0513a44:1063_0": "248.",
  "atk-s0513a44:1064_0": "“Samā ambaṭṭhavessehi, tepi vuccanti brāhmaṇā;",
  "atk-s0513a44:1065_0": "Akkhātā te mahārāja, tādise nipatāmase.",
  "atk-s0513a44:1066_0": "249.",
  "atk-s0513a44:1067_0": "“Apetā te ca brahmaññā, (iti rājā korabyo)",
  "atk-s0513a44:1068_0": "Na te vuccanti brāhmaṇā;",
  "atk-s0513a44:1069_0": "Aññe vidhura pariyesa, sīlavante bahussute.",
  "atk-s0513a44:1070_0": "250.",
  "atk-s0513a44:1071_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1072_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1073_0": "251.",
  "atk-s0513a44:1074_0": "“Nikkhittabhikkhaṁ bhuñjanti, gāmesveke purohitā;",
  "atk-s0513a44:1075_0": "Bahū te paripucchanti, aṇḍacchedā nilañchakā.",
  "atk-s0513a44:1076_0": "252.",
  "atk-s0513a44:1077_0": "“Pasūpi tattha haññanti, mahiṁsā sūkarā ajā;",
  "atk-s0513a44:1078_0": "Goghātakasamā rāja, tepi vuccanti brāhmaṇā;",
  "atk-s0513a44:1079_0": "Akkhātā te mahārāja, tādise nipatāmase.",
  "atk-s0513a44:1080_0": "253.",
  "atk-s0513a44:1081_0": "“Apetā te ca brahmaññā, (iti rājā korabyo)",
  "atk-s0513a44:1082_0": "Na te vuccanti brāhmaṇā;",
  "atk-s0513a44:1083_0": "Aññe vidhura pariyesa, sīlavante bahussute.",
  "atk-s0513a44:1084_0": "254.",
  "atk-s0513a44:1085_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1086_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1087_0": "255.",
  "atk-s0513a44:1088_0": "“Asicammaṁ gahetvāna, khaggaṁ paggayha brāhmaṇā;",
  "atk-s0513a44:1089_0": "Vessapathesu tiṭṭhanti, satthaṁ abbāhayantipi.",
  "atk-s0513a44:1090_0": "256.",
  "atk-s0513a44:1091_0": "“Samā gopanisādehi, tepi vuccanti brāhmaṇā;",
  "atk-s0513a44:1092_0": "Akkhātā te mahārāja, tādise nipatāmase.",
  "atk-s0513a44:1093_0": "257.",
  "atk-s0513a44:1094_0": "“Apetā te ca brahmaññā, (iti rājā korabyo)",
  "atk-s0513a44:1095_0": "Na te vuccanti brāhmaṇā;",
  "atk-s0513a44:1096_0": "Aññe vidhura pariyesa, sīlavante bahussute.",
  "atk-s0513a44:1097_0": "258.",
  "atk-s0513a44:1098_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1099_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1100_0": "259.",
  "atk-s0513a44:1101_0": "“Araññe kuṭikaṁ katvā, kuṭāni kārayanti te;",
  "atk-s0513a44:1102_0": "Sasabiḷāre bādhenti, āgodhā macchakacchapaṁ.",
  "atk-s0513a44:1103_0": "260.",
  "atk-s0513a44:1104_0": "“Te luddakasamā rāja, tepi vuccanti brāhmaṇā;",
  "atk-s0513a44:1105_0": "Akkhātā te mahārāja, tādise nipatāmase.",
  "atk-s0513a44:1106_0": "261.",
  "atk-s0513a44:1107_0": "“Apetā te ca brahmaññā, (iti rājā korabyo)",
  "atk-s0513a44:1108_0": "Na te vuccanti brāhmaṇā;",
  "atk-s0513a44:1109_0": "Aññe vidhura pariyesa, sīlavante bahussute.",
  "atk-s0513a44:1110_0": "262.",
  "atk-s0513a44:1111_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1112_0": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1113_0": "263.",
  "atk-s0513a44:1114_0": "“Aññe dhanassa kāmā hi, heṭṭhāmañce pasakkitā;",
  "atk-s0513a44:1115_0": "Rājāno upari nhāyanti, somayāge upaṭṭhite.",
  "atk-s0513a44:1116_0": "264.",
  "atk-s0513a44:1117_0": "“Malamajjakasamā rāja, tepi vuccanti brāhmaṇā;",
  "atk-s0513a44:1118_0": "Akkhātā te mahārāja, tādise nipatāmase.",
  "atk-s0513a44:1119_0": "265.",
  "atk-s0513a44:1120_0": "“Apetā te ca brahmaññā, (iti rājā korabyo)",
  "atk-s0513a44:1121_0": "Na te vuccanti brāhmaṇā;",
  "atk-s0513a44:1122_0": "Aññe vidhura pariyesa, sīlavante bahussute.",
  "atk-s0513a44:1123_0": "266.",
  "atk-s0513a44:1124_0": "“Virate methunā dhammā, ye me bhuñjeyyu bhojanaṁ;",
  "atk-s0513a44:1125_0": "Dakkhiṇaṁ samma dassāma, yattha dinnaṁ mahapphala”nti.",
  "atk-s0513a44:1126_0": "Tattha sīlavanteti maggenāgatasīle.",
  "atk-s0513a44:1126_1": "Bahussuteti paṭivedhabahussute.",
  "atk-s0513a44:1126_2": "Dakkhiṇanti dānaṁ.",
  "atk-s0513a44:1126_3": "Ye teti ye dhammikā samaṇabrāhmaṇā tava dānaṁ bhuñjeyyuṁ,",
  "atk-s0513a44:1126_4": "te dullabhā.",
  "atk-s0513a44:1126_5": "Brāhmaṇajātiyoti brāhmaṇakulāni.",
  "atk-s0513a44:1126_6": "Tesaṁ vibhaṅgaṁ vicayanti tesaṁ brāhmaṇānaṁ vibhaṅgaṁ mama paññāya vicitabhāvaṁ vitthārena suṇohi.",
  "atk-s0513a44:1126_7": "Saṁvuteti baddhamukhe.",
  "atk-s0513a44:1126_8": "Osadhikāyo ganthentīti “idaṁ imassa rogassa bhesajjaṁ,",
  "atk-s0513a44:1126_9": "idaṁ imassa rogassa bhesajja”nti evaṁ siloke bandhitvā manussānaṁ denti.",
  "atk-s0513a44:1126_10": "Nhāpayantīti nahāpanaṁ nāma karonti.",
  "atk-s0513a44:1126_11": "Japanti cāti bhūtavijjaṁ parivattenti.",
  "atk-s0513a44:1126_12": "Tikicchakasamāti vejjasadisā.",
  "atk-s0513a44:1126_13": "Tepi vuccantīti tepi “brāhmaṇā vā mayaṁ,",
  "atk-s0513a44:1126_14": "abrāhmaṇā vā”ti ajānitvā vejjakammena jīvikaṁ kappentā vohārena “brāhmaṇā”ti vuccanti.",
  "atk-s0513a44:1126_15": "Akkhātā teti ime te mayā vejjabrāhmaṇā nāma akkhātā.",
  "atk-s0513a44:1126_16": "Nipatāmaseti vadehi dāni,",
  "atk-s0513a44:1126_17": "kiṁ tādise brāhmaṇe nipatāma,",
  "atk-s0513a44:1126_18": "nimantanatthāya upasaṅkamāma,",
  "atk-s0513a44:1126_19": "atthi te etehi atthoti pucchati.",
  "atk-s0513a44:1126_20": "Brahmaññāti brāhmaṇadhammato.",
  "atk-s0513a44:1126_21": "Na te vuccantīti te bāhitapāpatāya brāhmaṇā nāma na vuccanti.",
  "atk-s0513a44:1127_0": "Kiṅkiṇikāyoti mahārāja,",
  "atk-s0513a44:1127_1": "aparepi brāhmaṇā attano brāhmaṇadhammaṁ chaḍḍetvā jīvikatthāya rājarājamahāmattānaṁ purato kaṁsatāḷe gahetvā vādentā gāyantā gacchanti.",
  "atk-s0513a44:1127_2": "Pesanānipīti dāsakammakarā viya pesanānipi gacchanti.",
  "atk-s0513a44:1127_3": "Rathacariyāsūti rathasippaṁ sikkhanti.",
  "atk-s0513a44:1127_4": "Paricārakasamāti dāsakammakarasadisā.",
  "atk-s0513a44:1127_5": "Vaṅkadaṇḍanti vaṅkadaṇḍakaṭṭhaṁ.",
  "atk-s0513a44:1127_6": "Paccupessanti rājānoti rājarājamahāmatte paṭicca āgamma sandhāya upasevanti.",
  "atk-s0513a44:1127_7": "Gāmesu nigamesu cāti tesaṁ nivesanadvāre nisīdanti.",
  "atk-s0513a44:1127_8": "Niggāhakasamāti niggahakārakehi balisādhakarājapurisehi samā.",
  "atk-s0513a44:1127_9": "Yathā te purisā “aggahetvā na gamissāmā”ti niggahaṁ katvā gaṇhantiyeva,",
  "atk-s0513a44:1127_10": "tathā “gāme vā vane vā aladdhā marantāpi na vuṭṭhahissāmā”ti upavasanti.",
  "atk-s0513a44:1127_11": "Tepīti tepi balisādhakasadisā pāpadhammā.",
  "atk-s0513a44:1128_0": "Rajareṇūhīti rajehi ca paṁsūhi ca okiṇṇā.",
  "atk-s0513a44:1128_1": "Yācakāti dhanayācakā.",
  "atk-s0513a44:1128_2": "Khāṇughātasamāti malīnasarīratāya jhāmakhette khāṇughātakehi bhūmiṁ khaṇitvā jhāmakhāṇukauddharaṇakamanussehi samānā,",
  "atk-s0513a44:1128_3": "“aggahetvā na gamissāmā”ti niccalabhāvena ṭhitattā nikhaṇitvā ṭhapitavatikhāṇukā viyātipi attho.",
  "atk-s0513a44:1128_4": "Tepīti tepi tathā laddhaṁ dhanaṁ vaḍḍhiyā payojetvā puna tatheva ṭhitattā dussīlā brāhmaṇā.",
  "atk-s0513a44:1129_0": "Ucchupuṭanti ucchuñceva phāṇitapuṭañca.",
  "atk-s0513a44:1129_1": "Madhuañjananti madhuñceva añjanañca.",
  "atk-s0513a44:1129_2": "Uccāvacānīti mahagghaappagghāni.",
  "atk-s0513a44:1129_3": "Paṇiyānīti bhaṇḍāni.",
  "atk-s0513a44:1129_4": "Vipaṇentīti vikkiṇanti.",
  "atk-s0513a44:1129_5": "Tepīti tepi imāni ettakāni vikkiṇitvā jīvikakappakā vāṇijakabrāhmaṇā.",
  "atk-s0513a44:1129_6": "Posayantīti gorasavikkayena jīvikakappanatthaṁ posenti.",
  "atk-s0513a44:1129_7": "Pavecchantīti attano dhītaro hiraññasuvaṇṇaṁ gahetvā paresaṁ denti.",
  "atk-s0513a44:1129_8": "Te evaṁ paresaṁ dadamānā vivāhanti nāma,",
  "atk-s0513a44:1129_9": "attano puttānaṁ atthāya gaṇhamānā āvāhanti nāma.",
  "atk-s0513a44:1129_10": "Ambaṭṭhavessehīti kuṭumbikehi ceva gahapatīhi ca samā,",
  "atk-s0513a44:1129_11": "tepi vohāravasena “brāhmaṇā”ti vuccanti.",
  "atk-s0513a44:1130_0": "Nikkhittabhikkhanti gāmapurohitā hutvā attano atthāya nibaddhabhikkhaṁ.",
  "atk-s0513a44:1130_1": "Bahū teti bahū janā ete gāmapurohite nakkhattamuhuttamaṅgalāni pucchanti.",
  "atk-s0513a44:1130_2": "Aṇḍacchedā nilañchakāti bhatiṁ gahetvā balibaddānaṁ aṇḍacchedakā ceva tisūlādiaṅkakaraṇena lañchakā ca,",
  "atk-s0513a44:1130_3": "lakkhaṇakārakāti attho.",
  "atk-s0513a44:1130_4": "Tatthāti tesaṁ gāmapurohitānaṁ gehesu maṁsavikkiṇanatthaṁ ete pasuādayopi haññanti.",
  "atk-s0513a44:1130_5": "Tepīti tepi goghātakasamā brāhmaṇāti vuccanti.",
  "atk-s0513a44:1131_0": "Asicammanti asilaṭṭhiñceva kaṇḍavāraṇañca.",
  "atk-s0513a44:1131_1": "Vessapathesūti vāṇijānaṁ gamanamaggesu.",
  "atk-s0513a44:1131_2": "Satthaṁ abbāhayantīti satthavāhānaṁ hatthato satampi sahassampi gahetvā satthe corāṭaviṁ atibāhenti.",
  "atk-s0513a44:1131_3": "Gopanisādehīti gopālakehi ceva nisādehi ca gāmaghātakacorehi samāti vuttaṁ.",
  "atk-s0513a44:1131_4": "Tepīti tepi evarūpā brāhmaṇāti vuccanti.",
  "atk-s0513a44:1131_5": "Kuṭāni kārayanti teti kūṭapāsādīni ropenti.",
  "atk-s0513a44:1131_6": "Sasabiḷāreti sase ceva biḷāre ca.",
  "atk-s0513a44:1131_7": "Etena thalacare mige dasseti.",
  "atk-s0513a44:1131_8": "Āgodhā macchakacchapanti thalajesu tāva āgodhato mahante ca khuddake ca pāṇayo bādhenti mārenti,",
  "atk-s0513a44:1131_9": "jalajesu macchakacchape.",
  "atk-s0513a44:1131_10": "Tepīti tepi luddakasamā brāhmaṇāti vuccanti.",
  "atk-s0513a44:1132_0": "Aññedhanassa kāmā hīti apare brāhmaṇā dhanaṁ patthentā.",
  "atk-s0513a44:1132_1": "Heṭṭhāmañce pasakkitāti “kalipavāhakammaṁ kāressāmā”ti ratanamayaṁ mañcaṁ kāretvā tassa heṭṭhā nipannā acchanti.",
  "atk-s0513a44:1132_2": "Atha nesaṁ somayāge upaṭṭhite rājāno upari nahāyanti,",
  "atk-s0513a44:1132_3": "te kira somayāge niṭṭhite āgantvā tasmiṁ mañce nisīdanti.",
  "atk-s0513a44:1132_4": "Atha ne aññe brāhmaṇā “kaliṁ pavāhessāmā”ti nahāpenti.",
  "atk-s0513a44:1132_5": "Ratanamañco ceva rañño rājālaṅkāro ca sabbo heṭṭhāmañce nipannasseva hoti.",
  "atk-s0513a44:1132_6": "Tepīti tepi malamajjakehi nahāpitehi sadisā brāhmaṇāti vuccanti.",
  "atk-s0513a44:1133_0": "Evañcime vohāramattabrāhmaṇe dassetvā idāni paramatthabrāhmaṇe dassento dve gāthā abhāsi –",
  "atk-s0513a44:1134_0": "267.",
  "atk-s0513a44:1135_0": "“Atthi kho brāhmaṇā deva, sīlavanto bahussutā;",
  "atk-s0513a44:1136_0": "Viratā methunā dhammā, ye te bhuñjeyyu bhojanaṁ.",
  "atk-s0513a44:1137_0": "268.",
  "atk-s0513a44:1138_0": "“Ekañca bhattaṁ bhuñjanti, na ca majjaṁ pivanti te;",
  "atk-s0513a44:1139_0": "Akkhātā te mahārāja, tādise nipatāmase”ti.",
  "atk-s0513a44:1140_0": "Tattha sīlavantoti ariyasīlena samannāgatā.",
  "atk-s0513a44:1140_1": "Bahussutāti paṭivedhabāhusaccena samannāgatā.",
  "atk-s0513a44:1140_2": "Tādiseti evarūpe bāhitapāpe paccekabuddhabrāhmaṇe nimantanatthāya upasaṅkamāmāti.",
  "atk-s0513a44:1141_0": "Rājā tassa kathaṁ sutvā pucchi “samma vidhura,",
  "atk-s0513a44:1141_1": "evarūpā aggadakkhiṇeyyā brāhmaṇā kahaṁ vasantī”ti?",
  "atk-s0513a44:1141_2": "Uttarahimavante nandamūlakapabbhāre,",
  "atk-s0513a44:1141_3": "mahārājāti. “Tena hi, paṇḍita,",
  "atk-s0513a44:1141_4": "tava balena mayhaṁ te brāhmaṇe pariyesā”ti tuṭṭhamānaso gāthamāha –",
  "atk-s0513a44:1142_0": "269.",
  "atk-s0513a44:1143_0": "“Ete kho brāhmaṇā vidhura, sīsavanto bahussutā;",
  "atk-s0513a44:1144_0": "Ete vidhura pariyesa, khippañca ne nimantayā”ti.",
  "atk-s0513a44:1145_0": "Mahāsatto “sādhū”ti tassa vacanaṁ sampaṭicchitvā “tena hi, mahārāja,",
  "atk-s0513a44:1145_1": "nagaraṁ alaṅkārāpetvā sabbe nagaravāsino dānaṁ datvā uposathaṁ adhiṭṭhāya samādinnasīlā hontū”ti bheriṁ",
  "atk-s0513a44:1145_2": "carāpetvā “tumhepi saddhiṁ parijanena uposathaṁ samādiyathā”ti vatvā sayaṁ pātova bhuñjitvā uposathaṁ",
  "atk-s0513a44:1145_3": "samādāya sāyanhasamaye jātipupphapuṇṇaṁ suvaṇṇasamuggaṁ āharāpetvā raññā saddhiṁ pañcapatiṭṭhitaṁ patiṭṭhahitvā",
  "atk-s0513a44:1145_4": "paccekabuddhānaṁ guṇe anussaritvā vanditvā “uttarahimavante nandamūlakapabbhāravāsino pañcasatā paccekabuddhā",
  "atk-s0513a44:1145_5": "sve amhākaṁ bhikkhaṁ gaṇhantū”ti nimantetvā ākāse aṭṭha pupphamuṭṭhiyo vissajjesi.",
  "atk-s0513a44:1145_6": "Tadā tattha pañcasatā paccekabuddhā vasanti,",
  "atk-s0513a44:1145_7": "pupphāni gantvā tesaṁ upari patiṁsu.",
  "atk-s0513a44:1145_8": "Te āvajjentā taṁ kāraṇaṁ ñatvā “mārisā,",
  "atk-s0513a44:1145_9": "vidhurapaṇḍitena nimantitamha,",
  "atk-s0513a44:1145_10": "na kho panesa ittarasatto,",
  "atk-s0513a44:1145_11": "buddhaṅkuro esa,",
  "atk-s0513a44:1145_12": "imasmiṁyeva kappe buddho bhavissati,",
  "atk-s0513a44:1145_13": "karissāmassa saṅgaha”nti nimantanaṁ adhivāsayiṁsu.",
  "atk-s0513a44:1145_14": "Mahāsatto pupphānaṁ anāgamanasaññāya adhivāsitabhāvaṁ ñatvā “mahārāja,",
  "atk-s0513a44:1145_15": "sve paccekabuddhā āgamissanti,",
  "atk-s0513a44:1145_16": "sakkārasammānaṁ karohī”ti āha.",
  "atk-s0513a44:1145_17": "Rājā punadivase mahāsakkāraṁ katvā mahātale mahārahāni āsanāni paññapesi.",
  "atk-s0513a44:1145_18": "Paccekabuddhā anotattadahe katasarīrapaṭijagganā velaṁ sallakkhetvā ākāsenāgantvā rājaṅgaṇe otariṁsu.",
  "atk-s0513a44:1145_19": "Rājā ca bodhisatto ca pasannamānasā tesaṁ hatthato pattāni gahetvā pāsādaṁ āropetvā nisīdāpetvā dakkhiṇodakaṁ",
  "atk-s0513a44:1145_20": "datvā paṇītena khādanīyena bhojanīyena parivisiṁsu.",
  "atk-s0513a44:1145_21": "Bhattakiccapariyosāne ca punadivasatthāyāti evaṁ satta divase nimantetvā mahādānaṁ datvā sattame divase sabbaparikkhāre adaṁsu.",
  "atk-s0513a44:1145_22": "Te anumodanaṁ katvā ākāsena tattheva gatā,",
  "atk-s0513a44:1145_23": "parikkhārāpi tehi saddhiṁyeva gatā.",
  "atk-s0513a44:1146_0": "Satthā imaṁ dhammadesanaṁ āharitvā “anacchariyaṁ,",
  "atk-s0513a44:1146_1": "bhikkhave,",
  "atk-s0513a44:1146_2": "kosalarañño mama upaṭṭhākassa sato viceyyadānaṁ dātuṁ,",
  "atk-s0513a44:1146_3": "porāṇakapaṇḍitā anuppannepi buddhe dānaṁ adaṁsuyevā”ti vatvā jātakaṁ samodhānesi –",
  "atk-s0513a44:1146_4": "“tadā rājā ānando ahosi,",
  "atk-s0513a44:1146_5": "vidhurapaṇḍito pana ahameva ahosi”nti.",
  "atk-s0513a44:1147_0": "Dasabrāhmaṇajātakavaṇṇanā dvādasamā.",
  "atk-s0513a44:1149_0": "[496] 13. Bhikkhāparamparajātakavaṇṇanā",
  "atk-s0513a44:1150_0": "Sukhumālarūpaṁdisvāti idaṁ satthā jetavane viharanto aññataraṁ kuṭumbikaṁ ārabbha kathesi.",
  "atk-s0513a44:1150_1": "So kira saddho ahosi pasanno,",
  "atk-s0513a44:1150_2": "tathāgatassa ceva saṅghassa ca nibaddhaṁ mahāsakkāraṁ karoti.",
  "atk-s0513a44:1150_3": "Athekadivasaṁ cintesi “ahaṁ buddharatanassa ceva saṅgharatanassa ca paṇītāni khādanīyabhojanīyāni ceva",
  "atk-s0513a44:1150_4": "sukhumavatthāni ca dento niccaṁ mahāsakkāraṁ karomi,",
  "atk-s0513a44:1150_5": "idāni dhammaratanassapi karissāmi,",
  "atk-s0513a44:1150_6": "kathaṁ nu kho tassa sakkāraṁ karontena kattabba”nti.",
  "atk-s0513a44:1150_7": "So bahūni gandhamālādīni ādāya jetavanaṁ gantvā satthāraṁ vanditvā pucchi “ahaṁ, bhante,",
  "atk-s0513a44:1150_8": "dhammaratanassa sakkāraṁ kattukāmomhi,",
  "atk-s0513a44:1150_9": "kathaṁ nu kho tassa sakkāraṁ karontena kattabba”nti.",
  "atk-s0513a44:1150_10": "Atha naṁ satthā āha –",
  "atk-s0513a44:1150_11": "“sace dhammaratanassa sakkāraṁ kattukāmo,",
  "atk-s0513a44:1150_12": "dhammabhaṇḍāgārikassa ānandassa sakkāraṁ karohī”ti.",
  "atk-s0513a44:1150_13": "So “sādhū”ti paṭissuṇitvā theraṁ nimantetvā punadivase mahantena sakkārena attano gehaṁ netvā mahārahe",
  "atk-s0513a44:1150_14": "āsane nisīdāpetvā gandhamālādīhi pūjetvā nānaggarasabhojanaṁ datvā mahagghe ticīvarappahonake sāṭake adāsi.",
  "atk-s0513a44:1150_15": "Theropi “ayaṁ sakkāro dhammaratanassa kato,",
  "atk-s0513a44:1150_16": "na mayhaṁ anucchaviko,",
  "atk-s0513a44:1150_17": "aggasāvakassa dhammasenāpatissa anucchaviko”ti cintetvā piṇḍapātañca vatthāni ca vihāraṁ haritvā sāriputtattherassa adāsi.",
  "atk-s0513a44:1150_18": "Sopi “ayaṁ sakkāro dhammaratanassa kato,",
  "atk-s0513a44:1150_19": "ekantena dhammassāmino sammāsambuddhasseva anucchaviko”ti cintetvā dasabalassa adāsi.",
  "atk-s0513a44:1150_20": "Satthā attano uttaritaraṁ adisvā piṇḍapātaṁ paribhuñji,",
  "atk-s0513a44:1150_21": "cīvarasāṭake aggahesi.",
  "atk-s0513a44:1151_0": "Bhikkhū dhammasabhāyaṁ kathaṁ samuṭṭhāpesuṁ “āvuso,",
  "atk-s0513a44:1151_1": "asuko nāma kuṭumbiko ‘dhammaratanassa sakkāraṁ karomī’ti dhammabhaṇḍāgārikassa ānandattherassa adāsi.",
  "atk-s0513a44:1151_2": "Thero ‘nāyaṁ mayhaṁ anucchaviko’ti dhammasenāpatino adāsi,",
  "atk-s0513a44:1151_3": "sopi ‘nāyaṁ mayhaṁ anucchaviko’ti tathāgatassa adāsi.",
  "atk-s0513a44:1151_4": "Tathāgato aññaṁ uttaritaraṁ apassanto attano dhammassāmitāya ‘mayhameveso anucchaviko’ti taṁ piṇḍapātaṁ paribhuñji,",
  "atk-s0513a44:1151_5": "cīvarasāṭakepi gaṇhi,",
  "atk-s0513a44:1151_6": "evaṁ so piṇḍapāto yathānucchavikatāya dhammassāminova pādamūlaṁ gato”ti.",
  "atk-s0513a44:1151_7": "Satthā āgantvā “kāya nuttha,",
  "atk-s0513a44:1151_8": "bhikkhave,",
  "atk-s0513a44:1151_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a44:1151_10": "bhikkhave,",
  "atk-s0513a44:1151_11": "idāneva piṇḍapāto paramparā yathānucchavikaṁ gacchati,",
  "atk-s0513a44:1151_12": "pubbepi anuppanne buddhe agamāsiyevā”ti vatvā atītaṁ āhari.",
  "atk-s0513a44:1152_0": "Atīte bārāṇasiyaṁ brahmadatto agatigamanaṁ pahāya dasa rājadhamme akopento dhammena rajjaṁ kāresi.",
  "atk-s0513a44:1152_1": "Evaṁ santepissa vinicchayo suñño viya ahosi.",
  "atk-s0513a44:1152_2": "Rājā attano aguṇagavesako hutvā antonivesanādīni pariggaṇhanto antepure ca antonagare ca dvāragāmesu",
  "atk-s0513a44:1152_3": "ca attano aguṇaṁ kathentaṁ adisvā “janapade gavesissāmī”ti amaccānaṁ rajjaṁ niyyādetvā purohitena saddhiṁ",
  "atk-s0513a44:1152_4": "aññātakaveseneva kāsiraṭṭhe caranto kañci aguṇaṁ kathentaṁ adisvā paccante ekaṁ nigamaṁ patvā bahidvārasālāyaṁ nisīdi.",
  "atk-s0513a44:1152_5": "Tasmiṁ khaṇe nigamavāsī asītikoṭivibhavo kuṭumbiko mahantena parivārena nhānatitthaṁ gacchanto sālāyaṁ",
  "atk-s0513a44:1152_6": "nisinnaṁ suvaṇṇavaṇṇaṁ sukhumālasarīraṁ rājānaṁ disvā uppannasineho sālaṁ pavisitvā paṭisanthāraṁ katvā",
  "atk-s0513a44:1152_7": "“idheva hothā”ti vatvā gehaṁ gantvā nānaggarasabhojanaṁ sampādetvā mahantena parivārena bhattabhājanāni",
  "atk-s0513a44:1152_8": "gāhāpetvā agamāsi.",
  "atk-s0513a44:1152_9": "Tasmiṁ khaṇe himavantavāsī pañcābhiñño tāpaso āgantvā tattheva nisīdi.",
  "atk-s0513a44:1152_10": "Nandamūlakapabbhārato paccekabuddhopi āgantvā tattheva nisīdi.",
  "atk-s0513a44:1153_0": "Kuṭumbiko rañño hatthadhovanaudakaṁ datvā nānaggarasehi sūpabyañjanehi bhattapātiṁ sajjetvā rañño upanesi.",
  "atk-s0513a44:1153_1": "Rājā naṁ gahetvā purohitassa brāhmaṇassa adāsi.",
  "atk-s0513a44:1153_2": "Brāhmaṇo gahetvā tāpasassa adāsi.",
  "atk-s0513a44:1153_3": "Tāpaso paccekabuddhassa santikaṁ gantvā vāmahatthena bhattapātiṁ,",
  "atk-s0513a44:1153_4": "dakkhiṇahatthena kamaṇḍaluṁ gahetvā dakkhiṇodakaṁ datvā patte bhattaṁ pakkhipi.",
  "atk-s0513a44:1153_5": "So kañci animantetvā anāpucchitvā paribhuñji.",
  "atk-s0513a44:1153_6": "Tassa bhattakiccapariyosāne kuṭumbiko cintesi “mayā rañño bhattaṁ dinnaṁ,",
  "atk-s0513a44:1153_7": "raññā brāhmaṇassa,",
  "atk-s0513a44:1153_8": "brāhmaṇena tāpasassa,",
  "atk-s0513a44:1153_9": "tāpasena paccekabuddhassa,",
  "atk-s0513a44:1153_10": "paccekabuddho kañci anāpucchitvā paribhuñji,",
  "atk-s0513a44:1153_11": "kiṁ nu kho imesaṁ ettakaṁ dānakāraṇaṁ,",
  "atk-s0513a44:1153_12": "kiṁ imassa kañci anāpucchitvāva bhuñjanakāraṇaṁ,",
  "atk-s0513a44:1153_13": "anupubbena te pucchissāmī”ti.",
  "atk-s0513a44:1153_14": "So ekekaṁ upasaṅkamitvā vanditvā pucchi.",
  "atk-s0513a44:1153_15": "Tepissa kathesuṁ –",
  "atk-s0513a44:1154_0": "270.",
  "atk-s0513a44:1155_0": "“Sukhumālarūpaṁ disvā, raṭṭhā vivanamāgataṁ;",
  "atk-s0513a44:1156_0": "Kuṭāgāravarūpetaṁ, mahāsayanamupāsitaṁ.",
  "atk-s0513a44:1157_0": "271.",
  "atk-s0513a44:1158_0": "“Tassa te pemakenāhaṁ, adāsiṁ vaḍḍhamodanaṁ;",
  "atk-s0513a44:1159_0": "Sālīnaṁ vicitaṁ bhattaṁ, suciṁ maṁsūpasecanaṁ.",
  "atk-s0513a44:1160_0": "272.",
  "atk-s0513a44:1161_0": "“Taṁ tvaṁ bhattaṁ paṭiggayha, brāhmaṇassa adāsayi;",
  "atk-s0513a44:1162_0": "Attānaṁ anasitvāna, koyaṁ dhammo namatthu te.",
  "atk-s0513a44:1163_0": "273.",
  "atk-s0513a44:1164_0": "“Ācariyo brāhmaṇo mayhaṁ, kiccākiccesu byāvaṭo;",
  "atk-s0513a44:1165_0": "Garu ca āmantanīyo ca, dātumarahāmi bhojanaṁ.",
  "atk-s0513a44:1166_0": "274.",
  "atk-s0513a44:1167_0": "“Brāhmaṇaṁ dāni pucchāmi, gotamaṁ rājapūjitaṁ;",
  "atk-s0513a44:1168_0": "Rājā te bhattaṁ pādāsi, suciṁ maṁsūpasecanaṁ.",
  "atk-s0513a44:1169_0": "275.",
  "atk-s0513a44:1170_0": "“Taṁ tvaṁ bhattaṁ paṭiggayha, isissa bhojanaṁ adā;",
  "atk-s0513a44:1171_0": "Akhettaññūsi dānassa, koyaṁ dhammo namatthu te.",
  "atk-s0513a44:1172_0": "276.",
  "atk-s0513a44:1173_0": "“Bharāmi puttadāre ca, gharesu gadhito ahaṁ;",
  "atk-s0513a44:1174_0": "Bhuñje mānusake kāme, anusāsāmi rājino.",
  "atk-s0513a44:1175_0": "277.",
  "atk-s0513a44:1176_0": "“Āraññikassa isino, cirarattaṁ tapassino;",
  "atk-s0513a44:1177_0": "Vuḍḍhassa bhāvitattassa, dātumarahāmi bhojanaṁ.",
  "atk-s0513a44:1178_0": "278.",
  "atk-s0513a44:1179_0": "“Isiñca dāni pucchāmi, kisaṁ dhamanisanthataṁ;",
  "atk-s0513a44:1180_0": "Parūḷhakacchanakhalomaṁ, paṅkadantaṁ rajassiraṁ.",
  "atk-s0513a44:1181_0": "279.",
  "atk-s0513a44:1182_0": "“Eko araññe viharasi, nāvakaṅkhasi jīvitaṁ;",
  "atk-s0513a44:1183_0": "Bhikkhu kena tayā seyyo, yassa tvaṁ bhojanaṁ adā.",
  "atk-s0513a44:1184_0": "280.",
  "atk-s0513a44:1185_0": "“Khaṇantālukalambāni, bilālitakkalāni ca;",
  "atk-s0513a44:1186_0": "Dhunaṁ sāmākanīvāraṁ, saṅghāriyaṁ pasāriyaṁ.",
  "atk-s0513a44:1187_0": "281.",
  "atk-s0513a44:1188_0": "“Sākaṁ bhisaṁ madhuṁ maṁsaṁ, badarāmalakāni ca;",
  "atk-s0513a44:1189_0": "Tāni āharitvā bhuñjāmi, atthi me so pariggaho.",
  "atk-s0513a44:1190_0": "282.",
  "atk-s0513a44:1191_0": "“Pacanto apacantassa, amamassa sakiñcano;",
  "atk-s0513a44:1192_0": "Anādānassa sādāno, dātumarahāmi bhojanaṁ.",
  "atk-s0513a44:1193_0": "283.",
  "atk-s0513a44:1194_0": "“Bhikkhuñca dāni pucchāmi, tuṇhīmāsīna subbataṁ;",
  "atk-s0513a44:1195_0": "Isi te bhattaṁ pādāsi, suciṁ maṁsūpasecanaṁ.",
  "atk-s0513a44:1196_0": "284.",
  "atk-s0513a44:1197_0": "“Taṁ tvaṁ bhattaṁ paṭiggayha, tuṇhī bhuñjasi ekako;",
  "atk-s0513a44:1198_0": "Nāññaṁ kañci nimantesi, koyaṁ dhammo namatthu te.",
  "atk-s0513a44:1199_0": "285.",
  "atk-s0513a44:1200_0": "“Na pacāmi na pācemi, na chindāmi na chedaye;",
  "atk-s0513a44:1201_0": "Taṁ maṁ akiñcanaṁ ñatvā, sabbapāpehi ārataṁ.",
  "atk-s0513a44:1202_0": "286.",
  "atk-s0513a44:1203_0": "“Vāmena bhikkhamādāya, dakkhiṇena kamaṇḍaluṁ;",
  "atk-s0513a44:1204_0": "Isi me bhattaṁ pādāsi, suciṁ maṁsūpasecanaṁ.",
  "atk-s0513a44:1205_0": "287.",
  "atk-s0513a44:1206_0": "“Ete hi dātumarahanti, samamā sapariggahā;",
  "atk-s0513a44:1207_0": "Paccanīkamahaṁ maññe, yo dātāraṁ nimantaye”ti.",
  "atk-s0513a44:1208_0": "Tattha vivananti nirudakāraññasadisaṁ imaṁ paccantaṁ āgataṁ.",
  "atk-s0513a44:1208_1": "Kūṭāgāravarūpetanti kūṭāgāravarena upagataṁ,",
  "atk-s0513a44:1208_2": "ekaṁ varakūṭāgāravāsinanti attho.",
  "atk-s0513a44:1208_3": "Mahāsayanamupāsitanti tattheva supaññattaṁ sirisayanaṁ upāsitaṁ.",
  "atk-s0513a44:1208_4": "Tassa teti evarūpaṁ taṁ disvā ahaṁ pemamakāsiṁ,",
  "atk-s0513a44:1208_5": "tassa te pemakena.",
  "atk-s0513a44:1208_6": "Vaḍḍhamodananti uttamodanaṁ.",
  "atk-s0513a44:1208_7": "Vicitanti apagatakhaṇḍakāḷakehi vicitataṇḍulehi kataṁ.",
  "atk-s0513a44:1208_8": "Adāsayīti adāsi.",
  "atk-s0513a44:1208_9": "Attānanti attanā,",
  "atk-s0513a44:1208_10": "ayameva vā pāṭho.",
  "atk-s0513a44:1208_11": "Anasitvānāti abhuñjitvā.",
  "atk-s0513a44:1208_12": "Koyaṁ dhammoti mahārāja,",
  "atk-s0513a44:1208_13": "ko esa tumhākaṁ sabhāvo.",
  "atk-s0513a44:1208_14": "Namatthu teti namo tava atthu,",
  "atk-s0513a44:1208_15": "yo tvaṁ attanā abhuñjitvā parassa adāsi.",
  "atk-s0513a44:1209_0": "Ācariyoti kuṭumbika esa mayhaṁ ācārasikkhāpako ācariyo.",
  "atk-s0513a44:1209_1": "Byāvaṭoti ussuko.",
  "atk-s0513a44:1209_2": "Āmantanīyoti āmantetabbayuttako mayā dinnaṁ bhattaṁ gahetuṁ anurūpo.",
  "atk-s0513a44:1209_3": "Dātumarahāmīti “ahaṁ evarūpassa ācariyassa bhojanaṁ dātuṁ arahāmī”ti rājā brāhmaṇassa guṇaṁ vaṇṇesi.",
  "atk-s0513a44:1209_4": "Akhettaññūsīti nāhaṁ dānassa khettaṁ,",
  "atk-s0513a44:1209_5": "mayi dinnaṁ mahapphalaṁ na hotīti evaṁ attānaṁ dānassa akhettaṁ jānāsi maññeti.",
  "atk-s0513a44:1209_6": "Anusāsāmīti attano atthaṁ pahāya rañño atthañca dhammañca anusāsāmi.",
  "atk-s0513a44:1210_0": "Evaṁ attano aguṇaṁ kathetvā āraññikassāti isino guṇaṁ kathesi.",
  "atk-s0513a44:1210_1": "Isinoti sīlādiguṇapariyesakassa.",
  "atk-s0513a44:1210_2": "Tapassinoti tapanissitassa.",
  "atk-s0513a44:1210_3": "Vuḍḍhassāti paṇḍitassa guṇavuḍḍhassa.",
  "atk-s0513a44:1210_4": "Nāvakaṅkhasīti sayaṁ dullabhabhojano hutvā evarūpaṁ bhojanaṁ aññassa desi,",
  "atk-s0513a44:1210_5": "kiṁ attano jīvitaṁ na kaṅkhasi.",
  "atk-s0513a44:1210_6": "Bhikkhu kenāti ayaṁ bhikkhu katarena guṇena tayā seṭṭhataro.",
  "atk-s0513a44:1211_0": "Khaṇantālukalambānīti khaṇanto ālūni ceva tālakandāni ca.",
  "atk-s0513a44:1211_1": "Bilālitakkalāni cāti bilālikandatakkalakandāni ca.",
  "atk-s0513a44:1211_2": "Dhunaṁ sāmākanīvāranti sāmākañca nīvārañca dhunitvā.",
  "atk-s0513a44:1211_3": "Saṅghāriyaṁ pasāriyanti ete sāmākanīvāre dhunanto saṅghāretvā puna sukkhāpite pasāretvā suppena papphoṭetvā",
  "atk-s0513a44:1211_4": "koṭṭetvā taṇḍule ādāya pacitvā bhuñjāmīti vadati.",
  "atk-s0513a44:1211_5": "Sākanti yaṁ kiñci sūpeyyapaṇṇaṁ.",
  "atk-s0513a44:1211_6": "Maṁsanti sīhabyagghavighāsādimaṁsaṁ.",
  "atk-s0513a44:1211_7": "Tāni āharitvāti tāni sākādīni āharitvā.",
  "atk-s0513a44:1211_8": "Amamassāti taṇhādiṭṭhimamattarahitassa.",
  "atk-s0513a44:1211_9": "Sakiñcanoti sapalibodho.",
  "atk-s0513a44:1211_10": "Anādānassāti niggahaṇassa.",
  "atk-s0513a44:1211_11": "Dātumarahāmīti evarūpassa paccekabuddhassa attanā laddhabhojanaṁ dātuṁ arahāmi.",
  "atk-s0513a44:1212_0": "Tuṇhīmāsīnanti kiñci avatvā nisinnaṁ.",
  "atk-s0513a44:1212_1": "Akiñcananti rāgakiñcanādīhi rahitaṁ.",
  "atk-s0513a44:1212_2": "Āratanti virataṁ sabbapāpāni pahāya ṭhitaṁ.",
  "atk-s0513a44:1212_3": "Kamaṇḍalunti kuṇḍikaṁ.",
  "atk-s0513a44:1212_4": "Ete hīti ete rājādayo tayo janāti hatthaṁ pasāretvā te niddisanto evamāha.",
  "atk-s0513a44:1212_5": "Dātumarahantīti mādisassa dātuṁ arahanti.",
  "atk-s0513a44:1212_6": "Paccanīkanti paccanīkapaṭipadaṁ.",
  "atk-s0513a44:1212_7": "Dāyakassa hi nimantanaṁ ekavīsatiyā anesanāsu aññatarāya piṇḍapātapariyesanāya jīvikakappanasaṅkhātā micchājīvapaṭipatti nāma hoti.",
  "atk-s0513a44:1213_0": "Tassa vacanaṁ sutvā kuṭumbiko attamano dve osānagāthā abhāsi –",
  "atk-s0513a44:1214_0": "288.",
  "atk-s0513a44:1215_0": "“Atthāya vata me ajja, idhāgacchi rathesabho;",
  "atk-s0513a44:1216_0": "Sohaṁ ajja pajānāmi, yattha dinnaṁ mahapphalaṁ.",
  "atk-s0513a44:1217_0": "289.",
  "atk-s0513a44:1218_0": "“Raṭṭhesu giddhā rājāno, kiccākiccesu brāhmaṇā;",
  "atk-s0513a44:1219_0": "Isī mūlaphale giddhā, vippamuttā ca bhikkhavo”ti.",
  "atk-s0513a44:1220_0": "Tattha rathesabhoti rājānaṁ sandhāyāha.",
  "atk-s0513a44:1220_1": "Kiccākiccesūti rañño kiccakaraṇīyesu.",
  "atk-s0513a44:1220_2": "Bhikkhavoti paccekabuddhā bhikkhavo pana sabbabhavehi vippamuttā.",
  "atk-s0513a44:1221_0": "Paccekabuddho tassa dhammaṁ desetvā sakaṭṭhānameva gato,",
  "atk-s0513a44:1221_1": "tathā tāpaso.",
  "atk-s0513a44:1221_2": "Rājā pana katipāhaṁ tassa santike vasitvā bārāṇasimeva gato.",
  "atk-s0513a44:1222_0": "Satthā imaṁ dhammadesanaṁ āharitvā “na,",
  "atk-s0513a44:1222_1": "bhikkhave,",
  "atk-s0513a44:1222_2": "idāneva piṇḍapāto yathānucchavikaṁ gacchati,",
  "atk-s0513a44:1222_3": "pubbepi gatoyevā”ti vatvā jātakaṁ samodhānesi –",
  "atk-s0513a44:1222_4": "“tadā kuṭumbiko dhammaratanassa sakkārakārako kuṭumbiko ahosi,",
  "atk-s0513a44:1222_5": "rājā ānando,",
  "atk-s0513a44:1222_6": "purohito sāriputto,",
  "atk-s0513a44:1222_7": "himavantatāpaso pana ahameva ahosi”nti.",
  "atk-s0513a44:1223_0": "Bhikkhāparamparajātakavaṇṇanā terasamā.",
  "atk-s0513a44:1224_0": "Jātakuddānaṁ –",
  "atk-s0513a44:1225_0": "Kedāraṁ candakinnarī, ukkusuddālabhisakaṁ;",
  "atk-s0513a44:1226_0": "Suruci pañcuposathaṁ, mahāmorañca tacchakaṁ.",
  "atk-s0513a44:1227_0": "Mahāvāṇija sādhinaṁ, dasabrāhmaṇajātakaṁ;",
  "atk-s0513a44:1228_0": "Bhikkhāparamparāpi ca, terasāni pakiṇṇake.",
  "atk-s0513a44:1229_0": "Pakiṇṇakanipātavaṇṇanā niṭṭhitā."
}