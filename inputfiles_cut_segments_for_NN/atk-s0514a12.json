{
  "atk-s0514a12:0_0": "19. Saṭṭhinipāto",
  "atk-s0514a12:2_0": " [529] 1. Soṇakajātakavaṇṇanā",
  "atk-s0514a12:3_0": "Kassasutvā sataṁ dammīti idaṁ satthā jetavane viharanto nekkhammapāramiṁ ārabbha kathesi.",
  "atk-s0514a12:3_1": "Tadā hi bhagavā dhammasabhāyaṁ nekkhammapāramiṁ vaṇṇayantānaṁ bhikkhūnaṁ majjhe nisīditvā ‘‘na,",
  "atk-s0514a12:3_2": "bhikkhave, idāneva,",
  "atk-s0514a12:3_3": "pubbepi tathāgato mahābhinikkhamanaṁ nikkhantoyevā’’ti vatvā atītaṁ āhari.",
  "atk-s0514a12:4_0": "Atīte rājagahe magadharājā nāma rajjaṁ kāresi.",
  "atk-s0514a12:4_1": "Bodhisatto tassa aggamahesiyā kucchismiṁ nibbatti,",
  "atk-s0514a12:4_2": "nāmaggahaṇadivase cassa ‘‘arindamakumāro’’ti nāmaṁ kariṁsu.",
  "atk-s0514a12:4_3": "Tassa jātadivaseyeva purohitassapi putto jāyi,",
  "atk-s0514a12:4_4": "‘‘soṇakakumāro’’tissa nāmaṁ kariṁsu.",
  "atk-s0514a12:4_5": "Te ubhopi ekatova vaḍḍhitvā vayappattā uttamarūpadharā rūpena nibbisesā hutvā takkasilaṁ gantvā uggahitasippā",
  "atk-s0514a12:4_6": "tato nikkhamitvā ‘‘sabbasamayasippañca desacārittañca jānissāmā’’ti anupubbena cārikaṁ carantā bārāṇasiṁ",
  "atk-s0514a12:4_7": "patvā rājuyyāne vasitvā punadivase nagaraṁ pavisiṁsu.",
  "atk-s0514a12:4_8": "Taṁ divasañca ekacce manussā ‘‘brāhmaṇavācanakaṁ karissāmā’’ti pāyāsaṁ paṭiyādetvā āsanāni paññāpetvā",
  "atk-s0514a12:4_9": "āgacchante te kumāre disvā gharaṁ pavesetvā paññattāsane nisīdāpesuṁ.",
  "atk-s0514a12:4_10": "Tattha bodhisattassa paññattāsane suddhavatthaṁ atthataṁ ahosi,",
  "atk-s0514a12:4_11": "soṇakassa rattakambalaṁ.",
  "atk-s0514a12:4_12": "So taṁ nimittaṁ disvāva ‘‘ajja me piyasahāyo arindamakumāro bārāṇasirājā bhavissati,",
  "atk-s0514a12:4_13": "mayhaṁ pana senāpatiṭṭhānaṁ dassatī’’ti aññāsi.",
  "atk-s0514a12:4_14": "Te ubhopi katabhattakiccā uyyānameva agamaṁsu.",
  "atk-s0514a12:5_0": "Tadā bārāṇasirañño kālakatassa sattamo divaso hoti,",
  "atk-s0514a12:5_1": "aputtakaṁ rājakulaṁ.",
  "atk-s0514a12:5_2": "Amaccādayo pātova sasīsaṁ nhātā sannipatitvā ‘‘rajjārahassa santikaṁ gamissatī’’ti phussarathaṁ yojetvā vissajjesuṁ.",
  "atk-s0514a12:5_3": "So nagarā nikkhamitvā anupubbena rājuyyānaṁ gantvā uyyānadvāre nivattitvā ārohaṇasajjo hutvā aṭṭhāsi.",
  "atk-s0514a12:5_4": "Bodhisatto maṅgalasilāpaṭṭesasīsaṁ pārupitvā nipajji,",
  "atk-s0514a12:5_5": "soṇakakumāro tassa santike nisīdi.",
  "atk-s0514a12:5_6": "So tūriyasaddaṁ sutvā ‘‘arindamassa phussaratho āgacchati,",
  "atk-s0514a12:5_7": "ajjesa rājā hutvā mama senāpatiṭṭhānaṁ dassati,",
  "atk-s0514a12:5_8": "na kho pana mayhaṁ issariyenattho,",
  "atk-s0514a12:5_9": "etasmiṁ gate nikkhamitvā pabbajissāmī’’ti cintetvā ekamante paṭicchanne aṭṭhāsi.",
  "atk-s0514a12:5_10": "Purohito uyyānaṁ pavisitvā mahāsattaṁ nipannakaṁ disvā tūriyāni paggaṇhāpesi.",
  "atk-s0514a12:5_11": "Mahāsatto pabujjhitvā parivattitvā thokaṁ nipajjitvā uṭṭhāya silāpaṭṭe pallaṅkena nisīdi.",
  "atk-s0514a12:5_12": "Atha naṁ purohito añjaliṁ paggaṇhitvā āha –",
  "atk-s0514a12:5_13": "‘‘rajjaṁ te, deva,",
  "atk-s0514a12:5_14": "pāpuṇātī’’ti.",
  "atk-s0514a12:5_15": "‘‘Kiṁ aputtakaṁ rājakula’’nti? ‘‘Evaṁ, devā’’ti.",
  "atk-s0514a12:5_16": "‘‘Tena hi sādhū’’ti.",
  "atk-s0514a12:5_17": "Atha naṁ te tattheva abhisiñcitvā rathaṁ āropetvā mahantena parivārena nagaraṁ pavesesuṁ.",
  "atk-s0514a12:5_18": "So nagaraṁ padakkhiṇaṁ katvā pāsādaṁ abhirūhi.",
  "atk-s0514a12:5_19": "So yasamahantatāya soṇakakumāraṁ na sari.",
  "atk-s0514a12:6_0": "Sopi tasmiṁ nagaraṁ paviṭṭhe pacchā āgantvā silāpaṭṭe nisīdi.",
  "atk-s0514a12:6_1": "Athassa purato bandhanā pavuttaṁ sālarukkhato paṇḍupalāsaṁ pati.",
  "atk-s0514a12:6_2": "So taṁ disvāva ‘‘yathevetaṁ,",
  "atk-s0514a12:6_3": "tathā mamapi sarīraṁ jaraṁ patvā patissatī’’ti aniccādivasena vipassanaṁ paṭṭhapetvā paccekabodhiṁ pāpuṇi.",
  "atk-s0514a12:6_4": "Taṁkhaṇaññevassa gihiliṅgaṁ antaradhāyi,",
  "atk-s0514a12:6_5": "pabbajitaliṅgaṁ pāturahosi.",
  "atk-s0514a12:6_6": "So ‘‘natthi dāni punabbhavo’’ti udānaṁ udānento nandamūlakapabbhāraṁ agamāsi.",
  "atk-s0514a12:6_7": "Mahāsattopi cattālīsamattānaṁ saṁvaccharānaṁ accayena saritvā ‘‘kahaṁ nu kho me sahāyo soṇako’’ti soṇakaṁ",
  "atk-s0514a12:6_8": "punappunaṁ sarantopi ‘‘mayā suto vā diṭṭho vā’’ti vattāraṁ alabhitvā alaṅkatamahātale rājapallaṅke nisinno",
  "atk-s0514a12:6_9": "gandhabbanāṭakanaccagītādīhi parivuto sampattimanubhavanto ‘‘yo me kassaci santike sutvā ‘asukaṭṭhāne",
  "atk-s0514a12:6_10": "nāma soṇako vasatī’ti ācikkhissati,",
  "atk-s0514a12:6_11": "tassa sataṁ dassāmi,",
  "atk-s0514a12:6_12": "yo me sāmaṁ disvā ārocessati,",
  "atk-s0514a12:6_13": "tassa sahassa’’nti ekaṁ udānaṁ abhisaṅkharitvā gītavasena udānento paṭhamaṁ gāthamāha –",
  "atk-s0514a12:7_0": "‘‘Kassa sutvā sataṁ dammi, sahassaṁ diṭṭha soṇakaṁ;",
  "atk-s0514a12:8_0": "Ko me soṇakamakkhāti, sahāyaṁ paṁsukīḷita’’nti.",
  "atk-s0514a12:9_0": "Athassa mukhato luñcantī viya gahetvā ekā nāṭakītthī taṁ gāyi.",
  "atk-s0514a12:9_1": "Athaññā athaññāti ‘‘amhākaṁ rañño piyagīta’’nti sabbā orodhā gāyiṁsu.",
  "atk-s0514a12:9_2": "Anukkamena nagaravāsinopi jānapadāpi tameva gītaṁ gāyiṁsu.",
  "atk-s0514a12:9_3": "Rājāpi punappunaṁ tameva gītaṁ gāyati.",
  "atk-s0514a12:9_4": "Paṇṇāsamattānaṁ saṁvaccharānaṁ accayena panassa bahū puttadhītaro ahesuṁ,",
  "atk-s0514a12:9_5": "jeṭṭhaputto dīghāvukumāro nāma ahosi.",
  "atk-s0514a12:9_6": "Tadā soṇakapaccekabuddho ‘‘arindamarājā maṁ daṭṭhukāmo,",
  "atk-s0514a12:9_7": "ahaṁ tattha gantvā kāmesu ādīnavaṁ nekkhamme cānisaṁsaṁ kathetvā pabbajjanākāraṁ karomī’’ti cintetvā iddhiyā ākāsenāgantvā uyyāne nisīdi.",
  "atk-s0514a12:9_8": "Tadā eko sattavassiko pañcacūḷakakumārako mātarā pahito gantvā uyyānavane dārūni uddharanto punappunaṁ tameva gītaṁ gāyi.",
  "atk-s0514a12:9_9": "Atha naṁ so pakkositvā ‘‘kumāraka,",
  "atk-s0514a12:9_10": "tvaṁ aññaṁ agāyitvā ekameva gītaṁ gāyasi,",
  "atk-s0514a12:9_11": "kiṁ aññaṁ na jānāsī’’ti pucchi. ‘‘Jānāmi, bhante,",
  "atk-s0514a12:9_12": "amhākaṁ pana rañño idameva piyaṁ,",
  "atk-s0514a12:9_13": "tena naṁ punnappunaṁ gāyāmī’’ti.",
  "atk-s0514a12:9_14": "‘‘Etassa pana te gītassa paṭigītaṁ gāyanto koci diṭṭhapubbo’’ti.",
  "atk-s0514a12:9_15": "‘‘Na diṭṭhapubbo,",
  "atk-s0514a12:9_16": "bhante’’ti.",
  "atk-s0514a12:9_17": "‘‘Ahaṁ taṁ sikkhāpessāmi,",
  "atk-s0514a12:9_18": "sakkhissasi rañño santikaṁ gantvā paṭigītaṁ gāyitu’’nti. ‘‘Āma,",
  "atk-s0514a12:9_19": "bhante’’ti.",
  "atk-s0514a12:9_20": "Athassa so paṭigītaṁ ācikkhanto ‘‘mayhaṁ sutvā’’tiādimāha.",
  "atk-s0514a12:9_21": "Uggaṇhāpetvā ca pana taṁ uyyojesi – ‘‘gaccha, kumāraka,",
  "atk-s0514a12:9_22": "imaṁ paṭigītaṁ raññā saddhiṁ gāyāhi,",
  "atk-s0514a12:9_23": "rājā te mahantaṁ issariyaṁ dassati,",
  "atk-s0514a12:9_24": "kiṁ te dārūhi,",
  "atk-s0514a12:9_25": "vegena yāhī’’ti.",
  "atk-s0514a12:10_0": "So ‘‘sādhū’’ti taṁ paṭigītaṁ uggaṇhitvā vanditvā, ‘‘bhante,",
  "atk-s0514a12:10_1": "yāvāhaṁ rājānaṁ ānemi,",
  "atk-s0514a12:10_2": "tāva idheva hothā’’ti vatvā vegena mātu santikaṁ gantvā, ‘‘amma,",
  "atk-s0514a12:10_3": "khippaṁ maṁ nhāpetvā alaṅkarotha,",
  "atk-s0514a12:10_4": "ajja taṁ daliddabhāvato mocessāmī’’ti vatvā nhātamaṇḍito rājadvāraṁ gantvā ‘‘ayya dovārika,",
  "atk-s0514a12:10_5": "‘eko dārako tumhehi saddhiṁ paṭigītaṁ gāyissāmīti āgantvā dvāre ṭhito’ti rañño arocehī’’ti āha.",
  "atk-s0514a12:10_6": "So vegena gantvā rañño ārocesi.",
  "atk-s0514a12:10_7": "Rājā ‘‘āgacchatū’’ti pakkosāpetvā, ‘‘tāta,",
  "atk-s0514a12:10_8": "tvaṁ mayā saddhiṁ paṭigītaṁ gāyissasī’’ti āha. ‘‘Āma, devā’’ti.",
  "atk-s0514a12:10_9": "‘‘Tena hi gāyassū’’ti. ‘‘Deva,",
  "atk-s0514a12:10_10": "imasmiṁ ṭhāne na gāyāmi,",
  "atk-s0514a12:10_11": "nagare pana bheriṁ carāpetvā mahājanaṁ sannipātāpetha,",
  "atk-s0514a12:10_12": "mahājanamajjhe gāyissāmī’’ti.",
  "atk-s0514a12:10_13": "Rājā tathā kāretvā alaṅkatamaṇḍape pallaṅkamajjhe nisīditvā tassānurūpaṁ āsanaṁ dāpetvā ‘‘idāni tava gītaṁ gāyassū’’ti āha. ‘‘Deva,",
  "atk-s0514a12:10_14": "tumhe tāva gāyatha,",
  "atk-s0514a12:10_15": "athāhaṁ paṭigītaṁ gāyissāmī’’ti.",
  "atk-s0514a12:10_16": "Tato rājā paṭhamaṁ gāyanto gāthamāha –",
  "atk-s0514a12:11_0": "1.",
  "atk-s0514a12:12_0": " ‘‘Kassa sutvā sataṁ dammi, sahassaṁ diṭṭha soṇakaṁ;",
  "atk-s0514a12:13_0": "So me soṇakamakkhāti, sahāyaṁ paṁsukīḷita’’nti.",
  "atk-s0514a12:14_0": "Tattha sutvāti ‘‘asukaṭṭhāne nāma te piyasahāyo soṇako vasatī’’ti tassa vasanaṭṭhānaṁ sutvā ārocentassa kassa sataṁ dammi.",
  "atk-s0514a12:14_1": "Diṭṭhāti ‘‘asukaṭṭhāne nāma mayā diṭṭho’’ti disvā ārocentassa kassa sahassaṁ dammīti.",
  "atk-s0514a12:15_0": "Evaṁ raññā paṭhamaṁ udānagāthāya gītāya pañcacūḷakadārakena paṭigītabhāvaṁ pakāsento satthā abhisambuddho hutvā dīyaḍḍhagāthā abhāsi –",
  "atk-s0514a12:16_0": "2.",
  "atk-s0514a12:17_0": " ‘‘Athabravī māṇavako, daharo pañcacūḷako;",
  "atk-s0514a12:18_0": "Mayhaṁ sutvā sataṁ dehi, sahassaṁ diṭṭha soṇakaṁ;",
  "atk-s0514a12:19_0": "Ahaṁ te soṇakakkhissaṁ, sahāyaṁ paṁsukīḷita’’nti.",
  "atk-s0514a12:20_0": "Tena vuttagāthāya pana ayamattho – mahārāja,",
  "atk-s0514a12:20_1": "yaṁ tvaṁ ‘‘sutvā ārocentassa sataṁ dammī’’ti vadasi,",
  "atk-s0514a12:20_2": "tampi mameva dehi,",
  "atk-s0514a12:20_3": "yaṁ ‘‘disvā ārocentassa sahassaṁ dammī’’ti vadasi,",
  "atk-s0514a12:20_4": "tampi mayhameva dehi,",
  "atk-s0514a12:20_5": "ahaṁ te piyasahāyaṁ idāneva paccakkhatova ‘‘ayaṁ soṇako’’ti ācikkhissanti.",
  "atk-s0514a12:21_0": "Ito paraṁ suviññeyyā sambuddhagāthā pāḷinayeneva veditabbā –",
  "atk-s0514a12:22_0": "3.",
  "atk-s0514a12:23_0": " ‘‘Katamasmiṁ so janapade, raṭṭhesu nigamesu ca;",
  "atk-s0514a12:24_0": "Kattha soṇakamaddakkhi, taṁ me akkhāhi pucchito.",
  "atk-s0514a12:25_0": "4.",
  "atk-s0514a12:26_0": " ‘‘Taveva deva vijite, tavevuyyānabhūmiyaṁ;",
  "atk-s0514a12:27_0": "Ujuvaṁsā mahāsālā, nīlobhāsā manoramā.",
  "atk-s0514a12:28_0": "5.",
  "atk-s0514a12:29_0": " ‘‘Tiṭṭhanti meghasamānā, rammā aññoññanissitā;",
  "atk-s0514a12:30_0": "Tesaṁ mūlamhi soṇako, jhāyatī anupādano;",
  "atk-s0514a12:31_0": "Upādānesu lokesu, ḍayhamānesu nibbuto.",
  "atk-s0514a12:32_0": "6.",
  "atk-s0514a12:33_0": " ‘‘Tato ca rājā pāyāsi, senāya caturaṅgiyā;",
  "atk-s0514a12:34_0": "Kārāpetvā samaṁ maggaṁ, agamā yena soṇako.",
  "atk-s0514a12:35_0": "7.",
  "atk-s0514a12:36_0": " ‘‘Uyyānabhūmiṁ gantvāna, vicaranto brahāvane;",
  "atk-s0514a12:37_0": "Āsīnaṁ soṇakaṁ dakkhi, ḍayhamānesu nibbuta’’nti.",
  "atk-s0514a12:38_0": "Tattha ujuvaṁsāti ujukkhandhā.",
  "atk-s0514a12:38_1": "Mahāsālāti mahārukkhā.",
  "atk-s0514a12:38_2": "Meghasamānāti nīlameghasadisā.",
  "atk-s0514a12:38_3": "Rammāti ramaṇīyā.",
  "atk-s0514a12:38_4": "Aññoññanissitāti sākhāhi sākhaṁ,",
  "atk-s0514a12:38_5": "mūlena mūlaṁ saṁsibbitvā ṭhitā.",
  "atk-s0514a12:38_6": "Tesanti tesaṁ evarūpānaṁ tava uyyānavane sālānaṁ heṭṭhā.",
  "atk-s0514a12:38_7": "Jhāyatīti lakkhaṇūpanijjhānaārammaṇūpanijjhānasaṅkhātehi jhānehi jhāyati.",
  "atk-s0514a12:38_8": "Anupādanoti kāmupādānādivirahito.",
  "atk-s0514a12:38_9": "Ḍayhamānesūti ekādasahi aggīhi ḍayhamānesu sattesu.",
  "atk-s0514a12:38_10": "Nibbutoti te aggī nibbāpetvā sītalena hadayena jhāyamāno tava uyyāne maṅgalasālarukkhamūle silāpaṭṭe",
  "atk-s0514a12:38_11": "nisinno esa te sahāyo kañcanapaṭimā viya sobhamāno paṭimānetīti.",
  "atk-s0514a12:38_12": "Tato cāti,",
  "atk-s0514a12:38_13": "bhikkhave,",
  "atk-s0514a12:38_14": "tato so arindamo rājā tassa vacanaṁ sutvāva ‘‘soṇakapaccekabuddhaṁ passissāmī’’ti caturaṅginiyā senāya pāyāsi nikkhami.",
  "atk-s0514a12:38_15": "Vicarantoti ujukameva agantvā tasmiṁ mahante vanasaṇḍe vicaranto tassa santikaṁ gantvā taṁ āsīnaṁ addakkhi.",
  "atk-s0514a12:39_0": "So taṁ avanditvā ekamantaṁ nisīditvā attano kilesābhiratattā taṁ ‘‘kapaṇo’’ti maññamāno imaṁ gāthamāha –",
  "atk-s0514a12:40_0": "8.",
  "atk-s0514a12:41_0": " ‘‘Kapaṇo vatayaṁ bhikkhu, muṇḍo saṅghāṭipāruto;",
  "atk-s0514a12:42_0": "Amātiko apitiko, rukkhamūlasmi jhāyatī’’ti.",
  "atk-s0514a12:43_0": "Tattha jhāyatīti nimmātiko nippitiko kāruññappatto jhāyati.",
  "atk-s0514a12:44_0": "9.",
  "atk-s0514a12:45_0": " ‘‘Imaṁ vākyaṁ nisāmetvā, soṇako etadabravi;",
  "atk-s0514a12:46_0": "Na rāja kapaṇo hoti, dhammaṁ kāyena phassayaṁ.",
  "atk-s0514a12:47_0": "10.",
  "atk-s0514a12:48_0": " ‘‘Yo ca dhammaṁ niraṁkatvā, adhammamanuvattati;",
  "atk-s0514a12:49_0": "Sa rāja kapaṇo hoti, pāpo pāpaparāyaṇo’’ti.",
  "atk-s0514a12:50_0": "Tattha imanti tassa kilesābhiratassa pabbajjaṁ arocentassa imaṁ pabbajjāgarahavacanaṁ sutvā.",
  "atk-s0514a12:50_1": "Etadabravīti pabbajjāya guṇaṁ pakāsento etaṁ abravi.",
  "atk-s0514a12:50_2": "Phassayanti phassayanto yena ariyamaggadhammo nāmakāyena phassito,",
  "atk-s0514a12:50_3": "so kapaṇo nāma na hotīti dassento evamāha.",
  "atk-s0514a12:50_4": "Niraṁkatvāti attabhāvato nīharitvā.",
  "atk-s0514a12:50_5": "Pāpo pāpaparāyaṇoti sayaṁ pāpānaṁ karaṇena pāpo,",
  "atk-s0514a12:50_6": "aññesampi karontānaṁ patiṭṭhābhāvena pāpaparāyaṇoti.",
  "atk-s0514a12:51_0": "Evaṁ so bodhisattaṁ garahi.",
  "atk-s0514a12:51_1": "So attano garahitabhāvaṁ ajānanto viya hutvā nāmagottaṁ kathetvā tena saddhiṁ paṭisanthāraṁ karonto gāthamāha –",
  "atk-s0514a12:52_0": "11.",
  "atk-s0514a12:53_0": " ‘‘Arindamoti me nāmaṁ, kāsirājāti maṁ vidū;",
  "atk-s0514a12:54_0": "Kacci bhoto sukhasseyyā, idha pattassa soṇakā’’ti.",
  "atk-s0514a12:55_0": "Tattha kaccīti amhākaṁ tāva na kiñci aphāsukaṁ,",
  "atk-s0514a12:55_1": "bhoto pana kacci idha pattassa imasmiṁ uyyāne vasato sukhavihāroti pucchati.",
  "atk-s0514a12:56_0": "Atha naṁ paccekabuddho,",
  "atk-s0514a12:56_1": "‘‘mahārāja,",
  "atk-s0514a12:56_2": "na kevalaṁ idha,",
  "atk-s0514a12:56_3": "aññatrāpi vasantassa me asukhaṁ nāma natthī’’ti vatvā tassa samaṇabhadragāthāyo nāma ārabhi –",
  "atk-s0514a12:57_0": "12.",
  "atk-s0514a12:58_0": " ‘‘Sadāpi bhadramadhanassa, anāgārassa bhikkhuno;",
  "atk-s0514a12:59_0": "Na tesaṁ koṭṭhe openti, na kumbhiṁ na kaḷopiyaṁ;",
  "atk-s0514a12:60_0": "Paraniṭṭhitamesānā, tena yāpenti subbatā.",
  "atk-s0514a12:61_0": "13.",
  "atk-s0514a12:62_0": " ‘‘Dutiyampi bhadramadhanassa, anāgārassa bhikkhuno;",
  "atk-s0514a12:63_0": "Anavajjapiṇḍo bhottabbo, na ca kocūparodhati.",
  "atk-s0514a12:64_0": "14.",
  "atk-s0514a12:65_0": " ‘‘Tatiyampi bhadramadhanassa, anāgārassa bhikkhuno;",
  "atk-s0514a12:66_0": "Nibbuto piṇḍo bhottabbo, na ca kocūparodhati.",
  "atk-s0514a12:67_0": "15.",
  "atk-s0514a12:68_0": " ‘‘Catutthampi bhadramadhanassa, anāgārassa bhikkhuno;",
  "atk-s0514a12:69_0": "Muttassa raṭṭhe carato, saṅgo yassa na vijjati.",
  "atk-s0514a12:70_0": "16.",
  "atk-s0514a12:71_0": " ‘‘Pañcamampi bhadramadhanassa, anāgārassa bhikkhuno;",
  "atk-s0514a12:72_0": "Nagaramhi ḍayhamānamhi, nāssa kiñci aḍayhatha.",
  "atk-s0514a12:73_0": "17.",
  "atk-s0514a12:74_0": " ‘‘Chaṭṭhampi bhadramadhanassa, anāgārassa bhikkhuno;",
  "atk-s0514a12:75_0": "Raṭṭhe vilumpamānamhi, nāssa kiñci ahīratha.",
  "atk-s0514a12:76_0": "18.",
  "atk-s0514a12:77_0": " ‘‘Sattamampi bhadramadhanassa, anāgārassa bhikkhuno;",
  "atk-s0514a12:78_0": "Corehi rakkhitaṁ maggaṁ, ye caññe paripanthikā;",
  "atk-s0514a12:79_0": "Pattacīvaramādāya, sotthiṁ gacchati subbato.",
  "atk-s0514a12:80_0": "19.",
  "atk-s0514a12:81_0": " ‘‘Aṭṭhamampi bhadramadhanassa, anāgārassa bhikkhuno;",
  "atk-s0514a12:82_0": "Yaṁ yaṁ disaṁ pakkamati, anapekkhova gacchatī’’ti.",
  "atk-s0514a12:83_0": "Tattha anāgārassāti, mahārāja,",
  "atk-s0514a12:83_1": "gharāvāsaṁ pahāya anāgāriyabhāvaṁ pattassa adhanassa akiñcanassa bhikkhuno sabbakālaṁ bhadrameva.",
  "atk-s0514a12:83_2": "Na tesanti, mahārāja,",
  "atk-s0514a12:83_3": "tesaṁ adhanānaṁ bhikkhūnaṁ na koṭṭhāgāre dhanadhaññāni openti,",
  "atk-s0514a12:83_4": "na kumbhiyaṁ,",
  "atk-s0514a12:83_5": "na pacchiyaṁ,",
  "atk-s0514a12:83_6": "te pana subbatā paraniṭṭhitaṁ paresaṁ ghare pakkaṁ āhāraṁ saṅghāṭiṁ pārupitvā kapālamādāya gharapaṭipāṭiyā",
  "atk-s0514a12:83_7": "esānā pariyesantā tena tato laddhena piṇḍena taṁ āhāraṁ navannaṁ pāṭikulyānaṁ vasena paccavekkhitvā paribhuñjitvā",
  "atk-s0514a12:83_8": "jīvitavuttiṁ yāpenti.",
  "atk-s0514a12:84_0": "Anavajjapiṇḍo bhottabboti vejjakammādikāya anesanāya vā kuhanā lapanā nemittikatā nippesikatā lābhena",
  "atk-s0514a12:84_1": "lābhaṁ nijigīsanatāti evarūpena micchājīvena vā uppāditā cattāro paccayā,",
  "atk-s0514a12:84_2": "dhammena uppāditāpi apaccavekkhitvā paribhuttā sāvajjapiṇḍo nāma.",
  "atk-s0514a12:84_3": "Anesanaṁ pana pahāya micchājīvaṁ vajjetvā dhammena samena uppāditā ‘‘paṭisaṅkhā yoniso cīvaraṁ paṭisevāmī’’ti",
  "atk-s0514a12:84_4": "vuttanayeneva paccavekkhitvā paribhuttā anavajjapiṇḍo nāma.",
  "atk-s0514a12:84_5": "Yena evarūpo anavajjapiṇḍo bhottabbo paribhuñjitabbo,",
  "atk-s0514a12:84_6": "yañca evarūpaṁ anavajjaṁ piṇḍaṁ bhuñjamānānaṁ paccaye nissāya koci appamattakopi kileso na uparodhati na pīḷeti,",
  "atk-s0514a12:84_7": "tassa dutiyampi bhadraṁ adhanassa anāgārassa bhikkhuno.",
  "atk-s0514a12:85_0": "Nibbutoti puthujjanabhikkhuno dhammena uppannapiṇḍopi paccavekkhitvā paribhuñjiyamāno nibbutapiṇḍo nāma,",
  "atk-s0514a12:85_1": "ekantato pana khīṇāsavassa piṇḍova nibbutapiṇḍo nāma.",
  "atk-s0514a12:85_2": "Kiṁkāraṇā?",
  "atk-s0514a12:85_3": "So hi theyyaparibhogo,",
  "atk-s0514a12:85_4": "iṇaparibhogo ,",
  "atk-s0514a12:85_5": "dāyajjaparibhogo,",
  "atk-s0514a12:85_6": "sāmiparibhogoti imesu catūsu paribhogesu sāmiparibhogavasena taṁ bhuñjati,",
  "atk-s0514a12:85_7": "taṇhādāsabyaṁ atīto sāmī hutvā paribhuñjati,",
  "atk-s0514a12:85_8": "na taṁ tappaccayā koci appamattakopi kileso uparodhati.",
  "atk-s0514a12:86_0": "Muttassa raṭṭhe caratoti upaṭṭhākakulādīsu alaggamānasassa chinnavalāhakassa viya rāhumukhā pamuttassa",
  "atk-s0514a12:86_1": "vimalacandamaṇḍalassa viya ca yassa gāmanigamādīsu carantassa rāgasaṅgādīsu ekopi saṅgo natthi.",
  "atk-s0514a12:86_2": "Ekacco hi kulehi saṁsaṭṭho viharati sahasokī sahanandī,",
  "atk-s0514a12:86_3": "ekacco mātāpitūsupi alaggamānaso vicarati korunagaragāmavāsī daharo viya,",
  "atk-s0514a12:86_4": "evarūpassa puthujjanassapi bhadrameva .",
  "atk-s0514a12:87_0": "Nāssa kiñcīti yo hi bahuparikkhāro hoti,",
  "atk-s0514a12:87_1": "so ‘‘mā me corā parikkhāre hariṁsū’’ti atirekāni ca cīvarādīni antonagare upaṭṭhākakule nikkhipati,",
  "atk-s0514a12:87_2": "atha nagaramhi ḍayhamāne ‘‘asukakule nāma aggi uṭṭhito’’ti sutvā socati kilamati,",
  "atk-s0514a12:87_3": "evarūpassa bhadraṁ nāma natthi. Yo pana, mahārāja,",
  "atk-s0514a12:87_4": "sakuṇavattaṁ pūreti,",
  "atk-s0514a12:87_5": "kāyapaṭibaddhaparikkhārova hoti,",
  "atk-s0514a12:87_6": "tassa tādisassa na kiñci aḍayhatha,",
  "atk-s0514a12:87_7": "tenassa pañcamampi bhadrameva.",
  "atk-s0514a12:88_0": "Vilumpamānamhīti viluppamānamhi,",
  "atk-s0514a12:88_1": "ayameva vā pāṭho.",
  "atk-s0514a12:88_2": "Ahīrathāti yathā pabbatagahanādīhi nikkhamitvā raṭṭhaṁ vilumpamānesu coresu bahuparikkhārassa antogāme ṭhapitaṁ vilumpati harati,",
  "atk-s0514a12:88_3": "tathā yassa adhanassa kāyapaṭibaddhaparikkhārassa na kiñci ahīratha tassa chaṭṭhampi bhadrameva.",
  "atk-s0514a12:89_0": "Ye caññe paripanthikāti ye ca aññepi tesu tesu ṭhānesu suṅkagahaṇatthāya ṭhapitā paripanthikā,",
  "atk-s0514a12:89_1": "tehi ca rakkhitaṁ.",
  "atk-s0514a12:89_2": "Pattacīvaranti corānaṁ anupakāraṁ suṅkikānaṁ asuṅkārahaṁ mattikāpattañceva katadaḷhīkammaparibhaṇḍaṁ",
  "atk-s0514a12:89_3": "paṁsukūlacīvarañca appagghāni kāyabandhanaparissāvanasūcivāsipattatthavikāni cāti sabbepi aṭṭha parikkhāre",
  "atk-s0514a12:89_4": "kāyapaṭibaddhe katvā maggappaṭipanno kenaci aviheṭhiyamāno sotthiṁ gacchati.",
  "atk-s0514a12:89_5": "Subbatoti lobhanīyāni hi cīvarādīni disvā corā haranti,",
  "atk-s0514a12:89_6": "suṅkikāpi ‘‘kiṁ nu kho etassa hatthe’’ti pattatthavikādīni sodhenti,",
  "atk-s0514a12:89_7": "subbato pana sallahukavutti tesaṁ passantānaññeva sotthiṁ gacchati,",
  "atk-s0514a12:89_8": "tenassa sattamampi bhadrameva.",
  "atk-s0514a12:90_0": "Anapekkhova gacchatīti kāyapaṭibaddhato atirekassa vihāre paṭisāmitassa kassaci parikkhārassa abhāvā vasanaṭṭhānaṁ nivattitvāpi na oloketi.",
  "atk-s0514a12:90_1": "Yaṁ yaṁ disaṁ gantukāmo hoti,",
  "atk-s0514a12:90_2": "taṁ taṁ gacchantto anapekkhova gacchati anurādhapurā nikkhamitvā thūpārāme pabbajitānaṁ dvinnaṁ kulaputtānaṁ vuḍḍhataro viya.",
  "atk-s0514a12:91_0": "Iti soṇakapaccekabuddho aṭṭha samaṇabhadrakāni kathesi.",
  "atk-s0514a12:91_1": "Tato uttariṁ pana satampi sahassampi aparimāṇāni samaṇabhadrakāni esa kathetuṁ samatthoyeva.",
  "atk-s0514a12:91_2": "Rājā pana kāmābhiratattā tassa kathaṁ pacchinditvā ‘‘mayhaṁ samaṇabhadrakehi attho natthī’’ti attano kāmādhimuttataṁ pakāsento āha –",
  "atk-s0514a12:92_0": "20.",
  "atk-s0514a12:93_0": " ‘‘Bahūni samaṇabhadrāni, ye tvaṁ bhikkhu pasaṁsasi;",
  "atk-s0514a12:94_0": "Ahañca giddho kāmesu, kathaṁ kāhāmi soṇaka.",
  "atk-s0514a12:95_0": "21.",
  "atk-s0514a12:96_0": " ‘‘Piyā me mānusā kāmā, atho dibyāpi me piyā;",
  "atk-s0514a12:97_0": "Atha kena nu vaṇṇena, ubho loke labhāmase’’ti.",
  "atk-s0514a12:98_0": "Tattha vaṇṇenāti kāraṇena.",
  "atk-s0514a12:99_0": "Atha naṁ paccekabuddho āha –",
  "atk-s0514a12:100_0": "22.",
  "atk-s0514a12:101_0": " ‘‘Kāme giddhā kāmaratā, kāmesu adhimuccitā;",
  "atk-s0514a12:102_0": "Narā pāpāni katvāna, upapajjanti duggatiṁ.",
  "atk-s0514a12:103_0": "23.",
  "atk-s0514a12:104_0": " ‘‘Ye ca kāme pahantvāna, nikkhantā akutobhayā;",
  "atk-s0514a12:105_0": "Ekodibhāvādhigatā, na te gacchanti duggatiṁ.",
  "atk-s0514a12:106_0": "24.",
  "atk-s0514a12:107_0": " ‘‘Upamaṁ te karissāmi, taṁ suṇohi arindama;",
  "atk-s0514a12:108_0": "Upamāya midhekacce, atthaṁ jānanti paṇḍitā.",
  "atk-s0514a12:109_0": "25.",
  "atk-s0514a12:110_0": " ‘‘Gaṅgāya kuṇapaṁ disvā, vuyhamānaṁ mahaṇṇave;",
  "atk-s0514a12:111_0": "Vāyaso samacintesi, appapañño acetaso.",
  "atk-s0514a12:112_0": "26.",
  "atk-s0514a12:113_0": " ‘‘Yānañca vatidaṁ laddhaṁ, bhakkho cāyaṁ anappako;",
  "atk-s0514a12:114_0": "Tattha rattiṁ tattha divā, tattheva nirato mano.",
  "atk-s0514a12:115_0": "27.",
  "atk-s0514a12:116_0": " ‘‘Khādaṁ nāgassa maṁsāni, pivaṁ bhāgīrathodakaṁ;",
  "atk-s0514a12:117_0": "Sampassaṁ vanacetyāni, na palettha vihaṅgamo.",
  "atk-s0514a12:118_0": "28.",
  "atk-s0514a12:119_0": " ‘‘Tañca otaraṇī gaṅgā, pamattaṁ kuṇape rataṁ;",
  "atk-s0514a12:120_0": "Samuddaṁ ajjhagāhāsi, agatī yattha pakkhinaṁ.",
  "atk-s0514a12:121_0": "29.",
  "atk-s0514a12:122_0": " ‘‘So ca bhakkhaparikkhīṇo, udapatvā vihaṅgamo;",
  "atk-s0514a12:123_0": "Na pacchato na purato, nuttaraṁ nopi dakkhiṇaṁ.",
  "atk-s0514a12:124_0": "30.",
  "atk-s0514a12:125_0": " ‘‘Dīpaṁ so najjhagāgañchi, agatī yattha pakkhinaṁ;",
  "atk-s0514a12:126_0": "So ca tattheva pāpattha, yathā dubbalako tathā.",
  "atk-s0514a12:127_0": "31.",
  "atk-s0514a12:128_0": " ‘‘Tañca sāmuddikā macchā, kumbhīlā makarā susū;",
  "atk-s0514a12:129_0": "Pasayhakārā khādiṁsu, phandamānaṁ vipakkhakaṁ.",
  "atk-s0514a12:130_0": "32.",
  "atk-s0514a12:131_0": " ‘‘Evameva tuvaṁ rāja, ye caññe kāmabhogino;",
  "atk-s0514a12:132_0": "Giddhā ce na vamissanti, kākapaññāva te vidū.",
  "atk-s0514a12:133_0": "33.",
  "atk-s0514a12:134_0": " ‘‘Esā te upamā rāja, atthasandassanī katā;",
  "atk-s0514a12:135_0": "Tvañca paññāyase tena, yadi kāhasi vā na vā’’ti.",
  "atk-s0514a12:136_0": "Tattha pāpānīti, mahārāja,",
  "atk-s0514a12:136_1": "tvaṁ kāmagiddho,",
  "atk-s0514a12:136_2": "narā ca kāme nissāya kāyaduccaritādīni pāpāni katvā yattha supinantepi dibbā ca mānusikā ca kāmā na labbhanti,",
  "atk-s0514a12:136_3": "taṁ duggatiṁ upapajjantīti attho.",
  "atk-s0514a12:136_4": "Pahantvānāti kheḷapiṇḍaṁ viya pahāya.",
  "atk-s0514a12:136_5": "Akutobhayāti rāgādīsu kutoci anāgatabhayā.",
  "atk-s0514a12:136_6": "Ekodibhāvādhigatāti ekodibhāvaṁ ekavihārikataṁ adhigatā.",
  "atk-s0514a12:136_7": "Na teti te evarūpā pabbajitā duggatiṁ na gacchanti.",
  "atk-s0514a12:137_0": "Upamaṁ teti, mahārāja,",
  "atk-s0514a12:137_1": "dibbamānusake kāme patthentassa hatthikuṇape paṭibaddhakākasadisassa tava ekaṁ upamaṁ karissāmi,",
  "atk-s0514a12:137_2": "taṁ suṇohīti attho.",
  "atk-s0514a12:137_3": "Kuṇapanti hatthikaḷevaraṁ.",
  "atk-s0514a12:137_4": "Mahaṇṇaveti gambhīraputhule udake .",
  "atk-s0514a12:137_5": "Eko kira mahāvāraṇo gaṅgātīre caranto gaṅgāyaṁ patitvā uttarituṁ asakkento tattheva mato gaṅgāya vuyhi,",
  "atk-s0514a12:137_6": "taṁ sandhāyetaṁ vuttaṁ.",
  "atk-s0514a12:137_7": "Vāyasoti ākāsena gacchanto eko kāko.",
  "atk-s0514a12:137_8": "Yānañca vatidanti so evaṁ cintetvā tattha nilīyitvā ‘‘idaṁ mayā hatthiyānaṁ laddhaṁ,",
  "atk-s0514a12:137_9": "ettha nilīno sukhaṁ carissāmi,",
  "atk-s0514a12:137_10": "ayameva ca me anappako bhakkho bhavissati,",
  "atk-s0514a12:137_11": "idāni mayā aññattha gantuṁ na vaṭṭatī’’ti sanniṭṭhānamakāsi.",
  "atk-s0514a12:137_12": "Tattha rattinti tattha rattiñca divā ca tattheva mano abhirato ahosi.",
  "atk-s0514a12:137_13": "Na paletthāti na uppatitvā pakkāmi.",
  "atk-s0514a12:138_0": "Otaraṇīti samuddābhimukhī otaramānā.",
  "atk-s0514a12:138_1": "‘‘Ohāriṇī’’tipi pāṭho,",
  "atk-s0514a12:138_2": "sā samuddābhimukhī avahāriṇīti attho.",
  "atk-s0514a12:138_3": "Agatī yatthāti samuddamajjhaṁ sandhāyāha.",
  "atk-s0514a12:138_4": "Bhakkhaparikkhīṇoti parikkhīṇabhakkho.",
  "atk-s0514a12:138_5": "Udapatvāti khīṇe camme ca maṁse ca aṭṭhisaṅghāto ūmivegena bhinno udake nimujji.",
  "atk-s0514a12:138_6": "Atha so kāko udake patiṭṭhātuṁ asakkonto uppati,",
  "atk-s0514a12:138_7": "evaṁ uppatitvāti attho.",
  "atk-s0514a12:138_8": "Agatī yattha pakkhinanti yasmiṁ samuddamajjhe pakkhīnaṁ agati,",
  "atk-s0514a12:138_9": "tattha so evaṁ uppatito pacchimaṁ disaṁ gantvā tattha patiṭṭhaṁ alabhitvā puratthimaṁ,",
  "atk-s0514a12:138_10": "tato uttaraṁ,",
  "atk-s0514a12:138_11": "tato dakkhiṇanti catassopi disā gantvā attano patiṭṭhānaṁ na ajjhagā nāgañchīti attho.",
  "atk-s0514a12:138_12": "Atha vā vāyaso evaṁ uppatitvā pacchimādīsu ekekaṁ disaṁ āgañchi,",
  "atk-s0514a12:138_13": "dīpaṁ pana najjhāgamāti evamettha attho daṭṭhabbo.",
  "atk-s0514a12:138_14": "Pāpatthāti papatito.",
  "atk-s0514a12:138_15": "Yathā dubbalakoti yathā dubbalako pateyya,",
  "atk-s0514a12:138_16": "tatheva patito.",
  "atk-s0514a12:138_17": "Susūti susunāmakā caṇḍamacchā.",
  "atk-s0514a12:138_18": "Pasayhakārāti anicchamānakaṁyeva balakkārena.",
  "atk-s0514a12:138_19": "Vipakkhakanti viddhastapakkhakaṁ.",
  "atk-s0514a12:139_0": "Giddhā ce na vamissantīti yadi giddhā hutvā kāme na vamissanti,",
  "atk-s0514a12:139_1": "na chaḍḍessanti.",
  "atk-s0514a12:139_2": "Kākapaññāva teti kākassa samānapaññā iti te buddhādayo paṇḍitā vidū vidanti,",
  "atk-s0514a12:139_3": "jānantīti attho.",
  "atk-s0514a12:139_4": "Atthasandassanīti atthappakāsikā.",
  "atk-s0514a12:139_5": "Tvañca paññāyaseti tvañca paññāyissasi.",
  "atk-s0514a12:139_6": "Idaṁ vuttaṁ hoti – mahārāja,",
  "atk-s0514a12:139_7": "mayā hitakāmena tava ovādo dinno,",
  "atk-s0514a12:139_8": "taṁ pana tvaṁ yadi kāhasi,",
  "atk-s0514a12:139_9": "devaloke nibbattissasi,",
  "atk-s0514a12:139_10": "yadi na kāhasi,",
  "atk-s0514a12:139_11": "kāmapaṅke nimuggo jīvitapariyosāne niraye nibbattissasīti evaṁ tvameva tena kāraṇena vā akāraṇena vā sagge vā niraye vā paññāyissasi.",
  "atk-s0514a12:139_12": "Ahaṁ pana sabbabhavehi mutto appaṭisandhikoti.",
  "atk-s0514a12:140_0": "Imaṁ pana ovādaṁ dentena paccekabuddhena nadī dassitā,",
  "atk-s0514a12:140_1": "tāya vuyhamānaṁ hatthikuṇapaṁ dassitaṁ,",
  "atk-s0514a12:140_2": "kuṇapakhādako kāko dassito,",
  "atk-s0514a12:140_3": "tassa kuṇapaṁ khāditvā pānīyapivanakālo dassito,",
  "atk-s0514a12:140_4": "ramaṇīyavanasaṇḍadassanakālo dassito,",
  "atk-s0514a12:140_5": "kuṇapassa nadiyā vuyhamānassa samuddapaveso dassito,",
  "atk-s0514a12:140_6": "samuddamajjhe kākassa hatthikuṇape patiṭṭhaṁ alabhitvā vināsaṁ pattakālo dassito.",
  "atk-s0514a12:140_7": "Tattha nadī viya anamataggo saṁsāro daṭṭhabbo,",
  "atk-s0514a12:140_8": "nadiyā vuyhamānaṁ hatthikuṇapaṁ viya saṁsāre pañca kāmaguṇā,",
  "atk-s0514a12:140_9": "kāko viya bālaputhujjano,",
  "atk-s0514a12:140_10": "kākassa kuṇapaṁ khāditvā pānīyapivanakālo viya puthujjanassa kāmaguṇe paribhuñjitvā somanassikakālo,",
  "atk-s0514a12:140_11": "kākassa kuṇape laggasseva ramaṇīyavanasaṇḍadassanaṁ viya puthujjanassa kāmaguṇesu laggasseva savanavasena aṭṭhatiṁsārammaṇadassanaṁ,",
  "atk-s0514a12:140_12": "kuṇape samuddaṁ paviṭṭhe kākassa patiṭṭhaṁ labhituṁ asakkontassa vināsaṁ pattakālo viya bālaputhujjanassa",
  "atk-s0514a12:140_13": "kāmaguṇagiddhassa pāpaparāyaṇassa kusaladhamme patiṭṭhaṁ labhituṁ asakkontassa mahāniraye mahāvināsapatti",
  "atk-s0514a12:140_14": "daṭṭhabbāti.",
  "atk-s0514a12:141_0": "Evamassa so imāya upamāya ovādaṁ datvā idāni tameva ovādaṁ thiraṁ katvā patiṭṭhapetuṁ gāthamāha –",
  "atk-s0514a12:142_0": "34.",
  "atk-s0514a12:143_0": " ‘‘Ekavācampi dvivācaṁ, bhaṇeyya anukampako;",
  "atk-s0514a12:144_0": "Tatuttariṁ na bhāseyya, dāsovayyassa santike’’ti.",
  "atk-s0514a12:145_0": "Tattha na bhāseyyāti vacanaṁ aggaṇhantassa hi tato uttariṁ bhāsamāno sāmikassa santike dāso viya hoti.",
  "atk-s0514a12:145_1": "Dāso hi sāmike kathaṁ gaṇhantepi aggaṇhantepi kathetiyeva.",
  "atk-s0514a12:145_2": "Tena vuttaṁ ‘‘tatuttariṁ na bhāseyyā’’ti.",
  "atk-s0514a12:146_0": "35.",
  "atk-s0514a12:147_0": " ‘‘Idaṁ vatvāna pakkāmi, soṇako amitabuddhimā;",
  "atk-s0514a12:148_0": "Vehāse antalikkhasmiṁ, anusāsitvāna khattiya’’nti. –",
  "atk-s0514a12:149_0": "Ayaṁ abhisambuddhagāthā.",
  "atk-s0514a12:150_0": "Tattha idaṁ vatvānāti,",
  "atk-s0514a12:150_1": "bhikkhave,",
  "atk-s0514a12:150_2": "so paccekabuddho amitāya lokuttarabuddhiyā amitabuddhimā idaṁ vatvā iddhiyā uppatitvā ‘‘sace pabbajissasi, taveva,",
  "atk-s0514a12:150_3": "no ce pabbajissasi, taveva,",
  "atk-s0514a12:150_4": "dinno te mayā ovādo,",
  "atk-s0514a12:150_5": "appamatto hohī’’ti evaṁ anusāsitvāna khattiyaṁ pakkāmi.",
  "atk-s0514a12:151_0": "Bodhisattopi taṁ ākāsena gacchantaṁ yāva dassanapathā olokento ṭhatvā tasmiṁ cakkhupathe atikkante saṁvegaṁ paṭilabhitvā cintesi –",
  "atk-s0514a12:151_1": "‘‘ayaṁ brāhmaṇo hīnajacco samāno asambhinne khattiyavaṁse jātassa mama matthake attano pādarajaṁ okiranto ākāsaṁ uppatitvā gato,",
  "atk-s0514a12:151_2": "mayāpi ajjeva nikkhamitvā pabbajituṁ vaṭṭatī’’ti.",
  "atk-s0514a12:151_3": "So rajjaṁ niyyādetvā pabbajitukāmo gāthādvayamāha –",
  "atk-s0514a12:152_0": "36.",
  "atk-s0514a12:153_0": " ‘‘Ko nume rājakattāro, suddā veyyattamāgatā;",
  "atk-s0514a12:154_0": "Rajjaṁ niyyādayissāmi, nāhaṁ rajjena matthiko.",
  "atk-s0514a12:155_0": "37.",
  "atk-s0514a12:156_0": " ‘‘Ajjeva pabbajissāmi, ko jaññā maraṇaṁ suve;",
  "atk-s0514a12:157_0": "Māhaṁ kākova dummedho, kāmānaṁ vasamanvaga’’nti.",
  "atk-s0514a12:158_0": "Tattha ko numeti kuhiṁ nu ime.",
  "atk-s0514a12:158_1": "Rājakattāroti ye rājārahaṁ abhisiñcitvā rājānaṁ karonti.",
  "atk-s0514a12:158_2": "Suddā veyyattamāgatāti suddā ca ye ca aññe byattabhāvaṁ āgatā mukhamaṅgalikā.",
  "atk-s0514a12:158_3": "Rajjena matthikoti rajjena atthiko.",
  "atk-s0514a12:158_4": "Ko jaññā maraṇaṁ suveti maraṇaṁ ajja vā suve vāti idaṁ ko jānituṁ samattho.",
  "atk-s0514a12:159_0": "Evaṁ rajjaṁ niyyādentassa sutvā amaccā āhaṁsu –",
  "atk-s0514a12:160_0": "38.",
  "atk-s0514a12:161_0": " ‘‘Atthi te daharo putto, dīghāvu raṭṭhavaḍḍhano;",
  "atk-s0514a12:162_0": "Taṁ rajje abhisiñcassu, so no rājā bhavissatī’’ti.",
  "atk-s0514a12:163_0": "Tato paraṁ raññā vuttagāthamādiṁ katvā udānasambandhagāthā pāḷinayeneva veditabbā –",
  "atk-s0514a12:164_0": "39.",
  "atk-s0514a12:165_0": " ‘‘Khippaṁ kumāramānetha, dīghāvuṁ raṭṭhavaḍḍhanaṁ;",
  "atk-s0514a12:166_0": "Taṁ rajje abhisiñcissaṁ, so vo rājā bhavissati.",
  "atk-s0514a12:167_0": "40.",
  "atk-s0514a12:168_0": " ‘‘Tato kumāramānesuṁ, dīghāvuṁ raṭṭhavaḍḍhanaṁ;",
  "atk-s0514a12:169_0": "Taṁ disvā ālapī rājā, ekaputtaṁ manoramaṁ.",
  "atk-s0514a12:170_0": "41.",
  "atk-s0514a12:171_0": " ‘‘Saṭṭhi gāmasahassāni, paripuṇṇāni sabbaso;",
  "atk-s0514a12:172_0": "Te putta paṭipajjasu, rajjaṁ niyyādayāmi te.",
  "atk-s0514a12:173_0": "42.",
  "atk-s0514a12:174_0": " ‘‘Ajjeva pabbajissāmi, ko jaññā maraṇaṁ suve;",
  "atk-s0514a12:175_0": "Māhaṁ kāko va dummedho, kāmānaṁ vasamanvagaṁ.",
  "atk-s0514a12:176_0": "43.",
  "atk-s0514a12:177_0": " ‘‘Saṭṭhi nāgasahassāni, sabbālaṅkārabhūsitā;",
  "atk-s0514a12:178_0": "Suvaṇṇakacchā mātaṅgā, hemakappanavāsasā.",
  "atk-s0514a12:179_0": "44.",
  "atk-s0514a12:180_0": " ‘‘Ārūḷhā gāmaṇīyebhi, tomaraṅkusapāṇibhi;",
  "atk-s0514a12:181_0": "Te putta paṭipajjassu, rajjaṁ niyyādayāmi te.",
  "atk-s0514a12:182_0": "45.",
  "atk-s0514a12:183_0": " ‘‘Ajjeva pabbajissāmi, ko jaññā maraṇaṁ suve;",
  "atk-s0514a12:184_0": "Māhaṁ kākova dummedho, kāmānaṁ vasamanvagaṁ.",
  "atk-s0514a12:185_0": "46.",
  "atk-s0514a12:186_0": " ‘‘Saṭṭhi assasahassāni, sabbālaṅkārabhūsitā;",
  "atk-s0514a12:187_0": "Ājānīyāva jātiyā, sindhavā sīghavāhino.",
  "atk-s0514a12:188_0": "47.",
  "atk-s0514a12:189_0": " ‘‘Ārūḷhā gāmaṇīyebhi, illiyācāpadhāribhi;",
  "atk-s0514a12:190_0": "Te putta paṭipajjassu, rajjaṁ niyyādayāmi te.",
  "atk-s0514a12:191_0": "48.",
  "atk-s0514a12:192_0": " ‘‘Ajjeva pabbajissāmi, ko jaññā maraṇaṁ suve;",
  "atk-s0514a12:193_0": "Māhaṁ kākova dummedho, kāmānaṁ vasamanvagaṁ.",
  "atk-s0514a12:194_0": "49.",
  "atk-s0514a12:195_0": " ‘‘Saṭṭhi rathasahassāni, sannaddhā ussitaddhajā;",
  "atk-s0514a12:196_0": "Dīpā athopi veyyagghā, sabbālaṅkārabhūsitā.",
  "atk-s0514a12:197_0": "50.",
  "atk-s0514a12:198_0": " ‘‘Ārūḷhā gāmaṇīyebhi, cāpahatthehi vammibhi;",
  "atk-s0514a12:199_0": "Te putta paṭipajjassu, rajjaṁ niyyādayāmi te.",
  "atk-s0514a12:200_0": "51.",
  "atk-s0514a12:201_0": " ‘‘Ajjeva pabbajissāmi, ko jaññā maraṇaṁ suve;",
  "atk-s0514a12:202_0": "Māhaṁ kākova dummedho, kāmānaṁ vasamanvagaṁ.",
  "atk-s0514a12:203_0": "52.",
  "atk-s0514a12:204_0": " ‘‘Saṭṭhi dhenusahassāni, rohaññā puṅgavūsabhā;",
  "atk-s0514a12:205_0": "Tā putta paṭipajjassu, rajjaṁ niyyādayāmi te.",
  "atk-s0514a12:206_0": "53.",
  "atk-s0514a12:207_0": " ‘‘Ajjeva pabbajissāmi, ko jaññā maraṇaṁ suve;",
  "atk-s0514a12:208_0": "Māhaṁ kākova dummedho, kāmānaṁ vasamanvagaṁ.",
  "atk-s0514a12:209_0": "54.",
  "atk-s0514a12:210_0": " ‘‘Soḷasitthisahassāni, sabbālaṅkārabhūsitā;",
  "atk-s0514a12:211_0": "Vicitravatthābharaṇā, āmuttamaṇikuṇḍalā;",
  "atk-s0514a12:212_0": "Tā putta paṭipajjassu, rajjaṁ niyyādayāmi te.",
  "atk-s0514a12:213_0": "55.",
  "atk-s0514a12:214_0": " ‘‘Ajjeva pabbajissāmi, ko jaññā maraṇaṁ suve;",
  "atk-s0514a12:215_0": "Māhaṁ kākova dummedho, kāmānaṁ vasamanvagaṁ.",
  "atk-s0514a12:216_0": "56.",
  "atk-s0514a12:217_0": " ‘‘Daharasseva me tāta, mātā matāti me sutaṁ;",
  "atk-s0514a12:218_0": "Tayā vinā ahaṁ tāta, jīvitumpi na ussahe.",
  "atk-s0514a12:219_0": "57.",
  "atk-s0514a12:220_0": " ‘‘Yathā āraññakaṁ nāgaṁ, poto anveti pacchato;",
  "atk-s0514a12:221_0": "Jessantaṁ giriduggesu, samesu visamesu ca.",
  "atk-s0514a12:222_0": "58.",
  "atk-s0514a12:223_0": " ‘‘Evaṁ taṁ anugacchāmi, pattamādāya pacchato;",
  "atk-s0514a12:224_0": "Subharo te bhavissāmi, na te hessāmi dubbharo.",
  "atk-s0514a12:225_0": "59.",
  "atk-s0514a12:226_0": " ‘‘Yathā sāmuddikaṁ nāvaṁ, vāṇijānaṁ dhanesinaṁ;",
  "atk-s0514a12:227_0": "Vohāro tattha gaṇheyya, vāṇijā byasanī siyā.",
  "atk-s0514a12:228_0": "60.",
  "atk-s0514a12:229_0": " ‘‘Evamevāyaṁ puttakali, antarāyakaro mama;",
  "atk-s0514a12:230_0": "Imaṁ kumāraṁ pāpetha, pāsādaṁ rativaḍḍhanaṁ.",
  "atk-s0514a12:231_0": "61.",
  "atk-s0514a12:232_0": " ‘‘Tattha kambusahatthāyo, yathā sakkaṁva accharā;",
  "atk-s0514a12:233_0": "Tā naṁ tattha ramessanti, tāhi ceso ramissati.",
  "atk-s0514a12:234_0": "62.",
  "atk-s0514a12:235_0": " ‘‘Tato kumāraṁ pāpesuṁ, pāsādaṁ rativaḍḍhanaṁ;",
  "atk-s0514a12:236_0": "Taṁ disvā avacuṁ kaññā, dīghāvuṁ raṭṭhavaḍḍhanaṁ.",
  "atk-s0514a12:237_0": "63.",
  "atk-s0514a12:238_0": " ‘‘Devatānusi gandhabbo, adu sakko purindado;",
  "atk-s0514a12:239_0": "Ko vā tvaṁ kassa vā putto, kathaṁ jānemu taṁ mayaṁ.",
  "atk-s0514a12:240_0": "64.",
  "atk-s0514a12:241_0": " ‘‘Namhi devo na gandhabbo, nāpi sakko purindado;",
  "atk-s0514a12:242_0": "Kāsirañño ahaṁ putto, dīghāvu raṭṭhavaḍḍhano;",
  "atk-s0514a12:243_0": "Mamaṁ bharatha bhaddaṁ vo, ahaṁ bhattā bhavāmi vo.",
  "atk-s0514a12:244_0": "65.",
  "atk-s0514a12:245_0": " ‘‘Taṁ tattha avacuṁ kaññā, dīghāvuṁ raṭṭhavaḍḍhanaṁ;",
  "atk-s0514a12:246_0": "Kuhiṁ rājā anuppatto, ito rājā kuhiṁ gato.",
  "atk-s0514a12:247_0": "66.",
  "atk-s0514a12:248_0": " ‘‘Paṅkaṁ rājā atikkanto, thale rājā patiṭṭhito;",
  "atk-s0514a12:249_0": "Akaṇḍakaṁ agahanaṁ, paṭipanno mahāpathaṁ.",
  "atk-s0514a12:250_0": "67.",
  "atk-s0514a12:251_0": " ‘‘Ahañca paṭipannosmi, maggaṁ duggatigāminaṁ;",
  "atk-s0514a12:252_0": "Sakaṇṭakaṁ sagahanaṁ, yena gacchanti duggatiṁ.",
  "atk-s0514a12:253_0": "68.",
  "atk-s0514a12:254_0": " ‘‘Tassa te svāgataṁ rāja, sīhasseva giribbajaṁ;",
  "atk-s0514a12:255_0": "Anusāsa mahārāja, tvaṁ no sabbāsamissaro’’ti.",
  "atk-s0514a12:256_0": "Tattha khippanti tena hi naṁ sīghaṁ ānetha.",
  "atk-s0514a12:256_1": "Ālapīti ‘‘saṭṭhi gāmasahassānī’’tiādīni vadanto ālapi.",
  "atk-s0514a12:256_2": "Sabbālaṅkārabhūsitāti te nāgā sabbehi sīsūpagādīhi alaṅkārehi bhūsitā.",
  "atk-s0514a12:256_3": "Hemakappanavāsasāti suvaṇṇakhacitena kappanena paṭicchannasarīrā.",
  "atk-s0514a12:256_4": "Gāmaṇīyebhīti hatthācariyehi.",
  "atk-s0514a12:256_5": "Ājānīyāvāti kāraṇākāraṇavijānanakā va.",
  "atk-s0514a12:256_6": "Jātiyāti sindhavajātiyā sindhuraṭṭhe sindhunadītīre jātā.",
  "atk-s0514a12:256_7": "Gāmaṇīyebhīti assācariyehi.",
  "atk-s0514a12:256_8": "Illiyā cāpadhāribhīti illiyāvudhañca cāpāvudhañca dhārentehi.",
  "atk-s0514a12:256_9": "Dīpā athopi veyyagghāti dīpicammabyagghacammaparivārā.",
  "atk-s0514a12:256_10": "Gāmaṇīyebhīti rathikehi.",
  "atk-s0514a12:256_11": "Vammibhīti sannaddhavammehi.",
  "atk-s0514a12:256_12": "Rohaññāti rattavaṇṇā.",
  "atk-s0514a12:256_13": "Puṅgavūsabhāti usabhasaṅkhātena jeṭṭhakapuṅgavena samannāgatā.",
  "atk-s0514a12:257_0": "Daharasseva me,",
  "atk-s0514a12:257_1": "tātāti atha naṁ kumāro, tāta,",
  "atk-s0514a12:257_2": "mama daharasseva sato mātā matā iti mayā sutaṁ,",
  "atk-s0514a12:257_3": "sohaṁ tayā vinā jīvituṁ na sakkhissāmīti āha.",
  "atk-s0514a12:257_4": "Pototi taruṇapotako.",
  "atk-s0514a12:257_5": "Jessantanti vicarantaṁ.",
  "atk-s0514a12:257_6": "Sāmuddikanti samudde vicarantaṁ.",
  "atk-s0514a12:257_7": "Dhanesinanti dhanaṁ pariyesantānaṁ.",
  "atk-s0514a12:257_8": "Vohāroti vicitravohāro heṭṭhākaḍḍhanako vāḷamaccho vā udakarakkhaso vā āvaṭṭo vā.",
  "atk-s0514a12:257_9": "Tatthāti tasmiṁ samudde.",
  "atk-s0514a12:257_10": "Vāṇijā byasanī siyāti atha te vāṇijā byasanappattā bhaveyyuṁ.",
  "atk-s0514a12:257_11": "‘‘Siyyunti’’pi pāṭho .",
  "atk-s0514a12:257_12": "Puttakalīti puttalāmako puttakāḷakaṇṇī.",
  "atk-s0514a12:257_13": "Kumāro puna kiñci vattuṁ na visahi.",
  "atk-s0514a12:257_14": "Atha rājā amacce āṇāpento ‘‘ima’’ntiādimāha.",
  "atk-s0514a12:257_15": "Tattha kambusahatthāyoti kambusaṁ vuccati suvaṇṇaṁ,",
  "atk-s0514a12:257_16": "suvaṇṇābharaṇabhūsitahatthāyoti attho.",
  "atk-s0514a12:257_17": "Yathāti yathā icchanti,",
  "atk-s0514a12:257_18": "tathā karonti.",
  "atk-s0514a12:258_0": "Evaṁ vatvā mahāsatto tattheva taṁ abhisiñcāpetvā nagaraṁ pāhesi.",
  "atk-s0514a12:258_1": "Sayaṁ pana ekakova uyyānā nikkhamitvā himavantaṁ pavisitvā ramaṇīye bhūmibhāge paṇṇasālaṁ māpetvā isipabbajjaṁ pabbajitvā vanamūlaphalāhāro yāpesi.",
  "atk-s0514a12:258_2": "Mahājanopi kumāraṁ bārāṇasiṁ pavesesi.",
  "atk-s0514a12:258_3": "So nagaraṁ padakkhiṇaṁ katvā pāsādaṁ abhiruhi.",
  "atk-s0514a12:258_4": "Tamatthaṁ pakāsento satthā ‘‘tato’’tiādimāha.",
  "atk-s0514a12:258_5": "Taṁ disvā avacuṁ kaññāti taṁ mahantena parivārena sirisobhaggena āgataṁ disvā ‘‘asuko nāmeso’’ti ajānantiyova tā nāṭakitthiyo gantvā avocuṁ.",
  "atk-s0514a12:258_6": "Mamaṁ bharathāti mamaṁ icchatha.",
  "atk-s0514a12:258_7": "Paṅkanti rāgādikilesapaṅkaṁ.",
  "atk-s0514a12:258_8": "Thaleti pabbajjāya.",
  "atk-s0514a12:258_9": "Akaṇṭakanti rāgakaṇṭakādivirahitaṁ.",
  "atk-s0514a12:258_10": "Teheva gahanehi agahanaṁ.",
  "atk-s0514a12:258_11": "Mahāpathanti saggamokkhagāminaṁ mahāmaggaṁ paṭipanno.",
  "atk-s0514a12:258_12": "Yenāti yena micchāmaggena duggatiṁ gacchanti,",
  "atk-s0514a12:258_13": "taṁ ahaṁ paṭipannoti vadati.",
  "atk-s0514a12:258_14": "Tato tā cintesuṁ –",
  "atk-s0514a12:258_15": "‘‘rājā tāva amhe pahāya pabbajito,",
  "atk-s0514a12:258_16": "ayampi kāmesu virattacittarūpo,",
  "atk-s0514a12:258_17": "sace naṁ nābhiramessāma,",
  "atk-s0514a12:258_18": "nikkhamitvā pabbajeyya,",
  "atk-s0514a12:258_19": "abhiramanākāramassa karissāmā’’ti.",
  "atk-s0514a12:258_20": "Atha naṁ abhinandantiyo osānagāthamāhaṁsu.",
  "atk-s0514a12:258_21": "Tattha giribbajanti sīhapotakānaṁ vasanaṭṭhānaṁ kañcanaguhaṁ kesarasīhassa āgataṁ viya tassa tava āgataṁ suāgataṁ.",
  "atk-s0514a12:258_22": "Tvaṁ noti tvaṁ sabbāsampi amhākaṁ issaro, sāmīti.",
  "atk-s0514a12:259_0": "Evañca pana vatvā sabbā tūriyāni paggaṇhiṁsu,",
  "atk-s0514a12:259_1": "nānappakārāni naccagītāni pavattiṁsu .",
  "atk-s0514a12:259_2": "Yaso mahā ahosi,",
  "atk-s0514a12:259_3": "so yasamadamatto pitaraṁ na sari,",
  "atk-s0514a12:259_4": "dhammena rajjaṁ kāretvā yathākammaṁ gato.",
  "atk-s0514a12:259_5": "Bodhisattopi jhānābhiññā nibbattetvā āyupariyosāne brahmalokūpago ahosi.",
  "atk-s0514a12:260_0": "Satthā imaṁ dhammadesanaṁ āharitvā ‘‘na,",
  "atk-s0514a12:260_1": "bhikkhave, idāneva,",
  "atk-s0514a12:260_2": "pubbepi tathāgato mahābhinikkhamanaṁ nikkhantoyevā’’ti vatvā jātakaṁ samodhānesi –",
  "atk-s0514a12:260_3": "‘‘tadā paccekabuddho parinibbāyi,",
  "atk-s0514a12:260_4": "putto rāhulakumāro ahosi ,",
  "atk-s0514a12:260_5": "sesaparisā buddhaparisā,",
  "atk-s0514a12:260_6": "arindamarājā pana ahameva ahosi’’nti.",
  "atk-s0514a12:261_0": "Soṇakajātakavaṇṇanā paṭhamā.",
  "atk-s0514a12:263_0": " [530] 2. Saṁkiccajātakavaṇṇanā",
  "atk-s0514a12:264_0": "Disvā nisinnaṁ rājānanti idaṁ satthā jīvakambavane viharanto ajātasattussa pitughātakammaṁ ārabbha kathesi.",
  "atk-s0514a12:264_1": "So hi devadattaṁ nissāya tassa vacanena pitaraṁ ghātāpetvā devadattassa saṅghabhedāvasāne bhinnaparisassa",
  "atk-s0514a12:264_2": "roge uppanne ‘‘tathāgataṁ khamāpessāmī’’ti mañcasivikāya sāvatthiṁ gacchantassa jetavanadvāre pathaviṁ",
  "atk-s0514a12:264_3": "paviṭṭhabhāvaṁ sutvā ‘‘devadatto sammāsambuddhassa paṭipakkho hutvā pathaviṁ pavisitvā avīciparāyaṇo jāto,",
  "atk-s0514a12:264_4": "mayāpi taṁ nissāya pitā dhammiko dhammarājā ghātito,",
  "atk-s0514a12:264_5": "ahampi nu kho pathaviṁ pavisissāmī’’ti bhīto rajjasiriyā cittassādaṁ na labhi,",
  "atk-s0514a12:264_6": "‘‘thokaṁ niddāyissāmī’’ti niddaṁ upagatamattova navayojanabahalāyaṁ ayamahāpathaviyaṁ pātetvā ayasūlehi",
  "atk-s0514a12:264_7": "koṭṭiyamāno viya sunakhehi luñjitvā khajjamāno viya bheravaravena viravanto uṭṭhāti.",
  "atk-s0514a12:265_0": "Athekadivasaṁ komudiyā cātumāsiniyā amaccagaṇaparivuto attano yasaṁ oloketvā ‘‘mama pitu yaso ito mahantataro,",
  "atk-s0514a12:265_1": "tathārūpaṁ nāma ahaṁ dhammarājānaṁ devadattaṁ nissāya ghātesi’’nti cintesi.",
  "atk-s0514a12:265_2": "Tassevaṁ cintentasseva kāye ḍāho uppajji,",
  "atk-s0514a12:265_3": "sakalasarīraṁ sedatintaṁ ahosi.",
  "atk-s0514a12:265_4": "Tato ‘‘ko nu kho me imaṁ bhayaṁ vinodetuṁ sakkhissatī’’ti cintetvā ‘‘ṭhapetvā dasabalaṁ añño natthī’’ti ñatvā ‘‘ahaṁ tathāgatassa mahāparādho,",
  "atk-s0514a12:265_5": "ko nu kho maṁ netvā dassessatī’’ti cintento ‘‘na añño koci aññatra jīvakā’’ti sallakkhetvā tassa gahetvā gamanūpāyaṁ karonto ‘‘ramaṇīyā vata, bho,",
  "atk-s0514a12:265_6": "dosinā rattī’’ti udānaṁ udānetvā ‘‘kaṁ nu khvajja samaṇaṁ vā brāhmaṇaṁ vā payirupāseyyāmī’’ti vatvā pūraṇasāvakādīhi",
  "atk-s0514a12:265_7": "pūraṇādīnaṁ guṇe kathite tesaṁ vacanaṁ anādiyitvā jīvakaṁ paṭipucchitvā tena tathāgatassa guṇaṁ kathetvā",
  "atk-s0514a12:265_8": "‘‘taṁ devo bhagavantaṁ payirupāsatū’’ti vutto hatthiyānāni kappāpetvā jīvakambavanaṁ gantvā tathāgataṁ",
  "atk-s0514a12:265_9": "upasaṅkamitvā vanditvā tathāgatena katapaṭisanthāro sandiṭṭhikaṁ sāmaññaphalaṁ pucchitvā tathāgatassa",
  "atk-s0514a12:265_10": "madhuraṁ sāmaññaphaladhammadesanaṁ (dī. ni.",
  "atk-s0514a12:265_11": "1.150 ādayo) sutvā suttapariyosāne upāsakattaṁ paṭiveditvā tathāgataṁ khamāpetvā pakkāmi.",
  "atk-s0514a12:265_12": "So tato paṭṭhāya dānaṁ dento sīlaṁ rakkhanto tathāgatena saddhiṁ saṁsaggaṁ katvā madhuradhammakathaṁ",
  "atk-s0514a12:265_13": "suṇanto kalyāṇamittasaṁsaggena pahīnabhayo vigatalomahaṁso hutvā cittassādaṁ paṭilabhitvā sukhena cattāro",
  "atk-s0514a12:265_14": "iriyāpathe kappesi.",
  "atk-s0514a12:266_0": "Athekadivasaṁ dhammasabhāyaṁ kathaṁ samuṭṭhāpesuṁ – ‘‘āvuso,",
  "atk-s0514a12:266_1": "ajātasattu pitughātakammaṁ katvā bhayappatto ahosi,",
  "atk-s0514a12:266_2": "rajjasiriṁ nissāya cittassādaṁ alabhanto sabbairiyāpathesu dukkhaṁ anubhoti,",
  "atk-s0514a12:266_3": "so dāni tathāgataṁ āgamma kalyāṇamittasaṁsaggena vigatabhayo issariyasukhaṁ anubhotī’’ti.",
  "atk-s0514a12:266_4": "Satthā āgantvā ‘‘kāya nuttha,",
  "atk-s0514a12:266_5": "bhikkhave,",
  "atk-s0514a12:266_6": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na,",
  "atk-s0514a12:266_7": "bhikkhave, idāneva,",
  "atk-s0514a12:266_8": "pubbepesa pitughātakammaṁ katvā maṁ nissāya sukhaṁ sayī’’ti vatvā atītaṁ āhari.",
  "atk-s0514a12:267_0": "Atīte bārāṇasiyaṁ brahmadatto rajjaṁ kārento brahmadattakumāraṁ nāma puttaṁ paṭilabhi.",
  "atk-s0514a12:267_1": "Tadā bodhisatto purohitassa gehe paṭisandhiṁ gaṇhi,",
  "atk-s0514a12:267_2": "jātassevassa ‘‘saṁkiccakumāro’’ti nāmaṁ kariṁsu.",
  "atk-s0514a12:267_3": "Te ubhopi rājanivesane ekatova vaḍḍhiṁsu.",
  "atk-s0514a12:267_4": "Aññamaññaṁ sahāyakā hutvā vayappattā takkasilaṁ gantvā sabbasippāni uggaṇhitvā paccāgamiṁsu.",
  "atk-s0514a12:267_5": "Atha rājā puttassa uparajjaṁ adāsi.",
  "atk-s0514a12:267_6": "Bodhisattopi uparājasseva santike ahosi.",
  "atk-s0514a12:267_7": "Athekadivasaṁ uparājā pitu uyyānakīḷaṁ gacchantassa mahantaṁ yasaṁ disvā tasmiṁ lobhaṁ uppādetvā ‘‘mayhaṁ pitā mama bhātikasadiso,",
  "atk-s0514a12:267_8": "sace etassa maraṇaṁ olokessāmi,",
  "atk-s0514a12:267_9": "mahallakakāle rajjaṁ labhissāmi,",
  "atk-s0514a12:267_10": "tadā laddhenapi rajjena ko attho,",
  "atk-s0514a12:267_11": "pitaraṁ māretvā rajjaṁ gaṇhissāmī’’ti cintetvā bodhisattassa tamatthaṁ ārocesi.",
  "atk-s0514a12:267_12": "Bodhisatto, ‘‘samma,",
  "atk-s0514a12:267_13": "pitughātakammaṁ nāma bhāriyaṁ,",
  "atk-s0514a12:267_14": "nirayamaggo,",
  "atk-s0514a12:267_15": "na sakkā etaṁ kātuṁ,",
  "atk-s0514a12:267_16": "mā karī’’ti paṭibāhi.",
  "atk-s0514a12:267_17": "So punappunampi kathetvā yāvatatiyaṁ tena paṭibāhito pādamūlikehi saddhiṁ mantesi.",
  "atk-s0514a12:267_18": "Tepi sampaṭicchitvā rañño māraṇūpāyaṁ vīmaṁsiṁsu.",
  "atk-s0514a12:267_19": "Bodhisatto taṁ pavattiṁ ñatvā ‘‘nāhaṁ etehi saddhiṁ ekato bhavissāmī’’ti mātāpitaro anāpucchitvāva aggadvārena",
  "atk-s0514a12:267_20": "nikkhamitvā himavantaṁ pavisitvā isipabbajjaṁ pabbajitvā jhānābhiññā nibbattetvā vanamūlaphalāhāro vihāsi.",
  "atk-s0514a12:268_0": "Rājakumāropi tasmiṁ gate pitaraṁ mārāpetvā mahantaṁ yasaṁ anubhavi.",
  "atk-s0514a12:268_1": "‘‘Saṁkiccakumāro kira isipabbajjaṁ pabbajito’’ti sutvā bahū kulaputtā nikkhamitvā tassa santike pabbajiṁsu.",
  "atk-s0514a12:268_2": "So mahatā isigaṇena parivuto tattha vasi.",
  "atk-s0514a12:268_3": "Sabbepi samāpattilābhinoyeva.",
  "atk-s0514a12:268_4": "Rājāpi pitaraṁ māretvā appamattakaṁyeva kālaṁ rajjasukhaṁ anubhavitvā tato paṭṭhāya bhīto cittassādaṁ alabhanto niraye kammakaraṇappatto viya ahosi.",
  "atk-s0514a12:268_5": "So bodhisattaṁ anussaritvā ‘‘sahāyo me ‘pitughātakammaṁ bhāriyaṁ,",
  "atk-s0514a12:268_6": "mā karī’ti paṭisedhetvā maṁ attano kathaṁ gāhāpetuṁ asakkonto attānaṁ niddosaṁ katvā palāyi.",
  "atk-s0514a12:268_7": "Sace so idha abhavissa ,",
  "atk-s0514a12:268_8": "na me pitughātakammaṁ kātuṁ adassa,",
  "atk-s0514a12:268_9": "idampi me bhayaṁ hareyya,",
  "atk-s0514a12:268_10": "kahaṁ nu kho so etarahi viharati.",
  "atk-s0514a12:268_11": "Sace tassa vasanaṭṭhānaṁ jāneyyaṁ,",
  "atk-s0514a12:268_12": "pakkosāpeyyaṁ,",
  "atk-s0514a12:268_13": "ko nu kho me tassa vasanaṭṭhānaṁ āroceyyā’’ti cintesi.",
  "atk-s0514a12:268_14": "So tato paṭṭhāya antepure ca rājasabhāyañca bodhisattasseva vaṇṇaṁ bhāsati.",
  "atk-s0514a12:269_0": "Evaṁ addhāne gate bodhisatto ‘‘rājā maṁ sarati,",
  "atk-s0514a12:269_1": "mayā tattha gantvā tassa dhammaṁ desetvā taṁ nibbhayaṁ katvā āgantuṁ vaṭṭatī’’ti paṇṇāsa vassāni himavante",
  "atk-s0514a12:269_2": "vasitvā pañcasatatāpasaparivuto ākāsenāgantvā dāyapasse nāma uyyāne otaritvā isigaṇaparivuto silāpaṭṭe nisīdi.",
  "atk-s0514a12:269_3": "Uyyānapālo taṁ disvā ‘‘bhante,",
  "atk-s0514a12:269_4": "gaṇasatthā konāmo’’ti pucchitvā ‘‘saṁkiccapaṇḍito nāmā’’ti ca sutvā sayampi sañjānitvā ‘‘bhante,",
  "atk-s0514a12:269_5": "yāvāhaṁ rājānaṁ ānemi,",
  "atk-s0514a12:269_6": "tāva idheva hotha,",
  "atk-s0514a12:269_7": "amhākaṁ rājā tumhe daṭṭhukāmo’’ti vatvā vegena rājakulaṁ gantvā tassa āgatabhāvaṁ rañño ārocesi.",
  "atk-s0514a12:269_8": "Rājā tassa santikaṁ gantvā kattabbayuttakaṁ upahāraṁ katvā pañhaṁ pucchi.",
  "atk-s0514a12:269_9": "Tamatthaṁ pakāsento satthā āha –",
  "atk-s0514a12:270_0": "69.",
  "atk-s0514a12:271_0": " ‘‘Disvā nisinnaṁ rājānaṁ, brahmadattaṁ rathesabhaṁ;",
  "atk-s0514a12:272_0": "Athassa paṭivedesi, yassāsi anukampako.",
  "atk-s0514a12:273_0": "70.",
  "atk-s0514a12:274_0": " ‘‘Saṁkiccāyaṁ anuppatto, isīnaṁ sādhusammato;",
  "atk-s0514a12:275_0": "Taramānarūpo niyyāhi, khippaṁ passa mahesinaṁ.",
  "atk-s0514a12:276_0": "71.",
  "atk-s0514a12:277_0": " ‘‘Tato ca rājā taramāno, yuttamāruyha sandanaṁ;",
  "atk-s0514a12:278_0": "Mittāmaccaparibyūḷho, agamāsi rathesabho.",
  "atk-s0514a12:279_0": "72.",
  "atk-s0514a12:280_0": " ‘‘Nikkhippa pañca kakudhāni, kāsīnaṁ raṭṭhavaḍḍhano;",
  "atk-s0514a12:281_0": "Vālabījanimuṇhīsaṁ, khaggaṁ chattañcupāhanaṁ.",
  "atk-s0514a12:282_0": "73.",
  "atk-s0514a12:283_0": " ‘‘Oruyha rājā yānamhā, ṭhapayitvā paṭicchadaṁ;",
  "atk-s0514a12:284_0": "Āsīnaṁ dāyapassasmiṁ, saṁkiccamupasaṅkami.",
  "atk-s0514a12:285_0": "74.",
  "atk-s0514a12:286_0": " ‘‘Upasaṅkamitvā so rājā, sammodi isinā saha;",
  "atk-s0514a12:287_0": "Taṁ kathaṁ vītisāretvā, ekamantaṁ upāvisi.",
  "atk-s0514a12:288_0": "75.",
  "atk-s0514a12:289_0": " ‘‘Ekamantaṁ nisinnova, atha kālaṁ amaññatha;",
  "atk-s0514a12:290_0": "Tato pāpāni kammāni, pucchituṁ paṭipajjatha.",
  "atk-s0514a12:291_0": "76.",
  "atk-s0514a12:292_0": " ‘‘Isiṁ pucchāma saṁkiccaṁ, isīnaṁ sādhusammataṁ;",
  "atk-s0514a12:293_0": "Āsīnaṁ dāyapassasmiṁ, isisaṅghapurakkhataṁ.",
  "atk-s0514a12:294_0": "77.",
  "atk-s0514a12:295_0": " ‘‘Kaṁ gatiṁ pecca gacchanti, narā dhammāticārino;",
  "atk-s0514a12:296_0": "Aticiṇṇo mayā dhammo, taṁ me akkhāhi pucchito’’ti.",
  "atk-s0514a12:297_0": "Tattha disvāti,",
  "atk-s0514a12:297_1": "bhikkhave,",
  "atk-s0514a12:297_2": "so uyyānapālo rājānaṁ rājasabhāyaṁ nisinnaṁ disvā athassa paṭivedesi,",
  "atk-s0514a12:297_3": "‘‘yassāsī’’ti vadanto ārocesīti attho.",
  "atk-s0514a12:297_4": "Yassāsīti, mahārāja,",
  "atk-s0514a12:297_5": "yassa tvaṁ anukampako muducitto ahosi,",
  "atk-s0514a12:297_6": "yassa abhiṇhaṁ vaṇṇaṁ payirudāhāsi,",
  "atk-s0514a12:297_7": "so ayaṁ saṁkicco isīnaṁ antare sādhu laddhakoti sammato anuppatto tava uyyāne silāpaṭṭe isigaṇaparivuto kañcanapaṭimā viya nisinno.",
  "atk-s0514a12:297_8": "Taramānarūpoti, mahārāja,",
  "atk-s0514a12:297_9": "pabbajitā nāma kule vā gaṇe vā alaggā tumhākaṁ gacchantānaññeva pakkameyyuṁ,",
  "atk-s0514a12:297_10": "tasmā taramānarūpo khippaṁ niyyāhi,",
  "atk-s0514a12:297_11": "mahantānaṁ sīlādiguṇānaṁ esitattā passa mahesinaṁ.",
  "atk-s0514a12:298_0": "Tatoti,",
  "atk-s0514a12:298_1": "bhikkhave,",
  "atk-s0514a12:298_2": "so rājā tassa vacanaṁ sutvā tato tassa vacanato anantarameva.",
  "atk-s0514a12:298_3": "Nikkhippāti nikkhipitvā tassa kira uyyānadvāraṁ patvāva etadahosi –",
  "atk-s0514a12:298_4": "‘‘pabbajitā nāma garuṭṭhāniyā,",
  "atk-s0514a12:298_5": "saṁkiccatāpasassa santikaṁ uddhatavesena gantuṁ ayutta’’nti.",
  "atk-s0514a12:298_6": "So maṇicittasuvaṇṇadaṇḍaṁ vālabījaniṁ,",
  "atk-s0514a12:298_7": "kañcanamayaṁ uṇhīsapaṭṭaṁ,",
  "atk-s0514a12:298_8": "suparikkhittaṁ maṅgalakhaggaṁ,",
  "atk-s0514a12:298_9": "setacchattaṁ ,",
  "atk-s0514a12:298_10": "sovaṇṇapādukāti imāni pañca rājakakudhabhaṇḍāni apanesi.",
  "atk-s0514a12:298_11": "Tena vuttaṁ ‘‘nikkhippā’’ti.",
  "atk-s0514a12:298_12": "Paṭicchadanti tameva rājakakudhabhaṇḍaṁ ṭhapayitvā bhaṇḍāgārikassa hatthe datvā.",
  "atk-s0514a12:298_13": "Dāyapassasminti evaṁnāmake uyyāne.",
  "atk-s0514a12:298_14": "Atha kālaṁ amaññathāti atha so idāni me pañhaṁ pucchituṁ kāloti jāni.",
  "atk-s0514a12:298_15": "Pāḷiyaṁ pana ‘‘yathākāla’’nti āgataṁ,",
  "atk-s0514a12:298_16": "tassa kālānurūpena pañhapucchanaṁ amaññathāti attho.",
  "atk-s0514a12:298_17": "Paṭipajjathāti paṭipajji.",
  "atk-s0514a12:298_18": "Peccāti paṭigantvā,",
  "atk-s0514a12:298_19": "paralokassa vā nāmetaṁ,",
  "atk-s0514a12:298_20": "tasmā paraloketi attho. Mayāti, bhante,",
  "atk-s0514a12:298_21": "mayā sucaritadhammo aticiṇṇo pitughātakammaṁ kataṁ,",
  "atk-s0514a12:298_22": "taṁ me akkhāhi,",
  "atk-s0514a12:298_23": "kaṁ gatiṁ pitughātakā gacchanti,",
  "atk-s0514a12:298_24": "katarasmiṁ niraye paccantīti pucchati.",
  "atk-s0514a12:299_0": "Taṁ sutvā bodhisatto ‘‘tena hi, mahārāja,",
  "atk-s0514a12:299_1": "suṇohī’’ti vatvā ovādaṁ tāva adāsi.",
  "atk-s0514a12:299_2": "Satthā tamatthaṁ pakāsento āha –",
  "atk-s0514a12:300_0": "78.",
  "atk-s0514a12:301_0": " ‘‘Isī avaca saṁkicco, kāsīnaṁ raṭṭhavaḍḍhanaṁ;",
  "atk-s0514a12:302_0": "Āsīnaṁ dāyapassasmiṁ, mahārāja suṇohi me.",
  "atk-s0514a12:303_0": "79.",
  "atk-s0514a12:304_0": " ‘‘Uppathena vajantassa, yo maggamanusāsati;",
  "atk-s0514a12:305_0": "Tassa ce vacanaṁ kayirā, nāssa maggeyya kaṇṭako.",
  "atk-s0514a12:306_0": "80.",
  "atk-s0514a12:307_0": " ‘‘Adhammaṁ paṭipannassa, yo dhammamanusāsati;",
  "atk-s0514a12:308_0": "Tassa ce vacanaṁ kayirā, na so gaccheyya duggati’’nti.",
  "atk-s0514a12:309_0": "Tattha uppathenāti corehi pariyuṭṭhitamaggena.",
  "atk-s0514a12:309_1": "Maggamanusāsatīti khemamaggaṁ akkhāti.",
  "atk-s0514a12:309_2": "Nāssa maggeyya kaṇṭakoti tassa ovādakarassa purisassa mukhaṁ corakaṇṭako na passeyya.",
  "atk-s0514a12:309_3": "Yo dhammanti yo sucaritadhammaṁ.",
  "atk-s0514a12:309_4": "Na soti so puriso nirayādibhedaṁ duggatiṁ na gaccheyya.",
  "atk-s0514a12:309_5": "Uppathasadiso hi, mahārāja, adhammo,",
  "atk-s0514a12:309_6": "khemamaggasadiso sucaritadhammo,",
  "atk-s0514a12:309_7": "tvaṁ pana pubbe ‘‘pitaraṁ ghātetvā rājā homī’’ti mayhaṁ kathetvā mayā paṭibāhito mama vacanaṁ akatvā pitaraṁ ghātetvā idāni socasi,",
  "atk-s0514a12:309_8": "paṇḍitānaṁ ovādaṁ akaronto nāma coramaggapaṭipanno viya mahābyasanaṁ pāpuṇātīti.",
  "atk-s0514a12:310_0": "Evamassa ovādaṁ datvā upari dhammaṁ desento āha –",
  "atk-s0514a12:311_0": "81.",
  "atk-s0514a12:312_0": " ‘‘Dhammo patho mahārāja, adhammo pana uppatho;",
  "atk-s0514a12:313_0": "Adhammo nirayaṁ neti, dhammo pāpeti suggatiṁ.",
  "atk-s0514a12:314_0": "82.",
  "atk-s0514a12:315_0": " ‘‘Adhammacārino rāja, narā visamajīvino;",
  "atk-s0514a12:316_0": "Yaṁ gatiṁ pecca gacchanti, niraye te suṇohi me.",
  "atk-s0514a12:317_0": "83.",
  "atk-s0514a12:318_0": " ‘‘Sañjīvo kāḷasutto ca, saṅghāto dve ca roruvā;",
  "atk-s0514a12:319_0": "Athāparo mahāvīci, tāpano ca patāpano.",
  "atk-s0514a12:320_0": "84.",
  "atk-s0514a12:321_0": " ‘‘Iccete aṭṭha nirayā, akkhātā duratikkamā;",
  "atk-s0514a12:322_0": "Ākiṇṇā luddakammehi, paccekā soḷasussadā.",
  "atk-s0514a12:323_0": "85.",
  "atk-s0514a12:324_0": " ‘‘Kadariyatāpanā ghorā, accimanto mahabbhayā;",
  "atk-s0514a12:325_0": "Lomahaṁsanarūpā ca, bhesmā paṭibhayā dukhā.",
  "atk-s0514a12:326_0": "86.",
  "atk-s0514a12:327_0": " ‘‘Catukkaṇṇā catudvārā, vibhattā bhāgaso mitā;",
  "atk-s0514a12:328_0": "Ayopākārapariyantā, ayasā paṭikujjitā.",
  "atk-s0514a12:329_0": "87.",
  "atk-s0514a12:330_0": " ‘‘Tesaṁ ayomayā bhūmi, jalitā tejasā yutā;",
  "atk-s0514a12:331_0": "Samantā yojanasataṁ, phuṭā tiṭṭhanti sabbadā.",
  "atk-s0514a12:332_0": "88.",
  "atk-s0514a12:333_0": " ‘‘Ete patanti niraye, uddhaṁpādā avaṁsirā;",
  "atk-s0514a12:334_0": "Isīnaṁ ativattāro, saññatānaṁ tapassinaṁ.",
  "atk-s0514a12:335_0": "89.",
  "atk-s0514a12:336_0": " ‘‘Te bhūnahuno paccanti, macchā bilakatā yathā;",
  "atk-s0514a12:337_0": "Saṁvacchare asaṅkheyye, narā kibbisakārino.",
  "atk-s0514a12:338_0": "90.",
  "atk-s0514a12:339_0": " ‘‘Ḍayhamānena gattena, niccaṁ santarabāhiraṁ;",
  "atk-s0514a12:340_0": "Nirayā nādhigacchanti, dvāraṁ nikkhamanesino.",
  "atk-s0514a12:341_0": "91.",
  "atk-s0514a12:342_0": " ‘‘Puratthimena dhāvanti, tato dhāvanti pacchato;",
  "atk-s0514a12:343_0": "Uttarenapi dhāvanti, tato dhāvanti dakkhiṇaṁ;",
  "atk-s0514a12:344_0": "Yaṁ yañhi dvāraṁ gacchanti, taṁ tadeva pidhīyare.",
  "atk-s0514a12:345_0": "92.",
  "atk-s0514a12:346_0": " ‘‘Bahūni vassasahassāni, janā nirayagāmino;",
  "atk-s0514a12:347_0": "Bāhā paggayha kandanti, patvā dukkhaṁ anappakaṁ.",
  "atk-s0514a12:348_0": "93.",
  "atk-s0514a12:349_0": " ‘‘Āsīvisaṁva kupitaṁ, tejassiṁ duratikkamaṁ;",
  "atk-s0514a12:350_0": "Na sādhurūpe āsīde, saññatānaṁ tapassinaṁ.",
  "atk-s0514a12:351_0": "94.",
  "atk-s0514a12:352_0": " ‘‘Atikāyo mahissāso, ajjuno kekakādhipo;",
  "atk-s0514a12:353_0": "Sahassabāhu ucchinno, isimāsajja gotamaṁ.",
  "atk-s0514a12:354_0": "95.",
  "atk-s0514a12:355_0": " ‘‘Arajaṁ rajasā vacchaṁ, kisaṁ avakiriya daṇḍakī;",
  "atk-s0514a12:356_0": "Tālova mūlato chinno, sa rājā vibhavaṅgato.",
  "atk-s0514a12:357_0": "96.",
  "atk-s0514a12:358_0": " ‘‘Upahacca manaṁ majjho, mātaṅgasmiṁ yasassine;",
  "atk-s0514a12:359_0": "Sapārisajjo ucchinno, majjhāraññaṁ tadā ahu.",
  "atk-s0514a12:360_0": "97.",
  "atk-s0514a12:361_0": " ‘‘Kaṇhadīpāyanāsajja, isiṁ andhakaveṇḍayo;",
  "atk-s0514a12:362_0": "Aññoññaṁ musalā hantvā, sampattā yamasādhanaṁ.",
  "atk-s0514a12:363_0": "98.",
  "atk-s0514a12:364_0": " ‘‘Athāyaṁ isinā satto, antalikkhacaro pure;",
  "atk-s0514a12:365_0": "Pāvekkhi pathaviṁ cecco, hīnatto pattapariyāyaṁ.",
  "atk-s0514a12:366_0": "99.",
  "atk-s0514a12:367_0": " ‘‘Tasmā hi chandāgamanaṁ, nappasaṁsanti paṇḍitā;",
  "atk-s0514a12:368_0": "Aduṭṭhacitto bhāseyya, giraṁ saccūpasaṁhitaṁ.",
  "atk-s0514a12:369_0": "100.",
  "atk-s0514a12:370_0": " ‘‘Manasā ce paduṭṭhena, yo naro pekkhate muniṁ;",
  "atk-s0514a12:371_0": "Vijjācaraṇasampannaṁ, gantā so nirayaṁ adho.",
  "atk-s0514a12:372_0": "101.",
  "atk-s0514a12:373_0": " ‘‘Ye vuḍḍhe paribhāsanti, pharusūpakkamā janā;",
  "atk-s0514a12:374_0": "Anapaccā adāyādā, tālavatthu bhavanti te.",
  "atk-s0514a12:375_0": "102.",
  "atk-s0514a12:376_0": " ‘‘Yo ca pabbajitaṁ hanti, katakiccaṁ mahesinaṁ;",
  "atk-s0514a12:377_0": "Sa kāḷasutte niraye, cirarattāya paccati.",
  "atk-s0514a12:378_0": "103.",
  "atk-s0514a12:379_0": " ‘‘Yo ca rājā adhammaṭṭho, raṭṭhaviddhaṁsano mago;",
  "atk-s0514a12:380_0": "Tāpayitvā janapadaṁ, tāpane pecca paccati.",
  "atk-s0514a12:381_0": "104.",
  "atk-s0514a12:382_0": " ‘‘So ca vassasahassāni, sataṁ dibbāni paccati;",
  "atk-s0514a12:383_0": "Accisaṅghapareto so, dukkhaṁ vedeti vedanaṁ.",
  "atk-s0514a12:384_0": "105.",
  "atk-s0514a12:385_0": " ‘‘Tassa aggisikhā kāyā, niccharanti pabhassarā;",
  "atk-s0514a12:386_0": "Tejobhakkhassa gattāni, lomehi ca nakhehi ca.",
  "atk-s0514a12:387_0": "106.",
  "atk-s0514a12:388_0": " ‘‘Ḍayhamānena gattena, niccaṁ santarabāhiraṁ;",
  "atk-s0514a12:389_0": "Dukkhābhitunno nadati, nāgo tuttaṭṭito yathā.",
  "atk-s0514a12:390_0": "107.",
  "atk-s0514a12:391_0": " ‘‘Yo lobhā pitaraṁ hanti, dosā vā purisādhamo;",
  "atk-s0514a12:392_0": "Sa kāḷasutte niraye, cirarattāya paccati.",
  "atk-s0514a12:393_0": "108.",
  "atk-s0514a12:394_0": " ‘‘Sa tādiso paccati lohakumbhiyaṁ, pakkañca sattīhi hananti nittacaṁ;",
  "atk-s0514a12:395_0": "Andhaṁ karitvā muttakarīsabhakkhaṁ, khāre nimujjanti tathāvidhaṁ naraṁ.",
  "atk-s0514a12:396_0": "109.",
  "atk-s0514a12:397_0": " ‘‘Tattaṁ pakkuthitamayoguḷañca, dīghe ca phāle cirarattatāpite;",
  "atk-s0514a12:398_0": "Vikkhambhamādāya vibandharajjubhi, vivaṭe mukhe sampavisanti rakkhasā.",
  "atk-s0514a12:399_0": "110.",
  "atk-s0514a12:400_0": " ‘‘Sāmā ca soṇā sabalā ca gijjhā, kākolasaṅghā ca dijā ayomukhā;",
  "atk-s0514a12:401_0": "Saṅgamma khādanti vipphandamānaṁ, jivhaṁ vibhajja vighāsaṁ salohitaṁ.",
  "atk-s0514a12:402_0": "111.",
  "atk-s0514a12:403_0": " ‘‘Taṁ daḍḍhatālaṁ paribhinnagattaṁ, nippothayantā anuvicaranti rakkhasā;",
  "atk-s0514a12:404_0": "Ratī hi tesaṁ dukhino panītare, etādisasmiṁ niraye vasanti;",
  "atk-s0514a12:405_0": "Ye keci loke idha pettighātino.",
  "atk-s0514a12:406_0": "112.",
  "atk-s0514a12:407_0": " ‘‘Putto ca mātaraṁ hantvā, ito gantvā yamakkhayaṁ;",
  "atk-s0514a12:408_0": "Bhusamāpajjate dukkhaṁ, attakammaphalūpago.",
  "atk-s0514a12:409_0": "113.",
  "atk-s0514a12:410_0": " ‘‘Amanussā atibalā, hantāraṁ janayantiyā;",
  "atk-s0514a12:411_0": "Ayomayehi vālehi, pīḷayanti punappunaṁ.",
  "atk-s0514a12:412_0": "114.",
  "atk-s0514a12:413_0": " ‘‘Tamassavaṁ sakā gattā, rudhiraṁ attasambhavaṁ;",
  "atk-s0514a12:414_0": "Tambalohavilīnaṁva, tattaṁ pāyenti mattighaṁ.",
  "atk-s0514a12:415_0": "115.",
  "atk-s0514a12:416_0": " ‘‘Jigucchaṁ kuṇapaṁ pūtiṁ, duggandhaṁ gūthakaddamaṁ;",
  "atk-s0514a12:417_0": "Pubbalohitasaṅkāsaṁ, rahadamogayha tiṭṭhati.",
  "atk-s0514a12:418_0": "116.",
  "atk-s0514a12:419_0": " ‘‘Tamenaṁ kimayo tattha, atikāyā ayomukhā;",
  "atk-s0514a12:420_0": "Chaviṁ bhetvāna khādanti, saṁgiddhā maṁsalohite.",
  "atk-s0514a12:421_0": "117.",
  "atk-s0514a12:422_0": " ‘‘So ca taṁ nirayaṁ patto, nimuggo sataporisaṁ;",
  "atk-s0514a12:423_0": "Pūtikaṁ kuṇapaṁ vāti, samantā satayojanaṁ.",
  "atk-s0514a12:424_0": "118.",
  "atk-s0514a12:425_0": " ‘‘Cakkhumāpi hi cakkhūhi, tena gandhena jīyati;",
  "atk-s0514a12:426_0": "Etādisaṁ brahmadatta, mātugho labhate dukhaṁ.",
  "atk-s0514a12:427_0": "119.",
  "atk-s0514a12:428_0": " ‘‘Khuradhāramanukkamma, tikkhaṁ durabhisambhavaṁ;",
  "atk-s0514a12:429_0": "Patanti gabbhapātiyo, duggaṁ vetaraṇiṁ nadiṁ.",
  "atk-s0514a12:430_0": "120.",
  "atk-s0514a12:431_0": " ‘‘Ayomayā simbaliyo, soḷasaṅgulakaṇṭakā;",
  "atk-s0514a12:432_0": "Ubhato abhilambanti, duggaṁ vetaraṇiṁ nadiṁ.",
  "atk-s0514a12:433_0": "121.",
  "atk-s0514a12:434_0": " ‘‘Te accimanto tiṭṭhanti, aggikkhandhāva ārakā;",
  "atk-s0514a12:435_0": "Ādittā jātavedena, uddhaṁ yojanamuggatā.",
  "atk-s0514a12:436_0": "122.",
  "atk-s0514a12:437_0": " ‘‘Ete vajanti niraye, tatte tikhiṇakaṇṭake;",
  "atk-s0514a12:438_0": "Nāriyo ca aticārā, narā ca paradāragū.",
  "atk-s0514a12:439_0": "123.",
  "atk-s0514a12:440_0": " ‘‘Te patanti adhokkhandhā, vivattā vihatā puthū;",
  "atk-s0514a12:441_0": "Sayanti vinividdhaṅgā, dīghaṁ jagganti sabbadā.",
  "atk-s0514a12:442_0": "124.",
  "atk-s0514a12:443_0": " ‘‘Tato ratyā vivasāne, mahatiṁ pabbatūpamaṁ;",
  "atk-s0514a12:444_0": "Lohakumbhiṁ pavajjanti, tattaṁ aggisamūdakaṁ.",
  "atk-s0514a12:445_0": "125.",
  "atk-s0514a12:446_0": " ‘‘Evaṁ divā ca ratto ca, dussīlā mohapārutā;",
  "atk-s0514a12:447_0": "Anubhonti sakaṁ kammaṁ, pubbe dukkaṭamattano.",
  "atk-s0514a12:448_0": "126.",
  "atk-s0514a12:449_0": " ‘‘Yā ca bhariyā dhanakkītā, sāmikaṁ atimaññati;",
  "atk-s0514a12:450_0": "Sassuṁ vā sasuraṁ vāpi, jeṭṭhaṁ vāpi nanandaraṁ.",
  "atk-s0514a12:451_0": "127.",
  "atk-s0514a12:452_0": " ‘‘Tassā vaṅkena jivhaggaṁ, nibbahanti sabandhanaṁ;",
  "atk-s0514a12:453_0": "Sa byāmamattaṁ kiminaṁ, jivhaṁ passati attani;",
  "atk-s0514a12:454_0": "Viññāpetuṁ na sakkoti, tāpane pecca paccati.",
  "atk-s0514a12:455_0": "128.",
  "atk-s0514a12:456_0": " ‘‘Orabbhikā sūkarikā, macchikā migabandhakā;",
  "atk-s0514a12:457_0": "Corā goghātakā luddā, avaṇṇe vaṇṇakārakā.",
  "atk-s0514a12:458_0": "129.",
  "atk-s0514a12:459_0": " ‘‘Sattīhi lohakūṭehi, nettiṁsehi usūhi ca;",
  "atk-s0514a12:460_0": "Haññamānā khāranadiṁ, papatanti avaṁsirā.",
  "atk-s0514a12:461_0": "130.",
  "atk-s0514a12:462_0": " ‘‘Sāyaṁ pāto kūṭakārī, ayokūṭehi haññati;",
  "atk-s0514a12:463_0": "Tato vantaṁ durattānaṁ, paresaṁ bhuñjare sadā.",
  "atk-s0514a12:464_0": "131.",
  "atk-s0514a12:465_0": " ‘‘Dhaṅkā bheraṇḍakā gijjhā, kākolā ca ayomukhā;",
  "atk-s0514a12:466_0": "Vipphandamānaṁ khādanti, naraṁ kibbisakārakaṁ.",
  "atk-s0514a12:467_0": "132.",
  "atk-s0514a12:468_0": " ‘‘Ye migena migaṁ hanti, pakkhiṁ vā pana pakkhinā;",
  "atk-s0514a12:469_0": "Asanto rajasā channā, gantā te nirayussada’’nti.",
  "atk-s0514a12:470_0": "Tattha dhammo pathoti dasakusalakammapathadhammo khemo appaṭibhayo sugatimaggo.",
  "atk-s0514a12:470_1": "Visamajīvinoti adhammena kappitajīvikā.",
  "atk-s0514a12:470_2": "Niraye teti te etesaṁ nibbattaniraye kathemi.",
  "atk-s0514a12:470_3": "Suṇohi meti mahāsatto raññā pitughātakānaṁ nibbattanirayaṁ pucchitopi pathamaṁ taṁ adassetvā aṭṭha mahāniraye soḷasa ca ussadaniraye dassetuṁ evamāha.",
  "atk-s0514a12:470_4": "Kiṁkāraṇā?",
  "atk-s0514a12:470_5": "Paṭhamañhi tasmiṁ dassiyamāne rājā phalitena hadayena tattheva mareyya,",
  "atk-s0514a12:470_6": "imesu pana nirayesu paccamānasatte disvā diṭṭhānugatiko hutvā ‘‘ahaṁ viya aññepi bahū pāpakammino atthi,",
  "atk-s0514a12:470_7": "ahaṁ etesaṁ antare paccissāmī’’ti sañjātupatthambho arogo bhavissatīti te pana niraye dassento mahāsatto",
  "atk-s0514a12:470_8": "paṭhamaṁ iddhibalena pathaviṁ dvidhā katvā pacchā dassesi.",
  "atk-s0514a12:471_0": "Tesaṁ vacanattho –",
  "atk-s0514a12:471_1": "nirayapālehi pajjalitāni nānāvudhāni gahetvā khaṇḍākhaṇḍikaṁ chinnā hīraṁ hīraṁ katā nerayikasattā punappunaṁ sañjīvanti etthāti sañjīvo.",
  "atk-s0514a12:471_2": "Nirayapālā punappunaṁ nadantā vaggantā pajjalitāni nānāvudhāni gahetvā jalitāya lohapathaviyaṁ nerayike",
  "atk-s0514a12:471_3": "satte aparāparaṁ anubandhitvā paharitvā jalitapathaviyaṁ patite jalitakāḷasuttaṁ pātetvā jalitapharasuṁ",
  "atk-s0514a12:471_4": "gahetvā sayaṁ unnadantā mahantena aṭṭassarena viravante aṭṭhaṁse soḷasaṁse karontā ettha tacchantīti",
  "atk-s0514a12:471_5": "kāḷasutto.",
  "atk-s0514a12:471_6": "Mahantā jalitaayapabbatā ghātenti etthāti saṅghāto.",
  "atk-s0514a12:471_7": "Tattha kira satte navayojanāya jalitāya ayapathaviyā yāva kaṭito pavesetvā niccale karonti.",
  "atk-s0514a12:471_8": "Atha puratthimato jalito ayapabbato samuṭṭhāya asani viya viravanto āgantvā te satte saṇhakaraṇiyaṁ tile pisanto viya gantvā pacchimadisāya tiṭṭhati,",
  "atk-s0514a12:471_9": "pacchimadisato samuṭṭhitopi tatheva gantvā puratthimadisāya tiṭṭhati.",
  "atk-s0514a12:471_10": "Dve pana ekato samāgantvā ucchuyante ucchukhaṇḍāni viya pīḷenti.",
  "atk-s0514a12:471_11": "Evaṁ tattha bahūni vassasatasahassāni dukkhaṁ anubhonti.",
  "atk-s0514a12:472_0": "Dve ca roruvāti jālaroruvo,",
  "atk-s0514a12:472_1": "dhūmaroruvo cāti dve.",
  "atk-s0514a12:472_2": "Tattha jālaroruvo kappena saṇṭhitāhi rattalohajālāhi puṇṇo,",
  "atk-s0514a12:472_3": "dhūmaroruvo khāradhūmena puṇṇo.",
  "atk-s0514a12:472_4": "Tesu jālaroruve paccantānaṁ navahi vaṇṇamukhehi jālā pavisitvā sarīraṁ dahanti,",
  "atk-s0514a12:472_5": "dhūmaroruve paccantānaṁ navahi vaṇamukhehi khāradhūmo pavisitvā piṭṭhaṁ viya sarīraṁ sedeti.",
  "atk-s0514a12:472_6": "Ubhayatthapi paccantā sattā mahāviravaṁ viravantīti dvepi ‘‘roruvā’’ti vuttā.",
  "atk-s0514a12:472_7": "Jālānaṁ vā paccanasattānaṁ vā tesaṁ dukkhassa vā vīci antaraṁ natthi etthāti avīci,",
  "atk-s0514a12:472_8": "mahanto avīci mahāvīci.",
  "atk-s0514a12:472_9": "Tattha hi puratthimādīhi bhittīhi jālā uṭṭhahitvā pacchimādīsu paṭihaññati,",
  "atk-s0514a12:472_10": "tā ca bhittiyo vinivijjhitvā purato yojanasataṁ gaṇhāti.",
  "atk-s0514a12:472_11": "Heṭṭhā uṭṭhitā jālā upari paṭihaññati,",
  "atk-s0514a12:472_12": "upari uṭṭhitā heṭṭhā paṭihaññati.",
  "atk-s0514a12:472_13": "Evaṁ tāvettha jālānaṁ vīci nāma natthi.",
  "atk-s0514a12:472_14": "Tassa pana anto yojanasataṁ ṭhānaṁ khīravallipiṭṭhassa pūritanāḷi viya sattehi nirantaraṁ pūritaṁ catūhi",
  "atk-s0514a12:472_15": "iriyāpathehi paccantānaṁ sattānaṁ pamāṇaṁ natthi,",
  "atk-s0514a12:472_16": "na ca aññamaññaṁ byābādhenti,",
  "atk-s0514a12:472_17": "sakaṭṭhāneyeva paccanti.",
  "atk-s0514a12:472_18": "Evamettha sattānaṁ vīci nāma natthi.",
  "atk-s0514a12:472_19": "Yathā pana jivhagge cha madhubindūni sattamassa tambalohabinduno anudahanabalavatāya abbohārikāni honti,",
  "atk-s0514a12:472_20": "tathā tattha anudahanabalavatāya sesā cha akusalavipākupekkhā abbohārikā honti,",
  "atk-s0514a12:472_21": "dukkhameva nirantaraṁ paññāyati.",
  "atk-s0514a12:472_22": "Evamettha dukkhassa vīci nāma natthi.",
  "atk-s0514a12:472_23": "Svāyaṁ saha bhittīhi vikkhambhato aṭṭhārasādhikatiyojanasato,",
  "atk-s0514a12:472_24": "āvaṭṭato pana catupaṇṇāsādhikanavayojanasato,",
  "atk-s0514a12:472_25": "saha ussadehi dasa yojanasahassāni.",
  "atk-s0514a12:472_26": "Evamassa mahantatā veditabbā.",
  "atk-s0514a12:473_0": "Niccale satte tapatīti tāpano.",
  "atk-s0514a12:473_1": "Ativiya tāpetīti patāpano.",
  "atk-s0514a12:473_2": "Tattha tāpanasmiṁ tāva satte tālakkhandhappamāṇe jalitaayasūle nisīdāpenti.",
  "atk-s0514a12:473_3": "Tato heṭṭhā pathavī jalati,",
  "atk-s0514a12:473_4": "sūlāni jalanti,",
  "atk-s0514a12:473_5": "sattā jalanti.",
  "atk-s0514a12:473_6": "Evaṁ so nirayo niccale satte tapati.",
  "atk-s0514a12:473_7": "Itarasmiṁ pana nibbattasatte jalantehi āvudhehi paharitvā jalitaṁ ayapabbataṁ āropenti.",
  "atk-s0514a12:473_8": "Tesaṁ pabbatamatthake ṭhitakāle kammapaccayo vāto paharati.",
  "atk-s0514a12:473_9": "Te tattha saṇṭhātuṁ asakkontā uddhaṁpādā adhosirā patanti.",
  "atk-s0514a12:473_10": "Atha heṭṭhā ayapathavito jalitāni ayasūlāni uṭṭhahanti.",
  "atk-s0514a12:473_11": "Te tāni matthakeneva paharitvā tesu vinividdhasarīrā jalantā paccanti.",
  "atk-s0514a12:473_12": "Evamesa ativiya tāpetīti.",
  "atk-s0514a12:474_0": "Bodhisatto pana ete niraye dassento paṭhamaṁ sañjīvaṁ dassetvā tattha paccante nerayikasatte disvā mahājanassa",
  "atk-s0514a12:474_1": "mahābhaye uppanne taṁ antaradhāpetvā puna pathaviṁ dvidhā katvā kāḷasuttaṁ dassesi,",
  "atk-s0514a12:474_2": "tatthapi paccamāne satte disvā mahājanassa mahābhaye uppanne tampi antaradhāpesīti evaṁ paṭipāṭiyā dassesi.",
  "atk-s0514a12:474_3": "Tato rājānaṁ āmantetvā,",
  "atk-s0514a12:474_4": "‘‘mahārāja,",
  "atk-s0514a12:474_5": "tayā imesu aṭṭhasu mahānirayesu paccamāne satte disvā appamādaṁ kātuṁ vaṭṭatī’’ti vatvā puna tesaññeva",
  "atk-s0514a12:474_6": "mahānirayānaṁ kiccaṁ kathetuṁ ‘‘iccete’’tiādimāha.",
  "atk-s0514a12:474_7": "Tattha akkhātāti mayā ca tuyhaṁ kathitā,",
  "atk-s0514a12:474_8": "porāṇakehi ca kathitāyeva.",
  "atk-s0514a12:474_9": "Ākiṇṇāti paripuṇṇā.",
  "atk-s0514a12:474_10": "Paccekā soḷasussadāti etesaṁ nirayānaṁ ekekassa catūsu dvāresu ekekasmiṁ cattāro cattāro katvā soḷasa",
  "atk-s0514a12:474_11": "soḷasa ussadanirayāti sabbepi sataṁ aṭṭhavīsati ca ussadanirayā aṭṭha ca mahānirayāti chattiṁsanirayasataṁ.",
  "atk-s0514a12:474_12": "Kadariyatāpanāti sabbete kadariyānaṁ tāpanā.",
  "atk-s0514a12:474_13": "Balavadukkhatāya ghorā.",
  "atk-s0514a12:474_14": "Kammanibbattānaṁ accīnaṁ atthitāya accimanto.",
  "atk-s0514a12:474_15": "Bhayassa mahantatāya mahabbhayā.",
  "atk-s0514a12:474_16": "Diṭṭhamattā vā sutamattā vā lomāni haṁsantīti lomahaṁsanarūpā ca.",
  "atk-s0514a12:474_17": "Bhīsanatāya bhesmā.",
  "atk-s0514a12:474_18": "Bhayajananatāya paṭibhayā.",
  "atk-s0514a12:474_19": "Sukhābhāvena dukhā.",
  "atk-s0514a12:474_20": "Catukkaṇṇāti sabbepi caturassamañjūsasadisā.",
  "atk-s0514a12:474_21": "Vibhattāti catudvāravasena vibhattā.",
  "atk-s0514a12:474_22": "Bhāgaso mitāti dvāravīthīnaṁ vasena koṭṭhāse ṭhapetvā mitā.",
  "atk-s0514a12:474_23": "Ayasā paṭikujjitāti sabbepi navayojanikena ayakapālena paṭicchannā.",
  "atk-s0514a12:474_24": "Phuṭā tiṭṭhantīti sabbepi ettakaṁ ṭhānaṁ anupharitvā tiṭṭhanti.",
  "atk-s0514a12:475_0": "Uddhaṁpādā avaṁsirāti evaṁ tesu tesu nirayesu samparivattitvā punappunaṁ patamāne sandhāyāha.",
  "atk-s0514a12:475_1": "Ativattāroti pharusavācāhi atikkamitvā vattāro.",
  "atk-s0514a12:475_2": "Mahānirayesu kira yebhuyyena dhammikasamaṇabrāhmaṇesu katāparādhāva paccanti,",
  "atk-s0514a12:475_3": "tasmā evamāha.",
  "atk-s0514a12:475_4": "Te bhūnahunoti te isīnaṁ ativattāro attano vuḍḍhiyā hatattā bhūnahuno koṭṭhāsakatā macchā viya paccanti.",
  "atk-s0514a12:475_5": "Asaṅkheyyeti gaṇetuṁ asakkuṇeyye.",
  "atk-s0514a12:475_6": "Kibbisakārinoti dāruṇakammakārino.",
  "atk-s0514a12:475_7": "Nikkhamanesinoti nirayā nikkhamanaṁ esantāpi gavesantāpi nikkhamanadvāraṁ nādhigacchanti.",
  "atk-s0514a12:475_8": "Puratthimenāti yadā taṁ dvāraṁ apārutaṁ hoti,",
  "atk-s0514a12:475_9": "atha tadabhimukhā dhāvanti,",
  "atk-s0514a12:475_10": "tesaṁ tattha chaviādīni jhāyanti.",
  "atk-s0514a12:475_11": "Dvārasamīpaṁ pattānañca tesaṁ taṁ pidhīyati,",
  "atk-s0514a12:475_12": "pacchimadvāraṁ apārutaṁ viya khāyati.",
  "atk-s0514a12:475_13": "Esa nayo sabbattha.",
  "atk-s0514a12:475_14": "Na sādhurūpeti vuttappakāraṁ sappaṁ viya sādhurūpe isayo na āsīde,",
  "atk-s0514a12:475_15": "na pharusavacanena kāyakammena vā ghaṭṭento upagaccheyya.",
  "atk-s0514a12:475_16": "Kiṁkāraṇā?",
  "atk-s0514a12:475_17": "Saññatānaṁ tapassīnaṁ āsāditattā aṭṭhasu mahānirayesu mahādukkhassa anubhavitabbattā.",
  "atk-s0514a12:476_0": "Idāni ye rājāno tathārūpe āsādetvā taṁ dukkhaṁ pattā,",
  "atk-s0514a12:476_1": "te dassetuṁ ‘‘atikāyo’’tiādimāha.",
  "atk-s0514a12:476_2": "Tattha atikāyoti balasampanno mahākāyo.",
  "atk-s0514a12:476_3": "Mahissāsoti mahādhanuggaho.",
  "atk-s0514a12:476_4": "Kekakādhipoti kekakaraṭṭhādhipati.",
  "atk-s0514a12:476_5": "Sahassabāhūti pañcahi dhanuggahasatehi bāhusahassena āropetabbaṁ dhanuṁ āropanasamatthatāya sahassabāhu.",
  "atk-s0514a12:476_6": "Vibhavaṅgatoti vināsaṁ patto.",
  "atk-s0514a12:476_7": "Vatthūni pana sarabhaṅgajātake (jā.",
  "atk-s0514a12:476_8": "2.17.50 ādayo) vitthāritāni.",
  "atk-s0514a12:476_9": "Upahacca mananti attano cittaṁ padūsetvā.",
  "atk-s0514a12:476_10": "Mātaṅgasminti mātaṅgapaṇḍite.",
  "atk-s0514a12:476_11": "Vatthu mātaṅgajātake (jā.",
  "atk-s0514a12:476_12": "1.15.1 ādayo) vaṇṇitaṁ.",
  "atk-s0514a12:476_13": "Kaṇhadīpāyanāsajjāti kaṇhadīpāyanaṁ āsajja.",
  "atk-s0514a12:476_14": "Yamasādhananti nirayapālakarañño āṇāpavattaṭṭhānaṁ.",
  "atk-s0514a12:476_15": "Vatthu ghaṭapaṇḍitajātake (jā.",
  "atk-s0514a12:476_16": "1.10.165 ādayo) vitthāritaṁ .",
  "atk-s0514a12:476_17": "Isināti kapilatāpasena.",
  "atk-s0514a12:476_18": "Pāvekkhīti paviṭṭho.",
  "atk-s0514a12:476_19": "Ceccoti cetiyarājā.",
  "atk-s0514a12:476_20": "Hīnattoti parihīnattabhāvo antarahitaiddhi.",
  "atk-s0514a12:476_21": "Pattapariyāyanti pariyāyaṁ maraṇakālaṁ patvā.",
  "atk-s0514a12:476_22": "Vatthu cetiyajātake (jā.",
  "atk-s0514a12:476_23": "1.8.45 ādayo) kathitaṁ.",
  "atk-s0514a12:477_0": "Tasmāhīti yasmā cittavasiko hutvā isīsu aparajjhitvā aṭṭhasu mahānirayesu paccati, tasmā hi.",
  "atk-s0514a12:477_1": "Chandāgamananti chandādicatubbidhampi agatigamanaṁ.",
  "atk-s0514a12:477_2": "Paduṭṭhenāti kuddhena.",
  "atk-s0514a12:477_3": "Gantā so nirayaṁ adhoti so tena adhogamaniyena kammena adhonirayameva gacchati.",
  "atk-s0514a12:477_4": "Pāḷiyaṁ pana ‘‘nirayussada’’nti likhitaṁ,",
  "atk-s0514a12:477_5": "tassa ussadanirayaṁ gacchatīti attho.",
  "atk-s0514a12:477_6": "Vuḍḍheti vayovuḍḍhe ca guṇavuḍḍhe ca.",
  "atk-s0514a12:477_7": "Anapaccāti bhavantarepi apaccaṁ vā dāyādaṁ vā na labhantīti attho.",
  "atk-s0514a12:477_8": "Tālavatthūti diṭṭhadhammepi chinnamūlatālo viya mahāvināsaṁ patvā niraye nibbattanti.",
  "atk-s0514a12:477_9": "Yo ca pabbajitaṁ hantīti yo bālajano samaṇaṁ hanati.",
  "atk-s0514a12:477_10": "Cirarattāyāti ciraṁ kālaṁ.",
  "atk-s0514a12:478_0": "Evaṁ mahāsatto isiviheṭhakānaṁ paccananiraye dassetvā upari adhammikarājūnaṁ paccananiraye dassento ‘‘yo cā’’tiādimāha.",
  "atk-s0514a12:478_1": "Tattha raṭṭhaviddhaṁsanoti chandādivasena gantvā raṭṭhassa viddhaṁsano.",
  "atk-s0514a12:478_2": "Accisaṅghaparetoti accisamūhaparikkhitto.",
  "atk-s0514a12:478_3": "Tejobhakkhassāti aggimeva khādantassa.",
  "atk-s0514a12:478_4": "Gattānīti tigāvute sarīre sabbaṅgapaccaṅgāni.",
  "atk-s0514a12:478_5": "Lomehi ca nakhehi cāti etehi saddhiṁ sabbāni ekajālāni honti.",
  "atk-s0514a12:478_6": "Tuttaṭṭītoti āneñjakāraṇaṁ kāriyamāno tuttehi viddho nāgo yathā nadati.",
  "atk-s0514a12:479_0": "Evaṁ mahāsatto adhammikarājūnaṁ paccananiraye dassetvā idāni pitughātakādīnaṁ paccananiraye dassetuṁ ‘‘yo lobhā’’tiādimāha.",
  "atk-s0514a12:479_1": "Tattha lobhāti yasadhanalobhena.",
  "atk-s0514a12:479_2": "Dosā vāti duṭṭhacittatāya vā.",
  "atk-s0514a12:479_3": "Nittacanti lohakumbhiyaṁ bahūni vasasahassāni pakkaṁ nīharitvā tigāvutamassa sarīraṁ nittacaṁ katvā jalitāya",
  "atk-s0514a12:479_4": "lohapathaviyaṁ pātetvā tiṇhehi ayasūlehi koṭṭetvā cuṇavicuṇṇaṁ karonti.",
  "atk-s0514a12:479_5": "Andhaṁ karitvāti, mahārāja,",
  "atk-s0514a12:479_6": "taṁ pitughātakaṁ nirayapālā jalitalohapathaviyaṁ uttānaṁ pātetvā jalitehi ayasūlehi akkhīni bhinditvā",
  "atk-s0514a12:479_7": "andhaṁ karitvā mukhe uṇhaṁ muttakarīsaṁ pakkhipitvā palālapīṭhaṁ viya naṁ parivattetvā kappena saṇṭhite",
  "atk-s0514a12:479_8": "khāre lohaudake nimujjāpenti.",
  "atk-s0514a12:479_9": "Tattaṁ pakkuthitamayoguḷañcāti puna pakkuthitaṁ gūthakalalañceva jalitaayoguḷañca khādāpenti.",
  "atk-s0514a12:479_10": "So pana taṁ āhariyamānaṁ disvā mukhaṁ pidheti.",
  "atk-s0514a12:479_11": "Athassa dīghe ciratāpite jalamāne phāle ādāya mukhaṁ vikkhambhetvā vivaritvā rajjubaddhaṁ ayabalisaṁ",
  "atk-s0514a12:479_12": "khipitvā jivhaṁ nīharitvā tasmiṁ vivaṭe mukhe taṁ ayoguḷaṁ sampavisanti pakkhipanti.",
  "atk-s0514a12:479_13": "Rakkhasāti nirayapālā.",
  "atk-s0514a12:480_0": "Sāmā cāti, mahārāja,",
  "atk-s0514a12:480_1": "tassa pitughātakassa jivhaṁ balisena nikkaḍḍhitvā ayasaṅkūhi pathaviyaṁ nīhataṁ jivhaṁ sāmā soṇā sabalavaṇṇā",
  "atk-s0514a12:480_2": "sunakhā ca lohatuṇḍā gijjhā ca kākolasaṅghā ca aññe ca nānappakārā sakuṇā samāgantvā āvudhehi chindantā",
  "atk-s0514a12:480_3": "viya vibhajja kākapadākārena koṭṭhāse katvā vipphandamānaṁ salohitaṁ vighāsaṁ khādantā viya satte bhakkhayantīti attho.",
  "atk-s0514a12:480_4": "Taṁ daḍḍhatālanti taṁ pitughātakaṁ jhāyamānatālaṁ viya jalitasarīraṁ.",
  "atk-s0514a12:480_5": "Paribhinnagattanti tattha tattha paribhinnagattaṁ.",
  "atk-s0514a12:480_6": "Nippothayantāti jalitehi ayamuggarehi paharantā.",
  "atk-s0514a12:480_7": "Ratī hi tesanti tesaṁ nirayapālānaṁ sā rati kīḷā hoti.",
  "atk-s0514a12:480_8": "Dukhino panītareti itare pana nerayikasattā dukkhitā honti.",
  "atk-s0514a12:480_9": "Pettighātinoti pitughātakā.",
  "atk-s0514a12:480_10": "Iti imaṁ pitughātakānaṁ paccananirayaṁ disvā rājā bhītatasito ahosi.",
  "atk-s0514a12:481_0": "Atha naṁ mahāsatto samassāsetvā mātughātakānaṁ paccananirayaṁ dassesi.",
  "atk-s0514a12:481_1": "Yamakkhayanti yamanivesanaṁ,",
  "atk-s0514a12:481_2": "nirayanti attho.",
  "atk-s0514a12:481_3": "Attakammaphalūpagoti attano kammaphalena upagato.",
  "atk-s0514a12:481_4": "Amanussāti nirayapālā.",
  "atk-s0514a12:481_5": "Hantāraṁ janayantiyāti mātughātakaṁ.",
  "atk-s0514a12:481_6": "Vālehīti ayamakacivālehi veṭhetvā ayayantena pīḷayanti.",
  "atk-s0514a12:481_7": "Tanti taṁ mātughātakaṁ.",
  "atk-s0514a12:481_8": "Pāyentīti tassa pīḷiyamānassa ruhiraṁ gaḷitvā ayakapallaṁ pūreti.",
  "atk-s0514a12:481_9": "Atha naṁ yantato nīharanti,",
  "atk-s0514a12:481_10": "tāvadevassa sarīraṁ pākatikaṁ hoti.",
  "atk-s0514a12:481_11": "Taṁ pathaviyaṁ uttānaṁ nipajjāpetvā vilīnaṁ tambalohaṁ viya pakkuthitaṁ lohitaṁ pāyenti.",
  "atk-s0514a12:481_12": "Ogayha tiṭṭhatīti taṁ bahūni vassasahassāni ayayantehi pīḷetvā jegucche duggandhe paṭikūle mahante gūthakalalaāvāṭe khipanti,",
  "atk-s0514a12:481_13": "so taṁ rahadaṁ ogayha ogāhitvā tiṭṭhati.",
  "atk-s0514a12:481_14": "Atikāyāti ekadoṇikanāvappamāṇasarīrā.",
  "atk-s0514a12:481_15": "Ayomukhāti ayasūcimukhā.",
  "atk-s0514a12:481_16": "Chaviṁ bhetvānāti chavimādiṁ katvā yāva aṭṭhimpi bhetvā aṭṭhimiñjampi khādanti.",
  "atk-s0514a12:481_17": "Saṁgiddhāti gadhitā mucchitā.",
  "atk-s0514a12:481_18": "Na kevalañca khādanteva,",
  "atk-s0514a12:481_19": "adhomaggādīhi pana pavisitvā mukhādīhi nikkhamanti,",
  "atk-s0514a12:481_20": "vāmapassādīhi pavisitvā dakkhiṇapassādīhi nikkhamanti,",
  "atk-s0514a12:481_21": "sakalampi sarīraṁ chiddāvachiddaṁ karonti,",
  "atk-s0514a12:481_22": "so tattha atidukkhapareto viravanto paccati.",
  "atk-s0514a12:481_23": "So cāti so mātughātako ca taṁ sataporisaṁ nirayaṁ patto sasīsako nimuggova hoti,",
  "atk-s0514a12:481_24": "tañca kuṇapaṁ samantā yojanasataṁ pūtikaṁ hutvā vāyati.",
  "atk-s0514a12:481_25": "Mātughoti mātughātako.",
  "atk-s0514a12:482_0": "Evaṁ mahāsatto mātughātakānaṁ paccananirayaṁ dassetvā puna gabbhapātakānaṁ paccananirayaṁ dassento gāthamāha.",
  "atk-s0514a12:482_1": "Khuradhāramanukkammāti khuradhāranirayaṁ atikkamitvā.",
  "atk-s0514a12:482_2": "Tattha kira nirayapālā mahantamahante khure upari dhāre katvā santharanti,",
  "atk-s0514a12:482_3": "tato yāhi gabbhapātanakharabhesajjāni pivitvā gabbhā pātitā,",
  "atk-s0514a12:482_4": "tā gabbhapātiniyo itthiyo jalitehi āvudhehi pothentā anubandhanti,",
  "atk-s0514a12:482_5": "tā tikhiṇakhuradhārāsu khaṇḍākhaṇḍikā hutvā punappunaṁ uṭṭhāya taṁ durabhisambhavaṁ khuradhāranirayaṁ",
  "atk-s0514a12:482_6": "akkamantiyo atikkamitvā nirayapālehi anubaddhā duggaṁ duratikkamaṁ visamaṁ vetaraṇiṁ nadiṁ patanti.",
  "atk-s0514a12:482_7": "Tattha kammakāraṇaṁ nimijātake (jā.",
  "atk-s0514a12:482_8": "2.22.421 ādayo) āvi bhavissati.",
  "atk-s0514a12:483_0": "Evaṁ gabbhapātinīnaṁ nirayaṁ dassetvā mahāsatto yattha paradārikā ca aticāriniyo ca patantā paccanti,",
  "atk-s0514a12:483_1": "taṁ kaṇṭakasimbalinirayaṁ dassento ‘‘ayomayā’’tiādimāha.",
  "atk-s0514a12:483_2": "Tattha ubhato abhilambantīti vetaraṇiyā ubhosu tīresu tāsaṁ simbalīnaṁ sākhā olambanti.",
  "atk-s0514a12:483_3": "Te accimantoti te pajjalitasarīrā sattā accimanto hutvā tiṭṭhanti.",
  "atk-s0514a12:483_4": "Yojananti tigāvutaṁ tesaṁ sarīraṁ,",
  "atk-s0514a12:483_5": "tato uṭṭhitajālāya pana saddhiṁ yojanaubbedhā honti.",
  "atk-s0514a12:483_6": "Ete vajantīti te paradārikā sattā nānāvidhehi āvudhehi koṭṭiyamānā ete simbaliniraye abhiruhanti.",
  "atk-s0514a12:483_7": "Te patantīti te bahūni vassasahassāni rukkhaviṭapesu laggā jhāyitvā puna nirayapālehi āvudhehi vihatā vivattā hutvā parivattitvā adhosīsakā patanti.",
  "atk-s0514a12:483_8": "Puthūti bahū.",
  "atk-s0514a12:483_9": "Vinividdhaṅgāti tesaṁ tato patanakāle heṭṭhā ayapathavito sūlāni uṭṭhahitvā tesaṁ matthakaṁ paṭicchanti,",
  "atk-s0514a12:483_10": "tāni tesaṁ adhomaggena nikkhamanti,",
  "atk-s0514a12:483_11": "te evaṁ sūlesu viddhasarīrā cirarattā sayanti.",
  "atk-s0514a12:483_12": "Dīghanti supinepi niddaṁ alabhantā dīgharattaṁ jaggantīti attho.",
  "atk-s0514a12:483_13": "Ratyā vivasāneti rattīnaṁ accayena,",
  "atk-s0514a12:483_14": "cirakālātikkamenāti attho .",
  "atk-s0514a12:483_15": "Pavajjantīti saṭṭhiyojanikaṁ jalitaṁ lohakumbhiṁ kappena saṇṭhitaṁ jalitatambaloharasapuṇṇaṁ lohakumbhiṁ nirayapālehi khittā paccanti.",
  "atk-s0514a12:483_16": "Dussīlāti paradārikā.",
  "atk-s0514a12:484_0": "Evaṁ mahāsatto paradārikaaticārikānaṁ paccanasimbalinirayaṁ dassetvā ito paraṁ sāmikavattasassusasuravattādīni",
  "atk-s0514a12:484_1": "apūrentīnaṁ paccanaṭṭhānaṁ pakāsento ‘‘yā cā’’tiādimāha.",
  "atk-s0514a12:484_2": "Tattha atimaññatīti bhisajātake (jā.",
  "atk-s0514a12:484_3": "1.14.78 ādayo) vuttaṁ sāmikavattaṁ akarontī atikkamitvā maññati.",
  "atk-s0514a12:484_4": "Jeṭṭhaṁ vāti sāmikassa jeṭṭhabhātaraṁ.",
  "atk-s0514a12:484_5": "Nanandaranti sāmikassa bhaginiṁ.",
  "atk-s0514a12:484_6": "Etesampi hi aññatarassa hatthapādapiṭṭhiparikammanhāpanabhojanādibhedaṁ vattaṁ apūrentī tesu hirottappaṁ anupaṭṭhapentī te atimaññati nāma,",
  "atk-s0514a12:484_7": "sāpi niraye nibbatti.",
  "atk-s0514a12:484_8": "Vaṅkenāti tassā sāmikavattādīnaṁ aparipūrikāya sāmikādayo akkositvā paribhāsitvā niraye nibbattāya lohapathaviyaṁ",
  "atk-s0514a12:484_9": "nipajjāpetvā ayasaṅkunā mukhaṁ vivaritvā balisena jivhaggaṁ nibbahanti,",
  "atk-s0514a12:484_10": "rajjubandhanena sabandhanaṁ kaḍḍhanti.",
  "atk-s0514a12:484_11": "Kiminanti kimibharitaṁ.",
  "atk-s0514a12:484_12": "Idaṁ vuttaṁ hoti – mahārāja,",
  "atk-s0514a12:484_13": "so nerayikasatto evaṁ nikkaḍḍhitaṁ attano byāmena byāmamattaṁ jivhaṁ āvudhehi koṭṭitakoṭṭitaṭṭhāne sañjātehi",
  "atk-s0514a12:484_14": "mahādoṇippamāṇehi kimīhi bharitaṁ passati.",
  "atk-s0514a12:484_15": "Viññāpetuṁ na sakkotīti nirayapāle yācitukāmopi kiñci vattuṁ na sakkoti.",
  "atk-s0514a12:484_16": "Tāpaneti evaṁ sā tattha bahūni vassasahassāni paccitvā puna tāpanamahāniraye paccati.",
  "atk-s0514a12:485_0": "Evaṁ mahāsatto sāmikavattasassusasuravattādīni apūrentīnaṁ paccananirayaṁ dassetvā idāni sūkarikādīnaṁ paccananiraye dassento ‘‘orabbhikā’’tiādimāha .",
  "atk-s0514a12:485_1": "Tattha avaṇṇe vaṇṇakārakāti pesuññakārakā.",
  "atk-s0514a12:485_2": "Khāranadinti ete orabbhikādayo etehi sattiādīhi haññamānā vetaraṇiṁ nadiṁ patantīti attho.",
  "atk-s0514a12:485_3": "Sesāni orabbhikādīnaṁ paccanaṭṭhānāni nimijātake āvi bhavissanti.",
  "atk-s0514a12:485_4": "Kuṭakārīti kūṭavinicchayassa ceva tulākūṭādīnañca kārake sandhāyetaṁ vuttaṁ.",
  "atk-s0514a12:485_5": "Tattha kūṭavinicchayakūṭaṭṭakārakakūṭaagghāpanikānaṁ paccananirayā nimijātake āvi bhavissanti.",
  "atk-s0514a12:485_6": "Vantanti vamitakaṁ.",
  "atk-s0514a12:485_7": "Durattānanti duggatattabhāvānaṁ.",
  "atk-s0514a12:485_8": "Idaṁ vuttaṁ hoti – mahārāja,",
  "atk-s0514a12:485_9": "te durattabhāvā sattā ayakūṭehi matthake bhijjamāne vamanti,",
  "atk-s0514a12:485_10": "tato taṁ vantaṁ jalitaayakapallehi tesu ekaccānaṁ mukhe khipanti ,",
  "atk-s0514a12:485_11": "iti te paresaṁ vantaṁ bhuñjanti nāma.",
  "atk-s0514a12:485_12": "Bheraṇḍakāti siṅgālā.",
  "atk-s0514a12:485_13": "Vipphandamānanti adhomukhaṁ nipajjāpitaṁ nikkaḍḍhitajivhaṁ ito cito ca vipphandamānaṁ.",
  "atk-s0514a12:485_14": "Migenāti okacārakamigena.",
  "atk-s0514a12:485_15": "Pakkhināti tathārūpeneva.",
  "atk-s0514a12:485_16": "Gantā teti gantāro te.",
  "atk-s0514a12:485_17": "Nirayussadanti ussadanirayaṁ.",
  "atk-s0514a12:485_18": "Pāḷiyaṁ pana ‘‘nirayaṁ adho’’ti likhitaṁ.",
  "atk-s0514a12:485_19": "Ayaṁ pana nirayo nimijātake āvi bhavissatīti.",
  "atk-s0514a12:486_0": "Iti mahāsatto ettake niraye dassetvā idāni devalokavivaraṇaṁ katvā rañño devaloke dassento āha –",
  "atk-s0514a12:487_0": "133.",
  "atk-s0514a12:488_0": " ‘‘Santo ca uddhaṁ gacchanti, suciṇṇenidha kammunā;",
  "atk-s0514a12:489_0": "Suciṇṇassa phalaṁ passa, saindā devā sabrahmakā.",
  "atk-s0514a12:490_0": "134.",
  "atk-s0514a12:491_0": " ‘‘Taṁ taṁ brūmi mahārāja, dhammaṁ raṭṭhapatī cara;",
  "atk-s0514a12:492_0": "Tathā rāja carāhi dhammaṁ, yathā taṁ suciṇṇaṁ nānutappeyya pacchā’’ti.",
  "atk-s0514a12:493_0": "Tattha santoti kāyādīhi upasantā.",
  "atk-s0514a12:493_1": "Uddhanti devalokaṁ.",
  "atk-s0514a12:493_2": "Saindāti tattha tattha indehi saddhiṁ.",
  "atk-s0514a12:493_3": "Mahāsatto hissa cātumahārājādike deve dassento,",
  "atk-s0514a12:493_4": "‘‘mahārāja,",
  "atk-s0514a12:493_5": "cātumahārājike deve passa,",
  "atk-s0514a12:493_6": "cattāro mahārājāno passa,",
  "atk-s0514a12:493_7": "tāvatiṁse passa,",
  "atk-s0514a12:493_8": "sakkaṁ passā’’ti evaṁ sabbepi saindake sabrahmake ca deve dassento ‘‘idampi suciṇṇassa phalaṁ idampi phala’’nti dassesi.",
  "atk-s0514a12:493_9": "Taṁ taṁ brūmīti tasmā taṁ bhaṇāmi.",
  "atk-s0514a12:493_10": "Dhammanti ito paṭṭhāya pāṇātipātādīni pañca verāni pahāya dānādīni puññāni karohīti.",
  "atk-s0514a12:493_11": "Yathā taṁ suciṇṇaṁ nānutappeyyāti yathā taṁ dānādipuññakammaṁ suciṇṇaṁ pitughātakammapaccayaṁ vippaṭisāraṁ",
  "atk-s0514a12:493_12": "paṭicchādetuṁ samatthatāya taṁ nānutappeyya,",
  "atk-s0514a12:493_13": "tathā taṁ suciṇṇaṁ cara,",
  "atk-s0514a12:493_14": "bahuṁ puññaṁ karohīti attho.",
  "atk-s0514a12:494_0": "So mahāsattassa dhammakathaṁ sutvā tato paṭṭhāya assāsaṁ paṭilabhi.",
  "atk-s0514a12:494_1": "Bodhisatto pana kiñci kālaṁ tattha vasitvā attano vasanaṭṭhānaññeva gato.",
  "atk-s0514a12:495_0": "Satthā imaṁ dhammadesanaṁ āharitvā ‘‘na,",
  "atk-s0514a12:495_1": "bhikkhave, idāneva,",
  "atk-s0514a12:495_2": "pubbepesa mayā assāsitoyevā’’ti vatvā jātakaṁ samodhānesi ‘‘tadā rājā ajātasattu ahosi,",
  "atk-s0514a12:495_3": "isigaṇo buddhaparisā,",
  "atk-s0514a12:495_4": "saṁkiccapaṇḍito pana ahameva ahosi’’nti.",
  "atk-s0514a12:496_0": "Saṁkiccajātakavaṇṇanā dutiyā.",
  "atk-s0514a12:497_0": "Jātakuddānaṁ –",
  "atk-s0514a12:498_0": "Atha saṭṭhinipātamhi, suṇātha mama bhāsitaṁ;",
  "atk-s0514a12:499_0": "Jātakasavhayano pavaro, soṇakaarindamasavhayano;",
  "atk-s0514a12:500_0": "Tathā vuttarathesabhakiccavaroti.",
  "atk-s0514a12:501_0": "Saṭṭhinipātavaṇṇanā niṭṭhitā."
}