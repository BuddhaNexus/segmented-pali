{
  "tika-vin04t15:0_0": "Pācittiyakaṇḍo",
  "tika-vin04t15:1_0": "1. Lasuṇavaggo",
  "tika-vin04t15:2_0": "1. Lasuṇasikkhāpadavaṇṇanā",
  "tika-vin04t15:3_0": "Pācittiyesu lasuṇavaggassa tāva paṭhame lasuṇanti magadharaṭṭhe jātaṁ āmakaṁ bhaṇḍikalasuṇameva,",
  "tika-vin04t15:3_1": "na ekadvitimiñjakaṁ.",
  "tika-vin04t15:3_2": "Tañhi “khādissāmī”ti paṭiggaṇhantiyā dukkaṭaṁ,",
  "tika-vin04t15:3_3": "ajjhohāre ajjhohāre pācittiyaṁ.",
  "tika-vin04t15:4_0": "Sāvatthiyaṁ thullanandaṁ ārabbha lasuṇaṁ harāpanavatthusmiṁ paññattaṁ,",
  "tika-vin04t15:4_1": "tikapācittiyaṁ,",
  "tika-vin04t15:4_2": "alasuṇe dvikadukkaṭaṁ.",
  "tika-vin04t15:4_3": "Tasmiṁ pana alasuṇasaññāya,",
  "tika-vin04t15:4_4": "palaṇḍuke,",
  "tika-vin04t15:4_5": "bhañjanake, haritake,",
  "tika-vin04t15:4_6": "cāpalasuṇe,",
  "tika-vin04t15:4_7": "sūpasampāke,",
  "tika-vin04t15:4_8": "maṁsasampāke,",
  "tika-vin04t15:4_9": "telasampāke, sāḷave,",
  "tika-vin04t15:4_10": "uttaribhaṅge,",
  "tika-vin04t15:4_11": "ummattikādīnañca anāpatti.",
  "tika-vin04t15:4_12": "Āmakalasuṇañceva,",
  "tika-vin04t15:4_13": "ajjhoharaṇañcāti imānettha dve aṅgāni.",
  "tika-vin04t15:4_14": "Samuṭṭhānādīni eḷakalomasadisānīti.",
  "tika-vin04t15:5_0": "Lasuṇasikkhāpadavaṇṇanā niṭṭhitā.",
  "tika-vin04t15:6_0": "2. Sambādhalomasikkhāpadavaṇṇanā",
  "tika-vin04t15:7_0": "Dutiye sambādheti paṭicchannokāse,",
  "tika-vin04t15:7_1": "upakacchakesu ca muttakaraṇe cāti attho.",
  "tika-vin04t15:7_2": "Saṁharāpeyyāti ettha khurasaṇḍāsakattariādīsu yena kenaci saṁharāpentiyā payogagaṇanāya pācittiyaṁ,",
  "tika-vin04t15:7_3": "na lomagaṇanāya.",
  "tika-vin04t15:8_0": "Sāvatthiyaṁ chabbaggiyā bhikkhuniyo ārabbha sambādhe lomaṁ saṁharāpanavatthusmiṁ paññattaṁ,",
  "tika-vin04t15:8_1": "attano atthāya aññaṁ āṇāpentiyā sāṇattikaṁ,",
  "tika-vin04t15:8_2": "āpattibhedonatthi.",
  "tika-vin04t15:8_3": "Ābādhapaccayā,",
  "tika-vin04t15:8_4": "ummattikādīnañca anāpatti.",
  "tika-vin04t15:8_5": "Ābādhābhāvo,",
  "tika-vin04t15:8_6": "sambādhe lomasaṁharaṇanti imānettha dve aṅgāni.",
  "tika-vin04t15:8_7": "Samuṭṭhānādīni bhikkhuniyā saddhiṁ ekaddhānamaggagamanasikkhāpadasadisānīti.",
  "tika-vin04t15:9_0": "Sambādhalomasikkhāpadavaṇṇanā niṭṭhitā.",
  "tika-vin04t15:10_0": "3. Talaghātakasikkhāpadavaṇṇanā",
  "tika-vin04t15:11_0": "Tatiye talaghātaketi antamaso uppalakesarenāpi muttakaraṇassa talaghātane muttakaraṇamhi pahāradāne pācittiyanti attho.",
  "tika-vin04t15:12_0": "Sāvatthiyaṁ dve bhikkhuniyo ārabbha talaghātakaraṇavatthusmiṁ paññattaṁ,",
  "tika-vin04t15:12_1": "purimanayeneva sāṇattikaṁ,",
  "tika-vin04t15:12_2": "āpattibhedo natthi.",
  "tika-vin04t15:12_3": "Ito paraṁ pana yattha natthi,",
  "tika-vin04t15:12_4": "tattha avatvāva gamissāma.",
  "tika-vin04t15:12_5": "Ābādhapaccayā gaṇḍaṁ vā vaṇaṁ vā paharantiyā,",
  "tika-vin04t15:12_6": "ummattikādīnañca anāpatti.",
  "tika-vin04t15:12_7": "Ābādhābhāvo,",
  "tika-vin04t15:12_8": "muttakaraṇe pahāradānaṁ,",
  "tika-vin04t15:12_9": "phassasādiyananti imānettha tīṇi aṅgāni.",
  "tika-vin04t15:12_10": "Samuṭṭhānādīni paṭhamapārājikasadisānīti.",
  "tika-vin04t15:13_0": "Talaghātakasikkhāpadavaṇṇanā niṭṭhitā.",
  "tika-vin04t15:14_0": "4. Jatumaṭṭhakasikkhāpadavaṇṇanā",
  "tika-vin04t15:15_0": "Catutthe jatumaṭṭhaketi jatunā kate maṭṭhadaṇḍake.",
  "tika-vin04t15:15_1": "Vatthuvasenetaṁ vuttaṁ,",
  "tika-vin04t15:15_2": "kāmarāgena pana uppalakesarampi pavesentiyā āpatti.",
  "tika-vin04t15:16_0": "Sāvatthiyaṁ aññataraṁ bhikkhuniṁ ārabbha jatumaṭṭhakasādiyanavatthusmiṁ paññattaṁ,",
  "tika-vin04t15:16_1": "sesaṁ tatiyasadisamevāti.",
  "tika-vin04t15:17_0": "Jatumaṭṭhakasikkhāpadavaṇṇanā niṭṭhitā.",
  "tika-vin04t15:18_0": "5. Udakasuddhikasikkhāpadavaṇṇanā",
  "tika-vin04t15:19_0": "Pañcame udakasuddhikanti muttakaraṇassa dhovanaṁ.",
  "tika-vin04t15:19_1": "Ādiyamānāyāti karontiyā.",
  "tika-vin04t15:19_2": "Dvaṅgulapabbaparamaṁādātabbanti dvīsu aṅgulīsu ekekaṁ katvā dvaṅgulapabbaparamaṁ ādātabbaṁ.",
  "tika-vin04t15:19_3": "Taṁ atikkāmentiyāti sace dhovanakāle rāgavasena vitthārato tatiyāya aṅguliyā aggapabbaṁ,",
  "tika-vin04t15:19_4": "gambhīrato ekissāva aṅguliyā tatiyapabbaṁ paveseti pācittiyaṁ.",
  "tika-vin04t15:20_0": "Sakkesu aññataraṁ bhikkhuniṁ ārabbha atigambhīraṁ udakasuddhikaṁ ādiyanavatthusmiṁ paññattaṁ,",
  "tika-vin04t15:20_1": "tikapācittiyaṁ,",
  "tika-vin04t15:20_2": "ūnakadvaṅgulapabbe dvikadukkaṭaṁ.",
  "tika-vin04t15:20_3": "Tasmiṁ pana ūnakasaññāya,",
  "tika-vin04t15:20_4": "dvaṅgulapabbaparamaṁ ādiyantiyā,",
  "tika-vin04t15:20_5": "ābādhapaccayā atirekampi,",
  "tika-vin04t15:20_6": "ummattikādīnañca anāpatti,",
  "tika-vin04t15:20_7": "sesaṁ tatiyasadisamevāti.",
  "tika-vin04t15:21_0": "Udakasuddhikasikkhāpadavaṇṇanā niṭṭhitā.",
  "tika-vin04t15:22_0": "6. Upatiṭṭhanasikkhāpadavaṇṇanā",
  "tika-vin04t15:23_0": "Chaṭṭhe bhuñjantassāti pañcannaṁ bhojanānaṁ aññataraṁ bhuñjato.",
  "tika-vin04t15:23_1": "Pānīyenāti suddhena vā udakena,",
  "tika-vin04t15:23_2": "takkādīsu vā aññatarena.",
  "tika-vin04t15:23_3": "Vidhūpanenāti yāya kāyaci bījaniyā.",
  "tika-vin04t15:23_4": "Upatiṭṭheyyāti yā etesu dvīsu aññataraṁ gahetvā hatthapāse tiṭṭhati,",
  "tika-vin04t15:23_5": "tassā pācittiyaṁ.",
  "tika-vin04t15:24_0": "Sāvatthiyaṁ aññataraṁ bhikkhuniṁ ārabbha bhuñjantassa evaṁ tiṭṭhanavatthusmiṁ paññattaṁ,",
  "tika-vin04t15:24_1": "tikapācittiyaṁ,",
  "tika-vin04t15:24_2": "hatthapāsaṁ vijahitvā khādanīyaṁ khādantassa upatiṭṭhantiyā dukkaṭaṁ,",
  "tika-vin04t15:24_3": "anupasampanne tikadukkaṭaṁ.",
  "tika-vin04t15:24_4": "“Imaṁ pivatha,",
  "tika-vin04t15:24_5": "iminā bījathā”ti evaṁ dentiyā vā,",
  "tika-vin04t15:24_6": "dāpentiyā vā,",
  "tika-vin04t15:24_7": "anupasampannaṁ vā upatiṭṭhāpanatthaṁ āṇāpentiyā,",
  "tika-vin04t15:24_8": "ummattikādīnañca anāpatti.",
  "tika-vin04t15:24_9": "Bhuñjantassa bhikkhuno hatthapāse ṭhānaṁ,",
  "tika-vin04t15:24_10": "pānīyassa vā vidhūpanassa vā gahaṇanti imānettha dve aṅgāni.",
  "tika-vin04t15:24_11": "Samuṭṭhānādīni eḷakalomasadisānīti.",
  "tika-vin04t15:25_0": "Upatiṭṭhanasikkhāpadavaṇṇanā niṭṭhitā.",
  "tika-vin04t15:26_0": "7. Āmakadhaññasikkhāpadavaṇṇanā",
  "tika-vin04t15:27_0": "Sattame viññatvāti antamaso mātarampi yācitvā.",
  "tika-vin04t15:27_1": "Bhuñjeyyāti ajjhohareyya.",
  "tika-vin04t15:27_2": "Ettha ca viññatti ceva bhojanañca pamāṇaṁ,",
  "tika-vin04t15:27_3": "tasmā sayaṁ viññatvā aññāya bhajjanādīni kārāpetvā vā,",
  "tika-vin04t15:27_4": "aññāya viññāpetvā sayaṁ bhajjanādīni katvā vā paṭiggahaṇato paṭṭhāya yāva dantehi saṁkhādanaṁ,",
  "tika-vin04t15:27_5": "tāva pubbappayogesu dukkaṭāni,",
  "tika-vin04t15:27_6": "ajjhohāre ajjhohāre pācittiyaṁ.",
  "tika-vin04t15:28_0": "Sāvatthiyaṁ sambahulā bhikkhuniyo ārabbha āmakadhaññaṁ viññāpanavatthusmiṁ paññattaṁ,",
  "tika-vin04t15:28_1": "sayaṁ vā aññāya vā aviññattiyā laddhaṁ bhajjanādīni katvā vā kāretvā vā bhuñjantiyā dukkaṭaṁ,",
  "tika-vin04t15:28_2": "aññāya viññattiyā laddhaṁ pana sayaṁ bhajjanādīni katvāpi kāretvāpi bhuñjantiyā dukkaṭameva.",
  "tika-vin04t15:28_3": "Ābādhe sati sedakammādīnaṁ atthāya viññāpentiyā,",
  "tika-vin04t15:28_4": "aviññattiyā labbhamānaṁ navakammatthāya sampaṭicchantiyā,",
  "tika-vin04t15:28_5": "ñātakappavāritaṭṭhāne muggamāsādiaparaṇṇaṁ viññāpentiyā,",
  "tika-vin04t15:28_6": "ummattikādīnañca anāpatti.",
  "tika-vin04t15:28_7": "Sattannaṁ dhaññānaṁ aññatarassa viññāpanaṁ vā viññāpāpanaṁ vā,",
  "tika-vin04t15:28_8": "paṭilābho,",
  "tika-vin04t15:28_9": "bhajjanādīni katvā vā kāretvā vā ajjhoharaṇanti imānettha tīṇi aṅgāni.",
  "tika-vin04t15:28_10": "Samuṭṭhānādīni addhānamaggasikkhāpadasadisānīti.",
  "tika-vin04t15:29_0": "Āmakadhaññasikkhāpadavaṇṇanā niṭṭhitā.",
  "tika-vin04t15:30_0": "8. Paṭhamauccārachaḍḍanasikkhāpadavaṇṇanā",
  "tika-vin04t15:31_0": "Aṭṭhame saṅkāranti kacavaraṁ.",
  "tika-vin04t15:31_1": "Vighāsanti yaṁkiñci paribhuttāvasesaṁ ucchiṭṭhodakampi dantakaṭṭhampi,",
  "tika-vin04t15:31_2": "aṭṭhikacalakesu pana vattabbameva natthi.",
  "tika-vin04t15:31_3": "Tirokuṭṭe vā tiropākāre vāti yassakassaci kuṭṭassa vā pākārassa vā parato.",
  "tika-vin04t15:31_4": "Chaḍḍeyya vā chaḍḍāpeyya vāti sabbānipetāni ekato chaḍḍentiyā ekappayoge ekāpatti,",
  "tika-vin04t15:31_5": "sakiṁ āṇattiyā bahukepi chaḍḍite ekāva.",
  "tika-vin04t15:32_0": "Sāvatthiyaṁ aññataraṁ bhikkhuniṁ ārabbha uccāraṁ tirokuṭṭe chaḍḍanavatthusmiṁ paññattaṁ,",
  "tika-vin04t15:32_1": "sāṇattikaṁ,",
  "tika-vin04t15:32_2": "bhikkhussa dukkaṭaṁ,",
  "tika-vin04t15:32_3": "oloketvā vā avalañje vā chaḍḍentiyā,",
  "tika-vin04t15:32_4": "ummattikādīnañca anāpatti.",
  "tika-vin04t15:32_5": "Uccārādibhāvo,",
  "tika-vin04t15:32_6": "anolokanaṁ,",
  "tika-vin04t15:32_7": "valañjanaṭṭhānaṁ,",
  "tika-vin04t15:32_8": "tirokuṭṭatiropākāratā,",
  "tika-vin04t15:32_9": "chaḍḍanaṁ vā chaḍḍāpanaṁ vāti imānettha pañca aṅgāni.",
  "tika-vin04t15:32_10": "Samuṭṭhānādīni sañcarittasadisāni,",
  "tika-vin04t15:32_11": "idaṁ pana kiriyākiriyanti.",
  "tika-vin04t15:33_0": "Paṭhamauccārachaḍḍanasikkhāpadavaṇṇanā niṭṭhitā.",
  "tika-vin04t15:34_0": "9. Dutiyauccārachaḍḍanasikkhāpadavaṇṇanā",
  "tika-vin04t15:35_0": "Navame hariteti khette vā nāḷikerādiārāme vā yatthakatthaci ropimaharitaṭṭhāne.",
  "tika-vin04t15:35_1": "Tāni vatthūni chaḍḍentiyā vā chaḍḍāpentiyā vā purimanayeneva āpatti,",
  "tika-vin04t15:35_2": "tādise ṭhāne nisīditvā antamaso udakaṁ pivitvā matthakacchinnaṁ nāḷikerampi chaḍḍentiyā āpattiyeva.",
  "tika-vin04t15:36_0": "Sāvatthiyaṁ sambahulā bhikkhuniyo ārabbha uccārādīni harite chaḍḍanavatthusmiṁ paññattaṁ,",
  "tika-vin04t15:36_1": "sāṇattikaṁ,",
  "tika-vin04t15:36_2": "tikapācittiyaṁ,",
  "tika-vin04t15:36_3": "bhikkhuno dukkaṭaṁ,",
  "tika-vin04t15:36_4": "bhikkhuniyāpi nikkhittabīje khette yāva aṅkuro na uṭṭhahati,",
  "tika-vin04t15:36_5": "tāva dukkaṭaṁ,",
  "tika-vin04t15:36_6": "aharite dvikadukkaṭaṁ.",
  "tika-vin04t15:36_7": "Tasmiṁ pana aharitasaññāya chaḍḍitakhette vā,",
  "tika-vin04t15:36_8": "sāmike apaloketvā vā chaḍḍentiyā,",
  "tika-vin04t15:36_9": "ummattikādīnañca anāpatti.",
  "tika-vin04t15:36_10": "Sesaṁ aṭṭhamasadisamevāti.",
  "tika-vin04t15:37_0": "Dutiyauccārachaḍḍanasikkhāpadavaṇṇanā niṭṭhitā.",
  "tika-vin04t15:38_0": "10. Naccagītasikkhāpadavaṇṇanā",
  "tika-vin04t15:39_0": "Dasame naccanti antamaso moranaccampi.",
  "tika-vin04t15:39_1": "Gītanti antamaso dhammabhāṇakagītampi.",
  "tika-vin04t15:39_2": "Vāditanti antamaso udakabherivāditampi.",
  "tika-vin04t15:39_3": "Dassanāyāti etesu yaṁkiñci dassanāya gacchantiyā pade pade dukkaṭaṁ,",
  "tika-vin04t15:39_4": "yattha ṭhitā passati vā suṇāti vā,",
  "tika-vin04t15:39_5": "ekappayoge ekāpatti,",
  "tika-vin04t15:39_6": "taṁ taṁ disaṁ olokentiyā payoge payoge āpatti.",
  "tika-vin04t15:40_0": "Rājagahe chabbaggiyā bhikkhuniyo ārabbha naccādīni dassanāya gamanavatthusmiṁ paññattaṁ,",
  "tika-vin04t15:40_1": "sayaṁ tāni vatthūni karontiyā,",
  "tika-vin04t15:40_2": "aññaṁ vā āṇāpentiyā,",
  "tika-vin04t15:40_3": "“cetiyassa upahāraṁ dethā”ti īdisena pariyāyena vā bhaṇantiyā,",
  "tika-vin04t15:40_4": "“cetiyassa upahāraṁ karomā”ti vā vutte “sādhū”ti sampaṭicchantiyā ca pācittiyamevāti sabbaaṭṭhakathāsu vuttaṁ,",
  "tika-vin04t15:40_5": "bhikkhuno sabbattha dukkaṭaṁ.",
  "tika-vin04t15:40_6": "“Tumhākaṁ cetiyassa upaṭṭhānaṁ karomā”ti vutte pana “upaṭṭhānakaraṇaṁ nāma sundara”nti īdisaṁ pariyāyaṁ bhaṇantiyā,",
  "tika-vin04t15:40_7": "ārāme ṭhatvā passantiyā vā suṇantiyā vā,",
  "tika-vin04t15:40_8": "tathā attano ṭhitokāsaṁ āgantvā payojitaṁ paṭipathaṁ gacchantiyā sammukhībhūtaṁ salākabhattādike sati karaṇīye gantvā,",
  "tika-vin04t15:40_9": "āpadāsu vā samajjaṭṭhānaṁ pavisitvāpi passantiyā vā suṇantiyā vā,",
  "tika-vin04t15:40_10": "ummattikādīnañca anāpatti.",
  "tika-vin04t15:40_11": "Naccādīnaṁ aññataratā,",
  "tika-vin04t15:40_12": "aññatra anuññātakāraṇā gamanaṁ,",
  "tika-vin04t15:40_13": "dassanaṁ vā savanaṁ vāti imānettha tīṇi aṅgāni.",
  "tika-vin04t15:40_14": "Samuṭṭhānādīni eḷakalomasadisāni,",
  "tika-vin04t15:40_15": "idaṁ pana lokavajjaṁ,",
  "tika-vin04t15:40_16": "akusalacittaṁ,",
  "tika-vin04t15:40_17": "tivedananti.",
  "tika-vin04t15:41_0": "Naccagītasikkhāpadavaṇṇanā niṭṭhitā.",
  "tika-vin04t15:42_0": "Lasuṇavaggo paṭhamo.",
  "tika-vin04t15:43_0": "2. Rattandhakāravaggo",
  "tika-vin04t15:44_0": "1. Rattandhakārasikkhāpadavaṇṇanā",
  "tika-vin04t15:45_0": "Andhakāravaggassa paṭhame rattandhakāreti rattiandhakāre.",
  "tika-vin04t15:45_1": "Appadīpeti pajjotacandasūriyaaggīsu ekekenāpi anobhāsite.",
  "tika-vin04t15:45_2": "Purisenāti santiṭṭhituṁ sallapituñca viññunā manussapurisena saddhiṁ.",
  "tika-vin04t15:45_3": "Santiṭṭheyya vāti hatthapāse ṭhitamattāya pācittiyaṁ.",
  "tika-vin04t15:45_4": "Sallapeyyāti tattha ṭhatvā gehasitakathaṁ kathentiyāpi pācittiyameva.",
  "tika-vin04t15:46_0": "Sāvatthiyaṁ aññataraṁ bhikkhuniṁ ārabbha evaṁ santiṭṭhanavatthusmiṁ paññattaṁ,",
  "tika-vin04t15:46_1": "purisassa hatthapāsaṁ vijahitvā,",
  "tika-vin04t15:46_2": "yakkhādīnaṁ hatthapāsaṁ avijahitvāpi santiṭṭhantiyā,",
  "tika-vin04t15:46_3": "sallapentiyā vā dukkaṭaṁ,",
  "tika-vin04t15:46_4": "yaṁkiñci viññuṁ dutiyaṁ gahetvā evaṁ karontiyā,",
  "tika-vin04t15:46_5": "arahopekkhāya,",
  "tika-vin04t15:46_6": "aññavihitāya,",
  "tika-vin04t15:46_7": "ummattikādīnañca anāpatti.",
  "tika-vin04t15:46_8": "Rattandhakāratā,",
  "tika-vin04t15:46_9": "purisassa hatthapāse ṭhānaṁ vā sallapanaṁ vā,",
  "tika-vin04t15:46_10": "sahāyābhāvo,",
  "tika-vin04t15:46_11": "rahopekkhatāti imānettha cattāri aṅgāni.",
  "tika-vin04t15:46_12": "Theyyasatthasamuṭṭhānaṁ, kiriyaṁ,",
  "tika-vin04t15:46_13": "saññāvimokkhaṁ,",
  "tika-vin04t15:46_14": "sacittakaṁ,",
  "tika-vin04t15:46_15": "lokavajjaṁ,",
  "tika-vin04t15:46_16": "kāyakammaṁ,",
  "tika-vin04t15:46_17": "vacīkammaṁ,",
  "tika-vin04t15:46_18": "akusalacittaṁ,",
  "tika-vin04t15:46_19": "tivedananti.",
  "tika-vin04t15:47_0": "Rattandhakārasikkhāpadavaṇṇanā niṭṭhitā.",
  "tika-vin04t15:48_0": "2. Paṭicchannokāsasikkhāpadavaṇṇanā",
  "tika-vin04t15:49_0": "Dutiye paṭicchanne okāseti kuṭṭādīsu yena kenaci paṭicchanne, idamevettha nānattaṁ.",
  "tika-vin04t15:50_0": "Paṭicchannokāsasikkhāpadavaṇṇanā niṭṭhitā.",
  "tika-vin04t15:51_0": "3. Ajjhokāsasallapanasikkhāpadavaṇṇanā",
  "tika-vin04t15:52_0": "Tatiye ajjhokāseti nānaṁ, sesaṁ ubhayatthāpi paṭhamasadisamevāti.",
  "tika-vin04t15:53_0": "Ajjhokāsasallapanasikkhāpadavaṇṇanā niṭṭhitā.",
  "tika-vin04t15:54_0": "4. Dutiyikauyyojanasikkhāpadavaṇṇanā",
  "tika-vin04t15:55_0": "Catutthe rathikāyāti racchāyaṁ.",
  "tika-vin04t15:55_1": "Byūheti anividdharacchāyaṁ.",
  "tika-vin04t15:55_2": "Siṅghāṭaketi caccare.",
  "tika-vin04t15:55_3": "Nikaṇṇikaṁ vā jappeyyāti kaṇṇamūle kiñci jappeyya.",
  "tika-vin04t15:55_4": "Uyyojeyyāti anācāraṁ caritukāmatāya “gaccha tva”nti dutiyikaṁ uyyojeyya.",
  "tika-vin04t15:55_5": "Pācittiyanti purimanayeneva tāva santiṭṭhanādīsu tīṇi pācittiyāni,",
  "tika-vin04t15:55_6": "uyyojentiyā pana uyyojane ca hatthapāsavijahane ca dukkaṭaṁ,",
  "tika-vin04t15:55_7": "vijahite pācittiyaṁ.",
  "tika-vin04t15:56_0": "Sāvatthiyaṁ thullanandaṁ ārabbha evaṁ santiṭṭhanavatthusmiṁ paññattaṁ,",
  "tika-vin04t15:56_1": "sesaṁ purimattayasadisameva.",
  "tika-vin04t15:56_2": "Anāpattiyaṁ pana “na anācāraṁ ācaritukāmā,",
  "tika-vin04t15:56_3": "sati karaṇīye dutiyikaṁ bhikkhuniṁ uyyojetī”ti ettakaṁ adhikanti.",
  "tika-vin04t15:57_0": "Dutiyikauyyojanasikkhāpadavaṇṇanā niṭṭhitā.",
  "tika-vin04t15:58_0": "5. Anāpucchāpakkamanasikkhāpadavaṇṇanā",
  "tika-vin04t15:59_0": "Pañcame purebhattanti aruṇuggamanaṁ upādāya yāva majjhanhikaṁ.",
  "tika-vin04t15:59_1": "Āsaneti pallaṅkassokāsabhūte.",
  "tika-vin04t15:59_2": "Sāmike anāpucchāti tasmiṁ kule yaṁkiñci viññuṁ manussaṁ anāpucchā.",
  "tika-vin04t15:59_3": "Pakkameyyāti ettha channassa anto nisīditvā anovassakaṁ ajjhokāse upacāraṁ atikkāmentiyā paṭhamapāde dukkaṭaṁ,",
  "tika-vin04t15:59_4": "dutiye pācittiyaṁ.",
  "tika-vin04t15:60_0": "Sāvatthiyaṁ aññataraṁ bhikkhuniṁ ārabbha anāpucchā pakkamanavatthusmiṁ paññattaṁ,",
  "tika-vin04t15:60_1": "tikapācittiyaṁ,",
  "tika-vin04t15:60_2": "pallaṅkassa anokāse dukkaṭaṁ,",
  "tika-vin04t15:60_3": "tathā āpucchite anāpucchitasaññāya ceva vematikāya ca.",
  "tika-vin04t15:60_4": "Āpucchitasaññāya pana,",
  "tika-vin04t15:60_5": "asaṁhārime, gilānāya, āpadāsu,",
  "tika-vin04t15:60_6": "ummattikādīnañca anāpatti.",
  "tika-vin04t15:60_7": "Purebhattatā,",
  "tika-vin04t15:60_8": "antaraghare nisajjā,",
  "tika-vin04t15:60_9": "āsanassa pallaṅkokāsatā,",
  "tika-vin04t15:60_10": "aññatra anuññātakāraṇā anāpucchanaṁ,",
  "tika-vin04t15:60_11": "vuttaparicchedātikkamoti imānettha pañca aṅgāni.",
  "tika-vin04t15:60_12": "Samuṭṭhānādīni kathinasadisāni,",
  "tika-vin04t15:60_13": "idaṁ pana kiriyākiriyanti.",
  "tika-vin04t15:61_0": "Anāpucchāpakkamanasikkhāpadavaṇṇanā niṭṭhitā.",
  "tika-vin04t15:62_0": "6. Anāpucchāabhinisīdanasikkhāpadavaṇṇanā",
  "tika-vin04t15:63_0": "Chaṭṭhe pacchābhattanti majjhanhike vītivatte yāva sūriyassa atthaṅgamā.",
  "tika-vin04t15:63_1": "Abhinisīdeyya vāti ādimhi nisīditvā gacchantiyā ekā āpatti,",
  "tika-vin04t15:63_2": "anisīditvā nipajjitvāva gacchantiyāpi ekā,",
  "tika-vin04t15:63_3": "nisīditvā nipajjantiyā dve.",
  "tika-vin04t15:64_0": "Sāvatthiyaṁ thullanandaṁ ārabbha āsane abhinisīdanavatthusmiṁ paññattaṁ,",
  "tika-vin04t15:64_1": "sesaṁ pañcamasadisameva.",
  "tika-vin04t15:64_2": "Yathā pana tattha asaṁhārime,",
  "tika-vin04t15:64_3": "evamidha dhuvapaññatte anāpattīti.",
  "tika-vin04t15:65_0": "Anāpucchāabhinisīdanasikkhāpadavaṇṇanā niṭṭhitā.",
  "tika-vin04t15:66_0": "7. Anāpucchāsantharaṇasikkhāpadavaṇṇanā",
  "tika-vin04t15:67_0": "Sattame vikāleti atthaṅgate sūriye. Seyyanti antamaso paṇṇasanthārampi, sesaṁ chaṭṭhasadisameva.",
  "tika-vin04t15:68_0": "Idaṁ pana sāvatthiyaṁ sambahulā bhikkhuniyo ārabbha vikāle kulāni upasaṅkamitvā sāmike anāpucchitvā seyyaṁ",
  "tika-vin04t15:68_1": "santharitvā abhinisīdanavatthusmiṁ paññattaṁ,",
  "tika-vin04t15:68_2": "anāpattiyañcettha dhuvapaññattaṁ nāma natthīti.",
  "tika-vin04t15:69_0": "Anāpucchāsantharaṇasikkhāpadavaṇṇanā niṭṭhitā.",
  "tika-vin04t15:70_0": "8. Paraujjhāpanakasikkhāpadavaṇṇanā",
  "tika-vin04t15:71_0": "Aṭṭhame duggahitena dūpadhāritenāti yaṁ vuttaṁ,",
  "tika-vin04t15:71_1": "tato aññathā gahitena ca upadhāritena ca.",
  "tika-vin04t15:71_2": "Paranti “ahaṁ kirayye ayyaṁ na sakkaccaṁ upaṭṭhahāmī”tiādinā nayena upasampannaṁ ujjhāpentiyā pācittiyaṁ.",
  "tika-vin04t15:72_0": "Sāvatthiyaṁ aññataraṁ bhikkhuniṁ ārabbha evaṁ paraṁ ujjhāpanavatthusmiṁ paññattaṁ,",
  "tika-vin04t15:72_1": "tikapācittiyaṁ,",
  "tika-vin04t15:72_2": "anupasampannāya tikadukkaṭaṁ,",
  "tika-vin04t15:72_3": "ummattikādīnaṁyeva anāpatti.",
  "tika-vin04t15:72_4": "Duggahitatā,",
  "tika-vin04t15:72_5": "ujjhāpanaṁ,",
  "tika-vin04t15:72_6": "yaṁ ujjhāpeti,",
  "tika-vin04t15:72_7": "tassā upasampannatāti imānettha tīṇi aṅgāni.",
  "tika-vin04t15:72_8": "Samuṭṭhānādīni adinnādānasadisāni,",
  "tika-vin04t15:72_9": "idaṁ pana dukkhavedananti.",
  "tika-vin04t15:73_0": "Paraujjhāpanakasikkhāpadavaṇṇanā niṭṭhitā.",
  "tika-vin04t15:74_0": "9. Paraabhisapanasikkhāpadavaṇṇanā",
  "tika-vin04t15:75_0": "Navame abhisapeyyāti sapathaṁ kareyya.",
  "tika-vin04t15:75_1": "Tattha “niraye upapajjāmi,",
  "tika-vin04t15:75_2": "niraye upapajjatū”tievamādīni vadamānā nirayena abhisapati nāma,",
  "tika-vin04t15:75_3": "akkosatīti attho.",
  "tika-vin04t15:75_4": "“Gihinī homi,",
  "tika-vin04t15:75_5": "gihinī hotū”tievamādīni vadamānā brahmacariyena.",
  "tika-vin04t15:75_6": "Tassā vācāya vācāya pācittiyaṁ.",
  "tika-vin04t15:76_0": "Sāvatthiyaṁ caṇḍakāḷiṁ ārabbha evaṁ abhisapanavatthusmiṁ paññattaṁ,",
  "tika-vin04t15:76_1": "tikapācittiyaṁ,",
  "tika-vin04t15:76_2": "anupasampannāya tikadukkaṭaṁ,",
  "tika-vin04t15:76_3": "tiracchānayoniyā vā pettivisayena vā manussadobhaggena vā abhisapane dukkaṭaṁ.",
  "tika-vin04t15:76_4": "Atthadhammānusāsanipurekkhārānaṁ ummattikādīnañca anāpatti.",
  "tika-vin04t15:76_5": "Nirayena vā brahmacariyena vā abhisapanaṁ,",
  "tika-vin04t15:76_6": "upasampannatā,",
  "tika-vin04t15:76_7": "atthadhammapurekkhārādīnaṁ abhāvoti imānettha tīṇi aṅgāni.",
  "tika-vin04t15:76_8": "Samuṭṭhānādīni aṭṭhamasadisānevāti.",
  "tika-vin04t15:77_0": "Paraabhisapanasikkhāpadavaṇṇanā niṭṭhitā.",
  "tika-vin04t15:78_0": "10. Rodanasikkhāpadavaṇṇanā",
  "tika-vin04t15:79_0": "Dasame vadhitvāti hatthādīhi paharitvā, ubhayaṁ karontiyāva pācittiyaṁ.",
  "tika-vin04t15:80_0": "Sāvatthiyaṁ caṇḍakāḷiṁ ārabbha attānaṁ vadhitvā rodanavatthusmiṁ paññattaṁ,",
  "tika-vin04t15:80_1": "kevalaṁ vadhantiyā vā rodantiyā vā dukkaṭameva.",
  "tika-vin04t15:80_2": "Ñātirogabhogabyasanehi phuṭṭhāya kevalaṁ rodantiyā eva na vadhantiyā,",
  "tika-vin04t15:80_3": "ummattikādīnañca anāpatti.",
  "tika-vin04t15:80_4": "Attānaṁ vadhanañceva,",
  "tika-vin04t15:80_5": "rodanañcāti imānettha dve aṅgāni.",
  "tika-vin04t15:80_6": "Samuṭṭhānādīni samanubhāsanasadisāni,",
  "tika-vin04t15:80_7": "idaṁ pana kiriyamevāti.",
  "tika-vin04t15:81_0": "Rodanasikkhāpadavaṇṇanā niṭṭhitā.",
  "tika-vin04t15:82_0": "Rattandhakāravaggo dutiyo.",
  "tika-vin04t15:83_0": "3. Naggavaggo",
  "tika-vin04t15:84_0": "1. Naggasikkhāpadavaṇṇanā",
  "tika-vin04t15:85_0": "Naggavaggassa paṭhame naggāti anivatthā vā apārutā vā.",
  "tika-vin04t15:85_1": "Evañhi nahāyantiyā sabbappayogesu dukkaṭaṁ,",
  "tika-vin04t15:85_2": "nahānapariyosāne pācittiyaṁ.",
  "tika-vin04t15:86_0": "Sāvatthiyaṁ sambahulā bhikkhuniyo ārabbha evaṁ nahānavatthusmiṁ paññattaṁ,",
  "tika-vin04t15:86_1": "udakasāṭikacīvare acchinne vā naṭṭhe vā,",
  "tika-vin04t15:86_2": "“mahagghaṁ idaṁ disvā corāpi hareyyu”nti evarūpāsu āpadāsu vā nahāyantiyā,",
  "tika-vin04t15:86_3": "ummattikādīnañca anāpatti. Naggatā,",
  "tika-vin04t15:86_4": "anuññātakāraṇābhāvo,",
  "tika-vin04t15:86_5": "nahānapariyosānanti imānettha tīṇi aṅgāni.",
  "tika-vin04t15:86_6": "Samuṭṭhānādīni eḷakalomasadisānīti.",
  "tika-vin04t15:87_0": "Naggasikkhāpadavaṇṇanā niṭṭhitā.",
  "tika-vin04t15:88_0": "2. Udakasāṭikasikkhāpadavaṇṇanā",
  "tika-vin04t15:89_0": "Dutiye sāvatthiyaṁ chabbaggiyā bhikkhuniyo ārabbha appamāṇikāyo udakasāṭikāyo dhāraṇavatthusmiṁ paññattaṁ,",
  "tika-vin04t15:89_1": "sesamettha sabbaṁ ratanavagge nisīdanasikkhāpade vuttanayeneva veditabbanti.",
  "tika-vin04t15:90_0": "Udakasāṭikasikkhāpadavaṇṇanā niṭṭhitā.",
  "tika-vin04t15:91_0": "3. Cīvarasibbanasikkhāpadavaṇṇanā",
  "tika-vin04t15:92_0": "Tatiye visibbetvāti dussibbitaṁ punasibbanatthāya visibbetvā.",
  "tika-vin04t15:92_1": "Anantarāyikinīti dasasu antarāyesu ekekasmimpi asati.",
  "tika-vin04t15:92_2": "Aññatra catūhapañcāhāti visibbitadivasato pañca divase atikkāmetvā “neva sibbissāmi,",
  "tika-vin04t15:92_3": "na sibbāpanāya ussukkaṁ karissāmī”ti dhuraṁ nikkhittamatte pācittiyaṁ.",
  "tika-vin04t15:93_0": "Sāvatthiyaṁ thullanandaṁ ārabbha cīvaraṁ visibbetvā na sibbanavatthusmiṁ paññattaṁ,",
  "tika-vin04t15:93_1": "tikapācittiyaṁ,",
  "tika-vin04t15:93_2": "anupasampannāya tikadukkaṭaṁ,",
  "tika-vin04t15:93_3": "tathā ubhinnampi aññasmiṁ parikkhāre.",
  "tika-vin04t15:93_4": "Yā pana antarāyikinī vā hoti,",
  "tika-vin04t15:93_5": "pariyesitvā vā kiñci na labhati,",
  "tika-vin04t15:93_6": "karontī vā pañcāhaṁ atikkāmeti, tassā ca,",
  "tika-vin04t15:93_7": "gilānāya ca,",
  "tika-vin04t15:93_8": "āpadāsu ca,",
  "tika-vin04t15:93_9": "ummattikādīnañca anāpatti.",
  "tika-vin04t15:93_10": "Nivāsanapārupanupagacīvaratā,",
  "tika-vin04t15:93_11": "upasampannāya santakatā,",
  "tika-vin04t15:93_12": "sibbanatthāya visibbanaṁ vā visibbāpanaṁ vā,",
  "tika-vin04t15:93_13": "aññatra anuññātakāraṇā pañcāhātikkamo,",
  "tika-vin04t15:93_14": "dhuranikkhepoti imānettha pañca aṅgāni.",
  "tika-vin04t15:93_15": "Samuṭṭhānādīni samanubhāsanasadisānīti.",
  "tika-vin04t15:94_0": "Cīvarasibbanasikkhāpadavaṇṇanā niṭṭhitā.",
  "tika-vin04t15:95_0": "4. Saṅghāṭicārasikkhāpadavaṇṇanā",
  "tika-vin04t15:96_0": "Catutthe pañca ahāni pañcāhaṁ,",
  "tika-vin04t15:96_1": "pañcāhameva pañcāhikaṁ.",
  "tika-vin04t15:96_2": "Saṅghāṭīnaṁ cāro saṅghāṭicāro,",
  "tika-vin04t15:96_3": "paribhogavasena vā otāpanavasena vā saṅghaṭitaṭṭhena ‘saṅghāṭī’ti laddhanāmaṁ ticīvaraṁ,",
  "tika-vin04t15:96_4": "udakasāṭikā,",
  "tika-vin04t15:96_5": "saṁkaccikāti imesaṁ pañcannaṁ cīvarānaṁ parivattananti attho.",
  "tika-vin04t15:96_6": "Atikkāmeyya pācittiyanti chaṭṭhe aruṇuggamane ekasmiṁ cīvare vuttanayena aparivattite ekā āpatti,",
  "tika-vin04t15:96_7": "pañcasu pañca.",
  "tika-vin04t15:97_0": "Sāvatthiyaṁ sambahulā bhikkhuniyo ārabbha cīvaraṁ nikkhipitvā santaruttarena janapadacārikaṁ pakkamanavatthusmiṁ paññattaṁ,",
  "tika-vin04t15:97_1": "tikapācittiyaṁ,",
  "tika-vin04t15:97_2": "pañcāhānatikkante dvikadukkaṭaṁ.",
  "tika-vin04t15:97_3": "Tasmiṁ pana anatikkantasaññāya,",
  "tika-vin04t15:97_4": "pañcamaṁ divasaṁ pañca cīvarāni nivāsentiyā vā pārupantiyā vā otāpentiyā vā, gilānāya,",
  "tika-vin04t15:97_5": "“idaṁ me cīvaraṁ mahagghaṁ īdise corabhaye na sakkā dhāretu”nti evarūpāsu āpadāsu,",
  "tika-vin04t15:97_6": "ummattikādīnañca anāpatti.",
  "tika-vin04t15:97_7": "Pañcannaṁ cīvarānaṁ aññataratā,",
  "tika-vin04t15:97_8": "pañcāhātikkamo,",
  "tika-vin04t15:97_9": "anuññātakāraṇābhāvo,",
  "tika-vin04t15:97_10": "aparivattananti imānettha cattāri aṅgāni.",
  "tika-vin04t15:97_11": "Samuṭṭhānādīni kathinasadisānīti.",
  "tika-vin04t15:98_0": "Saṅghāṭicārasikkhāpadavaṇṇanā niṭṭhitā.",
  "tika-vin04t15:99_0": "5. Cīvarasaṅkamanīyasikkhāpadavaṇṇanā",
  "tika-vin04t15:100_0": "Pañcame cīvarasaṅkamanīyanti saṅkametabbaṁ cīvaraṁ,",
  "tika-vin04t15:100_1": "aññissā santakaṁ anāpucchā gahitaṁ puna paṭidātabbaṁ pañcannaṁ aññataraṁ cīvaranti attho.",
  "tika-vin04t15:100_2": "Dhāreyyāti sace taṁ nivāseti vā pārupati vā pācittiyaṁ.",
  "tika-vin04t15:101_0": "Sāvatthiyaṁ aññataraṁ bhikkhuniṁ ārabbha bhikkhuniyā cīvaraṁ ādāya anāpucchā pārupanavatthusmiṁ paññattaṁ,",
  "tika-vin04t15:101_1": "tikapācittiyaṁ,",
  "tika-vin04t15:101_2": "anupasampannāya tikadukkaṭaṁ.",
  "tika-vin04t15:101_3": "Yā pana tāya vā dinnaṁ,",
  "tika-vin04t15:101_4": "taṁ vā āpucchā,",
  "tika-vin04t15:101_5": "acchinnanaṭṭhacīvarikā vā hutvā,",
  "tika-vin04t15:101_6": "“idaṁ me cīvaraṁ mahagghaṁ īdise corabhaye na sakkā dhāretu”nti evarūpāsu āpadāsu vā dhāreti, tassā,",
  "tika-vin04t15:101_7": "ummattikādīnañca anāpatti.",
  "tika-vin04t15:101_8": "Cīvarasaṅkamanīyatā,",
  "tika-vin04t15:101_9": "upasampannāya santakatā,",
  "tika-vin04t15:101_10": "anuññātakāraṇābhāvo,",
  "tika-vin04t15:101_11": "dhāraṇanti imānettha cattāri aṅgāni.",
  "tika-vin04t15:101_12": "Samuṭṭhānādīni paṭhamakathinasadisāni,",
  "tika-vin04t15:101_13": "idaṁ pana kiriyākiriyanti.",
  "tika-vin04t15:102_0": "Cīvarasaṅkamanīyasikkhāpadavaṇṇanā niṭṭhitā.",
  "tika-vin04t15:103_0": "6. Gaṇacīvarasikkhāpadavaṇṇanā",
  "tika-vin04t15:104_0": "Chaṭṭhe gaṇassāti bhikkhunisaṅghassa.",
  "tika-vin04t15:104_1": "Cīvaralābhanti vikappanupagampi pacchimaṁ labhitabbaṁ cīvaraṁ.",
  "tika-vin04t15:104_2": "Antarāyaṁ kareyyāti yathā te dātukāmā na denti,",
  "tika-vin04t15:104_3": "evaṁ parakkameyya.",
  "tika-vin04t15:104_4": "Pācittiyanti sace tassā vacanena te na denti,",
  "tika-vin04t15:104_5": "bhikkhuniyā pācittiyaṁ.",
  "tika-vin04t15:105_0": "Sāvatthiyaṁ thullanandaṁ ārabbha gaṇassa cīvaralābhantarāyakaraṇavatthusmiṁ paññattaṁ,",
  "tika-vin04t15:105_1": "aññasmiṁ parikkhāre dukkaṭaṁ,",
  "tika-vin04t15:105_2": "sambahulānaṁ pana ekabhikkhuniyā vā cīvaralābhepi dukkaṭameva.",
  "tika-vin04t15:105_3": "“Samagghakāle dassathā”ti evaṁ ānisaṁsaṁ dassetvā nivārentiyā,",
  "tika-vin04t15:105_4": "ummattikādīnañca anāpatti.",
  "tika-vin04t15:105_5": "Vikappanupagapacchimatā,",
  "tika-vin04t15:105_6": "saṅghassa pariṇatabhāvo,",
  "tika-vin04t15:105_7": "vinā ānisaṁsadassanena antarāyakaraṇanti imānettha tīṇi aṅgāni.",
  "tika-vin04t15:105_8": "Samuṭṭhānādīni adinnādānasadisānīti.",
  "tika-vin04t15:106_0": "Gaṇacīvarasikkhāpadavaṇṇanā niṭṭhitā.",
  "tika-vin04t15:107_0": "7. Paṭibāhanasikkhāpadavaṇṇanā",
  "tika-vin04t15:108_0": "Sattame dhammikaṁ cīvaravibhaṅganti samaggena saṅghena sannipatitvā karīyamānaṁ cīvaravibhaṅga.",
  "tika-vin04t15:108_1": "Paṭibāheyyāti paṭisedheyya,",
  "tika-vin04t15:108_2": "evaṁ paṭisedhentiyā pācittiyaṁ.",
  "tika-vin04t15:109_0": "Sāvatthiyaṁ thullanandaṁ ārabbha dhammikaṁ cīvaravibhaṅgaṁ paṭibāhanavatthusmiṁ paññattaṁ,",
  "tika-vin04t15:109_1": "dhammike vematikāya,",
  "tika-vin04t15:109_2": "adhammike dhammikasaññāya ceva vematikāya ca dukkaṭaṁ.",
  "tika-vin04t15:109_3": "Ubhayattha adhammikasaññāya,",
  "tika-vin04t15:109_4": "ānisaṁsaṁ dassetvā paṭibāhantiyā,",
  "tika-vin04t15:109_5": "ummattikādīnañca anāpatti.",
  "tika-vin04t15:109_6": "Cīvaravibhaṅgassa dhammikatā,",
  "tika-vin04t15:109_7": "dhammikasaññitā,",
  "tika-vin04t15:109_8": "vinā ānisaṁsena paṭibāhananti imānettha tīṇi aṅgāni.",
  "tika-vin04t15:109_9": "Samuṭṭhānādīni adinnādānasadisānevāti.",
  "tika-vin04t15:110_0": "Paṭibāhanasikkhāpadavaṇṇanā niṭṭhitā.",
  "tika-vin04t15:111_0": "8. Cīvaradānasikkhāpadavaṇṇanā",
  "tika-vin04t15:112_0": "Aṭṭhame samaṇacīvaranti kappakataṁ nivāsanapārupanupagaṁ,",
  "tika-vin04t15:112_1": "evarūpaṁ ṭhapetvā pañca sahadhammike mātāpitaro ca yassa kassaci gahaṭṭhassa vā pabbajitassa vā pariccajitvā dentiyā pācittiyaṁ.",
  "tika-vin04t15:113_0": "Sāvatthiyaṁ thullanandaṁ ārabbha agārikassa samaṇacīvaradānavatthusmiṁ paññattaṁ,",
  "tika-vin04t15:113_1": "bhikkhuno dukkaṭaṁ.",
  "tika-vin04t15:113_2": "Mātāpitūnaṁ pariccajitvāpi,",
  "tika-vin04t15:113_3": "aññesaṁ tāvakālikameva dentiyā,",
  "tika-vin04t15:113_4": "ummattikādīnañca anāpatti.",
  "tika-vin04t15:113_5": "Samaṇacīvaratā,",
  "tika-vin04t15:113_6": "ṭhapetvā sahadhammike ca mātāpitaro ca aññesaṁ dānaṁ,",
  "tika-vin04t15:113_7": "atāvakālikatāti imānettha tīṇi aṅgāni.",
  "tika-vin04t15:113_8": "Samuṭṭhānādīni sañcarittasadisānīti.",
  "tika-vin04t15:114_0": "Cīvaradānasikkhāpadavaṇṇanā niṭṭhitā.",
  "tika-vin04t15:115_0": "9. Kālaatikkamanasikkhāpadavaṇṇanā",
  "tika-vin04t15:116_0": "Navame dubbalacīvarapaccāsāyāti dubbalāya cīvarapaccāsāya,",
  "tika-vin04t15:116_1": "“sace sakkoma dassāmā”ti ettakamattaṁ sutvā uppāditāya āsāyāti attho.",
  "tika-vin04t15:116_2": "Cīvarakālasamayaṁ atikkāmeyyāti vassaṁvuṭṭhabhikkhunīhi kālacīvare bhājiyamāne “āgameyyātha, ayye,",
  "tika-vin04t15:116_3": "atthi saṅghassa cīvarapaccāsā”ti vatvā taṁ cīvaravibhaṅgaṁ cīvarakālaṁ atikkāmeyya,",
  "tika-vin04t15:116_4": "tassā anatthate kathine vassānassa pacchimamāsaṁ,",
  "tika-vin04t15:116_5": "atthate kathine kathinubbhāradivasaṁ atikkāmentiyā pācittiyaṁ.",
  "tika-vin04t15:117_0": "Sāvatthiyaṁ thullanandaṁ ārabbha dubbalacīvarapaccāsāya cīvarakālasamayaṁ atikkamanavatthusmiṁ paññattaṁ,",
  "tika-vin04t15:117_1": "dubbalacīvare vematikāya,",
  "tika-vin04t15:117_2": "adubbalacīvare dubbalacīvarasaññāya ceva vematikāya ca dukkaṭaṁ.",
  "tika-vin04t15:117_3": "Ubhayattha adubbalacīvarasaññāya,",
  "tika-vin04t15:117_4": "kiñcāpi ‘na sakkomā’ti vadanti,",
  "tika-vin04t15:117_5": "“idāni pana tesaṁ kappāso vā uppajjissati,",
  "tika-vin04t15:117_6": "saddho vā puriso āgamissati,",
  "tika-vin04t15:117_7": "tasmiṁ āgate addhā dassantī”ti evaṁ ānisaṁsaṁ dassetvā nivārentiyā,",
  "tika-vin04t15:117_8": "ummattikādīnañca anāpatti.",
  "tika-vin04t15:117_9": "Dubbalacīvaratā,",
  "tika-vin04t15:117_10": "dubbalasaññitā,",
  "tika-vin04t15:117_11": "vinā ānisaṁsena nivāraṇanti imānettha tīṇi aṅgāni.",
  "tika-vin04t15:117_12": "Samuṭṭhānādīni adinnādānasadisānīti.",
  "tika-vin04t15:118_0": "Kālaatikkamanasikkhāpadavaṇṇanā niṭṭhitā.",
  "tika-vin04t15:119_0": "10. Kathinuddhārasikkhāpadavaṇṇanā",
  "tika-vin04t15:120_0": "Dasame dhammikaṁ kathinuddhāranti sabbāsaṁ bhikkhunīnaṁ akālacīvaraṁ dātukāmena upāsakena yattako atthāramūliko ānisaṁso,",
  "tika-vin04t15:120_1": "tato adhikaṁ vā samakaṁ vā datvā yācitena samaggena bhikkhunisaṅghena yaṁ kathinaṁ ñattidutiyakammena antarā uddharīyati,",
  "tika-vin04t15:120_2": "tassa so uddhāro ‘dhammiko’ti vuccati,",
  "tika-vin04t15:120_3": "evarūpaṁ kathinuddhāranti attho.",
  "tika-vin04t15:120_4": "Paṭibāheyyāti nivāreyya,",
  "tika-vin04t15:120_5": "tassa evarūpaṁ kathinuddhāraṁ nivārentiyā pācittiyaṁ.",
  "tika-vin04t15:121_0": "Sāvatthiyaṁ thullanandaṁ ārabbha kathinuddhāraṁ paṭibāhanavatthusmiṁ paññattaṁ,",
  "tika-vin04t15:121_1": "sesaṁ sattame vuttanayeneva veditabbanti.",
  "tika-vin04t15:122_0": "Kathinuddhārasikkhāpadavaṇṇanā niṭṭhitā.",
  "tika-vin04t15:123_0": "Naggavaggo tatiyo.",
  "tika-vin04t15:124_0": "4. Tuvaṭṭavaggo",
  "tika-vin04t15:125_0": "1. Ekamañcatuvaṭṭanasikkhāpadavaṇṇanā",
  "tika-vin04t15:126_0": "Tuvaṭṭavaggassa paṭhame tuvaṭṭeyyunti nipajjeyyuṁ.",
  "tika-vin04t15:126_1": "Tāsu pana ekāya vā nipannāya aparā nipajjatu,",
  "tika-vin04t15:126_2": "dvepi vā saheva nipajjantu,",
  "tika-vin04t15:126_3": "dvinnampi pācittiyaṁ.",
  "tika-vin04t15:127_0": "Sāvatthiyaṁ sambahulā bhikkhuniyo ārabbha dvinnaṁ ekamañce tuvaṭṭanavatthusmiṁ paññattaṁ,",
  "tika-vin04t15:127_1": "sace pana ekāya nipannāya ekā nisīdati,",
  "tika-vin04t15:127_2": "ubho vā nisīdanti, tāsaṁ,",
  "tika-vin04t15:127_3": "ummattikādīnañca anāpatti.",
  "tika-vin04t15:127_4": "Ekamañcatā,",
  "tika-vin04t15:127_5": "dvinnaṁ tuvaṭṭananti imānettha dve aṅgāni.",
  "tika-vin04t15:127_6": "Samuṭṭhānādīni eḷakalomasadisānīti.",
  "tika-vin04t15:128_0": "Ekamañcatuvaṭṭanasikkhāpadavaṇṇanā niṭṭhitā.",
  "tika-vin04t15:129_0": "2. Ekattharaṇatuvaṭṭanasikkhāpadavaṇṇanā",
  "tika-vin04t15:130_0": "Dutiye ekaṁ attharaṇañceva pāvuraṇañca etāsanti ekattharaṇapāvuraṇā,",
  "tika-vin04t15:130_1": "saṁhārimānaṁ pāvārattharaṇakaṭasārakādīnaṁ ekaṁ antaṁ attharitvā ekaṁ pārupitvā tuvaṭṭentīnametaṁ adhivacanaṁ.",
  "tika-vin04t15:130_2": "Pācittiyanti taṁyeva attharitvā taṁ pārupitvā nipajjantīnaṁ pācittiyaṁ.",
  "tika-vin04t15:131_0": "Sāvatthiyaṁ sambahulā bhikkhuniyo ārabbha evaṁ tuvaṭṭanavatthusmiṁ paññattaṁ,",
  "tika-vin04t15:131_1": "tikapācittiyaṁ,",
  "tika-vin04t15:131_2": "attharaṇe vā pāvuraṇe vā ekasmiṁ dukkaṭaṁ,",
  "tika-vin04t15:131_3": "nānattharaṇapāvuraṇe dvikadukkaṭaṁ.",
  "tika-vin04t15:131_4": "Tasmiṁ pana nānattharaṇapāvuraṇasaññāya,",
  "tika-vin04t15:131_5": "vavatthānaṁ dassetvā nipajjantiyā,",
  "tika-vin04t15:131_6": "ummattikādīnañca anāpatti.",
  "tika-vin04t15:131_7": "Sesaṁ paṭhamasadisamevāti.",
  "tika-vin04t15:132_0": "Ekattharaṇatuvaṭṭanasikkhāpadavaṇṇanā niṭṭhitā.",
  "tika-vin04t15:133_0": "3. Aphāsukaraṇasikkhāpadavaṇṇanā",
  "tika-vin04t15:134_0": "Tatiye aphāsunti “iminā imissā aphāsu bhavissatī”ti anāpucchā purato caṅkamanaṭṭhānanissajjādayo vā uddisauddisāpanaparipucchanasajjhāyaṁ",
  "tika-vin04t15:134_1": "vā karontiyā caṅkamane nivattanagaṇanāya,",
  "tika-vin04t15:134_2": "ṭhānādīsu payogagaṇanāya,",
  "tika-vin04t15:134_3": "uddesādīsu padagaṇanāya pācittiyaṁ.",
  "tika-vin04t15:135_0": "Sāvatthiyaṁ thullanandaṁ ārabbha sañcicca aphāsukaraṇavatthusmiṁ paññattaṁ,",
  "tika-vin04t15:135_1": "tikapācittiyaṁ,",
  "tika-vin04t15:135_2": "anupasampannāya tikadukkaṭaṁ,",
  "tika-vin04t15:135_3": "na aphāsukāmatāya,",
  "tika-vin04t15:135_4": "āpucchā purato caṅkamanādīni karontiyā,",
  "tika-vin04t15:135_5": "ummattikādīnañca anāpatti.",
  "tika-vin04t15:135_6": "Upasampannatā,",
  "tika-vin04t15:135_7": "aphāsukāmatā,",
  "tika-vin04t15:135_8": "aphāsukaraṇaṁ,",
  "tika-vin04t15:135_9": "anāpucchananti imānettha cattāri aṅgāni.",
  "tika-vin04t15:135_10": "Samuṭṭhānādīni adinnādānasadisāni,",
  "tika-vin04t15:135_11": "idaṁ pana kiriyākiriyaṁ,",
  "tika-vin04t15:135_12": "dukkhavedananti.",
  "tika-vin04t15:136_0": "Aphāsukaraṇasikkhāpadavaṇṇanā niṭṭhitā.",
  "tika-vin04t15:137_0": "4. Naupaṭṭhāpanasikkhāpadavaṇṇanā",
  "tika-vin04t15:138_0": "Catutthe dukkhitanti gilānaṁ.",
  "tika-vin04t15:138_1": "Sahajīvininti saddhivihāriniṁ.",
  "tika-vin04t15:138_2": "Neva upaṭṭhaheyyāti tassā upaṭṭhānaṁ sayaṁ vā akarontiyā,",
  "tika-vin04t15:138_3": "parehi vā akārentiyā dhuraṁ nikkhittamatte pācittiyaṁ.",
  "tika-vin04t15:139_0": "Sāvatthiyaṁ thullanandaṁ ārabbha dukkhitaṁ sahajīviniṁ anupaṭṭhānavatthusmiṁ paññattaṁ,",
  "tika-vin04t15:139_1": "antevāsiniyā vā anupasampannāya vā dukkaṭaṁ,",
  "tika-vin04t15:139_2": "dasasu aññatarantarāye sati pariyesitvā alabhantiyā, gilānāya, āpadāsu,",
  "tika-vin04t15:139_3": "ummattikādīnañca anāpatti. Gilānatā,",
  "tika-vin04t15:139_4": "saddhivihāritā,",
  "tika-vin04t15:139_5": "anuññātakāraṇābhāvo,",
  "tika-vin04t15:139_6": "upaṭṭhāne dhuranikkhepoti imānettha cattāri aṅgāni.",
  "tika-vin04t15:139_7": "Samuṭṭhānādīni samanubhāsanasadisānīti.",
  "tika-vin04t15:140_0": "Naupaṭṭhāpanasikkhāpadavaṇṇanā niṭṭhitā.",
  "tika-vin04t15:141_0": "5. Nikkaḍḍhanasikkhāpadavaṇṇanā",
  "tika-vin04t15:142_0": "Pañcame upassayaṁ datvāti sakavāṭabaddhaṁ attano puggalikavihāraṁ datvā.",
  "tika-vin04t15:142_1": "Nikkaḍḍheyyāti bahūnipi dvārāni ekappayogena nikkaḍḍhentiyā ekā āpatti,",
  "tika-vin04t15:142_2": "nānāpayogehi payogagaṇanāya āpattiyo,",
  "tika-vin04t15:142_3": "āṇattiyampi eseva nayo.",
  "tika-vin04t15:142_4": "Sace pana “imañcimañca dvāraṁ atikkāmehī”ti āṇāpeti,",
  "tika-vin04t15:142_5": "ekāya āṇattiyā eva dvāragaṇanāya āpattiyo.",
  "tika-vin04t15:143_0": "Sāvatthiyaṁ thullanandaṁ ārabbha etādise vatthusmiṁ paññattaṁ,",
  "tika-vin04t15:143_1": "tikapācittiyaṁ,",
  "tika-vin04t15:143_2": "akavāṭabaddhato dukkaṭaṁ,",
  "tika-vin04t15:143_3": "anupasampannāya tikadukkaṭaṁ,",
  "tika-vin04t15:143_4": "sakavāṭabaddhato vā akavāṭabaddhato vā ubhinnampi parikkhāranikkaḍḍhane dukkaṭameva,",
  "tika-vin04t15:143_5": "sesaṁ saṅghikavihāranikkaḍḍhanasikkhāpade vuttanayamevāti.",
  "tika-vin04t15:144_0": "Nikkaḍḍhanasikkhāpadavaṇṇanā niṭṭhitā.",
  "tika-vin04t15:145_0": "6. Saṁsaṭṭhasikkhāpadavaṇṇanā",
  "tika-vin04t15:146_0": "Chaṭṭhaṁ uttānapadatthameva.",
  "tika-vin04t15:146_1": "Sāvatthiyaṁ caṇḍakāḷiṁ ārabbha saṁsaṭṭhavihāravatthusmiṁ paññattaṁ,",
  "tika-vin04t15:146_2": "sesamettha paṭhamaariṭṭhasikkhāpade vuttavinicchayasadisamevāti.",
  "tika-vin04t15:147_0": "Saṁsaṭṭhasikkhāpadavaṇṇanā niṭṭhitā.",
  "tika-vin04t15:148_0": "7. Antoraṭṭhasikkhāpadavaṇṇanā",
  "tika-vin04t15:149_0": "Sattame antoraṭṭheti yassa vijite viharati,",
  "tika-vin04t15:149_1": "tassa raṭṭhe.",
  "tika-vin04t15:149_2": "Asatthikā cārikanti vinā satthena gacchantiyā,",
  "tika-vin04t15:149_3": "gāmantaragaṇanāya,",
  "tika-vin04t15:149_4": "agāmake araññe addhayojanagaṇanāya pācittiyaṁ.",
  "tika-vin04t15:150_0": "Sāvatthiyaṁ sambahulā bhikkhuniyo ārabbha vuttanayeneva desacārikaṁ pakkamanavatthusmiṁ paññattaṁ.",
  "tika-vin04t15:150_1": "Satthena saha gacchantiyā,",
  "tika-vin04t15:150_2": "kheme appaṭibhaye, āpadāsu,",
  "tika-vin04t15:150_3": "ummattikādīnañca anāpatti.",
  "tika-vin04t15:150_4": "Antoraṭṭhatā, akhematā,",
  "tika-vin04t15:150_5": "anuññātakāraṇābhāvo,",
  "tika-vin04t15:150_6": "cārikaṁ pakkamananti imānettha cattāri aṅgāni.",
  "tika-vin04t15:150_7": "Samuṭṭhānādīni eḷakalomasadisānīti.",
  "tika-vin04t15:151_0": "Antoraṭṭhasikkhāpadavaṇṇanā niṭṭhitā.",
  "tika-vin04t15:152_0": "8. Tiroraṭṭhasikkhāpadavaṇṇanā",
  "tika-vin04t15:153_0": "Aṭṭhame tiroraṭṭheti yassa vijite viharati,",
  "tika-vin04t15:153_1": "taṁ ṭhapetvā aññassa raṭṭhe.",
  "tika-vin04t15:153_2": "Sesaṁ sattame vuttanayeneva veditabbaṁ,",
  "tika-vin04t15:153_3": "nagaraṁ panettha rājagahanti.",
  "tika-vin04t15:154_0": "Tiroraṭṭhasikkhāpadavaṇṇanā niṭṭhitā.",
  "tika-vin04t15:155_0": "9. Antovassasikkhāpadavaṇṇanā",
  "tika-vin04t15:156_0": "Navame antovassanti purimaṁ vā temāsaṁ,",
  "tika-vin04t15:156_1": "pacchimaṁ vā temāsaṁ avasitvā tassa vassassa antoyeva.",
  "tika-vin04t15:156_2": "Idha sattāhakaraṇīyena vā kenaci ubbaḷhāya vā āpadāsu vā gacchantiyā ummattikādīnañca anāpatti.",
  "tika-vin04t15:156_3": "Sesaṁ aṭṭhamasadisamevāti.",
  "tika-vin04t15:157_0": "Antovassasikkhāpadavaṇṇanā niṭṭhitā.",
  "tika-vin04t15:158_0": "10. Cārikanapakkamanasikkhāpadavaṇṇanā",
  "tika-vin04t15:159_0": "Dasame vassaṁvuṭṭhāti purimaṁ vā temāsaṁ,",
  "tika-vin04t15:159_1": "pacchimaṁ vā temāsaṁ vuṭṭhā.",
  "tika-vin04t15:159_2": "Chappañcayojanānīti ettha pavāretvā pañca yojanāni gantumpi vaṭṭati,",
  "tika-vin04t15:159_3": "chasu vattabbameva natthi.",
  "tika-vin04t15:159_4": "Sace pana tīṇi gantvā teneva maggena paccāgacchati,",
  "tika-vin04t15:159_5": "na vaṭṭati,",
  "tika-vin04t15:159_6": "aññena āgantuṁ vaṭṭati.",
  "tika-vin04t15:159_7": "“Vuttappamāṇaṁ addhānaṁ na gacchissāmī”ti dhure nikkhittamatte pācittiyaṁ.",
  "tika-vin04t15:160_0": "Rājagahe sambahulā bhikkhuniyo ārabbha vassaṁ vasitvā cārikaṁ apakkamanavatthusmiṁ paññattaṁ.",
  "tika-vin04t15:160_1": "Antarāye sati,",
  "tika-vin04t15:160_2": "pariyesitvā dutiyikaṁ bhikkhuniṁ alabhantiyā, gilānāya, āpadāsu,",
  "tika-vin04t15:160_3": "ummattikādīnañca anāpatti.",
  "tika-vin04t15:160_4": "Vassaṁvuṭṭhatā,",
  "tika-vin04t15:160_5": "anuññātakāraṇābhāvo,",
  "tika-vin04t15:160_6": "pañcayojanānatikkamoti imānettha tīṇi aṅgāni.",
  "tika-vin04t15:160_7": "Samuṭṭhānādīni paṭhamapārājikasadisāni,",
  "tika-vin04t15:160_8": "idaṁ pana akiriyaṁ,",
  "tika-vin04t15:160_9": "dukkhavedananti.",
  "tika-vin04t15:161_0": "Cārikanapakkamanasikkhāpadavaṇṇanā niṭṭhitā.",
  "tika-vin04t15:162_0": "Tuvaṭṭavaggo catuttho.",
  "tika-vin04t15:163_0": "5. Cittāgāravaggo",
  "tika-vin04t15:164_0": "1. Rājāgārasikkhāpadavaṇṇanā",
  "tika-vin04t15:165_0": "Cittāgāravaggassa paṭhame rājāgāranti rañño kīḷanagharaṁ.",
  "tika-vin04t15:165_1": "Cittāgāranti kīḷanacittasālaṁ.",
  "tika-vin04t15:165_2": "Ārāmanti kīḷanaupavanaṁ.",
  "tika-vin04t15:165_3": "Uyyānanti kīḷanuyyānaṁ.",
  "tika-vin04t15:165_4": "Pokkharaṇinti kīḷanapokkharaṇiṁ.",
  "tika-vin04t15:165_5": "Dassanāyāti “etesu yaṁkiñci passissāmī”ti gacchantiyā pade pade dukkaṭaṁ,",
  "tika-vin04t15:165_6": "yattha ṭhatvā passati,",
  "tika-vin04t15:165_7": "tattha padaṁ anuddharitvā pañcāpi passantiyā ekāva āpatti.",
  "tika-vin04t15:165_8": "Sace pana taṁ taṁ viloketvā passati,",
  "tika-vin04t15:165_9": "gīvaṁ parivattanappayogagaṇanāya āpattiyo,",
  "tika-vin04t15:165_10": "na ummīlanagaṇanāya.",
  "tika-vin04t15:166_0": "Sāvatthiyaṁ chabbaggiyā bhikkhuniyo ārabbha cittāgāraṁ dassanāya gamanavatthusmiṁ paññattaṁ,",
  "tika-vin04t15:166_1": "bhikkhussa sabbattha dukkaṭaṁ,",
  "tika-vin04t15:166_2": "avaseso vinicchayo naccadassanasikkhāpade vuttanayeneva veditabboti.",
  "tika-vin04t15:167_0": "Rājāgārasikkhāpadavaṇṇanā niṭṭhitā.",
  "tika-vin04t15:168_0": "2. Āsandiparibhuñjanasikkhāpadavaṇṇanā",
  "tika-vin04t15:169_0": "Dutiye āsandī nāma atikkantappamāṇā vuccati.",
  "tika-vin04t15:169_1": "Pallaṅko nāma saṁhārimena vāḷena katoti vutto.",
  "tika-vin04t15:169_2": "Paribhuñjeyyāti ettha pana nisīdananipajjanappayogagaṇanāya pācittiyaṁ veditabbaṁ.",
  "tika-vin04t15:170_0": "Sāvatthiyaṁ sambahulā bhikkhuniyo ārabbha āsandipallaṅkaparibhogavatthusmiṁ paññattaṁ,",
  "tika-vin04t15:170_1": "āsandiyā pāde chinditvā,",
  "tika-vin04t15:170_2": "pallaṅkassa vāḷe bhinditvā paribhuñjantiyā,",
  "tika-vin04t15:170_3": "ummattikādīnañca anāpatti.",
  "tika-vin04t15:170_4": "Āsandipallaṅkatā,",
  "tika-vin04t15:170_5": "nisīdanaṁ nipajjanaṁ vāti imānettha dve aṅgāni.",
  "tika-vin04t15:170_6": "Samuṭṭhānādīni eḷakalomasadisānīti.",
  "tika-vin04t15:171_0": "Āsandiparibhuñjanasikkhāpadavaṇṇanā niṭṭhitā.",
  "tika-vin04t15:172_0": "3. Suttakantanasikkhāpadavaṇṇanā",
  "tika-vin04t15:173_0": "Tatiye suttanti channaṁ aññataraṁ.",
  "tika-vin04t15:173_1": "Kanteyyāti ettha yattakaṁ hatthena añchitaṁ hoti,",
  "tika-vin04t15:173_2": "tasmiṁ takkamhi veṭhite ekā āpatti.",
  "tika-vin04t15:173_3": "Idañhi sandhāya padabhājanīye “ujjavujjave”ti vuttaṁ.",
  "tika-vin04t15:174_0": "Sāvatthiyaṁ chabbaggiyā bhikkhuniyo ārabbha suttaṁ kantanavatthusmiṁ paññattaṁ,",
  "tika-vin04t15:174_1": "kantanato pubbe kappāsavicinanaṁ ādiṁ katvā sabbappayogesu hatthavāragaṇanāya dukkaṭaṁ.",
  "tika-vin04t15:174_2": "Kantitasuttaṁ kantantiyā,",
  "tika-vin04t15:174_3": "ummattikādīnañca anāpatti.",
  "tika-vin04t15:174_4": "Akantitatā,",
  "tika-vin04t15:174_5": "kantananti imānettha dve aṅgāni.",
  "tika-vin04t15:174_6": "Samuṭṭhānādīni eḷakalomasadisānīti.",
  "tika-vin04t15:175_0": "Suttakantanasikkhāpadavaṇṇanā niṭṭhitā.",
  "tika-vin04t15:176_0": "4. Gihiveyyāvaccasikkhāpadavaṇṇanā",
  "tika-vin04t15:177_0": "Catutthe gihiveyyāvaccanti gihīnaṁ veyyāvaccaṁ.",
  "tika-vin04t15:177_1": "Sacepi hi mātāpitaro attano kiñci kammaṁ akārāpetvā tesaṁ yāgupacanādīni karonti,",
  "tika-vin04t15:177_2": "pubbappayogesu payogagaṇanāya dukkaṭāni āpajjitvā yāguādīsu bhājanagaṇanāya,",
  "tika-vin04t15:177_3": "khādanīyādīsu pūvagaṇanāya pācittiyaṁ āpajjati.",
  "tika-vin04t15:178_0": "Sāvatthiyaṁ sambahulā bhikkhuniyo ārabbha gihīnaṁ veyyāvaccakaraṇavatthusmiṁ paññattaṁ,",
  "tika-vin04t15:178_1": "manussehi saṅghassa yāgupāne vā bhatte vā cetiyapūjāya vā karīyamānāya tesaṁ sahāyabhāvena yāgupacanādīni,",
  "tika-vin04t15:178_2": "attano veyyāvaccakarassa ca tāniyeva karontiyā,",
  "tika-vin04t15:178_3": "ummattikādīnañca anāpatti.",
  "tika-vin04t15:178_4": "Gihiveyyāvaccakaraṇaṁ,",
  "tika-vin04t15:178_5": "anuññātakāraṇābhāvoti imānettha dve aṅgāni.",
  "tika-vin04t15:178_6": "Samuṭṭhānādīni eḷakalomasadisānevāti.",
  "tika-vin04t15:179_0": "Gihiveyyāvaccasikkhāpadavaṇṇanā niṭṭhitā.",
  "tika-vin04t15:180_0": "5. Adhikaraṇasikkhāpadavaṇṇanā",
  "tika-vin04t15:181_0": "Pañcame adhikaraṇanti catunnaṁ aññataraṁ.",
  "tika-vin04t15:181_1": "Pācittiyanti idha cīvarasibbane viya dhuraṁ nikkhittamatte pācittiyaṁ,",
  "tika-vin04t15:181_2": "ekāhampi parihāro natthi.",
  "tika-vin04t15:182_0": "Sāvatthiyaṁ thullanandaṁ ārabbha adhikaraṇaṁ navūpasamanavatthusmiṁ paññattaṁ,",
  "tika-vin04t15:182_1": "sesamettha cīvarasibbanasikkhāpade vuttanayeneva veditabbanti.",
  "tika-vin04t15:183_0": "Adhikaraṇasikkhāpadavaṇṇanā niṭṭhitā.",
  "tika-vin04t15:184_0": "6. Bhojanadānasikkhāpadavaṇṇanā",
  "tika-vin04t15:185_0": "Chaṭṭhe sahatthāti kāyena vā kāyappaṭibaddhena vā nissaggiyena vā ṭhapetvā pañcasahadhammike avasesānaṁ",
  "tika-vin04t15:185_1": "aññatra udakadantaponā yaṁkiñci ajjhoharaṇīyaṁ dadantiyā pācittiyaṁ.",
  "tika-vin04t15:186_0": "Sāvatthiyaṁ thullanandaṁ ārabbha agārikassa khādanīyabhojanīyadānavatthusmiṁ paññattaṁ,",
  "tika-vin04t15:186_1": "udakadantapone dukkaṭaṁ.",
  "tika-vin04t15:186_2": "Yā pana dāpeti na deti,",
  "tika-vin04t15:186_3": "upanikkhipitvā deti,",
  "tika-vin04t15:186_4": "bāhiralepaṁ deti, tassā,",
  "tika-vin04t15:186_5": "ummattikādīnañca anāpatti.",
  "tika-vin04t15:186_6": "Aññatra udakadantaponā ajjhoharaṇiyaṁ,",
  "tika-vin04t15:186_7": "ṭhapetvā pañca sahadhammike aññassa sahatthā dānanti imānettha dve aṅgāni.",
  "tika-vin04t15:186_8": "Samuṭṭhānādīni eḷakalomasadisānīti.",
  "tika-vin04t15:187_0": "Bhojanadānasikkhāpadavaṇṇanā niṭṭhitā.",
  "tika-vin04t15:188_0": "7. Āvasathacīvarasikkhāpadavaṇṇanā",
  "tika-vin04t15:189_0": "Sattame āvasathacīvaranti “utuniyo bhikkhuniyo paribhuñjantū”ti dinnacīvaraṁ.",
  "tika-vin04t15:189_1": "Anissajjitvāti catutthe divase dhovitvā aññissā antamaso sāmaṇeriyāpi utuniyā adatvā.",
  "tika-vin04t15:189_2": "Pācittiyanti evaṁ anissajjitvā paribhuñjantiyā pācittiyaṁ.",
  "tika-vin04t15:190_0": "Sāvatthiyaṁ thullanandaṁ ārabbha āvasathacīvaraṁ anissajjitvā paribhuñjanavatthusmiṁ paññattaṁ,",
  "tika-vin04t15:190_1": "tikapācittiyaṁ,",
  "tika-vin04t15:190_2": "nissajjite dvikadukkaṭaṁ.",
  "tika-vin04t15:190_3": "Tasmiṁ pana nissajjitasaññāya,",
  "tika-vin04t15:190_4": "puna pariyāyena vā,",
  "tika-vin04t15:190_5": "aññāsaṁ utunīnaṁ abhāvena vā,",
  "tika-vin04t15:190_6": "acchinnanaṭṭhacīvarikāya vā,",
  "tika-vin04t15:190_7": "āpadāsu vā paribhuñjantiyā,",
  "tika-vin04t15:190_8": "ummattikādīnañca anāpatti.",
  "tika-vin04t15:190_9": "Āvasathacīvaratā,",
  "tika-vin04t15:190_10": "catutthadivasatā,",
  "tika-vin04t15:190_11": "dhovitvā anissajjanaṁ,",
  "tika-vin04t15:190_12": "anuññātakāraṇābhāvoti imānettha cattāri aṅgāni.",
  "tika-vin04t15:190_13": "Samuṭṭhānādīni kathinasadisāni,",
  "tika-vin04t15:190_14": "idaṁ pana kiriyākiriyanti.",
  "tika-vin04t15:191_0": "Āvasathacīvarasikkhāpadavaṇṇanā niṭṭhitā.",
  "tika-vin04t15:192_0": "8. Āvasathavihārasikkhāpadavaṇṇanā",
  "tika-vin04t15:193_0": "Aṭṭhame āvasathanti kavāṭabaddhavihāraṁ.",
  "tika-vin04t15:193_1": "Anissajjitvāti rakkhaṇatthāya adatvā,",
  "tika-vin04t15:193_2": "“idaṁ jaggeyyāsī”ti evaṁ anāpucchitvāti attho.",
  "tika-vin04t15:193_3": "Cārikaṁ pakkameyya pācittiyanti ettha sakagāmato aññaṁ gāmaṁ ekarattivāsatthāyapi pakkamantiyā parikkhittassa āvasathassa parikkhepaṁ,",
  "tika-vin04t15:193_4": "aparikkhittassa upacāraṁ paṭhamapādena atikkantamatte dukkaṭaṁ,",
  "tika-vin04t15:193_5": "dutiyena pācittiyaṁ.",
  "tika-vin04t15:194_0": "Sāvatthiyaṁ thullanandaṁ ārabbha āvasathaṁ anissajjitvā cārikaṁ pakkamanavatthusmiṁ paññattaṁ,",
  "tika-vin04t15:194_1": "tikapācittiyaṁ,",
  "tika-vin04t15:194_2": "akavāṭabaddhe dukkaṭaṁ,",
  "tika-vin04t15:194_3": "nissajjite dvikadukkaṭaṁ.",
  "tika-vin04t15:194_4": "Tasmiṁ pana nissajjitasaññāya,",
  "tika-vin04t15:194_5": "sati antarāye,",
  "tika-vin04t15:194_6": "paṭijaggikaṁ pariyesitvā alabhantiyā, gilānāya, āpadāsu,",
  "tika-vin04t15:194_7": "ummattikādīnañca anāpatti.",
  "tika-vin04t15:194_8": "Sakavāṭabaddhatā,",
  "tika-vin04t15:194_9": "vuttanayena pakkamanaṁ,",
  "tika-vin04t15:194_10": "anuññātakāraṇābhāvoti imānettha tīṇi aṅgāni.",
  "tika-vin04t15:194_11": "Samuṭṭhānādīni kathinasadisānīti,",
  "tika-vin04t15:194_12": "idaṁ pana kiriyākiriyanti.",
  "tika-vin04t15:195_0": "Āvasathavihārasikkhāpadavaṇṇanā niṭṭhitā.",
  "tika-vin04t15:196_0": "9. Tiracchānavijjāpariyāpuṇanasikkhāpadavaṇṇanā",
  "tika-vin04t15:197_0": "Navame tiracchānavijjanti yaṁkiñci bāhirakaṁ anatthasaṁhitaṁ hatthiassarathadhanutharusippaāthabbaṇakhilanavasīkaraṇasosāpanamantāgadappayogādibhedaṁ",
  "tika-vin04t15:197_1": "parūpaghātakaraṁ vijjaṁ.",
  "tika-vin04t15:197_2": "Pariyāpuṇeyyāti ettha yassa kassaci santike taṁ padādivasena pariyāpuṇantiyā padagaṇanāya ceva akkharagaṇanāya ca pācittiyanti.",
  "tika-vin04t15:198_0": "Tiracchānavijjāpariyāpuṇanasikkhāpadavaṇṇanā niṭṭhitā.",
  "tika-vin04t15:199_0": "10. Tiracchānavijjāvācanasikkhāpadavaṇṇanā",
  "tika-vin04t15:200_0": "Dasame vāceyyāti padaṁ viseso.",
  "tika-vin04t15:200_1": "Ubhayampi sāvatthiyaṁ chabbaggiyā ceva sambahulā bhikkhuniyo ca ārabbha tiracchānavijjaṁ pariyāpuṇanavācanavatthusmiṁ paññattaṁ. Lekhe,",
  "tika-vin04t15:200_2": "dhāraṇāya ca,",
  "tika-vin04t15:200_3": "guttatthāya ca yakkhaparittanāgamaṇḍalādike sabbaparitte,",
  "tika-vin04t15:200_4": "ummattikādīnañca anāpatti.",
  "tika-vin04t15:200_5": "Tiracchānavijjatā,",
  "tika-vin04t15:200_6": "pariyāpuṇanavācanā,",
  "tika-vin04t15:200_7": "anuññātakāraṇābhāvoti imānettha dvīsupi tīṇi aṅgāni.",
  "tika-vin04t15:200_8": "Samuṭṭhānādīni padasodhammasadisānīti.",
  "tika-vin04t15:201_0": "Tiracchānavijjāvācanasikkhāpadavaṇṇanā niṭṭhitā.",
  "tika-vin04t15:202_0": "Cittāgāravaggo pañcamo.",
  "tika-vin04t15:203_0": "6. Ārāmavaggo",
  "tika-vin04t15:204_0": "1. Ārāmapavisanasikkhāpadavaṇṇanā",
  "tika-vin04t15:205_0": "Ārāmavaggassa paṭhame sabhikkhukaṁ ārāmanti yattha bhikkhū rukkhamūlepi vasanti,",
  "tika-vin04t15:205_1": "taṁ padesaṁ.",
  "tika-vin04t15:205_2": "Anāpucchāti ettha bhikkhusāmaṇeraārāmikesu yaṁkiñci anāpucchā,",
  "tika-vin04t15:205_3": "parikkhittassa ārāmassa parikkhepaṁ atikkamantiyā,",
  "tika-vin04t15:205_4": "aparikkhittassa upacāraṁ okkamantiyā paṭhamapāde dukkaṭaṁ,",
  "tika-vin04t15:205_5": "dutiyapāde pācittiyaṁ.",
  "tika-vin04t15:206_0": "Sāvatthiyaṁ sambahulā bhikkhuniyo ārabbha anāpucchā ārāmaṁ pavisanavatthusmiṁ paññattaṁ,",
  "tika-vin04t15:206_1": "“santaṁ bhikkhuṁ anāpucchā”ti ca “jānaṁ sabhikkhuka”nti ca imānettha dve anupaññattiyo,",
  "tika-vin04t15:206_2": "sabhikkhuke vematikāya,",
  "tika-vin04t15:206_3": "abhikkhuke sabhikkhukasaññāya ceva vematikāya ca dukkaṭaṁ.",
  "tika-vin04t15:206_4": "Tasmiṁ pana duvidhepi abhikkhukasaññāya,",
  "tika-vin04t15:206_5": "santaṁ bhikkhuṁ āpucchā pavisantiyā,",
  "tika-vin04t15:206_6": "paṭhamappaviṭṭhānaṁ vā bhikkhunīnaṁ sīsaṁnulokikāya,",
  "tika-vin04t15:206_7": "yattha vā bhikkhuniyo sannipatitā,",
  "tika-vin04t15:206_8": "tattha “tāsaṁ santikaṁ gacchāmī”ti saññāya,",
  "tika-vin04t15:206_9": "ārāmena vā maggo hoti,",
  "tika-vin04t15:206_10": "tena gacchantiyā, āpadāsu,",
  "tika-vin04t15:206_11": "ummattikādīnañca anāpatti.",
  "tika-vin04t15:206_12": "Sabhikkhukārāmatā,",
  "tika-vin04t15:206_13": "sabhikkhukasaññitā,",
  "tika-vin04t15:206_14": "vuttaparicchedātikkamo,",
  "tika-vin04t15:206_15": "anuññātakāraṇābhāvoti imānettha cattāri aṅgāni.",
  "tika-vin04t15:206_16": "Samanubhāsanasamauṭṭhānaṁ,",
  "tika-vin04t15:206_17": "kiriyākiriyaṁ,",
  "tika-vin04t15:206_18": "saññāvimokkhaṁ,",
  "tika-vin04t15:206_19": "sacittakaṁ,",
  "tika-vin04t15:206_20": "paṇṇattivajjaṁ,",
  "tika-vin04t15:206_21": "kāyakammaṁ,",
  "tika-vin04t15:206_22": "vacīkammaṁ, ticittaṁ,",
  "tika-vin04t15:206_23": "tivedananti.",
  "tika-vin04t15:207_0": "Ārāmapavisanasikkhāpadavaṇṇanā niṭṭhitā.",
  "tika-vin04t15:208_0": "2. Bhikkhuakkosanasikkhāpadavaṇṇanā",
  "tika-vin04t15:209_0": "Dutiye akkoseyyāti dasannaṁ akkosavatthūnaṁ aññatarena sammukhā vā parammukhā vā akkoseyya.",
  "tika-vin04t15:209_1": "Paribhāseyyāti bhayamassa upadaṁseyya.",
  "tika-vin04t15:209_2": "Pācittiyanti tassā evaṁ karontiyā pācittiyaṁ.",
  "tika-vin04t15:210_0": "Vesāliyaṁ chabbaggiyā bhikkhuniyo ārabbha āyasmantaṁ upāliṁ akkosanavatthusmiṁ paññattaṁ,",
  "tika-vin04t15:210_1": "tikapācittiyaṁ,",
  "tika-vin04t15:210_2": "anupasampanne tikadukkaṭaṁ,",
  "tika-vin04t15:210_3": "atthadhammaanusāsanipurekkhārāya,",
  "tika-vin04t15:210_4": "ummattikādīnañca anāpatti.",
  "tika-vin04t15:210_5": "Upasampannatā,",
  "tika-vin04t15:210_6": "akkosanaparibhāsanaṁ,",
  "tika-vin04t15:210_7": "atthapurekkhāratādīnaṁ abhāvoti imānettha tīṇi aṅgāni.",
  "tika-vin04t15:210_8": "Samuṭṭhānādīni adinnādānasadisāni,",
  "tika-vin04t15:210_9": "idaṁ pana dukkhavedananti.",
  "tika-vin04t15:211_0": "Bhikkhuakkosanasikkhāpadavaṇṇanā niṭṭhitā.",
  "tika-vin04t15:212_0": "3. Gaṇaparibhāsanasikkhāpadavaṇṇanā",
  "tika-vin04t15:213_0": "Tatiye caṇḍikatāti kuddhā.",
  "tika-vin04t15:213_1": "Gaṇanti bhikkhunisaṅghaṁ.",
  "tika-vin04t15:213_2": "Paribhāseyyāti ettha “bālā etā abyattā etā,",
  "tika-vin04t15:213_3": "netā jānanti kammaṁ vā kammadosaṁ vā kammasampattiṁ vā kammavipattiṁ vā”ti evaṁ yattha katthaci paribhāsantiyā pācittiyaṁ.",
  "tika-vin04t15:214_0": "Sāvatthiyaṁ thullanandaṁ ārabbha gaṇaṁ paribhāsanavatthusmiṁ paññattaṁ,",
  "tika-vin04t15:214_1": "sambahulā vā ekaṁ vā anupasampannaṁ vā paribhāsantiyā dukkaṭaṁ.",
  "tika-vin04t15:214_2": "Sesaṁ dutiyasadisamevāti.",
  "tika-vin04t15:215_0": "Gaṇaparibhāsanasikkhāpadavaṇṇanā niṭṭhitā.",
  "tika-vin04t15:216_0": "4. Pavāritasikkhāpadavaṇṇanā",
  "tika-vin04t15:217_0": "Catutthe gaṇabhojane vuttanayena nimantitā,",
  "tika-vin04t15:217_1": "pavāraṇāsikkhāpade vuttanayena pavāritā veditabbā.",
  "tika-vin04t15:217_2": "Pācittiyanti tassā purebhattaṁ ṭhapetvā yāguñceva sesāni ca tīṇi kālikāni aññaṁ yaṁkiñci āmisaṁ ajjhoharaṇatthāya paṭiggaṇhantiyā gahaṇe dukkaṭaṁ,",
  "tika-vin04t15:217_3": "ajjhohāre ajjhohāre pācittiyaṁ.",
  "tika-vin04t15:218_0": "Sāvatthiyaṁ sambahulā bhikkhuniyo ārabbha aññatra bhuñjanavatthusmiṁ paññattaṁ,",
  "tika-vin04t15:218_1": "tīṇi kālikāni āhāratthāya paṭiggaṇhantiyāpi ajjhoharantiyāpi dukkaṭaṁ.",
  "tika-vin04t15:218_2": "Yā pana nimantitā appavāritā yāguṁ pivati,",
  "tika-vin04t15:218_3": "sāmike apaloketvā bhuñjati,",
  "tika-vin04t15:218_4": "tīṇi kālikāni sati paccaye paribhuñjati, tassā,",
  "tika-vin04t15:218_5": "ummattikādīnañca anāpatti.",
  "tika-vin04t15:218_6": "Nimantitā vā pavāritā vā taṁ ubhayaṁ vā,",
  "tika-vin04t15:218_7": "purebhattaṁ vuttalakkhaṇassa āmisassa ajjhohāro,",
  "tika-vin04t15:218_8": "sāmikānaṁ anāpucchananti imānettha tīṇi aṅgāni.",
  "tika-vin04t15:218_9": "Addhānasamuṭṭhānaṁ,",
  "tika-vin04t15:218_10": "nimantitāya anāpucchā bhuñjantiyā āpattisambhavato siyā kiriyākiriyaṁ,",
  "tika-vin04t15:218_11": "pavāritāya kappiyaṁ kāretvāpi akāretvāpi paribhuñjantiyā āpattisambhavato siyā kiriyaṁ,",
  "tika-vin04t15:218_12": "nosaññāvimokkhaṁ,",
  "tika-vin04t15:218_13": "acittakaṁ,",
  "tika-vin04t15:218_14": "paṇṇattivajjaṁ kāyakammaṁ,",
  "tika-vin04t15:218_15": "vacīkammaṁ, ticittaṁ,",
  "tika-vin04t15:218_16": "tivedananti.",
  "tika-vin04t15:219_0": "Pavāritasikkhāpadavaṇṇanā niṭṭhitā.",
  "tika-vin04t15:220_0": "5. Kulamaccharinīsikkhāpadavaṇṇanā",
  "tika-vin04t15:221_0": "Pañcame kule maccharo kulamaccharo,",
  "tika-vin04t15:221_1": "kulamaccharo etissā atthi,",
  "tika-vin04t15:221_2": "kulaṁ vā maccharāyatīti kulamaccharinī.",
  "tika-vin04t15:221_3": "Assāti yā īdisī bhaveyya.",
  "tika-vin04t15:221_4": "Pācittiyanti tassā “yaṁ kulaṁ bhikkhunīnaṁ paccaye dātukāmaṁ,",
  "tika-vin04t15:221_5": "kathaṁ nāma tattha bhikkhuniyo na gaccheyyu”nti bhikkhunīnaṁ vā santike kulassa,",
  "tika-vin04t15:221_6": "“kathaṁ nāma ime tāsaṁ kiñci na dajjeyyu”nti kulassa vā santike bhikkhunīnaṁ avaṇṇaṁ bhāsantiyā pācittiyaṁ.",
  "tika-vin04t15:222_0": "Sāvatthiyaṁ aññataraṁ bhikkhuniṁ ārabbha kulamaccharāyanavatthusmiṁ paññattaṁ.",
  "tika-vin04t15:222_1": "Amaccharāyitvā santaṁyeva ādīnavaṁ ācikkhantiyā,",
  "tika-vin04t15:222_2": "ummattikādīnañca anāpatti.",
  "tika-vin04t15:222_3": "Bhikkhunīnaṁ alābhakāmatā,",
  "tika-vin04t15:222_4": "kulassa vā santike bhikkhunīnaṁ bhikkhunīnaṁ vā santike kulassa avaṇṇabhaṇananti imānettha dve aṅgāni.",
  "tika-vin04t15:222_5": "Samuṭṭhānādīni adinnādānasadisāni,",
  "tika-vin04t15:222_6": "idaṁ pana dukkhavedananti.",
  "tika-vin04t15:223_0": "Kulamaccharinīsikkhāpadavaṇṇanā niṭṭhitā.",
  "tika-vin04t15:224_0": "6. Abhikkhukāvāsasikkhāpadavaṇṇanā",
  "tika-vin04t15:225_0": "Chaṭṭhe sace bhikkhunupassayato addhayojanabbhantare ovādadāyakā bhikkhū na vasanti,",
  "tika-vin04t15:225_1": "maggo vā akhemo hoti na sakkā anantarāyena gantuṁ,",
  "tika-vin04t15:225_2": "ayaṁ abhikkhuko nāma āvāso.",
  "tika-vin04t15:225_3": "Tattha “vassaṁ vasissāmī”ti senāsanapaññāpanapānīyaupaṭṭhāpanādīni karontiyā dukkaṭaṁ,",
  "tika-vin04t15:225_4": "saha aruṇuggamanā pācittiyaṁ.",
  "tika-vin04t15:225_5": "Ayamettha saṅkhepo,",
  "tika-vin04t15:225_6": "vitthāro pana samantapāsādikāyaṁ vutto.",
  "tika-vin04t15:226_0": "Sāvatthiyaṁ sambahulā bhikkhuniyo ārabbha abhikkhuke āvāse vassaṁ vasanavatthusmiṁ paññattaṁ,",
  "tika-vin04t15:226_1": "yattha pana vassūpagatā bhikkhū pakkantā vā honti vibbhantā vā kālaṅkatā vā pakkhasaṅkantā vā tattha vasantiyā, āpadāsu,",
  "tika-vin04t15:226_2": "ummattikādīnañca anāpatti.",
  "tika-vin04t15:226_3": "Abhikkhukāvāsatā,",
  "tika-vin04t15:226_4": "vassūpagamanaṁ,",
  "tika-vin04t15:226_5": "aruṇuggamananti imānettha tīṇi aṅgāni.",
  "tika-vin04t15:226_6": "Samuṭṭhānādīni eḷakalomasadisānevāti.",
  "tika-vin04t15:227_0": "Abhikkhukāvāsasikkhāpadavaṇṇanā niṭṭhitā.",
  "tika-vin04t15:228_0": "7. Apavāraṇāsikkhāpadavaṇṇanā",
  "tika-vin04t15:229_0": "Sattame vassaṁvuṭṭhāti purimaṁ vā pacchimaṁ vā temāsaṁ vuṭṭhā.",
  "tika-vin04t15:229_1": "Ubhatosaṅgheti bhikkhunisaṅghe ceva bhikkhusaṅghe ca.",
  "tika-vin04t15:229_2": "Ayaṁ panettha vinicchayakathā –",
  "tika-vin04t15:229_3": "bhikkhunīhi cātuddaseyeva sannipatitvā “suṇātu me, ayye, saṅgho,",
  "tika-vin04t15:229_4": "ajja pavāraṇā cātuddasī,",
  "tika-vin04t15:229_5": "yadi saṅghassa pattakallaṁ,",
  "tika-vin04t15:229_6": "saṅgho pavāreyyā”ti evaṁ sabbasaṅgāhikañattiṁ vā,",
  "tika-vin04t15:229_7": "“tevācikaṁ pavāreyyā”ti evaṁ tevācikañattiṁ vā,",
  "tika-vin04t15:229_8": "sati antarāye “dvevācikaṁ,",
  "tika-vin04t15:229_9": "ekavācikaṁ,",
  "tika-vin04t15:229_10": "samānavassikaṁ pavāreyyā”ti evaṁ dvevācikādiñattiṁ vā ṭhapetvā sabbasaṅgāhikañatti ce ṭhapitā, “saṅghaṁ, ayye,",
  "tika-vin04t15:229_11": "pavāremi diṭṭhena vā sutena vā parisaṅkāya vā,",
  "tika-vin04t15:229_12": "vadantu maṁ ayyāyo anukampaṁ upādāya,",
  "tika-vin04t15:229_13": "passantī paṭikarissāmī”ti evaṁ sakiṁ vā,",
  "tika-vin04t15:229_14": "“dutiyampi, ayye,",
  "tika-vin04t15:229_15": "saṅghaṁ…pe…",
  "tika-vin04t15:229_16": "tatiyampi, ayye,",
  "tika-vin04t15:229_17": "saṅghaṁ…pe…",
  "tika-vin04t15:229_18": "paṭikarissāmī”ti evaṁ dvattikkhattuṁ vā vatvā paṭipāṭiyā pavāretabbaṁ.",
  "tika-vin04t15:229_19": "Tevācikāya ñattiyā vacanaṁ na hāpetabbaṁ,",
  "tika-vin04t15:229_20": "dvevācikādīsu vaḍḍhetuṁ vaṭṭati,",
  "tika-vin04t15:229_21": "hāpetuṁ na vaṭṭati.",
  "tika-vin04t15:229_22": "Evaṁ bhikkhunisaṅghe pavāretvā tattheva ekā bhikkhunī bhikkhunikkhandhake vuttena ñattidutiyakammena",
  "tika-vin04t15:229_23": "bhikkhunisaṅghassatthāya bhikkhusaṅghaṁ pavāretuṁ sammannitabbā.",
  "tika-vin04t15:229_24": "Tāya sammatāya bhikkhuniyā pannarase bhikkhunisaṅghaṁ ādāya bhikkhusaṅghaṁ upasaṅkamitvā ekaṁsaṁ uttarāsaṅgaṁ",
  "tika-vin04t15:229_25": "karitvā añjaliṁ paggahetvā evamassa vacanīyo “bhikkhunisaṅgho ayya bhikkhusaṅghaṁ pavāreti diṭṭhena vā",
  "tika-vin04t15:229_26": "sutena vā parisaṅkāya vā,",
  "tika-vin04t15:229_27": "vadatāyya bhikkhusaṅgho bhikkhunisaṅghaṁ anukampaṁ upādāya,",
  "tika-vin04t15:229_28": "passanto paṭikarissati,",
  "tika-vin04t15:229_29": "dutiyampi ayya…pe…",
  "tika-vin04t15:229_30": "tatiyampi ayya…pe…",
  "tika-vin04t15:229_31": "passanto paṭikarissatī”ti evaṁ pavāretabbaṁ.",
  "tika-vin04t15:230_0": "Sace pañcavaggo bhikkhunisaṅgho na pūrati,",
  "tika-vin04t15:230_1": "catūhi vā tīhi vā gaṇañattiṁ ṭhapetvā,",
  "tika-vin04t15:230_2": "dvīhi vinā ñattiyā aññamaññaṁ pavāretabbaṁ.",
  "tika-vin04t15:230_3": "Ekāya “ajja me pavāraṇā”ti adhiṭṭhātabbaṁ.",
  "tika-vin04t15:231_0": "Vihāraṁ pana gantvā “bhikkhuniyo, ayya,",
  "tika-vin04t15:231_1": "bhikkhusaṅghaṁ pavārenti diṭṭhena vā sutena vā parisaṅkāya vā,",
  "tika-vin04t15:231_2": "vadatāyya bhikkhusaṅgho bhikkhuniyo anukampaṁ upādāya,",
  "tika-vin04t15:231_3": "passantiyo paṭikarissantī”ti ca, “ahaṁ, ayya,",
  "tika-vin04t15:231_4": "bhikkhusaṅghaṁ pavāremi diṭṭhena vā sutena vā parisaṅkāya vā,",
  "tika-vin04t15:231_5": "vadatu maṁ, ayya,",
  "tika-vin04t15:231_6": "bhikkhusaṅgho anukampaṁ upādāya,",
  "tika-vin04t15:231_7": "passantī paṭikarissāmī”ti ca evaṁ tikkhattuṁ vattabbaṁ.",
  "tika-vin04t15:232_0": "Sace bhikkhusaṅgho na pūrati,",
  "tika-vin04t15:232_1": "“bhikkhunisaṅgho, ayya,",
  "tika-vin04t15:232_2": "ayye pavāreti diṭṭhena vā sutena vā parisaṅkāya vā,",
  "tika-vin04t15:232_3": "vadantu ayyā bhikkhunisaṅghaṁ anukampaṁ upādāya,",
  "tika-vin04t15:232_4": "passanto paṭikarissatī”ti ca,",
  "tika-vin04t15:232_5": "“bhikkhunisaṅgho, ayya,",
  "tika-vin04t15:232_6": "ayyaṁ pavāreti diṭṭhena vā sutena vā parisaṅkāya vā,",
  "tika-vin04t15:232_7": "vadatāyyo bhikkhunisaṅghaṁ anukampaṁ upādāya,",
  "tika-vin04t15:232_8": "passanto paṭikarissatī”ti ca evaṁ tikkhattuṁ vattabbaṁ.",
  "tika-vin04t15:233_0": "Ubhinnaṁ aparipūriyā “bhikkhuniyo, ayyā,",
  "tika-vin04t15:233_1": "ayye pavārenti diṭṭhena vā sutena vā parisaṅkāya vā,",
  "tika-vin04t15:233_2": "vadantāyyā bhikkhuniyo anukampaṁ upādāya,",
  "tika-vin04t15:233_3": "passantiyo paṭikarissantī”ti ca,",
  "tika-vin04t15:233_4": "“bhikkhuniyo, ayya,",
  "tika-vin04t15:233_5": "ayyaṁ pavārenti diṭṭhena vā sutena vā parisaṅkāya vā,",
  "tika-vin04t15:233_6": "vadatāyyo bhikkhuniyo anukampaṁ upādāya,",
  "tika-vin04t15:233_7": "passantiyo paṭikarissantī”ti ca, “ahaṁ, ayyā,",
  "tika-vin04t15:233_8": "ayye pavāremi diṭṭhena vā sutena vā…pe…",
  "tika-vin04t15:233_9": "vadantu maṁ, ayyā,",
  "tika-vin04t15:233_10": "anukampaṁ upādāya,",
  "tika-vin04t15:233_11": "passantī paṭikarissāmī”ti ca, “ahaṁ, ayya,",
  "tika-vin04t15:233_12": "ayyaṁ pavāremi diṭṭhena vā sutena vā…pe…",
  "tika-vin04t15:233_13": "vadatu maṁ, ayyo,",
  "tika-vin04t15:233_14": "anukampaṁ upādāya,",
  "tika-vin04t15:233_15": "passantī paṭikarissāmī”ti ca evaṁ tikkhattuṁ vattabbaṁ.",
  "tika-vin04t15:233_16": "Sabbāheva hi iminā nayena ubhatosaṅghe pavāritā hoti,",
  "tika-vin04t15:233_17": "yā pana vassaṁvuṭṭhā “ubhatosaṅghe evaṁ na pavāressāmī”ti dhuraṁ nikkhipati,",
  "tika-vin04t15:233_18": "tassā saha dhuranikkhepena pācittiyaṁ.",
  "tika-vin04t15:234_0": "Sāvatthiyaṁ sambahulā bhikkhuniyo ārabbha vassaṁ vasitvā na pavāraṇāvatthusmiṁ paññattaṁ.",
  "tika-vin04t15:234_1": "Antarāye pana sati,",
  "tika-vin04t15:234_2": "pariyesitvā bhikkhū alabhantiyā, gilānāya, āpadāsu,",
  "tika-vin04t15:234_3": "ummattikādīnañca anāpatti.",
  "tika-vin04t15:234_4": "Vassaṁvuṭṭhatā,",
  "tika-vin04t15:234_5": "na ubhatosaṅghe pavāraṇā,",
  "tika-vin04t15:234_6": "anuññātakāraṇābhāvoti imānettha tīṇi aṅgāni.",
  "tika-vin04t15:234_7": "Samuṭṭhānādīni samanubhāsanasadisānīti.",
  "tika-vin04t15:235_0": "Apavāraṇāsikkhāpadavaṇṇanā niṭṭhitā.",
  "tika-vin04t15:236_0": "8. Ovādasikkhāpadavaṇṇanā",
  "tika-vin04t15:237_0": "Aṭṭhame ovādāyāti garudhammassavanatthāya.",
  "tika-vin04t15:237_1": "Saṁvāsāyāti uposathapucchanatthāya ceva pavāraṇatthāya ca.",
  "tika-vin04t15:237_2": "Pācittiyanti “etesaṁ atthāya na gacchāmī”ti dhuraṁ nikkhittamatte pācittiyaṁ.",
  "tika-vin04t15:238_0": "Sakkesu chabbaggiyā bhikkhuniyo ārabbha ovādāya agamanavatthusmiṁ paññattaṁ.",
  "tika-vin04t15:238_1": "Antarāye pana sati,",
  "tika-vin04t15:238_2": "pariyesitvā dutiyikaṁ alabhantiyā, gilānāya, āpadāsu,",
  "tika-vin04t15:238_3": "ummattikādīnañca anāpatti.",
  "tika-vin04t15:238_4": "Ovādasaṁvāsānaṁ atthāya agamanaṁ,",
  "tika-vin04t15:238_5": "anuññātakāraṇābhāvoti imānettha dve aṅgāni.",
  "tika-vin04t15:238_6": "Samuṭṭhānādīni paṭhamapārājikasadisāni,",
  "tika-vin04t15:238_7": "idaṁ pana akiriyaṁ,",
  "tika-vin04t15:238_8": "dukkhavedananti.",
  "tika-vin04t15:239_0": "Ovādasikkhāpadavaṇṇanā niṭṭhitā.",
  "tika-vin04t15:240_0": "9. Ovādūpasaṅkamanasikkhāpadavaṇṇanā",
  "tika-vin04t15:241_0": "Navame anvaddhamāsanti addhamāse addhamāse.",
  "tika-vin04t15:241_1": "Uposathapucchakanti uposathapucchanaṁ.",
  "tika-vin04t15:241_2": "Ovādūpasaṅkamananti ovādatthāya upasaṅkamanaṁ.",
  "tika-vin04t15:241_3": "Taṁ atikkāmentiyāti ettha bhikkhunīhi terase vā cātuddase vā ārāmaṁ gantvā “ayaṁ uposatho cātuddaso pannaraso”ti pucchitabbaṁ,",
  "tika-vin04t15:241_4": "uposathadivase nidānavaṇṇanāyaṁ vuttanayena ovādūpasaṅkamanaṁ yācitabbaṁ.",
  "tika-vin04t15:241_5": "Yā bhikkhunī vuttappakāre kāle tadubhayaṁ na karoti,",
  "tika-vin04t15:241_6": "sā taṁ atikkāmeti nāma,",
  "tika-vin04t15:241_7": "tassā “uposathampi na pucchissāmi,",
  "tika-vin04t15:241_8": "ovādampi na yācissāmī”ti dhuraṁ nikkhittamatte pācittiyaṁ.",
  "tika-vin04t15:242_0": "Sāvatthiyaṁ sambahulā bhikkhuniyo ārabbha uposathaovādānaṁ apucchanaayācanavatthusmiṁ paññattaṁ,",
  "tika-vin04t15:242_1": "anāpatti aṭṭhamasadisāyeva.",
  "tika-vin04t15:242_2": "Uposathovādānaṁ apucchanaayācanāyaṁ dhuranikkhepo,",
  "tika-vin04t15:242_3": "anuññātakāraṇābhāvoti imānettha dve aṅgāni.",
  "tika-vin04t15:242_4": "Samuṭṭhānādīni samanubhāsanasadisānīti.",
  "tika-vin04t15:243_0": "Ovādūpasaṅkamanasikkhāpadavaṇṇanā niṭṭhitā.",
  "tika-vin04t15:244_0": "10. Pasākhejātasikkhāpadavaṇṇanā",
  "tika-vin04t15:245_0": "Dasame pasākheti nābhiyā heṭṭhā jāṇumaṇḍalānaṁ uparipadese.",
  "tika-vin04t15:245_1": "Tato hi yasmā rukkhassa sākhā viya ubho ūrū pabhijjitvā gatā,",
  "tika-vin04t15:245_2": "tasmā so “pasākho”ti vuccati,",
  "tika-vin04t15:245_3": "tasmiṁ pasākhe.",
  "tika-vin04t15:245_4": "Gaṇḍanti yaṁkiñci gaṇḍaṁ.",
  "tika-vin04t15:245_5": "Rudhitanti vaṇaṁ.",
  "tika-vin04t15:245_6": "Bhedāpeyya vātiādīsu sace “bhinda phālehī”ti sabbāni āṇāpeti,",
  "tika-vin04t15:245_7": "so ca tatheva karoti,",
  "tika-vin04t15:245_8": "cha dukkaṭāni cha ca pācittiyāni.",
  "tika-vin04t15:245_9": "Athāpi “yaṁkiñci ettha kattabbaṁ,",
  "tika-vin04t15:245_10": "taṁ sabbaṁ karohī”ti evaṁ āṇāpeti,",
  "tika-vin04t15:245_11": "so ca sabbānipi bhedanādīni karoti,",
  "tika-vin04t15:245_12": "ekavācāya cha dukkaṭāni cha ca pācittiyāni.",
  "tika-vin04t15:245_13": "Sace pana bhedanādīsu ekaṁyeva “idaṁ nāma karohī”ti āṇāpeti,",
  "tika-vin04t15:245_14": "so ca sabbāni karoti.",
  "tika-vin04t15:245_15": "Yaṁ āṇattaṁ,",
  "tika-vin04t15:245_16": "tasseva karaṇe pācittiyaṁ.",
  "tika-vin04t15:246_0": "Sāvatthiyaṁ aññataraṁ bhikkhuniṁ ārabbha pasākhe jātaṁ gaṇḍaṁ purisena bhedāpanavatthusmiṁ paññattaṁ,",
  "tika-vin04t15:246_1": "apaloketvā vā viññuṁ vā yaṁkañci dutiyikaṁ gahetvā evaṁ karontiyā,",
  "tika-vin04t15:246_2": "ummattikādīnañca anāpatti.",
  "tika-vin04t15:246_3": "Pasākhe jātatā,",
  "tika-vin04t15:246_4": "anapalokanaṁ,",
  "tika-vin04t15:246_5": "dutiyikābhāvo,",
  "tika-vin04t15:246_6": "purisena bhedādīnaṁ kārāpananti imānettha cattāri aṅgāni.",
  "tika-vin04t15:246_7": "Samuṭṭhānādīni kathinasadisāni,",
  "tika-vin04t15:246_8": "idaṁ pana kiriyākiriyanti.",
  "tika-vin04t15:247_0": "Pasākhejātasikkhāpadavaṇṇanā niṭṭhitā.",
  "tika-vin04t15:248_0": "Ārāmavaggo chaṭṭho.",
  "tika-vin04t15:249_0": "7. Gabbhinīvaggo",
  "tika-vin04t15:250_0": "1. Gabbhinīsikkhāpadavaṇṇanā",
  "tika-vin04t15:251_0": "Gabbhinivaggassa paṭhame “gabbhinī”ti jānitvā upajjhāyāya vuṭṭhāpentiyā gaṇapariyesanādīsu ca ñattikammavācādvaye ca dukkaṭaṁ,",
  "tika-vin04t15:251_1": "kammavācāpariyosāne pācittiyaṁ.",
  "tika-vin04t15:252_0": "Sāvatthiyaṁ sambahulā bhikkhuniyo ārabbha gabbhiniṁ vuṭṭhāpanavatthusmiṁ paññattaṁ,",
  "tika-vin04t15:252_1": "gabbhiniyā vematikāya agabbhiniyā gabbhinisaññāya ceva vematikāya ca dukkaṭaṁ.",
  "tika-vin04t15:252_2": "Ubhosu agabbhinisaññāya,",
  "tika-vin04t15:252_3": "ummattikādīnañca anāpatti.",
  "tika-vin04t15:252_4": "Gabbhinitā,",
  "tika-vin04t15:252_5": "‘gabbhinī’ti jānanaṁ,",
  "tika-vin04t15:252_6": "vuṭṭhāpananti imānettha tīṇi aṅgāni.",
  "tika-vin04t15:252_7": "Samuṭṭhānādīni adinnādānasadisāni,",
  "tika-vin04t15:252_8": "idaṁ pana paṇṇattivajjaṁ, ticittaṁ,",
  "tika-vin04t15:252_9": "tivedananti.",
  "tika-vin04t15:253_0": "Gabbhinīsikkhāpadavaṇṇanā niṭṭhitā.",
  "tika-vin04t15:254_0": "2. Pāyantīsikkhāpadavaṇṇanā",
  "tika-vin04t15:255_0": "Dutiye pāyantinti thaññaṁ pāyamānaṁ,",
  "tika-vin04t15:255_1": "yaṁ pāyeti,",
  "tika-vin04t15:255_2": "tassa mātā vā, dhāti vā.",
  "tika-vin04t15:255_3": "Idaṁ vatthumattamevettha viseso,",
  "tika-vin04t15:255_4": "sesaṁ paṭhamasikkhāpadasadisamevāti.",
  "tika-vin04t15:256_0": "Pāyantīsikkhāpadavaṇṇanā niṭṭhitā.",
  "tika-vin04t15:257_0": "3. Paṭhamasikkhamānasikkhāpadavaṇṇanā",
  "tika-vin04t15:258_0": "Tatiye dve vassānīti pavāraṇāvasena dve saṁvaccharāni.",
  "tika-vin04t15:258_1": "Chasu dhammesūti pāṇātipātāveramaṇiādīsu vikālabhojanāveramaṇipariyosānesu chasu sikkhāpadesu.",
  "tika-vin04t15:258_2": "Asikkhitasikkhanti padabhājane vuttanayeneva adinnasikkhaṁ vā kupitasikkhaṁ vā.",
  "tika-vin04t15:258_3": "Sikkhamānaṁ vuṭṭhāpeyyāti tesu chasu dhammesu sikkhanato,",
  "tika-vin04t15:258_4": "te vā sikkhāsaṅkhāte dhamme mānanato evaṁladdhanāmaṁ anupasampannaṁ upasampādeyya.",
  "tika-vin04t15:258_5": "Pācittiyanti paṭhamasikkhāpade vuttanayeneva kammavācāpariyosāne pācittiyaṁ.",
  "tika-vin04t15:259_0": "Sāvatthiyaṁ sambahulā bhikkhuniyo ārabbha evarūpaṁ sikkhamānaṁ vuṭṭhāpanavatthusmiṁ paññattaṁ,",
  "tika-vin04t15:259_1": "dhammakamme tikapācittiyaṁ,",
  "tika-vin04t15:259_2": "adhammakamme tikadukkaṭaṁ.",
  "tika-vin04t15:259_3": "Dve vassāni chasu dhammesu sikkhitasikkhaṁ sikkhamānaṁ vuṭṭhāpentiyā,",
  "tika-vin04t15:259_4": "ummattikādīnañca anāpatti.",
  "tika-vin04t15:259_5": "Vuttanayena asikkhitasikkhatā,",
  "tika-vin04t15:259_6": "dhammakammatā,",
  "tika-vin04t15:259_7": "kammavācāpariyosānanti imānettha tīṇi aṅgāni.",
  "tika-vin04t15:259_8": "Samuṭṭhānādīni paṭhame vuttanayānevāti.",
  "tika-vin04t15:260_0": "Paṭhamasikkhamānasikkhāpadavaṇṇanā niṭṭhitā.",
  "tika-vin04t15:261_0": "4. Dutiyasikkhamānasikkhāpadavaṇṇanā",
  "tika-vin04t15:262_0": "Catutthe saṅghena asammatanti yassā saṅghena antamaso upasampadāmāḷakepi padabhājane vuttā upasampadāsammuti na dinnā hoti,",
  "tika-vin04t15:262_1": "taṁ imā dvepi mahāsikkhamānā nāma.",
  "tika-vin04t15:262_2": "Idha saṅghena sammataṁ vuṭṭhāpentiyā,",
  "tika-vin04t15:262_3": "ummattikādīnañca anāpatti.",
  "tika-vin04t15:262_4": "Sesaṁ tatiye vuttasadisameva,",
  "tika-vin04t15:262_5": "idaṁ pana kiriyākiriyaṁ hotīti.",
  "tika-vin04t15:263_0": "Dutiyasikkhamānasikkhāpadavaṇṇanā niṭṭhitā.",
  "tika-vin04t15:264_0": "5. Paṭhamagihigatasikkhāpadavaṇṇanā",
  "tika-vin04t15:265_0": "Pañcame gihigatanti purisantaragataṁ,",
  "tika-vin04t15:265_1": "idhāpi idaṁ vatthumattameva viseso.",
  "tika-vin04t15:265_2": "Ūnadvādasavassañca paripuṇṇasaññāya vuṭṭhāpentiyā kiñcāpi anāpatti,",
  "tika-vin04t15:265_3": "sā pana anupasampannāva hoti.",
  "tika-vin04t15:265_4": "Sesaṁ paṭhamasikkhāpadasadisamevāti.",
  "tika-vin04t15:266_0": "Paṭhamagihigatasikkhāpadavaṇṇanā niṭṭhitā.",
  "tika-vin04t15:267_0": "6-7. Dutiyatatiyagihigatasikkhāpadavaṇṇanā",
  "tika-vin04t15:268_0": "Chaṭṭhe sabbaṁ tatiye vuttanayena. Sattamepi sabbaṁ catutthe vuttanayeneva veditabbanti.",
  "tika-vin04t15:269_0": "Dutiyatatiyagihigatasikkhāpadavaṇṇanā niṭṭhitā.",
  "tika-vin04t15:270_0": "8. Paṭhamasahajīvinisikkhāpadavaṇṇanā",
  "tika-vin04t15:271_0": "Aṭṭhame sahajīvininti saddhivihāriniṁ.",
  "tika-vin04t15:271_1": "Neva anuggaṇheyyāti sayaṁ uddesādīhi nānuggaṇheyya.",
  "tika-vin04t15:271_2": "Na anuggaṇhāpeyyāti “imissā, ayye,",
  "tika-vin04t15:271_3": "uddesādīni dehī”ti evaṁ na aññāya anuggaṇhāpeyya.",
  "tika-vin04t15:271_4": "Pācittiyanti dhure nikkhittamatte pācittiyaṁ.",
  "tika-vin04t15:272_0": "Sāvatthiyaṁ thullanandaṁ ārabbha evarūpe vatthusmiṁ paññattaṁ,",
  "tika-vin04t15:272_1": "sesamettha tuvaṭṭavagge dukkhitasahajīvinisikkhāpade vuttasadisamevāti.",
  "tika-vin04t15:273_0": "Paṭhamasahajīvinisikkhāpadavaṇṇanā niṭṭhitā.",
  "tika-vin04t15:274_0": "9. Nānubandhanasikkhāpadavaṇṇanā",
  "tika-vin04t15:275_0": "Navame vuṭṭhāpitaṁ pavattininti vuṭṭhāpitaṁ pavattiniṁ yāya upasampāditā,",
  "tika-vin04t15:275_1": "taṁ upajjhāyininti attho.",
  "tika-vin04t15:275_2": "Nānubandheyyāti cuṇṇena mattikāya dantakaṭṭhena mukhodakenāti evaṁ tena tena karaṇīyena na upaṭṭhaheyya.",
  "tika-vin04t15:275_3": "Pācittiyanti nānubandhissanti dhure nikkhittamatte pācittiyaṁ.",
  "tika-vin04t15:276_0": "Sāvatthiyaṁ sambahulā bhikkhuniyo ārabbha nānubandhanavatthusmiṁ paññattaṁ.",
  "tika-vin04t15:276_1": "Bālaṁ pana alajjiniṁ vā ananubandhantiyā, gilānāya, āpadāsu,",
  "tika-vin04t15:276_2": "ummattikādīnañca anāpatti.",
  "tika-vin04t15:276_3": "Vuṭṭhāpitappavattinitā,",
  "tika-vin04t15:276_4": "dve vassāni ananubandhane dhuranikkhepo,",
  "tika-vin04t15:276_5": "anuññātakāraṇābhāvoti imānettha tīṇi aṅgāni.",
  "tika-vin04t15:276_6": "Samuṭṭhānādīni paṭhamapārājikasadisāni,",
  "tika-vin04t15:276_7": "idaṁ pana akiriyaṁ,",
  "tika-vin04t15:276_8": "dukkhavedananti.",
  "tika-vin04t15:277_0": "Nānubandhanasikkhāpadavaṇṇanā niṭṭhitā.",
  "tika-vin04t15:278_0": "10. Dutiyasahajīvinisikkhāpadavaṇṇanā",
  "tika-vin04t15:279_0": "Dasame neva vūpakāseyyāti na gahetvā gaccheyya.",
  "tika-vin04t15:279_1": "Na vūpakāsāpeyyāti “imaṁ, ayye,",
  "tika-vin04t15:279_2": "gahetvā gacchāhī”ti aññaṁ na āṇāpeyya.",
  "tika-vin04t15:279_3": "Pācittiyanti dhure nikkhittamatte pācittiyaṁ.",
  "tika-vin04t15:280_0": "Sāvatthiyaṁ thullanandaṁ ārabbha sahajīviniyā avūpakāsanavatthusmiṁ paññattaṁ.",
  "tika-vin04t15:280_1": "Sati pana antarāye,",
  "tika-vin04t15:280_2": "pariyesitvā dutiyikaṁ alabhantiyā, gilānāya, āpadāsu,",
  "tika-vin04t15:280_3": "ummattikādīnañca anāpatti.",
  "tika-vin04t15:280_4": "Sahajīvinitā,",
  "tika-vin04t15:280_5": "vūpakāsavūpakāsāpane dhuranikkhepo,",
  "tika-vin04t15:280_6": "anuññātakāraṇābhāvoti imānettha tīṇi aṅgāni.",
  "tika-vin04t15:280_7": "Samuṭṭhānādīni samanubhāsanasadisānīti.",
  "tika-vin04t15:281_0": "Dutiyasahajīvinisikkhāpadavaṇṇanā niṭṭhitā.",
  "tika-vin04t15:282_0": "Gabbhinīvaggo sattamo.",
  "tika-vin04t15:283_0": "8. Kumāribhūtavaggo",
  "tika-vin04t15:284_0": "1-2-3. Paṭhamakumāribhūtādisikkhāpadavaṇṇanā",
  "tika-vin04t15:285_0": "Kumāribhūtavaggassa paṭhamadutiyatatiyāni tīhi gihigatasikkhāpadehi sadisāneva.",
  "tika-vin04t15:285_1": "Yā pana tā sabbapaṭhamā dve mahāsikkhamānā,",
  "tika-vin04t15:285_2": "tā atikkantavīsativassāti veditabbā.",
  "tika-vin04t15:285_3": "Tā hi gihigatā vā hontu,",
  "tika-vin04t15:285_4": "agihigatā vā,",
  "tika-vin04t15:285_5": "sammutikammādīsu “sikkhamānā”icceva vattabbā,",
  "tika-vin04t15:285_6": "“gihigatā”ti vā “kumāribhūtā”ti vā na vattabbā.",
  "tika-vin04t15:285_7": "Gihigatāya dasavassakāle sikkhāsammutiṁ datvā dvādasavassakāle upasampadā kātabbā,",
  "tika-vin04t15:285_8": "ekādasavassakāle datvā terasavassakāle kātabbā,",
  "tika-vin04t15:285_9": "dvādasaterasacuddasapannarasasoḷasasattarasaaṭṭhārasavassakāle sikkhāsammutiṁ datvā vīsativassakāle upasampadā kātabbā.",
  "tika-vin04t15:285_10": "Aṭṭhārasavassakālato paṭṭhāya ca panāyaṁ “gihigatā”tipi “kumāribhūtā”tipi vattuṁ vaṭṭati.",
  "tika-vin04t15:285_11": "Yā panāyaṁ “kumāribhūtā”ti vuttā sāmaṇerī,",
  "tika-vin04t15:285_12": "sā “gihigatā”ti na vattabbā,",
  "tika-vin04t15:285_13": "“kumāribhūtā”icceva vattabbā.",
  "tika-vin04t15:285_14": "Sikkhāsammutidānavasena pana sabbāpi “sikkhamānā”ti vattuṁ vaṭṭatīti.",
  "tika-vin04t15:286_0": "Paṭhamakumāribhūtādisikkhāpadavaṇṇanā niṭṭhitā.",
  "tika-vin04t15:287_0": "4. Ūnadvādasavassasikkhāpadavaṇṇanā",
  "tika-vin04t15:288_0": "Catutthe ūnadvādasavassāti upasampadāvasena aparipuṇṇadvādasavassā.",
  "tika-vin04t15:288_1": "Pācittiyanti upajjhāyā hutvā vuṭṭhāpentiyā vuttanayeneva dukkaṭāni antarā,",
  "tika-vin04t15:288_2": "kammavācāpariyosāne pācittiyanti.",
  "tika-vin04t15:289_0": "Ūnadvādasavassasikkhāpadavaṇṇanā niṭṭhitā.",
  "tika-vin04t15:290_0": "5. Paripuṇṇadvādasavassasikkhāpadavaṇṇanā",
  "tika-vin04t15:291_0": "Pañcame saṅghena asammatāti yassā saṅghena padabhājane vuttā vuṭṭhāpanasammuti na dinnā.",
  "tika-vin04t15:291_1": "Sesaṁ ubhayatthāpi mahāsikkhamānāsikkhāpadadvayasadisamevāti.",
  "tika-vin04t15:292_0": "Paripuṇṇadvādasavassasikkhāpadavaṇṇanā niṭṭhitā.",
  "tika-vin04t15:293_0": "6. Khīyanadhammasikkhāpadavaṇṇanā",
  "tika-vin04t15:294_0": "Chaṭṭhe alaṁ tāva te ayye vuṭṭhāpitenāti vuccamānāti vuṭṭhāpanasammutiyā yācitāya saṅghena upaparikkhipitvā “yasmā bālā abyattā ca alajjinī ca hoti,",
  "tika-vin04t15:294_1": "tasmā alaṁ tāva tuyhaṁ upasampāditenā”ti evaṁ nivārīyamānā.",
  "tika-vin04t15:294_2": "Pacchā khīyanadhammanti pacchā aññāsaṁ byattānaṁ lajjinīnaṁ vuṭṭhāpanasammutiṁ diyyamānaṁ disvā “ahameva",
  "tika-vin04t15:294_3": "nūna bālā”tiādīni bhaṇamānā yattha katthaci khīyeyya.",
  "tika-vin04t15:294_4": "Pācittiyanti evaṁ khīyanadhammaṁ āpajjantiyā pācittiyaṁ.",
  "tika-vin04t15:295_0": "Sāvatthiyaṁ caṇḍakāḷiṁ ārabbha evaṁ khīyanadhammaṁ āpajjanavatthusmiṁ paññattaṁ,",
  "tika-vin04t15:295_1": "pakatiyā chandādīnaṁ vasena karontīnaṁ khīyantiyā,",
  "tika-vin04t15:295_2": "ummattikādīnañca anāpatti.",
  "tika-vin04t15:295_3": "Vuṭṭhāpanasammutiyā yācanaṁ,",
  "tika-vin04t15:295_4": "upaparikkhitvā na chandādivasena paṭikkhittāya “sādhū”ti paṭissavo,",
  "tika-vin04t15:295_5": "pacchākhīyananti imānettha tīṇi aṅgāni.",
  "tika-vin04t15:295_6": "Samuṭṭhānādīni adinnādānasadisāni,",
  "tika-vin04t15:295_7": "idaṁ pana dukkhavedananti.",
  "tika-vin04t15:296_0": "Khīyanadhammasikkhāpadavaṇṇanā niṭṭhitā.",
  "tika-vin04t15:297_0": "7-8. Sikkhamānanavuṭṭhāpanapaṭhamadutiyasikkhāpadavaṇṇanā",
  "tika-vin04t15:298_0": "Sattame sā pacchāti sikkhamānāya upasampadāya yāciyamānāya sā bhikkhunī evaṁ vatvā laddhe cīvare pacchā asati antarāye “neva vuṭṭhāpessāmi,",
  "tika-vin04t15:298_1": "na vuṭṭhāpanāya ussukkaṁ karissāmī”ti dhuraṁ nikkhipeyya,",
  "tika-vin04t15:298_2": "tassā saha dhuranikkhepena pācittiyanti.",
  "tika-vin04t15:298_3": "Aṭṭhamepi eseva nayo.",
  "tika-vin04t15:299_0": "Ubhayampi sāvatthiyaṁ thullanandaṁ ārabbha etesu vatthūsu paññattaṁ,",
  "tika-vin04t15:299_1": "dvīsupi sati antarāye,",
  "tika-vin04t15:299_2": "pariyesitvā alabhantiyā, gilānāya, āpadāsu,",
  "tika-vin04t15:299_3": "ummattikādīnañca anāpatti.",
  "tika-vin04t15:299_4": "Ubhayattha “evāhaṁ taṁ vuṭṭhāpessāmī”ti paṭiññā,",
  "tika-vin04t15:299_5": "ākaṅkhitanipphatti,",
  "tika-vin04t15:299_6": "pacchā dhuranikkhepo,",
  "tika-vin04t15:299_7": "anuññātakāraṇābhāvoti imānettha cattāri aṅgāni.",
  "tika-vin04t15:299_8": "Samuṭṭhānādīni samanubhāsanasadisānīti.",
  "tika-vin04t15:300_0": "Sikkhamānanavuṭṭhāpanapaṭhamadutiyasikkhāpadavaṇṇanā niṭṭhitā.",
  "tika-vin04t15:301_0": "9. Sokāvāsasikkhāpadavaṇṇanā",
  "tika-vin04t15:302_0": "Navame sokāvāsanti saṅketaṁ katvā āgacchamānā purisānaṁ antosokaṁ pavesetīti sokāvāsā,",
  "tika-vin04t15:302_1": "taṁ sokāvāsaṁ.",
  "tika-vin04t15:302_2": "Atha vā gharaṁ viya gharasāmikā ayampi purisasamāgamaṁ alabhamānā sokaṁ āvisati,",
  "tika-vin04t15:302_3": "iti yaṁ āvisati,",
  "tika-vin04t15:302_4": "svāssā āvāso hotīti sokāvāsā.",
  "tika-vin04t15:302_5": "Tenevassa padabhājane “sokāvāsā nāma paresaṁ dukkhaṁ uppādeti,",
  "tika-vin04t15:302_6": "sokaṁ āvisatī”ti dvidhā attho vutto.",
  "tika-vin04t15:302_7": "Pācittiyanti evarūpaṁ vuṭṭhāpentiyā vuttanayeneva kammavācāpariyosāne upajjhāyāya pācittiyaṁ.",
  "tika-vin04t15:303_0": "Sāvatthiyaṁ thullanandaṁ ārabbha evarūpaṁ sikkhamānaṁ vuṭṭhāpanavatthusmiṁ paññattaṁ.",
  "tika-vin04t15:303_1": "Ajānantiyā,",
  "tika-vin04t15:303_2": "ummattikādīnañca anāpatti.",
  "tika-vin04t15:303_3": "Sokāvāsatā, jānanaṁ,",
  "tika-vin04t15:303_4": "vuṭṭhāpananti imānettha tīṇi aṅgāni.",
  "tika-vin04t15:303_5": "Samuṭṭhānādīni gabbhinivuṭṭhāpanasadisānevāti.",
  "tika-vin04t15:304_0": "Sokāvāsasikkhāpadavaṇṇanā niṭṭhitā.",
  "tika-vin04t15:305_0": "10. Ananuññātasikkhāpadavaṇṇanā",
  "tika-vin04t15:306_0": "Dasame mātāpitūhīti vijātamātarā ca janakapitarā ca.",
  "tika-vin04t15:306_1": "Sāmikenāti yena pariggahitā, tena.",
  "tika-vin04t15:306_2": "Ananuññātanti upasampadatthāya ananuññātaṁ.",
  "tika-vin04t15:306_3": "Dvikkhattuñhi bhikkhunīhi āpucchitabbaṁ,",
  "tika-vin04t15:306_4": "pabbajjākāle ca upasampadākāle ca,",
  "tika-vin04t15:306_5": "bhikkhūnaṁ pana sakiṁ āpucchitepi vaṭṭati.",
  "tika-vin04t15:306_6": "Tasmā yā upasampadākāle anāpucchā upasampādeti,",
  "tika-vin04t15:306_7": "tassā vuttanayeneva pācittiyaṁ.",
  "tika-vin04t15:307_0": "Sāvatthiyaṁ thullanandaṁ ārabbha ananuññātavuṭṭhāpanavatthusmiṁ paññattaṁ.",
  "tika-vin04t15:307_1": "Apaloketvā vuṭṭhāpentiyā,",
  "tika-vin04t15:307_2": "tesaṁ atthibhāvaṁ ajānantiyā,",
  "tika-vin04t15:307_3": "ummattikādīnañca anāpatti.",
  "tika-vin04t15:307_4": "Anapalokanaṁ,",
  "tika-vin04t15:307_5": "atthibhāvajānanaṁ,",
  "tika-vin04t15:307_6": "vuṭṭhāpananti imānettha tīṇi aṅgāni.",
  "tika-vin04t15:307_7": "Ananuññātasamuṭṭhānaṁ,",
  "tika-vin04t15:307_8": "kiriyākiriyaṁ,",
  "tika-vin04t15:307_9": "nosaññāvimokkhaṁ,",
  "tika-vin04t15:307_10": "acittakaṁ,",
  "tika-vin04t15:307_11": "paṇṇattivajjaṁ,",
  "tika-vin04t15:307_12": "kāyakammaṁ,",
  "tika-vin04t15:307_13": "vacīkammaṁ, ticittaṁ,",
  "tika-vin04t15:307_14": "tivedananti.",
  "tika-vin04t15:308_0": "Ananuññātasikkhāpadavaṇṇanā niṭṭhitā.",
  "tika-vin04t15:309_0": "11. Pārivāsikasikkhāpadavaṇṇanā",
  "tika-vin04t15:310_0": "Ekādasame pārivāsikachandadānenāti pārivāsiyena chandadānena.",
  "tika-vin04t15:310_1": "Tattha catubbidhaṁ pārivāsiyaṁ parisapārivāsiyaṁ rattipārivāsiyaṁ chandapārivāsiyaṁ ajjhāsayapārivāsiyanti.",
  "tika-vin04t15:311_0": "Tattha parisapārivāsiyaṁ nāma bhikkhū kenacideva karaṇīyena sannipatitā honti,",
  "tika-vin04t15:311_1": "atha megho vā uṭṭhahati,",
  "tika-vin04t15:311_2": "ussāraṇā vā karīyati,",
  "tika-vin04t15:311_3": "manussā vā ajjhottharantā āgacchanti,",
  "tika-vin04t15:311_4": "bhikkhū “anokāsā mayaṁ,",
  "tika-vin04t15:311_5": "aññatra gacchāmā”ti chandaṁ avissajjitvāva uṭṭhahanti,",
  "tika-vin04t15:311_6": "idaṁ parisapārivāsiyaṁ nāma,",
  "tika-vin04t15:311_7": "kiñcāpi parisapārivāsiyaṁ,",
  "tika-vin04t15:311_8": "chandassa pana avissaṭṭhattā kammaṁ kātuṁ vaṭṭati.",
  "tika-vin04t15:312_0": "Puna bhikkhū “uposathādīni karissāmā”ti rattiṁ sannipatitvā “yāva sabbe sannipatanti,",
  "tika-vin04t15:312_1": "tāva dhammaṁ suṇissāmā”ti ekaṁ ajjhesanti,",
  "tika-vin04t15:312_2": "tasmiṁ dhammakathaṁ kathenteyeva aruṇo uggacchati.",
  "tika-vin04t15:312_3": "Sace “cātuddasikaṁ uposathaṁ karissāmā”ti nisinnā,",
  "tika-vin04t15:312_4": "“pannaraso”ti kātuṁ vaṭṭati.",
  "tika-vin04t15:312_5": "Sace pannarasikaṁ kātuṁ nisinnā,",
  "tika-vin04t15:312_6": "pāṭipade anuposathe uposathaṁ kātuṁ na vaṭṭati.",
  "tika-vin04t15:312_7": "Aññaṁ pana saṅghakiccaṁ kātuṁ vaṭṭati,",
  "tika-vin04t15:312_8": "idaṁ rattipārivāsiyaṁ nāma.",
  "tika-vin04t15:313_0": "Puna bhikkhū “kiñcideva abbhānādisaṅghakammaṁ karissāmā”ti sannisinnā honti,",
  "tika-vin04t15:313_1": "tatreko nakkhattapāṭhako bhikkhu evaṁ vadati “ajja nakkhattaṁ dāruṇaṁ,",
  "tika-vin04t15:313_2": "mā idaṁ kammaṁ karothā”ti.",
  "tika-vin04t15:313_3": "Te tassa vacanena chandaṁ vissajjetvā tattheva nisinnā honti,",
  "tika-vin04t15:313_4": "athañño āgantvā “nakkhattaṁ patimānentaṁ,",
  "tika-vin04t15:313_5": "attho bālaṁ upajjhagā,",
  "tika-vin04t15:313_6": "kiṁ nakkhattena karothā”ti vadati,",
  "tika-vin04t15:313_7": "idaṁ chandapārivāsiyañceva ajjhāsayapārivāsiyañca.",
  "tika-vin04t15:313_8": "Etasmiṁ pārivāsiye puna chandapārisuddhiṁ anāharitvā kammaṁ kātuṁ na vaṭṭati,",
  "tika-vin04t15:313_9": "idaṁ sandhāya vuttaṁ “pārivāsikachandadānenā”ti.",
  "tika-vin04t15:313_10": "Pācittiyanti evaṁ vuṭṭhāpentiyā vuttanayeneva kammavācāpariyosāne pācittiyaṁ.",
  "tika-vin04t15:314_0": "Rājagahe thullanandaṁ ārabbha evaṁ vuṭṭhāpanavatthusmiṁ paññattaṁ.",
  "tika-vin04t15:314_1": "Chandaṁ avissajjetvāva avuṭṭhitāya parisāya vuṭṭhāpentiyā,",
  "tika-vin04t15:314_2": "ummattikādīnañca anāpatti.",
  "tika-vin04t15:314_3": "Pārivāsikachandadānatā,",
  "tika-vin04t15:314_4": "vuṭṭhāpananti imānettha dve aṅgāni.",
  "tika-vin04t15:314_5": "Samuṭṭhānādīni gambhinisikkhāpadasadisānevāti.",
  "tika-vin04t15:315_0": "Pārivāsikasikkhāpadavaṇṇanā niṭṭhitā.",
  "tika-vin04t15:316_0": "12. Anuvassasikkhāpadavaṇṇanā",
  "tika-vin04t15:317_0": "Dvādasame anuvassanti anusaṁvaccharaṁ. Evaṁ vuṭṭhāpentiyāpi vuttanayeneva pācittiyaṁ.",
  "tika-vin04t15:318_0": "Sāvatthiyaṁ sambahulā bhikkhuniyo ārabbha anuvassaṁ vuṭṭhāpanavatthusmiṁ paññattaṁ.",
  "tika-vin04t15:318_1": "Ekantarikaṁ vuṭṭhāpentiyā,",
  "tika-vin04t15:318_2": "ummattikādīnañca anāpatti.",
  "tika-vin04t15:318_3": "Anuvassatā,",
  "tika-vin04t15:318_4": "vuṭṭhāpananti imānettha dve aṅgāni.",
  "tika-vin04t15:318_5": "Samuṭṭhānādīni ekādasame vuttanayānevāti.",
  "tika-vin04t15:319_0": "Anuvassasikkhāpadavaṇṇanā niṭṭhitā.",
  "tika-vin04t15:320_0": "13. Ekavassasikkhāpadavaṇṇanā",
  "tika-vin04t15:321_0": "Terasame ekantarikaṁ ekaṁ vuṭṭhāpentiyā, ummattikādīnañca anāpatti. Sesaṁ dvādasamena sadisamevāti.",
  "tika-vin04t15:322_0": "Ekavassasikkhāpadavaṇṇanā niṭṭhitā.",
  "tika-vin04t15:323_0": "Kumāribhūtavaggo aṭṭhamo.",
  "tika-vin04t15:324_0": "9. Chattupāhanavaggo",
  "tika-vin04t15:325_0": "1. Chattupāhanasikkhāpadavaṇṇanā",
  "tika-vin04t15:326_0": "Chattavaggassa paṭhame chattupāhananti padabhājane vuttalakkhaṇaṁ chattañca upāhanāyo ca.",
  "tika-vin04t15:326_1": "Dhāreyyāti paribhogavasena maggagamane ekappayogeneva divasampi dhārentiyā ekā āpatti.",
  "tika-vin04t15:326_2": "Sace pana tādisaṁ ṭhānaṁ patvā chattampi apanāmetvā upāhanāpi omuñcitvā punappunaṁ dhāreti,",
  "tika-vin04t15:326_3": "payogagaṇanāya pācittiyaṁ.",
  "tika-vin04t15:327_0": "Sāvatthiyaṁ chabbaggiyā bhikkhuniyo ārabbha chattupāhanadhāraṇavatthusmiṁ paññattaṁ,",
  "tika-vin04t15:327_1": "“agilānā”ti ayamettha anupaññatti,",
  "tika-vin04t15:327_2": "chattasseva upāhanānaṁyeva vā dhāraṇe dukkaṭaṁ,",
  "tika-vin04t15:327_3": "agilānāya tikapācittiyaṁ,",
  "tika-vin04t15:327_4": "gilānāya dvikadukkaṭaṁ.",
  "tika-vin04t15:327_5": "Gilānasaññāya pana,",
  "tika-vin04t15:327_6": "ārāme ārāmūpacāre dhārentiyā, āpadāsu,",
  "tika-vin04t15:327_7": "ummattikādīnañca anāpatti.",
  "tika-vin04t15:327_8": "Ubhinnaṁ dhāraṇaṁ,",
  "tika-vin04t15:327_9": "anuññātakāraṇābhāvoti imānettha dve aṅgāni.",
  "tika-vin04t15:327_10": "Samuṭṭhānādīni eḷakalomasadisānīti.",
  "tika-vin04t15:328_0": "Chattupāhanasikkhāpadavaṇṇanā niṭṭhitā.",
  "tika-vin04t15:329_0": "2. Yānasikkhāpadavaṇṇanā",
  "tika-vin04t15:330_0": "Dutiye yānenāti vayhādinā.",
  "tika-vin04t15:330_1": "Etthāpi orohitvā punappunaṁ abhiruhantiyā payogagaṇanāya pācittiyaṁ.",
  "tika-vin04t15:330_2": "Anāpattiyaṁ “ārāme ārāmūpacāre”ti natthi,",
  "tika-vin04t15:330_3": "sesaṁ paṭhame vuttanayeneva veditabbanti.",
  "tika-vin04t15:331_0": "Yānasikkhāpadavaṇṇanā niṭṭhitā.",
  "tika-vin04t15:332_0": "3. Saṅghāṇisikkhāpadavaṇṇanā",
  "tika-vin04t15:333_0": "Tatiye saṅghāṇinti yaṁkiñci kaṭūpagaṁ.",
  "tika-vin04t15:333_1": "Dhāreyyāti kaṭiyaṁ paṭimuñceyya.",
  "tika-vin04t15:333_2": "Etthāpi omuñcitvā omuñcitvā dhārentiyā payogagaṇanāya pācittiyaṁ.",
  "tika-vin04t15:334_0": "Sāvatthiyaṁ aññataraṁ bhikkhuniṁ ārabbha saṅghāṇiṁ dhāraṇavatthusmiṁ paññattaṁ.",
  "tika-vin04t15:334_1": "Ābādhapaccayā kaṭisuttaṁ dhārentiyā,",
  "tika-vin04t15:334_2": "ummattikādīnañca anāpatti.",
  "tika-vin04t15:334_3": "Sesaṁ vuttanayeneva veditabbaṁ,",
  "tika-vin04t15:334_4": "idaṁ pana akusalacittanti.",
  "tika-vin04t15:335_0": "Saṅghāṇisikkhāpadavaṇṇanā niṭṭhitā.",
  "tika-vin04t15:336_0": "4. Itthālaṅkārasikkhāpadavaṇṇanā",
  "tika-vin04t15:337_0": "Catutthe itthālaṅkāranti sīsūpagādīsu aññataraṁ yaṁkiñci piḷandhanaṁ.",
  "tika-vin04t15:337_1": "Idha tassa tassa vasena vatthugaṇanāya āpatti veditabbā.",
  "tika-vin04t15:338_0": "Sāvatthiyaṁ chabbaggiyā bhikkhuniyo ārabbha itthālaṅkāraṁ dhāraṇavatthusmiṁ paññattaṁ,",
  "tika-vin04t15:338_1": "ābādhapaccayā kiñcideva dhārentiyā,",
  "tika-vin04t15:338_2": "ummattikādīnañca anāpatti.",
  "tika-vin04t15:338_3": "Sesaṁ vuttasadisamevāti.",
  "tika-vin04t15:339_0": "Itthālaṅkārasikkhāpadavaṇṇanā niṭṭhitā.",
  "tika-vin04t15:340_0": "5. Gandhavaṇṇakasikkhāpadavaṇṇanā",
  "tika-vin04t15:341_0": "Pañcame gandhavaṇṇakenāti yenakenaci gandhena ca vaṇṇakena ca.",
  "tika-vin04t15:341_1": "Idha gandhādiyojanato paṭṭhāya pubbapayoge dukkaṭaṁ,",
  "tika-vin04t15:341_2": "nahānapariyosāne pācittiyaṁ.",
  "tika-vin04t15:341_3": "Ābādhapaccayā,",
  "tika-vin04t15:341_4": "ummattikādīnañca anāpatti.",
  "tika-vin04t15:341_5": "Sesaṁ catutthasadisamevāti.",
  "tika-vin04t15:342_0": "Gandhavaṇṇakasikkhāpadavaṇṇanā niṭṭhitā.",
  "tika-vin04t15:343_0": "6. Vāsitakasikkhāpadavaṇṇanā",
  "tika-vin04t15:344_0": "Chaṭṭhe vāsitakenāti gandhavāsitakena. Piññākenāti tilapiṭṭhena. Sesaṁ pañcamasadisamevāti.",
  "tika-vin04t15:345_0": "Vāsitakasikkhāpadavaṇṇanā niṭṭhitā.",
  "tika-vin04t15:346_0": "7. Bhikkhuniummaddāpanasikkhāpadavaṇṇanā",
  "tika-vin04t15:347_0": "Sattame ummaddāpeyyāti ubbaṭṭāpeyya.",
  "tika-vin04t15:347_1": "Parimaddāpeyyāti sambāhāpeyya.",
  "tika-vin04t15:347_2": "Ettha ca hatthaṁ amuñcitvā ubbaṭṭane ekāva āpatti,",
  "tika-vin04t15:347_3": "mocetvā mocetvā ubbaṭṭane payogagaṇanāya āpattiyo.",
  "tika-vin04t15:347_4": "Sambāhanepi eseva nayo.",
  "tika-vin04t15:348_0": "Sāvatthiyaṁ sambahulā bhikkhuniyo ārabbha bhikkhuniyā ummaddāpanaparimaddāpanavatthusmiṁ paññattaṁ, gilānāya, āpadāsu,",
  "tika-vin04t15:348_1": "ummattikādīnañca anāpatti.",
  "tika-vin04t15:348_2": "Idha maggagamanaparissamopi gelaññaṁ,",
  "tika-vin04t15:348_3": "corabhayādīhi sarīrakampanādayopi āpadā.",
  "tika-vin04t15:348_4": "Sesaṁ catutthe vuttanayeneva veditabbanti.",
  "tika-vin04t15:349_0": "Bhikkhuniummaddāpanasikkhāpadavaṇṇanā niṭṭhitā.",
  "tika-vin04t15:350_0": "8-9-10. Sikkhamānaummaddāpanādisikkhāpadavaṇṇanā",
  "tika-vin04t15:351_0": "Aṭṭhamanavamadasamesupi sikkhamānāya sāmaṇeriyā gihiniyāti ettakameva nānaṁ.",
  "tika-vin04t15:351_1": "Sesaṁ sattamasadisamevāti.",
  "tika-vin04t15:352_0": "Sikkhamānaummaddāpanādisikkhāpadavaṇṇanā niṭṭhitā.",
  "tika-vin04t15:353_0": "11. Anāpucchāsikkhāpadavaṇṇanā",
  "tika-vin04t15:354_0": "Ekādasame bhikkhussa puratoti na abhimukhamevāti attho,",
  "tika-vin04t15:354_1": "idaṁ pana upacāraṁ sandhāya kathitanti veditabbaṁ.",
  "tika-vin04t15:354_2": "Tasmā bhikkhussa upacāre antamaso chamāyapi “nisīdāmi,",
  "tika-vin04t15:354_3": "ayyā”ti anāpucchitvā nisīdantiyā pācittiyaṁ.",
  "tika-vin04t15:355_0": "Sāvatthiyaṁ sambahulā bhikkhuniyo ārabbha anāpucchā nisīdanavatthusmiṁ paññattaṁ,",
  "tika-vin04t15:355_1": "tikapācittiyaṁ,",
  "tika-vin04t15:355_2": "āpucchite dvikadukkaṭaṁ.",
  "tika-vin04t15:355_3": "Tasmiṁ āpucchitasaññāya, gilānāya, āpadāsu,",
  "tika-vin04t15:355_4": "ummattikādīnañca anāpatti.",
  "tika-vin04t15:355_5": "Bhikkhussa anāpucchā,",
  "tika-vin04t15:355_6": "upacāre nisajjā,",
  "tika-vin04t15:355_7": "anuññātakāraṇābhāvoti imānettha tīṇi aṅgāni.",
  "tika-vin04t15:355_8": "Samuṭṭhānādīni kathinasadisāni,",
  "tika-vin04t15:355_9": "idaṁ pana kiriyākiriyanti.",
  "tika-vin04t15:356_0": "Anāpucchāsikkhāpadavaṇṇanā niṭṭhitā.",
  "tika-vin04t15:357_0": "12. Pañhāpucchanasikkhāpadavaṇṇanā",
  "tika-vin04t15:358_0": "Dvādasame anokāsakatanti “asukasmiṁ nāma ṭhāne pucchāmī”ti evaṁ akataokāsaṁ,",
  "tika-vin04t15:358_1": "tasmā suttante okāsaṁ kārāpetvā vinayaṁ vā abhidhammaṁ vā pucchantiyā pācittiyaṁ.",
  "tika-vin04t15:358_2": "Sesesupi eseva nayo,",
  "tika-vin04t15:358_3": "sabbaso akārite pana vattabbameva natthi.",
  "tika-vin04t15:359_0": "Sāvatthiyaṁ sambahulā bhikkhuniyo ārabbha anokāsakataṁ bhikkhuṁ pañhaṁ pucchanavatthusmiṁ paññattaṁ.",
  "tika-vin04t15:359_1": "Tattha tattha okāsaṁ kārāpetvā pucchantiyā,",
  "tika-vin04t15:359_2": "anodissa okāsaṁ kārāpetvā yattha katthaci pucchantiyā,",
  "tika-vin04t15:359_3": "ummattikādīnañca anāpatti.",
  "tika-vin04t15:359_4": "Bhikkhussa anokāsakārāpanaṁ,",
  "tika-vin04t15:359_5": "pañhaṁ pucchananti imānettha dve aṅgāni.",
  "tika-vin04t15:359_6": "Samuṭṭhānādīni padasodhammasadisāni,",
  "tika-vin04t15:359_7": "idaṁ pana kiriyākiriyanti.",
  "tika-vin04t15:360_0": "Pañhāpucchanasikkhāpadavaṇṇanā niṭṭhitā.",
  "tika-vin04t15:361_0": "13. Asaṁkaccikasikkhāpadavaṇṇanā",
  "tika-vin04t15:362_0": "Terasame asaṁkaccikāti adhakkhakaubbhanābhimaṇḍalasaṅkhātassa sarīrassa paṭicchādanatthaṁ anuññātasaṁkaccikavirahitā.",
  "tika-vin04t15:362_1": "Gāmaṁ paviseyyāti ettha parikkhittassa gāmassa parikkhepaṁ,",
  "tika-vin04t15:362_2": "aparikkhittassa upacāraṁ atikkamantiyā vā okkamantiyā vā paṭhamapāde dukkaṭaṁ,",
  "tika-vin04t15:362_3": "dutiye pācittiyaṁ.",
  "tika-vin04t15:363_0": "Sāvatthiyaṁ aññataraṁ bhikkhuniṁ ārabbha asaṁkaccikāya gāmaṁ pavisanavatthusmiṁ paññattaṁ.",
  "tika-vin04t15:363_1": "Yassā pana saṁkaccikacīvaraṁ acchinnaṁ vā naṭṭhaṁ vā, tassā, gilānāya, āpadāsu,",
  "tika-vin04t15:363_2": "ummattikādīnañca anāpatti.",
  "tika-vin04t15:363_3": "Asaṁkaccikatā,",
  "tika-vin04t15:363_4": "vuttaparicchedātikkamo,",
  "tika-vin04t15:363_5": "anuññātakāraṇābhāvoti imānettha tīṇi aṅgāni.",
  "tika-vin04t15:363_6": "Samuṭṭhānādīni eḷakalomasadisānīti.",
  "tika-vin04t15:364_0": "Asaṁkaccikasikkhāpadavaṇṇanā niṭṭhitā.",
  "tika-vin04t15:365_0": "Chattupāhanavaggo navamo.",
  "tika-vin04t15:366_0": "10…Pe…16. musāvādādivaggo",
  "tika-vin04t15:367_0": "Musāvādādisikkhāpadavaṇṇanā",
  "tika-vin04t15:368_0": "Ito paresu musāvādavaggādīsu sattasu vaggesu bhikkhupātimokkhavaṇṇanāyaṁ vuttanayeneva vinicchayo veditabboti.",
  "tika-vin04t15:369_0": "Soḷasamavaggo.",
  "tika-vin04t15:370_0": "Uddiṭṭhākho ayyāyo chasaṭṭhisatā pācittiyā dhammāti bhikkhū ārabbha paññattā sādhāraṇā sattati,",
  "tika-vin04t15:370_1": "asādhāraṇā channavutīti evaṁ chasaṭṭhisatā.",
  "tika-vin04t15:370_2": "Sesaṁ sabbattha uttānamevāti.",
  "tika-vin04t15:371_0": "Kaṅkhāvitaraṇiyā pātimokkhavaṇṇanāya",
  "tika-vin04t15:372_0": "Bhikkhunipātimokkhe",
  "tika-vin04t15:373_0": "Suddhapācittiyavaṇṇanā niṭṭhitā.",
  "tika-vin04t15:374_0": "Tatrāyaṁ saṅkhepato asādhāraṇasikkhāpadesu samuṭṭhānavinicchayo –",
  "tika-vin04t15:374_1": "giraggasamajjā cittāgārasikkhāpadaṁ saṅghāṇī itthālaṅkāro gandhavaṇṇako vāsitakapiññāko bhikkhuniādīhi",
  "tika-vin04t15:374_2": "ummaddanaparimaddanāti imāni dasa sikkhāpadāni acittakāni lokavajjāni akusalacittāni.",
  "tika-vin04t15:374_3": "Ayaṁ panettha adhippāyo,",
  "tika-vin04t15:374_4": "vināpi cittena āpajjitabbattā acittakāni,",
  "tika-vin04t15:374_5": "citte pana sati akusaleneva āpajjitabbattā lokavajjāni ceva akusalacittāni cāti.",
  "tika-vin04t15:374_6": "Avasesāni sacittakāni paṇṇattivajjāneva.",
  "tika-vin04t15:374_7": "Corivuṭṭhāpanaṁ gāmantaraṁ ārāmasikkhāpadaṁ gabbhinivagge ādito paṭṭhāya satta,",
  "tika-vin04t15:374_8": "kumāribhūtavagge ādito paṭṭhāya pañca purisādisaṁsaṭṭhaṁ pārivāsikachandadānaṁ anuvassavuṭṭhāpanaṁ ekantarikavuṭṭhāpananti",
  "tika-vin04t15:374_9": "imāni ekūnavīsati sikkhāpadāni sacittakāni paṇṇattivajjāni.",
  "tika-vin04t15:374_10": "Avasesāni sacittakāni lokavajjānevāti."
}