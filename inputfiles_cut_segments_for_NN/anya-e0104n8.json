{
  "anya-e0104n8:0_0": "20. Maggāmaggañāṇadassanavisuddhiniddesavaṇṇanā",
  "anya-e0104n8:1_0": "Sammasanañāṇakathāvaṇṇanā",
  "anya-e0104n8:2_0": "692.Evaṁmaggañca amaggañca ñatvā ṭhitaṁ ñāṇanti ayaṁ upakkilesavinimuttā vīthipaṭipannā vipassanāpaññā ariyamaggassa pubbabhāgamaggo,",
  "anya-e0104n8:2_1": "ayaṁ obhāsādibhedo dasavidho upakkileso na maggoti evaṁ maggañca amaggañca yāthāvato vavatthapetvā ṭhitaṁ ñāṇaṁ.",
  "anya-e0104n8:3_0": "Atītādivasena anekabhedabhinne dhamme kalāpato saṅkhipitvā sammasanaṁ kalāpasammasanaṁ,",
  "anya-e0104n8:3_1": "ayaṁ kira jambudīpavāsīnaṁ abhilāpo.",
  "anya-e0104n8:3_2": "‘‘Yaṁ kiñci rūpa’’ntiādinā (ma. ni. 1.361; 2.113; 3.86; a. ni.",
  "anya-e0104n8:3_3": "4.181) nayena hi dhammānaṁ vipassanā nayavipassanā,",
  "anya-e0104n8:3_4": "ayaṁ kira tambapaṇṇidīpavāsīnaṁ abhilāpo.",
  "anya-e0104n8:3_5": "Tenevāha ‘‘kalāpasammasanasaṅkhātāya nayavipassanāyā’’ti.",
  "anya-e0104n8:3_6": "Tāva-saddo kamattho,",
  "anya-e0104n8:3_7": "tena sammasanappakārānaṁ bahubhedataṁ dīpeti.",
  "anya-e0104n8:3_8": "Bahubhāvato hi tesaṁ paṭhamaṁ nayavipassanāya yogārambhaṁ anusāsati ‘‘nayavipassanāya tāva yogo karaṇīyo’’ti.",
  "anya-e0104n8:3_9": "Kasmāti codakavacanaṁ.",
  "anya-e0104n8:3_10": "Tassāyaṁ adhippāyo –",
  "anya-e0104n8:3_11": "yadi maggāmaggañāṇadassanavisuddhi sampādetabbā,",
  "anya-e0104n8:3_12": "atha kasmā ‘‘nayavipassanāya ādito yogo kātabbo’’ti vuttanti.",
  "anya-e0104n8:3_13": "Itaro tassāyaṁ adhigamūpāyoti dassento ‘‘āraddhavipassakassā’’tiādimāha.",
  "anya-e0104n8:3_14": "Tenetaṁ dasseti ‘‘vipassanāya sati udayabbayañāṇuppādo,",
  "anya-e0104n8:3_15": "udayabbayañāṇe sati obhāsādiupakkilesasambhavo,",
  "anya-e0104n8:3_16": "tato maggāmaggavavatthānaṁ,",
  "anya-e0104n8:3_17": "tasmā tassa āditova ārambhassa sambhavo natthīti vipassanā paṭhamaṁ āraddhabbā’’ti.",
  "anya-e0104n8:3_18": "Evampi paṭhamaṁ nayavipassanāva kasmā āraddhabbāti āha ‘‘vipassanāya ca kalāpasammasanaṁ ādī’’ti.",
  "anya-e0104n8:3_19": "Tañhi atītādibhedabhinnānaṁ dhammānaṁ saṅkhipitvā vavatthānavasena pavattanato ādikammikassa sukaraṁ sammasananti ādibhūtaṁ.",
  "anya-e0104n8:4_0": "Tasmāti ādibhūtattā.",
  "anya-e0104n8:4_1": "Atha vā tasmāti yasmā āraddhavipassakassa…pe…",
  "anya-e0104n8:4_2": "kalāpasammasanaṁ ādi, tasmā.",
  "anya-e0104n8:4_3": "Etanti kalāpasammasanaṁ.",
  "anya-e0104n8:4_4": "Apicātiādi kalāpasammasanasseva vipassanāya ādibhāve upacayahetudassanaṁ.",
  "anya-e0104n8:4_5": "Udayabbayañāṇapariyosānā tīraṇapariññā,",
  "anya-e0104n8:4_6": "asampatte eva ca udayabbayañāṇe maggāmaggavavatthānaṁ hotīti āha ‘‘tīraṇapariññāya vattamānāyā’’ti.",
  "anya-e0104n8:4_7": "Kalāpasammasane tāva yogo kātabboti etthāpi tasseva paṭhamārambhe kāraṇaṁ vuttanayeneva veditabbaṁ.",
  "anya-e0104n8:4_8": "Yasmā kalāpasammasanaṁ nāma ekavisuddhiyampi na antogadhaṁ,",
  "anya-e0104n8:4_9": "ekacce ca taṁ anāmasitvāva vipassanācāraṁ vaṇṇenti.",
  "anya-e0104n8:4_10": "Evaṁ santepi taṁ suttantesu ekadesena,",
  "anya-e0104n8:4_11": "anavasesato ca dassitaṁ.",
  "anya-e0104n8:4_12": "Paṭisambhidāyaṁ ādikammikānaṁ manasikārasukaratāya vipassanāya ādibhāvena ṭhapitaṁ.",
  "anya-e0104n8:4_13": "Vipassantassa ca obhāsādīsu uppannesu maggāmaggañāṇasambhavo,",
  "anya-e0104n8:4_14": "tasmā ‘‘taṁ sampādetukāmenā’’tiādinā ayaṁ vicāro katoti daṭṭhabbaṁ.",
  "anya-e0104n8:5_0": "693.Tatrāti tasmiṁ tīraṇapariññāya ñātapariññānantarabhāve,",
  "anya-e0104n8:5_1": "tāsu vā pariññāsu.",
  "anya-e0104n8:5_2": "Vinicchayoti sarūpato, kiccato,",
  "anya-e0104n8:5_3": "bhūmito ca sanniṭṭhānaṁ.",
  "anya-e0104n8:5_4": "Lokuttarāpi purimasmiṁ saccadvaye maggasampayuttā tividhāpi pariññā kiccavasena labbhatīti ‘‘lokiyapariññā’’ti visesetvā vuttaṁ.",
  "anya-e0104n8:5_5": "Sabhāvadhammānaṁ lakkhaṇasallakkhaṇato ñeyyaabhimukhā paññā abhiññāpaññā.",
  "anya-e0104n8:5_6": "Ñātaṭṭheti ñātabhāvanimittaṁ.",
  "anya-e0104n8:5_7": "Abhiññeyyassa jānanahetu ‘‘ñāṇa’’nti vuccati.",
  "anya-e0104n8:5_8": "Pariññāpaññāti aniccādilakkhaṇāni paricchijja jānanapaññā.",
  "anya-e0104n8:5_9": "Tīraṇaṭṭheti sammasanabhāvahetu.",
  "anya-e0104n8:5_10": "Pahānapaññāti pahātabbassa pajahanapaññā.",
  "anya-e0104n8:5_11": "Vedayitādilakkhaṇavidhuratāya ruppanalakkhaṇaṁ paccattalakkhaṇaṁ vuttaṁ.",
  "anya-e0104n8:5_12": "Tesaṁyeva paccattalakkhaṇasallakkhaṇavasena gahitadhammānaṁyeva.",
  "anya-e0104n8:5_13": "Yathā pathavīphassādīnaṁ kakkhaḷaphusanādilakkhaṇāni tīsupi khaṇesu sallakkhitabbāni paṭiniyatarūpatāya sabhāvasiddhāneva hutvā gayhanti,",
  "anya-e0104n8:5_14": "na evamaniccatādilakkhaṇāni.",
  "anya-e0104n8:5_15": "Tāni pana bhaṅgudayabbayapīḷāvasavattanākāramukhena gahetabbato samāropitarūpāni viya gayhantīti vuttaṁ ‘‘sāmaññalakkhaṇaṁ āropetvā’’ti.",
  "anya-e0104n8:5_16": "Lokiyapariññānaṁyeva adhippetattā lakkhaṇārammaṇikavipassanāva ‘‘pahānapariññā’’ti vuttā.",
  "anya-e0104n8:6_0": "Saṅkhārapaṭicchedatoti nāmarūpavavatthānato,",
  "anya-e0104n8:6_1": "yā ‘‘diṭṭhivisuddhī’’ti vuttā.",
  "anya-e0104n8:6_2": "Keci pana ‘‘khandhādīnaṁ vipassanāya bhūmibhāvato sabbopi khandhādivicāro saṅkhāraparicchedo’’ti vadanti.",
  "anya-e0104n8:6_3": "‘‘Paccattalakkhaṇapaṭivedhasseva ādhipacca’’nti iminā nāmarūpapaccayapariggahapaññānaṁ tīraṇapahānāsamatthataṁ dasseti .",
  "anya-e0104n8:6_4": "Tāsampi pana ‘‘namanalakkhaṇaṁ nāmaṁ,",
  "anya-e0104n8:6_5": "ruppanalakkhaṇaṁ rūpa’’nti arūparūpānaṁ sādhāraṇākārasallakkhaṇavasena pavattiyā ekenākārena tīraṇapariyāyo,",
  "anya-e0104n8:6_6": "diṭṭhikaṅkhāvikkhambhanena pahānapariyāyo labbhatīti siyā tīraṇapahānesupi ādhipaccanti vadanti.",
  "anya-e0104n8:6_7": "Ukkaṭṭhaniddesena pana yathā diṭṭhivisuddhiyāva saṅkhāraparicchedatā,",
  "anya-e0104n8:6_8": "evaṁ lakkhaṇārammaṇikavipassanāya eva tīraṇapahānakiccatā veditabbā.",
  "anya-e0104n8:6_9": "Evaṁ hi tissopi pariññā vavatthitā honti,",
  "anya-e0104n8:6_10": "aññathā saṅkāro siyā.",
  "anya-e0104n8:6_11": "Tīraṇapariññāya bhūmi tattha paññāya aniccatādilakkhaṇasantīraṇato.",
  "anya-e0104n8:6_12": "Tenāha ‘‘etasmiṁ…pe…",
  "anya-e0104n8:6_13": "ādhipacca’’nti.",
  "anya-e0104n8:6_14": "Kāmaṁ udayabbayañāṇampi kañci micchābhinivesaṁ pajahati,",
  "anya-e0104n8:6_15": "tassa pana athāmagatattā na sātisayaṁ pahānanti vuttaṁ ‘‘bhaṅgānupassanaṁ ādiṁ katvā upari pahānapariññāya bhūmī’’ti.",
  "anya-e0104n8:6_16": "Aniccato anupassantoti aniccākārato saṅkhāre anupassanto sammasanto.",
  "anya-e0104n8:6_17": "Niccasaññanti ‘‘te niccā sassatā’’ti pavattaṁ micchāsaññaṁ.",
  "anya-e0104n8:6_18": "Saññāsīsena diṭṭhicittānampi gahaṇaṁ daṭṭhabbaṁ.",
  "anya-e0104n8:6_19": "Eseva nayo ito paresupi.",
  "anya-e0104n8:6_20": "Nibbindantoti aniccānupassanādisambhūtāya nibbidānupassanāya saṅkhāre nibbijjanavasena passanto.",
  "anya-e0104n8:6_21": "Nandinti sappītikataṇhaṁ.",
  "anya-e0104n8:6_22": "Virajjantoti virāgānupassanāya virajjanavasena yathā saṅkhāresu rāgo nuppajjati,",
  "anya-e0104n8:6_23": "evaṁ anupassanto.",
  "anya-e0104n8:6_24": "Tathābhūto hi rāgaṁ pajahatīti vuccati.",
  "anya-e0104n8:6_25": "Nirodhentoti nirodhānupassanāya yathā saṅkhārā nirujjhantiyeva,",
  "anya-e0104n8:6_26": "na āyatiṁ punabbhavavasena uppajjanti,",
  "anya-e0104n8:6_27": "evaṁ anupassanto.",
  "anya-e0104n8:6_28": "Tathābhūto hi saṅkhārānaṁ samudayaṁ pajahati nāma anuppattidhammatāpādanato.",
  "anya-e0104n8:6_29": "Paṭinissajjantoti paṭinissaggānupassanāya yathā saṅkhārā na puna ādiyanti,",
  "anya-e0104n8:6_30": "evaṁ vossajjanto.",
  "anya-e0104n8:6_31": "Tenāha ‘‘ādānaṁ pajahatī’’ti,",
  "anya-e0104n8:6_32": "niccādivasena vā gahaṇaṁ vissajjetīti attho.",
  "anya-e0104n8:6_33": "Sādhitattāti sampāditattā.",
  "anya-e0104n8:6_34": "Itarāti tīraṇapahānapariññā.",
  "anya-e0104n8:6_35": "Evaṁ pariññā niddisitvā pariññākkamavasenapi kaṅkhāvitaraṇānantaraṁ ‘‘kalāpasammasane yogo kātabbo’’ti yvāyamattho vutto,",
  "anya-e0104n8:6_36": "taṁ nigamavasena paccāharanto ‘‘tena vutta’’ntiādimāha,",
  "anya-e0104n8:6_37": "taṁ vuttatthameva.",
  "anya-e0104n8:7_0": "694.Tatrāti tasmiṁ kalāpasammasane vibhāvetabbe,",
  "anya-e0104n8:7_1": "tassa vā kalāpasammasanassa ādibhāve.",
  "anya-e0104n8:7_2": "Ayaṁ pāḷīti dassiyamānaṁ paṭisambhidāmaggapāḷimāha.",
  "anya-e0104n8:7_3": "Tattha saṅkhipitvā vavatthāne paññāti atītādibhedabhinne dhamme ekato saṅgahetvā aniccādivasena vinicchaye sādhetabbe taṁsādhanīyā paññā.",
  "anya-e0104n8:7_4": "Sammasane aniccatādivasena tīraṇe ñāṇanti pavuccati,",
  "anya-e0104n8:7_5": "sā kathaṁ hotīti attho.",
  "anya-e0104n8:7_6": "Vavatthāne sammasaneti ca nipphādetabbe bhummavacanaṁ.",
  "anya-e0104n8:7_7": "Yaṁ kiñci rūpantiādīni padāni heṭṭhā vuttatthāneva.",
  "anya-e0104n8:7_8": "Sabbaṁ rūpaṁ aniccato vavatthapetītiādīni pana yasmā parato vaṇṇiyissanti,",
  "anya-e0104n8:7_9": "tasmā tattheva nesaṁ atthaṁ vibhāvayissāma.",
  "anya-e0104n8:8_0": "Pāḷivavatthānaṁ pana evaṁ veditabbaṁ –",
  "anya-e0104n8:8_1": "ettha hi ādikammikānaṁ vipassanāmanasikārasukhatthaṁ ‘‘yaṁ kiñci rūpa’’ntiādinā paṭhamaṁ tāva pañcakkhandhā atītādivibhāgamukhena gahitā,",
  "anya-e0104n8:8_2": "te pana khandhā yasmā dvārārammaṇehi saddhiṁ dvārappavattadhammavasena vibhāgaṁ labbhanti,",
  "anya-e0104n8:8_3": "tasmā tadanantaraṁ dvārachakkādivasena dasa chakkā gahitā.",
  "anya-e0104n8:8_4": "Yasmā pana lakkhaṇesu anattalakkhaṇaṁ dukkhavibhāgaṁ,",
  "anya-e0104n8:8_5": "tasmā tassa vibhāvanāya cha dhātuyo gahitā.",
  "anya-e0104n8:8_6": "Tato yesu kasiṇesu ito bāhirakānaṁ attābhiniveso,",
  "anya-e0104n8:8_7": "tāni imesaṁ jhānānaṁ ārammaṇabhāvena upaṭṭhānākāramattānīti dassanatthaṁ dasa kasiṇāni gahitāni.",
  "anya-e0104n8:8_8": "Tato dukkhānupassanāya parivārabhāvena paṭikkūlākāravasena dvattiṁsa koṭṭhāsā gahitā.",
  "anya-e0104n8:8_9": "Pubbe khandhavasena saṅkhepato gahitā dhammā nātisaṅkhepavitthāranayena,",
  "anya-e0104n8:8_10": "vitthāranayena ca manasi kātabbāti dassanatthaṁ dvādasāyatanāni,",
  "anya-e0104n8:8_11": "aṭṭhārasa dhātuyo ca gahitā.",
  "anya-e0104n8:8_12": "Tesu ime dhammā satipi suññanirīhaabyāpārabhāve dhammasabhāvato ādhipaccavasena pavattantīti anattalakkhaṇavibhāvanatthaṁ indriyāni gahitāni.",
  "anya-e0104n8:8_13": "Evaṁ anekabhedabhinnāpime dhammā bhūmittayapariyāpannatāya tividhāva hontīti dassanatthaṁ tisso dhātuyo gahitā.",
  "anya-e0104n8:9_0": "Ettāvatā nimittaṁ dassetvā pavattaṁ dassetuṁ kāmabhavādayo nava bhavā gahitā.",
  "anya-e0104n8:9_1": "Ettake abhiññeyyavisese pavattamanasikārakosallena saṇhasukhumesu nibbattitamahaggatadhammesu manasikāro",
  "anya-e0104n8:9_2": "pavattetabboti dassanatthaṁ jhānappamaññāruppāni gahitāni.",
  "anya-e0104n8:9_3": "Tattha jhānāni nāma vuttāvasesārammaṇāni rūpāvacarajjhānāni.",
  "anya-e0104n8:9_4": "Paccayapaccayuppannavibhāgato ime dhammā bhinditvā manasi kātabbāti dassanatthaṁ paṭiccasamuppādaṅgāni gahitāni.",
  "anya-e0104n8:9_5": "Paccayākāramanasikāro hi lakkhaṇattayaṁ sukhena,",
  "anya-e0104n8:9_6": "suṭṭhutarañca vibhāveti,",
  "anya-e0104n8:9_7": "tasmā pacchato gahito.",
  "anya-e0104n8:9_8": "Evamete sammasanīyabhāvena gahitā khandhādivasena koṭṭhāsato pañcavīsatividhā.",
  "anya-e0104n8:9_9": "Pabhedato pana atītādibhedaṁ anāmasitvāva gayhamānā dvīhi ūnāni dvesatāni honti.",
  "anya-e0104n8:10_0": "Tattha aniccato vavatthapetītiādiko paṭhamo lakkhaṇavavatthāpanavāro.",
  "anya-e0104n8:10_1": "Aniccaṁ khayaṭṭhenātiādiko dutiyo hetuvāro lakkhaṇānaṁ hetukittanato.",
  "anya-e0104n8:10_2": "Aniccaṁ saṅkhatantiādiko pana hetupatiṭṭhāpanavāro pākaṭabhāvasallakkhaṇato.",
  "anya-e0104n8:10_3": "Khayaṭṭhenāti hi khayasabhāvato yasmā rūpaṁ khayasabhāvaṁ uppajjitvā khayaṁ vayaṁ bhedaṁ gacchati,",
  "anya-e0104n8:10_4": "tasmā aniccanti attho.",
  "anya-e0104n8:10_5": "Bhayaṭṭhenāti bhāyitabbabhāvato yasmā rūpaṁ pabhaṅguratāya bhayānakaṁ,",
  "anya-e0104n8:10_6": "tasmā dukkhanti.",
  "anya-e0104n8:10_7": "Tenāha bhagavā ‘‘yadaniccaṁ,",
  "anya-e0104n8:10_8": "taṁ dukkha’’nti (saṁ. ni. 30.15, 45, 46, 76, 85; 2.4.14; paṭi. ma. 2.10).",
  "anya-e0104n8:10_9": "Asārakaṭṭhenāti asārakabhāvato,",
  "anya-e0104n8:10_10": "attasāravirahatoti attho.",
  "anya-e0104n8:10_11": "Tatiyavāre pana ‘‘rūpaṁ anicca’’nti vatvā tassa hetuṁ patiṭṭhāpetuṁ ‘‘saṅkhata’’ntiādi vuttaṁ.",
  "anya-e0104n8:10_12": "Yasmā samecca sambhūya paccayehi kataṁ,",
  "anya-e0104n8:10_13": "anurūpe ca paccaye paṭicca,",
  "anya-e0104n8:10_14": "na vinā tehi samaṁ,",
  "anya-e0104n8:10_15": "sammā ca uppannaṁ,",
  "anya-e0104n8:10_16": "tasmā khayavayavirāganirodhadhammanti.",
  "anya-e0104n8:10_17": "Na hi paccayanibbattaṁ anirujjhanakaṁ nāma atthi.",
  "anya-e0104n8:10_18": "Tenāha bhagavā ‘‘yaṁ taṁ rūpaṁ jātaṁ bhūtaṁ saṅkhataṁ palokadhammaṁ,",
  "anya-e0104n8:10_19": "taṁ vata mā palujjīti netaṁ ṭhānaṁ vijjatī’’ti (saṁ. ni. 5.379).",
  "anya-e0104n8:10_20": "Etena aniccā pathavīdhātu paccayanibbattattā tadaññaṁ paccayanibbattaṁ viyāti dasseti.",
  "anya-e0104n8:10_21": "Esa nayo sesadhammesupi.",
  "anya-e0104n8:11_0": "Idāni anvayato,",
  "anya-e0104n8:11_1": "byatirekato ca saṅkhatadhammānaṁ aniccataṁ patiṭṭhāpetuṁ ‘‘jātipaccayā’’tiādi vuttaṁ.",
  "anya-e0104n8:11_2": "Aniccalakkhaṇasseva cettha patiṭṭhāpanaṁ tasmiṁ patiṭṭhāpite sesalakkhaṇadvayassapi patiṭṭhāpanasiddhito.",
  "anya-e0104n8:12_0": "Iminā peyyālena ime dhammarāsayo saṁkhittāti sambandho.",
  "anya-e0104n8:12_1": "‘‘Dvārārammaṇehi saddhiṁ dvārappavattā dhammā,",
  "anya-e0104n8:12_2": "pañcakkhandhā’’ti idaṁ abhiññeyyaniddese ‘‘cakkhuṁ,",
  "anya-e0104n8:12_3": "bhikkhave,",
  "anya-e0104n8:12_4": "abhiññeyya’’ntiādinā (paṭi. ma. 1.3; saṁ. ni.",
  "anya-e0104n8:12_5": "4.46) dvārārammaṇehi saddhiṁ dvārappavatte dhamme dassetvā tesaṁ pañcahi khandhehi saṅgahitataṁ dassetuṁ ‘‘rūpaṁ abhiññeyyaṁ…pe…",
  "anya-e0104n8:12_6": "viññāṇaṁ abhiññeyya’’nti āgatattā vuttaṁ.",
  "anya-e0104n8:12_7": "Paṭisambhidāyaṁ (paṭi. ma.",
  "anya-e0104n8:12_8": "1.48) pana ‘‘yaṁ kiñci rūpa’’ntiādinā paṭhamaṁ pañcakkhandhe dassetvā ‘‘cakkhu’’ntiādinā dvārārammaṇehi saddhiṁ dvārappavattā dhammā dassitā.",
  "anya-e0104n8:12_9": "Tathādassane kāraṇaṁ heṭṭhā vuttameva.",
  "anya-e0104n8:13_0": "Kasmā panettha ime dhammarāsayo saṁkhittāti pāḷiyaṁ vitthārato āgatattāti dassento ‘‘vuttaṁ heta’’ntiādimāha.",
  "anya-e0104n8:13_1": "Tenevāha ‘‘taṁ tattha…pe…",
  "anya-e0104n8:13_2": "saṁkhitta’’nti.",
  "anya-e0104n8:13_3": "Tattha tanti abhiññeyyaṁ.",
  "anya-e0104n8:13_4": "Etthāti abhiññeyyaniddese.",
  "anya-e0104n8:13_5": "‘‘Viññāṇaṁ mano dhammā’’tiādinā tattha tattha koṭṭhāse ye lokuttaradhammā āgatā.",
  "anya-e0104n8:13_6": "Keci pana ‘‘etthāti paṭisambhidāya’’nti vadanti,",
  "anya-e0104n8:13_7": "taṁ na sundaraṁ.",
  "anya-e0104n8:13_8": "Sammasanupagā eva hi dhammā paṭisambhidāyaṁ gahitā sammasanavārassa adhippetattā,",
  "anya-e0104n8:13_9": "na abhiññeyyaniddese (paṭi. ma. 1.3; saṁ. ni.",
  "anya-e0104n8:13_10": "4.46) viya sabbeva abhiññeyyā dhammā.",
  "anya-e0104n8:13_11": "Ye rūpārūpadhammā.",
  "anya-e0104n8:13_12": "Yassāti yogino.",
  "anya-e0104n8:13_13": "Tesu tena sammasanaṁ ārabhitabbaṁ yathāpākaṭaṁ vipassanābhinivesoti katvā.",
  "anya-e0104n8:13_14": "Pacchā pana anupaṭṭhahantepi upāyena upaṭṭhahāpetvā anavasesatova sammasitabbā.",
  "anya-e0104n8:14_0": "695.",
  "anya-e0104n8:14_1": "‘‘Atītaṁ rūpaṁ anicca’’ntiādinā aniccato sammasanassa atītādivibhāgā pavattiṭṭhānabhūtāti āha ‘‘ekādasahi okāsehī’’ti.",
  "anya-e0104n8:14_2": "Vavatthāpanaṁ nāma sanniṭṭhānaṁ.",
  "anya-e0104n8:14_3": "Aniccato sanniṭṭhānañcettha ‘‘anicca’’nti vipassanāvāti āha ‘‘aniccanti sammasatī’’ti.",
  "anya-e0104n8:15_0": "Kathanti sammasanākāro pucchitoti taṁ parato idheva pāḷiyaṁ dutiyavāre vuttanayenevāti saṅkhepeneva vissajjeti.",
  "anya-e0104n8:15_1": "Idāni tamatthaṁ pākaṭataraṁ kātuṁ ‘‘vuttañheta’’ntiādimāha.",
  "anya-e0104n8:15_2": "Tattha hī-ti hetuatthe nipāto.",
  "anya-e0104n8:15_3": "Yasmā ‘‘rūpaṁ atītānāgatapaccuppannaṁ aniccaṁ khayaṭṭhenā’’ti evaṁ vuttaṁ,",
  "anya-e0104n8:15_4": "tasmā iminā vuttanayena aniccanti sammasatīti yojanā.",
  "anya-e0104n8:16_0": "Evampi saṅkhepoyevāti vibhajitvā dassetuṁ ‘‘esā’’tiādi vuttaṁ.",
  "anya-e0104n8:16_1": "Atīteti atīte bhave.",
  "anya-e0104n8:16_2": "Ādikammikassa hi idaṁ sammasanavidhānaṁ,",
  "anya-e0104n8:16_3": "tasmā bhavavasena addhābhedo adhippeto.",
  "anya-e0104n8:16_4": "Tenāha ‘‘nayimaṁ bhavaṁ sampattantī’’ti.",
  "anya-e0104n8:16_5": "Ettha iti-saddo hetuattho.",
  "anya-e0104n8:16_6": "Idaṁ vuttaṁ hoti –",
  "anya-e0104n8:16_7": "yaṁ atītabhave pariyāpannaṁ rūpaṁ,",
  "anya-e0104n8:16_8": "taṁ atīteyeva bhave khīṇaṁ,",
  "anya-e0104n8:16_9": "tato na imaṁ bhavaṁ sampattaṁ,",
  "anya-e0104n8:16_10": "tasmā aniccaṁ khayaṭṭhena khayasabhāvattāti sammasatīti.",
  "anya-e0104n8:16_11": "Esa nayo yaṁ anāgatantiādīsupi.",
  "anya-e0104n8:17_0": "Yaṁ bahiddhā,",
  "anya-e0104n8:17_1": "tampi bahiddhā eva khīyati,",
  "anya-e0104n8:17_2": "na ajjhattabhāvaṁ gacchatīti aniccaṁ khayaṭṭhenāti,",
  "anya-e0104n8:17_3": "yaṁ oḷārikaṁ,",
  "anya-e0104n8:17_4": "tampi tattheva khīyatīti aniccaṁ khayaṭṭhenātiādinā yojetabbaṁ.",
  "anya-e0104n8:18_0": "Idaṁ sabbampīti idaṁ atītādibhedassa rūpassa sammasanato sabbaṁ ekādasavidhampi sammasanaṁ ekaṁ sammasanaṁ aniccato sammasananti katvā.",
  "anya-e0104n8:19_0": "Tanti taṁ ekādasavidhampi rūpaṁ.",
  "anya-e0104n8:19_1": "Sappaṭibhayatāyāti bhayānakatāya.",
  "anya-e0104n8:19_2": "Bhayāvahaṁ hotīti appahīnavipallāsassa ‘‘ahaṁ vinassāmi,",
  "anya-e0104n8:19_3": "mama santakaṁ vinassatī’’ti cintentassa bhayajanakaṁ hoti.",
  "anya-e0104n8:19_4": "Sīhopamasutte devānaṁ viyāti sīhopamasutte desiyamāne devānaṁ viya.",
  "anya-e0104n8:19_5": "Tattha hi –",
  "anya-e0104n8:20_0": "‘‘Yadā tathāgato loke uppajjati arahaṁ sammāsambuddho…pe…",
  "anya-e0104n8:20_1": "so dhammaṁ deseti ‘iti rūpaṁ,",
  "anya-e0104n8:20_2": "iti rūpassa samudayo,",
  "anya-e0104n8:20_3": "iti rūpassa atthaṅgamo.",
  "anya-e0104n8:20_4": "Iti vedanā…",
  "anya-e0104n8:20_5": "iti saññā…",
  "anya-e0104n8:20_6": "iti saṅkhārā…",
  "anya-e0104n8:20_7": "iti viññāṇaṁ,",
  "anya-e0104n8:20_8": "iti viññāṇassa samudayo,",
  "anya-e0104n8:20_9": "iti viññāṇassa atthaṅgamo’ti. Yepi te,",
  "anya-e0104n8:20_10": "bhikkhave,",
  "anya-e0104n8:20_11": "devā dīghāyukā vaṇṇavanto sukhabahulā uccesu vimānesu ciraṭṭhitikā,",
  "anya-e0104n8:20_12": "tepi tathāgatassa dhammadesanaṁ sutvā yebhuyyena bhayaṁ saṁvegaṁ santāsaṁ āpajjanti ‘aniccāva kira bho mayaṁ samānā niccamhāti amaññimha,",
  "anya-e0104n8:20_13": "addhuvāva…pe…",
  "anya-e0104n8:20_14": "asassatāva kira bho mayaṁ samānā sassatamhāti amaññimha,",
  "anya-e0104n8:20_15": "mayampi kira bho aniccā addhuvā asassatā sakkāyapariyāpannā’’’ti (saṁ. ni. 3.78; a. ni. 4.33) –",
  "anya-e0104n8:21_0": "Evaṁ devānaṁ bhayuppatti āgatā.",
  "anya-e0104n8:22_0": "Khandhapañcakaṁ,",
  "anya-e0104n8:22_1": "tadekadeso vā attavādīhi ‘‘attā’’ti parikappīyati,",
  "anya-e0104n8:22_2": "tañca ekantato aniccaṁ,",
  "anya-e0104n8:22_3": "dukkhañcāti āha ‘‘yañhi aniccaṁ,",
  "anya-e0104n8:22_4": "taṁ dukkha’’ntiādi.",
  "anya-e0104n8:22_5": "Tīsu dukkhatāsu saṅkhāradukkhatāva byāpinī,",
  "anya-e0104n8:22_6": "‘‘yadaniccaṁ,",
  "anya-e0104n8:22_7": "taṁ dukkha’’nti ca adhippetāti vuttaṁ ‘‘aniccataṁ vā udayabbayapaṭipīḷanaṁ vā’’ti.",
  "anya-e0104n8:22_8": "Attā abhavissāti ‘‘kārako vedako sayaṁvasī’’ti evaṁbhūto attā abhavissāti adhippāyo.",
  "anya-e0104n8:22_9": "Evañhi sati rūpassa ābādhāya saṁvattanaṁ ayujjamānakaṁ siyā.",
  "anya-e0104n8:22_10": "Yathā rūpakkhandhe abhedato tividhaṁ sammasanaṁ,",
  "anya-e0104n8:22_11": "bhedato tettiṁsavidhaṁ,",
  "anya-e0104n8:22_12": "evaṁ vedanākkhandhādīsupīti imamatthaṁ ‘‘esa nayo’’ti atidisati.",
  "anya-e0104n8:22_13": "Tena khandhavasena tāva bhedato pañcasaṭṭhiadhikā sataṁ sammasanavārā dassitā honti.",
  "anya-e0104n8:22_14": "Iminā nayena dvārachakkādīsupi yathārahaṁ sammasanabhedo veditabbo.",
  "anya-e0104n8:23_0": "696.Niyamato saṅkhatādibhedaṁ hotīti ekaṁsena saṅkhatatādivisesavantaṁ hoti asaṅkhatādisabhāve aniccatāya asambhavato.",
  "anya-e0104n8:23_1": "Assāti aniccassa.",
  "anya-e0104n8:23_2": "Pariyāyadassanatthanti vevacanadassanatthaṁ,",
  "anya-e0104n8:23_3": "taṁ pana ‘‘khayadhamma’’ntiādīnaṁ vasena veditabbaṁ,",
  "anya-e0104n8:23_4": "na purimānaṁ tiṇṇaṁ.",
  "anya-e0104n8:23_5": "Na hi tadeva tassa pariyāyo hoti,",
  "anya-e0104n8:23_6": "nāpi saṅkhatapaṭiccasamuppannapadāni hutvā abhāvadīpanato pākabhāvadīpanato.",
  "anya-e0104n8:23_7": "Pākabhāvadīpanena pana aniccatāya sādhanapakkhe tiṭṭhanti.",
  "anya-e0104n8:23_8": "Teneva hi sabbesaṁ padānaṁ pariyāyatābhāvato ‘‘nānākārehi vā’’ti vikappantaraṁ gahitaṁ.",
  "anya-e0104n8:23_9": "Manasikārappavattīdassanatthanti aniccatāya upabrūhanamanasikārapavattidassanatthaṁ.",
  "anya-e0104n8:24_0": "Cattārīsākāraanupassanākathāvaṇṇanā",
  "anya-e0104n8:25_0": "697.Soti yogāvacaro.",
  "anya-e0104n8:25_1": "Tassāti yathāvuttabhedassa aniccatādisammasanassa.",
  "anya-e0104n8:25_2": "Thirabhāvatthāyāti daḷhabhāvatthāya aniccādiākārassa punappunaṁ manasikāro viya bahulīkārabhāvato.",
  "anya-e0104n8:25_3": "Yaṁ taṁ bhagavatā etassa vibhaṅge aniccādisammasanaṁ vuttanti sambandho.",
  "anya-e0104n8:25_4": "Anulomikanti ariyamaggādhigamassa anukūlaṁ.",
  "anya-e0104n8:25_5": "Khantinti ñāṇakhantiṁ.",
  "anya-e0104n8:25_6": "Ñāṇañhi visayasabhāvaṁ ogāhetvā vavatthāne khamati sahatīti khantīti vuccati.",
  "anya-e0104n8:25_7": "Sammattaniyāmanti ariyamaggaṁ.",
  "anya-e0104n8:25_8": "So hi sammādiṭṭhiādisammattañceva anivattidhammatāya niyāmo cāti vuccati.",
  "anya-e0104n8:25_9": "‘‘Ādinā nayenā’’ti iminā ‘‘pañcakkhandhe dukkhato passanto anulomikaṁ khantiṁ paṭilabhati,",
  "anya-e0104n8:25_10": "khandhānaṁ nirodho sukhaṁ nibbānanti passanto sammattaniyāmaṁ okkamatī’’ti (paṭi. ma.",
  "anya-e0104n8:25_11": "3.38) evamādiko pāṭhaseso rogādipaṭipakkhayojanāvasena vitthāretabbo.",
  "anya-e0104n8:25_12": "‘‘Khandhānaṁ nirodho niccaṁ nibbāna’’nti vacanena saṅkhārānaṁ dukkharogatādipaṭipakkho nibbānassa sukhārogyādibhāvo",
  "anya-e0104n8:25_13": "‘‘ādinā nayenā’’ti ettha nayaggahaṇena dīpitoti.",
  "anya-e0104n8:25_14": "Avaseso sabbo pāṭho pakāsito eva hotīti.",
  "anya-e0104n8:26_0": "Kāmañcetaṁ cattārīsāya ākārehi sammasanaṁ anulomañāṇe bhāvetabbavidhānaṁ.",
  "anya-e0104n8:26_1": "Tenāha ‘‘anulomañāṇaṁ vibhajantena…pe…",
  "anya-e0104n8:26_2": "vutta’’nti,",
  "anya-e0104n8:26_3": "ito paṭṭhāya pana kataparicayasseva kiccāvahaṁ hotīti idhāpi vuttantīti daṭṭhabbaṁ.",
  "anya-e0104n8:26_4": "Tassāpīti na kevalaṁ kalāpasammasanasseva,",
  "anya-e0104n8:26_5": "atha kho yathādassitassa cattālīsappabhedassa aniccādisammasanassapi.",
  "anya-e0104n8:26_6": "Tañhi anulomikakhantipaṭilābhāya,",
  "anya-e0104n8:26_7": "sammattaniyāmokkamanāya ca saṁvattanato ekaṁsato icchitabbaṁ.",
  "anya-e0104n8:26_8": "Vuttañhi –",
  "anya-e0104n8:27_0": "‘‘So vata,",
  "anya-e0104n8:27_1": "bhikkhave,",
  "anya-e0104n8:27_2": "bhikkhu kañci saṅkhāraṁ niccato samanupassanto anulomikāya khantiyā samannāgato bhavissatīti netaṁ ṭhānaṁ vijjati,",
  "anya-e0104n8:27_3": "anulomikāya khantiyā asamannāgato sammattaniyāmaṁ okkamissatīti netaṁ ṭhānaṁ vijjati,",
  "anya-e0104n8:27_4": "sammattaniyāmaṁ anokkamamāno sotāpattiphalaṁ vā…pe…",
  "anya-e0104n8:27_5": "arahattaṁ vā sacchikarissatīti netaṁ ṭhānaṁ vijjati. So vata,",
  "anya-e0104n8:27_6": "bhikkhave,",
  "anya-e0104n8:27_7": "bhikkhu sabbasaṅkhāre aniccato samanupassanto’’ti (a. ni. 6.98; paṭi. ma. 3.36) –",
  "anya-e0104n8:28_0": "Ādi sukkapakkho vitthāretabbo.",
  "anya-e0104n8:28_1": "Tathā ‘‘so vata,",
  "anya-e0104n8:28_2": "bhikkhave,",
  "anya-e0104n8:28_3": "bhikkhu kañci saṅkhāraṁ sukhato, dukkhato,",
  "anya-e0104n8:28_4": "kañci dhammaṁ attato,",
  "anya-e0104n8:28_5": "anattato’’ti (paṭi. ma.",
  "anya-e0104n8:28_6": "3.36) vitthāretabbo.",
  "anya-e0104n8:29_0": "698.",
  "anya-e0104n8:29_1": "Ekekaṁ khandhaṁ aniccādisammasanassa vasena sammasatīti sambandho.",
  "anya-e0104n8:29_2": "Tassa pana sammasanassa pañcannaṁ khandhānaṁ sādhāraṇatāya ‘‘ekekaṁ khandha’’nti vuttaṁ.",
  "anya-e0104n8:29_3": "Anaccantikatāyāti accantikatābhāvato,",
  "anya-e0104n8:29_4": "asassatatāyāti attho.",
  "anya-e0104n8:29_5": "Sassatañhi accantikaṁ parāya koṭiyā abhāvato.",
  "anya-e0104n8:29_6": "Ādiantavantatāyāti pubbāparakoṭivantatāya,",
  "anya-e0104n8:29_7": "udayabbayadhammatoti attho.",
  "anya-e0104n8:29_8": "Aniccato sammasatīti sambandho.",
  "anya-e0104n8:29_9": "Esa nayo sabbattha.",
  "anya-e0104n8:30_0": "Aniccatoti ca addhuvato.",
  "anya-e0104n8:30_1": "Etañhi na niccaṁ,",
  "anya-e0104n8:30_2": "khaṇikatāya asadābhāvitāya vā na iccaṁ na upagantabbanti aniccaṁ.",
  "anya-e0104n8:30_3": "Uppādavayapaṭipīḷanatāyāti uppādena,",
  "anya-e0104n8:30_4": "vayena ca pati pati khaṇe khaṇe taṁsamaṅgino vibādhanasabhāvattā,",
  "anya-e0104n8:30_5": "tehi vā sayameva vibādhetabbattā.",
  "anya-e0104n8:30_6": "Udayabbayavanto hi dhammā abhiṇhaṁ tehi paṭipīḷitā eva honti,",
  "anya-e0104n8:30_7": "yā pīḷanā ‘‘saṅkhāradukkhatā’’ti vuccati.",
  "anya-e0104n8:30_8": "Dukkhavatthutāyāti tividhassāpi dukkhassa,",
  "anya-e0104n8:30_9": "saṁsāradukkhassa ca adhiṭṭhānabhāvato.",
  "anya-e0104n8:30_10": "Paccayayāpanīyatāyāti yathārahaṁ paccayehi yāpetabbatāya.",
  "anya-e0104n8:30_11": "Rogamūlatāyāti mūlabyādhi viya anubandhabyādhīnaṁ mūlabhāvato,",
  "anya-e0104n8:30_12": "padadvayenāpi yāpyarogasadisatoti dasseti.",
  "anya-e0104n8:30_13": "Yāpyabyādhi hi rogo itaro ābādhoti.",
  "anya-e0104n8:30_14": "Dukkhatāsūlayogitāyāti tividhadukkhatāsaṅkhātena rujjanena yujjatāya.",
  "anya-e0104n8:30_15": "Kilesāsucipaggharaṇatāyāti yathārahamārammaṇavasena,",
  "anya-e0104n8:30_16": "samannāgamavasena ca rāgādikilesāsucivissandanato.",
  "anya-e0104n8:30_17": "Ahutvā sambhavato uppattiyā uddhumātatā.",
  "anya-e0104n8:31_0": "Antotudanatāyāti abbhantare tudanato.",
  "anya-e0104n8:31_1": "Dukkhavedanādayo viya hi ime saṅkhārā attabhāvassa abbhantaragatā eva udayabbayavasena tudanti.",
  "anya-e0104n8:31_2": "Ariyamaggasaṇḍāsena vinā nīharituṁ asakkuṇeyyatāya dunnīharaṇīyatā taṇhādiṭṭhābhinivesadaḷhabhāvato.",
  "anya-e0104n8:31_3": "Aghanti pāpaṁ viya ariyajanehi vigarahitabbaṁ.",
  "anya-e0104n8:31_4": "Sattānaṁ anatthajananato avaḍḍhiāvahaṁ,",
  "anya-e0104n8:31_5": "pāpassa ca vatthubhūtaṁ khandhapañcakanti āha ‘‘vigaraha…pe…",
  "anya-e0104n8:31_6": "aghato’’ti.",
  "anya-e0104n8:31_7": "Aseribhāvajanakatāyāti paravasatājananato.",
  "anya-e0104n8:31_8": "Yathā gilāno aññehi saṁvesanavuṭṭhāpanādinā parapaṭibaddhasarīravuttiko aserī,",
  "anya-e0104n8:31_9": "evametepi aseribhāvajanakā.",
  "anya-e0104n8:31_10": "Avasatāyāti avasavattanato.",
  "anya-e0104n8:31_11": "Yathā parosatanto puriso parassa vasaṁ na gacchati,",
  "anya-e0104n8:31_12": "evaṁ subhasukhādibhāvena vase vattetuṁ asakkuṇeyyato.",
  "anya-e0104n8:31_13": "Avidheyyatāyāti ‘‘mā jīratha,",
  "anya-e0104n8:31_14": "mā mīyathā’’tiādinā vidhātuṁ asakkuṇeyyato.",
  "anya-e0104n8:31_15": "Palujjanatāyāti byādhiādīhi pakārehi chijjanato vinassanato.",
  "anya-e0104n8:31_16": "Tehi eva vā ābyasanato.",
  "anya-e0104n8:31_17": "Byasanattho hi lokasaddo,",
  "anya-e0104n8:31_18": "pasaddo bhusattho daṭṭhabbo.",
  "anya-e0104n8:31_19": "Byādhiādīhi ca khandhānaṁ byasananti.",
  "anya-e0104n8:31_20": "Byasanāvahabhāvena etīti īti,",
  "anya-e0104n8:31_21": "āgantukānaṁ akusalapakkhiyānaṁ byasanahetūnaṁ etaṁ adhivacanaṁ.",
  "anya-e0104n8:31_22": "Khandhā ca edisāti āha ‘‘anekabyasanāvahatāya ītito’’ti.",
  "anya-e0104n8:32_0": "Upaddavatīti upaddavo,",
  "anya-e0104n8:32_1": "anatthaṁ janento abhibhavati ajjhottharatīti attho,",
  "anya-e0104n8:32_2": "rājadaṇḍādīnaṁ etaṁ adhivacanaṁ.",
  "anya-e0104n8:32_3": "Khandhā ca edisāti vuttaṁ ‘‘aviditānaṁ…pe…",
  "anya-e0104n8:32_4": "upaddavato’’ti.",
  "anya-e0104n8:32_5": "Diṭṭhadhammikasamparāyikabhayāvahato,",
  "anya-e0104n8:32_6": "abhayapaṭipakkhato ca khandhā bhayanti āha ‘‘sabbabhayānaṁ…pe…",
  "anya-e0104n8:32_7": "bhayato’’ti.",
  "anya-e0104n8:32_8": "Bahiddhā ñātibyasanādīhi,",
  "anya-e0104n8:32_9": "ajjhattaṁ rāgādīhi anatthehi upasajjanaṭṭhena,",
  "anya-e0104n8:32_10": "upasaggasadisatāya ca upasaggo.",
  "anya-e0104n8:32_11": "Upasaggoti ca devatūpasaṁhāravasena pavatto byādhiādianattho.",
  "anya-e0104n8:32_12": "So atthakāmena muhuttampi na ajjhupekkhitabbo hoti.",
  "anya-e0104n8:32_13": "Tena vuttaṁ ‘‘anekehi…pe…",
  "anya-e0104n8:32_14": "upasaggato’’ti.",
  "anya-e0104n8:32_15": "Dosūpasaṭṭhatāyāti ārammaṇato,",
  "anya-e0104n8:32_16": "sampayogato ca rāgādidosehi upetatāya.",
  "anya-e0104n8:32_17": "Lokadhammā lābhādihetukā anunayapaṭighā, tehi,",
  "anya-e0104n8:32_18": "byādhiādīhi ca anavaṭṭhitatā pacalitatā.",
  "anya-e0104n8:33_0": "Upakkamenāti attano,",
  "anya-e0104n8:33_1": "parassa vā payogena.",
  "anya-e0104n8:33_2": "Sarasenāti sabhāvena.",
  "anya-e0104n8:33_3": "Pabhaṅgupagamanasīlatā bhiduratā.",
  "anya-e0104n8:33_4": "Sabbāvatthanipātitāyāti rukkhaphalaṁ viya atitaruṇakālato paṭṭhāya sabbāsu avatthāsu nipatanasīlatāya.",
  "anya-e0104n8:33_5": "Anipatassapi sabbena sabbaṁ asāratāya thirabhāvassa abhāvatāya.",
  "anya-e0104n8:33_6": "Thirañhi dhuvaṁ nāma hoti.",
  "anya-e0104n8:33_7": "Tāyituṁ rakkhituṁ asamatthatāya na tāyanoti atāyano,",
  "anya-e0104n8:33_8": "tabbhāvo atāyanatā.",
  "anya-e0104n8:33_9": "Tāṇāsīsāya upagatassa alabbhaneyyakhematā.",
  "anya-e0104n8:33_10": "Dukkhabhītiyā upalīyanādhippāyena allīyituṁ.",
  "anya-e0104n8:33_11": "Dukkhanivattanaṁ leṇakiccaṁ.",
  "anya-e0104n8:33_12": "Jātiādibhayānaṁ hiṁsanaṁ vidhamanaṁ bhayasārakattaṁ.",
  "anya-e0104n8:33_13": "Yathāparikappitehīti paramatthato avijjamānehi bālehi parikappitappakārehi.",
  "anya-e0104n8:33_14": "Rittatāyāti vivittatāya,",
  "anya-e0104n8:33_15": "virahitatāyāti attho.",
  "anya-e0104n8:33_16": "Antosārābhāvo rittatā.",
  "anya-e0104n8:33_17": "Sā eva ca tucchatāti āha ‘‘rittatāyeva tucchato’’ti.",
  "anya-e0104n8:33_18": "Appakattāti parittattā,",
  "anya-e0104n8:33_19": "lāmakattā vā.",
  "anya-e0104n8:33_20": "Dhuvasārābhāvādīhi saddhiṁ attasārābhāvaṁ rittapadena vatvā nibbattitamattasārābhāvameva suññapadena dassetuṁ ‘‘sāmi…pe…",
  "anya-e0104n8:33_21": "suññato’’ti vuttaṁ.",
  "anya-e0104n8:33_22": "Yathā kenaci sāmiādilakkhaṇena attanā suññā ete,",
  "anya-e0104n8:33_23": "evaṁ sayampi ataṁsabhāvoti āha ‘‘sayañca…pe…",
  "anya-e0104n8:33_24": "anattato’’ti.",
  "anya-e0104n8:33_25": "Na attāti hi anattāti.",
  "anya-e0104n8:34_0": "Pavattidukkhatāyāti bhavapavattidukkhabhāvato.",
  "anya-e0104n8:34_1": "Bhavapavatti ca pañcannaṁ khandhānaṁ aniccādiākārena pavattanameva,",
  "anya-e0104n8:34_2": "so ca ādīnavo.",
  "anya-e0104n8:34_3": "Yathāha ‘‘yaṁ,",
  "anya-e0104n8:34_4": "bhikkhave,",
  "anya-e0104n8:34_5": "pañcupādānakkhandhā aniccā dukkhā vipariṇāmadhammā. Ayaṁ,",
  "anya-e0104n8:34_6": "bhikkhave,",
  "anya-e0104n8:34_7": "pañcasu upādānakkhandhesu ādīnavo’’ti.",
  "anya-e0104n8:34_8": "Tenāha ‘‘dukkhassa ca ādīnavatāyā’’ti.",
  "anya-e0104n8:34_9": "Ādīnanti bhāvanapuṁsakaniddeso yathā ‘‘ekamanta’’nti (dī. ni. 1.165),",
  "anya-e0104n8:34_10": "ativiya kapaṇanti attho.",
  "anya-e0104n8:34_11": "Bhusattho hi ayaṁ ā-kāro.",
  "anya-e0104n8:34_12": "Yathā ‘‘dvidhā chiddakaṁ vicchiddaka’’nti ettha dvi-saddassa atthe vi-saddo,",
  "anya-e0104n8:34_13": "evamidhāpīti āha ‘‘dvedhā pariṇāmapakatitāya vipariṇāmadhammato’’ti.",
  "anya-e0104n8:34_14": "Vipariṇāmo ca viparītasabhāvāpatti.",
  "anya-e0104n8:34_15": "Dubbalatāyāti sarasabhiduratāya balābhāvato.",
  "anya-e0104n8:34_16": "Dubbalampi kiñci mudukammaññābhāvena duppadhaṁsiyā.",
  "anya-e0104n8:34_17": "Ime pana supadhaṁsiyā evāti āha ‘‘pheggu viya sukhabhañjanīyatāya cā’’ti.",
  "anya-e0104n8:34_18": "Aghassa pāpassa hetutā aghahetutā.",
  "anya-e0104n8:34_19": "Khandhapaṭibaddhameva hi sabbaṁ kibbisanti.",
  "anya-e0104n8:34_20": "Ime rūpādayo sukhahetu,",
  "anya-e0104n8:34_21": "na dukkhahetūti janitavissāsānaṁ hananasīlatāya,",
  "anya-e0104n8:34_22": "khandhesu hi ‘‘etaṁ mamā’’ti gāhavasena sattā byasanaṁ pāpuṇanti,",
  "anya-e0104n8:34_23": "vissāsaṁ vā hanantīti vissāsaghātino,",
  "anya-e0104n8:34_24": "tabbhāvato.",
  "anya-e0104n8:35_0": "Vigatabhavatāyāti apagatavaḍḍhitāya.",
  "anya-e0104n8:35_1": "Vibhavataṇhā,",
  "anya-e0104n8:35_2": "vibhavadiṭṭhi ca vibhavo uttarapadalopena,",
  "anya-e0104n8:35_3": "tato vibhavato,",
  "anya-e0104n8:35_4": "pitusadisassa vā sabhāvahetuno vibhavato vināsato sambhūtatāya.",
  "anya-e0104n8:35_5": "Āsavānaṁ ārammaṇādinā paccayabhāvo āsavapadaṭṭhānatā.",
  "anya-e0104n8:35_6": "Bījādiko asādhāraṇo hetu,",
  "anya-e0104n8:35_7": "bhūtasalilādiko sādhāraṇo paccayo.",
  "anya-e0104n8:35_8": "Esa nayo ajjhattepi.",
  "anya-e0104n8:35_9": "Tehi samecca sambhūya kato saṅkhato.",
  "anya-e0104n8:35_10": "Maccumārassa adhiṭṭhānabhāvena,",
  "anya-e0104n8:35_11": "kilesamārassa paccayabhāvena saṁvaḍḍhanato āmisabhūtatā,",
  "anya-e0104n8:35_12": "khandhāpi khandhānaṁ āmisabhūtā paccayabhāvena saṁvaḍḍhanato,",
  "anya-e0104n8:35_13": "tadantogadhā abhisaṅkhārā.",
  "anya-e0104n8:35_14": "Devaputtamārassa pana ‘‘mameta’’nti adhimānavasena āmisabhāvoti khandhādimārānampi imesaṁ yathārahaṁ āmisabhūtatā vattabbā.",
  "anya-e0104n8:35_15": "Dhammasaddo ‘‘jātidhammāna’’ntiādīsu (ma. ni. 3.373; paṭi. ma.",
  "anya-e0104n8:35_16": "1.33) viya pakatiattho ,",
  "anya-e0104n8:35_17": "‘‘dhammapaṭisambhidā’’tiādīsu (vibha.",
  "anya-e0104n8:35_18": "718 ādayo) viya hetuattho cāti āha ‘‘jātijarābyādhimaraṇapakatitāya,",
  "anya-e0104n8:35_19": "sokaparidevaupāyāsahetutāyā’’ti.",
  "anya-e0104n8:35_20": "Saṁkilesattayaggahaṇena tadekaṭṭhānaṁ dasannaṁ kilesavatthūnampi saṅgaho daṭṭhabbo.",
  "anya-e0104n8:35_21": "Tadārammaṇāpi hi dhammā tadanativattanato saṁkilesikā eva.",
  "anya-e0104n8:35_22": "Tathā khuddā, taṇhā,",
  "anya-e0104n8:35_23": "jaṭādīsu sarīrassa,",
  "anya-e0104n8:35_24": "saṁkilesassa ca saṅgaho daṭṭhabbo.",
  "anya-e0104n8:36_0": "Cattārīsāpi sammasanāni tīsu anupassanāsu antogadhānevāti tadantogadhabhāvaṁ dassetuṁ ‘‘ettha hī’’tiādi vuttaṁ.",
  "anya-e0104n8:36_1": "Aniccānupassanāni sarūpato ,",
  "anya-e0104n8:36_2": "pariyāyato ca aniccabhāvavibhāvanato.",
  "anya-e0104n8:36_3": "Esa nayo itaresupi.",
  "anya-e0104n8:36_4": "‘‘Asārakato’’ti idaṁ niccasārābhāvavibhāvanaṁ.",
  "anya-e0104n8:37_0": "Ettāvatā kalāpato dhamme saṅgahetvā nayato sammasanamattaṁ dassitaṁ,",
  "anya-e0104n8:37_1": "na tāva anupadadhammavipassanā vihitāti ‘‘sammasanārambhavidhāna’’nti. Vuttaṁ.",
  "anya-e0104n8:38_0": "Indriyatikkhakāraṇanavakakathāvaṇṇanā",
  "anya-e0104n8:39_0": "699.",
  "anya-e0104n8:39_1": "Ekaccassa tikkhindriyassa mahāpaññassa nayavipassanāvaseneva udayabbayañāṇaṁ uppajjati,",
  "anya-e0104n8:39_2": "itarassa nuppajjati.",
  "anya-e0104n8:39_3": "Taṁ sandhāya ‘‘yassa pana…pe…",
  "anya-e0104n8:39_4": "na sampajjatī’’ti vuttaṁ.",
  "anya-e0104n8:39_5": "Udayabbayañāṇuppatti hi idha nayavipassanāya sampajjananti adhippetaṁ.",
  "anya-e0104n8:39_6": "Tena ‘‘navahākārehi indriyāni tikkhāni bhavanti…pe…",
  "anya-e0104n8:39_7": "antarā ca abbosānenā’’ti evaṁ vuttānaṁ navannaṁ ākārānaṁ vasena indriyāni tikkhāni katvā sappāyāni sevamānena sammasitabbanti sambandho.",
  "anya-e0104n8:40_0": "Tenāti yoginā.",
  "anya-e0104n8:40_1": "Navahākārehīti vakkhamānehi navahi ākārehi.",
  "anya-e0104n8:40_2": "Indriyānīti saddhādīni indriyāni.",
  "anya-e0104n8:40_3": "Tikkhānīti tikhiṇāni visadāni sūrāni.",
  "anya-e0104n8:40_4": "Uppannuppannānanti khaṇe khaṇe uppannānaṁ uppannānaṁ.",
  "anya-e0104n8:40_5": "Saṅkhārānanti vipassiyamānānaṁ rūpārūpadhammānaṁ.",
  "anya-e0104n8:40_6": "Khayamevāti paṭhamaṁ uppādaṁ disvā taṁ muñcitvā khayameva bhaṅgameva passati.",
  "anya-e0104n8:40_7": "Tassa tathākhayadassanapasutassa vipassanāpaññā tikkhā sūrā vahati,",
  "anya-e0104n8:40_8": "itarāni ca indriyāni.",
  "anya-e0104n8:40_9": "Tatthāti khayadassane.",
  "anya-e0104n8:40_10": "Sakkaccakiriyāyāti ādarakāritāya,",
  "anya-e0104n8:40_11": "yathā khayadassanaparameneva vipassanāñāṇaṁ pavattati,",
  "anya-e0104n8:40_12": "evaṁ taṁ ādarajāto sampādeti.",
  "anya-e0104n8:40_13": "Sātaccakiriyāyāti avicchedakiriyāya,",
  "anya-e0104n8:40_14": "yathā vipassanāñāṇaṁ khayadassanavasena nirantarameva pavattati,",
  "anya-e0104n8:40_15": "evaṁ yuttappayutto naṁ sampādeti.",
  "anya-e0104n8:40_16": "Sappāyakiriyāyāti anurūpakiriyāya āvāsādisattavidhasappāyāsevanakiriyāya .",
  "anya-e0104n8:40_17": "Nimittaggāhenāti yathā manasikarontassa vipassanāsamādhi uppanno,",
  "anya-e0104n8:40_18": "tassa ākārassa sallakkhaṇavasena samathanimittaggahaṇena sampādetīti sambandho.",
  "anya-e0104n8:40_19": "Anupavattanatāyāti anurūpato pavattanena bhāvanācittassa līnabhāve pītivīriyadhammavicayasambojjhaṅgānaṁ",
  "anya-e0104n8:40_20": "uddhatabhāve passaddhisamādhiupekkhāsambojjhaṅgānaṁ brūhanenāti attho.",
  "anya-e0104n8:40_21": "Kāye ca jīvite ca anapekkhatanti attano kāye asucibhāvena bāhirakaaviññāṇakakuṇape viya jīvite ahitāvahapaccatthike viya nirapekkhacittaṁ upaṭṭhapeti.",
  "anya-e0104n8:40_22": "Tattha ca abhibhuyya nekkhammenāti tasmiṁ kāyacitte anapekkhabhāvena indriyānaṁ tikkhabhāvāpādanena uppannaṁ",
  "anya-e0104n8:40_23": "uppannaṁ dukkhaṁ vīriyena abhibhavitvā bhāvanaṁ sampādeti.",
  "anya-e0104n8:40_24": "Antarāti yathādhippetāya bhāvanāsiddhiyā antarāva.",
  "anya-e0104n8:40_25": "Abbosānenāti asaṅkocanena.",
  "anya-e0104n8:41_0": "Evaṁ vuttānanti evaṁ ‘‘navahākārehi indriyāni tikkhāni bhavantī’’tiādinā aṭṭhakathāyaṁ vuttānaṁ.",
  "anya-e0104n8:41_1": "Ettha ca yathā nāma sukhumānaṁ muttāpavāḷādīnaṁ vijjhane sukhumatarena vedhanena bhavitabbaṁ,",
  "anya-e0104n8:41_2": "evameva saṇhasukhumānaṁ rūpārūpadhammānaṁ,",
  "anya-e0104n8:41_3": "paccayassa ca pariggaṇhane tikkhena ñāṇena bhavitabbaṁ.",
  "anya-e0104n8:41_4": "Tesaṁ pana khayavayadassane tikkhatarena bhavitabbaṁ.",
  "anya-e0104n8:41_5": "Tikkhataratā cassa nisānasilāyaṁ saṇhamaṭṭhatāya karaṇena viya pharasudhārāya nisitabhāvāpādanena indriyānaṁ tikkhabhāvāpādanena sādhetabbā.",
  "anya-e0104n8:41_6": "Tañca yehi navahi ākārehi hoti,",
  "anya-e0104n8:41_7": "tesu khaṇikānaṁ saṅkhārānaṁ khaṇe khaṇe bhijjanākāradassanaṁ paṭhamaṁ vuttaṁ ‘‘uppannuppannānaṁ saṅkhārānaṁ khayameva passatī’’ti.",
  "anya-e0104n8:41_8": "Asati ñāṇassa tikkhatarabhāve tadabhāvato sesindriyatikkhatā tassa sambhārabhāvato vuttā,",
  "anya-e0104n8:41_9": "avinābhāvato vā.",
  "anya-e0104n8:41_10": "Sakkaccakiriyādiggahaṇaṁ pana tassa upāyadassanaṁ.",
  "anya-e0104n8:41_11": "Asappāyāni bhojanādīni anupayujjanādivasena vajjetvā sappāyāni mattaso sevamānena.",
  "anya-e0104n8:41_12": "Rūpārūpadhammānaṁ accantavidhuratāya ekajjhaṁ asammasitabbattā,",
  "anya-e0104n8:41_13": "tathā sammasanassa ca idha anadhippetattā ‘‘kālena rūpaṁ sammasitabbaṁ,",
  "anya-e0104n8:41_14": "kālena arūpa’’nti vuttaṁ.",
  "anya-e0104n8:41_15": "Tatthāpi ca rūpassa oḷārikatāya suviññeyyattā paṭhamaṁ sammasitabbatā vuttā.",
  "anya-e0104n8:41_16": "Nibbatti passitabbāti paṭhamaṁ tāva āgamānusārato anumānavasena daṭṭhabbā.",
  "anya-e0104n8:41_17": "Tato paraṁ anukkamena balappatte bhāvanāñāṇe paccakkhatopi dissatīti.",
  "anya-e0104n8:42_0": "Rūpanibbattipassanākārakathāvaṇṇanā",
  "anya-e0104n8:43_0": "700.Sabbesanti kāmāvacarādiaṇḍajādibhedabhinnānaṁ sabbesaṁ sattānaṁ.",
  "anya-e0104n8:43_1": "Paṭhamaṁ kammato nibbattati taṁmūlakattā utujādirūpānaṁ.",
  "anya-e0104n8:43_2": "Parato pavattanakakāyadasakādivasena labbhamānaṁ pabandhattayaṁ,",
  "anya-e0104n8:43_3": "santatisīsaṁ vā sandhāya ‘‘tisantativasenā’’ti vuttaṁ.",
  "anya-e0104n8:44_0": "Dandhaṁ mandaṁ cirena nirodho etassāti dandhanirodhaṁ sattarasacittakkhaṇāyukattā.",
  "anya-e0104n8:44_1": "Tenāha ‘‘garuparivattī’’ti.",
  "anya-e0104n8:44_2": "Tenāti tasmā,",
  "anya-e0104n8:44_3": "yasmā ‘‘tato sīghataraṁ kho,",
  "anya-e0104n8:44_4": "bhikkhave,",
  "anya-e0104n8:44_5": "āyusaṅkhārā khīyantī’’ti (saṁ. ni.",
  "anya-e0104n8:44_6": "2.228) vacanato rūpadhammāpi ittarakālā eva,",
  "anya-e0104n8:44_7": "arūpadhammā pana tehi sātisayaṁ ittarakālā,",
  "anya-e0104n8:44_8": "tasmā āha bhagavāti attho.",
  "anya-e0104n8:44_9": "Yaṁ panettha vattabbaṁ,",
  "anya-e0104n8:44_10": "taṁ heṭṭhā vicāritameva.",
  "anya-e0104n8:44_11": "Tehi sadisāti cittassa uppādabhaṅgakkhaṇehi sadisā.",
  "anya-e0104n8:44_12": "Sabbesampi hi saṅkhārānaṁ uppādabhaṅgakkhaṇesu visadisatā natthi,",
  "anya-e0104n8:44_13": "samānakālāva te.",
  "anya-e0104n8:44_14": "Ṭhānappattanti ṭhitikkhaṇappattaṁ.",
  "anya-e0104n8:44_15": "Tenāti dutiyabhavaṅgacittena.",
  "anya-e0104n8:44_16": "Vatthurūpaṁ ekassa cittassa nissayo hutvā aññassa na hoti ṭhapetvā maraṇāsannaṁ,",
  "anya-e0104n8:44_17": "tasmā vuttaṁ ‘‘tena saddhi’’ntiādi.",
  "anya-e0104n8:45_0": "Evaṁ paṭisandhito paṭṭhāya yāva cuticittassa uppatti,",
  "anya-e0104n8:45_1": "taṁ dassetvā idāni nirodhaṁ dassetuṁ ‘‘paṭisandhicittassā’’tiādi āraddhaṁ.",
  "anya-e0104n8:45_2": "Tattha ṭhānakkhaṇeti paṭisandhicittassa ṭhitikkhaṇe.",
  "anya-e0104n8:45_3": "Yāva pavatti nāma atthīti yāva saṁsārappavatti nāma atthi,",
  "anya-e0104n8:45_4": "yāva vā cittassa pavatti nāma atthi.",
  "anya-e0104n8:45_5": "Asaññūpapattiyañhi natthi cittappavattīti.",
  "anya-e0104n8:45_6": "Rūpūpapattiyaṁ saṁsedajā opapātikasadisāti opapātikānaṁyeva gahaṇaṁ.",
  "anya-e0104n8:45_7": "Opapātikānampīti pi-saddena vā saṁsedaje sampiṇḍeti.",
  "anya-e0104n8:45_8": "Sattasantativasenāti cakkhudasakādīnaṁ sattannaṁ santatisīsānaṁ vasena.",
  "anya-e0104n8:46_0": "701.Tatthāti kammato rūpapavattiyaṁ.",
  "anya-e0104n8:46_1": "Nānākkhaṇikakammapaccayabhūtaṁyeva idha kammanti adhippetanti āha ‘‘kammaṁ nāma kusalākusalacetanā’’ti.",
  "anya-e0104n8:46_2": "Jīvitanavakaṁ cakkhudasakādiantogadhameva katvā ‘‘samasattatirūpa’’nti vuttaṁ.",
  "anya-e0104n8:46_3": "Taṁ vā cakkhudasakādi viya sukhapariggahaṁ na hotīti.",
  "anya-e0104n8:46_4": "Tadevāti yathāvuttaṁ vipākakkhandhakaṭattārūpamāha.",
  "anya-e0104n8:46_5": "Kammañhi kammajassa janakaṁ,",
  "anya-e0104n8:46_6": "paripācakampi hoti jīvitindriyassa,",
  "anya-e0104n8:46_7": "kammajaggino ca vasena anurakkhaṇasabbhāvato,",
  "anya-e0104n8:46_8": "āhārādipaṭilābhahetutāya upatthambhakanimittato ca.",
  "anya-e0104n8:46_9": "Tenāha ‘‘upatthambhakapaccayopi hotī’’ti.",
  "anya-e0104n8:46_10": "Upatthambhakapaccayatā cassa upanissayapaccayavaseneva veditabbā.",
  "anya-e0104n8:46_11": "Kammaṁ paccayo etassāti kammapaccayaṁ,",
  "anya-e0104n8:46_12": "tadeva cittaṁ,",
  "anya-e0104n8:46_13": "taṁ samuṭṭhānaṁ etassāti kammapaccayacittasamuṭṭhānaṁ.",
  "anya-e0104n8:46_14": "Vipākacetasikānampi kammapaccayacittasamuṭṭhānatā vattabbā,",
  "anya-e0104n8:46_15": "na vā vattabbā kammasamuṭṭhānakammapaccayaggahaṇena gahitattā.",
  "anya-e0104n8:46_16": "Ṭhānappattā ojā aññaṁ ojaṭṭhamakaṁ samuṭṭhāpeti āhārānugate sarīreti gahetabbaṁ.",
  "anya-e0104n8:47_0": "Tatrāpīti kammasamuṭṭhānāhārasamuṭṭhānepi ojaṭṭhamake.",
  "anya-e0104n8:47_1": "Catasso vā pañca vā pavattiyo ghaṭetīti sadisasantativasena catasso vā pañca vā rūpakalāpappavattiyo santāneti.",
  "anya-e0104n8:47_2": "Bāhirapaccayavisesena pana visadisā bahūpi pavattiyo ghaṭetīti vadanti.",
  "anya-e0104n8:47_3": "Yathā kammapaccayāhārasamuṭṭhāne paveṇighaṭanā,",
  "anya-e0104n8:47_4": "evaṁ kammapaccayautusamuṭṭhānepīti taṁ dassetuṁ ‘‘kammapaccayautusamuṭṭhānaṁ nāmā’’tiādi vuttaṁ.",
  "anya-e0104n8:47_5": "Ettha ca yathā tattha tattha koṭṭhāse paramparappavattiṁ dassentena akammajā dutiyādipavattiyo asambhedena dassitā,",
  "anya-e0104n8:47_6": "evaṁ kammajāhārasamuṭṭhānautuvasena,",
  "anya-e0104n8:47_7": "kammajautusamuṭṭhānāhāravasena,",
  "anya-e0104n8:47_8": "kammapaccayacittajāhārautusamuṭṭhānautuāhāravasena ca sambhedavasenāpi rūpappavatti dassetabbāti vadanti.",
  "anya-e0104n8:47_9": "Tattha kammajato pavattaāhārā visesapaccayalābhe sati yathāvuttaparimāṇāhi pavattīhi uddhampi pavattiyo na ghaṭentīti na sakkā vattuṁ.",
  "anya-e0104n8:47_10": "Tathā hi ‘‘dasa dvādasa vāre pavattiṁ ghaṭetī’’ti (visuddhi. 2.703),",
  "anya-e0104n8:47_11": "‘‘evaṁ dīghampi addhānaṁ anupādinnapakkhe ṭhatvāpi utusamuṭṭhānaṁ pavattati evā’’ti (visuddhi.",
  "anya-e0104n8:47_12": "2.704) ca vakkhati.",
  "anya-e0104n8:48_0": "702.Janakājanakā matāti purimakā tikoṭṭhāsasaṅgahitā janakā,",
  "anya-e0104n8:48_1": "pacchimakoṭṭhāsikā ‘‘soḷasā’’ti vuttā ajanakāti matā ñātā.",
  "anya-e0104n8:48_2": "Kusalakiriyatoti kusalato ca kiriyato ca.",
  "anya-e0104n8:48_3": "Iriyāya kāyikakiriyāya pavattiṭṭhānatāya pathabhāvato iriyāpatho, gamanādi,",
  "anya-e0104n8:48_4": "atthato tadavatthā rūpappavatti.",
  "anya-e0104n8:48_5": "Kāmañcettha rūpavinimutto iriyāpatho,",
  "anya-e0104n8:48_6": "viññatti ca natthi,",
  "anya-e0104n8:48_7": "tathāpi na sabbaṁ rūpasamuṭṭhāpakacittaṁ iriyāpathūpatthambhakaṁ,",
  "anya-e0104n8:48_8": "viññattivikāruppādakañca hoti.",
  "anya-e0104n8:48_9": "Yaṁ pana cittaṁ viññattijanakaṁ,",
  "anya-e0104n8:48_10": "taṁ ekaṁsato itarassa janakaṁ avinābhāvato,",
  "anya-e0104n8:48_11": "tathā iriyāpathūpatthambhakaṁ rūpassa.",
  "anya-e0104n8:48_12": "Etassa visesassa dassanatthaṁ ‘‘rūpaṁ,",
  "anya-e0104n8:48_13": "iriyāpathaṁ,",
  "anya-e0104n8:48_14": "viññattiñcā’’ti samuccayo kato.",
  "anya-e0104n8:48_15": "Vipākavajjānīti ettha vipākābhiññādvayavajjānīti vattabbaṁ tadaññesaṁyeva sesaggahaṇena gahetabbattā.",
  "anya-e0104n8:48_16": "Na vā vattabbaṁ sesaggahaṇeneva abhiññācittānampi nivattetabbato.",
  "anya-e0104n8:48_17": "Na viññattiṁ janayanti mahaggatakusalādīnaṁ santabhāvena avipphārikabhāvato.",
  "anya-e0104n8:48_18": "Vipphārikameva hi kāmāvacarakusalādiviññattiṁ samuṭṭhāpeti,",
  "anya-e0104n8:48_19": "iriyāpathūpatthambhakāni pana honti satipi santabhāve jhānavegena saussāhattā,",
  "anya-e0104n8:48_20": "yato tesaṁ javanakiccatā.",
  "anya-e0104n8:48_21": "Pañca bhavaṅgacittānīti sambandho.",
  "anya-e0104n8:48_22": "Rūpameva janayanti,",
  "anya-e0104n8:48_23": "na iriyāpathaṁ nirussāhasantabhāvena paridubbalabhāvato.",
  "anya-e0104n8:48_24": "Kiriyāmayacittehi avimissabhavaṅgappavattikāle khandhādisarīrāvayavānaṁ niccalabhāvenāvaṭṭhānaṁ.",
  "anya-e0104n8:48_25": "Tathā hi abbokiṇṇe bhavaṅge pavattamāne aṅgāni osīdanti paviṭṭhāni viya honti.",
  "anya-e0104n8:48_26": "‘‘Dvattiṁsā’’ti pana ādinā vuttesu jāgaraṇacittesu vattamānesu aṅgāni upatthaddhāni yathāpavattairiyāpathabhāveneva pavattantīti.",
  "anya-e0104n8:48_27": "Dvepañcaviññāṇāni sabbadubbalatāya rūpaṁ na janenti.",
  "anya-e0104n8:48_28": "Paṭisandhicittaṁ vatthudubbalatāya.",
  "anya-e0104n8:48_29": "Khīṇāsavānaṁ cuticittanti ettha –",
  "anya-e0104n8:49_0": "‘‘Kāmāvacarānaṁ pacchimacittassa uppādakkhaṇe yassa cittassa anantarā kāmāvacarānaṁ pacchimacittaṁ uppajjissati,",
  "anya-e0104n8:49_1": "rūpāvacare arūpāvacare pacchimabhavikānaṁ,",
  "anya-e0104n8:49_2": "ye ca rūpāvacaraṁ arūpāvacaraṁ upapajjitvā parinibbāyissanti,",
  "anya-e0104n8:49_3": "tesaṁ cavantānaṁ tesaṁ vacīsaṅkhāro nirujjhissati,",
  "anya-e0104n8:49_4": "no ca tesaṁ kāyasaṅkhāro nirujjhissatī’’ti (yama.",
  "anya-e0104n8:49_5": "2.saṅkhārayamaka.88) –",
  "anya-e0104n8:50_0": "Pana vacanato aññesampi cuticittaṁ rūpaṁ na samuṭṭhāpetīti viññāyati.",
  "anya-e0104n8:50_1": "Na hi rūpasamuṭṭhāpakacittassa gabbhagatatādivibandhābhāve kāyasaṅkhārāsamuṭṭhāpane kāraṇaṁ atthi,",
  "anya-e0104n8:50_2": "na ca yuttaṁ cuto ca cittasamuṭṭhānarūpañcassa pavattati,",
  "anya-e0104n8:50_3": "nāpi ‘‘cuticittaṁ rūpaṁ samuṭṭhāpetī’’ti pāḷi atthi,",
  "anya-e0104n8:50_4": "‘‘khīṇāsavāna’’nti,",
  "anya-e0104n8:50_5": "pana visesanaṁ appaṭisandhikanirodhena nirujjhantassa tesaṁ cuticittassa rūpasamuṭṭhāpanaṁ pākaṭanti katvā katanti daṭṭhabbaṁ.",
  "anya-e0104n8:50_6": "Soḷasa cittānīti paricchijja gahaṇaṁ tesaṁ rūpajanane ekaṁsato niyametabbattā,",
  "anya-e0104n8:50_7": "aññāni pana bahūni arūpe uppannāni anokāsagatattā rūpaṁ na janentiyeva.",
  "anya-e0104n8:50_8": "Na ṭhitikkhaṇe,",
  "anya-e0104n8:50_9": "bhaṅgakkhaṇe vā rūpaṁ janentīti sambandho.",
  "anya-e0104n8:50_10": "Uppādakkhaṇe pana balavaṁ anantarādipaccayalābhato.",
  "anya-e0104n8:51_0": "Yathā pathavīādayo rūpadhammā cittahetukā cittasamuṭṭhānā,",
  "anya-e0104n8:51_1": "evaṁ vedanādayopīti vuttaṁ ‘‘cittasamuṭṭhānaṁ nāma tayo arūpino khandhā,",
  "anya-e0104n8:51_2": "saddanavaka’’ntiādi.",
  "anya-e0104n8:51_3": "Tenevāha –",
  "anya-e0104n8:51_4": "‘‘katame dhammā cittasamuṭṭhānā?",
  "anya-e0104n8:51_5": "Vedanākkhandho saññākkhandho saṅkhārakkhandho kāyaviññatti vacīviññattī’’ti (dha. sa. 1201, 1535).",
  "anya-e0104n8:51_6": "Tattha kāyaviññattiādīnaṁ cittasamuṭṭhānatā pariyāyato vuttāti veditabbā tesaṁ anipphannattā.",
  "anya-e0104n8:51_7": "‘‘Evaṁ vuttaṁ catusamuṭṭhānarūpa’’nti iminā ataṁsamuṭṭhānasseva cittajarūpassa cittapaccayatā dassitā.",
  "anya-e0104n8:51_8": "Yathā pana kammapaccayaṁ dassitaṁ ,",
  "anya-e0104n8:51_9": "evaṁ cittapaccaye gayhamāne taṁsamuṭṭhānarūpassa,",
  "anya-e0104n8:51_10": "sahajātavedanādīnañca cittapaccayatā siyā.",
  "anya-e0104n8:51_11": "Cittasamuṭṭhānacittapaccaye pana asaṅkarato dassetuṁ pacchājātapaccayavaseneva cittapaccayaṁ uddhaṭanti daṭṭhabbaṁ.",
  "anya-e0104n8:51_12": "Cittasamuṭṭhānautuāhārehi kammasamuṭṭhānautuāhārā balavanto hontīti tesaṁ vasena catupañcapavattighaṭanaṁ vuttaṁ,",
  "anya-e0104n8:51_13": "cittasamuṭṭhānānaṁ pana vasena dvattippavattighaṭanaṁ taṁpākatikacittavasena,",
  "anya-e0104n8:51_14": "mahaggatānuttaracittavasena pana bahutarāpi pavattiyo icchitabbā.",
  "anya-e0104n8:51_15": "Taṁnibbattānaṁ cittajarūpānaṁ uḷārapaṇītabhāvato.",
  "anya-e0104n8:52_0": "703.‘‘Upādinnaṁ kammajarūpaṁ paccayaṁ labhitvā’’ti etena bahiddhā anupādinnaojā rūpāharaṇakiccaṁ na karotīti dasseti.",
  "anya-e0104n8:52_1": "Paccayalābho cassa kammajabhūtasannissayatāvasenāti āha ‘‘tattha patiṭṭhāyā’’ti.",
  "anya-e0104n8:52_2": "Tattha kammapaccayacittasamuṭṭhānādirūpassapi kammamūlakattā siyā kammajapariyāyoti taṁnivattanatthaṁ ‘‘upādinna’’nti visesetvā vuttaṁ.",
  "anya-e0104n8:52_3": "Āhārapaccayassa āhāro na kevalaṁ upatthambhakova,",
  "anya-e0104n8:52_4": "atha kho janakopīti dassetuṁ ‘‘catusamuṭṭhānarūpa’’nti vuttaṁ.",
  "anya-e0104n8:52_5": "‘‘Dasa dvādasa vāre’’ti vatvā kathaṁ imasseva dasa dvādasa vāre pavattighaṭanāti anuyogaṁ sandhāyāha ‘‘ekadivasaṁ paribhuttāhāro’’tiādi.",
  "anya-e0104n8:52_6": "Dārakassa sarīraṁ pharitvāti nābhimūlānugatāhi rasaharaṇīhi pharitvā,",
  "anya-e0104n8:52_7": "aññathā jalābuantarike kāye makkhanāvasena na sammāviniyogo āhārassa sambhavatīti.",
  "anya-e0104n8:53_0": "Upādinnako anupādinnakoti duvidhe āhāre pubbe anupādinnako āhārapaccayaāhāro dassitoti itaraṁ dassetuṁ ‘‘kammajāhāro’’tiādi vuttaṁ.",
  "anya-e0104n8:53_1": "Taṁ kammapaccayāhārasamuṭṭhāne vuttanayameva.",
  "anya-e0104n8:53_2": "Tenāha ‘‘catasso vā pañca vā pavattiyo ghaṭetī’’ti.",
  "anya-e0104n8:53_3": "Āhārapaccayautunopi utupaccayāhārassa viya dasa dvādasa vāre pavattighaṭanā veditabbā.",
  "anya-e0104n8:53_4": "Vuttanayattā na uddhatanti vadanti.",
  "anya-e0104n8:53_5": "Sesānanti kammacittautusamuṭṭhānānaṁ tisantatirūpānaṁ.",
  "anya-e0104n8:53_6": "Kabaḷīkārāhāro hi aññāhārasamuṭṭhitassa,",
  "anya-e0104n8:53_7": "tisantatirūpānañca upatthambhakavasena attanā uppāditassa janako hutvā paccayo hoti.",
  "anya-e0104n8:53_8": "Evaṁ āhārapaccayo hontoyeva atthiavigatavasenāpi paccayo hoti,",
  "anya-e0104n8:53_9": "nissayabhāvo pana paṭṭhānanayena natthi.",
  "anya-e0104n8:53_10": "Āhārapaccayā pavattamānāni rūpāni āhāranissayāni nāma hontīti suttantanayena vuttoti daṭṭhabbo.",
  "anya-e0104n8:53_11": "Parato utuno nissayajotanāyapi eseva nayo.",
  "anya-e0104n8:54_0": "704.",
  "anya-e0104n8:54_1": "Kammasamuṭṭhānādivasena catubbidhāyapi tejodhātuyā rūpuppādane samatthabhāvato ‘‘utu nāma catusamuṭṭhānā tejodhātū’’ti vuttaṁ.",
  "anya-e0104n8:54_2": "Esa duvidho hotīti esa utu tejodhātubhāvāvisesepi tikkhamandatāvisesena uṇho,",
  "anya-e0104n8:54_3": "sītoti duvidho hoti.",
  "anya-e0104n8:54_4": "Yaṁ panettha vattabbaṁ,",
  "anya-e0104n8:54_5": "taṁ heṭṭhā vicāritameva.",
  "anya-e0104n8:54_6": "Yadipi utu upādinnakena vināpi rūpaṁ samuṭṭhāpeti,",
  "anya-e0104n8:54_7": "indriyabaddhe pana tena vinā tassa rūpuppādanaṁ natthīti āha ‘‘upādinnakaṁ paccayaṁ labhitvā’’ti.",
  "anya-e0104n8:54_8": "Tenāha ‘‘catusamuṭṭhāno utū’’ti.",
  "anya-e0104n8:54_9": "Utusamuṭṭhānoyeva hi utu upādinnakena vinā rūpaṁ samuṭṭhāpeti.",
  "anya-e0104n8:54_10": "Utupaccayaṁ nāma catusamuṭṭhānikaṁ rūpaṁ.",
  "anya-e0104n8:54_11": "Yañhi utusamuṭṭhānaṁ pannarasavidhaṁ rūpaṁ,",
  "anya-e0104n8:54_12": "yañca tadaññatisantatirūpaṁ,",
  "anya-e0104n8:54_13": "tassa sabbassapi sabhāgo utuupatthambhakapaccayo hotīti.",
  "anya-e0104n8:54_14": "Yasmā visabhāgo utu himādi viya padumādīnaṁ visadisarūpuppattihetubhūtaṁ purimarūpaṁ vināsentaṁ viya hoti,",
  "anya-e0104n8:54_15": "tasmā sabhāgaṁ,",
  "anya-e0104n8:54_16": "visabhāgañca ekajjhaṁ gahetvā vuttaṁ ‘‘utu catusamuṭṭhānikarūpānaṁ pavattiyā ca vināsassa ca paccayo hotī’’ti.",
  "anya-e0104n8:55_0": "Dīghampi addhānanti ‘‘dasa dvādasa vāre’’ti aññassa vuttaparicchedato dīghampi kālaṁ.",
  "anya-e0104n8:55_1": "Utu hi sabhāgasantativasena laddhapaccayaṁ ciratarampi kālaṁ sadisākāraṁ rūpappavattiṁ santāneti upādinnakasannissayena vinā,",
  "anya-e0104n8:55_2": "pageva itarathā.",
  "anya-e0104n8:55_3": "Tenāha ‘‘anupādinnapakkhe ṭhatvāpī’’ti,",
  "anya-e0104n8:55_4": "maṁsavinimuttakesalomanakhacammakhilatilakādivasena jīvamānasarīre aññattha matakaḷevarādivasenāti adhippāyo.",
  "anya-e0104n8:55_5": "Rūpassa nibbattiyā diṭṭhāya tassa bhaṅgopi diṭṭhoyeva hoti ittarakālattā dhammappavattiyāti āha ‘‘nibbattiṁ passanto kālena rūpaṁ sammasati nāmā’’ti.",
  "anya-e0104n8:55_6": "Na hi nibbattimattadassanaṁ sammasanaṁ nāma hoti,",
  "anya-e0104n8:55_7": "udayabbayadassanañca adhikatanti.",
  "anya-e0104n8:55_8": "Esa nayo ito paresupi nibbattiggahaṇesu.",
  "anya-e0104n8:56_0": "Arūpanibbattipassanākārakathāvaṇṇanā",
  "anya-e0104n8:57_0": "705.Lokiyacittuppādavasenevāti avadhāraṇaṁ itarassa avisayattā.",
  "anya-e0104n8:58_0": "Nibbattati taṁtaṁbhavavasena.",
  "anya-e0104n8:58_1": "Tadeva ekūnavīsatippabhedaṁ cittaṁ bhavaṅgavasena nibbattatīti sambandho.",
  "anya-e0104n8:58_2": "Tathā cutivasena tadārammaṇavasenāti etthāpi.",
  "anya-e0104n8:58_3": "Tatthāti tesu ekūnavīsaticittuppādesu.",
  "anya-e0104n8:58_4": "Anantaracittato paṭṭhāyātiādināpi pavattiyeva vuttā.",
  "anya-e0104n8:59_0": "So pana paṭisandhicittānaṁyeva pavattiyaṁ pavattanākāroti suddhappavatticittānaṁ uppattiṁ dassento ‘‘pavatte panā’’tiādimāha.",
  "anya-e0104n8:59_1": "Asambhinnattāti avinaṭṭhattā.",
  "anya-e0104n8:59_2": "‘‘Asambhinnattā cakkhussā’’tiādinā saṅkhepato vuttamatthaṁ vivarituṁ ‘‘cakkhupasādassa hī’’tiādi vuttaṁ.",
  "anya-e0104n8:59_3": "‘‘Ṭhitippattamevā’’ti iminā yathā nirujjhamānaṁ rūpaṁ kassaci paccayo na hoti,",
  "anya-e0104n8:59_4": "evaṁ uppajjamānampīti dasseti.",
  "anya-e0104n8:59_5": "Cakkhuviññāṇaṁ uppajjatīti sambandho.",
  "anya-e0104n8:59_6": "Evaṁ sesesupi.",
  "anya-e0104n8:59_7": "Kāmāvacarakusalākusalakiriyacittesu ekaṁ vā pañca,",
  "anya-e0104n8:59_8": "satta vā javanāni hutvā uppajjatīti sambandho.",
  "anya-e0104n8:59_9": "Upekkhāsahagatāhetukaṁ cittaṁ vāti vā-saddaṁ ānetvā sambandhitabbaṁ.",
  "anya-e0104n8:59_10": "Voṭṭhabbanañhi sandhāya evaṁ vuttaṁ,",
  "anya-e0104n8:59_11": "taṁ pana dutiyamoghavāravasena veditabbaṁ.",
  "anya-e0104n8:59_12": "Pañca javanāni suttamucchitādikāle,",
  "anya-e0104n8:59_13": "satta pākatikakāle veditabbāni.",
  "anya-e0104n8:59_14": "Javanārammaṇānurūpanti ‘‘tihetukaṁ ce javanaṁ,",
  "anya-e0104n8:59_15": "tihetukaṁ,",
  "anya-e0104n8:59_16": "dvihetukaṁ vā’’tiādinā,",
  "anya-e0104n8:59_17": "‘‘iṭṭhaṁ ce ārammaṇaṁ,",
  "anya-e0104n8:59_18": "somanassasahagata’’ntiādinā ca javanassa,",
  "anya-e0104n8:59_19": "ārammaṇassa ca anurūpaṁ.",
  "anya-e0104n8:59_20": "Sesadvāresūti sotadvārādisesadvāresu.",
  "anya-e0104n8:60_0": "Anukkamenāti udayabbayañāṇādhigamānukkamena paññābhāvanaṁ sampādeti arahattaṁ adhigacchati.",
  "anya-e0104n8:61_0": "Rūpasattakasammasanakathāvaṇṇanā",
  "anya-e0104n8:62_0": "706.",
  "anya-e0104n8:62_1": "Rūpesu manasikārasattakaṁ rūpasattakaṁ,",
  "anya-e0104n8:62_2": "rūpadhammesu sattahākārehi manasi kārotīti attho.",
  "anya-e0104n8:62_3": "Evaṁ arūpasattakampi veditabbaṁ.",
  "anya-e0104n8:62_4": "Imehi ākārehīti imehi ādānanikkhepanamanasikārādippakārehi,",
  "anya-e0104n8:62_5": "imehi vā yathāvuttakoṭṭhāsehi.",
  "anya-e0104n8:62_6": "Āropetvāti tilakkhaṇaṁ āropetvā.",
  "anya-e0104n8:63_0": "Ādānanikkhepanatoti bhavassa gahaṇavissajjanato, jātito,",
  "anya-e0104n8:63_1": "maraṇato cāti attho.",
  "anya-e0104n8:63_2": "Vayovuḍḍhatthagāmitoti vayasā vuḍḍhassa atthagāmibhāvato,",
  "anya-e0104n8:63_3": "atthaṅgamato icceva attho.",
  "anya-e0104n8:63_4": "Āhāratoti āhārahetu ,",
  "anya-e0104n8:63_5": "rūpassa paccayabhūtaāhāratoti attho.",
  "anya-e0104n8:63_6": "Ayalohādibhūmipāsāṇādibhedaṁ vividhavaṇṇasaṇṭhānaṁ kammānapekkhaṁ sabhāvasiddhaṁ rūpaṁ dhammatārūpaṁ.",
  "anya-e0104n8:63_7": "Sattāti sattadhā sattahākārehi.",
  "anya-e0104n8:63_8": "Vipassatīti taṁ taṁ koṭṭhāsaṁ tilakkhaṇaṁ āropetvā vipassati sammasati.",
  "anya-e0104n8:64_0": "‘‘Bhārādānaṁ dukhaṁ loke’’ti vacanato khandhabhārassa ādito gahaṇanti katvā ‘‘ādānanti paṭisandhī’’ti āha.",
  "anya-e0104n8:64_1": "‘‘Sabbeva nikkhipissanti,",
  "anya-e0104n8:64_2": "bhūtā loke samussaya’’nti (dī. ni. 2.220; saṁ. ni.",
  "anya-e0104n8:64_3": "1.186) pana vacanato khandhabhāranikkhepoti katvā ‘‘nikkhepananti cutī’’ti vuttaṁ.",
  "anya-e0104n8:64_4": "‘‘Yo ciraṁ jīvati,",
  "anya-e0104n8:64_5": "so vassasata’’nti (dī. ni. 2.7; saṁ. ni.",
  "anya-e0104n8:64_6": "1.145-146; a. ni.",
  "anya-e0104n8:64_7": "7.74) vacanato tato ūnādhikabhāvo appamāṇanti vuttaṁ ‘‘ekaṁ vassasataṁ paricchinditvā’’ti.",
  "anya-e0104n8:64_8": "Etthantare sabbe saṅkhārāti etasmiṁ ādānanikkhepantare pavattā sabbe bhūtupādāyarūpappabhedā saṅkhārā.",
  "anya-e0104n8:64_9": "Rūpadhammesu hi idaṁ sammasanavidhānanti.",
  "anya-e0104n8:64_10": "‘‘Aniccā’’ti gahitamattaṁ yuttito hadaye patiṭṭhāpanatthaṁ ‘‘kasmā’’tiādi vuttaṁ.",
  "anya-e0104n8:64_11": "Tattha uppādavayavattitoti uppajjanavasena,",
  "anya-e0104n8:64_12": "nirujjhanavasena ca pavattanato,",
  "anya-e0104n8:64_13": "ahutvā sambhavato hutvā vayūpagamanatoti attho.",
  "anya-e0104n8:64_14": "Vipariṇāmatoti santānassa purimuttaravisadisabhāvatoti vadanti.",
  "anya-e0104n8:64_15": "Taṁ vassasataparicchinne rūpe idaṁ sammasananti adhippāyeneva vuttaṁ siyā,",
  "anya-e0104n8:64_16": "jarāmaraṇena vipariṇāmetabbatoti attho.",
  "anya-e0104n8:64_17": "Asatipi dhammabhede avatthābhedo icchitabbo.",
  "anya-e0104n8:64_18": "Na hi uppādāvatthā eva bhaṅgāvatthāti yuttā.",
  "anya-e0104n8:64_19": "Tathā hi vuttaṁ ‘‘jarāya ceva maraṇena cāti dvedhā pariṇāmapakatitāyā’’ti.",
  "anya-e0104n8:64_20": "Sabhāvavigamo eva vā ettha vipariṇāmo.",
  "anya-e0104n8:64_21": "Khaṇikatā tāvakālikatā.",
  "anya-e0104n8:64_22": "Niccasabhāvābhāvo eva niccapaṭikkhepo.",
  "anya-e0104n8:64_23": "Aniccadhammā hi teneva attano sabhāvena jānantānaṁ niccataṁ paṭikkhipanti nāma.",
  "anya-e0104n8:64_24": "Yato na niccanti aniccaṁ,",
  "anya-e0104n8:64_25": "uppādakkhaṇe yadavatthā saṅkhārā,",
  "anya-e0104n8:64_26": "na tadavatthā ṭhitikkhaṇeti avatthantarappattiyā ñāyati tesaṁ kilamanākāroti āha ‘‘ṭhitiyaṁ jarāya kilamantī’’ti,",
  "anya-e0104n8:64_27": "svāyamattho pākaṭajarāya veditabbo.",
  "anya-e0104n8:64_28": "Ye pana saṅkhārānaṁ ṭhitiṁ na sampaṭicchanti,",
  "anya-e0104n8:64_29": "tattha vattabbaṁ heṭṭhā vuttameva.",
  "anya-e0104n8:64_30": "Dhammānaṁ sabhāvo nāma duratikkamo jarānantaraṁ bhaṅgoti āha ‘‘jaraṁ patvā avassaṁ bhijjantī’’ti.",
  "anya-e0104n8:64_31": "Tasmāti yasmā uppādajarābhaṅgavasena saṅkhārānaṁ nirantarabādhatā,",
  "anya-e0104n8:64_32": "tato ca nesaṁ dussahatāya dukkhamatā,",
  "anya-e0104n8:64_33": "tissannaṁ dukkhatānaṁ,",
  "anya-e0104n8:64_34": "saṁsāradukkhassa ca adhiṭṭhānatāya dukkhavatthutā, tasmā.",
  "anya-e0104n8:64_35": "Abhiṇha…pe…",
  "anya-e0104n8:64_36": "dukkhāti yojanā.",
  "anya-e0104n8:65_0": "‘‘Sukhapaṭikkhepato’’ti idaṁ vuttanayameva.",
  "anya-e0104n8:65_1": "Ṭhitiṁ mā pāpuṇantu,",
  "anya-e0104n8:65_2": "uppajjamānākāreneva pavattantūti adhippāyo.",
  "anya-e0104n8:65_3": "‘‘Uppannā’’ti iminā uppādakkhaṇasamaṅgitā vuttā.",
  "anya-e0104n8:65_4": "Ṭhānappattā mā jīrantūti kasmā vuttaṁ,",
  "anya-e0104n8:65_5": "nanu atthato ṭhiti eva jarāti?",
  "anya-e0104n8:65_6": "Saccametaṁ,",
  "anya-e0104n8:65_7": "jarāvasena pana yo kilamatho,",
  "anya-e0104n8:65_8": "so idha jarāggahaṇena gahitoti daṭṭhabbaṁ.",
  "anya-e0104n8:65_9": "Mā bhijjantūti niccataṁ āsīsati.",
  "anya-e0104n8:65_10": "Kassaci dhammissarassāpi bhagavato vasavattibhāvo natthi.",
  "anya-e0104n8:65_11": "Na hi lakkhaṇaññathattaṁ kenaci kātuṁ sakkā.",
  "anya-e0104n8:65_12": "Bhāvaññathattameva hi iddhivisayo.",
  "anya-e0104n8:65_13": "Suññā saṅkhārā tena tīsu ṭhānesu vasavattanākārena.",
  "anya-e0104n8:65_14": "Tasmāti vuttakāraṇaparāmasanaṁ.",
  "anya-e0104n8:65_15": "Suññatoti nivāsīkārakavedakaadhiṭṭhāyakavirahena tato suññato,",
  "anya-e0104n8:65_16": "na nissabhāvatoti ekaccaparikappitasabhāvasuññato.",
  "anya-e0104n8:65_17": "Assāmikatoti sāmibhūtassa kassaci abhāvato.",
  "anya-e0104n8:65_18": "Etena anattaniyataṁ dasseti.",
  "anya-e0104n8:65_19": "Avasavattitoti yathāvuttavasavattibhāvābhāvato.",
  "anya-e0104n8:65_20": "Attapaṭikkhepatoti paraparikappitassa attano paṭikkhipanato.",
  "anya-e0104n8:65_21": "‘‘Suññato’’tiādinā hi dhammānaṁ bāhirakaparikappitaattaviraho vutto,",
  "anya-e0104n8:65_22": "iminā pana ataṁsabhāvato attā na hotīti.",
  "anya-e0104n8:66_0": "707.",
  "anya-e0104n8:66_1": "Ettha ca ‘‘uppādavayavattito’’tiādinā catūhi kāraṇehi aniccā,",
  "anya-e0104n8:66_2": "‘‘abhiṇhasampaṭipīḷanato’’tiādinā catūhi kāraṇehi dukkhā,",
  "anya-e0104n8:66_3": "‘‘suññato’’tiādinā catūhi kāraṇehi anattāti rūpadhamme niruḷhaṁ lakkhaṇattayaṁ pubbe attanā asallakkhitaṁ",
  "anya-e0104n8:66_4": "sallakkhetvā sammasanto taṁ tattha āropetīti vuccati.",
  "anya-e0104n8:66_5": "Tathā panānena ādānanikkhepanavasena sammasitattā āha ‘‘rūpe tilakkhaṇaṁ āropetvā’’ti.",
  "anya-e0104n8:67_0": "Tattha ca yasmā aniccalakkhaṇaggahaṇapubbakaṁ dukkhalakkhaṇaggahaṇaṁ,",
  "anya-e0104n8:67_1": "dukkhalakkhaṇaggahaṇapubbakaṁ vā anattalakkhaṇaggahaṇaṁ.",
  "anya-e0104n8:67_2": "Aniccalakkhaṇañcettha rūpabhedena dassiyamānaṁ yathoḷārikato dīpetabbanti taṁ vassasataparicchedena paṭhamaṁ",
  "anya-e0104n8:67_3": "dassentena vassasataṁ ṭhitassa ‘‘dasa vā vīsati vā’’tiādinā vibhajitvā anukkamena yāvauddharaṇādikoṭṭhāsavasena",
  "anya-e0104n8:67_4": "rūpassa bhaṅgaṁ disvā tato ‘‘aniccaṁ dukkhaṁ anattā’’ti tilakkhaṇāropanaṁ vayovuḍḍhatthaṅgamato sammasananti",
  "anya-e0104n8:67_5": "dassetuṁ ‘‘tameva vassasata’’ntiādinā vayavasena rūpassa sammasanavidhi āraddho.",
  "anya-e0104n8:67_6": "Tattha yasmā oḷārikavasenevāyaṁ ādito rūpabhedo gayhati,",
  "anya-e0104n8:67_7": "tasmā na vassasataṁ samakoṭṭhāsavasena vibhattaṁ,",
  "anya-e0104n8:67_8": "majjhimāvatthāya vā tathārūpattā majjhimavaye ekaṁ vassaṁ vaḍḍhitaṁ.",
  "anya-e0104n8:68_0": "708. Mandatābāhullena pavattaṁ vassānaṁ dasakaṁ mandadasakaṁ. Esa nayo sesesupi.",
  "anya-e0104n8:69_0": "Tadāti paṭhame vassadasake.",
  "anya-e0104n8:69_1": "Soti puggalo.",
  "anya-e0104n8:69_2": "Capaloti anavaṭṭhitakiriyatāya taralo.",
  "anya-e0104n8:69_3": "Tena momūhabhāvato viseseti.",
  "anya-e0104n8:69_4": "Na hesa navamadasake viya momūhabhāvena mando,",
  "anya-e0104n8:69_5": "atha kho capalatāyāti.",
  "anya-e0104n8:69_6": "Tenāha ‘‘kumārako’’ti.",
  "anya-e0104n8:69_7": "Tatiye dasake maṁsapāripūriyā yathārahaṁ chavivaṇṇo vippasīdatīti āha ‘‘vaṇṇāyatanaṁ vepullaṁ pāpuṇātī’’ti.",
  "anya-e0104n8:69_8": "Catutthe dasake aṭṭhīnaṁ,",
  "anya-e0104n8:69_9": "nhārūnañca thirabhāvappattiyā balañca thāmo ca vepullaṁ pāpuṇāti.",
  "anya-e0104n8:69_10": "Pañcame dasake yobbanamadassa dūrībhāvena yebhuyyena kilesatanutāya paññā yathārahaṁ suvisadā hoti.",
  "anya-e0104n8:69_11": "Khiḍḍāya rati khiḍḍārati.",
  "anya-e0104n8:69_12": "Kapallikādinissayavisesena padīpassa suddhatādi viya nissayavisesena pañcamachaṭṭhadasakesu paññāya buddhihāniyo veditabbā.",
  "anya-e0104n8:69_13": "Purato pabbhāro hoti kaṭisandhigīvāsandhīnaṁ vasena rassassāpi,",
  "anya-e0104n8:69_14": "pageva dīghassa.",
  "anya-e0104n8:69_15": "Pabbhāroti ca garubhāvena palambako.",
  "anya-e0104n8:69_16": "Momūho hoti satipaññāvippavāsato.",
  "anya-e0104n8:69_17": "Sayanabahulova hoti ṭhānādivasena sarīrabhāraṁ vahituṁ asakkonto.",
  "anya-e0104n8:70_0": "709.Tiṇṇaṁ tiṇṇaṁ vassānanti yebhuyyatāya vuttaṁ.",
  "anya-e0104n8:70_1": "Catuvassikopi hi eko koṭṭhāso hotīti.",
  "anya-e0104n8:70_2": "Dvisataṁ koṭṭhāse katvā ekekaayanavasenātipi veditabbaṁ.",
  "anya-e0104n8:71_0": "Vassāne pavattarūpanti sambandho.",
  "anya-e0104n8:72_0": "Taṁ pana vassānaṁ dvidhā samattaṁ,",
  "anya-e0104n8:72_1": "na pubbe viya catumāsanti āha ‘‘dvemāsa’’nti.",
  "anya-e0104n8:72_2": "Accantasaṁyoge cetaṁ upayogavacanaṁ.",
  "anya-e0104n8:72_3": "So pana vassāno utu sāvaṇapoṭṭhapādamāsā,",
  "anya-e0104n8:72_4": "assayujakattikamāsā sarado,",
  "anya-e0104n8:72_5": "migasiraphussamāsā hemanto,",
  "anya-e0104n8:72_6": "māghaphaggunamāsā sisiro,",
  "anya-e0104n8:72_7": "cittavesākhamāsā vasanto,",
  "anya-e0104n8:72_8": "jeṭṭhāsaḷhamāsā gimho utūti veditabbo.",
  "anya-e0104n8:72_9": "Cha koṭṭhāse katvāti dasadasanāṭikāvasena cha koṭṭhāse katvā.",
  "anya-e0104n8:73_0": "710.",
  "anya-e0104n8:73_1": "Abhimukhaṁ purato kamanaṁ abhikkamo.",
  "anya-e0104n8:73_2": "Paṭinivattanavasena kamanaṁ paṭikkamo.",
  "anya-e0104n8:73_3": "Āmukhaṁ lokanaṁ ālokanaṁ.",
  "anya-e0104n8:73_4": "Vividhaṁ ito cito ca lokanaṁ vilokanaṁ.",
  "anya-e0104n8:73_5": "Hatthapādānaṁ saṅkucanaṁ samiñjanaṁ.",
  "anya-e0104n8:73_6": "Āyamanaṁ pasāraṇaṁ.",
  "anya-e0104n8:74_0": "Pāduddharaṇakāleti dutiyapāduddharaṇakāle.",
  "anya-e0104n8:74_1": "Pādassāti uddhaṭapādassa.",
  "anya-e0104n8:74_2": "Omattāti sattito hīnappamāṇā.",
  "anya-e0104n8:74_3": "Tenāha ‘‘mandā’’ti.",
  "anya-e0104n8:74_4": "Itarāti tejovāyodhātuyo.",
  "anya-e0104n8:74_5": "Yathā pādassa uddharaṇaṁ sijjhati,",
  "anya-e0104n8:74_6": "tathā pavattacittasamuṭṭhānarūpesu ekaṁsato tejovāyodhātūnaṁ adhimattatā icchitabbā sallahukasabhāvatāya tāsaṁ.",
  "anya-e0104n8:74_7": "Tato eva ca itarāsaṁ omattatā garusabhāvattā.",
  "anya-e0104n8:74_8": "Taṁsambandhattā pana sesaṁ tisamuṭṭhānarūpaṁ taggatikameva hoti.",
  "anya-e0104n8:74_9": "Kāyavacīviññattipavattiyaṁ vāyopathavīadhimattatā imassa atthassa nidassananti daṭṭhabbaṁ.",
  "anya-e0104n8:74_10": "Purato haraṇe,",
  "anya-e0104n8:74_11": "pacchato haraṇe ca uddharaṇe viya sallahukasabhāvarūpappavattīti tāsaṁyeva dvinnaṁ dhātūnaṁ adhimattatā",
  "anya-e0104n8:74_12": "icchitabbāti āha ‘‘tathā atiharaṇavītiharaṇesū’’ti.",
  "anya-e0104n8:74_13": "Yathā uddharaṇādīsu sallahukasabhāvattā pacchimānaṁ dvinnaṁ dhātūnaṁ kiccaṁ adhikaṁ hoti,",
  "anya-e0104n8:74_14": "itarāsaṁ hīnaṁ,",
  "anya-e0104n8:74_15": "evaṁ vossajjanādīsu tīsu garusabhāvattā purimānaṁ dvinnaṁ kiccaṁ adhikaṁ hoti,",
  "anya-e0104n8:74_16": "itarāsaṁ hīnanti dassento āha ‘‘vossajjane’’tiādi.",
  "anya-e0104n8:75_0": "Tadupādāyarūpānīti tā dhātuyo nissāya pavattaupādārūpāni.",
  "anya-e0104n8:75_1": "Etthevāti uddharaṇeyeva.",
  "anya-e0104n8:75_2": "Tenāha ‘‘atiharaṇaṁ appatvā’’ti.",
  "anya-e0104n8:75_3": "Itīti evaṁ.",
  "anya-e0104n8:75_4": "Tattha tatthāti tasmiṁ tasmiṁ uddharaṇādikoṭṭhāse.",
  "anya-e0104n8:75_5": "Pabbaṁpabbantiādi tesaṁ dhammānaṁ koṭṭhāsantarasaṅkarābhāvadassanaṁ.",
  "anya-e0104n8:75_6": "Taṭataṭāyantāti taṭataṭāyanti viya,",
  "anya-e0104n8:75_7": "tena nesaṁ pavattikkhaṇassa ittarataṁ dasseti.",
  "anya-e0104n8:76_0": "711.Assāti sammasanassa.",
  "anya-e0104n8:76_1": "Dārutiṇukkādīsūti dāruukkātiṇukkādīsu.",
  "anya-e0104n8:76_2": "‘‘Kiṁ andhabāla ekaghanaṁ satataṁ sabbadābhāviṁ ekanti maññasī’’ti adhippāyenāha ‘‘kimettha manāpa’’nti.",
  "anya-e0104n8:76_3": "Idampīti yadidaṁ telavaṭṭikkhayena padīpassa apaññāyanaṁ vuttaṁ, idampi.",
  "anya-e0104n8:76_4": "Aṅgulaṅgulantareti aṅguliyā mitaṁ aṅgulanti aṅgulappamāṇe padeseti attho.",
  "anya-e0104n8:76_5": "Tantuno avayavalesabhūtaṁ paramasukhumabhāvappattaṁ aṁsuṁ sandhāyāha ‘‘aṁsuṁ pana muñcitvā’’ti.",
  "anya-e0104n8:77_0": "Tatthātiādi upamāsaṁsandanaṁ.",
  "anya-e0104n8:77_1": "Tattha kāmaṁ upameyye viya upamāyaṁ pākaṭo kālabhedo natthi,",
  "anya-e0104n8:77_2": "ekakoṭṭhāsagataṁ pana koṭṭhāsantaraṁ na pāpuṇātīti ettāvatā upamābhāvo veditabbo.",
  "anya-e0104n8:77_3": "Upamāyampi vā tāva yāvāti kālassa bhedamattā labbhatevāti tassā gahaṇe kālabhedavasenāpi upamā yojetabbā.",
  "anya-e0104n8:78_0": "712.",
  "anya-e0104n8:78_1": "Pubbe ādānanikkhepādivasena catusantatirūpaṁ saṅgharitvā dassitaṁ,",
  "anya-e0104n8:78_2": "idāni āhārasamuṭṭhānādivasena bhinditvā dassento ‘‘tadeva rūpaṁ visaṅkharitvā’’tiādimāha.",
  "anya-e0104n8:78_3": "Tattha visaṅkharitvā vibhajitvā.",
  "anya-e0104n8:78_4": "‘‘Visaṅgharitvā’’ti vā pāṭho,",
  "anya-e0104n8:78_5": "ayamevattho.",
  "anya-e0104n8:78_6": "Āhāramayanti āhārena nibbattaṁ.",
  "anya-e0104n8:78_7": "Jhattanti milātaṁ.",
  "anya-e0104n8:78_8": "Kilantanti khinnaṁ.",
  "anya-e0104n8:78_9": "Dhātanti tittaṁ.",
  "anya-e0104n8:78_10": "Pīṇitanti maṁsūpacayasampattiyā pīṇitaṁ.",
  "anya-e0104n8:78_11": "Tato eva mudu.",
  "anya-e0104n8:78_12": "Siniddhanti siniddhacchavitāya saṇhaṁ.",
  "anya-e0104n8:78_13": "Tato eva phassavantaṁ.",
  "anya-e0104n8:79_0": "713.Uṇhakāle samuṭṭhitaṁ rūpanti uṇhasantāpena santattaṁ rūpaṁ sandhāyāha.",
  "anya-e0104n8:79_1": "Sītautunāti sappāyena sītautunā.",
  "anya-e0104n8:80_0": "714.Āyatanadvāravasenāti āyatanasaṅkhātadvāravasena.",
  "anya-e0104n8:80_1": "Kammadvāranivattanatthaṁ āyatanaggahaṇaṁ.",
  "anya-e0104n8:80_2": "Kāyadvāreti pasādakāyadvāre.",
  "anya-e0104n8:80_3": "Manodvāraṁ nāma sāvajjanaṁ bhavaṅgaṁ.",
  "anya-e0104n8:80_4": "Tassa nissayabhāvato hadayavatthuṁ sandhāya nissitavohārena ‘‘manodvāre’’ti vuttaṁ,",
  "anya-e0104n8:80_5": "yattha manodvāruppatti.",
  "anya-e0104n8:81_0": "715.Somanassitadomanassitavasenāti somanassitadomanassitapuggalavasena,",
  "anya-e0104n8:81_1": "somanassitadomanassitakālavasena vā.",
  "anya-e0104n8:82_0": "Ayamatthoti ayaṁ idāni vuccamāno saṅkhārānaṁ atiittarakhaṇatāsaṅkhāto attho.",
  "anya-e0104n8:83_0": "Jīvitanti jīvitindriyaṁ.",
  "anya-e0104n8:83_1": "Sukhadukkhāti sukhadukkhavedanā.",
  "anya-e0104n8:83_2": "Upekkhāpi hi sukhadukkhāsu eva antogadhā iṭṭhāniṭṭhabhāvato.",
  "anya-e0104n8:83_3": "Attabhāvoti jīvitavedanāviññāṇāni ṭhapetvā avasiṭṭhadhammā vuttā.",
  "anya-e0104n8:83_4": "Saññāti keci.",
  "anya-e0104n8:83_5": "Kevalāti attanā niccabhāvena vā avomissā.",
  "anya-e0104n8:83_6": "Ekacittasamāyuttāti ekekena cittena sahitā.",
  "anya-e0104n8:83_7": "Lahuso vattate khaṇoti vuttanayena ekacittakkhaṇikatāya lahuko atiittaro jīvitādīnaṁ khaṇo vattati.",
  "anya-e0104n8:84_0": "Cullāsītisahassāni kappanti caturāsītisahassaparimāṇaṁ kappaṁ,",
  "anya-e0104n8:84_1": "accantasaṁyoge etaṁ upayogavacanaṁ.",
  "anya-e0104n8:84_2": "Kappanti ca sāmaññavasena ekavacanaṁ.",
  "anya-e0104n8:84_3": "Marūti devā.",
  "anya-e0104n8:84_4": "Dvīhi cittehi samohitāti evaṁ cirajīvinopi te dvīhi cittehi sahitā hutvā na tiṭṭhanti.",
  "anya-e0104n8:84_5": "Idaṁ vuttaṁ hoti –",
  "anya-e0104n8:84_6": "tesampi santāne jīvitādīni dvīhi cittehi saha na tiṭṭhanti,",
  "anya-e0104n8:84_7": "ekena cittena saha uppannāni teneva saha nirujjhanato yāva dutiyā na tiṭṭhantīti.",
  "anya-e0104n8:85_0": "Ye niruddhā marantassāti cavantassa sattassa cuticittena saddhiṁ niruddhāti vattabbā ye khandhā.",
  "anya-e0104n8:85_1": "Tiṭṭhamānassa vā idhāti ye vā idha pavattiyaṁ tiṭṭhantassa dharantassa bhaṅgappattiyā niruddhakkhandhā.",
  "anya-e0104n8:85_2": "Sabbepi sadisā te sabbepi ekasadisā atthaṅgatā appaṭisandhikā puna āgantvā paṭisandhānābhāvena vigatā.",
  "anya-e0104n8:85_3": "Yathā hi cutikkhandhā na nibbattanti,",
  "anya-e0104n8:85_4": "evaṁ tato pubbepi khandhā.",
  "anya-e0104n8:85_5": "Tasmā ekacittakkhaṇikaṁ sattānaṁ jīvitanti adhippāyo.",
  "anya-e0104n8:86_0": "Anantarā ca ye bhaggāti ye saṅkhārā anantarameva bhaggā niruddhā.",
  "anya-e0104n8:86_1": "Ye ca bhaggā anāgateti ye ca saṅkhārā anāgate bhaggā bhañjanasīlā bhijjissanti.",
  "anya-e0104n8:86_2": "Tadantarā niruddhānanti tesaṁ atītānāgatānaṁ antarā vemajjhe paccuppannataṁ patvā niruddhānaṁ bhaggānaṁ.",
  "anya-e0104n8:86_3": "Vesamaṁ natthi lakkhaṇeti tesaṁ tividhānampi bhaṅgalakkhaṇanimittaṁ visamatā visadisatā natthi.",
  "anya-e0104n8:87_0": "Anibbattenana jātoti anuppannena cittena jāto na hoti,",
  "anya-e0104n8:87_1": "ajāto nāma hoti.",
  "anya-e0104n8:87_2": "Paccuppannena vattamānena cittena jīvati jīvamāno nāma hoti.",
  "anya-e0104n8:87_3": "Cittabhaṅgā mato lokoti cuticittassa viya sabbassapi tassa tassa cittassa bhaṅgappattiyā ayaṁ loko paramatthato",
  "anya-e0104n8:87_4": "mato nāma hoti niruddhassa appaṭisandhikattā.",
  "anya-e0104n8:87_5": "Evaṁ santepi paññatti paramatthiyā yāyaṁ taṁ taṁ santaṁ sanissayaṁ cittaṁ upādāya ‘‘tisso jīvati,",
  "anya-e0104n8:87_6": "phusso jīvatī’’ti evaṁ vacanappavattiyā visayabhūtā santānapaññatti,",
  "anya-e0104n8:87_7": "sā ettha paramatthiyā paramatthabhūtā.",
  "anya-e0104n8:87_8": "Tathā hi vadanti ‘‘nāmagottaṁ na jīratī’’ti (saṁ. ni. 1.76).",
  "anya-e0104n8:88_0": "Anidhānagatā bhaggāti ye bhaggā,",
  "anya-e0104n8:88_1": "na te katthaci nidhānaṁ gatā,",
  "anya-e0104n8:88_2": "atha kho abhāvameva gatā.",
  "anya-e0104n8:88_3": "Puñjo natthi anāgate yato āgaccheyyuṁ vattamānabhāvaṁ.",
  "anya-e0104n8:88_4": "Nibbattā yepīti ye paṭiladdhattabhāvā paccuppannā,",
  "anya-e0104n8:88_5": "tepi āragge sāsapūpamā tiṭṭhanti.",
  "anya-e0104n8:88_6": "Yathā nāma sūciyaṁ ṭhitāyaṁ sāsapo khitto tassā sikhaṁ phuṭṭhamatto vigacchati na tiṭṭhati,",
  "anya-e0104n8:88_7": "evaṁ saṅkhārā uppajjitvā bhijjanti,",
  "anya-e0104n8:88_8": "na tesaṁ avaṭṭhānaṁ atthīti.",
  "anya-e0104n8:89_0": "Bhaṅgonesaṁ purakkhatoti tesaṁ nibbattadhammānaṁ bhaṅgo nāma purato eva kato,",
  "anya-e0104n8:89_1": "ekaṁsabhāvī na apasakkatīti attho.",
  "anya-e0104n8:89_2": "Purāṇehīti purimakehi atītehi.",
  "anya-e0104n8:90_0": "Adassanatoti apassitabbato.",
  "anya-e0104n8:90_1": "Āyantīti āgacchanti.",
  "anya-e0104n8:90_2": "‘‘Uppajjantī’’ti imināpi kutoci rāsito āgamanābhāvamevāha.",
  "anya-e0104n8:90_3": "Bhaggā gacchantudassananti bhaggāpi katthaci upagamanābhāvato sabbena sabbaṁ adassanaṁ abhāvameva gacchanti.",
  "anya-e0104n8:90_4": "Tattha nidassanamāha ‘‘vijjuppādo…pe…",
  "anya-e0104n8:90_5": "vayanti cā’’ti.",
  "anya-e0104n8:91_0": "716.‘‘Vivaṭṭakappato paṭṭhāya uppajjanakarūpa’’nti iminā sayameva uppajjanakadhammatāya ‘‘dhammatārūpa’’nti anvatthanāmataṁ dasseti.",
  "anya-e0104n8:91_1": "Ayalohādīsu ayo nāma kāḷalohaṁ.",
  "anya-e0104n8:91_2": "Lohaṁ nāma jātilohaṁ vijātilohaṁ kittimalohaṁ pisācalohanti catubbidhaṁ.",
  "anya-e0104n8:91_3": "Tattha ayo rajataṁ suvaṇṇaṁ tipu sīsaṁ tambalohaṁ vekantakalohanti imāni satta jātilohāni.",
  "anya-e0104n8:91_4": "Nāganāsikalohaṁ vijātilohaṁ.",
  "anya-e0104n8:91_5": "Kaṁsalohaṁ vaṭṭalohaṁ hārakūṭanti tīṇi kittimalohāni.",
  "anya-e0104n8:91_6": "Morakkhakādi pisācalohaṁ.",
  "anya-e0104n8:91_7": "Tattha tambalohaṁ vekantakanti imehi dvīhi jātilohehi saddhiṁ sesaṁ sabbampi idha ‘‘loha’’nti gahitanti.",
  "anya-e0104n8:91_8": "Tipūti setatipu.",
  "anya-e0104n8:91_9": "Sīsanti kāḷatipu.",
  "anya-e0104n8:91_10": "Suvaṇṇaṁ ākaruppannarasaviddhādibhedaṁ.",
  "anya-e0104n8:91_11": "Muttā sāmuddikamuttādi.",
  "anya-e0104n8:91_12": "Maṇīti veḷuriyalohitaṅgamasāragallāni ṭhapetvā avaseso sabbo maṇiviseso.",
  "anya-e0104n8:91_13": "Veḷuriyo vaṁsavaṇṇamaṇi.",
  "anya-e0104n8:91_14": "Saṅkho sāmuddikasaṅkho.",
  "anya-e0104n8:91_15": "Silāti kāḷasilāpaṇḍusilādibhedā sabbāpi ratanasammatasilā.",
  "anya-e0104n8:91_16": "Pavāḷaṁ nāma vaṭṭumaṁ viddhamaṁ.",
  "anya-e0104n8:91_17": "Lohitaṅgaṁ rattamaṇi.",
  "anya-e0104n8:91_18": "Masāragallaṁ kabaramaṇi.",
  "anya-e0104n8:91_19": "Bhūmiādayo pākaṭāva.",
  "anya-e0104n8:91_20": "Tadassāti taṁ dhammatārūpaṁ assa yogino.",
  "anya-e0104n8:92_0": "Taruṇapallavavaṇṇanti ambādīnaṁ taruṇapallavena samānavaṇṇaṁ.",
  "anya-e0104n8:92_1": "Sabhāgarūpasantatinti vaṇṇādinā samānabhāgaṁ rūpasantānaṁ.",
  "anya-e0104n8:92_2": "Anuppabandhāpayamānanti hetuphalaparamparāya sambandhanavasena pavattanti.",
  "anya-e0104n8:93_0": "Soti yogī.",
  "anya-e0104n8:93_1": "Tanti asokarukkhapaṇṇaṁ.",
  "anya-e0104n8:93_2": "Pariggahetvāti ñāṇena paricchijja gahetvā.",
  "anya-e0104n8:93_3": "Iminā nayenāti iminā asokapaṇṇe vuttena nayena.",
  "anya-e0104n8:93_4": "Sabbampi ayalohādibhedaṁ dhammatārūpaṁ.",
  "anya-e0104n8:93_5": "Tampi hi sītakāle sītalaṁ,",
  "anya-e0104n8:93_6": "uṇhakāle sūriyasantāpena uṇhataraṁ hoti.",
  "anya-e0104n8:93_7": "Tattha sītabhāvena pavattaṁ rūpaṁ uṇhaṁ uṇhabhāvena pavattaṁ rūpaṁ sītaṁ na pāpuṇāti.",
  "anya-e0104n8:93_8": "Tattha tattheva taṭataṭāyantaṁ bhijjatītiādinā yojetabbaṁ.",
  "anya-e0104n8:94_0": "Arūpasattakasammasanakathāvaṇṇanā",
  "anya-e0104n8:95_0": "717.Kalāpatoti arūpadhammakalāpato.",
  "anya-e0104n8:96_0": "Yasmā tattha phassapañcamakā dhammā sabbacittuppādasādhāraṇā supākaṭā,",
  "anya-e0104n8:96_1": "suviññeyyā ca,",
  "anya-e0104n8:96_2": "tasmā tesaṁ vasena dassento ‘‘kalāpatoti phassapañcamakā dhammā’’ti āha.",
  "anya-e0104n8:96_3": "Ye ime sammasane uppannā phassapañcamakā dhammā,",
  "anya-e0104n8:96_4": "sabbe te vinaṭṭhāti sambandho.",
  "anya-e0104n8:97_0": "Pavattaṁ cittanti sattasu ṭhānesu sammasanavasena pavattaṁ cittaṁ.",
  "anya-e0104n8:97_1": "Sammasantoti ekajjhaṁ gahetvā sammasanto.",
  "anya-e0104n8:97_2": "Taṁ yuttataranti taṁ ariyavaṁsakathāyaṁ vuttaṁ yuttataraṁ āsannabhāvena vibhūtataraṁ rūpasattake sammasanaṁ saha gahetvā sammasanassa vuttattā.",
  "anya-e0104n8:97_3": "Apica rūpasattake sammasanassa rūpadhammesu sātisayaṁ ghanavinibbhogaṁ katvā pavattattā tabbisayaṁ arūpasammasanaṁ",
  "anya-e0104n8:97_4": "sātisayaṁ aniccādilakkhaṇappaṭivedhāya sampavattatīti taṁ yuttataraṁ,",
  "anya-e0104n8:97_5": "na pana apubbakesādisammasanaṁ katvā tabbisayaṁ pavattitaṁ.",
  "anya-e0104n8:97_6": "Tathā sati kammaṭṭhānaṁ navaṁ navaṁ eva siyā,",
  "anya-e0104n8:97_7": "pubbe gahitaṁ sammasanavisayaṁ chaḍḍetvā aññassa sammasanavisayassa gaṇhanato.",
  "anya-e0104n8:97_8": "Sesānipīti yamakato sammasanādīnipi.",
  "anya-e0104n8:97_9": "Tenevāti ariyavaṁsakathānayeneva.",
  "anya-e0104n8:98_0": "718.Tampi cittanti ādānanikkhepato sammasanavasena pavattacittuppādampi.",
  "anya-e0104n8:98_1": "Cittasīsena hi niddeso.",
  "anya-e0104n8:98_2": "Esa nayo sabbattha.",
  "anya-e0104n8:98_3": "Yamakato sammasati nāma nāmarūpadhamme ārabbha yugaḷavasena sammasanassa pavattanato.",
  "anya-e0104n8:98_4": "Ayañhi pubbe rūpasattakavasena sammasitvā ṭhitopi idāni ādānanikkhepādivasena sammasitvāva taṁ sammasati.",
  "anya-e0104n8:98_5": "Khaṇikato sammasanādīsupi eseva nayo.",
  "anya-e0104n8:99_0": "719.Etampīti etaṁ catutthasammasanacittampi.",
  "anya-e0104n8:99_1": "Paṭhamacittanti ādānanikkhepādivasena rūpaṁ sammasitacittaṁ,",
  "anya-e0104n8:99_2": "yaṁ rūpapariggāhakacittanti adhippetaṁ.",
  "anya-e0104n8:99_3": "Sammasitasammasitacittasammasanena tesaṁ khaṇikabhāvassa vibhāvanato idaṁ sammasanaṁ ‘‘khaṇikato sammasana’’nti vuttaṁ.",
  "anya-e0104n8:100_0": "720.",
  "anya-e0104n8:100_1": "Idameva ca sammasanaṁ diguṇitaṁ anekasammasanapaṭipāṭisambhavato ‘‘paṭipāṭito sammasana’’nti vuttaṁ.",
  "anya-e0104n8:100_2": "Vaṭṭeyyāti sambhaveyya.",
  "anya-e0104n8:100_3": "Tathā sati paṭipāṭisammasanapasutā eva bhāvanā siyā,",
  "anya-e0104n8:100_4": "na mūlakammaṭṭhānupakārī,",
  "anya-e0104n8:100_5": "na cāyaṁ samāpatticāro.",
  "anya-e0104n8:100_6": "Yasmā ca tattakena rūpadhammesu,",
  "anya-e0104n8:100_7": "arūpadhammesu ca aniccādilakkhaṇāni suṭṭhu vibhūtāni honti,",
  "anya-e0104n8:100_8": "tasmā vuttaṁ ‘‘yāva dasamacittasammasanā…pe…",
  "anya-e0104n8:100_9": "ṭhapetabba’’nti.",
  "anya-e0104n8:100_10": "Ṭhapetabbanti ca na ekādasamaṁ dvādasamena sammasitabbanti paṭipāṭito sammasanassa paricchedadassanaparaṁ,",
  "anya-e0104n8:100_11": "na tato sammasanato oramanadassanaparaṁ,",
  "anya-e0104n8:100_12": "tasmā punapi rūpaṁ pariggahetvā yāva dasamacittasammasanā bhāvanamanuyuñjateva.",
  "anya-e0104n8:100_13": "Vuttanti ariyavaṁsakathāyaṁ vuttaṁ.",
  "anya-e0104n8:101_0": "721.Visuṁ sammasananayo nāma natthīti aniccādimanasikāravinimutto añño vipassanāmanasikāro natthi.",
  "anya-e0104n8:101_1": "Vipassanāya ca diṭṭhiādivikkhambhanā idha diṭṭhiugghāṭanādayoti adhippetā.",
  "anya-e0104n8:101_2": "Vipassanāya eva hi pavattivisesena diṭṭhiugghāṭanādayo ijjhantīti dassento ‘‘yaṁ paneta’’ntiādimāha.",
  "anya-e0104n8:101_3": "Tattha sattasaññāti sattā atthīti uppajjanakasaññā.",
  "anya-e0104n8:101_4": "Dubbalāya attadiṭṭhiyā sahagatasaññātipi vadanti.",
  "anya-e0104n8:101_5": "Sattasaññaṁ ugghāṭitacittenāti sattasaññāya vikkhambhanavasena pavattacittena diṭṭhi nuppajjati,",
  "anya-e0104n8:101_6": "saññāvipallāsahetuuppajjanakā cittadiṭṭhivipallāsā tadabhāvena hontīti.",
  "anya-e0104n8:101_7": "Māno nāma yo diṭṭhūpanissayo apāyagamanīyo,",
  "anya-e0104n8:101_8": "so diṭṭhiyā vikkhambhitāya vikkhambhito eva hoti,",
  "anya-e0104n8:101_9": "diṭṭhiyā samucchinnāya samucchijjanatoti āha ‘‘diṭṭhiugghāṭita…pe…",
  "anya-e0104n8:101_10": "māno nuppajjatī’’ti.",
  "anya-e0104n8:101_11": "Māno vikkhambhiyamāno taṇhāya pavattiṁ nivāreti,",
  "anya-e0104n8:101_12": "abhimatavisayesu eva taṇhāya pavattanatoti vuttaṁ ‘‘mānasamugghāṭita…pe…",
  "anya-e0104n8:101_13": "taṇhā nuppajjatī’’ti.",
  "anya-e0104n8:101_14": "Taṇhāti idha sukhumā nikanti adhippetāti āha ‘‘taṇhāya…pe…",
  "anya-e0104n8:101_15": "pariyādinnā nāma hotī’’ti.",
  "anya-e0104n8:102_0": "Ayaṁ nayoti idāni vuccamāno sammasanavidhi.",
  "anya-e0104n8:103_0": "Mama vipassanāti imassāpi attaniyasaññitāya vipassanāya sāmibhūto attā parāmasīyatīti diṭṭhigāhatāti",
  "anya-e0104n8:103_1": "tathā ‘‘gaṇhato hi diṭṭhisamugghāṭanaṁ nāma na hotī’’ti vuttaṁ.",
  "anya-e0104n8:103_2": "Kāmañcāyaṁ diṭṭhivisuddhikaṅkhāvitaraṇavisuddhisamadhigamena visuddhadiṭṭhiko,",
  "anya-e0104n8:103_3": "maggena pana asamugghāṭitattā anoḷārikāya ca diṭṭhiyā vasenevaṁ vuttaṁ.",
  "anya-e0104n8:104_0": "Suṭṭhūti sammā.",
  "anya-e0104n8:104_1": "Manāpanti ca kiriyāvisesanaṁ,",
  "anya-e0104n8:104_2": "manavaḍḍhanākārenāti attho.",
  "anya-e0104n8:104_3": "Ubhayenāpi vipassanāvisayaṁ adhimānamāha.",
  "anya-e0104n8:104_4": "Tena vuttaṁ ‘‘mānasamugghāṭo nāma na hotī’’ti.",
  "anya-e0104n8:105_0": "Vipassituṁ sakkomīti tattha samatthatāpadesena guṇavisesayogato vipassanāya assādetabbatā dassīyati,",
  "anya-e0104n8:105_1": "cittaṁ vipassituṁ sakkomi.",
  "anya-e0104n8:105_2": "Tasmā vipassanto eva kālaṁ vītināmessāmīti vipassanaṁ assādentassāti yojanā.",
  "anya-e0104n8:106_0": "Yasmā diṭṭhisamugghāṭanaṁ nāmettha visesato anattānupassanāya hoti,",
  "anya-e0104n8:106_1": "tasmā taṁ dassentena ‘‘sace saṅkhārā’’tiādinā anattānupassanāvidhiṁ vatvā yasmā pana anattato anupassantena",
  "anya-e0104n8:106_2": "saṅkhārā aniccatopi dukkhatopi anupassitabbā eva tadupabrūhanato,",
  "anya-e0104n8:106_3": "tasmā ‘‘hutvā abhāvaṭṭhenā’’tiādi vuttaṁ.",
  "anya-e0104n8:107_0": "Yasmā mānasamugghāṭanaṁ nāma aniccānupassanāya hoti.",
  "anya-e0104n8:107_1": "Khaṇe khaṇe bhijjanake saṅkhāre passantassa kuto mānassa avasaro.",
  "anya-e0104n8:107_2": "Aniccasaññā bhāvetabbā asmimānasamugghāṭāyāti hi vuttaṁ.",
  "anya-e0104n8:108_0": "Yasmā nikantipariyādānaṁ nāma dukkhānupassanāya hoti.",
  "anya-e0104n8:108_1": "Na hi sabhāvato,",
  "anya-e0104n8:108_2": "dukkhavatthuto ca dukkhabhūte saṅkhāre passantassa tattha īsakampi abhirato hoti.",
  "anya-e0104n8:108_3": "Assādānupassino hi tattha taṇhā uppajjeyya.",
  "anya-e0104n8:108_4": "Sesaṁ anattalakkhaṇe vuttanayameva.",
  "anya-e0104n8:108_5": "Ayaṁ panettha saṅkhepattho –",
  "anya-e0104n8:108_6": "vuttanayena paṭipāṭito sammasanaṁ pasutassa yogino yadā anattānupassanā tikkhā sūrā visadā pavattati,",
  "anya-e0104n8:108_7": "itarā dvepi tadanugatikā,",
  "anya-e0104n8:108_8": "tadānena diṭṭhiugghāṭanaṁ kataṁ hoti.",
  "anya-e0104n8:108_9": "Attadiṭṭhimūlikā hi sabbā diṭṭhiyo.",
  "anya-e0104n8:108_10": "Anattānupassanā ca attadiṭṭhiyā ujupaṭipakkhā.",
  "anya-e0104n8:109_0": "Yadā pana aniccānupassanā tikkhā sūrā visadā pavattati,",
  "anya-e0104n8:109_1": "itarā dvepi tadanugatikā ,",
  "anya-e0104n8:109_2": "tadānena mānasamugghāṭanaṁ kataṁ hoti.",
  "anya-e0104n8:109_3": "Sati hi niccagāhe mānajappanā ‘‘idaṁ niccaṁ,",
  "anya-e0104n8:109_4": "idaṁ dhuva’’ntiādinā (ma. ni.",
  "anya-e0104n8:109_5": "1.501) bakabrahmuno viya.",
  "anya-e0104n8:109_6": "Aniccānupassanā ca niccagāhassa ujupaṭipakkhā.",
  "anya-e0104n8:110_0": "Yadā pana dukkhānupassanā tikkhā sūrā visadā pavattati,",
  "anya-e0104n8:110_1": "itarā dvepi tadanugatikā,",
  "anya-e0104n8:110_2": "tadānena nikantipariyādānaṁ kataṁ hoti.",
  "anya-e0104n8:110_3": "Sati hi sukhasaññāya taṇhāgāhova,",
  "anya-e0104n8:110_4": "dukkhānupassanā ca nikantiyā ujupaṭipakkhā.",
  "anya-e0104n8:110_5": "Evaṁ tissannaṁ anupassanānaṁ kiccavisesavasena diṭṭhiugghāṭanādīni honti.",
  "anya-e0104n8:110_6": "Tena vuttaṁ ‘‘iti ayaṁ vipassanā attano attano ṭhāneyeva tiṭṭhatī’’ti.",
  "anya-e0104n8:110_7": "Anupassanānaṁ yathārahaṁ sakakiccakaraṇañhi sakaṭṭhāneyeva ṭhānaṁ,",
  "anya-e0104n8:110_8": "tasmā visuṁ sammasananayo natthīti na vattabbanti adhippāyo.",
  "anya-e0104n8:111_0": "722.Sabbākāratoti idha viya ekadesena avatvā sabbākārato sarūpato,",
  "anya-e0104n8:111_1": "kiccato ca anavasesato vattabbā.",
  "anya-e0104n8:111_2": "Idhevāti tīraṇapariññāyameva.",
  "anya-e0104n8:111_3": "Ekaccānaṁyevettha anupassanānaṁ paṭilābhoti āha ‘‘ekadesaṁ paṭivijjhanto’’ti,",
  "anya-e0104n8:111_4": "tā pana sayameva sarūpato dassessati .",
  "anya-e0104n8:111_5": "Tappaṭipakkhe dhammeti yā anupassanā idha sambhavanti,",
  "anya-e0104n8:111_6": "tāsaṁ paṭipakkhe dhamme niccasaññādike pajahati vikkhambheti.",
  "anya-e0104n8:112_0": "Khayānupassananti saṅkhārānaṁ khaṇabhaṅgānupassanaṁ.",
  "anya-e0104n8:112_1": "Bhāventoti vaḍḍhento.",
  "anya-e0104n8:112_2": "Ghanasaññanti santatisamūhakiccārammaṇānaṁ vasena ekattaggahaṇaṁ.",
  "anya-e0104n8:112_3": "Khayānupassananti hutvā abhāvānupassananti vadanti.",
  "anya-e0104n8:112_4": "Yāya paññāya ghanavinibbhogaṁ katvā ‘‘aniccaṁ khayaṭṭhenā’’ti (paṭi. ma.",
  "anya-e0104n8:112_5": "1.48) passati,",
  "anya-e0104n8:112_6": "sā khayānupassanā.",
  "anya-e0104n8:112_7": "Bhaṅgānupassanato paṭṭhāya tassā pāripūrīti ghanasaññāya pahānaṁ hoti,",
  "anya-e0104n8:112_8": "tato pubbe aparipuṇṇatāya taṁ na hoti.",
  "anya-e0104n8:112_9": "Evamaññatthāpīti paripuṇṇāparipuṇṇatā pahānatīraṇapariññāsu vipassanāpaññāya daṭṭhabbā.",
  "anya-e0104n8:112_10": "Paccakkhato,",
  "anya-e0104n8:112_11": "anvayato ca saṅkhārānaṁ bhaṅgaṁ disvā tattheva bhaṅgasaṅkhāte nirodhe adhimuttatā vayānupassanā,",
  "anya-e0104n8:112_12": "tāya āyūhanaṁ pajahati.",
  "anya-e0104n8:112_13": "Yadatthaṁ,",
  "anya-e0104n8:112_14": "yāya ca āyūhati,",
  "anya-e0104n8:112_15": "tasmiṁ pavatte taṇhāya cassa cittaṁ na namatīti.",
  "anya-e0104n8:112_16": "Tena vuttaṁ ‘‘vayānupassanaṁ bhāvento āyūhanaṁ pajahatī’’ti.",
  "anya-e0104n8:112_17": "Jātassa jarāmaraṇehi dvidhā pariṇāmadassanaṁ,",
  "anya-e0104n8:112_18": "rūpasattakādivasena vā pariggahitassa taṁtaṁparicchedato paraṁ aññabhāvadassanaṁ vipariṇāmānupassanā,",
  "anya-e0104n8:112_19": "tāya dhuvasaññaṁ thirabhāvagahaṇaṁ pajahati.",
  "anya-e0104n8:113_0": "Animittānupassanādayo aniccānupassanādayo eva.",
  "anya-e0104n8:113_1": "Nimittanti santatiyaṁ,",
  "anya-e0104n8:113_2": "samūhe ca ekattasaññāya gayhamānaṁ kālantarāvaṭṭhāyibhāvena,",
  "anya-e0104n8:113_3": "niccabhāvena ca saṅkhārānaṁ sakiccaparicchedatāya saviggahaṁ viya upaṭṭhānamattaṁ.",
  "anya-e0104n8:113_4": "Paṇidhinti sukhapatthanaṁ,",
  "anya-e0104n8:113_5": "rāgādipaṇidhiṁ vā,",
  "anya-e0104n8:113_6": "atthato taṇhāvasena saṅkhāresu ninnataṁ.",
  "anya-e0104n8:113_7": "Abhinivesanti attābhinivesaṁ.",
  "anya-e0104n8:113_8": "Etesañhi nimittādīnaṁ paṭipakkhabhāvena aniccānupassanādayo animittādināmehi vuttāti aniccānupassanādīhi",
  "anya-e0104n8:113_9": "pahātabbā niccasaññādayo viya nimittaggāhādayova paṭipakkhāti daṭṭhabbā.",
  "anya-e0104n8:113_10": "Rūpādiārammaṇaṁ ñatvā tadārammaṇassa cittassa bhaṅgaṁ disvā saṅkhārā eva bhijjanti,",
  "anya-e0104n8:113_11": "saṅkhārānaṁ maraṇaṁ,",
  "anya-e0104n8:113_12": "na añño koci atthīti bhaṅgavasena suññataṁ gahetvā pavattā vipassanā adhipaññā ca sā dhammesu ca vipassanāti adhipaññādhammavipassanā,",
  "anya-e0104n8:113_13": "tāya niccasārādiādānavasena pavattaṁ abhinivesaṁ sataṇhaṁ diṭṭhiṁ pajahati.",
  "anya-e0104n8:113_14": "Yathābhūtañāṇadassanaṁ nāma sappaccayanāmarūpadassanaṁ.",
  "anya-e0104n8:113_15": "Tena ‘‘ahosiṁ nu kho ahamatītamaddhāna’’nti (ma. ni. 1.18; saṁ. ni.",
  "anya-e0104n8:113_16": "2.20) evamādikaṁ,",
  "anya-e0104n8:113_17": "‘‘issarato loko sambhavatī’’ti evamādikañca sammohābhinivesaṁ pajahati.",
  "anya-e0104n8:113_18": "Bhayatupaṭṭhānavasena uppannaṁ sabbabhavādīsu ādīnavadassanañāṇaṁ ādīnavānupassanā,",
  "anya-e0104n8:113_19": "tāya kassacipi ālayanissayaadassanato ālayābhinivesaṁ tathāpavattaṁ taṇhaṁ pajahati.",
  "anya-e0104n8:113_20": "Saṅkhārānaṁ muñcanassa upāyabhūtaṁ paṭisaṅkhāñāṇaṁ paṭisaṅkhānupassanā,",
  "anya-e0104n8:113_21": "tāya aniccādīsu appaṭisaṅkhātattā paṭisaṅkhānassa paṭipakkhabhūtaṁ avijjaṁ pajahati.",
  "anya-e0104n8:113_22": "Saṅkhārupekkhā,",
  "anya-e0104n8:113_23": "anulomañāṇañca vivaṭṭānupassanā.",
  "anya-e0104n8:113_24": "Tassā hi vasena tassa padumapalāse udakabindu viya sabbasaṅkhārehi cittaṁ patilīyati patikuṭati,",
  "anya-e0104n8:113_25": "tasmā tāya saṁyogābhinivesaṁ kāmasaṁyogādikilesappavattiṁ pajahati.",
  "anya-e0104n8:113_26": "Aniccānupassanādayo satta anupassanā heṭṭhā atthato vibhattāti,",
  "anya-e0104n8:113_27": "parato ca saṁvaṇṇīyantīti idha na vuttā.",
  "anya-e0104n8:114_0": "Tāsūti aṭṭhārasasu mahāvipassanāsu.",
  "anya-e0104n8:114_1": "Imināti yoginā.",
  "anya-e0104n8:114_2": "Tasmāti aniccādilakkhaṇattayavasena saṅkhārānaṁ diṭṭhattā.",
  "anya-e0104n8:114_3": "Taṁdassanañhi aniccādianupassanāti.",
  "anya-e0104n8:114_4": "Paṭividdhāti paṭiladdhā.",
  "anya-e0104n8:114_5": "Yadaggena hi ñāṇena savisayo paṭividdho,",
  "anya-e0104n8:114_6": "tadaggena taṁ paṭiladdhaṁ nāma hoti.",
  "anya-e0104n8:114_7": "Byañjanameva nānaṁ yathā ‘‘rukkho pādapo tarū’’ti.",
  "anya-e0104n8:114_8": "Tāpi animittāpaṇihitasuññatānupassanā.",
  "anya-e0104n8:115_0": "Sabbāpi vipassanā,",
  "anya-e0104n8:115_1": "tasmā ekadesena paṭividdhā hontīti adhippāyo.",
  "anya-e0104n8:115_2": "Kaṅkhāvitaraṇavisuddhiyāeva saṅgahitaṁ,",
  "anya-e0104n8:115_3": "tasmā taṁ pageva siddhanti attho.",
  "anya-e0104n8:115_4": "Tenāha ‘‘idampi dvayaṁ paṭividdhameva hotī’’ti.",
  "anya-e0104n8:115_5": "Sesesu nibbidānupassanādīsu dasasu.",
  "anya-e0104n8:115_6": "‘‘Kiñci paṭividdhaṁ kiñci appaṭividdha’’nti iminā tesaṁ ekadesapaṭivedhamāha.",
  "anya-e0104n8:115_7": "Aniccānupassanāya hi siddhāya nirodhānupassanā,",
  "anya-e0104n8:115_8": "khayānupassanā,",
  "anya-e0104n8:115_9": "vayānupassanā,",
  "anya-e0104n8:115_10": "vipariṇāmānupassanā ca ekadesena siddhā nāma honti,",
  "anya-e0104n8:115_11": "dukkhānupassanāya siddhāya nibbidānupassanā,",
  "anya-e0104n8:115_12": "ādīnavānupassanā ca,",
  "anya-e0104n8:115_13": "anattānupassanāya siddhāya itarāti.",
  "anya-e0104n8:116_0": "Udayabbayañāṇakathāvaṇṇanā",
  "anya-e0104n8:117_0": "723.",
  "anya-e0104n8:117_1": "Parato paṭipadāñāṇadassanakathāyaṁ abbhādivigamena ākāsassa viya,",
  "anya-e0104n8:117_2": "paṅkamalavigamena udakassa viya,",
  "anya-e0104n8:117_3": "kāḷakāpagamena suvaṇṇassa viya saṁkilesavigamena ñāṇassa parisuddhīti āha ‘‘niccasaññādīnaṁ pahānena visuddhañāṇo’’ti.",
  "anya-e0104n8:117_4": "Anekākāravokārasaṅkhāresu lakkhaṇattayasallakkhaṇasammasanassa katattā vuttaṁ ‘‘sammasanañāṇassa pāraṁ gantvā’’ti.",
  "anya-e0104n8:117_5": "Tattha sammasanañāṇassāti nayavipassanāsaṅkhātassa kalāpasammasanañāṇassa.",
  "anya-e0104n8:117_6": "Tasseva hi thirabhāvāya itare sammasanavisesāti vadanti.",
  "anya-e0104n8:117_7": "Sammasanañāṇassāti vā kalāpasammasanādisammasanañāṇassa.",
  "anya-e0104n8:117_8": "Anupadadhammavipassanāya sadisā hi sā.",
  "anya-e0104n8:117_9": "Tāya hi diṭṭhiugghāṭanādi sambhavatīti.",
  "anya-e0104n8:117_10": "Vitthārato bhāvanāvidhānaṁ parato vattukāmo ‘‘saṅkhepato tāva ārabhatī’’ti āha.",
  "anya-e0104n8:117_11": "Saṅkhepato hi ārambho ādikammikassa sukaro.",
  "anya-e0104n8:117_12": "Tatrāti saṅkhepena ārambhe.",
  "anya-e0104n8:118_0": "Kathanti kathetukamyatāpucchā.",
  "anya-e0104n8:118_1": "Yaṁ ‘‘paccuppannānaṁ…pe…",
  "anya-e0104n8:118_2": "udayabbayānupassane ñāṇa’’nti vuttaṁ,",
  "anya-e0104n8:118_3": "taṁ kathaṁ ñātabbanti ceti attho.",
  "anya-e0104n8:118_4": "Santatipaccuppanne,",
  "anya-e0104n8:118_5": "khaṇapaccuppanne vā dhamme udayabbayadassanābhiniveso kātabbo,",
  "anya-e0104n8:118_6": "na atītānāgateti vuttaṁ ‘‘paccuppannānaṁ dhammāna’’nti.",
  "anya-e0104n8:118_7": "Udayadassanañcettha yāvadeva vayadassanatthanti vayadassanassa padhānataṁ dassetuṁ ‘‘vipariṇāmānupassane",
  "anya-e0104n8:118_8": "paññā’’ti vatvā taṁ pana vayadassanaṁ udayadassanapubbakanti āha ‘‘udayabbayānupassane ñāṇa’’nti.",
  "anya-e0104n8:119_0": "Jātanti nibbattaṁ paṭiladdhattabhāvaṁ.",
  "anya-e0104n8:119_1": "Ayaṁ hi jātasaddo khaṇattayasamaṅgitaṁ sandhāya vutto ‘‘ye dhammā jātā bhūtā’’tiādīsu (dha. sa.",
  "anya-e0104n8:119_2": "1046) viya, na atītaṁ",
  "anya-e0104n8:120_0": "‘‘Ye te jātā na te santi, ye na jātā tattheva te;",
  "anya-e0104n8:121_0": "Laddhattabhāvā no bhaggā, teva santi sabhāvato’’ti. –",
  "anya-e0104n8:122_0": "Ādīsu viya,",
  "anya-e0104n8:122_1": "nāpi jātatāmattaṁ ‘‘yaṁ taṁ jātaṁ bhūtaṁ saṅkhata’’ntiādīsu viya.",
  "anya-e0104n8:122_2": "Tenāha ‘‘jātaṁ rūpaṁ paccuppanna’’nti (dī. ni. 2.207; saṁ. ni. 5.379),",
  "anya-e0104n8:122_3": "paccuppannarūpaṁ nāma jātaṁ khaṇattayapariyāpannanti attho.",
  "anya-e0104n8:122_4": "Taṁ pana ādito duppariggahanti santatipaccuppannavasena vipassanābhiniveso kātabbo.",
  "anya-e0104n8:122_5": "Tassāti rūpassa.",
  "anya-e0104n8:122_6": "Paccayalakkhaṇapapañcaṁ anāmasitvā nibbattilakkhaṇaṁ udayoti nibbattanasaññitaṁ saṅkhatalakkhaṇaṁ udayo uppādo.",
  "anya-e0104n8:122_7": "Vipariṇāmalakkhaṇaṁ vayoti vipariṇāmasaññitaṁ saṅkhatalakkhaṇaṁ vayo vināso.",
  "anya-e0104n8:122_8": "Anupassanāñāṇanti yā udayassa,",
  "anya-e0104n8:122_9": "vayassa ca anupekkhanā,",
  "anya-e0104n8:122_10": "taṁ ñāṇaṁ.",
  "anya-e0104n8:122_11": "Kiñcāpi kalāpasammasanādīsu jātijarāmaraṇasīsena jātijarāmaraṇavanto dhammā vuttā,",
  "anya-e0104n8:122_12": "idha pana udayabbayañāṇaniddese ‘‘jāti paccuppannā,",
  "anya-e0104n8:122_13": "tassā nibbattilakkhaṇaṁ udayo,",
  "anya-e0104n8:122_14": "vipariṇāmalakkhaṇaṁ vayo’’tiādinā (paṭi. ma.",
  "anya-e0104n8:122_15": "1.49) vuccamāne jātijarāmaraṇānaṁ jātijarāmaraṇavantatā,",
  "anya-e0104n8:122_16": "nipphannatā ca anuññātā viya hotīti taṁ pariharituṁ paṭiccasamuppādaṅgesu bhavapariyosānāva desanā katā.",
  "anya-e0104n8:123_0": "Soti yogī.",
  "anya-e0104n8:123_1": "Iminā pāḷinayenāti imāya ‘‘jātaṁ rūpaṁ paccuppanna’’ntiādinā dassitāya pāḷigatiyā.",
  "anya-e0104n8:123_2": "Jātinti na pasūtiṁ,",
  "anya-e0104n8:123_3": "na ca paṭhamābhinibbattimattaṁ,",
  "anya-e0104n8:123_4": "atha kho uppādaṁ nibbattivikāraṁ.",
  "anya-e0104n8:123_5": "Svāyaṁ vikāro yasmā saṅkhārānaṁ abhinavāvaṭṭhānajarā viya navabhāvāpagamoti āha ‘‘abhinavākāra’’nti.",
  "anya-e0104n8:123_6": "Samanupassatīti sambandho.",
  "anya-e0104n8:123_7": "Anuppannassa rāsi vā nicayo vā natthi yato āgaccheyya uppajjamānaṁ aladdhattabhāvassa sabbena sabbaṁ avijjamānattā.",
  "anya-e0104n8:123_8": "Tenāha ‘‘uppajjamāna…pe…",
  "anya-e0104n8:123_9": "natthī’’ti.",
  "anya-e0104n8:123_10": "Yathā anāgate addhani ime dhammā sabbena sabbaṁ natthi,",
  "anya-e0104n8:123_11": "evaṁ atītepi addhanīti dassento ‘‘nirujjhamānassāpī’’tiādiṁ vatvā avijjamānānaṁyeva rūpārūpadhammānaṁ hetupaccayasamavāye uppādo,",
  "anya-e0104n8:123_12": "uppajjitvā ca sabbaso abhāvūpagamoti imamatthaṁ samudāyagataṁ tadekadesabhūtāya upamāya vibhāvetuṁ ‘‘yathā panā’’tiādi vuttaṁ.",
  "anya-e0104n8:123_13": "Tattha rāsitoti rāsibhāvena samussito puñjo rāsi.",
  "anya-e0104n8:123_14": "Yathā tathā piṇḍibhūto nicayo.",
  "anya-e0104n8:123_15": "Bhūmiyaṁ nidahitvā ṭhapitaṁ nidhānaṁ.",
  "anya-e0104n8:123_16": "Upavīṇeti etenāti upavīṇaṁ,",
  "anya-e0104n8:123_17": "vīṇāvādanaṁ.",
  "anya-e0104n8:124_0": "724.",
  "anya-e0104n8:124_1": "Evaṁ saṅkhepato udayabbayamanasikāravidhiṁ dassetvā idāni vitthārato dassetuṁ ‘‘puna yānī’’tiādi vuttaṁ.",
  "anya-e0104n8:124_2": "Tattha avijjāsamudayāti avijjāya uppādā,",
  "anya-e0104n8:124_3": "atthibhāvāti attho.",
  "anya-e0104n8:124_4": "Nirodhavirodhīhi uppādo atthibhāvavācakopi hotīti vuttovāyamattho.",
  "anya-e0104n8:124_5": "Tasmā purimabhavasiddhāya avijjāya sati imasmiṁ bhave rūpassa uppādo hotīti attho.",
  "anya-e0104n8:124_6": "Paccayasamudayaṭṭhenāti paccayassa uppannabhāvena,",
  "anya-e0104n8:124_7": "atthibhāvatoti attho.",
  "anya-e0104n8:124_8": "Avijjādīhi ca tīhi atītakālikāni tesaṁ sahakārīkāraṇabhūtāni upādānādīnipi gahitānevāti daṭṭhabbaṁ.",
  "anya-e0104n8:125_0": "Pavattipaccayesu kabaḷīkārāhārassa balavatāya so eva gahito ‘‘āhārasamudayā’’ti.",
  "anya-e0104n8:125_1": "Tasmiṁ pana gahite pavattipaccayatāsāmaññena utucittānipi gahitāneva hontīti catusamuṭṭhānikarūpassa",
  "anya-e0104n8:125_2": "paccayato udayadassanaṁ vibhāvitamevāti daṭṭhabbaṁ.",
  "anya-e0104n8:125_3": "Avijjātaṇhupanissayasahiteneva kammunā rūpakāyassa nibbatti.",
  "anya-e0104n8:125_4": "Asati ca avijjupanissayāya bhavanikantiyā jātiyā asambhavo evāti.",
  "anya-e0104n8:125_5": "Yathā ca rūpassa avijjātaṇhupanissayatā,",
  "anya-e0104n8:125_6": "evaṁ vedanādīnampi daṭṭhabbā.",
  "anya-e0104n8:125_7": "Āhāro pana uppannassa rūpassa posako,",
  "anya-e0104n8:125_8": "kabaḷīkārāhārassa adhippetattā,",
  "anya-e0104n8:125_9": "kāmadhātādhiṭṭhānattā ca desanāya.",
  "anya-e0104n8:125_10": "Ukkaṁsaniddesena vā āhāraggahaṇaṁ.",
  "anya-e0104n8:125_11": "‘‘Nibbattilakkhaṇa’’ntiādinā kālavasena udayadassanamāha.",
  "anya-e0104n8:125_12": "Tattha addhānavasena pageva udayaṁ passitvā ṭhito idha santativasena disvā anukkamena khaṇavasena passati.",
  "anya-e0104n8:125_13": "Pañca lakkhaṇānīti avijjā taṇhā kammaṁ āhāroti imesaṁ paccayānaṁ atthitāsaṅkhātalakkhaṇāni ceva rūpassa nibbattilakkhaṇañcāti imāni pañca lakkhaṇāni.",
  "anya-e0104n8:125_14": "Tesaṁ atthitā hi rūpassa udayo lakkhīyati etehīti lakkhaṇānīti vuccanti.",
  "anya-e0104n8:125_15": "Nibbatti pana saṅkhatalakkhaṇamevāti.",
  "anya-e0104n8:126_0": "Avijjānirodhā rūpanirodhoti aggamaggañāṇena avijjāya anuppādanirodhato anāgatassa rūpassa anuppādanirodho hoti paccayābhāve abhāvato.",
  "anya-e0104n8:126_1": "Paccayanirodhaṭṭhenāti avijjāsaṅkhātassa anāgate uppajjanakarūpapaccayassa niruddhabhāvena.",
  "anya-e0104n8:126_2": "Taṇhānirodhā kammanirodhāti etthāpi eseva nayo.",
  "anya-e0104n8:126_3": "Āhāranirodhāti pavattipaccayassa kabaḷīkārāhārassa abhāve.",
  "anya-e0104n8:126_4": "Rūpanirodhoti taṁsamuṭṭhānarūpassa abhāvo hoti.",
  "anya-e0104n8:126_5": "Sesaṁ heṭṭhā vuttanayānusārena veditabbaṁ.",
  "anya-e0104n8:126_6": "Vipariṇāmalakkhaṇanti bhaṅgakālavasena tesaṁ vayadassanaṁ.",
  "anya-e0104n8:126_7": "Tasmā taṁ addhāvasena pageva passitvā ṭhito idha santativasena disvā anukkamena khaṇavasena passati.",
  "anya-e0104n8:126_8": "Pañca lakkhaṇānīti idha avijjādīnaṁ catunnaṁ paccayānaṁ anuppādanirodho,",
  "anya-e0104n8:126_9": "rūpassa khaṇanirodho cāti imāni pañca lakkhaṇāni.",
  "anya-e0104n8:126_10": "Tesañhi anuppādanirodho,",
  "anya-e0104n8:126_11": "rūpassa accantanirodho lakkhīyati etehīti lakkhaṇānīti vuccanti.",
  "anya-e0104n8:127_0": "Vipariṇāmo saṅkhatalakkhaṇameva.",
  "anya-e0104n8:127_1": "Esa nayo vedanākkhandhādīsu.",
  "anya-e0104n8:127_2": "Ayaṁ pana viseso –",
  "anya-e0104n8:127_3": "‘‘phuṭṭho vedeti,",
  "anya-e0104n8:127_4": "phuṭṭho sañjānāti,",
  "anya-e0104n8:127_5": "phuṭṭho cetetī’’ti (saṁ. ni. 4.93),",
  "anya-e0104n8:127_6": "‘‘phassapaccayā vedanā,",
  "anya-e0104n8:127_7": "cakkhusamphassajā vedanā, saññā,",
  "anya-e0104n8:127_8": "cetanā’’ti,",
  "anya-e0104n8:127_9": "ca vacanato phasso vedanā (vibha.",
  "anya-e0104n8:127_10": "231) saññā saṅkhārakkhandhānaṁ pavattipaccayo,",
  "anya-e0104n8:127_11": "taṁnirodhā ca tesaṁ nirodho,",
  "anya-e0104n8:127_12": "mahāpadāna (dī. ni.",
  "anya-e0104n8:127_13": "2.60) mahānidānasuttesu,",
  "anya-e0104n8:127_14": "abhidhamme ca aññamaññapaccayavāre ‘‘nāmarūpapaccayā viññāṇa’’nti (kathā.",
  "anya-e0104n8:127_15": "719) vacanato nāmarūpaṁ viññāṇassa pavattipaccayo,",
  "anya-e0104n8:127_16": "taṁnirodhā tassa nirodhoti vuttaṁ ‘‘phassasamudayā vedanāsamudayo’’tiādi.",
  "anya-e0104n8:128_0": "Ettha ca keci tāva āhu ‘‘arūpakkhandhānaṁ udayabbayadassanaṁ addhāsantativaseneva,",
  "anya-e0104n8:128_1": "na khaṇavasenā’’ti.",
  "anya-e0104n8:128_2": "Tesaṁ matena khaṇato udayabbayadassanameva na siyā.",
  "anya-e0104n8:128_3": "Apare panāhu ‘‘paccayato udayabbayadassane atītādivibhāgaṁ anāmasitvā sabbasādhāraṇato avijjādipaccayā vedanāsambhavaṁ labbhamānataṁ passati,",
  "anya-e0104n8:128_4": "na uppādaṁ.",
  "anya-e0104n8:128_5": "Avijjādiabhāve ca tassā asambhavaṁ alabbhamānataṁ passati,",
  "anya-e0104n8:128_6": "na bhaṅgaṁ.",
  "anya-e0104n8:128_7": "Khaṇato udayabbayadassane paccuppannānaṁ uppādaṁ,",
  "anya-e0104n8:128_8": "bhaṅgañca passatī’’ti,",
  "anya-e0104n8:128_9": "taṁ yuttaṁ.",
  "anya-e0104n8:128_10": "Santativasena hi rūpārūpadhamme udayato,",
  "anya-e0104n8:128_11": "vayato ca manasi karontassa anukkamena bhāvanāya balappattakāle ñāṇassa tikkhavisadabhāvappattiyā khaṇato udayabbayā upaṭṭhahantīti.",
  "anya-e0104n8:128_12": "Ayañhi paṭhamaṁ paccayato udayabbayaṁ manasi karonto avijjādike paccayadhamme vissajjetvā udayabbayavante",
  "anya-e0104n8:128_13": "khandhe gahetvā tesaṁ paccayato udayabbayadassanamukhena khaṇatopi udayabbayaṁ manasi karoti.",
  "anya-e0104n8:129_0": "Tassa yadā ñāṇaṁ tikkhaṁ visadaṁ hutvā pavattati,",
  "anya-e0104n8:129_1": "tadā rūpārūpadhammā khaṇe khaṇe uppajjantā,",
  "anya-e0104n8:129_2": "bhijjantā ca hutvā upaṭṭhahanti.",
  "anya-e0104n8:129_3": "Tena vuttaṁ ‘‘evampi rūpassa udayo’’tiādi.",
  "anya-e0104n8:129_4": "Tattha evampi rūpassa udayoti evaṁ vuttanayena avijjāsamudayāpi. Taṇhā…pe… kamma…pe…",
  "anya-e0104n8:129_5": "āhārasamudayāpi rūpassa sambhavo.",
  "anya-e0104n8:129_6": "Evampi rūpassa vayoti evaṁ vuttanayeneva avijjānirodhāpi taṇhā…pe…",
  "anya-e0104n8:129_7": "āhāranirodhāpi rūpassa vayo anuppādoti paccayato vitthārena manasikāraṁ karoti.",
  "anya-e0104n8:129_8": "Evampi rūpaṁ udetīti evaṁ vuttanayena nibbattilakkhaṇaṁ passantopi kammasamuṭṭhānarūpampi āhārautucittasamuṭṭhānarūpampi udeti uppajjati nippajjatīti.",
  "anya-e0104n8:129_9": "Evaṁ vuttanayeneva vipariṇāmalakkhaṇaṁ passanto kammasamuṭṭhānarūpampi āhārautucittasamuṭṭhānarūpampi",
  "anya-e0104n8:129_10": "veti nirujjhatīti khaṇato vitthārena manasikāraṁ karotīti yojanā.",
  "anya-e0104n8:130_0": "725.",
  "anya-e0104n8:130_1": "Evaṁ manasi karoto na yāva udayabbayañāṇaṁ uppajjati,",
  "anya-e0104n8:130_2": "tāva udayabbayā suṭṭhu pākaṭā na hontīti katvā vuttaṁ ‘‘iti kirime dhammā…pe…",
  "anya-e0104n8:130_3": "paṭiventī’’ti,",
  "anya-e0104n8:130_4": "nayadassanavasena vā evaṁ vuttaṁ.",
  "anya-e0104n8:130_5": "Paṭhamañhi paccuppannadhammānaṁ udayabbayaṁ disvā atha atītānāgate nayaṁ neti.",
  "anya-e0104n8:130_6": "Dukkhādisaccappabhedā,",
  "anya-e0104n8:130_7": "anulomādipaṭiccasamuppādappabhedā,",
  "anya-e0104n8:130_8": "ekattādinayappabhedā,",
  "anya-e0104n8:130_9": "aniccatādilakkhaṇappabhedā ca saccapaṭiccasamuppādanayalakkhaṇappabhedā.",
  "anya-e0104n8:130_10": "Paṭiccasamuppādaggahaṇeneva cettha paṭiccasamuppannadhammānampi gahaṇaṁ,",
  "anya-e0104n8:130_11": "tesampi attano phalaṁ pati paṭicca samuppādabhāvato.",
  "anya-e0104n8:131_0": "726.Yanti karaṇe paccattavacanaṁ,",
  "anya-e0104n8:131_1": "yena ñāṇenāti atthaṁ vadanti.",
  "anya-e0104n8:131_2": "Yanti vā kiriyāparāmasanaṁ.",
  "anya-e0104n8:131_3": "Khandhānaṁ samudayaṁ passati,",
  "anya-e0104n8:131_4": "khandhānaṁ nirodhaṁ passatīti ettha yadetaṁ dassananti attho.",
  "anya-e0104n8:131_5": "Yaṁ panāti etthāpi eseva nayo.",
  "anya-e0104n8:131_6": "Ettha ca yathā avijjādisamudayanirodhato khandhānaṁ samudayanirodhassa aññattā ‘‘avijjāsamudayā rūpasamudayo’’tiādivacanabhedo (paṭi. ma.",
  "anya-e0104n8:131_7": "1.50) kato,",
  "anya-e0104n8:131_8": "na evaṁ nibbattivipariṇāmalakkhaṇehi khandhānaṁ udayabbayassa bhedo atthi abhinnādhikaraṇattāti ‘‘nibbattilakkhaṇavipariṇāmalakkhaṇāni",
  "anya-e0104n8:131_9": "passanto khandhānaṁ udayabbayaṁ passatī’’ti vacanabhedaṁ akatvā vuttaṁ.",
  "anya-e0104n8:131_10": "Uppattikkhaṇeyeva hīti hi-saddo hetuattho.",
  "anya-e0104n8:131_11": "Yasmā uppādakkhaṇeyeva nibbattilakkhaṇaṁ,",
  "anya-e0104n8:131_12": "bhaṅgakkhaṇeyeva ca vipariṇāmalakkhaṇaṁ,",
  "anya-e0104n8:131_13": "tasmā tāni passanto khaṇato khandhānaṁ udayabbaye passati nāmāti ‘‘yaṁ panā’’tiādinā vuttamevatthaṁ pākaṭataraṁ karoti.",
  "anya-e0104n8:132_0": "727.Iccassevanti ettha iti-saddo hetuattho.",
  "anya-e0104n8:132_1": "Yasmā ‘‘avijjā samudayā’’tiādi paccayato khandhānaṁ udayabbayadassanaṁ,",
  "anya-e0104n8:132_2": "‘‘nibbattilakkhaṇa’’ntiādi khaṇato,",
  "anya-e0104n8:132_3": "tasmāti attho.",
  "anya-e0104n8:132_4": "Assāti yogino.",
  "anya-e0104n8:132_5": "Evanti vuttappakāraparāmasanaṁ.",
  "anya-e0104n8:132_6": "Ye pana ‘‘iccassa paccayato’’ti paṭhanti,",
  "anya-e0104n8:132_7": "tesaṁ itīti vuttappakāraparāmasanaṁ.",
  "anya-e0104n8:132_8": "Janakāvabodhatoti khandhānaṁ janakassa avijjādipaccayassa avabujjhanato .",
  "anya-e0104n8:132_9": "Jātidukkhāvabodhatoti jātisaṅkhātassa dukkhassa avabujjhanato.",
  "anya-e0104n8:132_10": "Dukkhasaccaṁ pākaṭaṁ hoti ekadesadassanena pabbatasamuddādidassanakānaṁ viya.",
  "anya-e0104n8:132_11": "Maraṇadukkhāvabodhatoti etthāpi eseva nayo.",
  "anya-e0104n8:132_12": "‘‘Paccayānuppādenā’’ti etena paccayānaṁ anuppādanirodho idha paccayanirodhoti dasseti.",
  "anya-e0104n8:132_13": "Paccayavatanti paccayato uppajjanakānaṁ.",
  "anya-e0104n8:132_14": "Yañcassa udayabbayadassananti yaṁ assa yogino paccayato,",
  "anya-e0104n8:132_15": "khaṇato ca udayabbayānaṁ dassanaṁ.",
  "anya-e0104n8:132_16": "Tattha asammoho,",
  "anya-e0104n8:132_17": "tappadhāno vā vitakkādidhammapuñjo maggo vāyaṁ lokikoti niyyānānulomato lokiko maggo evāyaṁ.",
  "anya-e0104n8:132_18": "Iti tasmā maggasaccaṁ pākaṭaṁ hoti sabhāvāvabodhato.",
  "anya-e0104n8:132_19": "Tenāha ‘‘tatra sammohavighātato’’ti,",
  "anya-e0104n8:132_20": "tadaṅgavasenāti attho.",
  "anya-e0104n8:132_21": "Atha vā yathāvutto sammādiṭṭhisaṅkhāto maggo ariyamaggassa upāyabhūto asammohasabhāvo attānampi pakāseti padīpo viyāti maggasaccaṁ pākaṭaṁ hoti.",
  "anya-e0104n8:132_22": "Svāyaṁ pākaṭabhāvo mohandhakāravidhamanenāti āha ‘‘tatra sammohavighātato’’ti.",
  "anya-e0104n8:133_0": "728.",
  "anya-e0104n8:133_1": "‘‘Avijjāpaccayā’’tiādiko anulomo paṭiccasamuppādo pavattiyā anulomanato.",
  "anya-e0104n8:133_2": "‘‘Avijjāsamudayā’’tiādinā avijjādīsu santesūti ayamattho vuttoti āha ‘‘imasmiṁ sati idaṁ hotīti avabodhato’’ti.",
  "anya-e0104n8:133_3": "Pavattiyā vilomanato ‘‘avijjāyatveva asesavirāganirodhā’’tiādiko paṭilomo paṭiccasamuppādo.",
  "anya-e0104n8:133_4": "Te ca saṅkhatā paṭiccasamuppannā ‘‘jarāmaraṇaṁ,",
  "anya-e0104n8:133_5": "bhikkhave,",
  "anya-e0104n8:133_6": "aniccaṁ saṅkhataṁ paṭiccasamuppanna’’ntiādivacanato (saṁ. ni. 2.20).",
  "anya-e0104n8:133_7": "Paṭiccasamuppannassa ca pākaṭatā paccayākārapākaṭatāya eva ‘‘imassetaṁ phala’’nti avabodhato.",
  "anya-e0104n8:134_0": "729.",
  "anya-e0104n8:134_1": "Purimapurimānaṁ nirodho uttaruttarānaṁ uppādānubandhoti ayamattho paccayato udayadassanena sijjhamāno ekattanayādhigamāya hoti.",
  "anya-e0104n8:134_2": "Yato ‘‘añño karoti,",
  "anya-e0104n8:134_3": "añño paṭisaṁvedayatī’’tiādi (saṁ. ni.",
  "anya-e0104n8:134_4": "2.17) vohārasiddhiyā ucchedadiṭṭhiyā anokāsatā.",
  "anya-e0104n8:134_5": "Tenāha ‘‘hetuphalasambandhenā’’tiādi.",
  "anya-e0104n8:134_6": "Saṅkhārā khaṇe khaṇe uppajjantīti ayamattho khaṇato udayadassanena sijjhamāno nānattanayādhigamāya hoti.",
  "anya-e0104n8:134_7": "Yato paccayapaccayuppannānaṁ sabhāvabhedāvabodhato ‘‘so karoti,",
  "anya-e0104n8:134_8": "so paṭisaṁvedayatī’’tiādinayappavattāya sassatadiṭṭhiyā anokāsatā.",
  "anya-e0104n8:134_9": "Tenāha ‘‘khaṇato udayadassanenā’’tiādi.",
  "anya-e0104n8:134_10": "Paccayatoudayabbayadassanena paccaye sati phalassa bhāvo,",
  "anya-e0104n8:134_11": "asati abhāvoti imassa atthassa siddhiyā atthitāmatteneva te dhammā kāraṇanti abyāpāranayo pākaṭo hoti.",
  "anya-e0104n8:134_12": "Yato attadiṭṭhiyā anokāsatā vasavattitāya alabbhaneyyato .",
  "anya-e0104n8:134_13": "Tena vuttaṁ ‘‘dhammāna’’ntiādi.",
  "anya-e0104n8:134_14": "Avasavattibhāvo parāyattatā,",
  "anya-e0104n8:134_15": "sā ca sappaccayatāya veditabbā.",
  "anya-e0104n8:134_16": "Paccayato udayadassanena tehi tehi paccayehi ime dhammā uppajjanti,",
  "anya-e0104n8:134_17": "uppajjamānā ca paccayānurūpameva uppajjantīti hetuphalassa hetuanurūpato siddhiyā akiriyadiṭṭhiyā anokāsatāvāti āha ‘‘paccayato panā’’tiādi.",
  "anya-e0104n8:134_18": "Sati kāraṇe kuto akiriyavādo.",
  "anya-e0104n8:134_19": "Karotīti hi kāraṇaṁ.",
  "anya-e0104n8:135_0": "730.",
  "anya-e0104n8:135_1": "Paccayato udayaṁ passato paccaye sati sabhāve sati phalassa sambhavoti atthitāmattena upakārakatāti saṅkhatānaṁ nirīhatā,",
  "anya-e0104n8:135_2": "asati ca abhāvoti paccayādhīnavuttitā ca viññāyamānā attasuññataṁ vibhāvetīti āha ‘‘paccayato cassa…pe…",
  "anya-e0104n8:135_3": "tāvabodhato’’ti.",
  "anya-e0104n8:135_4": "Aniccalakkhaṇaṁ pākaṭaṁ hoti khaṇato udayabbayadassanena saṅkhārānaṁ udayabbayato paricchinnatāya viññāyamānattā.",
  "anya-e0104n8:135_5": "Tenāha ‘‘hutvā abhāvāvabodhato’’ti.",
  "anya-e0104n8:135_6": "Uppajjitvā nirujjhanañhi hutvā abhāvo.",
  "anya-e0104n8:135_7": "Pubbantāparantaviveko atītānāgatabhāvasuññatā.",
  "anya-e0104n8:135_8": "Na hi saṅkhārā khaṇattayato pubbe,",
  "anya-e0104n8:135_9": "pacchā ca vijjanti,",
  "anya-e0104n8:135_10": "tasmā pubbantāparantavivekāvabodhatoti ādiantavantatāpaṭivedhatoti attho.",
  "anya-e0104n8:135_11": "Dukkhalakkhaṇampi pākaṭaṁ hoti udayabbayadassanenāti sambandho.",
  "anya-e0104n8:135_12": "Uppajjitvā bhijjantā saṅkhārā uppādato uddhaṁ jarābhaṅgāvatthantaruppattiyā nirantaraṁ vibādhīyanteva.",
  "anya-e0104n8:135_13": "Sā ca nesaṁ vibādhiyamānatā sammā udayabbayadassanena vibhūtā hotīti āha ‘‘dukkha…pe…",
  "anya-e0104n8:135_14": "bodhato’’ti.",
  "anya-e0104n8:136_0": "Sabhāvalakkhaṇampīti udayabbayadassanena na kevalaṁ aniccadukkhalakkhaṇameva,",
  "anya-e0104n8:136_1": "atha kho pathavīphassādīnaṁ kakkhaḷaphusanādisaññitaṁ sabhāvasaṅkhātaṁ lakkhaṇampi pākabhāvaviddhaṁ sabhāvāvacchinnaṁ pākaṭaṁ hoti.",
  "anya-e0104n8:136_2": "Tenāha ‘‘udayabbayaparicchinnāvabodhato’’ti.",
  "anya-e0104n8:136_3": "Sabhāvalakkhaṇeti sabhāvasaññite lakkhaṇe,",
  "anya-e0104n8:136_4": "taṁtaṁdhammānaṁ salakkhaṇe.",
  "anya-e0104n8:136_5": "Saṅkhatalakkhaṇassa tāvakālikattampīti uppādādisaṅkhatalakkhaṇassa uppādakkhaṇādiparittakālikatāpi khaṇantarānavaṭṭhānato tassa.",
  "anya-e0104n8:136_6": "Tenāha ‘‘udayakkhaṇe’’tiādi.",
  "anya-e0104n8:136_7": "Udayavayamattaggahaṇañcettha udayabbayadassanavaseneva imassa ñāṇassa pavattanato,",
  "anya-e0104n8:136_8": "na ṭhitikkhaṇassa abhāvā.",
  "anya-e0104n8:137_0": "731.Na kevalañca niccanavā,",
  "anya-e0104n8:137_1": "atha kho parittakālaṭṭhāyino.",
  "anya-e0104n8:137_2": "Kathanti āha ‘‘sūriyuggamane’’tiādi.",
  "anya-e0104n8:137_3": "Tattha udake daṇḍena katalekhā udake daṇḍarāji.",
  "anya-e0104n8:137_4": "Ussāvabinduādayo pañca kiccāpi uttaruttari atiparittaṭṭhāyibhāvadassanatthaṁ nidassitā,",
  "anya-e0104n8:137_5": "tathāpi te dandhanirodhā eva nidassitā,",
  "anya-e0104n8:137_6": "tatopi lahutaranirodhattā saṅkhārānaṁ.",
  "anya-e0104n8:137_7": "Tathā hi gamanassādānaṁ devaputtānaṁ heṭṭhupariyāyena paṭimukhaṁ dhāvantānaṁ sirasi pāde ca bandhakhuradhārā",
  "anya-e0104n8:137_8": "sannipātatopi sīghataro rūpadhammānaṁ nirodho vutto,",
  "anya-e0104n8:137_9": "pageva arūpadhammānaṁ.",
  "anya-e0104n8:137_10": "Na kevalaṁ niccanavā,",
  "anya-e0104n8:137_11": "nāpi parittakālaṭṭhāyinova,",
  "anya-e0104n8:137_12": "atha kho asārā.",
  "anya-e0104n8:137_13": "Kathanti āha ‘‘māyā’’tiādi.",
  "anya-e0104n8:137_14": "Māyādayo hi maṇiādivasena dissamānā ataṁsabhāvatāya asārā.",
  "anya-e0104n8:137_15": "Tattha mantosadhabhāvitā indajālādikā māyā.",
  "anya-e0104n8:137_16": "Migataṇhikā marīci.",
  "anya-e0104n8:137_17": "Supinameva supinantaṁ.",
  "anya-e0104n8:137_18": "Maṇḍalākārena āvijjhiyamānaṁ alātameva alātacakkaṁ.",
  "anya-e0104n8:137_19": "Gandhabbadevaputtānaṁ kīḷanicchāvasena nagaraṁ viya ākāse upaṭṭhānamattaṁ gandhabbanagaraṁ.",
  "anya-e0104n8:138_0": "Ettāvatāti yvāyaṁ ‘‘jātaṁ rūpaṁ paccuppanna’’ntiādipāḷinayānusārena (paṭi. ma. 1.49),",
  "anya-e0104n8:138_1": "‘‘yaṁ kiñci rūpaṁ atītānāgatapaccuppanna’’ntiādipāḷinayānusārena (ma. ni. 1.347, 361; 2.113; 3.86, 89; paṭi. ma.",
  "anya-e0104n8:138_2": "1.48) vā yāva udayabbayapaṭivedhā bhāvanāvidhi āraddho, ettāvatā.",
  "anya-e0104n8:138_3": "Kalāpasammasanādikopi hi sabbo bhāvanāvidhi udayabbayañāṇuppādanasseva,",
  "anya-e0104n8:138_4": "na parisaparisarīrakarabandhoti.",
  "anya-e0104n8:138_5": "Vayadhammamevāti bhijjanasabhāvameva.",
  "anya-e0104n8:138_6": "Vayaṁ upeti attano dhammatāya.",
  "anya-e0104n8:138_7": "Yañhi upakkamena vinassatīti vuccati,",
  "anya-e0104n8:138_8": "tampi attano dhammatāya eva vinassati ahetukattā vināsassa.",
  "anya-e0104n8:138_9": "Upakkamahetu pana visadisuppādo hoti.",
  "anya-e0104n8:138_10": "Iminā ākārenāti ‘‘yaṁ kiñci samudayadhammaṁ,",
  "anya-e0104n8:138_11": "sabbaṁ taṁ nirodhadhamma’’nti (saṁ. ni. 5.1081; mahāva. 16; paṭi. ma.",
  "anya-e0104n8:138_12": "2.30) hi vuttaṁ,",
  "anya-e0104n8:138_13": "tasmā vayaṁ anālambitvāpi ‘‘vayadhammameva uppajjatī’’ti udayassa,",
  "anya-e0104n8:138_14": "‘‘uppannañca idaṁ vayaṁ upetī’’ti vayassa ca iminā yathāvuttena paccakkhakaraṇākārena.",
  "anya-e0104n8:138_15": "Adhunā uppannaṁ,",
  "anya-e0104n8:138_16": "na tāva balappattanti āha ‘‘taruṇavipassanāñāṇa’’nti.",
  "anya-e0104n8:138_17": "Kalāpasammasanādivasena pavattaṁ sammasanaṁ na nippariyāyena vipassanāsamaññaṁ labhati,",
  "anya-e0104n8:138_18": "udayabbayānupassanādivasena pavattameva labhatīti āha ‘‘yassādhigamā āraddhavipassakoti saṅkhaṁ gacchatī’’ti.",
  "anya-e0104n8:139_0": "Vipassanupakkilesakathāvaṇṇanā",
  "anya-e0104n8:140_0": "732.Imāya udayabbayānupassanāsaṅkhātāya taruṇavipassanāya vasena,",
  "anya-e0104n8:140_1": "na āraddhavipassanānaṁ bhaṅgānupassanādisaṅkhātāya taruṇavipassanāya,",
  "anya-e0104n8:140_2": "nāpi nibbidānupassanādisaṅkhātāya balavavipassanāya vasenāti attho.",
  "anya-e0104n8:140_3": "Na hi tadā vipassanupakkilesā uppajjantīti.",
  "anya-e0104n8:140_4": "Āraddhavipassakassāti ca āraddhavipassakassevāti eva-kāro luttaniddiṭṭho.",
  "anya-e0104n8:140_5": "Tenāha ‘‘vipassanupakkilesā hī’’tiādi.",
  "anya-e0104n8:140_6": "Diṭṭhigāhādivatthubhāvena vipassanaṁ upakkilesantīti vipassanupakkilesā.",
  "anya-e0104n8:140_7": "‘‘Ariyasāvakassā’’ti idaṁ ukkaṭṭhaniddesena vuttaṁ balavavipassanāpattassāpi anuppajjanato.",
  "anya-e0104n8:140_8": "Vippaṭipannakassāti sīlavipattiādivasena yathā tathā vippaṭipannakassa.",
  "anya-e0104n8:140_9": "Tassa pana paṭipattiyā garahitabbataṁ dassento ‘‘vippaṭipannakassā’’ti āha.",
  "anya-e0104n8:140_10": "Ca-saddo uparipadadvayepi yojetabbo.",
  "anya-e0104n8:140_11": "Nikkhittakammaṭṭhānassāti vipassanaṁ ārabhitvā antarā vosānaṁ āpannassa.",
  "anya-e0104n8:140_12": "Kusītapuggalassāti sīlasampannasseva kosajjena bhāvanaṁ ananuyuñjantassa.",
  "anya-e0104n8:140_13": "Atha vā vippaṭipannakassāti vipassanābhāvanāsaṅkhātāya sammāpaṭipattiyā abhāvena vigarahitapaṭipattikassa.",
  "anya-e0104n8:140_14": "Vipassanāpaṭipattiyeva hi sasambhārā pubbabhāge sammāpaṭipatti,",
  "anya-e0104n8:140_15": "tadaññā vippaṭipatti,",
  "anya-e0104n8:140_16": "sā ca tattha nikkhittadhurassa hoti.",
  "anya-e0104n8:140_17": "Nikkhittadhuratā ca kosajjenāti vuttaṁ ‘‘nikkhittakammaṭṭhānassa kusītapuggalassā’’ti.",
  "anya-e0104n8:140_18": "Yuttappayuttassāti yogena ñāṇena bhāvanamanuyuñjantassa.",
  "anya-e0104n8:140_19": "Sā pana yuttappayuttatā samathavasenāpi hotīti āha ‘‘āraddhavipassakassā’’ti.",
  "anya-e0104n8:140_20": "Uppajjantiyeva na nuppajjanti aññathā maggāmaggañāṇasseva asambhavato.",
  "anya-e0104n8:141_0": "Obhāsādīsu ‘‘ariyadhammo’’ti pavattaṁ uddhaccaṁ vikkhepo dhammuddhaccaṁ,",
  "anya-e0104n8:141_1": "tena dhammuddhaccena vipassanāvīthito ukkamanena virūpaṁ gahitaṁ pavattitaṁ mānasaṁ dhammuddhaccaviggahitamānasaṁ.",
  "anya-e0104n8:141_2": "Obhāso dhammoti kāraṇūpacārenāha,",
  "anya-e0104n8:141_3": "īdisaṁ obhāsaṁ vissajjento mama ariyamaggoti attho.",
  "anya-e0104n8:141_4": "Obhāsaṁ āvajjati ‘‘nibbāna’’nti vā ‘‘maggo’’ti vā ‘‘phala’’nti vā.",
  "anya-e0104n8:141_5": "Nibbānanti gaṇhanto tattha pavattadhamme maggaphalabhāvena gaṇhāti,",
  "anya-e0104n8:141_6": "ñāṇādike pana maggaphalabhāveneva gaṇhāti.",
  "anya-e0104n8:141_7": "Tato vikkhepo uddhaccanti tato obhāsahetu yo vikkhepo,",
  "anya-e0104n8:141_8": "taṁ uddhaccanti attho.",
  "anya-e0104n8:141_9": "‘‘Uddhaccena viggahitamānaso’’ti saṅkhepato vuttamatthaṁ vivarituṁ ‘‘aniccato’’tiādi vuttaṁ.",
  "anya-e0104n8:142_0": "Tattha anicca…pe…",
  "anya-e0104n8:142_1": "nappajānāti ‘‘maggaṁ pattosmī’’ti saññāya aniccatādivasena manasikārasseva abhāvato.",
  "anya-e0104n8:142_2": "Ayañca attho –",
  "anya-e0104n8:143_0": "‘‘Yo hi koci, āvuso,",
  "anya-e0104n8:143_1": "bhikkhu vā bhikkhunī vā mama santike arahattappattiṁ byākaroti,",
  "anya-e0104n8:143_2": "sabbo so catūhi maggehi,",
  "anya-e0104n8:143_3": "etesaṁ vā aññatarena.",
  "anya-e0104n8:143_4": "Katamehi catūhi? Idhāvuso,",
  "anya-e0104n8:143_5": "bhikkhu samathapubbaṅgamaṁ vipassanaṁ bhāveti,",
  "anya-e0104n8:143_6": "tassa samathapubbaṅgamaṁ vipassanaṁ bhāvayato maggo sañjāyati,",
  "anya-e0104n8:143_7": "so taṁ maggaṁ āsevati bhāveti bahulīkaroti.",
  "anya-e0104n8:143_8": "Tassa taṁ maggaṁ āsevato…pe…",
  "anya-e0104n8:143_9": "karoto saṁyojanāni pahīyanti anusayā byantīhonti.",
  "anya-e0104n8:144_0": "‘‘Puna caparaṁ, āvuso,",
  "anya-e0104n8:144_1": "bhikkhu vipassanāpubbaṅgamaṁ samathaṁ bhāveti…pe…",
  "anya-e0104n8:144_2": "samathavipassanaṁ yuganaddhaṁ bhāveti…pe….",
  "anya-e0104n8:145_0": "‘‘Puna caparaṁ, āvuso,",
  "anya-e0104n8:145_1": "bhikkhuno dhammuddhaccaviggahitaṁ mānasaṁ hoti, hoti so, āvuso,",
  "anya-e0104n8:145_2": "samayo yaṁ taṁ cittaṁ ajjhattameva santiṭṭhati sannisīdati ekodi hoti samādhiyati,",
  "anya-e0104n8:145_3": "tassa maggo sañjāyati…pe…",
  "anya-e0104n8:145_4": "anusayā byantīhontī’’ti (a. ni. 4.170) –",
  "anya-e0104n8:146_0": "Iminā suttapadeneva veditabbo.",
  "anya-e0104n8:146_1": "Ettha hi catutthamaggavissajjane yathāvuttamaggaphalanibbānadhammā dhammo.",
  "anya-e0104n8:146_2": "Tattha uddhaccaṁ ‘‘adhigatamaggādikohamasmī’’ti amaggādīsu vikkhepo dhammuddhaccaṁ,",
  "anya-e0104n8:146_3": "tena upaddutaṁ viggahitamānasaṁ hoti.",
  "anya-e0104n8:146_4": "Nikanti obhāsādīsu apekkhā sukhumarūpā taṇhā,",
  "anya-e0104n8:146_5": "sā vipassanābhiratiākārena upaṭṭhahantī adhimānikena ‘‘dhammo’’ti gayhatīti āha ‘‘nikanti ‘dhammo’ti nikantiṁ āvajjatī’’ti.",
  "anya-e0104n8:147_0": "733.Vipassanobhāsoti vipassanācittasamuṭṭhitaṁ,",
  "anya-e0104n8:147_1": "sasantatipatitaṁ utusamuṭṭhānañca bhāsuraṁ rūpaṁ.",
  "anya-e0104n8:147_2": "Tattha vipassanācittasamuṭṭhitaṁ yogino sarīraṭṭhameva pabhassaraṁ hutvā tiṭṭhati,",
  "anya-e0104n8:147_3": "itaraṁ sarīraṁ muñcitvā ñāṇānubhāvānurūpaṁ samantato pattharati,",
  "anya-e0104n8:147_4": "taṁ tasseva paññāyati,",
  "anya-e0104n8:147_5": "tena phuṭṭhokāse rūpagatampi passati,",
  "anya-e0104n8:147_6": "passanto ca cakkhuviññāṇena passati,",
  "anya-e0104n8:147_7": "udāhu manoviññāṇenāti vīmaṁsitabbanti vadanti.",
  "anya-e0104n8:147_8": "Dibbacakkhulābhino viya taṁ manoviññāṇaviññeyyamevāti vuttaṁ viya dissatīti.",
  "anya-e0104n8:147_9": "Vipassanāvīthi nāma paṭipāṭiyā pavattamānā vipassanāva.",
  "anya-e0104n8:147_10": "Ukkantā nāma hoti yoginā ‘‘maggappattomhī’’ti adhimānena vissaṭṭhattā,",
  "anya-e0104n8:147_11": "tassa vā yogino vipassanā tato eva vīthi ukkantā nāma hoti.",
  "anya-e0104n8:147_12": "Mūlakammaṭṭhānanti vipassanamevāha.",
  "anya-e0104n8:148_0": "Vemattatāyāti appavipulatāvasena visadisatāya.",
  "anya-e0104n8:148_1": "Assāti obhāsassa.",
  "anya-e0104n8:148_2": "Dvīhi kuṭṭehi paricchinnaṁ gehaṁ dvikuṭṭagehaṁ.",
  "anya-e0104n8:148_3": "Tassa kira abbhantarepi ekā bhitti hoti bahipi,",
  "anya-e0104n8:148_4": "ubhinnaṁ antare anupariyāyapathaṁ hoti,",
  "anya-e0104n8:148_5": "sāyanhe tattha santharitāni pañcavaṇṇāni kusumāni,",
  "anya-e0104n8:148_6": "visadañāṇassa obhāsena pharitaṭṭhāne rūpagatañca dibbacakkhuno viya paññāyanti.",
  "anya-e0104n8:148_7": "Tena vuttaṁ ‘‘bhante mayha’’ntiādi.",
  "anya-e0104n8:149_0": "Evaṁ obhāsassa vemattatāya vatthuṁ dassetvā cirakālavippalambane vatthuṁ dassetuṁ ‘‘ayaṁ panā’’tiādi vuttaṁ.",
  "anya-e0104n8:149_1": "Tattha ayaṁ pana vipassanupakkilesoti vakkhamānappakāraṁ sandhāyāha,",
  "anya-e0104n8:149_2": "na sabbaṁ.",
  "anya-e0104n8:149_3": "Soti so samathavipassanālābhī adhimāniko.",
  "anya-e0104n8:150_0": "Divāsaneti divāṭṭhāne nisīditabbaāsane.",
  "anya-e0104n8:150_1": "Paṭhamaṁ ‘‘pañhaṁ pucchissāmī’’ti cintitattā vuttaṁ ‘‘pañhaṁ, bhante,",
  "anya-e0104n8:150_2": "pucchituṁ āgatomhī’’ti.",
  "anya-e0104n8:151_0": "Pacchā upāyena puthujjanabhāvaṁ viññāpetvā kammaṭṭhāne niyojessāmīti cintitattā vuttaṁ ‘‘avassayo bhavissāmiccevāhaṁ āgato’’ti,",
  "anya-e0104n8:151_1": "tassa ca padhānattā sāvadhāraṇaṁ katvā vuttaṁ.",
  "anya-e0104n8:151_2": "Ayaṁ dhammoti ayaṁ ariyamaggānugato paṭisambhidādhammoti therassa ajjhāsayavasena vadati.",
  "anya-e0104n8:151_3": "Samādhinti abhiññāsamādhiṁ.",
  "anya-e0104n8:151_4": "Añcitakaṇṇoti niccalaṭṭhapitakaṇṇapuṭo.",
  "anya-e0104n8:151_5": "Palāyituṁ āraddho bhayena.",
  "anya-e0104n8:151_6": "Tenāha ‘‘thero kira dosacarito’’ti.",
  "anya-e0104n8:151_7": "Dosacaritassa hi sūrassāpi sahasā bhayaṁ uppajjati.",
  "anya-e0104n8:151_8": "Tenassa khīṇāsavatthero ajjhāsayaṁ ñatvā ‘‘iminā upāyena puthujjanabhāvaṁ jānāpessāmī’’ti hatthinimmāpanādimakāsi.",
  "anya-e0104n8:151_9": "Dosacaritattā hi thero khippaṁ paṭivijjhi.",
  "anya-e0104n8:151_10": "Khippavirāgī hi dosacarito.",
  "anya-e0104n8:152_0": "734.Tassāti udayabbayañāṇaṁ matthakaṁ pāpentassa yogino.",
  "anya-e0104n8:152_1": "‘‘Evampi rūpaṁ udeti,",
  "anya-e0104n8:152_2": "evampi rūpaṁ vetī’’tiādinā udayabbayānupassanamevettha tulanaṁ,",
  "anya-e0104n8:152_3": "tīraṇañca veditabbaṁ.",
  "anya-e0104n8:152_4": "Yathā devānamindena khittaṁ vajiraṁ amoghaṁ,",
  "anya-e0104n8:152_5": "appaṭihatañca hoti,",
  "anya-e0104n8:152_6": "evamidampi ñāṇaṁ nipuṇaṁ udayabbayadassaneti vuttaṁ ‘‘vissaṭṭhaindavajiramivā’’tiādi.",
  "anya-e0104n8:152_7": "Tattha tikhiṇanti akuṇṭhaṁ.",
  "anya-e0104n8:152_8": "Sūranti tejavantaṁ.",
  "anya-e0104n8:152_9": "Ativisadanti nisitabhāvena ativiya paṭutaraṁ ñāṇaṁ uppajjati.",
  "anya-e0104n8:152_10": "Tathā hinena yogī ‘‘maggappattosmī’’ti maññati.",
  "anya-e0104n8:153_0": "Vipassanāpītīti vipassanācittasampayuttā pīti.",
  "anya-e0104n8:153_1": "Khuddakādayo pītiyo heṭṭhā vaṇṇitā eva.",
  "anya-e0104n8:153_2": "Yasmā udayabbayānupassanāya vīthipaṭipannāya anukkamena pañca pītiyo uppajjanti,",
  "anya-e0104n8:153_3": "tasmā vuttaṁ ‘‘ayaṁ pañca…pe…",
  "anya-e0104n8:153_4": "uppajjatī’’ti.",
  "anya-e0104n8:153_5": "Matthakappattena pana udayabbayañāṇena saddhiṁ pharaṇāpītiyeva hoti.",
  "anya-e0104n8:153_6": "Upacārappanākkhaṇato aññadāpi hi pharaṇāpīti hotiyeva.",
  "anya-e0104n8:153_7": "Tenāha ‘‘sakalasarīraṁ pūrayamānā uppajjatī’’ti.",
  "anya-e0104n8:154_0": "Passaddhiādīni cha yugaḷakāni aññamaññāviyoginīti passaddhiyā uppannāya itarāpi uppannā eva hontīti kiccadassanamukhena",
  "anya-e0104n8:154_1": "tā sabbāpi dassento ‘‘kāyacittānaṁ neva daratho,",
  "anya-e0104n8:154_2": "na gārava’’ntiādimāha.",
  "anya-e0104n8:154_3": "Tattha kāyaggahaṇena rūpakāyassapi gahaṇaṁ veditabbaṁ,",
  "anya-e0104n8:154_4": "na vedanādikkhandhattayasseva.",
  "anya-e0104n8:154_5": "Kāyappassaddhiādayo hi rūpakāyassāpi darathādinimmaddikāti.",
  "anya-e0104n8:154_6": "Kāyacittāni passaddhāni…pe…",
  "anya-e0104n8:154_7": "ujukāniyeva honti tesaṁ apassaddhādibhāvassa hetubhūtānaṁ uddhaccādithinamiddhādidiṭṭhimānādisesanīvaraṇādiassaddhiyādimāyāsātheyyādisaṁkilesadhammānaṁ",
  "anya-e0104n8:154_8": "vidhamanavasena tadā vipassanācittuppādassa pavattanato.",
  "anya-e0104n8:154_9": "Tasmiṁ samayeti tasmiṁ udayabbayañāṇuppattisamaye.",
  "anya-e0104n8:154_10": "Manussānaṁ ayanti mānusī,",
  "anya-e0104n8:154_11": "manussayoggā kāmasukharati,",
  "anya-e0104n8:154_12": "tādisehi manussavisesehi anubhavitabbatānativattanato dibbā ratipi saṅgahitā,",
  "anya-e0104n8:154_13": "mānusīsadisatāya kāmasukhabhāvena dibbā ratipi vā,",
  "anya-e0104n8:154_14": "tassā atikkantatāya na mānusīti amānusī.",
  "anya-e0104n8:155_0": "Suññāgāranti yaṁ kiñci vivittaṁ senāsanaṁ,",
  "anya-e0104n8:155_1": "vipassanaṁ eva vā.",
  "anya-e0104n8:155_2": "Sāpi hi niccabhāvādisuññatāya,",
  "anya-e0104n8:155_3": "yogino sukhasannissayatāya ca ‘‘suññāgāra’’nti vattabbataṁ labhati.",
  "anya-e0104n8:155_4": "Cittassa anupassanakarānaṁ kilesānaṁ vigamena santacittassa.",
  "anya-e0104n8:155_5": "Saṁsāre bhayassa ikkhanena bhikkhuno.",
  "anya-e0104n8:155_6": "Sammā ñāyena rūpārūpadhammānaṁ udayabbayānupassanādivasena vipassato.",
  "anya-e0104n8:155_7": "Sammasato anāraddhavipassanānaṁ manussānaṁ avisayatāya amānusī.",
  "anya-e0104n8:155_8": "Vipassanāpītisukhasaññitā rati hotīti ayamettha gāthāya saṅkhepattho.",
  "anya-e0104n8:155_9": "Dutiyagāthā pana udayabbayañāṇameva sandhāya vuttā.",
  "anya-e0104n8:155_10": "Tattha yato yatoti rūpato vā arūpato vā.",
  "anya-e0104n8:156_0": "Vipassanāsukhanti vipassanācittasampayuttaṁ cetasikasukhaṁ.",
  "anya-e0104n8:156_1": "Yasmā taṁsamuṭṭhitehi atipaṇītarūpehi sabbo kāyo pariphuṭo,",
  "anya-e0104n8:156_2": "paribrūhito ca hoti.",
  "anya-e0104n8:156_3": "Tasmā vuttaṁ ‘‘sakalasarīraṁ abhisandayamāna’’nti.",
  "anya-e0104n8:157_0": "Adhimokkhoti saddhā,",
  "anya-e0104n8:157_1": "na yevāpanakādhimokkhoti adhippāyo.",
  "anya-e0104n8:157_2": "Sā cettha na kammaphalaṁ,",
  "anya-e0104n8:157_3": "ratanattayaṁ vā saddahanavasena pavattā,",
  "anya-e0104n8:157_4": "atha kho kilesakālussiyāpagamena sampayuttānaṁ ativiya pasannabhāvahetubhūtā.",
  "anya-e0104n8:157_5": "Tenāha ‘‘vipassanāsampayuttā…pe…",
  "anya-e0104n8:157_6": "saddhā uppajjatī’’ti.",
  "anya-e0104n8:158_0": "Purimuppannabhāvanābalasaṁsiddhaṁ samappavattaṁ vīriyaṁ sampayuttadhammānaṁ saṁkilesapakkhato kosajjato paggaṇhanato paggaho.",
  "anya-e0104n8:158_1": "Tenāha ‘‘paggahoti vīriya’’ntiādi.",
  "anya-e0104n8:159_0": "Supaṭṭhitāti sabhāvasallakkhaṇena ārammaṇe suṭṭhu upaṭṭhitā.",
  "anya-e0104n8:159_1": "Supatiṭṭhitāti paṭipakkhavigamena tena acalanīyatāya suṭṭhu patiṭṭhitā.",
  "anya-e0104n8:159_2": "Tato eva nikhātā viya acalā.",
  "anya-e0104n8:159_3": "Acalabhāveneva pabbatarājasadisāti tīhipi padehi supatiṭṭhitameva dasseti.",
  "anya-e0104n8:159_4": "Soti yogāvacaro.",
  "anya-e0104n8:159_5": "Yaṁ yaṁ ṭhānanti yaṁ yaṁ attano upatiṭṭhānaṭṭhānaṁ rūpaṁ vā arūpaṁ vā.",
  "anya-e0104n8:159_6": "Okkhanditvāti anupavisitvā.",
  "anya-e0104n8:159_7": "Pakkhinditvāti tasseva vevacanaṁ.",
  "anya-e0104n8:159_8": "Dibbacakkhuno paribhaṇḍabhūtassa yathākammūpagañāṇassa upaṭṭhahante paralokasaññite satte sandhāyāha",
  "anya-e0104n8:159_9": "‘‘dibbacakkhuno paraloko viyā’’ti na dibbacakkhuno paralokavisayattā.",
  "anya-e0104n8:159_10": "Vaṇṇāyatanavisayañhi tanti.",
  "anya-e0104n8:159_11": "Assa sati upaṭṭhāti khāyati,",
  "anya-e0104n8:159_12": "upatiṭṭhatīti vā attho.",
  "anya-e0104n8:159_13": "Yadaggena hi sati ārammaṇaṁ okkhanditvā upatiṭṭhati,",
  "anya-e0104n8:159_14": "tadaggena ārammaṇampissa okkhanditvā upatiṭṭhatīti vuccati.",
  "anya-e0104n8:160_0": "Vicinitavisayattā saṅkhārānaṁ vicinane majjhattabhāvena ṭhitā vipassanupekkhā.",
  "anya-e0104n8:160_1": "Sā pana atthato tathāpavattā tatramajjhattupekkhāva.",
  "anya-e0104n8:160_2": "Manodvārāvajjanacittasampayuttā cetanā āvajjane ajjhupekkhanavasena pavattiyā ‘‘āvajjanupekkhā’’ti vuttā.",
  "anya-e0104n8:160_3": "Udayabbayānaṁ suṭṭhutaraṁ upaṭṭhānato tadanupassanāyaṁ majjhattabhūtā idha vipassanupekkhā nāma.",
  "anya-e0104n8:160_4": "Te pana udayabbayā sabbasaṅkhārānanti āha ‘‘sabbasaṅkhāresu majjhattabhūtā’’ti.",
  "anya-e0104n8:160_5": "Āvajjanāya indavajiratattanārācasadisatā,",
  "anya-e0104n8:160_6": "sūratikkhabhāvo ca sabbaññutaññāṇapurecarā viya tadanucarañāṇassa tathābhāvena daṭṭhabbā.",
  "anya-e0104n8:161_0": "Vipassanānikantīti vipassanāya nikāmanā apekkhā.",
  "anya-e0104n8:161_1": "Obhāsādayo vipassanāya vijambhanabhūtā tassā alaṅkāro viya hontīti āha ‘‘obhāsādipaṭimaṇḍitāyā’’ti.",
  "anya-e0104n8:161_2": "Ālayanti apekkhaṁ. Sukhumā,",
  "anya-e0104n8:161_3": "santākārāti sukhumākārā,",
  "anya-e0104n8:161_4": "santākārā ca,",
  "anya-e0104n8:161_5": "sā cassā sukhumasantākāratā bhāvanāya sātisayappavattiyā,",
  "anya-e0104n8:161_6": "yato kilesabhāvopissā duviññeyyo hoti.",
  "anya-e0104n8:161_7": "Tenāha ‘‘yā nikanti kilesoti…pe… hotī’’ti.",
  "anya-e0104n8:162_0": "Etesupīti yathādassitesu ñāṇādīsupi.",
  "anya-e0104n8:162_1": "‘‘Aññatarasmiṁ uppanne’’ti idaṁ uppanne aññatarasmiṁ ‘‘maggappattomhī’’tiādiggahaṇadassanatthaṁ vuttaṁ,",
  "anya-e0104n8:162_2": "na aññataraññatarasseva uppajjanato.",
  "anya-e0104n8:162_3": "Na vāpi hi upakkilesā ekakkhaṇepi uppajjanti,",
  "anya-e0104n8:162_4": "paccavekkhaṇā pana visuṁ visuṁ hoti.",
  "anya-e0104n8:162_5": "‘‘Na vata me ito pubbe evarūpā nikanti uppannapubbā’’ti idaṁ dhammasabhāvadassanavasena vuttaṁ,",
  "anya-e0104n8:162_6": "na pana tadā yogino tathācittappavattivasena.",
  "anya-e0104n8:162_7": "Na hi so tadā taṁ ‘‘nikantī’’ti jānāti,",
  "anya-e0104n8:162_8": "tathā sati tabbisayassa ‘‘maggappattomhī’’tiādiggahaṇassa asambhavo eva.",
  "anya-e0104n8:162_9": "Tasmā evamassa siyā ‘‘na vata me evarūpā bhāvanābhirati uppannapubbā,",
  "anya-e0104n8:162_10": "addhā maggappattomhī’’ti.",
  "anya-e0104n8:163_0": "735.Upakkilesavatthutāyāti nippariyāyato diṭṭhimānataṇhā idha upakkilesā tesaṁ vatthutāya uppattiṭṭhānatāya.",
  "anya-e0104n8:163_1": "Na sabhāvatoti āha ‘‘na akusalattā’’ti.",
  "anya-e0104n8:163_2": "Yathā pana obhāsādayo,",
  "anya-e0104n8:163_3": "evaṁ nikantipi diṭṭhigāhādīnaṁ ṭhānaṁ hotīti vuttaṁ ‘‘upakkilesavatthu cā’’ti.",
  "anya-e0104n8:163_4": "Vatthuvasenevāti gāhe anāmasitvā gāhānaṁ vatthutāvaseneva.",
  "anya-e0104n8:163_5": "Attavādī hi ‘‘ahaṁbuddhinibandhano’’ti parikappito attā obhāsassa sāmibhūto ‘‘mamā’’ti sāmivacanassa",
  "anya-e0104n8:163_6": "visayabhāvena gahitoti āha ‘‘mama obhāso uppannoti gaṇhato hi diṭṭhigāho’’ti.",
  "anya-e0104n8:163_7": "Obhāsassa manāpaggahaṇamukhena tena attānaṁ seyyādito dahatīti vuttaṁ ‘‘manāpo vata obhāso uppannoti gaṇhato mānagāho’’ti.",
  "anya-e0104n8:163_8": "Assādayatoti sampiyāyato.",
  "anya-e0104n8:163_9": "Tesanti diṭṭhigāhādisaññitānaṁ upakkilesānaṁ vasena.",
  "anya-e0104n8:163_10": "Obhāsādīsūti obhāsādinimittaṁ.",
  "anya-e0104n8:163_11": "Kampanaṁ yathāraddhavipassanāya aṭṭhatvā vikkhepāpatti,",
  "anya-e0104n8:163_12": "sā ca obhāsādīsu taṇhādigāhoti dassento ‘‘obhāsādīsu kampati…pe…",
  "anya-e0104n8:163_13": "samanupassatī’’ti āha.",
  "anya-e0104n8:164_0": "Obhāsanimittaṁ cittaṁ vikampatīti sambandho.",
  "anya-e0104n8:164_1": "Obhāse vā visayabhūte upakkilesehi cittaṁ vikampatīti yojanā.",
  "anya-e0104n8:164_2": "Tenāha ‘‘yehi cittaṁ pavedhatī’’ti.",
  "anya-e0104n8:164_3": "Sesesupi eseva nayo.",
  "anya-e0104n8:164_4": "Upaṭṭhāneti satiyaṁ.",
  "anya-e0104n8:164_5": "Upekkhāya cāti vipassanupekkhāya ca.",
  "anya-e0104n8:165_0": "Maggāmaggavavatthānakathāvaṇṇanā",
  "anya-e0104n8:166_0": "736.Kusalo panātiādīsu kammaṭṭhānakosallayogena kusalo.",
  "anya-e0104n8:166_1": "Paripakkañāṇatāya paṇḍito.",
  "anya-e0104n8:166_2": "Āgamabyattiyā byatto.",
  "anya-e0104n8:166_3": "Upakkilesatabbisodhanesu ādīnavānisaṁsāvabodhayogato buddhisampanno.",
  "anya-e0104n8:166_4": "Ayaṁ kho soti yo so ācariyena kammaṭṭhānadānakāle udayabbayañāṇuppattisamaye uppajjatīti vutto,",
  "anya-e0104n8:166_5": "ayaṁ kho so obhāso uppannoti upakkilesavatthubhāvavavatthānaṁ dassetvā idānissa vipassanāya visayabhāvūpanayanavidhiṁ",
  "anya-e0104n8:166_6": "dassento ‘‘so kho panā’’tiādimāha.",
  "anya-e0104n8:166_7": "Tattha paṭhamanaye aniccalakkhaṇavibhāvanameva dassitaṁ,",
  "anya-e0104n8:166_8": "tasmiṁ siddhe itarampi lakkhaṇadvayaṁ siddhameva hoti.",
  "anya-e0104n8:166_9": "Dutiyanaye pana obhāsādike nissāya uppajjanakadiṭṭhigāhādīnaṁ ugghāṭanasamugghāṭanapariyādānavasena manasikāravidhiṁ",
  "anya-e0104n8:166_10": "dassetuṁ ‘‘sace obhāso attā bhaveyyā’’tiādi vuttaṁ.",
  "anya-e0104n8:166_11": "Arūpasattake ‘‘sace saṅkhārā attā bhaveyyu’’ntiādi (visuddhi.",
  "anya-e0104n8:166_12": "2.721) sabbasaṅkhārasaṅgaṇhanavasena sāmaññato vuttaṁ,",
  "anya-e0104n8:166_13": "idha obhāsādivasena saṅkhāre vibhajja vuttaṁ.",
  "anya-e0104n8:166_14": "Seso manasikāravidhi tattha vuttanayovāti āha ‘‘sabbaṁ arūpasattake vuttanayena vitthāretabba’’nti.",
  "anya-e0104n8:167_0": "Obhāsaṁ ‘‘netaṁ mamā’’ti samanupassanto taṇhāgāhato cittaṁ visodheti,",
  "anya-e0104n8:167_1": "‘‘nesohamasmī’’ti samanupassanto mānagāhato,",
  "anya-e0104n8:167_2": "‘‘na meso attā’’ti samanupassanto diṭṭhigāhato.",
  "anya-e0104n8:167_3": "Tenāha ‘‘obhāsaṁ netaṁ mamā’’tiādi.",
  "anya-e0104n8:167_4": "Esa nayo ñāṇādīsupi.",
  "anya-e0104n8:168_0": "Imāni dasa ṭhānānīti imāni yathāvuttāni obhāsādīni dasa upakkilesakāraṇāni.",
  "anya-e0104n8:168_1": "Paññā yassa pariccitāti yassa yogino paññā obhāsādīsu aniccatādiggahaṇavasena paricitavatī pariggahetvā upaparikkhitvā ṭhitā.",
  "anya-e0104n8:168_2": "Dhammuddhaccassa samaggabhāvajānanena dhammuddhaccakusalo hoti.",
  "anya-e0104n8:169_0": "Vīthipaṭipannanti udayabbayānupassanāvasena vipassanāvīthipaṭipannaṁ.",
  "anya-e0104n8:170_0": "Diṭṭhivisuddhiyanti diṭṭhivisuddhiyaṁ adhigatāyaṁ,",
  "anya-e0104n8:170_1": "diṭṭhivisuddhiñāṇena vā diṭṭhiyā visodhane dukkhasaccassa vavatthānaṁ kataṁ hoti dukkhasaccapariyāpannassa nāmarūpassa vavatthānato.",
  "anya-e0104n8:170_2": "Nāmarūpassa paccayā nāmarūpasamudayapakkhiyāti āha ‘‘kaṅkhā…pe…",
  "anya-e0104n8:170_3": "samudayasaccassa vavatthānaṁ kata’’nti.",
  "anya-e0104n8:170_4": "Abhidhammanayena hi sabbakilesā,",
  "anya-e0104n8:170_5": "kammañca samudayasaccaṁ.",
  "anya-e0104n8:170_6": "Imissanti imāyaṁ.",
  "anya-e0104n8:170_7": "Sammāti aviparītaṁ.",
  "anya-e0104n8:170_8": "Maggassāti ariyamaggassa upāyabhūtamaggassa.",
  "anya-e0104n8:171_0": "Maggāmaggañāṇadassanavisuddhiniddesavaṇṇanā niṭṭhitā.",
  "anya-e0104n8:172_0": "Iti vīsatimaparicchedavaṇṇanā."
}