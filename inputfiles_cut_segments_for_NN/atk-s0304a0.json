{
  "atk-s0304a0:0_0": " Namo tassa bhagavato arahato sammāsambuddhassa",
  "atk-s0304a0:1_0": "Saṁyuttanikāye",
  "atk-s0304a0:2_0": "Saḷāyatanavagga-aṭṭhakathā",
  "atk-s0304a0:3_0": "1. Saḷāyatanasaṁyuttaṁ",
  "atk-s0304a0:4_0": "1. Aniccavaggo",
  "atk-s0304a0:5_0": "1. Ajjhattāniccasuttavaṇṇanā",
  "atk-s0304a0:6_0": "1.",
  "atk-s0304a0:6_1": "Saḷāyatanavaggassa paṭhame cakkhunti dve cakkhūni –",
  "atk-s0304a0:6_2": "ñāṇacakkhu ceva maṁsacakkhu ca.",
  "atk-s0304a0:6_3": "Tattha ñāṇacakkhu pañcavidhaṁ –",
  "atk-s0304a0:6_4": "buddhacakkhu,",
  "atk-s0304a0:6_5": "dhammacakkhu,",
  "atk-s0304a0:6_6": "samantacakkhu,",
  "atk-s0304a0:6_7": "dibbacakkhu,",
  "atk-s0304a0:6_8": "paññācakkhūti.",
  "atk-s0304a0:6_9": "Tesu buddhacakkhu nāma āsayānusayañāṇañceva indriyaparopariyattañāṇañca, yaṁ –",
  "atk-s0304a0:6_10": "‘‘buddhacakkhunā lokaṁ volokento’’ti (mahāva. 9; ma. ni. 1.283;",
  "atk-s0304a0:6_11": "2.338) āgataṁ .",
  "atk-s0304a0:6_12": "Dhammacakkhu nāma heṭṭhimā tayo maggā tīṇi ca phalāni, yaṁ –",
  "atk-s0304a0:6_13": "‘‘virajaṁ vītamalaṁ dhammacakkhuṁ udapādī’’ti (mahāva. 16; ma. ni.",
  "atk-s0304a0:6_14": "2.395) āgataṁ.",
  "atk-s0304a0:6_15": "Samantacakkhu nāma sabbaññutaññāṇaṁ, yaṁ –",
  "atk-s0304a0:6_16": "‘‘pāsādamāruyha samantacakkhū’’ti (mahāva. 8; ma. ni. 1.282;",
  "atk-s0304a0:6_17": "2.338) āgataṁ.",
  "atk-s0304a0:6_18": "Dibbacakkhu nāma ālokapharaṇena uppannaṁ ñāṇaṁ, yaṁ –",
  "atk-s0304a0:6_19": "‘‘dibbena cakkhunā visuddhenā’’ti (pārā. 13; ma. ni.",
  "atk-s0304a0:6_20": "2.341) āgataṁ.",
  "atk-s0304a0:6_21": "Paññācakkhu nāma catusaccaparicchedakañāṇaṁ, yaṁ –",
  "atk-s0304a0:6_22": "‘‘cakkhuṁ udapādī’’ti (sa. ni. 5.1081; mahāva.",
  "atk-s0304a0:6_23": "15) āgataṁ.",
  "atk-s0304a0:7_0": "Maṁsacakkhupi duvidhaṁ –",
  "atk-s0304a0:7_1": "sasambhāracakkhu,",
  "atk-s0304a0:7_2": "pasādacakkhūti.",
  "atk-s0304a0:7_3": "Tesu yvāyaṁ akkhikūpake akkhipaṭalehi parivārito maṁsapiṇḍo,",
  "atk-s0304a0:7_4": "yattha catasso dhātuyo vaṇṇagandharasojā sambhavo jīvitaṁ bhāvo cakkhupasādo kāyapasādoti saṅkhepato terasa sambhārā honti.",
  "atk-s0304a0:7_5": "Vitthārato pana catasso dhātuyo vaṇṇagandharasojā sambhavoti ime nava catusamuṭṭhānavasena chattiṁsa,",
  "atk-s0304a0:7_6": "jīvitaṁ bhāvo cakkhupasādo kāyapasādoti ime kammasamuṭṭhānā tāva cattāroti cattārīsa sambhārā honti.",
  "atk-s0304a0:7_7": "Idaṁ sasambhāracakkhu nāma.",
  "atk-s0304a0:7_8": "Yaṁ panettha setamaṇḍalaparicchinnena kaṇhamaṇḍalena parivārite diṭṭhimaṇḍale sanniviṭṭhaṁ rūpadassanasamatthaṁ pasādamattaṁ,",
  "atk-s0304a0:7_9": "idaṁ pasādacakkhu nāma.",
  "atk-s0304a0:7_10": "Tassa tato paresañca sotādīnaṁ vitthārakathā visuddhimagge vuttāva.",
  "atk-s0304a0:8_0": "Tattha yadidaṁ pasādacakkhu,",
  "atk-s0304a0:8_1": "taṁ gahetvā bhagavā – cakkhuṁ,",
  "atk-s0304a0:8_2": "bhikkhave,",
  "atk-s0304a0:8_3": "aniccantiādimāha. Tattha –",
  "atk-s0304a0:8_4": "‘‘catūhi kāraṇehi aniccaṁ udayabbayavantatāyā’’tiādinā nayena vitthārakathā heṭṭhā pakāsitāyeva.",
  "atk-s0304a0:8_5": "Sotampi pasādasotameva adhippetaṁ,",
  "atk-s0304a0:8_6": "tathā ghānajivhākāyā.",
  "atk-s0304a0:8_7": "Manoti tebhūmakasammasanacāracittaṁ.",
  "atk-s0304a0:8_8": "Iti idaṁ suttaṁ chasu ajjhattikāyatanesu tīṇi lakkhaṇāni dassetvā kathite bujjhanakānaṁ ajjhāsayena vuttaṁ.",
  "atk-s0304a0:9_0": "2-3. Ajjhattadukkhasuttādivaṇṇanā",
  "atk-s0304a0:10_0": "2-3.",
  "atk-s0304a0:10_1": "Dutiyaṁ dve lakkhaṇāni,",
  "atk-s0304a0:10_2": "tatiyaṁ ekalakkhaṇaṁ dassetvā kathite bujjhanakānaṁ ajjhāsayena vuttaṁ.",
  "atk-s0304a0:10_3": "Sesāni pana tehi sallakkhitāni vā ettakeneva vā sallakkhessantīti.",
  "atk-s0304a0:11_0": "4-6. Bāhirāniccasuttādivaṇṇanā",
  "atk-s0304a0:12_0": "4-6.",
  "atk-s0304a0:12_1": "Catutthe rūpagandharasaphoṭṭhabbā catusamuṭṭhānā,",
  "atk-s0304a0:12_2": "saddo dvisamuṭṭhāno,",
  "atk-s0304a0:12_3": "dhammāti tebhūmakadhammārammaṇaṁ.",
  "atk-s0304a0:12_4": "Idampi bāhiresu chasu āyatanesu tilakkhaṇaṁ dassetvā kathite bujjhanakānaṁ vasena vuttaṁ.",
  "atk-s0304a0:12_5": "Pañcame chaṭṭhe ca dutiyatatiyesu vuttasadisova nayo.",
  "atk-s0304a0:13_0": "7-12. Ajjhattāniccātītānāgatasuttādivaṇṇanā",
  "atk-s0304a0:14_0": "7-12.",
  "atk-s0304a0:14_1": "Sattamādīni atītānāgatesu cakkhādīsu aniccalakkhaṇādīni sallakkhetvā paccuppannesu balavagāhena kilamantānaṁ vasena vuttāni.",
  "atk-s0304a0:14_2": "Sesaṁ sabbattha heṭṭhā vuttanayamevāti.",
  "atk-s0304a0:15_0": "Aniccavaggo paṭhamo.",
  "atk-s0304a0:16_0": "2. Yamakavaggo",
  "atk-s0304a0:17_0": "1-4. Paṭhamapubbesambodhasuttādivaṇṇanā",
  "atk-s0304a0:18_0": "13-16.",
  "atk-s0304a0:18_1": "Yamakavaggassa paṭhamadutiyesu ajjhattikānanti ajjhattajjhattavasena ajjhattikānaṁ.",
  "atk-s0304a0:18_2": "So pana nesaṁ ajjhattikabhāvo chandarāgassa adhimattabalavatāya veditabbo.",
  "atk-s0304a0:18_3": "Manussānañhi antogharaṁ viya cha ajjhattikāyatanāni,",
  "atk-s0304a0:18_4": "gharūpacāraṁ viya cha bāhirāyatanāni.",
  "atk-s0304a0:18_5": "Yathā nesaṁ puttadāradhanadhaññapuṇṇe antoghare chandarāgo adhimattabalavā hoti,",
  "atk-s0304a0:18_6": "tattha kassaci pavisituṁ na denti,",
  "atk-s0304a0:18_7": "appamattena bhājanasaddamattenāpi ‘‘kiṁ eta’’nti?",
  "atk-s0304a0:18_8": "Vattāro bhavanti.",
  "atk-s0304a0:18_9": "Evamevaṁ chasu ajjhattikesu āyatanesu adhimattabalavachandarāgoti.",
  "atk-s0304a0:18_10": "Iti imāya chandarāgabalavatāya tāni ‘‘ajjhattikānī’’ti vuttāni.",
  "atk-s0304a0:18_11": "Gharūpacāre pana no tathā balavā hoti,",
  "atk-s0304a0:18_12": "tattha carante manussepi catuppadānipi na sahasā nivārenti.",
  "atk-s0304a0:18_13": "Kiñcāpi na nivārenti,",
  "atk-s0304a0:18_14": "anicchantā pana pasupacchimattampi gahituṁ na denti.",
  "atk-s0304a0:18_15": "Iti nesaṁ tattha na adhimattabalavachandarāgo hoti.",
  "atk-s0304a0:18_16": "Rūpādīsupi tatheva na adhimattabalavachandarāgo,",
  "atk-s0304a0:18_17": "tasmā tāni ‘‘bāhirānī’’ti vuttāni.",
  "atk-s0304a0:18_18": "Vitthārato pana ajjhattikabāhirakathā visuddhimagge vuttāva.",
  "atk-s0304a0:18_19": "Sesaṁ dvīsupi suttesu heṭṭhā vuttanayameva.",
  "atk-s0304a0:18_20": "Tathā tatiyacatutthesu.",
  "atk-s0304a0:19_0": "5-6. Paṭhamanoceassādasuttādivaṇṇanā",
  "atk-s0304a0:20_0": "17-18.",
  "atk-s0304a0:20_1": "Pañcame nissaṭāti nikkhantā.",
  "atk-s0304a0:20_2": "Visaññuttāti nosaṁyuttā.",
  "atk-s0304a0:20_3": "Vippamuttāti no adhimuttā vimariyādīkatena cetasāti nimmariyādīkatena cetasā.",
  "atk-s0304a0:20_4": "Yañhi kilesajātaṁ vā vaṭṭaṁ vā appahīnaṁ hoti,",
  "atk-s0304a0:20_5": "tena sekhānaṁ cittaṁ samariyādīkataṁ nāma.",
  "atk-s0304a0:20_6": "Yaṁ pahīnaṁ,",
  "atk-s0304a0:20_7": "tena vimariyādīkataṁ.",
  "atk-s0304a0:20_8": "Idha pana sabbaso kilesānañceva vaṭṭassa ca pahīnattā vimariyādīkatena kilesavaṭṭamariyādaṁ atikkantena cittena vihariṁsūti attho.",
  "atk-s0304a0:20_9": "Chaṭṭhepi eseva nayo.",
  "atk-s0304a0:20_10": "Chasupi panetesu suttesu catusaccameva kathitanti veditabbaṁ.",
  "atk-s0304a0:21_0": "7-10. Paṭhamābhinandasuttādivaṇṇanā",
  "atk-s0304a0:22_0": "19-22.",
  "atk-s0304a0:22_1": "Sattamādīsu catūsu vaṭṭavivaṭṭameva kathitaṁ.",
  "atk-s0304a0:22_2": "Anupubbakathā pana nesaṁ heṭṭhā vuttanayeneva veditabbāti.",
  "atk-s0304a0:23_0": "Yamakavaggo dutiyo.",
  "atk-s0304a0:24_0": "3. Sabbavaggo",
  "atk-s0304a0:25_0": "1. Sabbasuttavaṇṇanā",
  "atk-s0304a0:26_0": "23.",
  "atk-s0304a0:26_1": "Sabbavaggassa paṭhame sabbaṁ vo,",
  "atk-s0304a0:26_2": "bhikkhaveti sabbaṁ nāma catubbidhaṁ –",
  "atk-s0304a0:26_3": "sabbasabbaṁ,",
  "atk-s0304a0:26_4": "āyatanasabbaṁ,",
  "atk-s0304a0:26_5": "sakkāyasabbaṁ,",
  "atk-s0304a0:26_6": "padesasabbanti. Tattha –",
  "atk-s0304a0:27_0": "‘‘Na tassa addiṭṭhamidhaatthi kiñci,",
  "atk-s0304a0:28_0": "Atho aviññātamajānitabbaṁ;",
  "atk-s0304a0:29_0": "Sabbaṁ abhiññāsi yadatthi neyyaṁ,",
  "atk-s0304a0:30_0": "Tathāgato tena samantacakkhū’’ti. (mahāni. 156; cūḷani.",
  "atk-s0304a0:30_1": "dhotakamāṇavapucchāniddeso 32; paṭi. ma. 1.121) –",
  "atk-s0304a0:31_0": "Idaṁ sabbasabbaṁ nāma.",
  "atk-s0304a0:31_1": "‘‘Sabbaṁ vo,",
  "atk-s0304a0:31_2": "bhikkhave,",
  "atk-s0304a0:31_3": "desessāmi,",
  "atk-s0304a0:31_4": "taṁ suṇāthā’’ti (saṁ. ni.",
  "atk-s0304a0:31_5": "4.24) idaṁ āyatanasabbaṁ nāma.",
  "atk-s0304a0:31_6": "‘‘Sabbadhammamūlapariyāyaṁ vo,",
  "atk-s0304a0:31_7": "bhikkhave,",
  "atk-s0304a0:31_8": "desessāmī’’ti (ma. ni.",
  "atk-s0304a0:31_9": "1.1) idaṁ sakkāyasabbaṁ nāma.",
  "atk-s0304a0:31_10": "‘‘Sabbadhammesu vā pana paṭhamasamannāhāro uppajjati cittaṁ mano mānasaṁ…pe…",
  "atk-s0304a0:31_11": "tajjāmanodhātū’’ti idaṁ padesasabbaṁ nāma.",
  "atk-s0304a0:31_12": "Iti pañcārammaṇamattaṁ padesasabbaṁ.",
  "atk-s0304a0:31_13": "Tebhūmakadhammā sakkāyasabbaṁ.",
  "atk-s0304a0:31_14": "Catubhūmakadhammā āyatanasabbaṁ.",
  "atk-s0304a0:31_15": "Yaṁkiñci neyyaṁ sabbasabbaṁ.",
  "atk-s0304a0:31_16": "Padesasabbaṁ sakkāyasabbaṁ na pāpuṇāti,",
  "atk-s0304a0:31_17": "sakkāyasabbaṁ āyatanasabbaṁ na pāpuṇāti,",
  "atk-s0304a0:31_18": "āyatanasabbaṁ sabbasabbaṁ na pāpuṇāti. Kasmā?",
  "atk-s0304a0:31_19": "Sabbaññutaññāṇassa ayaṁ nāma dhammo ārammaṇaṁ na hotīti natthitāya.",
  "atk-s0304a0:31_20": "Imasmiṁ pana sutte āyatanasabbaṁ adhippetaṁ.",
  "atk-s0304a0:32_0": "Paccakkhāyāti paṭikkhipitvā.",
  "atk-s0304a0:32_1": "Vācāvatthukamevassāti,",
  "atk-s0304a0:32_2": "vācāya vattabbavatthumattakameva bhaveyya.",
  "atk-s0304a0:32_3": "Imāni pana dvādasāyatanāni atikkamitvā ayaṁ nāma añño sabhāvadhammo atthīti dassetuṁ na sakkuṇeyya.",
  "atk-s0304a0:32_4": "Puṭṭho ca na sampāyeyyāti,",
  "atk-s0304a0:32_5": "‘‘katamaṁ aññaṁ sabbaṁ nāmā’’ti? Pucchito,",
  "atk-s0304a0:32_6": "‘‘idaṁ nāmā’’ti vacanena sampādetuṁ na sakkuṇeyya.",
  "atk-s0304a0:32_7": "Vighātaṁ āpajjeyyāti dukkhaṁ āpajjeyya.",
  "atk-s0304a0:32_8": "Yathā taṁ,",
  "atk-s0304a0:32_9": "bhikkhave,",
  "atk-s0304a0:32_10": "avisayasminti ettha tanti nipātamattaṁ.",
  "atk-s0304a0:32_11": "Yathāti kāraṇavacanaṁ,",
  "atk-s0304a0:32_12": "yasmā avisaye puṭṭhoti attho.",
  "atk-s0304a0:32_13": "Avisayasmiñhi sattānaṁ vighātova hoti,",
  "atk-s0304a0:32_14": "kūṭāgāramattaṁ silaṁ sīsena ukkhipitvā gambhīre udake taraṇaṁ avisayo,",
  "atk-s0304a0:32_15": "tathā candimasūriyānaṁ ākaḍḍhitvā pātanaṁ,",
  "atk-s0304a0:32_16": "tasmiṁ avisaye vāyamanto vighātameva āpajjati,",
  "atk-s0304a0:32_17": "evaṁ imasmimpi avisaye vighātameva āpajjeyyāti adhippāyo.",
  "atk-s0304a0:33_0": "2. Pahānasuttavaṇṇanā",
  "atk-s0304a0:34_0": "24.",
  "atk-s0304a0:34_1": "Dutiye sabbappahānāyāti sabbassa pahānāya.",
  "atk-s0304a0:34_2": "Cakkhusamphassapaccayā uppajjati vedayitanti cakkhusamphassaṁ mūlapaccayaṁ katvā uppannā sampaṭicchanasantīraṇavoṭṭhabbanajavanavedanā.",
  "atk-s0304a0:34_3": "Cakkhuviññāṇasampayuttāya pana vattabbameva natthi.",
  "atk-s0304a0:34_4": "Sotadvārādivedanāpaccayādīsupi eseva nayo.",
  "atk-s0304a0:34_5": "Ettha pana manoti bhavaṅgacittaṁ.",
  "atk-s0304a0:34_6": "Dhammāti ārammaṇaṁ.",
  "atk-s0304a0:34_7": "Manoviññāṇanti sahāvajjanakajavanaṁ.",
  "atk-s0304a0:34_8": "Manosamphassoti bhavaṅgasahajāto samphasso.",
  "atk-s0304a0:34_9": "Vedayitanti sahāvajjanavedanāya javanavedanā.",
  "atk-s0304a0:34_10": "Bhavaṅgasampayuttāya pana vattabbameva natthi.",
  "atk-s0304a0:34_11": "Āvajjanaṁ bhavaṅgato amocetvā manoti sahāvajjanena bhavaṅgaṁ daṭṭhabbaṁ.",
  "atk-s0304a0:34_12": "Dhammāti ārammaṇaṁ.",
  "atk-s0304a0:34_13": "Manoviññāṇanti javanaviññāṇaṁ.",
  "atk-s0304a0:34_14": "Manosamphassoti bhavaṅgasahajāto samphasso.",
  "atk-s0304a0:34_15": "Vedayitanti javanasahajātā vedanā.",
  "atk-s0304a0:34_16": "Sahāvajjanena bhavaṅgasahajātāpi vaṭṭatiyeva.",
  "atk-s0304a0:34_17": "Yā panettha desanā anusiṭṭhiāṇā,",
  "atk-s0304a0:34_18": "ayaṁ paṇṇatti nāmāti.",
  "atk-s0304a0:35_0": "3. Abhiññāpariññāpahānasuttavaṇṇanā",
  "atk-s0304a0:36_0": "25.",
  "atk-s0304a0:36_1": "Tatiye sabbaṁ abhiññā pariññā pahānāyāti sabbaṁ abhijānitvā parijānitvā pajahanatthāya.",
  "atk-s0304a0:36_2": "Abhiññā pariññā pahātabbanti abhijānitvā parijānitvā pahātabbaṁ.",
  "atk-s0304a0:36_3": "Sesaṁ vuttanayeneva veditabbaṁ.",
  "atk-s0304a0:37_0": "4. Paṭhamaaparijānanasuttavaṇṇanā",
  "atk-s0304a0:38_0": "26.",
  "atk-s0304a0:38_1": "Catutthe anabhijānaṁ aparijānaṁ avirājayaṁ appajahanti anabhijānanto aparijānanto avirājento appajahanto.",
  "atk-s0304a0:38_2": "Ettha ca avirājentoti avigacchāpento.",
  "atk-s0304a0:38_3": "Iti imasmiṁ sutte tissopi pariññā kathitā honti.",
  "atk-s0304a0:38_4": "‘‘Abhijāna’’nti hi vacanena ñātapariññā kathitā,",
  "atk-s0304a0:38_5": "‘‘parijāna’’nti vacanena tīraṇapariññā,",
  "atk-s0304a0:38_6": "‘‘virājayaṁ pajaha’’nti dvīhi pahānapariññāti.",
  "atk-s0304a0:39_0": "5. Dutiyaaparijānanasuttavaṇṇanā",
  "atk-s0304a0:40_0": "27.",
  "atk-s0304a0:40_1": "Pañcame cakkhuviññāṇaviññātabbā dhammāti heṭṭhā gahitarūpameva gahetvā dasseti.",
  "atk-s0304a0:40_2": "Heṭṭhā vā āpāthagataṁ gahitaṁ,",
  "atk-s0304a0:40_3": "idha anāpāthagataṁ.",
  "atk-s0304a0:40_4": "Idaṁ panettha sanniṭṭhānaṁ –",
  "atk-s0304a0:40_5": "heṭṭhā āpāthagatampi anāpāthagatampi gahitameva,",
  "atk-s0304a0:40_6": "idha pana cakkhuviññāṇasampayuttā tayo khandhā.",
  "atk-s0304a0:40_7": "Te hi cakkhuviññāṇena saha viññātabbattā ‘‘cakkhuviññāṇaviññātabbā’’ti vuttā.",
  "atk-s0304a0:40_8": "Sesapadesupi eseva nayo.",
  "atk-s0304a0:41_0": "6. Ādittasuttavaṇṇanā",
  "atk-s0304a0:42_0": "28.",
  "atk-s0304a0:42_1": "Chaṭṭhe gayāsīseti gayāgāmassa hi avidūre gayāti ekā pokkharaṇīpi atthi nadīpi,",
  "atk-s0304a0:42_2": "gayāsīsanāmako hatthikumbhasadiso piṭṭhipāsāṇopi,",
  "atk-s0304a0:42_3": "yattha bhikkhusahassassapi okāso pahoti,",
  "atk-s0304a0:42_4": "bhagavā tattha viharati.",
  "atk-s0304a0:42_5": "Tena vuttaṁ ‘‘gayāsīse’’ti.",
  "atk-s0304a0:42_6": "Bhikkhū āmantesīti tesaṁ sappāyadhammadesanaṁ vicinitvā taṁ desessāmīti āmantesi.",
  "atk-s0304a0:43_0": "Tatrāyaṁ anupubbikathā –",
  "atk-s0304a0:43_1": "ito kira dvānavutikappe mahindo nāma rājā ahosi.",
  "atk-s0304a0:43_2": "Tassa jeṭṭhaputto phusso nāma.",
  "atk-s0304a0:43_3": "So pūritapāramī pacchimabhavikasatto,",
  "atk-s0304a0:43_4": "paripākagate ñāṇe bodhimaṇḍaṁ āruyha sabbaññutaṁ paṭivijjhi .",
  "atk-s0304a0:43_5": "Rañño kaniṭṭhaputto tassa aggasāvako ahosi,",
  "atk-s0304a0:43_6": "purohitaputto dutiyasāvako.",
  "atk-s0304a0:43_7": "Rājā cintesi –",
  "atk-s0304a0:43_8": "‘‘mayhaṁ jeṭṭhaputto nikkhamitvā buddho jāto,",
  "atk-s0304a0:43_9": "kaniṭṭhaputto aggasāvako,",
  "atk-s0304a0:43_10": "purohitaputto dutiyasāvako’’ti.",
  "atk-s0304a0:43_11": "So ‘‘amhākaṁyeva buddho,",
  "atk-s0304a0:43_12": "amhākaṁ dhammo,",
  "atk-s0304a0:43_13": "amhākaṁ saṅgho’’ti vihāraṁ kāretvā vihāradvārakoṭṭhakato yāva attano gharadvārā ubhato veḷubhittikuṭikāhi",
  "atk-s0304a0:43_14": "parikkhipitvā matthake suvaṇṇatārakakhacitasamosaritagandhadāmamālādāmavitānaṁ bandhāpetvā heṭṭhā rajatavaṇṇaṁ",
  "atk-s0304a0:43_15": "vālukaṁ santharitvā pupphāni vikirāpetvā tena maggena bhagavato āgamanaṁ kāresi.",
  "atk-s0304a0:44_0": "Satthā vihārasmiṁyeva ṭhito cīvaraṁ pārupitvā antosāṇiyāva saddhiṁ bhikkhusaṅghena rājagehaṁ āgacchati,",
  "atk-s0304a0:44_1": "katabhattakicco antosāṇiyāva gacchati.",
  "atk-s0304a0:44_2": "Koci kaṭacchubhikkhāmattampi dātuṁ na labhati.",
  "atk-s0304a0:44_3": "Tato nāgarā ujjhāyiṁsu,",
  "atk-s0304a0:44_4": "‘‘buddho loke uppanno,",
  "atk-s0304a0:44_5": "na ca mayaṁ puññāni kātuṁ labhāma.",
  "atk-s0304a0:44_6": "Yathā hi candimasūriyā sabbesaṁ ālokaṁ karonti,",
  "atk-s0304a0:44_7": "evaṁ buddhā nāma sabbesaṁ hitatthāya uppajjanti,",
  "atk-s0304a0:44_8": "ayaṁ pana rājā sabbesaṁ puññacetanaṁ attanoyeva anto pavesetī’’ti.",
  "atk-s0304a0:45_0": "Tassa ca rañño aññe tayo puttā atthi.",
  "atk-s0304a0:45_1": "Nāgarā tehi saddhiṁ ekato hutvā sammantayiṁsu,",
  "atk-s0304a0:45_2": "‘‘rājakulehi saddhiṁ aṭṭo nāma natthi,",
  "atk-s0304a0:45_3": "ekaṁ upāyaṁ karomā’’ti.",
  "atk-s0304a0:45_4": "Te paccante core uṭṭhāpetvā,",
  "atk-s0304a0:45_5": "‘‘katipayā gāmā pahaṭā’’ti sāsanaṁ āharāpetvā rañño ārocayiṁsu.",
  "atk-s0304a0:45_6": "Rājā putte pakkosāpetvā‘‘tātā,",
  "atk-s0304a0:45_7": "ahaṁ mahallako,",
  "atk-s0304a0:45_8": "gacchatha core vūpasamethā’’ti pesesi.",
  "atk-s0304a0:45_9": "Payuttacorā ito cito ca avippakiritvā tesaṁ santikameva āgacchiṁsu.",
  "atk-s0304a0:45_10": "Te anāvāse gāme vāsetvā ‘‘vūpasamitā corā’’ti āgantvā rājānaṁ vanditvā aṭṭhaṁsu.",
  "atk-s0304a0:46_0": "Rājā tuṭṭho ‘‘tātā,",
  "atk-s0304a0:46_1": "varaṁ vo demī’’ti āha.",
  "atk-s0304a0:46_2": "Te adhivāsetvā gantvā nāgarehi saddhiṁ mantayiṁsu,",
  "atk-s0304a0:46_3": "‘‘raññā amhākaṁ varo dinno.",
  "atk-s0304a0:46_4": "Kiṁ gaṇhāmā’’ti?",
  "atk-s0304a0:46_5": "Ayyaputtā,",
  "atk-s0304a0:46_6": "tumhākaṁ hatthiassādayo na dullabhā ,",
  "atk-s0304a0:46_7": "buddharatanaṁ pana dullabhaṁ,",
  "atk-s0304a0:46_8": "na sabbakālaṁ uppajjati,",
  "atk-s0304a0:46_9": "tumhākaṁ jeṭṭhabhātikassa phussabuddhassa paṭijagganavaraṁ gaṇhathāti.",
  "atk-s0304a0:46_10": "Te ‘‘evaṁ karissāmā’’ti nāgarānaṁ paṭissuṇitvā katamassukammā sunhātā suvilittā rañño santikaṁ gantvā, ‘‘deva,",
  "atk-s0304a0:46_11": "no varaṁ dethā’’ti yāciṁsu.",
  "atk-s0304a0:46_12": "Kiṁ gaṇhissatha tātāti? Deva,",
  "atk-s0304a0:46_13": "amhākaṁ hatthiassādīhi attho natthi,",
  "atk-s0304a0:46_14": "jeṭṭhabhātikassa no phussabuddhassa paṭijagganavaraṁ dethāti.",
  "atk-s0304a0:46_15": "‘‘Ayaṁ varo na sakkā mayā jīvamānena dātu’’nti dve kaṇṇe pidahi. ‘‘Deva,",
  "atk-s0304a0:46_16": "na tumhe amhehi balakkārena varaṁ dāpitā,",
  "atk-s0304a0:46_17": "tumhehi attano ruciyā tuṭṭhehi dinno. Kiṁ, deva,",
  "atk-s0304a0:46_18": "rājakulassa dve kathā vaṭṭantī’’ti?",
  "atk-s0304a0:46_19": "Saccavāditāya bhaṇiṁsu.",
  "atk-s0304a0:47_0": "Rājā vinivattituṁ alabhanto – ‘‘tātā,",
  "atk-s0304a0:47_1": "satta saṁvacchare satta māse satta ca divase upaṭṭhahitvā tumhākaṁ dassāmī’’ti āha.",
  "atk-s0304a0:47_2": "‘‘Sundaraṁ, deva,",
  "atk-s0304a0:47_3": "pāṭibhogaṁ dethā’’ti.",
  "atk-s0304a0:47_4": "‘‘Kissa pāṭibhogaṁ tātā’’ti?",
  "atk-s0304a0:47_5": "‘‘Ettakaṁ kālaṁ amaraṇapāṭibhogaṁ devā’’ti. ‘‘Tātā,",
  "atk-s0304a0:47_6": "ayuttaṁ pāṭibhogaṁ dāpetha,",
  "atk-s0304a0:47_7": "na sakkā evaṁ pāṭibhogaṁ dātuṁ,",
  "atk-s0304a0:47_8": "tiṇagge ussāvabindusadisaṁ sattānaṁ jīvita’’nti. ‘‘No ce, deva,",
  "atk-s0304a0:47_9": "pāṭibhogaṁ detha,",
  "atk-s0304a0:47_10": "mayaṁ antarā matā kiṁ kusalaṁ karissāmā’’ti?",
  "atk-s0304a0:47_11": "‘‘Tena hi, tātā,",
  "atk-s0304a0:47_12": "cha saṁvaccharāni dethā’’ti.",
  "atk-s0304a0:47_13": "‘‘Na sakkā, devā’’ti.",
  "atk-s0304a0:47_14": "‘‘Tena hi pañca, cattāri, tīṇi, dve,",
  "atk-s0304a0:47_15": "ekaṁ saṁvaccharaṁ detha’’. ‘‘Satta,",
  "atk-s0304a0:47_16": "cha māse detha…pe…",
  "atk-s0304a0:47_17": "māsaḍḍhamattaṁ dethā’’ti.",
  "atk-s0304a0:47_18": "‘‘Na sakkā, devā’’ti.",
  "atk-s0304a0:47_19": "‘‘Tena hi sattadivasamattaṁ dethā’’ti. ‘‘Sādhu,",
  "atk-s0304a0:47_20": "devāti satta divase sampaṭicchiṁsu’’.",
  "atk-s0304a0:47_21": "Rājā satta saṁvacchare satta māse satta divase kattabbasakkāraṁ sattasuyeva divasesu akāsi.",
  "atk-s0304a0:48_0": "Tato puttānaṁ vasanaṭṭhānaṁ satthāraṁ pesetuṁ aṭṭhausabhavitthataṁ maggaṁ alaṅkārāpesi,",
  "atk-s0304a0:48_1": "majjhaṭṭhāne catuusabhappamāṇaṁ padesaṁ hatthīhi maddāpetvā kasiṇamaṇḍalasadisaṁ katvā vālukāya santharāpetvā pupphābhikiṇṇamakāsi,",
  "atk-s0304a0:48_2": "tattha tattha kadaliyo ca puṇṇaghaṭe ca ṭhapāpetvā dhajapaṭākā ukkhipāpesi.",
  "atk-s0304a0:48_3": "Usabhe usabhe pokkharaṇiṁ khaṇāpesi,",
  "atk-s0304a0:48_4": "aparabhāge dvīsu passesu gandhamālāpupphāpaṇe pasārāpesi.",
  "atk-s0304a0:48_5": "Majjhaṭṭhāne catuusabhavitthārassa alaṅkatamaggassa ubhosu passesu dve dve usabhavitthāre magge khāṇukaṇṭake harāpetvā daṇḍadīpikāyo kārāpesi.",
  "atk-s0304a0:48_6": "Rājaputtāpi attano āṇāpavattiṭṭhāne soḷasausabhamaggaṁ tatheva alaṅkārāpesuṁ.",
  "atk-s0304a0:49_0": "Rājā attano āṇāpavattiṭṭhānassa kedārasīmaṁ gantvā satthāraṁ vanditvā paridevamāno, ‘‘tātā,",
  "atk-s0304a0:49_1": "mayhaṁ dakkhiṇakkhiṁ uppāṭetvā gaṇhantā viya gacchatha,",
  "atk-s0304a0:49_2": "evaṁ gaṇhitvā gatā pana buddhānaṁ anucchavikaṁ kareyyātha.",
  "atk-s0304a0:49_3": "Mā surāsoṇḍā viya pamattā vicaritthā’’ti āha.",
  "atk-s0304a0:49_4": "Te ‘‘jānissāma mayaṁ,",
  "atk-s0304a0:49_5": "devā’’ti satthāraṁ gahetvā gatā,",
  "atk-s0304a0:49_6": "vihāraṁ kāretvā satthu niyyātetvā tattha satthāraṁ paṭijaggantā kālena therāsane,",
  "atk-s0304a0:49_7": "kālena majjhimāsane,",
  "atk-s0304a0:49_8": "kālena saṅghanavakāsane tiṭṭhanti.",
  "atk-s0304a0:49_9": "Dānaṁ upaparikkhamānānaṁ tiṇṇampi janānaṁ ekasadisameva ahosi.",
  "atk-s0304a0:49_10": "Te upakaṭṭhāya vassūpanāyikāya cintayiṁsu –",
  "atk-s0304a0:49_11": "‘‘kathaṁ nu kho satthu ajjhāsayaṁ gaṇheyyāmā’’ti?",
  "atk-s0304a0:49_12": "Atha nesaṁ etadahosi –",
  "atk-s0304a0:49_13": "‘‘buddhā nāma dhammagaruno,",
  "atk-s0304a0:49_14": "na āmisagaruno,",
  "atk-s0304a0:49_15": "sīle patiṭṭhamānā mayaṁ satthu ajjhāsayaṁ gahetuṁ sakkhissāmā’’ti dānasaṁvidhāyake manusse pakkosāpetvā, ‘‘tātā,",
  "atk-s0304a0:49_16": "imināva nīhārena yāgubhattakhādanīyādīni sampādentā dānaṁ pavattethā’’ti vatvā dānasaṁvidahanapalibodhaṁ chindiṁsu.",
  "atk-s0304a0:50_0": "Atha nesaṁ jeṭṭhabhātā pañcasate purise ādāya dasasu sīlesu patiṭṭhāya dve kāsāyāni acchādetvā kappiyaṁ udakaṁ paribhuñjamāno vāsaṁ kappesi.",
  "atk-s0304a0:50_1": "Majjhimo tīhi,",
  "atk-s0304a0:50_2": "kaniṭṭho dvīhi purisasatehi saddhiṁ tatheva paṭipajji.",
  "atk-s0304a0:50_3": "Te yāvajīvaṁ satthāraṁ upaṭṭhahiṁsu.",
  "atk-s0304a0:50_4": "Satthā tesaṁyeva santike parinibbāyi.",
  "atk-s0304a0:51_0": "Tepi kālaṁ katvā tato paṭṭhāya dvānavutikappe manussalokato devalokaṁ,",
  "atk-s0304a0:51_1": "devalokato ca manussalokaṁ saṁsarantā amhākaṁ satthukāle devalokā cavitvā manussaloke nibbattiṁsu.",
  "atk-s0304a0:51_2": "Tesaṁ dānagge byāvaṭo mahāamacco aṅgamagadhānaṁ rājā bimbisāro hutvā nibbatti.",
  "atk-s0304a0:51_3": "Te tasseva rañño raṭṭhe brāhmaṇamahāsālakule nibbattiṁsu.",
  "atk-s0304a0:51_4": "Jeṭṭhabhātā jeṭṭhova jāto,",
  "atk-s0304a0:51_5": "majjhimakaniṭṭhā majjhimakaniṭṭhāyeva.",
  "atk-s0304a0:51_6": "Yepi tesaṁ parivāramanussā,",
  "atk-s0304a0:51_7": "te parivāramanussāva jātā.",
  "atk-s0304a0:51_8": "Te vuddhimanvāya tayopi janā taṁ purisasahassaṁ ādāya nikkhamitvā tāpasā hutvā uruvelāyaṁ nadītīreyeva vasiṁsu.",
  "atk-s0304a0:51_9": "Aṅgamagadhavāsino māse māse tesaṁ mahāsakkāraṁ abhiharanti.",
  "atk-s0304a0:52_0": "Atha amhākaṁ bodhisatto katābhinikkhamano anupubbena sabbaññutaṁ patvā pavattitavaradhammacakko yasādayo",
  "atk-s0304a0:52_1": "kulaputte vinetvā saṭṭhi arahante dhammadesanatthāya disāsu uyyojetvā sayaṁ pattacīvaramādāya –",
  "atk-s0304a0:52_2": "‘‘te tayo jaṭilabhātike damessāmī’’ti uruvelaṁ gantvā anekehi pāṭihāriyasatehi tesaṁ diṭṭhiṁ bhinditvā te pabbājesi.",
  "atk-s0304a0:52_3": "So taṁ iddhimayapattacīvaradharaṁ samaṇasahassaṁ ādāya gayāsīsaṁ gantvā tehi parivārito nisīditvā, –",
  "atk-s0304a0:52_4": "‘‘katarā nu kho etesaṁ dhammakathā sappāyā’’ti cintento,",
  "atk-s0304a0:52_5": "‘‘ime sāyaṁpātaṁ aggiṁ paricaranti.",
  "atk-s0304a0:52_6": "Imesaṁ dvādasāyatanāni ādittāni sampajjalitāni viya katvā desessāmi,",
  "atk-s0304a0:52_7": "evaṁ ime arahattaṁ pāpuṇituṁ sakkhissantī’’ti sanniṭṭhānamakāsi.",
  "atk-s0304a0:52_8": "Atha nesaṁ tathā dhammaṁ desetuṁ imaṁ ādittapariyāyaṁ abhāsi.",
  "atk-s0304a0:52_9": "Tena vuttaṁ –",
  "atk-s0304a0:52_10": "‘‘bhikkhū āmantesīti tesaṁ sappāyadhammadesanaṁ vicinitvā taṁ desessāmīti āmantesī’’ti.",
  "atk-s0304a0:52_11": "Tattha ādittanti padittaṁ sampajjalitaṁ.",
  "atk-s0304a0:52_12": "Sesaṁ vuttanayameva.",
  "atk-s0304a0:52_13": "Iti imasmiṁ sutte dukkhalakkhaṇaṁ kathitaṁ.",
  "atk-s0304a0:53_0": "7. Addhabhūtasuttavaṇṇanā",
  "atk-s0304a0:54_0": "29.",
  "atk-s0304a0:54_1": "Sattame addhabhūtanti adhibhūtaṁ ajjhotthaṭaṁ,",
  "atk-s0304a0:54_2": "upaddutanti attho.",
  "atk-s0304a0:54_3": "Imasmimpi sutte dukkhalakkhaṇameva kathitaṁ.",
  "atk-s0304a0:55_0": "8. Samugghātasāruppasuttavaṇṇanā",
  "atk-s0304a0:56_0": "30.",
  "atk-s0304a0:56_1": "Aṭṭhame sabbamaññitasamugghātasāruppanti sabbesaṁ taṇhāmānadiṭṭhimaññitānaṁ samugghātāya anucchavikaṁ.",
  "atk-s0304a0:56_2": "Idhāti imasmiṁ sāsane.",
  "atk-s0304a0:56_3": "Cakkhuṁ na maññatīti cakkhuṁ ahanti vā mamanti vā paroti vā parassāti vā na maññati.",
  "atk-s0304a0:56_4": "Cakkhusmiṁ na maññatīti ahaṁ cakkhusmiṁ,",
  "atk-s0304a0:56_5": "mama kiñcanapalibodho cakkhusmiṁ paro cakkhusmiṁ,",
  "atk-s0304a0:56_6": "parassa kiñcanapalibodho cakkhusminti na maññati.",
  "atk-s0304a0:56_7": "Cakkhuto na maññatīti ahaṁ cakkhuto niggato,",
  "atk-s0304a0:56_8": "mama kiñcanapalibodho cakkhuto niggato,",
  "atk-s0304a0:56_9": "paro cakkhuto niggato,",
  "atk-s0304a0:56_10": "parassa kiñcanapalibodho cakkhuto niggatoti evampi na maññati,",
  "atk-s0304a0:56_11": "taṇhāmānadiṭṭhimaññanānaṁ ekampi na uppādetīti attho.",
  "atk-s0304a0:56_12": "Cakkhuṁ meti na maññatīti mama cakkhūti na maññati,",
  "atk-s0304a0:56_13": "mamattabhūtaṁ taṇhāmaññanaṁ na uppādetīti attho.",
  "atk-s0304a0:56_14": "Sesaṁ uttānamevāti.",
  "atk-s0304a0:56_15": "Imasmiṁ sutte catucattālīsāya ṭhānesu arahattaṁ pāpetvā vipassanā kathitā.",
  "atk-s0304a0:57_0": "9. Paṭhamasamugghātasappāyasuttavaṇṇanā",
  "atk-s0304a0:58_0": "31.",
  "atk-s0304a0:58_1": "Navame samugghātasappāyāti samugghātassa upakārabhūtā.",
  "atk-s0304a0:58_2": "Tato taṁ hoti aññathāti tato taṁ aññenākārena hoti.",
  "atk-s0304a0:58_3": "Aññathābhāvī bhavasatto loko bhavamevābhinandatīti aññathābhāvaṁ vipariṇāmaṁ upagamanena aññathābhāvī",
  "atk-s0304a0:58_4": "hutvāpi bhavesu satto laggo lagito palibuddho ayaṁ loko bhavaṁyeva abhinandati. Yāvatā,",
  "atk-s0304a0:58_5": "bhikkhave,",
  "atk-s0304a0:58_6": "khandhadhātuāyatananti,",
  "atk-s0304a0:58_7": "bhikkhave,",
  "atk-s0304a0:58_8": "yattakaṁ idaṁ khandhā ca dhātuyo ca āyatanāni cāti khandhadhātuāyatanaṁ.",
  "atk-s0304a0:58_9": "Tampi na maññatīti sabbampi na maññatīti heṭṭhā gahitameva saṁkaḍḍhitvā puna dasseti.",
  "atk-s0304a0:58_10": "Imasmiṁ sutte aṭṭhacattālīsāya ṭhānesu arahattaṁ pāpetvā vipassanā kathitā.",
  "atk-s0304a0:59_0": "10. Dutiyasamugghātasappāyasuttavaṇṇanā",
  "atk-s0304a0:60_0": "32.",
  "atk-s0304a0:60_1": "Dasame etaṁ mamātiādīhi tīhi tīhi padehi taṇhāmānadiṭṭhigāhe dassetvā tiparivaṭṭanayena desanā katā.",
  "atk-s0304a0:60_2": "Paṭipāṭiyā pana tīsupi imesu suttesu saha vipassanāya cattāropi maggā kathitāti.",
  "atk-s0304a0:61_0": "Sabbavaggo tatiyo.",
  "atk-s0304a0:62_0": "4. Jātidhammavaggavaṇṇanā",
  "atk-s0304a0:63_0": "33-42.",
  "atk-s0304a0:63_1": "Jātidhammavagge jātidhammanti jāyanadhammaṁ nibbattanasabhāvaṁ.",
  "atk-s0304a0:63_2": "Jarādhammanti jīraṇasabhāvaṁ.",
  "atk-s0304a0:63_3": "Byādhidhammanti byādhino uppattipaccayabhāvena byādhisabhāvaṁ.",
  "atk-s0304a0:63_4": "Maraṇadhammanti maraṇasabhāvaṁ .",
  "atk-s0304a0:63_5": "Sokadhammanti sokassa uppattipaccayabhāvena sokasabhāvaṁ.",
  "atk-s0304a0:63_6": "Saṁkilesikadhammanti saṁkilesikasabhāvaṁ.",
  "atk-s0304a0:63_7": "Khayadhammanti khayagamanasabhāvaṁ.",
  "atk-s0304a0:63_8": "Vayadhammādīsupi eseva nayoti.",
  "atk-s0304a0:64_0": "Jātidhammavaggo catuttho.",
  "atk-s0304a0:65_0": "5. Sabbaaniccavaggavaṇṇanā",
  "atk-s0304a0:66_0": "43-52.",
  "atk-s0304a0:66_1": "Aniccavagge abhiññeyyanti pade ñātapariññā āgatā,",
  "atk-s0304a0:66_2": "itarā pana dve gahitāyevāti veditabbā.",
  "atk-s0304a0:66_3": "Pariññeyyapahātabbapadesupi tīraṇapahānapariññāva āgatā,",
  "atk-s0304a0:66_4": "itarāpi pana dve gahitāyevāti veditabbā.",
  "atk-s0304a0:66_5": "Sacchikātabbanti paccakkhaṁ kātabbaṁ.",
  "atk-s0304a0:66_6": "Abhiññāpariññeyyanti idhāpi pahānapariññā avuttāpi gahitāyevāti veditabbā.",
  "atk-s0304a0:66_7": "Upaddutanti anekaggaṭṭhena.",
  "atk-s0304a0:66_8": "Upassaṭṭhanti upahataṭṭhena.",
  "atk-s0304a0:66_9": "Sesaṁ uttānamevāti.",
  "atk-s0304a0:67_0": "Sabbaaniccavaggo pañcamo.",
  "atk-s0304a0:68_0": "Paṭhamo paṇṇāsako.",
  "atk-s0304a0:69_0": "6. Avijjāvaggavaṇṇanā",
  "atk-s0304a0:70_0": "53-62.",
  "atk-s0304a0:70_1": "Avijjāvagge avijjāti catūsu saccesu aññāṇaṁ.",
  "atk-s0304a0:70_2": "Vijjāti arahattamaggavijjā.",
  "atk-s0304a0:70_3": "Aniccato jānato passatoti dukkhānattavasenāpi jānato passato pahīyatiyeva,",
  "atk-s0304a0:70_4": "idaṁ pana aniccavasena kathite bujjhanakapuggalassa ajjhāsayena vuttaṁ.",
  "atk-s0304a0:70_5": "Eseva nayo sabbattha.",
  "atk-s0304a0:70_6": "Api cettha saṁyojanāti dasa saṁyojanāni.",
  "atk-s0304a0:70_7": "Āsavāti cattāro āsavā.",
  "atk-s0304a0:70_8": "Anusayāti satta anusayā.",
  "atk-s0304a0:70_9": "Sabbupādānapariññāyāti sabbesaṁ catunnampi upādānānaṁ tīhi pariññāhi parijānanatthāya.",
  "atk-s0304a0:70_10": "Pariyādānāyāti khepanatthāya.",
  "atk-s0304a0:70_11": "Sesaṁ sabbattha uttānamevāti.",
  "atk-s0304a0:71_0": "Avijjāvaggo chaṭṭho.",
  "atk-s0304a0:72_0": "7. Migajālavaggo",
  "atk-s0304a0:73_0": "1. Paṭhamamigajālasuttavaṇṇanā",
  "atk-s0304a0:74_0": "63.",
  "atk-s0304a0:74_1": "Migajālavaggassa paṭhame cakkhuviññeyyāti cakkhuviññāṇena passitabbā.",
  "atk-s0304a0:74_2": "Sotaviññeyyādīsupi eseva nayo.",
  "atk-s0304a0:74_3": "Iṭṭhāti pariyiṭṭhā vā hontu mā vā,",
  "atk-s0304a0:74_4": "iṭṭhārammaṇabhūtāti attho.",
  "atk-s0304a0:74_5": "Kantāti kamanīyā.",
  "atk-s0304a0:74_6": "Manāpāti manavaḍḍhanakā.",
  "atk-s0304a0:74_7": "Piyarūpāti piyajātikā.",
  "atk-s0304a0:74_8": "Kāmūpasaṁhitāti ārammaṇaṁ katvā uppajjamānena kāmena upasaṁhitā rajanīyāti rañjanīyā,",
  "atk-s0304a0:74_9": "rāguppattikāraṇabhūtāti attho.",
  "atk-s0304a0:74_10": "Nandīti taṇhānandī.",
  "atk-s0304a0:74_11": "Saṁyogoti saṁyojanaṁ.",
  "atk-s0304a0:74_12": "Nandisaṁyojanasaṁyuttoti nandībandhanena baddho.",
  "atk-s0304a0:74_13": "Araññavanapatthānīti araññāni ca vanapatthāni ca.",
  "atk-s0304a0:74_14": "Tattha kiñcāpi abhidhamme nippariyāyena ‘‘nikkhamitvā bahi indakhīlā sabbametaṁ arañña’’nti (vibha.",
  "atk-s0304a0:74_15": "529) vuttaṁ,",
  "atk-s0304a0:74_16": "tathāpi yaṁ taṁ ‘‘pañcadhanusatikaṁ pacchima’’nti (pārā.",
  "atk-s0304a0:74_17": "654) araññakaṅganipphādakaṁ senāsanaṁ vuttaṁ,",
  "atk-s0304a0:74_18": "tadeva adhippetanti veditabbaṁ.",
  "atk-s0304a0:74_19": "Vanapatthanti gāmantaṁ atikkamitvā manussānaṁ anupacāraṭṭhānaṁ,",
  "atk-s0304a0:74_20": "yattha na kasīyati na vapīyati.",
  "atk-s0304a0:74_21": "Vuttampi cetaṁ –",
  "atk-s0304a0:75_0": "‘‘Vanapatthanti dūrānametaṁ senāsanānaṁ adhivacanaṁ.",
  "atk-s0304a0:75_1": "Vanapatthanti vanasaṇḍānametaṁ,",
  "atk-s0304a0:75_2": "vanapatthanti bhiṁsanakānametaṁ,",
  "atk-s0304a0:75_3": "vanapatthanti salomahaṁsānametaṁ,",
  "atk-s0304a0:75_4": "vanapatthanti pariyantānametaṁ,",
  "atk-s0304a0:75_5": "vanapatthanti amanussūpacārānaṁ senāsanānametaṁ adhivacana’’nti (vibha. 531).",
  "atk-s0304a0:76_0": "Ettha ca pariyantānanti imaṁ ekaṁ pariyāyaṁ ṭhapetvā sesapariyāyehi vanapatthāni veditabbāni.",
  "atk-s0304a0:76_1": "Pantānīti pariyantāni atidūrāni.",
  "atk-s0304a0:76_2": "Appasaddānīti udukkhalamusaladārakasaddādīnaṁ abhāvena appasaddāni.",
  "atk-s0304a0:76_3": "Appanigghosānīti tesaṁ tesaṁ ninnādamahānigghosassa abhāvena appanigghosāni.",
  "atk-s0304a0:76_4": "Vijanavātānīti sañcaraṇajanassa sarīravātavirahitāni.",
  "atk-s0304a0:76_5": "Manussarāhasseyyakānīti manussānaṁ rahokammassa anucchavikāni.",
  "atk-s0304a0:76_6": "Paṭisallānasāruppānīti nilīyanasāruppāni.",
  "atk-s0304a0:77_0": "2. Dutiyamigajālasuttavaṇṇanā",
  "atk-s0304a0:78_0": "64. Dutiye nandinirodhā dukkhanirodhoti taṇhānandiyā nirodhena vaṭṭadukkhassa nirodho.",
  "atk-s0304a0:79_0": "3-5. Paṭhamasamiddhimārapañhāsuttādivaṇṇanā",
  "atk-s0304a0:80_0": "65-67.",
  "atk-s0304a0:80_1": "Tatiye samiddhīti attabhāvassa samiddhatāya evaṁ laddhanāmo.",
  "atk-s0304a0:80_2": "Tassa kira therassa attabhāvo abhirūpo ahosi pāsādiko,",
  "atk-s0304a0:80_3": "ukkhittamālāpuṭo viya alaṅkatamālāgabbho viya ca sabbākārapāripūriyā samiddho.",
  "atk-s0304a0:80_4": "Tasmā samiddhitveva saṅkhaṁ gato.",
  "atk-s0304a0:80_5": "Māroti maraṇaṁ pucchati.",
  "atk-s0304a0:80_6": "Mārapaññattīti māroti paññatti nāmaṁ nāmadheyyaṁ.",
  "atk-s0304a0:80_7": "Atthi tattha māro vā mārapaññatti vāti tattha maraṇaṁ vā maraṇanti idaṁ nāmaṁ vā atthīti dasseti.",
  "atk-s0304a0:80_8": "Catutthaṁ uttānameva,",
  "atk-s0304a0:80_9": "tathā pañcamaṁ.",
  "atk-s0304a0:81_0": "6. Samiddhilokapañhāsuttavaṇṇanā",
  "atk-s0304a0:82_0": "68.",
  "atk-s0304a0:82_1": "Chaṭṭhe lokoti lujjanapalujjanaṭṭhena loko.",
  "atk-s0304a0:82_2": "Iti migajālattherassa āyācanasuttato paṭṭhāya pañcasupi suttesu vaṭṭavivaṭṭameva kathitaṁ.",
  "atk-s0304a0:83_0": "7. Upasenaāsīvisasuttavaṇṇanā",
  "atk-s0304a0:84_0": "69.",
  "atk-s0304a0:84_1": "Sattame sītavaneti evaṁnāmake susānavane.",
  "atk-s0304a0:84_2": "Sappasoṇḍikapabbhāreti sappaphaṇasadisatāya evaṁladdhanāme pabbhāre.",
  "atk-s0304a0:84_3": "Upasenassāti dhammasenāpatino kaniṭṭhabhātikaupasenattherassa.",
  "atk-s0304a0:84_4": "Āsīviso patito hotīti thero kira katabhattakicco mahācīvaraṁ gahetvā leṇacchāyāya mandamandena vātapānavātena",
  "atk-s0304a0:84_5": "bījiyamāno nisīditvā dupaṭṭanivāsane sūcikammaṁ karoti.",
  "atk-s0304a0:84_6": "Tasmiṁ khaṇe leṇacchadane dve āsīvisapotakā kīḷanti.",
  "atk-s0304a0:84_7": "Tesu eko patitvā therassa aṁsakūṭe avatthāsi.",
  "atk-s0304a0:84_8": "So ca phuṭṭhaviso hoti.",
  "atk-s0304a0:84_9": "Tasmā patitaṭṭhānato paṭṭhāya therassa kāye dīpasikhā viya vaṭṭiṁ pariyādiyamānamevassa visaṁ otiṇṇaṁ.",
  "atk-s0304a0:84_10": "Thero visassa tathāgamanaṁ disvā kiñcāpi taṁ patitamattameva yathāparicchedena gataṁ,",
  "atk-s0304a0:84_11": "attano pana iddhibalena ‘‘ayaṁ attabhāvo leṇe mā vinassatū’’ti adhiṭṭhahitvā bhikkhū āmantesi.",
  "atk-s0304a0:84_12": "Purāyaṁ kāyo idheva vikiratīti yāva na vikirati,",
  "atk-s0304a0:84_13": "tāva naṁ bahiddhā nīharathāti attho.",
  "atk-s0304a0:84_14": "Aññathattanti aññathābhāvaṁ.",
  "atk-s0304a0:84_15": "Indriyānaṁ vā vipariṇāmanti cakkhusotādīnaṁ indriyānaṁ pakativijahanabhāvaṁ.",
  "atk-s0304a0:84_16": "Tattheva vikirīti bahi nīharitvā ṭhapitaṭṭhāne mañcakasmiṁyeva vikiri.",
  "atk-s0304a0:85_0": "8. Upavāṇasandiṭṭhikasuttavaṇṇanā",
  "atk-s0304a0:86_0": "70.",
  "atk-s0304a0:86_1": "Aṭṭhame rūpappaṭisaṁvedīti nīlapītādibhedaṁ ārammaṇaṁ vavatthāpento rūpaṁ paṭisaṁviditaṁ karoti,",
  "atk-s0304a0:86_2": "tasmā rūpappaṭisaṁvedī nāma hoti.",
  "atk-s0304a0:86_3": "Rūparāgappaṭisaṁvedīti kilesassa atthibhāveneva pana rūparāgaṁ paṭisaṁviditaṁ karoti nāma,",
  "atk-s0304a0:86_4": "tasmā rūparāgappaṭisaṁvedīti vuccati.",
  "atk-s0304a0:86_5": "Sandiṭṭhikotiādīni visuddhimagge vuttatthāneva.",
  "atk-s0304a0:86_6": "Noca rūparāgappaṭisaṁvedīti kilesassa natthibhāveneva na rūparāgaṁ paṭisaṁviditaṁ karoti nāma,",
  "atk-s0304a0:86_7": "tasmā ‘‘no ca rūparāgappaṭisaṁvedī’’ti vuccati.",
  "atk-s0304a0:86_8": "Imasmiṁ sutte sekhāsekhānaṁ paccavekkhaṇā kathitā.",
  "atk-s0304a0:87_0": "9. Paṭhamachaphassāyatanasuttavaṇṇanā",
  "atk-s0304a0:88_0": "71.",
  "atk-s0304a0:88_1": "Navame phassāyatanānanti phassākarānaṁ.",
  "atk-s0304a0:88_2": "Avusitanti avuṭṭhaṁ.",
  "atk-s0304a0:88_3": "Ārakāti dūre. Etthāhaṁ, bhante,",
  "atk-s0304a0:88_4": "anassasanti, bhante,",
  "atk-s0304a0:88_5": "ahaṁ ettha anassasiṁ,",
  "atk-s0304a0:88_6": "naṭṭho nāma ahanti vadati. Bhagavā –",
  "atk-s0304a0:88_7": "‘‘ayaṁ bhikkhu ‘ahaṁ nāma imasmiṁ sāsane naṭṭho’ti vadati,",
  "atk-s0304a0:88_8": "kinnu khvassa aññesu dhātukammaṭṭhāna-kasiṇakammaṭṭhānādīsu abhiyogo atthī’’ti cintetvā,",
  "atk-s0304a0:88_9": "tampi apassanto –",
  "atk-s0304a0:88_10": "‘‘kataraṁ nu kho kammaṭṭhānaṁ imassa sappāyaṁ bhavissatī’’ti cintesi.",
  "atk-s0304a0:88_11": "Tato ‘‘āyatanakammaṭṭhānameva sappāya’’nti disvā taṁ kathento taṁ kiṁ maññasi bhikkhūtiādimāha.",
  "atk-s0304a0:88_12": "Sādhūti tassa byākaraṇe sampahaṁsanaṁ.",
  "atk-s0304a0:88_13": "Esevanto dukkhassāti ayameva vaṭṭadukkhassanto paricchedo,",
  "atk-s0304a0:88_14": "nibbānanti attho.",
  "atk-s0304a0:89_0": "10. Dutiyachaphassāyatanasuttavaṇṇanā",
  "atk-s0304a0:90_0": "72.",
  "atk-s0304a0:90_1": "Dasame anassasanti nassasiṁ,",
  "atk-s0304a0:90_2": "naṭṭho nāmamhi icceva attho.",
  "atk-s0304a0:90_3": "Āyatiṁ apunabbhavāyāti ettha āyatiṁ apunabbhavo nāma nibbānaṁ,",
  "atk-s0304a0:90_4": "nibbānatthāya pahīnaṁ bhavissatīti attho.",
  "atk-s0304a0:91_0": "11. Tatiyachaphassāyatanasuttavaṇṇanā",
  "atk-s0304a0:92_0": "73. Ekādasame anassasanti naṭṭho, panassasanti atinaṭṭho. Sesaṁ vuttanayeneva veditabbanti.",
  "atk-s0304a0:93_0": "Migajālavaggo sattamo.",
  "atk-s0304a0:94_0": "8. Gilānavaggo",
  "atk-s0304a0:95_0": "1-5. Paṭhamagilānasuttādivaṇṇanā",
  "atk-s0304a0:96_0": "74-78.",
  "atk-s0304a0:96_1": "Gilānavaggassa paṭhame amukasminti asukasmiṁ.",
  "atk-s0304a0:96_2": "Ayameva vā pāṭho.",
  "atk-s0304a0:96_3": "Appaññātoti aññāto apākaṭo.",
  "atk-s0304a0:96_4": "Navopi hi koci paññāto hoti rāhulatthero viya sumanasāmaṇero viya ca,",
  "atk-s0304a0:96_5": "ayaṁ pana navo ceva apaññāto ca.",
  "atk-s0304a0:96_6": "Sesamettha vuttanayamevāti.",
  "atk-s0304a0:96_7": "Tathā ito paresu catūsu.",
  "atk-s0304a0:97_0": "6. Paṭhamaavijjāpahānasuttavaṇṇanā",
  "atk-s0304a0:98_0": "79.",
  "atk-s0304a0:98_1": "Chaṭṭhe aniccato jānatoti dukkhānattavasena jānatopi pahīyatiyeva,",
  "atk-s0304a0:98_2": "idaṁ pana aniccalakkhaṇaṁ dassetvā vutte bujjhanakassa ajjhāsayena vuttaṁ.",
  "atk-s0304a0:99_0": "7. Dutiyaavijjāpahānasuttavaṇṇanā",
  "atk-s0304a0:100_0": "80.",
  "atk-s0304a0:100_1": "Sattame sabbe dhammāti sabbe tebhūmakadhammā.",
  "atk-s0304a0:100_2": "Nālaṁ abhinivesāyāti abhinivesaparāmāsaggāhena gaṇhituṁ na yuttā.",
  "atk-s0304a0:100_3": "Sabbanimittānīti sabbāni saṅkhāranimittāni.",
  "atk-s0304a0:100_4": "Aññato passatīti yathā apariññātābhiniveso jano passati,",
  "atk-s0304a0:100_5": "tato aññato passati.",
  "atk-s0304a0:100_6": "Apariññātābhiniveso hi jano sabbanimittānipi attato passati.",
  "atk-s0304a0:100_7": "Pariññātābhiniveso pana anattato passati,",
  "atk-s0304a0:100_8": "no attatoti evaṁ imasmiṁ sutte anattalakkhaṇameva kathitaṁ.",
  "atk-s0304a0:101_0": "8. Sambahulabhikkhusuttavaṇṇanā",
  "atk-s0304a0:102_0": "81.",
  "atk-s0304a0:102_1": "Aṭṭhame idha noti ettha no-kāro nipātamattameva.",
  "atk-s0304a0:102_2": "Sesaṁ uttānatthameva.",
  "atk-s0304a0:102_3": "Kevalaṁ idha dukkhalakkhaṇaṁ kathitanti veditabbaṁ.",
  "atk-s0304a0:103_0": "9. Lokapañhāsuttavaṇṇanā",
  "atk-s0304a0:104_0": "82. Navame lujjatīti palujjati bhijjati. Idha aniccalakkhaṇaṁ kathitaṁ.",
  "atk-s0304a0:105_0": "10. Phaggunapañhāsuttavaṇṇanā",
  "atk-s0304a0:106_0": "83.",
  "atk-s0304a0:106_1": "Dasame chinnapapañceti taṇhāpapañcassa chinnattā chinnapapañce.",
  "atk-s0304a0:106_2": "Chinnavaṭumeti taṇhāvaṭumasseva chinnattā chinnavaṭume.",
  "atk-s0304a0:106_3": "Kiṁ pucchāmīti pucchati?",
  "atk-s0304a0:106_4": "Atikkantabuddhehi pariharitāni cakkhusotādīni pucchāmīti pucchati.",
  "atk-s0304a0:106_5": "Atha vā sace magge bhāvitepi anāgate cakkhusotādivaṭṭaṁ vaḍḍheyya,",
  "atk-s0304a0:106_6": "taṁ pucchāmīti pucchatīti.",
  "atk-s0304a0:107_0": "Gilānavaggo aṭṭhamo.",
  "atk-s0304a0:108_0": "9. Channavaggo",
  "atk-s0304a0:109_0": "1. Palokadhammasuttavaṇṇanā",
  "atk-s0304a0:110_0": "84.",
  "atk-s0304a0:110_1": "Channavaggassa paṭhame palokadhammanti bhijjanakasabhāvaṁ.",
  "atk-s0304a0:110_2": "Evamettha aniccalakkhaṇameva kathitaṁ.",
  "atk-s0304a0:111_0": "2. Suññatalokasuttavaṇṇanā",
  "atk-s0304a0:112_0": "85. Dutiye attaniyenāti attano santakena parikkhārena. Evamettha anattalakkhaṇameva kathitaṁ.",
  "atk-s0304a0:113_0": "3. Saṁkhittadhammasuttavaṇṇanā",
  "atk-s0304a0:114_0": "86. Tatiyaṁ khandhiyavagge ānandovāde (saṁ. ni. 3.83) vuttanayeneva veditabbaṁ.",
  "atk-s0304a0:115_0": "4. Channasuttavaṇṇanā",
  "atk-s0304a0:116_0": "87.",
  "atk-s0304a0:116_1": "Catutthe channoti evaṁnāmako thero,",
  "atk-s0304a0:116_2": "na abhinikkhamanaṁ nikkhantathero.",
  "atk-s0304a0:116_3": "Paṭisallānāti phalasamāpattito.",
  "atk-s0304a0:116_4": "Gilānapucchakāti gilānupaṭṭhākā.",
  "atk-s0304a0:116_5": "Gilānupaṭṭhānaṁ nāma buddhapasatthaṁ buddhavaṇṇitaṁ,",
  "atk-s0304a0:116_6": "tasmā evamāha.",
  "atk-s0304a0:116_7": "Sīsaveṭhaṁ dadeyyāti sīse veṭhanaṁ sīsaveṭhaṁ,",
  "atk-s0304a0:116_8": "tañca dadeyya.",
  "atk-s0304a0:116_9": "Satthanti jīvitahārakasatthaṁ.",
  "atk-s0304a0:116_10": "Nāvakaṅkhāmīti na icchāmi.",
  "atk-s0304a0:116_11": "Pariciṇṇoti paricarito.",
  "atk-s0304a0:116_12": "Manāpenāti manavaḍḍhanakena kāyakammādinā.",
  "atk-s0304a0:116_13": "Ettha ca satta sekhā paricaranti nāma,",
  "atk-s0304a0:116_14": "arahā paricārī nāma,",
  "atk-s0304a0:116_15": "bhagavā pariciṇṇo nāma.",
  "atk-s0304a0:117_0": "Etañhi, āvuso,",
  "atk-s0304a0:117_1": "sāvakassa patirūpanti, āvuso,",
  "atk-s0304a0:117_2": "sāvakassa nāma etaṁ anucchavikaṁ.",
  "atk-s0304a0:117_3": "Anupavajjanti appavattikaṁ appaṭisandhikaṁ.",
  "atk-s0304a0:117_4": "Pucchāvuso sāriputta,",
  "atk-s0304a0:117_5": "sutvā vedissāmāti ayaṁ sāvakapavāraṇā nāma.",
  "atk-s0304a0:117_6": "Etaṁmamātiādīni taṇhāmānadiṭṭhiggāhavasena vuttāni.",
  "atk-s0304a0:117_7": "Nirodhaṁ disvāti khayavayaṁ ñatvā.",
  "atk-s0304a0:117_8": "Netaṁ mama,",
  "atk-s0304a0:117_9": "nesohamasmi,",
  "atk-s0304a0:117_10": "na meso attāti samanupassāmīti aniccaṁ dukkhaṁ anattāti samanupassāmi.",
  "atk-s0304a0:117_11": "Ettakesu ṭhānesu channatthero sāriputtattherena pucchitaṁ pañhaṁ arahatte pakkhipitvā kathesi.",
  "atk-s0304a0:117_12": "Sāriputtatthero pana tassa puthujjanabhāvaṁ ñatvāpi taṁ ‘‘puthujjano’’ti vā ‘‘khīṇāsavo’’ti vā avatvā tuṇhīyeva ahosi.",
  "atk-s0304a0:117_13": "Cundatthero panassa puthujjanabhāvaṁ saññāpessāmīti cintetvā ovādaṁ adāsi.",
  "atk-s0304a0:118_0": "Tattha tasmāti yasmā māraṇantikaṁ vedanaṁ adhivāsetuṁ asakkonto satthaṁ āharāmīti vadati,",
  "atk-s0304a0:118_1": "tasmā puthujjano āyasmā,",
  "atk-s0304a0:118_2": "tena idampi manasikarohīti dīpeti.",
  "atk-s0304a0:118_3": "Yasmā vā channaṁ āyatanānaṁ nirodhaṁ disvā cakkhādīni tiṇṇaṁ gāhānaṁ vasena na samanupassāmīti vadasi.",
  "atk-s0304a0:118_4": "Tasmā idampi tassa bhagavato sāsanaṁ āyasmatā manasikātabbantipi puthujjanabhāvameva dīpento vadati.",
  "atk-s0304a0:118_5": "Niccakappanti niccakālaṁ.",
  "atk-s0304a0:118_6": "Nissitassāti taṇhāmānadiṭṭhīhi nissitassa.",
  "atk-s0304a0:118_7": "Calitanti vipphanditaṁ hoti.",
  "atk-s0304a0:118_8": "Yathayidaṁ āyasmato uppannaṁ vedanaṁ adhivāsetuṁ asakkontassa ‘‘ahaṁ vedayāmi,",
  "atk-s0304a0:118_9": "mama vedanā’’ti appahīnaggāhassa idāni vipphanditaṁ hoti,",
  "atk-s0304a0:118_10": "imināpi naṁ ‘‘puthujjanova tva’’nti vadati.",
  "atk-s0304a0:119_0": "Passaddhīti kāyacittapassaddhi,",
  "atk-s0304a0:119_1": "kilesapassaddhi nāma hotīti attho.",
  "atk-s0304a0:119_2": "Natiyāti taṇhānatiyā.",
  "atk-s0304a0:119_3": "Asatīti bhavatthāya ālayanikantipariyuṭṭhāne asati.",
  "atk-s0304a0:119_4": "Āgatigati na hotīti paṭisandhivasena āgati nāma,",
  "atk-s0304a0:119_5": "cutivasena gamanaṁ nāma na hoti.",
  "atk-s0304a0:119_6": "Cutūpapātoti cavanavasena cuti,",
  "atk-s0304a0:119_7": "upapajjanavasena upapāto.",
  "atk-s0304a0:119_8": "Nevidha na huraṁ na ubhayamantarenāti na idhaloke na paraloke na ubhayattha hoti.",
  "atk-s0304a0:119_9": "Esevanto dukkhassāti vaṭṭadukkhakilesadukkhassa ayameva anto ayaṁ paricchedo parivaṭumabhāvo hoti.",
  "atk-s0304a0:119_10": "Ayameva hi ettha attho.",
  "atk-s0304a0:119_11": "Ye pana ‘‘ubhayamantarenā’’ti vacanaṁ gahetvā antarābhavaṁ icchanti,",
  "atk-s0304a0:119_12": "tesaṁ vacanaṁ niratthakaṁ.",
  "atk-s0304a0:119_13": "Antarābhavassa hi bhāvo abhidhamme paṭikkhittoyeva.",
  "atk-s0304a0:119_14": "‘‘Antarenā’’ti vacanaṁ pana vikappantaradīpanaṁ.",
  "atk-s0304a0:119_15": "Tasmā ayamettha attho –",
  "atk-s0304a0:119_16": "neva idha na huraṁ,",
  "atk-s0304a0:119_17": "aparo vikappo na ubhayanti.",
  "atk-s0304a0:120_0": "Satthaṁ āharesīti jīvitahārakasatthaṁ āhari,",
  "atk-s0304a0:120_1": "āharitvā kaṇṭhanāḷaṁ chindi.",
  "atk-s0304a0:120_2": "Athassa tasmiṁ khaṇe maraṇabhayaṁ okkami,",
  "atk-s0304a0:120_3": "gatinimittaṁ upaṭṭhāsi.",
  "atk-s0304a0:120_4": "So attano puthujjanabhāvaṁ ñatvā,",
  "atk-s0304a0:120_5": "saṁviggacitto vipassanaṁ paṭṭhapetvā,",
  "atk-s0304a0:120_6": "saṅkhāre pariggaṇhanto arahattaṁ patvā,",
  "atk-s0304a0:120_7": "samasīsī hutvā parinibbuto.",
  "atk-s0304a0:120_8": "Sammukhāyeva anupavajjatā byākatāti kiñcāpi idaṁ therassa puthujjanakāle byākaraṇaṁ hoti;",
  "atk-s0304a0:120_9": "etena pana byākaraṇena anantarāyamassa parinibbānaṁ ahosi.",
  "atk-s0304a0:120_10": "Tasmā bhagavā tadeva byākaraṇaṁ gahetvā kathesi.",
  "atk-s0304a0:121_0": "Upavajjakulānīti upasaṅkamitabbakulāni.",
  "atk-s0304a0:121_1": "Iminā thero, ‘‘bhante,",
  "atk-s0304a0:121_2": "evaṁ upaṭṭhākesu ca upaṭṭhāyikāsu ca vijjamānāsu so bhikkhu tumhākaṁ sāsane parinibbāyissatī’’ti pubbabhāgapaṭipattiyaṁ",
  "atk-s0304a0:121_3": "kulasaṁsaggadosaṁ dassento pucchati.",
  "atk-s0304a0:121_4": "Athassa bhagavā kulesu saṁsaggābhāvaṁ dīpento honti hete sāriputtātiādimāha.",
  "atk-s0304a0:121_5": "Imasmiṁ kira ṭhāne therassa kulesu asaṁsaṭṭhabhāvo pākaṭo ahosi.",
  "atk-s0304a0:121_6": "Sesaṁ sabbattha uttānameva.",
  "atk-s0304a0:122_0": "5-6. Puṇṇasuttādivaṇṇanā",
  "atk-s0304a0:123_0": "88-89.",
  "atk-s0304a0:123_1": "Pañcame tañceti taṁ cakkhuñceva rūpañca.",
  "atk-s0304a0:123_2": "Nandisamudayā dukkhasamudayoti taṇhāya samodhānena pañcakkhandhadukkhassa samodhānaṁ hoti.",
  "atk-s0304a0:123_3": "Iti chasu dvāresu ‘‘nandisamudayā dukkhasamudayo’’ti iminā dvinnaṁ saccānaṁ vasena vaṭṭaṁ matthakaṁ pāpetvā dassesi.",
  "atk-s0304a0:123_4": "Dutiyanaye nirodho maggoti dvinnaṁ saccānaṁ vasena vivaṭṭaṁ matthakaṁ pāpetvā dassesi.",
  "atk-s0304a0:123_5": "Iminā tvaṁ puṇṇāti pāṭiyekko anusandhi.",
  "atk-s0304a0:123_6": "Evaṁ tāva vaṭṭavivaṭṭavasena desanaṁ arahatte pakkhipitvā idāni puṇṇattheraṁ sattasu ṭhānesu sīhanādaṁ nadāpetuṁ iminā tvantiādimāha.",
  "atk-s0304a0:124_0": "Caṇḍāti duṭṭhā kibbisā.",
  "atk-s0304a0:124_1": "Pharusāti kakkhaḷā akkosissantīti dasahi akkosavatthūhi akkosissanti.",
  "atk-s0304a0:124_2": "Paribhāsissantīti ‘‘kiṁ samaṇo nāma tvaṁ,",
  "atk-s0304a0:124_3": "idañcidañca te karissāmā’’ti tajjessanti.",
  "atk-s0304a0:124_4": "Evametthāti evaṁ mayhaṁ ettha bhavissati.",
  "atk-s0304a0:124_5": "Daṇḍenāti catuhatthadaṇḍena vā khadiradaṇḍena vā ghaṭikamuggarena vā.",
  "atk-s0304a0:124_6": "Satthenāti ekatodhārādinā satthena.",
  "atk-s0304a0:124_7": "Satthahārakaṁ pariyesantīti jīvitahārakasatthaṁ pariyesanti.",
  "atk-s0304a0:124_8": "Idaṁ thero tatiyapārājikavatthusmiṁ asubhakathaṁ sutvā attabhāvena jigucchantānaṁ bhikkhūnaṁ satthahārakapariyesanaṁ sandhāyāha.",
  "atk-s0304a0:124_9": "Damūpasamenāti ettha damoti indriyasaṁvarādīnaṁ etaṁ nāmaṁ.",
  "atk-s0304a0:125_0": "‘‘Saccena danto damasā upeto,",
  "atk-s0304a0:126_0": "Vedantagū vusitabrahmacariyo’’ti. (saṁ. ni. 1.195; su. ni. 467) –",
  "atk-s0304a0:127_0": "Ettha hi indriyasaṁvaro damoti vutto.",
  "atk-s0304a0:127_1": "‘‘Yadi saccā damā cāgā,",
  "atk-s0304a0:127_2": "khantyā bhiyyodha vijjatī’’ti (su. ni. 191; saṁ. ni.",
  "atk-s0304a0:127_3": "1.246) ettha paññā damoti vuttā.",
  "atk-s0304a0:127_4": "‘‘Dānena damena saṁyamena saccavajjenā’’ti (dī. ni. 1.165; ma. ni.",
  "atk-s0304a0:127_5": "2.226) ettha uposathakammaṁ damoti vuttaṁ.",
  "atk-s0304a0:127_6": "Imasmiṁ pana sutte khanti damoti veditabbo.",
  "atk-s0304a0:127_7": "Upasamoti tasseva vevacanaṁ.",
  "atk-s0304a0:128_0": "Atha kho āyasmā puṇṇoti ko panesa puṇṇo,",
  "atk-s0304a0:128_1": "kasmā ca panettha gantukāmo ahosīti?",
  "atk-s0304a0:128_2": "Sunāparantavāsiko eva esa,",
  "atk-s0304a0:128_3": "sāvatthiyaṁ pana asappāyavihāraṁ sallakkhetvā tattha gantukāmo ahosi.",
  "atk-s0304a0:129_0": "Tatrāyaṁ anuppubbikathā –",
  "atk-s0304a0:129_1": "sunāparantaraṭṭhe kira ekasmiṁ vāṇijagāme ete dve bhātaro.",
  "atk-s0304a0:129_2": "Tesu kadāci jeṭṭho pañca sakaṭasatāni gahetvā janapadaṁ gantvā bhaṇḍaṁ āharati,",
  "atk-s0304a0:129_3": "kadāci kaniṭṭho.",
  "atk-s0304a0:129_4": "Imasmiṁ pana samaye kaniṭṭhaṁ ghare ṭhapetvā,",
  "atk-s0304a0:129_5": "jeṭṭhabhātiko pañca sakaṭasatāni gahetvā,",
  "atk-s0304a0:129_6": "janapadacārikaṁ caranto anupubbena sāvatthiṁ patvā,",
  "atk-s0304a0:129_7": "jetavanassa nātidūre sakaṭasatthaṁ nivesetvā bhuttapātarāso parijanaparivuto phāsukaṭṭhāne nisīdi.",
  "atk-s0304a0:130_0": "Tena ca samayena sāvatthivāsino bhuttapātarāsā uposathaṅgāni adhiṭṭhāya suddhuttarāsaṅgā gandhapupphādihatthā yena buddho,",
  "atk-s0304a0:130_1": "yena dhammo,",
  "atk-s0304a0:130_2": "yena saṅgho,",
  "atk-s0304a0:130_3": "tanninnā tappoṇā tappabbhārā hutvā,",
  "atk-s0304a0:130_4": "dakkhiṇadvārena nikkhamitvā jetavanaṁ gacchanti.",
  "atk-s0304a0:130_5": "So te disvā ‘‘kahaṁ ime gacchantī’’ti ekaṁ manussaṁ pucchi. Kiṁ tvaṁ, ayyo,",
  "atk-s0304a0:130_6": "na jānāsi?",
  "atk-s0304a0:130_7": "Loke buddhadhammasaṅgharatanāni nāma uppannāni,",
  "atk-s0304a0:130_8": "icceso mahājano satthu santikaṁ dhammakathaṁ sotuṁ gacchatīti.",
  "atk-s0304a0:130_9": "Tassa ‘‘buddho’’ti vacanaṁ chavicammādīni chinditvā aṭṭhimiñjaṁ āhacca aṭṭhāsi.",
  "atk-s0304a0:130_10": "So attano parijanaparivuto tāya parisāya saddhiṁ vihāraṁ gantvā,",
  "atk-s0304a0:130_11": "satthu madhurassarena dhammaṁ desentassa parisapariyante ṭhito,",
  "atk-s0304a0:130_12": "dhammaṁ sutvā pabbajjāya cittaṁ uppādesi.",
  "atk-s0304a0:130_13": "Atha tathāgatena kālaṁ viditvā parisāya uyyojitāya satthāraṁ upasaṅkamitvā, vanditvā,",
  "atk-s0304a0:130_14": "svātanāya nimantetvā,",
  "atk-s0304a0:130_15": "dutiyadivase maṇḍapaṁ kāretvā,",
  "atk-s0304a0:130_16": "āsanāni paññāpetvā,",
  "atk-s0304a0:130_17": "buddhappamukhassa saṅghassa mahādānaṁ datvā,",
  "atk-s0304a0:130_18": "bhuttapātarāso uposathaṅgāni adhiṭṭhāya bhaṇḍāgārikaṁ pakkosāpetvā,",
  "atk-s0304a0:130_19": "‘‘ettakaṁ dhanaṁ vissajjitaṁ,",
  "atk-s0304a0:130_20": "ettakaṁ dhanaṁ na vissajjita’’nti sabbaṁ ācikkhitvā,",
  "atk-s0304a0:130_21": "‘‘imaṁ sāpateyyaṁ mayhaṁ kaniṭṭhassa dehī’’ti sabbaṁ niyyātetvā,",
  "atk-s0304a0:130_22": "satthu santike pabbajitvā,",
  "atk-s0304a0:130_23": "kammaṭṭhānaparāyaṇo ahosi.",
  "atk-s0304a0:131_0": "Athassa kammaṭṭhānaṁ manasikarontassa kammaṭṭhānaṁ na upaṭṭhāti.",
  "atk-s0304a0:131_1": "Tato cintesi –",
  "atk-s0304a0:131_2": "‘‘ayaṁ janapado mayhaṁ asappāyo,",
  "atk-s0304a0:131_3": "yaṁnūnāhaṁ satthu santike kammaṭṭhānaṁ gahetvā sakaraṭṭhameva gaccheyya’’nti.",
  "atk-s0304a0:131_4": "Atha pubbaṇhasamaye piṇḍāya caritvā,",
  "atk-s0304a0:131_5": "sāyanhe paṭisallānā vuṭṭhahitvā,",
  "atk-s0304a0:131_6": "bhagavantaṁ upasaṅkamitvā,",
  "atk-s0304a0:131_7": "kammaṭṭhānaṁ kathāpetvā,",
  "atk-s0304a0:131_8": "satta sīhanāde naditvā, pakkāmi.",
  "atk-s0304a0:131_9": "Tena vuttaṁ,",
  "atk-s0304a0:131_10": "‘‘atha kho āyasmā puṇṇo…pe…",
  "atk-s0304a0:131_11": "viharatī’’ti.",
  "atk-s0304a0:132_0": "Kattha panāyaṁ vihāsīti?",
  "atk-s0304a0:132_1": "Catūsu ṭhānesu vihāsi.",
  "atk-s0304a0:132_2": "Sunāparantaraṭṭhaṁ tāva pavisitvā ca abbuhatthapabbataṁ nāma patvā vāṇijagāmaṁ piṇḍāya pāvisi.",
  "atk-s0304a0:132_3": "Atha naṁ kaniṭṭhabhātā sañjānitvā bhikkhaṁ datvā, ‘‘bhante,",
  "atk-s0304a0:132_4": "aññattha agantvā idheva vasathā’’ti paṭiññaṁ kāretvā tattheva vasāpesi.",
  "atk-s0304a0:133_0": "Tato samuddagirivihāraṁ nāma agamāsi.",
  "atk-s0304a0:133_1": "Tattha ayakantapāsāṇehi paricchinditvā katacaṅkamo atthi,",
  "atk-s0304a0:133_2": "koci taṁ caṅkamituṁ samattho nāma natthi.",
  "atk-s0304a0:133_3": "Tattha samuddavīciyo āgantvā ayakantapāsāṇesu paharitvā mahāsaddaṁ karonti.",
  "atk-s0304a0:133_4": "Thero ‘‘kammaṭṭhānaṁ manasikarontānaṁ phāsuvihāro hotū’’ti samuddaṁ nissaddaṁ katvā adhiṭṭhāsi.",
  "atk-s0304a0:134_0": "Tato mātulagiriṁ nāma agamāsi.",
  "atk-s0304a0:134_1": "Tatthapi sakuṇasaṅgho ussanno rattiñca divā ca saddo ekābaddhova ahosi.",
  "atk-s0304a0:134_2": "Thero ‘‘idaṁ ṭhānaṁ na phāsuka’’nti tato makulakārāmavihāraṁ nāma gato.",
  "atk-s0304a0:134_3": "So vāṇijagāmassa nātidūro naccāsanno gamanāgamanasampanno vivitto appasaddo.",
  "atk-s0304a0:134_4": "Thero ‘‘imaṁ ṭhānaṁ phāsuka’’nti tattha rattiṭṭhānadivāṭṭhānacaṅkamanādīni kāretvā vassaṁ upagacchi.",
  "atk-s0304a0:134_5": "Evaṁ catūsu ṭhānesu vihāsi.",
  "atk-s0304a0:135_0": "Athekadivasaṁ tasmiṁyeva antovasse pañca vāṇijasatāni ‘‘parasamuddaṁ gacchāmā’’ti nāvāya bhaṇḍaṁ pakkhipiṁsu.",
  "atk-s0304a0:135_1": "Nāvārohanadivase therassa kaniṭṭhabhātā theraṁ bhojetvā,",
  "atk-s0304a0:135_2": "therassa santike sikkhāpadāni gahetvā, vanditvā, ‘‘bhante,",
  "atk-s0304a0:135_3": "samuddo nāma asaddheyyo anekantarāyo,",
  "atk-s0304a0:135_4": "amhe āvajjeyyāthā’’ti vatvā nāvaṁ āruhi.",
  "atk-s0304a0:135_5": "Nāvā uttamajavena gacchamānā aññataraṁ dīpakaṁ pāpuṇi.",
  "atk-s0304a0:135_6": "Manussā ‘‘pātarāsaṁ karissāmā’’ti dīpake uttiṇṇā.",
  "atk-s0304a0:135_7": "Tasmiṁ pana dīpake aññaṁ kiñci natthi,",
  "atk-s0304a0:135_8": "candanavanameva ahosi.",
  "atk-s0304a0:136_0": "Atheko vāsiyā rukkhaṁ ākoṭetvā lohitacandanabhāvaṁ ñatvā āha – ‘‘bho,",
  "atk-s0304a0:136_1": "mayaṁ lābhatthāya parasamuddaṁ gacchāma,",
  "atk-s0304a0:136_2": "ito ca uttari lābho nāma natthi,",
  "atk-s0304a0:136_3": "caturaṅgulamattā ghaṭikā satasahassaṁ agghati.",
  "atk-s0304a0:136_4": "Hāretabbayuttakaṁ bhaṇḍaṁ hāretvā candanassa pūressāmā’’ti te tathā kariṁsu .",
  "atk-s0304a0:136_5": "Candanavane adhivatthā amanussā kujjhitvā,",
  "atk-s0304a0:136_6": "‘‘imehi amhākaṁ candanavanaṁ nāsitaṁ ghātessāma ne’’ti cintetvā –",
  "atk-s0304a0:136_7": "‘‘idheva ghātitesu sabbaṁ ekakuṇapaṁ bhavissati,",
  "atk-s0304a0:136_8": "samuddamajjhe nesaṁ nāvaṁ osīdessāmā’’ti āhaṁsu.",
  "atk-s0304a0:136_9": "Atha nesaṁ nāvaṁ āruyha muhuttaṁ gatakāleyeva uppātikaṁ uṭṭhapetvā sayampi te amanussā bhayānakāni rūpāni dassayiṁsu.",
  "atk-s0304a0:136_10": "Bhītā manussā attano attano devatānaṁ namassanti.",
  "atk-s0304a0:136_11": "Therassa kaniṭṭho cūḷapuṇṇakuṭumbiko ‘‘mayhaṁ bhātā avassayo hotū’’ti therassa namassamāno aṭṭhāsi.",
  "atk-s0304a0:137_0": "Theropi kira tasmiṁyeva khaṇe āvajjetvā,",
  "atk-s0304a0:137_1": "tesaṁ byasanuppattiṁ ñatvā,",
  "atk-s0304a0:137_2": "vehāsaṁ uppatitvā,",
  "atk-s0304a0:137_3": "abhimukho aṭṭhāsi.",
  "atk-s0304a0:137_4": "Amanussā theraṁ disvāva ‘‘ayyo puṇṇatthero etī’’ti apakkamiṁsu,",
  "atk-s0304a0:137_5": "uppātikaṁ sannisīdi.",
  "atk-s0304a0:137_6": "Thero ‘‘mā bhāyathā’’ti te assāsetvā ‘‘kahaṁ gantukāmatthā’’ti pucchi. Bhante,",
  "atk-s0304a0:137_7": "amhākaṁ sakaṭṭhānameva gacchāmāti.",
  "atk-s0304a0:137_8": "Thero nāvaṅgaṇe akkamitvā ‘‘etesaṁ icchitaṭṭhānaṁ gacchatū’’ti adhiṭṭhāsi.",
  "atk-s0304a0:137_9": "Vāṇijā sakaṭṭhānaṁ gantvā,",
  "atk-s0304a0:137_10": "taṁ pavattiṁ puttadārassa ārocetvā,",
  "atk-s0304a0:137_11": "‘‘etha theraṁ saraṇaṁ gacchāmā’’ti pañcasatāpi attano pañcahi mātugāmasatehi saddhiṁ tīsu saraṇesu patiṭṭhāya upāsakattaṁ paṭivedesuṁ.",
  "atk-s0304a0:137_12": "Tato nāvāya bhaṇḍaṁ otāretvā therassa ekaṁ koṭṭhāsaṁ katvā, ‘‘ayaṁ, bhante,",
  "atk-s0304a0:137_13": "tumhākaṁ koṭṭhāso’’ti āhaṁsu.",
  "atk-s0304a0:137_14": "Thero mayhaṁ visuṁ koṭṭhāsakiccaṁ natthi.",
  "atk-s0304a0:137_15": "Satthā pana tumhehi diṭṭhapubboti.",
  "atk-s0304a0:137_16": "Na diṭṭhapubbo, bhanteti.",
  "atk-s0304a0:137_17": "Tena hi iminā satthu maṇḍalamāḷaṁ karotha.",
  "atk-s0304a0:137_18": "Evaṁ satthāraṁ passissathāti. Te sādhu, bhanteti.",
  "atk-s0304a0:137_19": "Tena ca koṭṭhāsena attano ca koṭṭhāsehi maṇḍalamāḷaṁ kātuṁ ārabhiṁsu.",
  "atk-s0304a0:138_0": "Satthāpi kira taṁ āraddhakālato paṭṭhāya paribhogaṁ akāsi.",
  "atk-s0304a0:138_1": "Ārakkhamanussā rattiṁ obhāsaṁ disvā,",
  "atk-s0304a0:138_2": "‘‘mahesakkhā devatā atthī’’ti saññaṁ kariṁsu.",
  "atk-s0304a0:138_3": "Upāsakā maṇḍalamāḷañca bhikkhusaṅghassa ca senāsanāni niṭṭhāpetvā dānasambhāraṁ sajjetvā, ‘‘kataṁ, bhante,",
  "atk-s0304a0:138_4": "amhehi attano kiccaṁ,",
  "atk-s0304a0:138_5": "satthāraṁ pakkosathā’’ti therassa ārocesuṁ.",
  "atk-s0304a0:138_6": "Thero sāyanhasamaye iddhiyā sāvatthiṁ gantvā, ‘‘bhante,",
  "atk-s0304a0:138_7": "vāṇijagāmavāsino tumhe daṭṭhukāmā ,",
  "atk-s0304a0:138_8": "tesaṁ anukampaṁ karothā’’ti bhagavantaṁ yāci.",
  "atk-s0304a0:138_9": "Bhagavā adhivāsesi.",
  "atk-s0304a0:138_10": "Thero sakaṭṭhānameva paccāgato.",
  "atk-s0304a0:139_0": "Bhagavāpi ānandattheraṁ āmantesi, ‘‘ānanda,",
  "atk-s0304a0:139_1": "sve sunāparante vāṇijagāme piṇḍāya carissāma,",
  "atk-s0304a0:139_2": "tvaṁ ekūnapañcasatānaṁ bhikkhūnaṁ salākaṁ dehī’’ti.",
  "atk-s0304a0:139_3": "Thero ‘‘sādhu,",
  "atk-s0304a0:139_4": "bhante’’ti bhikkhusaṅghassa tamatthaṁ ārocetvā,",
  "atk-s0304a0:139_5": "‘‘ākāsacārī bhikkhū salākaṁ gaṇhantū’’ti āha.",
  "atk-s0304a0:139_6": "Taṁdivasaṁ kuṇḍadhānatthero paṭhamaṁ salākaṁ aggahesi.",
  "atk-s0304a0:139_7": "Vāṇijagāmavāsinopi ‘‘sve kira satthā āgamissatī’’ti gāmamajjhe maṇḍapaṁ katvā dānaggaṁ sajjayiṁsu.",
  "atk-s0304a0:139_8": "Bhagavā pātova sarīrapaṭijagganaṁ katvā,",
  "atk-s0304a0:139_9": "gandhakuṭiṁ pavisitvā,",
  "atk-s0304a0:139_10": "phalasamāpattiṁ appetvā, nisīdi.",
  "atk-s0304a0:139_11": "Sakkassa paṇḍukambalasilāsanaṁ uṇhaṁ ahosi.",
  "atk-s0304a0:139_12": "So ‘‘kiṁ ida’’nti āvajjetvā satthu sunāparantagamanaṁ disvā,",
  "atk-s0304a0:139_13": "vissakammaṁ āmantesi, ‘‘tāta,",
  "atk-s0304a0:139_14": "ajja bhagavā tiṁsamattāni yojanasatāni piṇḍacāraṁ gamissati.",
  "atk-s0304a0:139_15": "Pañca kūṭāgārasatāni māpetvā jetavanadvārakoṭṭhakamatthake gamanasajjāni katvā ṭhapehī’’ti.",
  "atk-s0304a0:139_16": "So tathā akāsi.",
  "atk-s0304a0:139_17": "Bhagavato kūṭāgāraṁ catumukhaṁ ahosi,",
  "atk-s0304a0:139_18": "dvinnaṁ aggasāvakānaṁ dvimukhāni,",
  "atk-s0304a0:139_19": "sesāni ekamukhāni,",
  "atk-s0304a0:139_20": "satthā gandhakuṭito nikkhamitvā paṭipāṭiyā ṭhapitakūṭāgāresu dhurakūṭāgāraṁ pāvisi.",
  "atk-s0304a0:139_21": "Dve aggasāvake ādiṁ katvā ekūnapañcabhikkhusatānipi kūṭāgāragatāni ahesuṁ.",
  "atk-s0304a0:139_22": "Ekaṁ tucchaṁ kūṭāgāraṁ ahosi,",
  "atk-s0304a0:139_23": "pañcapi kūṭāgārasatāni ākāse uppattiṁsu.",
  "atk-s0304a0:140_0": "Satthā saccabandhapabbataṁ nāma patvā kūṭāgāraṁ ākāse ṭhapesi.",
  "atk-s0304a0:140_1": "Tasmiṁ pabbate saccabandho nāma micchādiṭṭhikatāpaso mahājanaṁ micchādiṭṭhiṁ uggaṇhāpento lābhaggayasaggappatto hutvā vasati,",
  "atk-s0304a0:140_2": "abbhantare cassa antocāṭiyaṁ padīpo viya arahattaphalassa upanissayo jalati.",
  "atk-s0304a0:140_3": "Taṁ disvā ‘‘dhammamassa kathessāmī’’ti gantvā dhammaṁ desesi.",
  "atk-s0304a0:140_4": "Tāpaso desanāpariyosāne arahattaṁ pāpuṇi.",
  "atk-s0304a0:140_5": "Maggenevassa abhiññā āgatā.",
  "atk-s0304a0:140_6": "So ehibhikkhu hutvā iddhimayapattacīvaradharo tucchakūṭāgāraṁ pāvisi.",
  "atk-s0304a0:141_0": "Bhagavā kūṭāgāragatehi pañcahi bhikkhusatehi saddhiṁ vāṇijagāmaṁ gantvā,",
  "atk-s0304a0:141_1": "kūṭāgārāni adissamānakāni katvā,",
  "atk-s0304a0:141_2": "vāṇijagāmaṁ pāvisi.",
  "atk-s0304a0:141_3": "Vāṇijā buddhappamukhassa saṅghassa mahādānaṁ datvā satthāraṁ makulakārāmaṁ nayiṁsu.",
  "atk-s0304a0:141_4": "Satthā maṇḍalamāḷaṁ pāvisi.",
  "atk-s0304a0:141_5": "Mahājano yāva satthā bhattadarathaṁ paṭippassambheti,",
  "atk-s0304a0:141_6": "tāva pātarāsaṁ katvā uposathaṅgāni samādāya bahuṁ gandhañca pupphañca ādāya dhammassavanatthāya ārāmaṁ paccāgamāsi.",
  "atk-s0304a0:141_7": "Satthā dhammaṁ desesi.",
  "atk-s0304a0:141_8": "Mahājanassa bandhanamokkho jāto,",
  "atk-s0304a0:141_9": "mahantaṁ buddhakolāhalaṁ ahosi.",
  "atk-s0304a0:142_0": "Satthā mahājanassa saṅgahatthāya sattāhaṁ tattheva vasi,",
  "atk-s0304a0:142_1": "aruṇaṁ pana mahāgandhakuṭiyaṁyeva uṭṭhapesi.",
  "atk-s0304a0:142_2": "Sattāhampi dhammadesanāpariyosāne caturāsītiyā pāṇasahassānaṁ dhammābhisamayo ahosi.",
  "atk-s0304a0:142_3": "Tattha sattāhaṁ vasitvā,",
  "atk-s0304a0:142_4": "vāṇijagāme piṇḍāya caritvā,",
  "atk-s0304a0:142_5": "‘‘tvaṁ idheva vasāhī’’ti puṇṇattheraṁ nivattetvā antare nammadānadī nāma atthi,",
  "atk-s0304a0:142_6": "tassā tīraṁ agamāsi.",
  "atk-s0304a0:142_7": "Nammadā nāgarājā satthu paccuggamanaṁ katvā,",
  "atk-s0304a0:142_8": "nāgabhavanaṁ pavesetvā,",
  "atk-s0304a0:142_9": "tiṇṇaṁ ratanānaṁ sakkāraṁ akāsi.",
  "atk-s0304a0:142_10": "Satthā tassa dhammaṁ kathetvā nāgabhavanā nikkhami.",
  "atk-s0304a0:142_11": "So ‘‘mayhaṁ, bhante,",
  "atk-s0304a0:142_12": "paricaritabbaṁ dethā’’ti yāci.",
  "atk-s0304a0:142_13": "Bhagavā nammadānadītīre padacetiyaṁ dassesi.",
  "atk-s0304a0:142_14": "Taṁ vīcīsu āgatāsu pidhīyati,",
  "atk-s0304a0:142_15": "gatāsu vivarīyati.",
  "atk-s0304a0:142_16": "Mahāsakkārapattaṁ ahosi.",
  "atk-s0304a0:142_17": "Satthā tato nikkhamitvā saccabandhapabbataṁ gantvā saccabandhaṁ āha –",
  "atk-s0304a0:142_18": "‘‘tayā mahājano apāyamagge otārito.",
  "atk-s0304a0:142_19": "Tvaṁ idheva vasitvā,",
  "atk-s0304a0:142_20": "etesaṁ laddhiṁ vissajjāpetvā,",
  "atk-s0304a0:142_21": "nibbānamagge patiṭṭhāpehī’’ti.",
  "atk-s0304a0:142_22": "Sopi paricaritabbaṁ yāci.",
  "atk-s0304a0:142_23": "Satthā ghanapiṭṭhipāsāṇe allamattikapiṇḍamhi lañchanaṁ viya padacetiyaṁ dassesi.",
  "atk-s0304a0:142_24": "Tato jetavanameva gato.",
  "atk-s0304a0:142_25": "Etamatthaṁ sandhāya teneva antaravassenātiādi vuttaṁ.",
  "atk-s0304a0:143_0": "Parinibbāyīti anupādisesāya nibbānadhātuyā parinibbāyi.",
  "atk-s0304a0:143_1": "Mahājano therassa satta divasāni sarīrapūjaṁ katvā,",
  "atk-s0304a0:143_2": "bahūni gandhakaṭṭhāni samodhānetvā,",
  "atk-s0304a0:143_3": "sarīraṁ jhāpetvā dhātuyo ādāya cetiyaṁ akāsi.",
  "atk-s0304a0:143_4": "Sambahulā bhikkhūti therassa āḷāhanaṭṭhāne ṭhitabhikkhū.",
  "atk-s0304a0:143_5": "Sesaṁ sabbattha uttānameva.",
  "atk-s0304a0:143_6": "Chaṭṭhaṁ uttānameva.",
  "atk-s0304a0:144_0": "7-8. Paṭhamaejāsuttādivaṇṇanā",
  "atk-s0304a0:145_0": "90-91.",
  "atk-s0304a0:145_1": "Sattame ejāti taṇhā.",
  "atk-s0304a0:145_2": "Sā hi calanaṭṭhena ejāti vuccati.",
  "atk-s0304a0:145_3": "Sāva ābādhanaṭṭhena rogo,",
  "atk-s0304a0:145_4": "anto dussanaṭṭhena gaṇḍo,",
  "atk-s0304a0:145_5": "nikantanaṭṭhena sallaṁ.",
  "atk-s0304a0:145_6": "Tasmāti yasmā ejā rogo ceva gaṇḍo ca sallañca, tasmā.",
  "atk-s0304a0:145_7": "Cakkhuṁ na maññeyyātiādi vuttanayameva,",
  "atk-s0304a0:145_8": "idhāpi sabbaṁ heṭṭhā gahitameva saṁkaḍḍhitvā dassitaṁ.",
  "atk-s0304a0:145_9": "Aṭṭhamaṁ vuttanayameva.",
  "atk-s0304a0:146_0": "9-10. Paṭhamadvayasuttādivaṇṇanā",
  "atk-s0304a0:147_0": "92-93.",
  "atk-s0304a0:147_1": "Navame dvayanti dve dve koṭṭhāse.",
  "atk-s0304a0:147_2": "Dasame itthetaṁ dvayanti evametaṁ dvayaṁ.",
  "atk-s0304a0:147_3": "Calañceva byathañcāti attano sabhāvena asaṇṭhahanato calati ceva byathati ca.",
  "atk-s0304a0:147_4": "Yopi hetu yopi paccayoti cakkhuviññāṇassa vatthārammaṇaṁ hetu ceva paccayo ca.",
  "atk-s0304a0:147_5": "Kuto niccaṁ bhavissatīti kena kāraṇena niccaṁ bhavissati.",
  "atk-s0304a0:147_6": "Yathā pana dāsassa dāsiyā kucchismiṁ jāto putto parova dāso hoti,",
  "atk-s0304a0:147_7": "evaṁ aniccameva hotīti attho.",
  "atk-s0304a0:147_8": "Saṅgatīti sahagati.",
  "atk-s0304a0:147_9": "Sannipātoti ekato sannipatanaṁ.",
  "atk-s0304a0:147_10": "Samavāyoti ekato samāgamo.",
  "atk-s0304a0:147_11": "Ayaṁ vuccati cakkhusamphassoti iminā saṅgatisannipātasamavāyasaṅkhātena paccayena uppannattā paccayanāmeneva",
  "atk-s0304a0:147_12": "saṅgati sannipāto samavāyoti ayaṁ vuccati cakkhusamphasso.",
  "atk-s0304a0:148_0": "Sopi hetūti phassassa vatthu ārammaṇaṁ sahajātā tayo khandhāti ayaṁ hetu.",
  "atk-s0304a0:148_1": "Phuṭṭhoti upayogatthe paccattaṁ,",
  "atk-s0304a0:148_2": "phassena phuṭṭhameva gocaraṁ vedanā vedeti,",
  "atk-s0304a0:148_3": "cetanā ceteti,",
  "atk-s0304a0:148_4": "saññā sañjānātīti attho.",
  "atk-s0304a0:148_5": "Phuṭṭhoti vā phassasamaṅgīpuggalo ,",
  "atk-s0304a0:148_6": "phassena phuṭṭhārammaṇameva vedanādīhi vedeti ceteti sañjānātītipi vuttaṁ hoti.",
  "atk-s0304a0:148_7": "Iti imasmiṁ sutte samatiṁsakkhandhā kathitā honti. Kathaṁ?",
  "atk-s0304a0:148_8": "Cakkhudvāre tāva vatthu ceva ārammaṇañca rūpakkhandho,",
  "atk-s0304a0:148_9": "phuṭṭho vedetīti vedanākkhandho,",
  "atk-s0304a0:148_10": "cetetīti saṅkhārakkhandho,",
  "atk-s0304a0:148_11": "sañjānātīti saññākkhandho,",
  "atk-s0304a0:148_12": "vijānātīti viññāṇakkhandhoti.",
  "atk-s0304a0:148_13": "Sesadvāresupi eseva nayo.",
  "atk-s0304a0:148_14": "Manodvārepi hi vatthurūpaṁ ekantato rūpakkhandho,",
  "atk-s0304a0:148_15": "rūpe pana ārammaṇe sati ārammaṇampi rūpakkhandhoti cha pañcakātiṁsa honti.",
  "atk-s0304a0:148_16": "Saṅkhepena panete chasupi dvāresu pañceva khandhāti sapaccaye pañcakkhandhe aniccāti vitthāretvā vuccamāne",
  "atk-s0304a0:148_17": "bujjhanakānaṁ ajjhāsayena idaṁ suttaṁ desitanti.",
  "atk-s0304a0:149_0": "Channavaggo navamo.",
  "atk-s0304a0:150_0": "10. Saḷavaggo",
  "atk-s0304a0:151_0": "1. Adantaaguttavaṇṇanā",
  "atk-s0304a0:152_0": "94.",
  "atk-s0304a0:152_1": "Saḷavaggassa paṭhame adantāti adamitā.",
  "atk-s0304a0:152_2": "Aguttāti agopitā.",
  "atk-s0304a0:152_3": "Arakkhitāti na rakkhitā.",
  "atk-s0304a0:152_4": "Asaṁvutāti apihitā.",
  "atk-s0304a0:152_5": "Dukkhādhivāhā hontīti nerayikādibhedaṁ adhikadukkhaṁ āvahanakā honti.",
  "atk-s0304a0:152_6": "Sukhādhivāhā hontīti jhānamaggaphalapabhedaṁ adhikasukhaṁ āvahanakā honti.",
  "atk-s0304a0:152_7": "Adhivahātipi pāṭho,",
  "atk-s0304a0:152_8": "esevattho.",
  "atk-s0304a0:153_0": "Saḷevāti cha eva.",
  "atk-s0304a0:153_1": "Asaṁvuto yattha dukkhaṁ nigacchatīti yesu āyatanesu saṁvaravirahito dukkhaṁ pāpuṇāti.",
  "atk-s0304a0:153_2": "Tesañca ye saṁvaraṇaṁ avedisunti ye tesaṁ āyatanānaṁ saṁvaraṁ vindiṁsu paṭilabhiṁsu.",
  "atk-s0304a0:153_3": "Viharantānavassutāti viharanti anavassutā atintā.",
  "atk-s0304a0:154_0": "Asāditañca sādunti assādavantañca madhurañca.",
  "atk-s0304a0:154_1": "Phassadvayaṁ sukhadukkhe upekkheti sukhaphassañca dukkhaphassañcāti idaṁ phassadvayaṁ upekkhe,",
  "atk-s0304a0:154_2": "upekkhāmevettha uppādeyyāti attho.",
  "atk-s0304a0:154_3": "Phassadvayaṁ sukhadukkhaṁ upekkhoti vā pāṭho,",
  "atk-s0304a0:154_4": "phassahetukaṁ sukhadukkhaṁ upekkho,",
  "atk-s0304a0:154_5": "sukhe anurodhaṁ dukkhe ca virodhaṁ anuppādento upekkhako bhaveyyātipi attho.",
  "atk-s0304a0:154_6": "Anānuruddhoaviruddho kenacīti kenaci saddhiṁ neva anuruddho na viruddho bhaveyya.",
  "atk-s0304a0:155_0": "Papañcasaññāti kilesasaññāya papañcasaññā nāma hutvā.",
  "atk-s0304a0:155_1": "Itarītarā narāti lāmakasattā papañcayantā upayantīti papañcayamānā vaṭṭaṁ upagacchanti.",
  "atk-s0304a0:155_2": "Saññinoti sasaññā sattā.",
  "atk-s0304a0:155_3": "Manomayaṁ gehasitañca sabbanti sabbameva pañcakāmaguṇagehanissitaṁ manomayaṁ vitakkaṁ.",
  "atk-s0304a0:155_4": "Panujjāti panuditvā nīharitvā.",
  "atk-s0304a0:155_5": "Nekkhammasitaṁ irīyatīti dabbajātiko bhikkhu nekkhammasitaṁ iriyena irīyati.",
  "atk-s0304a0:156_0": "Chassu yadāsubhāvitoti chasu ārammaṇesu yadā suṭṭhu bhāvito.",
  "atk-s0304a0:156_1": "Phuṭṭhassa cittaṁ na vikampatekvacīti sukhaphassena vā dukkhaphassena vā phuṭṭhassa kismiñci cittaṁ na kampati na vedhati.",
  "atk-s0304a0:156_2": "Bhavattha jātimaraṇassa pāragāti jātimaraṇānaṁ pāraṁ nibbānaṁ gamakā hotha.",
  "atk-s0304a0:157_0": "2. Mālukyaputtasuttavaṇṇanā",
  "atk-s0304a0:158_0": "95.",
  "atk-s0304a0:158_1": "Dutiye mālukyaputtoti mālukyabrāhmaṇiyā putto.",
  "atk-s0304a0:158_2": "Etthāti etasmiṁ tava ovādāyācane.",
  "atk-s0304a0:158_3": "Iminā theraṁ apasādetipi ussādetipi. Kathaṁ?",
  "atk-s0304a0:158_4": "Ayaṁ kira daharakāle rūpādīsu pamajjitvā pacchā mahallakakāle araññavāsaṁ patthento kammaṭṭhānaṁ yācati.",
  "atk-s0304a0:158_5": "Atha bhagavā ‘‘ettha dahare kiṁ vakkhāma?",
  "atk-s0304a0:158_6": "Mālukyaputto viya tumhepi taruṇakāle pamajjitvā mahallakakāle araññaṁ pavisitvā samaṇadhammaṁ kareyyāthā’’ti",
  "atk-s0304a0:158_7": "iminā adhippāyena bhaṇanto theraṁ apasādeti nāma.",
  "atk-s0304a0:159_0": "Yasmā pana thero mahallakakālepi araññaṁ pavisitvā samaṇadhammaṁ kātukāmo,",
  "atk-s0304a0:159_1": "tasmā bhagavā ‘‘ettha dahare kiṁ vakkhāma?",
  "atk-s0304a0:159_2": "Ayaṁ amhākaṁ mālukyaputto mahallakakālepi araññaṁ pavisitvā samaṇadhammaṁ kattukāmo kammaṭṭhānaṁ yācati,",
  "atk-s0304a0:159_3": "tumhe nāma taruṇakālepi vīriyaṁ na karothā’’ti iminā adhippāyena bhaṇanto theraṁ ussādeti nāma.",
  "atk-s0304a0:160_0": "Yatra hi nāmāti yo nāma.",
  "atk-s0304a0:160_1": "Kiñcāpāhanti kiñcāpi ‘‘ahaṁ mahallako’’ti ñātaṁ.",
  "atk-s0304a0:160_2": "Yadi ahaṁ mahallako,",
  "atk-s0304a0:160_3": "mahallako samānopi sakkhissāmi samaṇadhammaṁ kātuṁ,",
  "atk-s0304a0:160_4": "desetu me, bhante,",
  "atk-s0304a0:160_5": "bhagavāti adhippāyena mahallakabhāvaṁ anuggaṇhanto ovādañca pasaṁsanto evamāha.",
  "atk-s0304a0:161_0": "Adiṭṭhā adiṭṭhapubbāti imasmiṁ attabhāve adiṭṭhā atītepi adiṭṭhapubbā.",
  "atk-s0304a0:161_1": "Na ca passasīti etarahipi na passasi.",
  "atk-s0304a0:161_2": "Na ca te hoti passeyyanti evaṁ samannāhāropi te yattha natthi,",
  "atk-s0304a0:161_3": "api nu te tattha chandādayo uppajjeyyunti pucchati.",
  "atk-s0304a0:162_0": "Diṭṭhe diṭṭhamattanti rūpāyatane cakkhuviññāṇena diṭṭhe diṭṭhamattaṁ bhavissati.",
  "atk-s0304a0:162_1": "Cakkhuviññāṇañhi rūpe rūpamattameva passati,",
  "atk-s0304a0:162_2": "na niccādisabhāvaṁ,",
  "atk-s0304a0:162_3": "iti sesaviññāṇehipi me ettha diṭṭhamattameva cittaṁ bhavissatīti attho.",
  "atk-s0304a0:162_4": "Atha vā diṭṭhe diṭṭhaṁ nāma cakkhuviññāṇaṁ,",
  "atk-s0304a0:162_5": "rūpe rūpavijānananti attho.",
  "atk-s0304a0:162_6": "Mattāti pamāṇaṁ,",
  "atk-s0304a0:162_7": "diṭṭhaṁ mattā assāti diṭṭhamattaṁ, cittaṁ,",
  "atk-s0304a0:162_8": "cakkhuviññāṇamattameva me cittaṁ bhavissatīti attho.",
  "atk-s0304a0:162_9": "Idaṁ vuttaṁ hoti –",
  "atk-s0304a0:162_10": "yathā āpāthagatarūpe cakkhuviññāṇaṁ na rajjati na dussati na muyhati,",
  "atk-s0304a0:162_11": "evaṁ rāgādivirahena cakkhuviññāṇamattameva javanaṁ bhavissati,",
  "atk-s0304a0:162_12": "cakkhuviññāṇapamāṇeneva javanaṁ ṭhapessāmīti.",
  "atk-s0304a0:162_13": "Atha vā diṭṭhaṁ nāma cakkhuviññāṇena diṭṭharūpaṁ,",
  "atk-s0304a0:162_14": "diṭṭhe diṭṭhamattaṁ nāma tattheva uppannaṁ sampaṭicchanasantīraṇavoṭṭhabbanasaṅkhātaṁ cittattayaṁ.",
  "atk-s0304a0:162_15": "Yathā taṁ na rajjati,",
  "atk-s0304a0:162_16": "na dussati,",
  "atk-s0304a0:162_17": "na muyhati,",
  "atk-s0304a0:162_18": "evaṁ āpāthagate rūpe teneva sampaṭicchanādippamāṇena javanaṁ uppādessāmi,",
  "atk-s0304a0:162_19": "nāhaṁ taṁ pamāṇaṁ atikkamitvā rajjanādivasena uppajjituṁ dassāmīti ayamettha attho.",
  "atk-s0304a0:162_20": "Eseva nayo sutamutesu.",
  "atk-s0304a0:163_0": "Viññāte viññātamattanti ettha pana viññātaṁ nāma manodvārāvajjanena viññātārammaṇaṁ,",
  "atk-s0304a0:163_1": "tasmiṁ viññāte viññātamattanti āvajjanapamāṇaṁ.",
  "atk-s0304a0:163_2": "Yathā āvajjanena na rajjati na dussati na muyhati,",
  "atk-s0304a0:163_3": "evaṁ rajjanādivasena uppajjituṁ adatvā āvajjanapamāṇeneva cittaṁ ṭhapessāmīti ayamettha attho.",
  "atk-s0304a0:164_0": "Yatoti yadā.",
  "atk-s0304a0:164_1": "Tatoti tadā.",
  "atk-s0304a0:164_2": "Na tenāti tena rāgena vā ratto,",
  "atk-s0304a0:164_3": "dosena vā duṭṭho,",
  "atk-s0304a0:164_4": "mohena vā mūḷho na bhavissati.",
  "atk-s0304a0:164_5": "Tato tvaṁ mālukyaputta na tatthāti yadā tvaṁ tena rāgena vā dosamohehi vā ratto vā duṭṭho vā mūḷho vā na bhavissasi,",
  "atk-s0304a0:164_6": "tadā tvaṁ na tattha tasmiṁ diṭṭhe vā sutamutaviññāte vā paṭibaddho allīno patiṭṭhito nāma bhavissasi.",
  "atk-s0304a0:164_7": "Nevidhātiādi vuttatthameva.",
  "atk-s0304a0:165_0": "Sati muṭṭhāti sati naṭṭhā.",
  "atk-s0304a0:165_1": "Tañca ajjhosāti taṁ ārammaṇaṁ gilitvā.",
  "atk-s0304a0:165_2": "Abhijjhā ca vihesā cāti abhijjhāya ca vihiṁsāya ca.",
  "atk-s0304a0:165_3": "Atha vā ‘‘tassa vaḍḍhantī’’ti padenāpi saddhiṁ yojetabbaṁ,",
  "atk-s0304a0:165_4": "abhijjhā ca vihesā cāti imepi dve dhammā tassa vaḍḍhantīti attho.",
  "atk-s0304a0:166_0": "Cittamassūpahaññatīti abhijjhāvihesāhi assa cittaṁ upahaññati.",
  "atk-s0304a0:166_1": "Ācinatoti ācinantassa.",
  "atk-s0304a0:166_2": "Ārā nibbāna vuccatīti evarūpassa puggalassa nibbānaṁ nāma dūre pavuccati.",
  "atk-s0304a0:166_3": "Ghatvāti ghāyitvā.",
  "atk-s0304a0:166_4": "Bhotvāti bhutvā sāyitvā lehitvā.",
  "atk-s0304a0:166_5": "Phussāti phusitvā.",
  "atk-s0304a0:166_6": "Paṭissatoti paṭissatisaṅkhātāya satiyā yutto.",
  "atk-s0304a0:166_7": "Sevato cāpi vedananti catumaggasampayuttaṁ nibbattitalokuttaravedanaṁ sevantassa.",
  "atk-s0304a0:166_8": "Khīyatīti khayaṁ gacchati. Kiṁ taṁ?",
  "atk-s0304a0:166_9": "Dukkhampi kilesajātampi.",
  "atk-s0304a0:166_10": "Aññataroti asītiyā mahāsāvakānaṁ abbhantaro eko.",
  "atk-s0304a0:166_11": "Iti imasmiṁ sutte gāthāhipi vaṭṭavivaṭṭameva kathitaṁ.",
  "atk-s0304a0:167_0": "3. Parihānadhammasuttavaṇṇanā",
  "atk-s0304a0:168_0": "96.",
  "atk-s0304a0:168_1": "Tatiye parihānadhammanti parihānasabhāvaṁ.",
  "atk-s0304a0:168_2": "Abhibhāyatanānīti abhibhavitāni āyatanāni.",
  "atk-s0304a0:168_3": "Sarasaṅkappāti ettha sarantīti sarā,",
  "atk-s0304a0:168_4": "dhāvantīti attho.",
  "atk-s0304a0:168_5": "Sarā ca te saṅkappā ca sarasaṅkappā.",
  "atk-s0304a0:168_6": "Saṁyojaniyāti bandhaniyā bandhanassa paccayabhūtā.",
  "atk-s0304a0:168_7": "Tañce bhikkhūti taṁ evaṁ uppannaṁ kilesajātaṁ,",
  "atk-s0304a0:168_8": "taṁ vā ārammaṇaṁ.",
  "atk-s0304a0:168_9": "Adhivāsetīti citte āropetvā vāseti.",
  "atk-s0304a0:168_10": "Nappajahatīti chandarāgappahānena na pajahati.",
  "atk-s0304a0:168_11": "Evaṁ sabbapadehi yojetabbaṁ.",
  "atk-s0304a0:168_12": "Abhibhāyatanañhetaṁ vuttaṁ bhagavatāti etaṁ buddhena bhagavatā abhibhavitaṁ āyatananti kathitaṁ.",
  "atk-s0304a0:168_13": "Idha dhammaṁ pucchitvā vibhajantena puggalena dhammo dassito.",
  "atk-s0304a0:169_0": "4. Pamādavihārīsuttavaṇṇanā",
  "atk-s0304a0:170_0": "97.",
  "atk-s0304a0:170_1": "Catutthe asaṁvutassāti apihitassa na pidahitvā sañchāditvā ṭhapitassa.",
  "atk-s0304a0:170_2": "Byāsiñcatīti viāsiñcati,",
  "atk-s0304a0:170_3": "kilesatintaṁ hutvā vattati.",
  "atk-s0304a0:170_4": "Pāmojjanti dubbalapīti.",
  "atk-s0304a0:170_5": "Pītīti balavapīti.",
  "atk-s0304a0:170_6": "Passaddhīti darathapassaddhi.",
  "atk-s0304a0:170_7": "Dhammā na pātubhavantīti samathavipassanādhammā na uppajjanti.",
  "atk-s0304a0:170_8": "Imasmiṁ sutte puggalaṁ pucchitvā vibhajantena dhammena puggalo dassito.",
  "atk-s0304a0:171_0": "5. Saṁvarasuttavaṇṇanā",
  "atk-s0304a0:172_0": "98.",
  "atk-s0304a0:172_1": "Pañcame kathañca,",
  "atk-s0304a0:172_2": "bhikkhave,",
  "atk-s0304a0:172_3": "asaṁvaroti idaṁ maggakusalassa vāmaṁ muñcitvā dakkhiṇaṁ gaṇheyyāsīti paṭhamaṁ pahātabbamaggakkhānaṁ viya",
  "atk-s0304a0:172_4": "uddesakkamena avatvā desanākusalatāya paṭhamaṁ pahātabbadhammakkhānavasena vuttanti veditabbaṁ.",
  "atk-s0304a0:172_5": "Idha dhammaṁ pucchitvā dhammova vibhatto.",
  "atk-s0304a0:173_0": "6. Samādhisuttavaṇṇanā",
  "atk-s0304a0:174_0": "99.",
  "atk-s0304a0:174_1": "Chaṭṭhe samādhinti cittekaggataṁ.",
  "atk-s0304a0:174_2": "Idañhi suttaṁ cittekaggatāya parihāyamāne disvā,",
  "atk-s0304a0:174_3": "‘‘imesaṁ cittekaggataṁ labhantānaṁ kammaṭṭhānaṁ phātiṁ gamissatī’’ti ñatvā kathitaṁ.",
  "atk-s0304a0:175_0": "7. Paṭisallānasuttavaṇṇanā",
  "atk-s0304a0:176_0": "100.",
  "atk-s0304a0:176_1": "Sattame paṭisallānanti kāyavivekaṁ.",
  "atk-s0304a0:176_2": "Idañhi suttaṁ kāyavivekena parihāyamāne disvā,",
  "atk-s0304a0:176_3": "‘‘imesaṁ kāyavivekaṁ labhantānaṁ kammaṭṭhānaṁ phātiṁ gamissatī’’ti ñatvā kathitaṁ.",
  "atk-s0304a0:177_0": "8-9. Paṭhamanatumhākaṁsuttādivaṇṇanā",
  "atk-s0304a0:178_0": "101-102.",
  "atk-s0304a0:178_1": "Aṭṭhamaṁ upamāya parivāretvā kathite bujjhanakānaṁ,",
  "atk-s0304a0:178_2": "navamaṁ suddhikavaseneva bujjhanakānaṁ ajjhāsayavasena vuttaṁ.",
  "atk-s0304a0:178_3": "Attho pana ubhayatthāpi khandhiyavagge vuttanayeneva veditabbo.",
  "atk-s0304a0:179_0": "10. Udakasuttavaṇṇanā",
  "atk-s0304a0:180_0": "103.",
  "atk-s0304a0:180_1": "Dasame udako sudanti ettha sudanti nipātamattaṁ.",
  "atk-s0304a0:180_2": "Udakoti tassa nāmaṁ.",
  "atk-s0304a0:180_3": "Idaṁ jātu vedagūti ettha idanti nipātamattaṁ.",
  "atk-s0304a0:180_4": "Atha vā idaṁ mama vacanaṁ suṇāthāti dīpento evamāha.",
  "atk-s0304a0:180_5": "Jātu vedagūti ahaṁ ekaṁseneva vedagū,",
  "atk-s0304a0:180_6": "vedasaṅkhātena ñāṇena neyyesu gato,",
  "atk-s0304a0:180_7": "vedaṁ vā gato adhigato,",
  "atk-s0304a0:180_8": "paṇḍitohamasmīti attho.",
  "atk-s0304a0:180_9": "Sabbajīti ekaṁsena sabbavaṭṭaṁ jinitvā abhibhavitvā ṭhitosmīti vadati.",
  "atk-s0304a0:180_10": "Apalikhataṁ gaṇḍamūlanti apalikhataṁ dukkhamūlaṁ.",
  "atk-s0304a0:180_11": "Palikhaṇinti palikhataṁ mayā,",
  "atk-s0304a0:180_12": "khanitvā ṭhitosmīti dīpeti.",
  "atk-s0304a0:181_0": "Mātāpettikasambhavassāti mātito ca pitito ca nibbattena mātāpettikena sukkasoṇitena sambhūtassa.",
  "atk-s0304a0:181_1": "Odanakummāsūpacayassāti odanena ceva kummāsena ca upacitassa vaḍḍhitassa.",
  "atk-s0304a0:181_2": "Aniccucchādanaparimaddanabhedanaviddhaṁsanadhammassāti ettha ayaṁ kāyo hutvā abhāvaṭṭhena aniccadhammo ,",
  "atk-s0304a0:181_3": "duggandhavighātatthāya tanuvilepanena ucchādanadhammo,",
  "atk-s0304a0:181_4": "aṅgapaccaṅgābādhavinodanatthāya khuddakasambāhanena parimaddanadhammo,",
  "atk-s0304a0:181_5": "daharakāle vā ūrūsu sayāpetvā gabbhavāsena dussaṇṭhitānaṁ tesaṁ tesaṁ aṅgānaṁ saṇṭhānasampādanatthaṁ añchanapīḷanādīnaṁ vasena parimaddanadhammo,",
  "atk-s0304a0:181_6": "evaṁ pariharitopi ca bhedanaviddhaṁsanadhammo bhijjati ceva vikirati ca,",
  "atk-s0304a0:181_7": "evaṁ sabhāvoti attho.",
  "atk-s0304a0:182_0": "Tattha mātāpettikasambhavaodanakummāsūpacayaparimaddanapadehi vaḍḍhi kathitā,",
  "atk-s0304a0:182_1": "aniccabhedanaviddhaṁsanapadehi parihāni.",
  "atk-s0304a0:182_2": "Purimehi vā tīhi samudayo,",
  "atk-s0304a0:182_3": "pacchimehi atthaṅgamoti.",
  "atk-s0304a0:182_4": "Evaṁ cātumahābhūtikassa kāyassa vaḍḍhiparihāninibbattibhedā dassitā.",
  "atk-s0304a0:182_5": "Sesaṁ uttānatthamevāti.",
  "atk-s0304a0:183_0": "Saḷavaggo dasamo.",
  "atk-s0304a0:184_0": "Dutiyo paṇṇāsako.",
  "atk-s0304a0:185_0": "11. Yogakkhemivaggo",
  "atk-s0304a0:186_0": "1. Yogakkhemisuttavaṇṇanā",
  "atk-s0304a0:187_0": "104.",
  "atk-s0304a0:187_1": "Yogakkhemivaggassa paṭhame yogakkhemipariyāyanti catūhi yogehi khemino kāraṇabhūtaṁ.",
  "atk-s0304a0:187_2": "Dhammapariyāyanti dhammakāraṇaṁ.",
  "atk-s0304a0:187_3": "Akkhāsi yoganti yuttiṁ kathesi.",
  "atk-s0304a0:187_4": "Tasmāti kasmā?",
  "atk-s0304a0:187_5": "Kiṁ akkhātattā,",
  "atk-s0304a0:187_6": "udāhu pahīnattāti?",
  "atk-s0304a0:187_7": "Pahīnattā.",
  "atk-s0304a0:187_8": "Na hi akkhānena yogakkhemi nāma hoti.",
  "atk-s0304a0:188_0": "2-10. Upādāyasuttādivaṇṇanā",
  "atk-s0304a0:189_0": "105-113.",
  "atk-s0304a0:189_1": "Dutiye vedanāsukhadukkhaṁ kathitaṁ,",
  "atk-s0304a0:189_2": "taṁ pana vipākasukhadukkhaṁ vaṭṭati.",
  "atk-s0304a0:189_3": "Tatiye dukkhassāti vaṭṭadukkhassa.",
  "atk-s0304a0:189_4": "Catutthe lokassāti saṅkhāralokassa.",
  "atk-s0304a0:189_5": "Pañcamādīsu yaṁ vattabbaṁ siyā,",
  "atk-s0304a0:189_6": "taṁ khandhiyavagge vuttanayameva.",
  "atk-s0304a0:190_0": "Yogakkhemivaggo ekādasamo.",
  "atk-s0304a0:191_0": "12. Lokakāmaguṇavaggo",
  "atk-s0304a0:192_0": "1-2. Paṭhamamārapāsasuttādivaṇṇanā",
  "atk-s0304a0:193_0": "114-115.",
  "atk-s0304a0:193_1": "Lokakāmaguṇavaggassa paṭhame āvāsagatoti vasanaṭṭhānaṁ gato.",
  "atk-s0304a0:193_2": "Mārassa vasaṁ gatoti tividhassāpi mārassa vasaṁ gato.",
  "atk-s0304a0:193_3": "Paṭimukka’ssa mārapāsoti assa gīvāya mārapāso paṭimukko pavesito.",
  "atk-s0304a0:193_4": "Dutiyaṁ uttānameva.",
  "atk-s0304a0:194_0": "3. Lokantagamanasuttavaṇṇanā",
  "atk-s0304a0:195_0": "116.",
  "atk-s0304a0:195_1": "Tatiye lokassāti cakkavāḷalokassa.",
  "atk-s0304a0:195_2": "Lokassa antanti saṅkhāralokassa antaṁ.",
  "atk-s0304a0:195_3": "Vihāraṁ pāvisīti ‘‘mayi vihāraṁ paviṭṭhe ime bhikkhū,",
  "atk-s0304a0:195_4": "imaṁ uddesaṁ ānandaṁ pucchissanti,",
  "atk-s0304a0:195_5": "so ca tesaṁ mama sabbaññutaññāṇena saṁsanditvā kathessati.",
  "atk-s0304a0:195_6": "Tato naṁ thomessāmi,",
  "atk-s0304a0:195_7": "mama thomanaṁ sutvā bhikkhū ānandaṁ upasaṅkamitabbaṁ,",
  "atk-s0304a0:195_8": "vacanañcassa sotabbaṁ saddhātabbaṁ maññissanti,",
  "atk-s0304a0:195_9": "taṁ nesaṁ bhavissati dīgharattaṁ hitāya sukhāyā’’ti cintetvā saṁkhittena bhāsitassa vitthārena atthaṁ",
  "atk-s0304a0:195_10": "avibhajitvāva nisinnāsane antarahito gandhakuṭiyaṁ pāturahosi.",
  "atk-s0304a0:195_11": "Tena vuttaṁ ‘‘uṭṭhāyāsanā vihāraṁ pāvisī’’ti.",
  "atk-s0304a0:196_0": "Satthu ceva saṁvaṇṇitoti satthārā ca pasattho.",
  "atk-s0304a0:196_1": "Viññūnanti idampi karaṇatthe sāmivacanaṁ,",
  "atk-s0304a0:196_2": "paṇḍitehi sabrahmacārīhi ca sambhāvitoti attho.",
  "atk-s0304a0:196_3": "Pahotīti sakkoti.",
  "atk-s0304a0:196_4": "Atikkammeva mūlaṁ atikkammeva khandhanti sāro nāma mūle vā khandhe vā bhaveyya,",
  "atk-s0304a0:196_5": "tampi atikkamitvāti attho.",
  "atk-s0304a0:196_6": "Evaṁsampadamidanti evaṁsampattikaṁ,",
  "atk-s0304a0:196_7": "īdisanti attho.",
  "atk-s0304a0:196_8": "Atisitvāti atikkamitvā.",
  "atk-s0304a0:196_9": "Jānaṁ jānātīti jānitabbameva jānāti.",
  "atk-s0304a0:196_10": "Passaṁ passatīti passitabbameva passati.",
  "atk-s0304a0:196_11": "Yathā vā ekacco viparītaṁ gaṇhanto jānantopi na jānāti,",
  "atk-s0304a0:196_12": "passantopi na passati,",
  "atk-s0304a0:196_13": "na evaṁ bhagavā.",
  "atk-s0304a0:196_14": "Bhagavā pana jānanto jānāti,",
  "atk-s0304a0:196_15": "passanto passatiyeva.",
  "atk-s0304a0:196_16": "Svāyaṁ dassanapariṇāyakaṭṭhena cakkhubhūto.",
  "atk-s0304a0:196_17": "Viditakaraṇaṭṭhena ñāṇabhūto.",
  "atk-s0304a0:196_18": "Aviparītasabhāvaṭṭhena pariyattidhammapavattanato vā hadayena cintetvā vācāya nicchāritadhammamayoti dhammabhūto.",
  "atk-s0304a0:196_19": "Seṭṭhaṭṭhena brahmabhūto.",
  "atk-s0304a0:196_20": "Atha vā cakkhu viya bhūtoti cakkhubhūto.",
  "atk-s0304a0:196_21": "Evametesu padesu attho veditabbo.",
  "atk-s0304a0:196_22": "Svāyaṁ dhammassa vattanato vattā.",
  "atk-s0304a0:196_23": "Pavattanato pavattā.",
  "atk-s0304a0:196_24": "Atthaṁ nīharitvā nīharitvā dassanasamatthatāya atthassa ninnetā.",
  "atk-s0304a0:196_25": "Amatādhigamāya paṭipattiṁ desetīti amatassa dātā.",
  "atk-s0304a0:197_0": "Agaruṁ karitvāti punappunaṁ yācāpentopi hi garuṁ karoti nāma.",
  "atk-s0304a0:197_1": "Attano sekkhapaṭisambhidāñāṇe ṭhatvā sinerupādato vālikaṁ uddharamāno viya dubbiññeyyaṁ katvā kathentopi garuṁ karotiyeva nāma.",
  "atk-s0304a0:197_2": "Evaṁ akatvā amhe punappunaṁ ayācāpetvā suviññeyyampi no katvā kathehīti vuttaṁ hoti.",
  "atk-s0304a0:198_0": "Yaṁ kho voti yaṁ kho tumhākaṁ.",
  "atk-s0304a0:198_1": "Cakkhunā kho, āvuso,",
  "atk-s0304a0:198_2": "lokasmiṁ lokasaññī hoti lokamānīti cakkhuñhi loke appahīnadiṭṭhi puthujjano sattalokavasena lokoti sañjānāti ceva maññati ca,",
  "atk-s0304a0:198_3": "tathā cakkavāḷalokavasena.",
  "atk-s0304a0:198_4": "Na hi aññatra cakkhādīhi dvādasāyatanehi tassa sā saññā vā māno vā uppajjati.",
  "atk-s0304a0:198_5": "Tena vuttaṁ,",
  "atk-s0304a0:198_6": "‘‘cakkhunā kho, āvuso,",
  "atk-s0304a0:198_7": "lokasmiṁ lokasaññī hoti lokamānī’’ti.",
  "atk-s0304a0:198_8": "Imassa ca lokassa gamanena anto nāma ñātuṁ vā daṭṭhuṁ vā pattuṁ vā na sakkā.",
  "atk-s0304a0:198_9": "Lujjanaṭṭhena pana tasseva cakkhādibhedassa lokassa nibbānasaṅkhātaṁ antaṁ appatvā vaṭṭadukkhassa antakiriyā nāma natthīti veditabbā.",
  "atk-s0304a0:199_0": "Evaṁ pañhaṁ vissajjetvā idāni ‘‘sāvakena pañho kathitoti mā nikkaṅkhā ahuvattha,",
  "atk-s0304a0:199_1": "ayaṁ bhagavā sabbaññutaññāṇatulaṁ gahetvā nisinno.",
  "atk-s0304a0:199_2": "Icchamānā tameva upasaṅkamitvā nikkaṅkhā hothā’’ti uyyojento ākaṅkhamānā panātiādimāha.",
  "atk-s0304a0:200_0": "Imehi ākārehīti imehi kāraṇehi cakkavāḷalokassa antābhāvakāraṇehi ceva saṅkhāralokassa antāpattikāraṇehi ca.",
  "atk-s0304a0:200_1": "Imehi padehīti imehi akkharasampiṇḍanehi.",
  "atk-s0304a0:200_2": "Byañjanehīti pāṭiyekkaakkharehi.",
  "atk-s0304a0:201_0": "Paṇḍitoti paṇḍiccena samannāgato.",
  "atk-s0304a0:201_1": "Catūhi kāraṇehi paṇḍito dhātukusalo āyatanakusalo paccayākārakusalo kāraṇākāraṇakusaloti.",
  "atk-s0304a0:201_2": "Mahāpaññoti mahante atthe mahante dhamme mahantā niruttiyo mahantāni paṭibhānāni paṭiggaṇhanasamatthatāya mahāpaññāya samannāgato.",
  "atk-s0304a0:201_3": "Yathātaṁ ānandenāti yathā ānandena byākataṁ,",
  "atk-s0304a0:201_4": "taṁ sandhāya vuttaṁ.",
  "atk-s0304a0:201_5": "Yathā ānandena taṁ byākataṁ,",
  "atk-s0304a0:201_6": "ahampi taṁ evameva byākareyyanti attho.",
  "atk-s0304a0:202_0": "4. Kāmaguṇasuttavaṇṇanā",
  "atk-s0304a0:203_0": "117.",
  "atk-s0304a0:203_1": "Catutthe ye meti ye mama.",
  "atk-s0304a0:203_2": "Cetaso samphuṭṭhapubbāti cittena anubhūtapubbā.",
  "atk-s0304a0:203_3": "Tatra me cittaṁ bahulaṁ gacchamānaṁ gaccheyyāti tesu pāsādattayatividhanāṭakādibhedasampattivasena anubhūtapubbesu",
  "atk-s0304a0:203_4": "pañcasu kāmaguṇesu bahūsu vāresu uppajjamānaṁ uppajjeyyāti dīpeti.",
  "atk-s0304a0:203_5": "Paccuppannesu vāti idha padhānacariyakāle chabbassāni supupphitavanasaṇḍajātānaṁ dijagaṇādīnaṁ vasena",
  "atk-s0304a0:203_6": "diṭṭhasutādibhedaṁ manoramārammaṇaṁ kāmaguṇaṁ katvā dassento ‘‘evarūpesu paccuppannesu vā bahulaṁ uppajjeyyā’’ti dasseti.",
  "atk-s0304a0:203_7": "Appaṁ vā anāgatesūti anāgate ‘‘metteyyo nāma buddho bhavissati,",
  "atk-s0304a0:203_8": "saṅkho nāma rājā,",
  "atk-s0304a0:203_9": "ketumatī nāma rājadhānī’’tiādivasena (dī. ni.",
  "atk-s0304a0:203_10": "3.106) parittakameva anāgatesu kāmaguṇesu uppajjeyyāti dasseti.",
  "atk-s0304a0:203_11": "Tatra me attarūpenāti tatra mayā attano hitakāmajātikena.",
  "atk-s0304a0:203_12": "Appamādoti sātaccakiriyā pañcasu kāmaguṇesu cittassa avossaggo.",
  "atk-s0304a0:203_13": "Satīti ārammaṇapariggahitasati.",
  "atk-s0304a0:203_14": "Ārakkhoti ayaṁ appamādo ca sati ca cetaso ārakkho karaṇīyo,",
  "atk-s0304a0:203_15": "evaṁ me ahosīti dasseti,",
  "atk-s0304a0:203_16": "ārakkhatthāya ime dve dhammā kātabbāti vuttaṁ hoti.",
  "atk-s0304a0:204_0": "Tasmātiha,",
  "atk-s0304a0:204_1": "bhikkhave,",
  "atk-s0304a0:204_2": "se āyatane veditabbeti yasmā cetaso ārakkhatthāya appamādo ca sati ca kātabbā,",
  "atk-s0304a0:204_3": "yasmā tasmiṁ āyatane vidite appamādena vā satiyā vā kātabbaṁ natthi,",
  "atk-s0304a0:204_4": "tasmā se āyatane veditabbe,",
  "atk-s0304a0:204_5": "taṁ kāraṇaṁ jānitabbanti attho.",
  "atk-s0304a0:204_6": "Saḷāyatananirodhanti saḷāyatananirodho vuccati nibbānaṁ,",
  "atk-s0304a0:204_7": "taṁ sandhāya bhāsitanti attho.",
  "atk-s0304a0:204_8": "Nibbānasmiñhi cakkhuādīni ceva nirujjhanti rūpasaññādayo ca nirujjhantīti.",
  "atk-s0304a0:204_9": "Sesaṁ vuttanayameva.",
  "atk-s0304a0:205_0": "5-6. Sakkapañhasuttādivaṇṇanā",
  "atk-s0304a0:206_0": "118-119.",
  "atk-s0304a0:206_1": "Pañcame diṭṭheva dhammeti imasmiṁyeva attabhāve.",
  "atk-s0304a0:206_2": "Parinibbāyantīti kilesaparinibbānena parinibbāyanti.",
  "atk-s0304a0:206_3": "Tannissitaṁ viññāṇaṁ hotīti taṇhānissitaṁ kammaviññāṇaṁ hoti .",
  "atk-s0304a0:206_4": "Tadupādānanti taṁgahaṇaṁ,",
  "atk-s0304a0:206_5": "taṇhāgahaṇena sahagataṁ viññāṇaṁ hotīti attho.",
  "atk-s0304a0:206_6": "Chaṭṭhaṁ uttānameva.",
  "atk-s0304a0:207_0": "7. Sāriputtasaddhivihārikasuttavaṇṇanā",
  "atk-s0304a0:208_0": "120. Sattame santānessatīti ghaṭessati, yogavicchedamassa pāpuṇituṁ na dassati.",
  "atk-s0304a0:209_0": "8. Rāhulovādasuttavaṇṇanā",
  "atk-s0304a0:210_0": "121.",
  "atk-s0304a0:210_1": "Aṭṭhame vimuttiparipācaniyāti vimuttiṁ paripācentīti vimuttiparipācaniyā.",
  "atk-s0304a0:210_2": "Dhammāti pannarasa dhammā,",
  "atk-s0304a0:210_3": "te saddhindriyādīnaṁ visuddhikaraṇavasena veditabbā.",
  "atk-s0304a0:210_4": "Vuttañhetaṁ –",
  "atk-s0304a0:211_0": "‘‘Assaddhe puggale parivajjayato,",
  "atk-s0304a0:211_1": "saddhe puggale sevato bhajato payirupāsato,",
  "atk-s0304a0:211_2": "pasādanīye suttante paccavekkhato,",
  "atk-s0304a0:211_3": "imehi tīhākārehi saddhindriyaṁ visujjhati.",
  "atk-s0304a0:211_4": "Kusīte puggale parivajjayato,",
  "atk-s0304a0:211_5": "āraddhavīriye puggale sevato bhajato payirupāsato,",
  "atk-s0304a0:211_6": "sammappadhāne paccavekkhato,",
  "atk-s0304a0:211_7": "imehi tīhākārehi vīriyindriyaṁ visujjhati.",
  "atk-s0304a0:211_8": "Muṭṭhassatī puggale parivajjayato,",
  "atk-s0304a0:211_9": "upaṭṭhitassatī puggale sevato bhajato payirupāsato ,",
  "atk-s0304a0:211_10": "satipaṭṭhāne paccavekkhato,",
  "atk-s0304a0:211_11": "imehi tīhākārehi satindriyaṁ visujjhati.",
  "atk-s0304a0:211_12": "Asamāhite puggale parivajjayato,",
  "atk-s0304a0:211_13": "samāhite puggale sevato bhajato payirupāsato,",
  "atk-s0304a0:211_14": "jhānavimokkhe paccavekkhato,",
  "atk-s0304a0:211_15": "imehi tīhākārehi samādhindriyaṁ visujjhati.",
  "atk-s0304a0:211_16": "Duppaññe puggale parivajjayato,",
  "atk-s0304a0:211_17": "paññavante puggale sevato bhajato payirupāsato,",
  "atk-s0304a0:211_18": "gambhīrañāṇacariyaṁ paccavekkhato,",
  "atk-s0304a0:211_19": "imehi tīhākārehi paññindriyaṁ visujjhati.",
  "atk-s0304a0:211_20": "Iti ime pañca puggale parivajjayato,",
  "atk-s0304a0:211_21": "pañca puggale sevato bhajato payirupāsato ,",
  "atk-s0304a0:211_22": "pañca suttante paccavekkhato,",
  "atk-s0304a0:211_23": "imehi pannarasahi ākārehi imāni pañcindriyāni visujjhantī’’ti (paṭi. ma. 1.184).",
  "atk-s0304a0:212_0": "Aparepi pannarasa dhammā vimuttiparipācaniyā –",
  "atk-s0304a0:212_1": "saddhāpañcamāni indriyāni,",
  "atk-s0304a0:212_2": "aniccasaññā,",
  "atk-s0304a0:212_3": "anicce dukkhasaññā,",
  "atk-s0304a0:212_4": "dukkhe anattasaññā,",
  "atk-s0304a0:212_5": "pahānasaññā,",
  "atk-s0304a0:212_6": "virāgasaññāti imā pañca nibbedhabhāgiyā saññā,",
  "atk-s0304a0:212_7": "meghiyattherassa kathitā kalyāṇamittatādayo pañca dhammāti (udā. 31).",
  "atk-s0304a0:212_8": "Kāya pana velāya bhagavato etadahosīti?",
  "atk-s0304a0:212_9": "Paccūsasamaye lokaṁ volokentassa.",
  "atk-s0304a0:213_0": "Anekāni devatāsahassānīti āyasmatā rāhulena padumuttarassa bhagavato pādamūle pālitanāgarājakāle patthanaṁ",
  "atk-s0304a0:213_1": "paṭṭhapentena saddhiṁ patthanaṁ paṭṭhapitadevatāsu pana kāci bhūmaṭṭhakā devatā,",
  "atk-s0304a0:213_2": "kāci antalikkhaṭṭhakā,",
  "atk-s0304a0:213_3": "kāci cātumahārājikā,",
  "atk-s0304a0:213_4": "kāci devaloke,",
  "atk-s0304a0:213_5": "kāci brahmaloke nibbattā.",
  "atk-s0304a0:213_6": "Imasmiṁ pana divase sabbāpi tā ekaṭṭhāne andhavanasmiṁyeva sannipatitā,",
  "atk-s0304a0:213_7": "tā sandhāyāha –",
  "atk-s0304a0:213_8": "‘‘anekāni devatāsahassānī’’ti.",
  "atk-s0304a0:213_9": "Dhammacakkhunti imasmiṁ sutte cattāro ca maggā cattāri ca phalāni dhammacakkhunti veditabbāni.",
  "atk-s0304a0:213_10": "Tattha hi kāci devatā sotāpannā ahesuṁ,",
  "atk-s0304a0:213_11": "kāci sakadāgāmī, anāgāmī,",
  "atk-s0304a0:213_12": "khīṇāsavā.",
  "atk-s0304a0:213_13": "Tāsañca pana devatānaṁ ettakāti gaṇanavasena paricchedo natthi.",
  "atk-s0304a0:213_14": "Sesaṁ sabbattha uttānameva.",
  "atk-s0304a0:214_0": "9-10. Saṁyojaniyadhammasuttādivaṇṇanā",
  "atk-s0304a0:215_0": "122-123. Navamadasamāni iṭṭhārammaṇavasena kathiyamāne bujjhanakānaṁ vasena vuttānīti.",
  "atk-s0304a0:216_0": "Lokakāmaguṇavaggo dvādasamo.",
  "atk-s0304a0:217_0": "13. Gahapativaggo",
  "atk-s0304a0:218_0": "1-3. Vesālīsuttādivaṇṇanā",
  "atk-s0304a0:219_0": "124-126.",
  "atk-s0304a0:219_1": "Gahapativaggassa paṭhame uggoti paṇītadāyakānaṁ aggauggo,",
  "atk-s0304a0:219_2": "so bhagavatā ‘‘etadaggaṁ,",
  "atk-s0304a0:219_3": "bhikkhave,",
  "atk-s0304a0:219_4": "mama sāvakānaṁ paṇītadāyakānaṁ yadidaṁ uggo gahapatī’’ti evaṁ etadagge ṭhapito.",
  "atk-s0304a0:219_5": "Sesametesu ceva dvīsu,",
  "atk-s0304a0:219_6": "tatiye ca vuttatthameva.",
  "atk-s0304a0:220_0": "4-5. Bhāradvājasuttādivaṇṇanā",
  "atk-s0304a0:221_0": "127-128.",
  "atk-s0304a0:221_1": "Catutthe piṇḍaṁ ulamāno pariyesamāno pabbajitoti piṇḍolo.",
  "atk-s0304a0:221_2": "So kira parijiṇṇabhogo brāhmaṇo ahosi.",
  "atk-s0304a0:221_3": "Atha bhikkhusaṅghassa lābhasakkāraṁ disvā piṇḍatthāya nikkhamitvā pabbajito.",
  "atk-s0304a0:221_4": "So mahantaṁ kapallapattaṁ gahetvā carati,",
  "atk-s0304a0:221_5": "tena kapallapūraṁ yāguṁ pivati,",
  "atk-s0304a0:221_6": "kapallapūre pūve khādati,",
  "atk-s0304a0:221_7": "kapallapūraṁ bhattaṁ bhuñjati.",
  "atk-s0304a0:221_8": "Athassa mahagghasabhāvaṁ satthu ārocayiṁsu.",
  "atk-s0304a0:221_9": "Satthā tassa pattatthavikaṁ nānujāni.",
  "atk-s0304a0:221_10": "Heṭṭhāmañce pattaṁ nikkujjitvā ṭhapeti.",
  "atk-s0304a0:221_11": "So ṭhapentopi ghaṁsantova paṇāmetvā ṭhapeti,",
  "atk-s0304a0:221_12": "gaṇhantopi ghaṁsantova ākaḍḍhitvā gaṇhāti.",
  "atk-s0304a0:221_13": "Taṁ gacchante kāle dhaṁsanena parikkhīṇaṁ nāḷikodanamattameva gaṇhanakaṁ jātaṁ.",
  "atk-s0304a0:221_14": "Tato satthu ārocesuṁ,",
  "atk-s0304a0:221_15": "athassa satthā pattatthavikaṁ anujāni.",
  "atk-s0304a0:221_16": "Thero aparena samayena indriyabhāvanaṁ bhāvetvā aggaphale arahatte patiṭṭhāsi.",
  "atk-s0304a0:221_17": "Iti so piṇḍatthāya pabbajitattā piṇḍolo,",
  "atk-s0304a0:221_18": "gottena pana bhāradvājoti ubhayaṁ ekato katvā piṇḍolabhāradvājoti vuccati.",
  "atk-s0304a0:222_0": "Upasaṅkamīti uggatuggatehi mahāamaccehi parivuto upasaṅkami.",
  "atk-s0304a0:222_1": "Thero kira ekadivasaṁ sāvatthiyaṁ piṇḍāya caritvā katabhattakicco nidāghasamaye sītaṭhāne divāvihāraṁ",
  "atk-s0304a0:222_2": "nisīdissāmīti ākāsena gantvā gaṅgātīre udenassa rañño udapānaṁ nāma uyyānaṁ atthi,",
  "atk-s0304a0:222_3": "tattha pavisitvā aññatarasmiṁ rukkhamūle divāvihāraṁ nisīdi sītena udakavātena bījiyamāno.",
  "atk-s0304a0:223_0": "Udenopi kho nāma rājā sattāhaṁ mahāpānaṁ pivitvā sattame divase uyyānaṁ paṭijaggāpetvā mahājanaparivāro",
  "atk-s0304a0:223_1": "uyyānaṁ gantvā maṅgalasilāpaṭṭe atthatāya seyyāya nipajji.",
  "atk-s0304a0:223_2": "Tassa ekā paricārikā pāde sambāhamānā nisinnā.",
  "atk-s0304a0:223_3": "Rājā kamena niddaṁ okkami.",
  "atk-s0304a0:223_4": "Tasmiṁ niddaṁ okkante nāṭakitthiyo ‘‘yassatthāya mayaṁ gītādīni payojeyyāma,",
  "atk-s0304a0:223_5": "so niddaṁ upagato,",
  "atk-s0304a0:223_6": "na ca niddākāle mahāsaddaṁ kātuṁ vaṭṭatī’’ti attano attano tūriyāni ṭhapetvā uyyānaṁ pakkantā.",
  "atk-s0304a0:223_7": "Tā tattha tattha phalāphalāni khādamānā pupphāni piḷandhamānā vicarantiyo theraṁ disvā ‘‘mā saddaṁ karitthā’’ti",
  "atk-s0304a0:223_8": "aññamaññaṁ nivārayamānā vanditvā nisīdiṁsu.",
  "atk-s0304a0:223_9": "Thero ‘‘issā pahātabbā,",
  "atk-s0304a0:223_10": "maccheraṁ vinodetabba’’ntiādinā nayena tāsaṁ anurūpaṁ dhammakathaṁ kathesi.",
  "atk-s0304a0:224_0": "Sāpi kho rañño pāde sambāhamānā nisinnā itthī pāde cāletvā rājānaṁ pabodhesi.",
  "atk-s0304a0:224_1": "So ‘‘kahaṁ tā gatā’’ti pucchi.",
  "atk-s0304a0:224_2": "Kiṁ tāsaṁ tumhehi?",
  "atk-s0304a0:224_3": "Tā ekaṁ samaṇaṁ parivāretvā nisinnāti.",
  "atk-s0304a0:224_4": "Rājā kuddho uddhane pakkhittaloṇaṁ viya taṭataṭāyamāno uṭṭhahitvā ‘‘tambakipillikāhi naṁ khādāpessāmī’’ti",
  "atk-s0304a0:224_5": "gacchanto ekasmiṁ asokarukkhe tambakipillikānaṁ puṭaṁ disvā hatthenākaḍḍhitvā sākhaṁ gaṇhituṁ nāsakkhi.",
  "atk-s0304a0:224_6": "Kipillikapuṭo chijjitvā rañño sīse pati,",
  "atk-s0304a0:224_7": "sakalasarīraṁ sālithusehi parikiṇṇaṁ viya daṇḍadīpikāhi ḍayhamānaṁ viya ca ahosi.",
  "atk-s0304a0:224_8": "Thero rañño paduṭṭhabhāvaṁ ñatvā iddhiyā ākāsaṁ pakkhandi.",
  "atk-s0304a0:224_9": "Tāpi itthiyo uṭṭhāya rañño santikaṁ gantvā sarīraṁ puñchantiyo viya bhūmiyaṁ patitapatitā kipillikāyo",
  "atk-s0304a0:224_10": "gahetvā sarīre khipamānā sabbā mukhasattīhi vijjhiṁsu –",
  "atk-s0304a0:224_11": "‘‘kiṁ nāmetaṁ,",
  "atk-s0304a0:224_12": "aññe rājāno pabbajite disvā vandanti,",
  "atk-s0304a0:224_13": "pañhaṁ pucchanti,",
  "atk-s0304a0:224_14": "ayaṁ pana rājā kipillikapuṭaṁ sīse bhinditukāmo jāto’’ti.",
  "atk-s0304a0:225_0": "Rājā attano aparādhaṁ disvā uyyānapālaṁ pakkosāpetvā pucchi –",
  "atk-s0304a0:225_1": "‘‘kiṁ esa pabbajito?",
  "atk-s0304a0:225_2": "Aññesupi divasesu idha āgacchatī’’ti? Āma, devāti.",
  "atk-s0304a0:225_3": "Idha tvaṁ āgatadivase mayhaṁ āroceyyāsīti.",
  "atk-s0304a0:225_4": "Theropi katipāheneva puna āgantvā rukkhamūle nisīdi.",
  "atk-s0304a0:225_5": "Uyyānapālo disvā –",
  "atk-s0304a0:225_6": "‘‘mahanto me ayaṁ paṇṇākāro’’ti vegena gantvā rañño ārocesi.",
  "atk-s0304a0:225_7": "Rājā uṭṭhahitvā saṅkhapaṇavādisaddaṁ nivāretvā uggatuggatehi amaccehi saddhiṁ uyyānaṁ agamāsi.",
  "atk-s0304a0:225_8": "Tena vuttaṁ ‘‘upasaṅkamī’’ti.",
  "atk-s0304a0:226_0": "Anikīḷitāvino kāmesūti yā kāmesu kāmakīḷā,",
  "atk-s0304a0:226_1": "taṁ akīḷitapubbā,",
  "atk-s0304a0:226_2": "aparibhuttakāmāti attho.",
  "atk-s0304a0:226_3": "Addhānañca āpādentīti paveṇiṁ paṭipādenti,",
  "atk-s0304a0:226_4": "dīgharattaṁ anubandhāpenti.",
  "atk-s0304a0:226_5": "Mātumattīsūti mātupamāṇāsu.",
  "atk-s0304a0:226_6": "Lokasmiñhi mātā bhaginī dhītāti idaṁ tividhaṁ garukārammaṇaṁ nāma ,",
  "atk-s0304a0:226_7": "iti garukārammaṇe upanibandhaṁ cittaṁ vimocetuṁ na labhatīti dassento evamāha.",
  "atk-s0304a0:226_8": "Athassa tena pañhena cittaṁ anotarantaṁ disvā bhagavatā paṭikūlamanasikāravasena cittūpanibandhanatthaṁ vuttaṁ dvattiṁsākārakammaṭṭhānaṁ kathesi.",
  "atk-s0304a0:227_0": "Abhāvitakāyāti abhāvitapañcadvārikakāyā.",
  "atk-s0304a0:227_1": "Tesaṁ taṁ dukkaraṁ hotīti tesaṁ taṁ asubhakammaṭṭhānaṁ bhāvetuṁ dukkaraṁ hoti.",
  "atk-s0304a0:227_2": "Itissa imināpi cittaṁ anotarantaṁ disvā indriyasaṁvarasīlaṁ kathesi .",
  "atk-s0304a0:227_3": "Indriyasaṁvarasmiñhi upanibandhacittaṁ viheṭhetuṁ na labhati.",
  "atk-s0304a0:227_4": "Rājā taṁ sutvā tattha otiṇṇacitto acchariyaṁ,",
  "atk-s0304a0:227_5": "bho bhāradvājātiādimāha.",
  "atk-s0304a0:228_0": "Arakkhiteneva kāyenātiādīsu hatthapāde kīḷāpento gīvaṁ parivattento kāyaṁ na rakkhati nāma,",
  "atk-s0304a0:228_1": "nānappakāraṁ duṭṭhullaṁ kathento vacanaṁ na rakkhati nāma,",
  "atk-s0304a0:228_2": "kāmavitakkādayo vitakkento cittaṁ na rakkhati nāma.",
  "atk-s0304a0:228_3": "Rakkhiteneva kāyenātiādīsu vuttavipariyāyena attho veditabbo.",
  "atk-s0304a0:229_0": "Ativiya maṁ tasmiṁ samaye lobhadhammā parisahantīti maṁ tasmiṁ samaye atikkamitvā lobho adhibhavatīti attho.",
  "atk-s0304a0:229_1": "Upaṭṭhitāya satiyāti kāyagatāya satiyā supaṭṭhitāya.",
  "atk-s0304a0:229_2": "Na maṁ tathā tasmiṁ samayeti tasmiṁ samaye maṁ yathā pubbe,",
  "atk-s0304a0:229_3": "na tathā lobho atikkamitvā uppajjatīti attho.",
  "atk-s0304a0:229_4": "Parisahantīti padassa uppajjantītipi atthoyeva.",
  "atk-s0304a0:229_5": "Iti imasmiṁ sutte tayo kāyā kathitā. Kathaṁ ?",
  "atk-s0304a0:229_6": "‘‘Imameva kāya’’nti ettha hi karajakāyo kathito,",
  "atk-s0304a0:229_7": "‘‘bhāvitakāyo’’ti ettha pañcadvārikakāyo,",
  "atk-s0304a0:229_8": "‘‘rakkhiteneva kāyenā’’ti ettha copanakāyo,",
  "atk-s0304a0:229_9": "kāyaviññattīti attho.",
  "atk-s0304a0:229_10": "Pañcamaṁ uttānameva.",
  "atk-s0304a0:230_0": "6. Ghositasuttavaṇṇanā",
  "atk-s0304a0:231_0": "129.",
  "atk-s0304a0:231_1": "Chaṭṭhe rūpā ca manāpāti rūpā ca manāpā saṁvijjanti.",
  "atk-s0304a0:231_2": "Cakkhuviññāṇañcāti cakkhuviññāṇañca saṁvijjati.",
  "atk-s0304a0:231_3": "Sukhavedaniyaṁ phassanti cakkhuviññāṇasampayuttaṁ upanissayavasena javanakāle sukhavedanāya paccayabhūtaṁ phassaṁ.",
  "atk-s0304a0:231_4": "Sukhā vedanāti ekaṁ phassaṁ paṭicca javanavasena sukhavedanā uppajjati.",
  "atk-s0304a0:231_5": "Sesapadesupi eseva nayo.",
  "atk-s0304a0:232_0": "Iti imasmiṁ sutte tevīsati dhātuyo kathitā. Kathaṁ?",
  "atk-s0304a0:232_1": "Ettha hi cakkhupasādo cakkhudhātu,",
  "atk-s0304a0:232_2": "tassa ārammaṇaṁ rūpadhātu,",
  "atk-s0304a0:232_3": "cakkhuviññāṇaṁ viññāṇadhātu,",
  "atk-s0304a0:232_4": "cakkhuviññāṇadhātuyā sahajātā tayo khandhā dhammadhātu,",
  "atk-s0304a0:232_5": "evaṁ pañcasu dvāresu catunnaṁ catunnaṁ vasena vīsati.",
  "atk-s0304a0:232_6": "Manodvāre ‘‘manodhātū’’ti āvajjanacittaṁ gahitaṁ,",
  "atk-s0304a0:232_7": "ārammaṇañceva hadayavatthu ca dhammadhātu,",
  "atk-s0304a0:232_8": "vatthunissitaṁ manoviññāṇadhātūti evaṁ tevīsati honti.",
  "atk-s0304a0:232_9": "Evaṁ tevīsatiyā dhātūnaṁ vasena dhātunānattaṁ vuttaṁ bhagavatāti dasseti.",
  "atk-s0304a0:233_0": "7-8. Hāliddikānisuttādivaṇṇanā",
  "atk-s0304a0:234_0": "130-131.",
  "atk-s0304a0:234_1": "Sattame manāpaṁ itthetanti pajānātīti yaṁ anena manāpaṁ rūpaṁ diṭṭhaṁ,",
  "atk-s0304a0:234_2": "taṁ itthetanti evametaṁ manāpameva tanti pajānāti.",
  "atk-s0304a0:234_3": "Cakkhuviññāṇaṁ sukhavedaniyañca phassaṁ paṭiccāti cakkhuviññāṇañceva,",
  "atk-s0304a0:234_4": "yo ca upanissayakoṭiyā vā anantarakoṭiyā vā samanantarakoṭiyā vā sampayuttakoṭiyā vā sukhavedanāya paccayo phasso,",
  "atk-s0304a0:234_5": "taṁ sukhavedaniyaṁ phassañca paṭicca uppajjati sukhavedanāti.",
  "atk-s0304a0:234_6": "Esa nayo sabbattha.",
  "atk-s0304a0:234_7": "Iti imesu dvīsu suttesu kiriyāmanoviññāṇadhātu āvajjanakiccā,",
  "atk-s0304a0:234_8": "manodhātuyeva vā samānā manodhātunāmena vuttāti veditabbā.",
  "atk-s0304a0:234_9": "Aṭṭhamaṁ uttānameva.",
  "atk-s0304a0:235_0": "9. Lohiccasuttavaṇṇanā",
  "atk-s0304a0:236_0": "132.",
  "atk-s0304a0:236_1": "Navame makkarakateti evaṁnāmake nagare araññakuṭikāyanti araññe katāya pāṭiyekkāya kuṭiyaṁ,",
  "atk-s0304a0:236_2": "na vihārapaccantakuṭiyaṁ.",
  "atk-s0304a0:236_3": "Māṇavakāti yepi tattha mahallakā,",
  "atk-s0304a0:236_4": "te mahallakakālepi antevāsikatāya māṇavakātveva vuttā.",
  "atk-s0304a0:236_5": "Tenupasaṅkamiṁsūti pāto sippaṁ uggaṇhitvā sāyaṁ ‘‘ācariyassa kaṭṭhāni āharissāmā’’ti araññaṁ pavisitvā vicarantā yena sā kuṭikā,",
  "atk-s0304a0:236_6": "tenupasaṅkamiṁsu.",
  "atk-s0304a0:236_7": "Parito parito kuṭikāyāti tassā kuṭikāya samantato samantato.",
  "atk-s0304a0:236_8": "Seleyyakānīti aññamaññassa piṭṭhiṁ gahetvā laṅghitvā ito cito caṅkamanakīḷanāni.",
  "atk-s0304a0:237_0": "Muṇḍakātiādīsu muṇḍe muṇḍāti,",
  "atk-s0304a0:237_1": "samaṇe ca samaṇāti vattuṁ vaṭṭeyya,",
  "atk-s0304a0:237_2": "ime pana hīḷentā ‘‘muṇḍakā samaṇakā’’ti āhaṁsu.",
  "atk-s0304a0:237_3": "Ibbhāti gahapatikā.",
  "atk-s0304a0:237_4": "Kaṇhāti kaṇhā,",
  "atk-s0304a0:237_5": "kāḷakāti attho.",
  "atk-s0304a0:237_6": "Bandhupādāpaccāti ettha bandhūti brahmā adhippeto.",
  "atk-s0304a0:237_7": "Tañhi brāhmaṇā pitāmahoti voharanti.",
  "atk-s0304a0:237_8": "Pādānaṁ apaccā pādāpaccā,",
  "atk-s0304a0:237_9": "brahmuno piṭṭhipādato jātāti adhippāyo.",
  "atk-s0304a0:237_10": "Tesaṁ kira ayaṁ laddhi ‘‘brāhmaṇā brahmuno mukhato nikkhantā,",
  "atk-s0304a0:237_11": "khattiyā urato,",
  "atk-s0304a0:237_12": "vessā nābhito,",
  "atk-s0304a0:237_13": "suddā jāṇuto,",
  "atk-s0304a0:237_14": "samaṇā piṭṭhipādato’’ti.",
  "atk-s0304a0:237_15": "Bharatakānanti kuṭimbikānaṁ.",
  "atk-s0304a0:237_16": "Kuṭimbikā hi yasmā raṭṭhaṁ bharanti,",
  "atk-s0304a0:237_17": "tasmā bharatāti vuccanti.",
  "atk-s0304a0:237_18": "Ime pana paribhavaṁ katvā vadamānā ‘‘bharatakāna’’nti āhaṁsu.",
  "atk-s0304a0:238_0": "Vihārā nikkhamitvāti ‘‘rattiṭṭhakāparicchanne rajatapaṭṭasannibhasamavippakiṇṇavālike ramaṇīye pariveṇe",
  "atk-s0304a0:238_1": "kaṭṭhakalāpe bandhitvā khipamānā vālikaṁ āluḷetvā,",
  "atk-s0304a0:238_2": "hatthena hatthaṁ ādāya paṇṇakuṭiṁ pariyāyantā ‘ime imesaṁ bharatakānaṁ sakkatā,",
  "atk-s0304a0:238_3": "ime imesaṁ bharatakānaṁ sakkatā’ti punappunaṁ viravantā ativiya ime māṇavakā kīḷaṁ karonti,",
  "atk-s0304a0:238_4": "vihāre bhikkhūnaṁ atthibhāvampi na jānanti,",
  "atk-s0304a0:238_5": "dassessāmi nesaṁ bhikkhūnaṁ atthibhāva’’nti cintetvā paṇṇakuṭito nikkhami.",
  "atk-s0304a0:239_0": "Sīluttamā pubbatarā ahesunti guṇavantānaṁ guṇe kathite nigguṇānaṁ guṇābhāvo pākaṭova bhavissatīti porāṇakabrāhmaṇānaṁ guṇe kathento evamāha.",
  "atk-s0304a0:239_1": "Tattha sīluttamāti sīlajeṭṭhakā.",
  "atk-s0304a0:239_2": "Sīlañhi tesaṁ uttamaṁ,",
  "atk-s0304a0:239_3": "na jātigottaṁ.",
  "atk-s0304a0:239_4": "Ye purāṇaṁ sarantīti ye porāṇakaṁ brāhmaṇadhammaṁ saranti.",
  "atk-s0304a0:239_5": "Abhibhuyya kodhanti kodhaṁ abhibhavitvā tesaṁ dvārāni suguttāni surakkhitāni ahesuṁ.",
  "atk-s0304a0:239_6": "Dhamme ca jhāne ca ratāti dasavidhe kusalakammapathadhamme aṭṭhasamāpattijhānesu ca ratā.",
  "atk-s0304a0:240_0": "Evaṁ porāṇānaṁ guṇaṁ kathetvā athetarahi brāhmaṇānaṁ mānaṁ nimmaddento ime ca vokkamma japāmasetiādimāha.",
  "atk-s0304a0:240_1": "Tattha vokkammāti etehi guṇehi apakkamitvā.",
  "atk-s0304a0:240_2": "Japāmaseti mayaṁ japāma sajjhāyāmāti ettakeneva brāhmaṇamhāti maññamānā brāhmaṇā mayanti iminā gottena mattā hutvā visamaṁ caranti,",
  "atk-s0304a0:240_3": "visamāni kāyakammādīni karontīti attho.",
  "atk-s0304a0:240_4": "Puthuattadaṇḍāti puthu attā daṇḍā etehīti puthuattadaṇḍā,",
  "atk-s0304a0:240_5": "gahitanānāvidhadaṇḍāti attho.",
  "atk-s0304a0:240_6": "Sataṇhātaṇhesūti sataṇhanittaṇhesu.",
  "atk-s0304a0:240_7": "Aguttadvārassa bhavanti moghāti asaṁvutadvārassa sabbepi vatasamādānā moghā bhavantīti dīpeti.",
  "atk-s0304a0:240_8": "Yathā kinti?",
  "atk-s0304a0:240_9": "Supineva laddhaṁ purisassa vittanti yathā supine purisassa laddhaṁ maṇimuttādinānāvidhaṁ vittaṁ moghaṁ hoti,",
  "atk-s0304a0:240_10": "pabujjhitvā kiñci na passati,",
  "atk-s0304a0:240_11": "evaṁ moghā bhavantīti attho.",
  "atk-s0304a0:241_0": "Anāsakāti ekāhadvīhādivasena anāhārakā.",
  "atk-s0304a0:241_1": "Thaṇḍilasāyikā cāti haritakusasanthate bhūmibhāge sayanaṁ,",
  "atk-s0304a0:241_2": "pāto sinānañcatayo ca vedāti pātova udakaṁ pavisitvā nhānañceva tayo ca vedā.",
  "atk-s0304a0:241_3": "Kharājinaṁ jaṭā paṅkoti kharasamphassaṁ ajinacammañceva jaṭākalāpo ca paṅko ca,",
  "atk-s0304a0:241_4": "paṅko nāma dantamalaṁ.",
  "atk-s0304a0:241_5": "Mantā sīlabbataṁ tapoti mantā ca ajasīlagosīlasaṅkhātaṁ sīlaṁ ajavatagovatasaṅkhātaṁ vatañca.",
  "atk-s0304a0:241_6": "Ayaṁ idāni brāhmaṇānaṁ tapoti vadati.",
  "atk-s0304a0:241_7": "Kuhanā vaṅkadaṇḍā cāti paṭicchannakūpo viya paṭicchannadosaṁ kohaññañceva vaṅkadaṇḍo,",
  "atk-s0304a0:241_8": "ca udumbarapalāsabeḷuvarukkhānaṁ aññatarato gahitaṁ vaṅkadaṇḍañcāti attho.",
  "atk-s0304a0:241_9": "Udakācamanāni cāti udakena mukhaparimajjanāni.",
  "atk-s0304a0:241_10": "Vaṇṇā ete brāhmaṇānanti ete brāhmaṇānaṁ parikkhārabhaṇḍakavaṇṇāti dasseti.",
  "atk-s0304a0:241_11": "Kata kiñcikkhabhāvanāti katā kiñcikkhabhāvanā.",
  "atk-s0304a0:241_12": "Ayameva vā pāṭho,",
  "atk-s0304a0:241_13": "āmisakiñcikkhassa vaḍḍhanatthāya katanti attho.",
  "atk-s0304a0:242_0": "Evaṁ etarahi brāhmaṇānaṁ mānaṁ nimmadditvā puna porāṇakabrāhmaṇānaṁ vaṇṇaṁ kathento cittañca susamāhitantiādimāha.",
  "atk-s0304a0:242_1": "Tattha susamāhitanti tesaṁ brāhmaṇānaṁ cittaṁ upacārappanāsamādhīhi susamāhitaṁ ahosīti dasseti.",
  "atk-s0304a0:242_2": "Akhilanti mudu athaddhaṁ.",
  "atk-s0304a0:242_3": "So maggo brahmapattiyāti so seṭṭhapattiyā maggo,",
  "atk-s0304a0:242_4": "tumhe pana kiṁ brāhmaṇā nāmāti dīpento evamāha.",
  "atk-s0304a0:243_0": "Āgamaṁsu nu khvidhāti āgamaṁsu nu kho idha.",
  "atk-s0304a0:243_1": "Adhimuccatīti kilesavasena adhimutto giddho hoti.",
  "atk-s0304a0:243_2": "Byāpajjatīti byāpādavasena pūticittaṁ hoti.",
  "atk-s0304a0:243_3": "Parittacetasoti anupaṭṭhitasatitāya saṁkilesacittena parittacitto.",
  "atk-s0304a0:243_4": "Cetovimuttinti phalasamādhiṁ.",
  "atk-s0304a0:243_5": "Paññāvimuttinti phalapaññaṁ.",
  "atk-s0304a0:243_6": "Appamāṇacetasoti upaṭṭhitasatitāya nikkilesacittena appamāṇacitto.",
  "atk-s0304a0:244_0": "10. Verahaccānisuttavaṇṇanā",
  "atk-s0304a0:245_0": "133. Dasame kāmaṇḍāyanti evaṁnāmake nagare. Yaggheti codanatthe nipāto. Sesaṁ uttānamevāti.",
  "atk-s0304a0:246_0": "Gahapativaggo terasamo.",
  "atk-s0304a0:247_0": "14. Devadahavaggo",
  "atk-s0304a0:248_0": "1. Devadahasuttavaṇṇanā",
  "atk-s0304a0:249_0": "134.",
  "atk-s0304a0:249_1": "Devadahavaggassa paṭhame devadahanti napuṁsakaliṅgena laddhanāmo nigamo.",
  "atk-s0304a0:249_2": "Manoramāti manaṁ ramayantā,",
  "atk-s0304a0:249_3": "manāpāti attho.",
  "atk-s0304a0:249_4": "Amanoramāti amanāpā.",
  "atk-s0304a0:250_0": "2. Khaṇasuttavaṇṇanā",
  "atk-s0304a0:251_0": "135.",
  "atk-s0304a0:251_1": "Dutiye chaphassāyatanikā nāmāti visuṁ chaphassāyatanikā nāma nirayā natthi.",
  "atk-s0304a0:251_2": "Sabbesupi hi ekatiṁsamahānirayesu chadvāraphassāyatanapaññatti hotiyeva.",
  "atk-s0304a0:251_3": "Idaṁ pana avīcimahānirayaṁ sandhāya vuttaṁ.",
  "atk-s0304a0:251_4": "Saggāti idhāpi tāvatiṁsapurameva adhippetaṁ.",
  "atk-s0304a0:251_5": "Kāmāvacaradevaloke pana ekasmimpi chaphassāyatanapaññattiyā abhāvo nāma natthi.",
  "atk-s0304a0:251_6": "Iminā kiṁ dīpeti?",
  "atk-s0304a0:251_7": "Niraye ekantadukkhasamappitabhāvena,",
  "atk-s0304a0:251_8": "devaloke ca ekantasukhasamappitattā ekantakhiḍḍārativasena uppannapamādena maggabrahmacariyavāsaṁ vasituṁ na sakkā.",
  "atk-s0304a0:251_9": "Manussaloko pana vokiṇṇasukhadukkho,",
  "atk-s0304a0:251_10": "idheva apāyopi saggopi paññāyati.",
  "atk-s0304a0:251_11": "Ayaṁ maggabrahmacariyassa kammabhūmi nāma,",
  "atk-s0304a0:251_12": "sā tumhehi laddhā.",
  "atk-s0304a0:251_13": "Tasmā ye vo ime mānussakā khandhā laddhā,",
  "atk-s0304a0:251_14": "te vo lābhā.",
  "atk-s0304a0:251_15": "Yañca vo idaṁ manussattaṁ laddhaṁ,",
  "atk-s0304a0:251_16": "paṭiladdho vo brahmacariyavāsassa khaṇo samayoti.",
  "atk-s0304a0:251_17": "Vuttampi hetaṁ porāṇehi –",
  "atk-s0304a0:252_0": "‘‘Ayaṁ kammabhūmi idha maggabhāvanā,",
  "atk-s0304a0:253_0": "Ṭhānāni saṁvejaniyā bahū idha;",
  "atk-s0304a0:254_0": "Saṁvegasaṁvejaniyesu vatthusu,",
  "atk-s0304a0:255_0": "Saṁvegajātova payuñca yoniso’’ti.",
  "atk-s0304a0:256_0": "3. Paṭhamarūpārāmasuttavaṇṇanā",
  "atk-s0304a0:257_0": "136.",
  "atk-s0304a0:257_1": "Tatiye rūpasammuditāti rūpe sammuditā pamoditā.",
  "atk-s0304a0:257_2": "Dukkhāti dukkhitā.",
  "atk-s0304a0:257_3": "Sukhoti nibbānasukhena sukhito.",
  "atk-s0304a0:257_4": "Kevalāti sakalā.",
  "atk-s0304a0:257_5": "Yāvatatthīti vuccatīti yattakā atthīti vuccati.",
  "atk-s0304a0:257_6": "Ete voti ettha vo-kāro nipātamattaṁ.",
  "atk-s0304a0:257_7": "Paccanīkamidaṁ hoti,",
  "atk-s0304a0:257_8": "sabbalokena passatanti yaṁ idaṁ passantānaṁ paṇḍitānaṁ dassanaṁ,",
  "atk-s0304a0:257_9": "taṁ sabbalokena paccanīkaṁ hoti viruddhaṁ.",
  "atk-s0304a0:257_10": "Loko hi pañcakkhandhe niccā sukhā attā subhāti maññati,",
  "atk-s0304a0:257_11": "paṇḍitā aniccā dukkhā anattā asubhāti.",
  "atk-s0304a0:257_12": "Sukhato āhūti sukhanti kathenti.",
  "atk-s0304a0:257_13": "Sukhato vidūti sukhanti jānanti.",
  "atk-s0304a0:257_14": "Sabbametaṁ nibbānameva sandhāya vuttaṁ.",
  "atk-s0304a0:258_0": "Sammūḷhetthāti ettha nibbāne sammūḷhā.",
  "atk-s0304a0:258_1": "Aviddasūti bālā.",
  "atk-s0304a0:258_2": "Sabbepi hi channavutipāsaṇḍino ‘‘nibbānaṁ pāpuṇissāmā’’ti saññino honti,",
  "atk-s0304a0:258_3": "te pana ‘‘nibbānaṁ nāma ida’’ntipi na jānanti.",
  "atk-s0304a0:258_4": "Nivutānanti kilesanīvaraṇena nivutānaṁ pariyonaddhānaṁ.",
  "atk-s0304a0:258_5": "Andhakāro apassatanti apassantānaṁ andhakāro hoti.",
  "atk-s0304a0:258_6": "Kiṁ taṁ evaṁ hoti?",
  "atk-s0304a0:258_7": "Nibbānaṁ vā nibbānadassanaṁ vā apassantānañhi bālānaṁ nibbānampi nibbānadassanampi kāḷameghaavacchāditaṁ",
  "atk-s0304a0:258_8": "viya candamaṇḍalaṁ kaṭāhena paṭikujjitapatto viya ca niccakālaṁ tamo ceva andhakāro ca sampajjati.",
  "atk-s0304a0:259_0": "Satañca vivaṭaṁ hoti,",
  "atk-s0304a0:259_1": "āloko passatāmivāti satañca sappurisānaṁ paññādassanena passantānaṁ nibbānaṁ āloko viya vivaṭaṁ hoti.",
  "atk-s0304a0:259_2": "Santike na vijānanti,",
  "atk-s0304a0:259_3": "magā dhammassa akovidāti yaṁ attano sarīre kese vā lomādīsu vā aññatarakoṭṭhāsaṁ paricchinditvā anantarameva",
  "atk-s0304a0:259_4": "adhigantabbato attano vā khandhānaṁ nirodhamaggato santike nibbānaṁ.",
  "atk-s0304a0:259_5": "Taṁ evaṁ santike samānampi maggabhūtā janā maggāmaggadhammassa catusaccadhammassa vā akovidā na jānanti.",
  "atk-s0304a0:260_0": "Māradheyyānupannehīti tebhūmakavaṭṭaṁ mārassa nivāsaṭṭhānaṁ anupannehi.",
  "atk-s0304a0:260_1": "Konu aññatra ariyebhīti ṭhapetvā ariye ko nu añño nibbānapadaṁ jānituṁ arahati.",
  "atk-s0304a0:260_2": "Sammadaññāya parinibbantīti arahattapaññāya sammā jānitvā anantarameva anāsavā hutvā kilesaparinibbānena parinibbanti.",
  "atk-s0304a0:260_3": "Atha vā sammadaññāya anāsavā hutvā ante khandhaparinibbānena parinibbāyanti.",
  "atk-s0304a0:261_0": "4-12. Dutiyarūpārāmasuttādivaṇṇanā",
  "atk-s0304a0:262_0": "137-145.",
  "atk-s0304a0:262_1": "Catutthaṁ suddhikaṁ katvā desiyamāne bujjhanakānaṁ ajjhāsayena vuttaṁ.",
  "atk-s0304a0:262_2": "Pañcamādīni tathā tathā bujjhantānaṁ ajjhāsayena vuttāni.",
  "atk-s0304a0:262_3": "Attho pana tesaṁ pākaṭoyevāti.",
  "atk-s0304a0:263_0": "Devadahavaggo cuddasamo.",
  "atk-s0304a0:264_0": "15. Navapurāṇavaggo",
  "atk-s0304a0:265_0": "1. Kammanirodhasuttavaṇṇanā",
  "atk-s0304a0:266_0": "146.",
  "atk-s0304a0:266_1": "Navapurāṇavaggassa paṭhame navapurāṇānīti navāni ca purāṇāni ca. Cakkhu,",
  "atk-s0304a0:266_2": "bhikkhave,",
  "atk-s0304a0:266_3": "purāṇakammanti na cakkhu purāṇaṁ,",
  "atk-s0304a0:266_4": "kammameva purāṇaṁ,",
  "atk-s0304a0:266_5": "kammato pana nibbattattā paccayanāmena evaṁ vuttaṁ.",
  "atk-s0304a0:266_6": "Abhisaṅkhatanti paccayehi abhisamāgantvā kataṁ.",
  "atk-s0304a0:266_7": "Abhisañcetayitanti cetanāya pakappitaṁ.",
  "atk-s0304a0:266_8": "Vedaniyaṁ daṭṭhabbanti vedanāya vatthūti passitabbaṁ.",
  "atk-s0304a0:266_9": "Nirodhā vimuttiṁ phusatīti imassa tividhassa kammassa nirodhena vimuttiṁ phusati.",
  "atk-s0304a0:266_10": "Ayaṁ vuccatīti ayaṁ tassā vimuttiyā ārammaṇabhūto nirodho kammanirodhoti vuccati.",
  "atk-s0304a0:266_11": "Iti imasmiṁ sutte pubbabhāgavipassanā kathitā.",
  "atk-s0304a0:267_0": "2-5. Aniccanibbānasappāyasuttādivaṇṇanā",
  "atk-s0304a0:268_0": "147-150.",
  "atk-s0304a0:268_1": "Dutiye nibbānasappāyanti nibbānassa sappāyaṁ upakārapaṭipadaṁ.",
  "atk-s0304a0:268_2": "Tatiyādīsupi eseva nayo.",
  "atk-s0304a0:268_3": "Paṭipāṭiyā pana catūsupi etesu suttesu saha vipassanāya cattāro maggā kathitā.",
  "atk-s0304a0:269_0": "6-7. Antevāsikasuttādivaṇṇanā",
  "atk-s0304a0:270_0": "151-152.",
  "atk-s0304a0:270_1": "Chaṭṭhe anantevāsikanti anto vasanakakilesavirahitaṁ.",
  "atk-s0304a0:270_2": "Anācariyakanti ācaraṇakakilesavirahitaṁ .",
  "atk-s0304a0:270_3": "Antassa vasantīti anto assa vasanti.",
  "atk-s0304a0:270_4": "Te naṁ samudācarantīti te etaṁ adhibhavanti ajjhottharanti sikkhāpenti vā.",
  "atk-s0304a0:270_5": "‘‘Evaṁ vejjakammaṁ karohi,",
  "atk-s0304a0:270_6": "evaṁ dūtakamma’’nti iti sikkhāpanasaṅkhātena samudācaraṇatthenassa te ācariyā nāma honti,",
  "atk-s0304a0:270_7": "tehi ācariyehi sācariyakoti vuccati.",
  "atk-s0304a0:270_8": "Sesamettha vuttanayeneva veditabbaṁ.",
  "atk-s0304a0:270_9": "Sattamaṁ heṭṭhā kathitanayameva.",
  "atk-s0304a0:271_0": "8. Atthinukhopariyāyasuttavaṇṇanā",
  "atk-s0304a0:272_0": "153.",
  "atk-s0304a0:272_1": "Aṭṭhame yaṁ pariyāyaṁ āgammāti yaṁ kāraṇaṁ āgamma.",
  "atk-s0304a0:272_2": "Aññatreva saddhāyāti vinā saddhāya saddhaṁ apanetvā.",
  "atk-s0304a0:272_3": "Ettha ca saddhāti na paccakkhā saddhā.",
  "atk-s0304a0:272_4": "Yo pana parassa evaṁ kira evaṁ kirāti kathentassa sutvā uppanno saddahanākāro,",
  "atk-s0304a0:272_5": "taṁ sandhāyetaṁ vuttaṁ.",
  "atk-s0304a0:272_6": "Ruciādīsupi rucāpetvā khamāpetvā atthetanti gahaṇākāro ruci nāma,",
  "atk-s0304a0:272_7": "evaṁ kira bhavissatīti anussavanaṁ anussavo,",
  "atk-s0304a0:272_8": "nisīditvā ekaṁ kāraṇaṁ cintentassa kāraṇaṁ upaṭṭhāti,",
  "atk-s0304a0:272_9": "evaṁ upaṭṭhitassa atthetanti gahaṇaṁ ākāraparivitakko nāma,",
  "atk-s0304a0:272_10": "kāraṇavitakkoti attho.",
  "atk-s0304a0:272_11": "Kāraṇaṁ cintentassa pāpikā laddhi uppajjati,",
  "atk-s0304a0:272_12": "taṁ atthesāti gahaṇākāro diṭṭhinijjhānakkhanti nāma.",
  "atk-s0304a0:272_13": "Aññaṁ byākareyyāti imāni pañca ṭhānāni muñcitvā arahattaṁ byākareyya.",
  "atk-s0304a0:272_14": "Imasmiṁ sutte sekhāsekhānaṁ paccavekkhaṇā kathitā.",
  "atk-s0304a0:273_0": "9-10. Indriyasampannasuttādivaṇṇanā",
  "atk-s0304a0:274_0": "154-155.",
  "atk-s0304a0:274_1": "Navame indriyasampannoti paripuṇṇindriyo.",
  "atk-s0304a0:274_2": "Tattha yena cha indriyāni sammasitvā arahattaṁ pattaṁ,",
  "atk-s0304a0:274_3": "so tehi nibbisevanehi indriyehi samannāgatattā,",
  "atk-s0304a0:274_4": "cakkhādīni vā cha indriyāni sammasantassa uppannehi saddhādīhi indriyehi samannāgatattā paripuṇṇindriyo nāma hoti,",
  "atk-s0304a0:274_5": "taṁ sandhāya bhagavā cakkhundriye cetiādinā nayena desanaṁ vitthāretvā ettāvatā kho bhikkhu indriyasampanno hotīti āha.",
  "atk-s0304a0:274_6": "Dasamaṁ heṭṭhā vuttanayamevāti.",
  "atk-s0304a0:275_0": "Navapurāṇavaggo pañcadasamo.",
  "atk-s0304a0:276_0": "Tatiyo paṇṇāsako.",
  "atk-s0304a0:277_0": "16. Nandikkhayavaggo",
  "atk-s0304a0:278_0": "1-4. Ajjhattanandikkhayasuttādivaṇṇanā",
  "atk-s0304a0:279_0": "156-159.",
  "atk-s0304a0:279_1": "Nandikkhayavaggassa paṭhame nandikkhayā rāgakkhayo,",
  "atk-s0304a0:279_2": "rāgakkhayā nandikkhayoti nandiyā ca rāgassa ca atthato ekattā vuttaṁ.",
  "atk-s0304a0:279_3": "Suvimuttanti arahattaphalavimuttivasena suṭṭhu vimuttaṁ.",
  "atk-s0304a0:279_4": "Sesamettha dutiyādīsu ca uttānameva.",
  "atk-s0304a0:280_0": "5-6. Jīvakambavanasamādhisuttādivaṇṇanā",
  "atk-s0304a0:281_0": "160-161.",
  "atk-s0304a0:281_1": "Pañcamaṁ samādhivikalānaṁ,",
  "atk-s0304a0:281_2": "chaṭṭhaṁ paṭisallānavikalānaṁ cittekaggatañca kāyavivekañca labhantānaṁ etesaṁ kammaṭṭhānaṁ phātiṁ gamissatīti ñatvā kathitaṁ.",
  "atk-s0304a0:281_3": "Tattha okkhāyatīti (paccakkhāyati) paññāyati pākaṭaṁ hoti.",
  "atk-s0304a0:281_4": "Iti dvīsupi etesu saha vipassanāya cattāro maggā kathitā.",
  "atk-s0304a0:282_0": "7-9. Koṭṭhikaaniccasuttādivaṇṇanā",
  "atk-s0304a0:283_0": "162-164. Sattamādīsu tīsu therassa vimuttiparipācaniyā dhammāva kathitā.",
  "atk-s0304a0:284_0": "10-12. Micchādiṭṭhipahānasuttādivaṇṇanā",
  "atk-s0304a0:285_0": "165-167.",
  "atk-s0304a0:285_1": "Dasamādīni tīṇi pāṭiyekkena puggalajjhāsayavasena vuttāni.",
  "atk-s0304a0:285_2": "Tesaṁ attho vuttanayeneva veditabboti.",
  "atk-s0304a0:286_0": "Nandikkhayavaggo solasamo.",
  "atk-s0304a0:287_0": "17. Saṭṭhipeyyālavaggo",
  "atk-s0304a0:288_0": "1-60. Ajjhattaaniccachandasuttādivaṇṇanā",
  "atk-s0304a0:289_0": "168-227.",
  "atk-s0304a0:289_1": "Tadanantaro saṭṭhipeyyālo nāma hoti,",
  "atk-s0304a0:289_2": "so uttānatthova.",
  "atk-s0304a0:289_3": "Yāni panettha saṭṭhi suttāni vuttāni,",
  "atk-s0304a0:289_4": "tāni ‘‘chando pahātabbo’’ti evaṁ tassa tasseva padassa vasena bujjhanakānaṁ ajjhāsayavasena vuttāni.",
  "atk-s0304a0:289_5": "Iti sabbāni tāni pāṭiyekkena puggalajjhāsayavasena kathitāni.",
  "atk-s0304a0:289_6": "Ekekasuttapariyosāne cettha saṭṭhi saṭṭhi bhikkhū arahattaṁ pattāti.",
  "atk-s0304a0:290_0": "Saṭṭhipeyyālavaggo.",
  "atk-s0304a0:291_0": "18. Samuddavaggo",
  "atk-s0304a0:292_0": "1. Paṭhamasamuddasuttavaṇṇanā",
  "atk-s0304a0:293_0": "228.",
  "atk-s0304a0:293_1": "Samuddavaggassa paṭhame cakkhu,",
  "atk-s0304a0:293_2": "bhikkhave,",
  "atk-s0304a0:293_3": "purisassa samuddoti yadi duppūraṇaṭṭhena yadi vā samuddanaṭṭhena samuddo,",
  "atk-s0304a0:293_4": "cakkhumeva samuddo.",
  "atk-s0304a0:293_5": "Tassa hi pathavito yāva akaniṭṭhabrahmalokā nīlādiārammaṇaṁ samosarantaṁ paripuṇṇabhāvaṁ kātuṁ na sakkoti,",
  "atk-s0304a0:293_6": "evaṁ duppūraṇaṭṭhenapi samuddo.",
  "atk-s0304a0:293_7": "Cakkhu ca tesu tesu nīlādīsu ārammaṇesu samuddati,",
  "atk-s0304a0:293_8": "asaṁvutaṁ hutvā osaramānaṁ kilesuppattiyā kāraṇabhāvena sadosagamanena gacchatīti samuddanaṭṭhenapi samuddo.",
  "atk-s0304a0:293_9": "Tassa rūpamayo vegoti samuddassa appamāṇo ūmimayo vego viya tassāpi cakkhusamuddassa samosarantassa nīlādibhedassa",
  "atk-s0304a0:293_10": "ārammaṇassa vasena appameyyo rūpamayo vego veditabbo.",
  "atk-s0304a0:293_11": "Yo taṁ rūpamayaṁ vegaṁ sahatīti yo taṁ cakkhusamudde samosaṭaṁ rūpamayaṁ vegaṁ,",
  "atk-s0304a0:293_12": "manāpe rūpe rāgaṁ,",
  "atk-s0304a0:293_13": "amanāpe dosaṁ,",
  "atk-s0304a0:293_14": "asamapekkhite mohanti evaṁ rāgādikilese anuppādento upekkhakabhāvena sahati.",
  "atk-s0304a0:294_0": "Saūmintiādīsu kilesaūmīhi saūmiṁ.",
  "atk-s0304a0:294_1": "Kilesāvaṭṭehi sāvaṭṭaṁ.",
  "atk-s0304a0:294_2": "Kilesagāhehi sagāhaṁ.",
  "atk-s0304a0:294_3": "Kilesarakkhasehi sarakkhasaṁ.",
  "atk-s0304a0:294_4": "Kodhūpāyāsassa ca vasena saūmiṁ.",
  "atk-s0304a0:294_5": "Vutañhetaṁ ‘‘ūmibhayanti kho,",
  "atk-s0304a0:294_6": "bhikkhave,",
  "atk-s0304a0:294_7": "kodhūpāyāsassetaṁ adhivacana’’nti (itivu. 109; ma. ni. 2.162; a. ni. 4.122).",
  "atk-s0304a0:294_8": "Kāmaguṇavasena sāvaṭṭaṁ.",
  "atk-s0304a0:294_9": "Vutañhetaṁ ‘‘āvaṭṭaggāhoti kho,",
  "atk-s0304a0:294_10": "bhikkhave,",
  "atk-s0304a0:294_11": "pañcannetaṁ kāmaguṇānaṁ adhivacana’’nti (saṁ. ni. 4.241).",
  "atk-s0304a0:294_12": "Mātugāmavasena sagāhaṁ sarakkhasaṁ.",
  "atk-s0304a0:294_13": "Vuttañhetaṁ ‘‘gāharakkhasoti kho,",
  "atk-s0304a0:294_14": "bhikkhave,",
  "atk-s0304a0:294_15": "mātugāmassetaṁ adhivacana’’nti (itivu. 109).",
  "atk-s0304a0:294_16": "Sesavāresupi eseva nayo.",
  "atk-s0304a0:294_17": "Sabhayaṁ duttaraṁ accatarīti ūmibhayena sabhayaṁ duratikkamaṁ atikkami.",
  "atk-s0304a0:294_18": "Lokantagūti saṅkhāralokassa antaṁ gato.",
  "atk-s0304a0:294_19": "Pāragatoti vuccatīti nibbānaṁ gatoti kathīyati.",
  "atk-s0304a0:295_0": "2-3. Dutiyasamuddasuttādivaṇṇanā",
  "atk-s0304a0:296_0": "229-230.",
  "atk-s0304a0:296_1": "Dutiye samuddoti samuddanaṭṭhena samuddo,",
  "atk-s0304a0:296_2": "kiledanaṭṭhena temanaṭṭhenāti vuttaṁ hoti.",
  "atk-s0304a0:296_3": "Yebhuyyenāti ṭhapetvā ariyasāvake.",
  "atk-s0304a0:296_4": "Samunnāti kilinnā tintā nimuggā.",
  "atk-s0304a0:296_5": "Tantākulakajātātiādi heṭṭhā vitthāritameva.",
  "atk-s0304a0:296_6": "Maccujahoti tayo maccū jahitvā ṭhito.",
  "atk-s0304a0:296_7": "Nirupadhīti tīhi upadhīhi anupadhi.",
  "atk-s0304a0:296_8": "Apunabbhavāyāti nibbānatthāya.",
  "atk-s0304a0:296_9": "Amohayī maccurājanti yathā tassa gatiṁ na jānāti,",
  "atk-s0304a0:296_10": "evaṁ maccurājānaṁ mohetvā gato.",
  "atk-s0304a0:296_11": "Tatiyaṁ vuttanayameva.",
  "atk-s0304a0:297_0": "4-6. Khīrarukkhopamasuttādivaṇṇanā",
  "atk-s0304a0:298_0": "231-233.",
  "atk-s0304a0:298_1": "Catutthe appahīnaṭṭhena atthi,",
  "atk-s0304a0:298_2": "tenevāha so appahīnoti.",
  "atk-s0304a0:298_3": "Parittāti,",
  "atk-s0304a0:298_4": "pabbatamattampi rūpaṁ aniṭṭhaṁ arajanīyaṁ parittaṁ nāma hoti,",
  "atk-s0304a0:298_5": "evarūpāpissa rūpā cittaṁ pariyādiyantīti dasseti.",
  "atk-s0304a0:298_6": "Ko pana vādo adhimattānanti iṭṭhārammaṇaṁ panassa rajanīyaṁ vatthu cittaṁ pariyādiyatīti ettha kā kathā?",
  "atk-s0304a0:298_7": "Ettha ca nakhapiṭṭhipamāṇampi maṇimuttādi rajanīyaṁ vatthu adhimattārammaṇamevāti veditabbaṁ.",
  "atk-s0304a0:298_8": "Daharotiādīni tīṇipi aññamaññavevacanāneva.",
  "atk-s0304a0:298_9": "Ābhindeyyāti pahareyya padāleyya vā.",
  "atk-s0304a0:298_10": "Pañcame tadubhayanti taṁ ubhayaṁ.",
  "atk-s0304a0:298_11": "Chaṭṭhaṁ uttānameva.",
  "atk-s0304a0:299_0": "7. Udāyīsuttavaṇṇanā",
  "atk-s0304a0:300_0": "234.",
  "atk-s0304a0:300_1": "Sattame anekapariyāyenāti anekehi kāraṇehi.",
  "atk-s0304a0:300_2": "Itipāyanti itipi ayaṁ.",
  "atk-s0304a0:300_3": "Imasmiṁ sutte aniccena anattalakkhaṇaṁ kathitaṁ.",
  "atk-s0304a0:301_0": "8. Ādittapariyāyasuttavaṇṇanā",
  "atk-s0304a0:302_0": "235.",
  "atk-s0304a0:302_1": "Aṭṭhame anubyañjanaso nimittaggāhoti ‘‘hatthā sobhanā pādā sobhanā’’ti evaṁ anubyañjanavasena nimittaggāho.",
  "atk-s0304a0:302_2": "Nimittaggāhoti hi saṁsandetvā gahaṇaṁ,",
  "atk-s0304a0:302_3": "anubyañjanaggāhoti vibhattigahaṇaṁ.",
  "atk-s0304a0:302_4": "Nimittaggāho kumbhīlasadiso sabbameva gaṇhāti,",
  "atk-s0304a0:302_5": "anubyañjanaggāho rattapāsadiso vibhajitvā hatthapādādīsu taṁ taṁ koṭṭhāsaṁ.",
  "atk-s0304a0:302_6": "Ime pana dve gāhā ekajavanavārepi labbhanti,",
  "atk-s0304a0:302_7": "nānājavanavāre vattabbameva natthi.",
  "atk-s0304a0:303_0": "Nimittassādagathitanti nimittassādena ganthitaṁ baddhaṁ.",
  "atk-s0304a0:303_1": "Viññāṇanti kammaviññāṇaṁ.",
  "atk-s0304a0:303_2": "Tasmiṁ ce samaye kālaṁ kareyyāti na koci saṁkiliṭṭhena cittena kālaṁ karonto nāma atthi.",
  "atk-s0304a0:303_3": "Sabbasattānañhi bhavaṅgeneva kālakiriyā hoti.",
  "atk-s0304a0:303_4": "Kilesabhayaṁ pana dassento evamāha.",
  "atk-s0304a0:303_5": "Samayavasena vā evaṁ vuttaṁ.",
  "atk-s0304a0:303_6": "Cakkhudvārasmiñhi āpāthagate ārammaṇe rattacittaṁ vā duṭṭhacittaṁ vā mūḷhacittaṁ vā ārammaṇarasaṁ anubhavitvā bhavaṅgaṁ otarati,",
  "atk-s0304a0:303_7": "bhavaṅge ṭhatvā kālakiriyaṁ karoti.",
  "atk-s0304a0:303_8": "Tasmiṁ samaye kālaṁ karontassa dveva gatiyo pāṭikaṅkhā,",
  "atk-s0304a0:303_9": "imassa samayassa vasenetaṁ vuttaṁ.",
  "atk-s0304a0:304_0": "Imaṁ khvāhaṁ,",
  "atk-s0304a0:304_1": "bhikkhave,",
  "atk-s0304a0:304_2": "ādīnavanti imaṁ anekāni vassasatasahassāni niraye anubhavitabbaṁ dukkhaṁ sampassamāno evaṁ vadāmi tattāya ayosalākāya akkhīni añjāpetukāmoti.",
  "atk-s0304a0:304_3": "Iminā nayena sabbattha attho veditabbo.",
  "atk-s0304a0:304_4": "Ayosaṅkunāti ayasūlena.",
  "atk-s0304a0:304_5": "Sampalimaṭṭhanti dvepi kaṇṇacchiddāni vinivijjhitvā pathaviyaṁ ākoṭanavasena sampalimaṭṭhaṁ.",
  "atk-s0304a0:305_0": "Tatiyavāre sampalimaṭṭhanti nakhacchedanaṁ pavesetvā ukkhipitvā sahadhunaṭṭhena chinditvā pātanavasena sampalimaṭṭhaṁ.",
  "atk-s0304a0:305_1": "Catutthavāre sampalimaṭṭhanti bandhanamūlaṁ chetvā pātanavasena sampalimaṭṭhaṁ.",
  "atk-s0304a0:305_2": "Pañcamavāre sampalimaṭṭhanti tikhiṇāya sattiyā kāyapasādaṁ uppāṭetvā patanavasena sampalimaṭṭhaṁ.",
  "atk-s0304a0:305_3": "Sattiyāti ettha mahatī daṇḍakavāsi veditabbā.",
  "atk-s0304a0:305_4": "Sottanti nipajjitvā niddokkamanaṁ.",
  "atk-s0304a0:305_5": "Yathārūpānaṁ vitakkānaṁ vasaṁ gato saṅghaṁ bhindeyyāti iminā vitakkānaṁ yāva saṅghabhedā pāpakammāvahanatā dassitā.",
  "atk-s0304a0:305_6": "Sesamettha uttānameva.",
  "atk-s0304a0:306_0": "9-10. Paṭhamahatthapādopamasuttādivaṇṇanā",
  "atk-s0304a0:307_0": "236-237.",
  "atk-s0304a0:307_1": "Navame hatthesu,",
  "atk-s0304a0:307_2": "bhikkhave,",
  "atk-s0304a0:307_3": "satīti hatthesu vijjamānesu.",
  "atk-s0304a0:307_4": "Dasame na hotīti vuccamāne bujjhanakānaṁ ajjhāsayavasena vuttaṁ.",
  "atk-s0304a0:307_5": "Dvīsupi cetesu vipākasukhadukkhameva dassetvā vaṭṭavivaṭṭaṁ kathitanti.",
  "atk-s0304a0:308_0": "Samuddavaggo niṭṭhito.",
  "atk-s0304a0:309_0": "19. Āsīvisavaggo",
  "atk-s0304a0:310_0": "1. Āsīvisopamasuttavaṇṇanā",
  "atk-s0304a0:311_0": "238.",
  "atk-s0304a0:311_1": "Āsīvisavaggassa paṭhame bhikkhū āmantesīti ekacārikadvicārikaticārikacatucārikapañcacārike sabhāgavuttino",
  "atk-s0304a0:311_2": "kārake yuttapayutte sabbepi dukkhalakkhaṇakammaṭṭhānike parivāretvā nisinne yogāvacare bhikkhū āmantesi.",
  "atk-s0304a0:311_3": "Idañhi suttaṁ puggalajjhāsayena vuttaṁ.",
  "atk-s0304a0:311_4": "Puggalesupi vipañcitaññūnaṁ disāvāsikānaṁ dukkhalakkhaṇakammaṭṭhānikānaṁ upaṭṭhānavelāya āgantvā satthāraṁ parivāretvā nisinnānaṁ vasena vuttaṁ.",
  "atk-s0304a0:311_5": "Evaṁ santepi ugghaṭitaññūādīnaṁ catunnampi puggalānaṁ paccayabhūtamevetaṁ.",
  "atk-s0304a0:311_6": "Ugghaṭitaññū puggalo hi imassa suttassa mātikānikkhepeneva arahattaṁ pāpuṇissati,",
  "atk-s0304a0:311_7": "vipañcitaññū mātikāya vitthārabhājanena,",
  "atk-s0304a0:311_8": "neyyapuggalo imameva suttaṁ sajjhāyanto paripucchanto yoniso manasikaronto kalyāṇamitte sevanto bhajanto payirupāsanto arahattaṁ pāpuṇissati.",
  "atk-s0304a0:311_9": "Padaparamassetaṁ suttaṁ anāgate vāsanā bhavissatīti evaṁ sabbesampi upakārabhāvaṁ ñatvā bhagavā sineruṁ",
  "atk-s0304a0:311_10": "ukkhipanto viya ākāsaṁ vitthārento viya cakkavāḷapabbataṁ kampento viya ca mahantena ussāhena seyyathāpi,",
  "atk-s0304a0:311_11": "bhikkhaveti imaṁ āsīvisopamasuttaṁ ārabhi.",
  "atk-s0304a0:312_0": "Tattha cattāro āsīvisāti kaṭṭhamukho,",
  "atk-s0304a0:312_1": "pūtimukho,",
  "atk-s0304a0:312_2": "aggimukho,",
  "atk-s0304a0:312_3": "satthamukhoti ime cattāro.",
  "atk-s0304a0:312_4": "Tesu kaṭṭhamukhena daṭṭhassa sakalasarīraṁ sukkhakaṭṭhaṁ viya thaddhaṁ hoti,",
  "atk-s0304a0:312_5": "sandhipabbesu adhimattaṁ ayasūlasamappitaṁ viya tiṭṭhati.",
  "atk-s0304a0:312_6": "Pūtimukhena daṭṭhassa pakkapūtipanasaṁ viya vipubbakabhāvaṁ āpajjitvā paggharati ,",
  "atk-s0304a0:312_7": "caṅgavāre pakkhittaudakaṁ viya hoti.",
  "atk-s0304a0:312_8": "Aggimukhena daṭṭhassa sakalasarīraṁ jhāyitvā bhasmamuṭṭhi viya thusamuṭṭhi viya ca vippakirīyati.",
  "atk-s0304a0:312_9": "Sattamukhena daṭṭhassa sakalasarīraṁ bhijjati,",
  "atk-s0304a0:312_10": "asanipātaṭṭhānaṁ viya mahānikhādanena khatasandhimukhaṁ viya ca hoti.",
  "atk-s0304a0:312_11": "Evaṁ visavasena vibhattā cattāro āsīvisā.",
  "atk-s0304a0:313_0": "Visavegavikārena panete soḷasa honti.",
  "atk-s0304a0:313_1": "Kaṭṭhamukho hi daṭṭhaviso,",
  "atk-s0304a0:313_2": "diṭṭhaviso,",
  "atk-s0304a0:313_3": "phuṭṭhaviso,",
  "atk-s0304a0:313_4": "vātavisoti catubbidho hoti.",
  "atk-s0304a0:313_5": "Tena hi daṭṭhampi diṭṭhampi phuṭṭhampi tassa vātena pahaṭampi sarīraṁ vuttappakārena thaddhaṁ hoti.",
  "atk-s0304a0:313_6": "Sesesupi eseva nayoti.",
  "atk-s0304a0:313_7": "Evaṁ visavegavikāravasena soḷasa honti.",
  "atk-s0304a0:314_0": "Puna puggalapaṇṇattivasena catusaṭṭhi honti. Kathaṁ?",
  "atk-s0304a0:314_1": "Kaṭṭhamukhesu tāva daṭṭhaviso ca āgataviso no ghoraviso,",
  "atk-s0304a0:314_2": "ghoraviso no āgataviso,",
  "atk-s0304a0:314_3": "āgataviso ceva ghoraviso ca,",
  "atk-s0304a0:314_4": "nevāgataviso na ghoravisoti catubbidho hoti.",
  "atk-s0304a0:314_5": "Tattha yassa visaṁ sampajjalitatiṇukkāya aggi viya sīghaṁ abhiruhitvā akkhīni gahetvā khandhaṁ gahetvā",
  "atk-s0304a0:314_6": "sīsaṁ gahetvā ṭhitanti vattabbataṁ āpajjati maṇisappādīnaṁ visaṁ viya,",
  "atk-s0304a0:314_7": "mantaṁ pana parivattetvā kaṇṇavātaṁ datvā daṇḍakena pahaṭamatte otaritvā daṭṭhaṭṭhāneyeva tiṭṭhati,",
  "atk-s0304a0:314_8": "ayaṁ āgataviso no ghoraviso nāma.",
  "atk-s0304a0:314_9": "Yassa pana visaṁ saṇikaṁ abhiruhati,",
  "atk-s0304a0:314_10": "āruḷhāruḷhaṭṭhāne pana ayaṁ sītaudakaṁ viya hoti udakasappādīnaṁ visaṁ viya,",
  "atk-s0304a0:314_11": "dvādasavassaccayenāpi kaṇṇapiṭṭhikhandhapiṭṭhikādīsu gaṇḍapiḷakādivasena paññāyati,",
  "atk-s0304a0:314_12": "mantaparivattanādīsu ca kayiramānāsu sīghaṁ na otarati,",
  "atk-s0304a0:314_13": "ayaṁ ghoraviso no āgataviso nāma.",
  "atk-s0304a0:314_14": "Yassa pana visaṁ sīghaṁ abhiruhati,",
  "atk-s0304a0:314_15": "na sīghaṁ otarati aneḷakasappādīnaṁ visaṁ viya,",
  "atk-s0304a0:314_16": "ayaṁ āgataviso ceva ghoraviso ca.",
  "atk-s0304a0:314_17": "Yassa pana visaṁ mandaṁ hoti,",
  "atk-s0304a0:314_18": "otāriyamānampi sukheneva otarati nīlasappadhammanisappādīnaṁ visaṁ viya,",
  "atk-s0304a0:314_19": "ayaṁ nevāgataviso na ghoraviso nāma.",
  "atk-s0304a0:314_20": "Iminā upāyena kaṭṭhamukhe daṭṭhavisādayo pūtimukhādīsu ca daṭṭhavisādayo veditabbāti.",
  "atk-s0304a0:314_21": "Evaṁ puggalapaṇṇattivasena catusaṭṭhi.",
  "atk-s0304a0:315_0": "Tesu ‘‘aṇḍajā nāgā’’tiādinā (saṁ. ni.",
  "atk-s0304a0:315_1": "3.342-344) yonivasena ekekaṁ catudhā vibhajitvā chapaṇṇāsādhikāni dve satāni honti.",
  "atk-s0304a0:315_2": "Te jalajāthalajāti dviguṇitā dvādasādhikāni pañcasatāni honti,",
  "atk-s0304a0:315_3": "te kāmarūpaakāmarūpānaṁ vasena dviguṇitā catuvīsādhikasahassasaṅkhā honti.",
  "atk-s0304a0:315_4": "Puna gatamaggassa paṭilomato saṁkhippamānā kaṭṭhamukhādivasena cattārova hontīti.",
  "atk-s0304a0:315_5": "Te sandhāya bhagavā ‘‘seyyathāpi,",
  "atk-s0304a0:315_6": "bhikkhave,",
  "atk-s0304a0:315_7": "cattāro āsīvisā’’ti āha.",
  "atk-s0304a0:315_8": "Kulavasena hi ete gahitā.",
  "atk-s0304a0:316_0": "Tattha āsīvisāti āsittavisātipi āsīvisā,",
  "atk-s0304a0:316_1": "asitavisātipi āsīvisā,",
  "atk-s0304a0:316_2": "asisadisavisātipi āsīvisā.",
  "atk-s0304a0:316_3": "Āsittavisāti sakalakāye āsiñcitvā viya ṭhapitavisā,",
  "atk-s0304a0:316_4": "parassa ca attano sarīre ca āsiñcanavisāti attho.",
  "atk-s0304a0:316_5": "Asitavisāti yaṁ yaṁ etehi asitaṁ hoti paribhuttaṁ,",
  "atk-s0304a0:316_6": "taṁ taṁ visameva sampajjati,",
  "atk-s0304a0:316_7": "tasmā asitaṁ visaṁ hoti etesanti āsīvisā.",
  "atk-s0304a0:316_8": "Asisadisavisāti asiviya tikhiṇaṁ paramammacchedanasamatthaṁ visaṁ etesanti āsīvisāti evamettha vacanattho veditabbo.",
  "atk-s0304a0:316_9": "Uggatejāti uggatatejā balavatejā.",
  "atk-s0304a0:316_10": "Ghoravisāti dunnimmaddanavisā.",
  "atk-s0304a0:317_0": "Evaṁ vadeyyunti paṭijaggāpanatthaṁ evaṁ vadeyyuṁ.",
  "atk-s0304a0:317_1": "Rājāno hi āsīvise gāhāpetvā –",
  "atk-s0304a0:317_2": "‘‘tathārūpe core vā etehi ḍaṁsāpetvā māressāma,",
  "atk-s0304a0:317_3": "nagarūparodhakāle parasenāya vā taṁ khipissāma,",
  "atk-s0304a0:317_4": "parabalaṁ nimmaddetuṁ asakkontā subhojanaṁ bhuñjitvā varasayanaṁ āruyha etehi attānaṁ ḍaṁsāpetvā sattūnaṁ",
  "atk-s0304a0:317_5": "vasaṁ anāgacchantā attano ruciyā marissāmā’’ti āsīvise jaggāpenti.",
  "atk-s0304a0:317_6": "Te yaṁ coraṁ sahasāva māretuṁ na icchanti,",
  "atk-s0304a0:317_7": "‘‘evamete dīgharattaṁ dukkhappatto hutvā marissantī’’ti icchantā taṁ purisaṁ evaṁ vadanti ime te ambho purisa cattāro āsīvisāti.",
  "atk-s0304a0:318_0": "Tattha kālena kālanti kāle kāle.",
  "atk-s0304a0:318_1": "Saṁvesetabbāti nipajjāpetabbā.",
  "atk-s0304a0:318_2": "Aññataro vā aññataro vāti kaṭṭhamukhādīsu yo koci.",
  "atk-s0304a0:318_3": "Yaṁ te ambho purisa karaṇīyaṁ,",
  "atk-s0304a0:318_4": "taṁ karohīti idaṁ atthacarakassa vacanaṁ veditabbaṁ.",
  "atk-s0304a0:318_5": "Tassa kira purisassa evaṁ āsīvise paṭipādetvā ‘ayaṁ vo upaṭṭhāko’ti catūsu peḷāsu ṭhapitānaṁ āsīvisānaṁ ārocenti.",
  "atk-s0304a0:318_6": "Atheko nikkhamitvā āgamma tassa purisassa dakkhiṇapādānusārena abhiruhitvā dakkhiṇahatthaṁ maṇibandhato",
  "atk-s0304a0:318_7": "paṭṭhāya veṭhetvā dakkhiṇakaṇṇasotamūle phaṇaṁ katvā susūti karonto nipajji.",
  "atk-s0304a0:318_8": "Aparo vāmapādānusārena abhiruhitvā tatheva vāmahatthaṁ veṭhetvā vāmakaṇṇasotamūle phaṇaṁ katvā susūti karonto nipajji,",
  "atk-s0304a0:318_9": "tatiyo nikkhamitvā abhimukhaṁ abhiruhitvā kucchiṁ veṭhetvā galavāṭakamūle phaṇaṁ katvā susūti karonto nipajji,",
  "atk-s0304a0:318_10": "catuttho piṭṭhibhāgena abhiruhitvā gīvaṁ veṭhetvā uparimuddhani phaṇaṁ ṭhapetvā susūti karonto nipajji.",
  "atk-s0304a0:319_0": "Evaṁ catūsu āsīvisesu sarīraṭṭhakesuyeva jātesu eko tassa purisassa atthacarakapuriso taṁ disvā ‘‘kiṁ te,",
  "atk-s0304a0:319_1": "bho purisa,",
  "atk-s0304a0:319_2": "laddha’’nti, pucchi.",
  "atk-s0304a0:319_3": "Tato tena ‘‘ime me, bho,",
  "atk-s0304a0:319_4": "hatthesu hatthakaṭakaṁ viya bāhāsu keyūraṁ viya kucchimhi kucchiveṭhanasāṭako viya kaṇṇesu kaṇṇacūḷikā",
  "atk-s0304a0:319_5": "viya gale muttāvaliyo viya sīse sīsapasādhanaṁ viya keci alaṅkāravisesā raññā dinnā’’ti vutte so āha –",
  "atk-s0304a0:319_6": "‘‘bho andhabāla,",
  "atk-s0304a0:319_7": "mā evaṁ maññittha ‘raññā me tuṭṭhenetaṁ pasādhanaṁ dinna’nti.",
  "atk-s0304a0:319_8": "Tvaṁ rañño āgucārī coro,",
  "atk-s0304a0:319_9": "ime ca cattāro āsīvisā durupaṭṭhāhā duppaṭijaggiyā,",
  "atk-s0304a0:319_10": "ekasmiṁ uṭṭhātukāme eko nhāyitukāmo hoti,",
  "atk-s0304a0:319_11": "ekasmiṁ nhāyitukāme eko bhuñjitukāmo,",
  "atk-s0304a0:319_12": "ekasmiṁ bhuñjitukāme eko nipajjitukāmo.",
  "atk-s0304a0:319_13": "Tesu yasseva icchā na pūrati,",
  "atk-s0304a0:319_14": "so tattheva ḍaṁsitvā māretī’’ti.",
  "atk-s0304a0:319_15": "Atthi pana, bho,",
  "atk-s0304a0:319_16": "evaṁ sante koci sotthimaggoti? Āma,",
  "atk-s0304a0:319_17": "rājapurisānaṁ vikkhittabhāvaṁ ñatvā palāyanaṁ sotthibhāvoti vatvā ‘‘yaṁ te karaṇīyaṁ,",
  "atk-s0304a0:319_18": "taṁ karohī’’ti vadeyya.",
  "atk-s0304a0:320_0": "Taṁ sutvā itaro catunnaṁ āsīvisānaṁ pamādakkhaṇaṁ rājapurisehi ca pavivittaṁ disvā,",
  "atk-s0304a0:320_1": "vāmahatthena dakkhiṇahatthaṁ veṭhetvā,",
  "atk-s0304a0:320_2": "dakkhiṇakaṇṇacūḷikāya phaṇaṁ ṭhapetvā,",
  "atk-s0304a0:320_3": "sayitāsīvisassa sarīraṁ parimajjanto viya saṇikaṁ taṁ apanetvā,",
  "atk-s0304a0:320_4": "eteneva upāyena sesepi apanetvā tesaṁ bhīto palāyeyya.",
  "atk-s0304a0:320_5": "Atha naṁ te āsīvisā ‘‘ayaṁ amhākaṁ raññā upaṭṭhāko dinno’’ti anubandhamānā āgaccheyyuṁ.",
  "atk-s0304a0:320_6": "Idaṁ sandhāya atha kho so,",
  "atk-s0304a0:320_7": "bhikkhave,",
  "atk-s0304a0:320_8": "puriso bhīto catunnaṁ āsīvisānaṁ…pe…",
  "atk-s0304a0:320_9": "palāyethāti vuttaṁ.",
  "atk-s0304a0:321_0": "Tasmiṁ pana purise evaṁ āgatamaggaṁ oloketvā oloketvā palāyante rājā ‘‘palāto so puriso’’ti sutvā ‘‘ko",
  "atk-s0304a0:321_1": "nu kho taṁ anubandhitvā ghātetuṁ sakkhissatī’’ti vicinanto tasseva paccatthike pañca jane labhitvā ‘‘gacchatha",
  "atk-s0304a0:321_2": "naṁ anubandhitvā ghātethā’’ti peseyya.",
  "atk-s0304a0:321_3": "Athassa atthacarā purisā taṁ pavattiṁ ñatvā āroceyyuṁ.",
  "atk-s0304a0:321_4": "So bhiyyosomattāya bhīto palāyetha.",
  "atk-s0304a0:321_5": "Imamatthaṁ sandhāya tamenaṁ evaṁ vadeyyuntiādi vuttaṁ.",
  "atk-s0304a0:322_0": "Chaṭṭho antaracaro vadhakoti ‘‘paṭhamaṁ āsīvisehi anubaddho ito cito ca te vañcento palāyi,",
  "atk-s0304a0:322_1": "idāni pañcahi paccatthikehi anubaddho suṭṭhutaraṁ palāyati,",
  "atk-s0304a0:322_2": "na sakkā so evaṁ gahetuṁ,",
  "atk-s0304a0:322_3": "upalāḷanāya pana sakkā,",
  "atk-s0304a0:322_4": "tasmā daharakālato paṭṭhāya ekato khāditvā ca pivitvā ca santhavaṁ antaracaraṁ vadhakamassa pesethā’’ti",
  "atk-s0304a0:322_5": "amaccehi vuttena raññā pariyesitvā pesito antaracaro vadhako.",
  "atk-s0304a0:323_0": "So passeyya suññaṁ gāmanti nivattitvā olokento padaṁ ghāyitvā ghāyitvā vegenāgacchante cattāro āsīvise",
  "atk-s0304a0:323_1": "pañca vadhake paccatthike chaṭṭhañca antaracaraṁ vadhakaṁ ‘‘nivatta bho,",
  "atk-s0304a0:323_2": "mā palāyi,",
  "atk-s0304a0:323_3": "puttadārena saddhiṁ kāme paribhuñjanto sukhaṁ vasissasī’’ti vatvā āgacchantaṁ disvā,",
  "atk-s0304a0:323_4": "bhiyyosomattāya yena vā tena vā palāyanto paccantaraṭṭhe abhimukhagataṁ ekaṁ chakuṭikaṁ suññaṁ gāmaṁ passeyya.",
  "atk-s0304a0:323_5": "Rittakaññeva paviseyyāti dhanadhaññamañcapīṭhādīhi virahitattā rittakaññeva paviseyya.",
  "atk-s0304a0:323_6": "Tucchakaṁ suññakanti etasseva vevacanaṁ.",
  "atk-s0304a0:323_7": "Parimaseyyāti ‘‘sace pānīyaṁ bhavissati,",
  "atk-s0304a0:323_8": "pivissāmi,",
  "atk-s0304a0:323_9": "sace bhattaṁ bhavissati,",
  "atk-s0304a0:323_10": "bhuñjissāmī’’ti bhājanaṁ vivaritvā hatthaṁ anto pavesetvā parimaseyya.",
  "atk-s0304a0:324_0": "Tamenaṁevaṁ vadeyyunti channaṁ gharānaṁ ekagharepi kiñci alabhitvā gāmamajjhe eko sandacchāyo rukkho atthi,",
  "atk-s0304a0:324_1": "tattha vaṅkaphalakaṁ atthataṁ disvā,",
  "atk-s0304a0:324_2": "‘‘idha tāva nisīdissāmī’’ti gantvā,",
  "atk-s0304a0:324_3": "tattha nisinnaṁ mandamandena vātena bījiyamānaṁ tattakamattampi sukhaṁ santato assādayamānaṁ,",
  "atk-s0304a0:324_4": "tamenaṁ purisaṁ kecideva atthacarakā bahi pavattiṁ ñatvā āgatā evaṁ vadeyyuṁ.",
  "atk-s0304a0:324_5": "Idāni ambho purisāti ambho, purisa, idāni.",
  "atk-s0304a0:324_6": "Corā gāmaghātakāti ‘‘yadevettha labhissāma,",
  "atk-s0304a0:324_7": "taṁ gaṇhissāma vā ghātessāma vā’’ti āgatā cha gāmaghātakacorā.",
  "atk-s0304a0:325_0": "Udakaṇṇavanti gambhīraṁ puthulaṁ udakaṁ.",
  "atk-s0304a0:325_1": "Gambhīrampi hi aputhulaṁ,",
  "atk-s0304a0:325_2": "puthulaṁ vā agambhīraṁ,",
  "atk-s0304a0:325_3": "na aṇṇavoti vuccati,",
  "atk-s0304a0:325_4": "yampana gambhīrañca puthulañca,",
  "atk-s0304a0:325_5": "tassevetaṁ nāmaṁ.",
  "atk-s0304a0:325_6": "Sāsaṅkaṁ sappaṭibhayanti catunnaṁ āsīvisānaṁ pañcannaṁ vadhakānaṁ chaṭṭhassa antaracarassa channañca gāmaghātakacorānaṁ vasena sāsaṅkaṁ sappaṭibhayaṁ.",
  "atk-s0304a0:325_7": "Khemaṁ appaṭibhayanti tesaṁyeva āsīvisādīnaṁ abhāvena khemañca nibbhayañca vicitrauyyānavaraṁ bahvannapānaṁ devanagarasadisaṁ.",
  "atk-s0304a0:325_8": "Na cassa nāvā santāraṇīti ‘‘imāya nāvāya orimatīrato paratīraṁ gamissantī’’ti evaṁ ṭhapitā ca santāraṇī nāvā na bhaveyya.",
  "atk-s0304a0:325_9": "Uttarasetu vāti rukkhasetu-jaṅghasetu-sakaṭasetūnaṁ aññataro uttarasetu vā na bhaveyya.",
  "atk-s0304a0:325_10": "Tiṭṭhati brāhmaṇoti na kho esa brāhmaṇo.",
  "atk-s0304a0:325_11": "Kasmā naṁ brāhmaṇoti āha?",
  "atk-s0304a0:325_12": "Ettakānaṁ paccatthikānaṁ bāhitattā,",
  "atk-s0304a0:325_13": "desanaṁ vā vinivattento ekaṁ khīṇāsavabrāhmaṇaṁ dassetumpi evamāha.",
  "atk-s0304a0:326_0": "Tasmiṁ pana evaṁ uttiṇṇe cattāro āsīvisā ‘‘na laddho vatāsi amhehi,",
  "atk-s0304a0:326_1": "ajja te murumurāya jīvitaṁ khāditvā chaḍḍeyyāma’’.",
  "atk-s0304a0:326_2": "Pañca paccatthikā ‘‘na laddho vatāsi amhehi,",
  "atk-s0304a0:326_3": "ajja te parivāretvā aṅgamaṅgāni chinditvā rañño santikaṁ gatā sataṁ vā sahassaṁ vā labheyyāma’’.",
  "atk-s0304a0:326_4": "Chaṭṭho antaracaro ‘‘na laddho vatāsi mayā,",
  "atk-s0304a0:326_5": "ajja te phalikavaṇṇena asinā sīsaṁ chinditvā,",
  "atk-s0304a0:326_6": "senāpatiṭṭhānaṁ labhitvā sampattiṁ anubhaveyyaṁ’’.",
  "atk-s0304a0:326_7": "Cha corā ‘‘na laddho vatāsi amhehi,",
  "atk-s0304a0:326_8": "ajja te vividhāni kammakāraṇāni kāretvā bahudhanaṁ āharāpessāmā’’ti cintetvā,",
  "atk-s0304a0:326_9": "udakaṇṇavaṁ otarituṁ asakkontā rañño āṇāya kopitattā parato gantumpi avisahantā tattheva sussitvā mareyyuṁ.",
  "atk-s0304a0:327_0": "Upamā kho myāyanti ettha evaṁ ādito paṭṭhāya opammasaṁsandanaṁ veditabbaṁ –",
  "atk-s0304a0:327_1": "rājā viya hi kammaṁ daṭṭhabbaṁ,",
  "atk-s0304a0:327_2": "rājāparādhikapuriso viya vaṭṭanissito puthujjano.",
  "atk-s0304a0:327_3": "Cattāro āsīvisā viya cattāri mahābhūtāni,",
  "atk-s0304a0:327_4": "rañño tassa cattāro āsīvise paṭicchāpitakālo viya kammunā puthujjanassa paṭisandhikkhaṇeyeva catunnaṁ mahābhūtānaṁ dinnakālo.",
  "atk-s0304a0:327_5": "‘‘Imesaṁ āsīvisānaṁ pamādakkhaṇe rājapurisānañca vivittakkhaṇe nikkhamitvā yaṁ te ambho, purisa,",
  "atk-s0304a0:327_6": "karaṇīyaṁ,",
  "atk-s0304a0:327_7": "taṁ karohī’’ti vacanena ‘‘palāyassū’’ti vuttakālo viya satthārā imassa bhikkhuno mahābhūtakammaṭṭhānaṁ",
  "atk-s0304a0:327_8": "kathetvā ‘‘imesu catūsu mahābhūtesu nibbinda virajja,",
  "atk-s0304a0:327_9": "evaṁ vaṭṭato parimuccissasī’’ti kathitakālo,",
  "atk-s0304a0:327_10": "tassa purisassa atthacarakavacanaṁ sutvā catunnaṁ āsīvisānaṁ pamādakkhaṇe rājapurisānañca vivittakkhaṇe",
  "atk-s0304a0:327_11": "nikkhamitvā yena vā tena vā palāyanaṁ viya imassa bhikkhuno satthu santike kammaṭṭhānaṁ labhitvā mahābhūtāsīvisehi",
  "atk-s0304a0:327_12": "parimuccanatthāya ñāṇapalāyanena palāyanaṁ.",
  "atk-s0304a0:328_0": "Idāni catunnetaṁ mahābhūtānaṁ adhivacanaṁ pathavīdhātuyā āpodhātuyātiādīsu catumahābhūtakathā ca pañcupādānakkhandhakathā",
  "atk-s0304a0:328_1": "ca āyatanakathā ca visuddhimagge vitthāritanayeneva veditabbā.",
  "atk-s0304a0:328_2": "Ettha ca kaṭṭhamukhaāsīviso viya pathavīdhātu daṭṭhabbā,",
  "atk-s0304a0:328_3": "pūtimukhaaggimukhasatthamukhā viya sesadhātuyo.",
  "atk-s0304a0:328_4": "Yatheva hi kaṭṭhamukhena daṭṭhassa sakalakāyo thaddho hoti,",
  "atk-s0304a0:328_5": "evaṁ pathavīdhātupakopenāpi.",
  "atk-s0304a0:328_6": "Yathā ca pūtimukhādīhi daṭṭhassa paggharati ceva jhāyati ca chijjati ca,",
  "atk-s0304a0:328_7": "evaṁ āpodhātutejodhātuvāyodhātupakopenāpīti.",
  "atk-s0304a0:328_8": "Tenāhu aṭṭhakathācariyā –",
  "atk-s0304a0:329_0": "‘‘Patthaddho bhavatī kāyo, daṭṭho kaṭṭhamukhena vā;",
  "atk-s0304a0:330_0": "Pathavīdhātupakopena, hoti kaṭṭhamukheva so.",
  "atk-s0304a0:331_0": "‘‘Pūtiko bhavatī kāyo, daṭṭho pūtimukhena vā;",
  "atk-s0304a0:332_0": "Āpodhātupakopena, hoti pūtimukheva so.",
  "atk-s0304a0:333_0": "‘‘Santatto bhavatī kāyo, daṭṭho aggimukhena vā;",
  "atk-s0304a0:334_0": "Tejodhātupakopena, hoti aggimukheva so.",
  "atk-s0304a0:335_0": "‘‘Sañchinno bhavatī kāyo, daṭṭho satthamukhena vā;",
  "atk-s0304a0:336_0": "Vāyodhātupakopena, hoti satthamukheva so’’ti. –",
  "atk-s0304a0:337_0": "Evaṁ tāvettha visesato sadisabhāvo veditabbo.",
  "atk-s0304a0:338_0": "Avisesato pana āsayato visavegavikārato anatthaggahaṇato durupaṭṭhānato durāsadato akataññutato avisesakārito",
  "atk-s0304a0:338_1": "anantadosūpaddavatoti imehi kāraṇehi etesaṁ āsīvisasadisatā veditabbā.",
  "atk-s0304a0:338_2": "Tattha āsayatoti āsīvisānañhi vammiko āsayo,",
  "atk-s0304a0:338_3": "tattheva te vasanti.",
  "atk-s0304a0:338_4": "Mahābhūtānampi kāyavammiko āsayo .",
  "atk-s0304a0:338_5": "Āsīvisānañca rukkhasusiratiṇapaṇṇagahanasaṅkāraṭṭhānānipi āsayo.",
  "atk-s0304a0:338_6": "Etesupi hi te vasanti.",
  "atk-s0304a0:338_7": "Mahābhūtānampi kāyasusiraṁ kāyagahanaṁ kāyasaṅkāraṭṭhānaṁ āsayoti.",
  "atk-s0304a0:338_8": "Evaṁ tāva āsayato sadisatā veditabbā.",
  "atk-s0304a0:339_0": "Visavegavikāratoti āsīvisā hi kulavasena kaṭṭhamukhādibhedato cattāro.",
  "atk-s0304a0:339_1": "Tattha ekeko visavikārato vibhajjamāno daṭṭhavisādivasena catubbidho hoti.",
  "atk-s0304a0:339_2": "Mahābhūtānipi paccattalakkhaṇavasena pathavīādibhedato cattāri.",
  "atk-s0304a0:339_3": "Ettha ekekaṁ kammasamuṭṭhānādivasena catubbidhaṁ hoti.",
  "atk-s0304a0:339_4": "Evaṁ visavegavikārato sadisatā veditabbā.",
  "atk-s0304a0:340_0": "Anatthaggahaṇatoti āsīvise gaṇhantā pañca anatthe gaṇhanti –",
  "atk-s0304a0:340_1": "duggandhaṁ gaṇhanti,",
  "atk-s0304a0:340_2": "asuciṁ gaṇhanti,",
  "atk-s0304a0:340_3": "byādhiṁ gaṇhanti,",
  "atk-s0304a0:340_4": "visaṁ gaṇhanti,",
  "atk-s0304a0:340_5": "maraṇaṁ gaṇhanti.",
  "atk-s0304a0:340_6": "Mahābhūtānipi gaṇhantā pañca anatthe gaṇhanti –",
  "atk-s0304a0:340_7": "duggandhaṁ gaṇhanti,",
  "atk-s0304a0:340_8": "asuciṁ gaṇhanti,",
  "atk-s0304a0:340_9": "byādhiṁ gaṇhanti,",
  "atk-s0304a0:340_10": "jaraṁ gaṇhanti,",
  "atk-s0304a0:340_11": "maraṇaṁ gaṇhanti.",
  "atk-s0304a0:340_12": "Tenāhu porāṇā –",
  "atk-s0304a0:341_0": "‘‘Yekeci sappaṁ gaṇhanti, mīḷhalittaṁ mahāvisaṁ;",
  "atk-s0304a0:342_0": "Pañca gaṇhantunatthāni, loke sappābhinandino.",
  "atk-s0304a0:343_0": "‘‘Duggandhaṁ asuciṁ byādhiṁ, visaṁ maraṇapañcamaṁ;",
  "atk-s0304a0:344_0": "Anatthā honti pañcete, mīḷhalitte bhujaṅgame.",
  "atk-s0304a0:345_0": "‘‘Evamevaṁ akusalā, andhabālaputhujjanā;",
  "atk-s0304a0:346_0": "Pañca gaṇhantunatthāni, bhave jātābhinandino.",
  "atk-s0304a0:347_0": "‘‘Duggandhaṁ asuciṁ byādhiṁ, jaraṁ maraṇapañcamaṁ;",
  "atk-s0304a0:348_0": "Anatthā honti pañcete, mīḷhalitteva pannage’’ti. –",
  "atk-s0304a0:349_0": "Evaṁ anatthaggahaṇato sadisatā veditabbā.",
  "atk-s0304a0:350_0": "Durupaṭṭhānatoti te āsīvisā durupaṭṭhānā,",
  "atk-s0304a0:350_1": "ekasmiṁ uṭṭhātukāme eko nhāyitukāmo hoti ,",
  "atk-s0304a0:350_2": "tasmiṁ nhāyitukāme aparo bhuñjitukāmo,",
  "atk-s0304a0:350_3": "tasmiṁ bhuñjitukāme añño nipajjitukāmo hoti.",
  "atk-s0304a0:350_4": "Tesu yassa yasseva ajjhāsayo na pūrati,",
  "atk-s0304a0:350_5": "so tattheva ḍaṁsitvā māreti.",
  "atk-s0304a0:350_6": "Imehi pana āsīvisehi bhūtāneva durupaṭṭhānatarāni.",
  "atk-s0304a0:350_7": "Pathavīdhātuyā hi bhesajje kayiramāne āpodhātu kuppati,",
  "atk-s0304a0:350_8": "tasseva bhesajjaṁ karontassa tejodhātūti evaṁ ekissā bhesajje kayiramāne aparā kuppantīti.",
  "atk-s0304a0:350_9": "Evaṁ durupaṭṭhānato sadisatā veditabbā.",
  "atk-s0304a0:351_0": "Durāsadatoti durāsadā hi āsīvisā,",
  "atk-s0304a0:351_1": "gehassa purimabhāge āsīvisaṁ disvā pacchimabhāgena palāyanti,",
  "atk-s0304a0:351_2": "pacchimabhāge disvā purimabhāgena,",
  "atk-s0304a0:351_3": "gehamajjhe disvā gabbhaṁ pavisanti,",
  "atk-s0304a0:351_4": "gabbhe disvā mañcapīṭhaṁ abhiruhanti.",
  "atk-s0304a0:351_5": "Mahābhūtāni tatopi durāsadatarāni.",
  "atk-s0304a0:351_6": "Tathārūpena hi kuṭṭharogena phuṭṭhassa kaṇṇanāsādīni chinditvā patanti,",
  "atk-s0304a0:351_7": "sarīraṁ samphuṭati nīlamakkhikā parivārenti,",
  "atk-s0304a0:351_8": "sarīragandho dūratova ubbāhati.",
  "atk-s0304a0:351_9": "Taṁ purisaṁ akkosamānampi paridevamānampi neva rosavasena,",
  "atk-s0304a0:351_10": "na kāruññena,",
  "atk-s0304a0:351_11": "upasaṅkamituṁ sakkonti,",
  "atk-s0304a0:351_12": "nāsikaṁ pidahitvā kheḷaṁ pātentā dūratova naṁ vivajjenti.",
  "atk-s0304a0:351_13": "Evaṁ aññesampi bhagandarakucchirogavātarogādīnaṁ bībhacchajegucchabhāvakarānañca rogānaṁ vasena ayamevattho vibhāvetabboti.",
  "atk-s0304a0:351_14": "Evaṁ durāsadato sadisatā veditabbā.",
  "atk-s0304a0:352_0": "Akataññutatoti āsīvisā hi akataññuno honti,",
  "atk-s0304a0:352_1": "nhāpiyamānāpi bhojiyamānāpi gandhamālādīhi pūjiyamānāpi peḷāyaṁ pakkhipitvā parihariyamānāpi otārameva gavesanti.",
  "atk-s0304a0:352_2": "Yattha otāraṁ labhanti,",
  "atk-s0304a0:352_3": "tattheva naṁ ḍaṁsitvā mārenti.",
  "atk-s0304a0:352_4": "Āsīvisehipi mahābhūtāneva akataññutarāni.",
  "atk-s0304a0:352_5": "Etesañhi kataṁ nāma natthi,",
  "atk-s0304a0:352_6": "sītena vā uṇhena vā nimmalena jalena nhāpiyamānānipi gandhamālādīhi sakkariyamānānipi muduvatthamudusayanamuduyānādīhi parihariyamānānipi,",
  "atk-s0304a0:352_7": "varabhojanaṁ bhojiyamānānipi,",
  "atk-s0304a0:352_8": "varapānaṁ pāyāpiyamānānipi otārameva gavesanti.",
  "atk-s0304a0:352_9": "Yattha otāraṁ labhanti,",
  "atk-s0304a0:352_10": "tattheva kuppitvā anayabyasanaṁ pāpentīti.",
  "atk-s0304a0:352_11": "Evaṁ akataññutato sadisatā veditabbā.",
  "atk-s0304a0:353_0": "Avisesakāritoti āsīvisā hi ‘‘ayaṁ khattiyo vā brāhmaṇo vā vesso vā suddo vā gahaṭṭho vā pabbajito vā’’ti visesaṁ na karonti,",
  "atk-s0304a0:353_1": "sampattasampattameva ḍaṁsitvā mārenti.",
  "atk-s0304a0:353_2": "Mahābhūtānipi ‘‘ayaṁ khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso",
  "atk-s0304a0:353_3": "vā māro vā brahmā vā nigguṇo vā saguṇo vā’’ti visesaṁ na karonti .",
  "atk-s0304a0:353_4": "Yadi hi nesaṁ ‘‘ayaṁ guṇavā’’ti lajjā uppajjeyya,",
  "atk-s0304a0:353_5": "sadevake loke aggapuggale tathāgate lajjaṁ uppādeyyuṁ.",
  "atk-s0304a0:353_6": "Athāpi nesaṁ ‘‘ayaṁ mahāpañño ayaṁ mahiddhiko ayaṁ dhutavādo’’tiādinā nayena lajjā uppajjeyya,",
  "atk-s0304a0:353_7": "dhammasenāpatisāriputtattherādīsu lajjaṁ uppādeyyuṁ.",
  "atk-s0304a0:353_8": "Athāpi nesaṁ ‘‘ayaṁ nigguṇo dāruṇo thaddho’’ti bhayaṁ uppajjeyya,",
  "atk-s0304a0:353_9": "sadevake loke nigguṇathaddhadāruṇānaṁ aggassa devadattassa channaṁ vā satthārānaṁ bhāyeyyuṁ,",
  "atk-s0304a0:353_10": "na ca lajjanti na ca bhāyanti,",
  "atk-s0304a0:353_11": "kuppitvā yaṁkiñci anayabyasanaṁ āpādentiyeva.",
  "atk-s0304a0:353_12": "Evaṁ avisesakārito sadisatā veditabbā.",
  "atk-s0304a0:354_0": "Anantadosūpaddavatoti āsīvise nissāya uppajjanakānañhi dosūpaddavānaṁ pamāṇaṁ natthi.",
  "atk-s0304a0:354_1": "Tathā hete ḍaṁsitvā kāṇampi karonti khujjampi pīṭhasappimpi ekapakkhalampīti evaṁ aparimāṇaṁ vippakāraṁ dassenti.",
  "atk-s0304a0:354_2": "Bhūtānipi kuppitāni na kāṇādibhāvesu na kiñci vippakāraṁ na karonti,",
  "atk-s0304a0:354_3": "appamāṇo etesaṁ dosūpaddavoti.",
  "atk-s0304a0:354_4": "Evaṁ anantadosūpaddavato sadisatā veditabbā.",
  "atk-s0304a0:355_0": "Idānettha catumahābhūtavasena yāva arahattā kammaṭṭhānaṁ kathetabbaṁ siyā,",
  "atk-s0304a0:355_1": "taṁ visuddhimagge catudhātuvavatthānaniddese kathitameva.",
  "atk-s0304a0:356_0": "Pañca vadhakā paccatthikāti kho bhikkhave pañcannetaṁ upādānakkhandhānaṁ adhivacananti ettha dvīhi ākārehi",
  "atk-s0304a0:356_1": "khandhānaṁ vadhakapaccatthikasadisatā veditabbā.",
  "atk-s0304a0:356_2": "Khandhā hi aññamaññañca vadhenti,",
  "atk-s0304a0:356_3": "tesu ca santesu vadho nāma paññāyati. Kathaṁ?",
  "atk-s0304a0:356_4": "Rūpaṁ tāva rūpampi vadheti arūpampi,",
  "atk-s0304a0:356_5": "tathā arūpaṁ arūpampi vadheti rūpampi. Kathaṁ?",
  "atk-s0304a0:356_6": "Ayañhi pathavīdhātu bhijjamānā itarā tisso dhātuyo gahetvāva bhijjati,",
  "atk-s0304a0:356_7": "āpodhātuādīsupi eseva nayo,",
  "atk-s0304a0:356_8": "evaṁ tāva rūpaṁ rūpameva vadheti.",
  "atk-s0304a0:356_9": "Rūpakkhandho pana bhijjamāno cattāro arūpakkhandhe gahetvāva bhijjati,",
  "atk-s0304a0:356_10": "evaṁ rūpaṁ arūpampi vadheti.",
  "atk-s0304a0:356_11": "Vedanākkhandhopi bhijjamāno saññāsaṅkhāraviññāṇakkhandhe gahetvāva bhijjati.",
  "atk-s0304a0:356_12": "Saññākkhandhādīsupi eseva nayo.",
  "atk-s0304a0:356_13": "Evaṁ arūpaṁ arūpameva vadheti.",
  "atk-s0304a0:356_14": "Cutikkhaṇe pana cattāro arūpakkhandhā bhijjamānā vatthurūpampi gahetvāva bhijjanti,",
  "atk-s0304a0:356_15": "evaṁ arūpaṁ rūpampi vadheti.",
  "atk-s0304a0:356_16": "Evaṁ tāva aññamaññaṁ vadhentīti vadhakā.",
  "atk-s0304a0:356_17": "Yattha pana khandhā atthi,",
  "atk-s0304a0:356_18": "tattha chedanabhedanavadhabandhanādayo honti,",
  "atk-s0304a0:356_19": "na aññatthāti.",
  "atk-s0304a0:356_20": "Evaṁ khandhesu santesu vadho paññāyatītipi vadhakā.",
  "atk-s0304a0:357_0": "Idāni pañcakkhandhe rūpārūpavasena dve koṭṭhāse katvā,",
  "atk-s0304a0:357_1": "rūpavasena vā nāmavasena vā rūpapariggahaṁ ādiṁ katvā,",
  "atk-s0304a0:357_2": "yāva arahattā kammaṭṭhānaṁ kathetabbaṁ siyā tampi visuddhimagge kathitameva.",
  "atk-s0304a0:358_0": "Chaṭṭho antaracaro vadhako ukkhittāsikoti kho,",
  "atk-s0304a0:358_1": "bhikkhave,",
  "atk-s0304a0:358_2": "nandīrāgassetaṁ adhivacananti ettha dvīhākārehi nandīrāgassa ukkhittāsikavadhakasadisatā veditabbā paññāsirapātanato ca yonisampaṭipādanato ca. Kathaṁ?",
  "atk-s0304a0:358_3": "Cakkhudvārasmiñhi iṭṭhārammaṇe āpāthagate taṁ ārammaṇaṁ nissāya lobho uppajjati,",
  "atk-s0304a0:358_4": "ettāvatā paññāsīsaṁ patitaṁ nāma hoti,",
  "atk-s0304a0:358_5": "sotadvārādīsupi eseva nayo.",
  "atk-s0304a0:358_6": "Evaṁ tāva paññāsirapātanato sadisatā veditabbā.",
  "atk-s0304a0:358_7": "Nandīrāgo panesa aṇḍajādibhedā catasso yoniyo upaneti.",
  "atk-s0304a0:358_8": "Tassa yoniupagamanamūlakāni pañcavīsati mahābhayāni dvattiṁsa kammakāraṇāni ca āgatāneva hontīti evaṁ",
  "atk-s0304a0:358_9": "yonisampaṭipādanatopissa ukkhittāsikavadhakasadisatā veditabbā.",
  "atk-s0304a0:359_0": "Iti nandīrāgavasenāpi ekassa bhikkhuno kammaṭṭhānaṁ kathitameva hoti. Kathaṁ?",
  "atk-s0304a0:359_1": "Ayañhi nandīrāgo saṅkhārakkhandho,",
  "atk-s0304a0:359_2": "taṁ saṅkhārakkhandhoti vavatthapetvā taṁsampayuttā vedanā vedanākkhandho,",
  "atk-s0304a0:359_3": "saññā saññākkhandho,",
  "atk-s0304a0:359_4": "cittaṁ viññāṇakkhandho,",
  "atk-s0304a0:359_5": "tesaṁ vatthārammaṇaṁ rūpakkhandhoti,",
  "atk-s0304a0:359_6": "evaṁ pañcakkhandhe vavatthapeti.",
  "atk-s0304a0:359_7": "Idāni te pañcakkhandhe nāmarūpavasena vavatthapetvā,",
  "atk-s0304a0:359_8": "tesaṁ paccayapariyesanato paṭṭhāya vipassanaṁ vaḍḍhetvā,",
  "atk-s0304a0:359_9": "anupubbena eko arahattaṁ pāpuṇātīti evaṁ nandīrāgavasena kammaṭṭhānaṁ kathitaṁ hoti.",
  "atk-s0304a0:360_0": "Channaṁ ajjhattikāyatanānaṁ suññagāmena sadisatā pāḷiyaṁyeva āgatā.",
  "atk-s0304a0:360_1": "Ayaṁ panettha kammaṭṭhānanayo –",
  "atk-s0304a0:360_2": "yathā ca te cha corā chakuṭikaṁ suññaṁ gāmaṁ pavisitvā aparāparaṁ vicarantā kiñci alabhitvā gāmena anatthikā honti,",
  "atk-s0304a0:360_3": "evamevaṁ bhikkhu chasu ajjhattikāyatanesu abhinivisitvā vicinanto ‘‘aha’’nti vā ‘‘mama’’nti vā gahetabbaṁ kiñci adisvā tehi anatthiko hoti.",
  "atk-s0304a0:360_4": "So ‘‘vipassanaṁ paṭṭhapessāmī’’ti upādārūpakammaṭṭhānavasena cakkhupasādādayo pariggahetvā ‘‘ayaṁ rūpakkhandho’’ti vavatthapeti,",
  "atk-s0304a0:360_5": "manāyatanaṁ ‘‘arūpakkhandho’’ti.",
  "atk-s0304a0:360_6": "Iti sabbānipetāni nāmañceva rūpañcāti nāmarūpavasena vavatthapetvā,",
  "atk-s0304a0:360_7": "tesaṁ paccayaṁ pariyesitvā vipassanaṁ vaḍḍhetvā ,",
  "atk-s0304a0:360_8": "saṅkhāre sammasanto anupubbena arahatte patiṭṭhāti.",
  "atk-s0304a0:360_9": "Idaṁ ekassa bhikkhuno yāva arahattā kammaṭṭhānaṁ kathitaṁ hoti.",
  "atk-s0304a0:361_0": "Idāni bāhirānaṁ gāmaghātakacorehi sadisataṁ dassento corā gāmaghātakāti khotiādimāha.",
  "atk-s0304a0:361_1": "Tattha manāpāmanāpesūti karaṇatthe bhummaṁ,",
  "atk-s0304a0:361_2": "manāpāmanāpehīti attho.",
  "atk-s0304a0:361_3": "Tattha coresu gāmaṁ hanantesu pañca kiccāni vattanti –",
  "atk-s0304a0:361_4": "corā tāva gāmaṁ parivāretvā ṭhitā aggiṁ datvā kaṭakaṭasaddaṁ uṭṭhāpenti,",
  "atk-s0304a0:361_5": "tato manussā hatthasāraṁ gahetvā bahi nikkhamanti.",
  "atk-s0304a0:361_6": "Tato tehi saddhiṁ bhaṇḍakassa kāraṇā hatthaparāmāsaṁ karonti.",
  "atk-s0304a0:361_7": "Keci panettha pahāraṁ pāpuṇanti,",
  "atk-s0304a0:361_8": "keci pahāraṭṭhāne patanti,",
  "atk-s0304a0:361_9": "avasese pana arogajane bandhitvā attano vasanaṭṭhānaṁ netvā rajjubandhanādīhi bandhitvā dāsaparibhogena paribhuñjanti.",
  "atk-s0304a0:362_0": "Tattha gāmaghātakacorānaṁ gāmaṁ parivāretvā aggidānaṁ viya chasu dvāresu ārammaṇe āpāthagate kilesapariḷāhuppatti veditabbā,",
  "atk-s0304a0:362_1": "hatthasāraṁ ādāya bahi nikkhamanaṁ viya.",
  "atk-s0304a0:362_2": "Taṅkhaṇe kusaladhammaṁ pahāya akusalasamaṅgitā,",
  "atk-s0304a0:362_3": "bhaṇḍakassa kāraṇā hatthaparāmasanāpajjanaṁ viya dukkaṭadubbhāsitapācittiyathullaccayānaṁ āpajjanakālo,",
  "atk-s0304a0:362_4": "pahāraladdhakālo viya saṅghādisesaṁ āpajjanakālo,",
  "atk-s0304a0:362_5": "pahāraṁ laddhā pana pahāraṭṭhāne patitakālo viya pārājikaṁ āpajjitvā assamaṇakālo,",
  "atk-s0304a0:362_6": "avasesajanassa bandhitvā vasanaṭṭhānaṁ netvā dāsaparibhogena paribhuñjanakālo viya tameva ārammaṇaṁ nissāya",
  "atk-s0304a0:362_7": "sabbesaṁ passantānaṁyeva cūḷasīlamajjhimasīlamahāsīlāni bhinditvā sikkhaṁ paccakkhāya gihibhāvaṁ āpajjanakālo.",
  "atk-s0304a0:362_8": "Tatrassa puttadāraṁ posentassa sandiṭṭhiko dukkhakkhandho veditabbo,",
  "atk-s0304a0:362_9": "kālaṁ katvā apāye nibbattassa samparāyiko.",
  "atk-s0304a0:363_0": "Imānipi bāhirāyatanāni ekassa bhikkhuno kammaṭṭhānavaseneva kathitāni.",
  "atk-s0304a0:363_1": "Ettha hi rūpādīni cattāri upādārūpāni,",
  "atk-s0304a0:363_2": "phoṭṭhabbāyatanaṁ tisso dhātuyo,",
  "atk-s0304a0:363_3": "dhammāyatane āpodhātuyā saddhiṁ tā catassoti imāni cattāri bhūtāni,",
  "atk-s0304a0:363_4": "tesaṁ paricchedavasena ākāsadhātu,",
  "atk-s0304a0:363_5": "lahutādivasena lahutādayoti evamidaṁ sabbampi bhūtupādāyarūpaṁ rūpakkhandho,",
  "atk-s0304a0:363_6": "tadārammaṇā vedanādayo cattāro arūpakkhandhā.",
  "atk-s0304a0:363_7": "Tattha ‘‘rūpakkhandho rūpaṁ,",
  "atk-s0304a0:363_8": "cattāro arūpino khandhā nāma’’nti.",
  "atk-s0304a0:363_9": "Nāmarūpaṁ vavatthapetvā purimanayeneva paṭipajjantassa yāva arahattā kammaṭṭhānaṁ kathitaṁ hoti.",
  "atk-s0304a0:364_0": "Oghānanti ettha duruttaraṇaṭṭho oghaṭṭho.",
  "atk-s0304a0:364_1": "Ete hi ‘‘sīlasaṁvaraṁ pūretvā arahattaṁ pāpuṇissāmī’’ti ajjhāsayaṁ samuṭṭhāpetvā kalyāṇamitte nissāya sammā vāyamantena taritabbā,",
  "atk-s0304a0:364_2": "yena vā tena vā duruttarā.",
  "atk-s0304a0:364_3": "Iminā duruttaraṇaṭṭhena oghāti vuccanti.",
  "atk-s0304a0:364_4": "Tepi ekassa bhikkhuno kammaṭṭhānavasena kathitā.",
  "atk-s0304a0:364_5": "Cattāropi hi ete eko saṅkhārakkhandho vāti.",
  "atk-s0304a0:364_6": "Sesaṁ nandīrāge vuttanayeneva yojetvā vitthāretabbaṁ.",
  "atk-s0304a0:365_0": "Sakkāyassetaṁ adhivacananti,",
  "atk-s0304a0:365_1": "sakkāyopi hi āsīvisādīhi udakaṇṇavassa orimatīraṁ viya catumahābhūtādīhi sāsaṅko sappaṭibhayo,",
  "atk-s0304a0:365_2": "sopi ekassa bhikkhuno kammaṭṭhānavaseneva kathito.",
  "atk-s0304a0:365_3": "Sakkāyo hi tebhūmakapañcakkhandhā,",
  "atk-s0304a0:365_4": "te ca samāsato nāmarūpamevāti.",
  "atk-s0304a0:365_5": "Evamettha nāmarūpavavatthānaṁ ādiṁ katvā yāva arahattā kammaṭṭhānaṁ vitthāretabbanti.",
  "atk-s0304a0:366_0": "Nibbānassetaṁ adhivacananti nibbānañhi udakaṇṇavassa pārimatīraṁ viya catumahābhūtādīhi khemaṁ appaṭibhayaṁ.",
  "atk-s0304a0:366_1": "Vīriyārambhassetaṁ adhivacananti ettha cittakiriyadassanatthaṁ heṭṭhā vuttavāyāmameva vīriyanti gaṇhitvā dasseti.",
  "atk-s0304a0:366_2": "Tiṇṇo pāraṅgatoti taritvā pāraṁ gato.",
  "atk-s0304a0:367_0": "Tattha yathā sāsaṅkaorimatīre ṭhitena udakaṇṇavaṁ taritukāmena katipāhaṁ vasitvā saṇikaṁ nāvaṁ sajjetvā",
  "atk-s0304a0:367_1": "udakakīḷaṁ kīḷantena viya na nāvā abhiruhitabbā.",
  "atk-s0304a0:367_2": "Evaṁ karonto hi anāruḷhova byasanaṁ pāpuṇāti.",
  "atk-s0304a0:367_3": "Evameva kilesaṇṇavaṁ taritukāmena ‘‘taruṇo tāvamhi,",
  "atk-s0304a0:367_4": "mahallakakāle aṭṭhaṅgikamaggakullaṁ bandhissāmī’’ti papañco na kātabbo .",
  "atk-s0304a0:367_5": "Evaṁ karonto hi mahallakakālaṁ apatvāpi vināsaṁ pāpuṇāti,",
  "atk-s0304a0:367_6": "patvāpi kātuṁ na sakkoti.",
  "atk-s0304a0:367_7": "Bhaddekarattādīni pana anussaritvā vegeneva ayaṁ ariyamaggakullo bandhitabbo.",
  "atk-s0304a0:368_0": "Yathā ca kullaṁ bandhantassa hatthapādapāripūri icchitabbā.",
  "atk-s0304a0:368_1": "Kuṇṭhapādo hi khañjapādo vā patiṭṭhātuṁ na sakkoti,",
  "atk-s0304a0:368_2": "phaṇahatthakādayo tiṇapaṇṇādīni gahetuṁ na sakkonti.",
  "atk-s0304a0:368_3": "Evamimampi ariyamaggakullaṁ bandhantassa sīlapādānañceva saddhāhatthassa ca pāripūri icchitabbā.",
  "atk-s0304a0:368_4": "Na hi dussīlo assaddho sāsane appatiṭṭhito paṭipattiṁ assaddahanto ariyamaggakullaṁ bandhituṁ sakkoti.",
  "atk-s0304a0:368_5": "Yathā ca paripuṇṇahatthapādopi dubbalo byādhipīḷito kullaṁ bandhituṁ na sakkoti,",
  "atk-s0304a0:368_6": "thāmasampannova sakkoti,",
  "atk-s0304a0:368_7": "evaṁ sīlavā saddhopi alaso kusīto imaṁ maggakullaṁ bandhituṁ na sakkoti ,",
  "atk-s0304a0:368_8": "āraddhavīriyova sakkotīti imaṁ bandhitukāmena āraddhavīriyena bhavitabbaṁ.",
  "atk-s0304a0:368_9": "Yathā so puriso kullaṁ bandhitvā tīre ṭhatvā yojanavitthāraṁ udakaṇṇavaṁ ‘‘ayaṁ mayā paccattapurisakāraṁ nissāya nittharitabbo’’ti mānasaṁ bandhati,",
  "atk-s0304a0:368_10": "evaṁ yogināpi caṅkamā oruyha ‘‘ajja mayā catumaggavajjhaṁ kilesaṇṇavaṁ taritvā arahatte patiṭṭhātabba’’nti mānasaṁ bandhitabbaṁ.",
  "atk-s0304a0:369_0": "Yathā ca so puriso kullaṁ nissāya udakaṇṇavaṁ taranto gāvutamattaṁ gantvā nivattitvā olokento ‘‘ekakoṭṭhāsaṁ atikkantomhi,",
  "atk-s0304a0:369_1": "aññe tayo sesā’’ti jānāti,",
  "atk-s0304a0:369_2": "aparampi gāvutamattaṁ gantvā nivattitvā olokento ‘‘dve atikkantomhi,",
  "atk-s0304a0:369_3": "dve sesā’’ti jānāti,",
  "atk-s0304a0:369_4": "aparampi gāvutamattaṁ gantvā nivattitvā olokento ‘‘tayo atikkantomhi,",
  "atk-s0304a0:369_5": "eko seso’’ti jānāti,",
  "atk-s0304a0:369_6": "tampi atikkamma nivattitvā olokento ‘‘cattāropi me koṭṭhasā atikkantā’’ti jānāti,",
  "atk-s0304a0:369_7": "tañca kullaṁ pādena akkamitvā sotābhimukhaṁ khipitvā uttaritvā tīre tiṭṭhati.",
  "atk-s0304a0:369_8": "Evaṁ ayampi bhikkhu ariyamaggakullaṁ nissāya kilesaṇṇavaṁ taranto sotāpattimaggena paṭhamamaggavajjhe",
  "atk-s0304a0:369_9": "kilese taritvā maggānantare phale ṭhito paccavekkhaṇañāṇena nivattitvā olokento ‘‘catumaggavajjhānaṁ",
  "atk-s0304a0:369_10": "me kilesānaṁ eko koṭṭhāso pahīno ,",
  "atk-s0304a0:369_11": "itare tayo sesā’’ti jānāti.",
  "atk-s0304a0:369_12": "Puna tatheva indriyabalabojjhaṅgāni samodhānetvā saṅkhāre sammasanto sakadāgāmimaggena dutiyamaggavajjhe",
  "atk-s0304a0:369_13": "kilese taritvā maggānantare phale ṭhito paccavekkhaṇañāṇena nivattitvā,",
  "atk-s0304a0:369_14": "olokento ‘‘catumaggavajjhānaṁ me kilesānaṁ dve koṭṭhāsā pahīnā ,",
  "atk-s0304a0:369_15": "itare dve sesā’’ti jānāti.",
  "atk-s0304a0:369_16": "Puna tatheva indriyabalabojjhaṅgāni samodhānetvā saṅkhāre sammasanto anāgāmimaggena tatiyamaggavajjhe",
  "atk-s0304a0:369_17": "kilese taritvā maggānantare phale ṭhito paccavekkhaṇañāṇena nivattitvā olokento ‘‘catumaggavajjhānaṁ",
  "atk-s0304a0:369_18": "me kilesānaṁ tayo koṭṭhāsā pahīnā,",
  "atk-s0304a0:369_19": "eko seso’’ti jānāti.",
  "atk-s0304a0:369_20": "Puna tatheva indriyabalabojjhaṅgāni samodhānetvā saṅkhāre sammasanto arahattamaggena catutthamaggavajjhe",
  "atk-s0304a0:369_21": "kilese taritvā maggānantare phale ṭhito paccavekkhaṇañāṇena nivattitvā olokento ‘‘sabbakilesā me pahīnā’’ti jānāti.",
  "atk-s0304a0:370_0": "Yathā so puriso taṁ kullaṁ sote pavāhetvā uttaritvā thale ṭhito nagaraṁ pavisitvā uparipāsādavaragato",
  "atk-s0304a0:370_1": "‘‘ettakena vatamhi anatthena mutto’’ti ekaggacitto tuṭṭhamānaso nisīdati,",
  "atk-s0304a0:370_2": "evaṁ tasmiṁyeva vā āsane aññesu vā rattiṭṭhānadivāṭṭhānādīsu yattha katthaci nisinno ‘‘ettakena vatamhi",
  "atk-s0304a0:370_3": "anatthena mutto’’ti nibbānārammaṇaṁ phalasamāpattiṁ appetvā ekaggacitto tuṭṭhamānaso nisīdati.",
  "atk-s0304a0:370_4": "Idaṁ vā sandhāya vuttaṁ tiṇṇo pāraṅgato thale tiṭṭhati brāhmaṇoti kho,",
  "atk-s0304a0:370_5": "bhikkhave,",
  "atk-s0304a0:370_6": "arahato etaṁ adhivacananti.",
  "atk-s0304a0:370_7": "Evaṁ tāvettha nānākammaṭṭhānāni kathitāni,",
  "atk-s0304a0:370_8": "samodhānetvā pana sabbānipi ekameva katvā dassetabbāni.",
  "atk-s0304a0:370_9": "Ekaṁ katvā dassentenāpi pañcakkhandhavaseneva vinivattetabbāni.",
  "atk-s0304a0:371_0": "Kathaṁ?",
  "atk-s0304a0:371_1": "Ettha hi cattāri mahābhūtāni ajjhattikāni pañcāyatanāni bāhirāni pañcāyatanāni dhammāyatane pannarasa",
  "atk-s0304a0:371_2": "sukhumarūpāni sakkāyassa ekadesoti ayaṁ rūpakkhandho,",
  "atk-s0304a0:371_3": "manāyatanaṁ viññāṇakkhandho dhammāyatanekadeso cattāro oghā sakkāyekadesoti ime cattāro arūpino khandhā.",
  "atk-s0304a0:371_4": "Tattha rūpakkhandho rūpaṁ,",
  "atk-s0304a0:371_5": "cattāro arūpino khandhā nāmanti idaṁ nāmarūpaṁ.",
  "atk-s0304a0:371_6": "Tassa nandīrāgo kāmogho bhavogho dhammāyatanekadeso sakkāyekadesoti ime paccayā.",
  "atk-s0304a0:371_7": "Iti sappaccayaṁ nāmarūpaṁ vavatthapeti nāma.",
  "atk-s0304a0:371_8": "Sappaccayaṁ nāmarūpaṁ vavatthapetvā tilakkhaṇaṁ āropetvā vipassanaṁ vaḍḍhetvā saṅkhāre sammasanto arahattaṁ",
  "atk-s0304a0:371_9": "pāpuṇātīti idaṁ ekassa bhikkhuno niyyānamukhaṁ.",
  "atk-s0304a0:372_0": "Tattha cattāro mahābhūtā pañcupādānakkhandhā ajjhattikabāhirāni ekādasāyatanāni dhammāyatanekadeso diṭṭhogho",
  "atk-s0304a0:372_1": "avijjogho sakkāyekadesoti idaṁ dukkhasaccaṁ,",
  "atk-s0304a0:372_2": "nandīrāgo dhammāyatanekadeso kāmogho bhavogho sakkāyekadesoti idaṁ samudayasaccaṁ,",
  "atk-s0304a0:372_3": "pārimatīrasaṅkhātaṁ nibbānaṁ nirodhasaccaṁ,",
  "atk-s0304a0:372_4": "ariyamaggo maggasaccaṁ.",
  "atk-s0304a0:372_5": "Tattha dve saccāni vaṭṭaṁ,",
  "atk-s0304a0:372_6": "dve vivaṭṭaṁ,",
  "atk-s0304a0:372_7": "dve lokiyāni,",
  "atk-s0304a0:372_8": "dve lokuttarānīti cattāri saccāni soḷasahākārehi saṭṭhinayasahassehi vibhajitvā dassetabbānīti.",
  "atk-s0304a0:372_9": "Desanāpariyosāne vipañcitaññū pañcasatā bhikkhū arahatte patiṭṭhahiṁsu.",
  "atk-s0304a0:372_10": "Suttaṁ pana dukkhalakkhaṇavasena kathitaṁ.",
  "atk-s0304a0:373_0": "2. Rathopamasuttavaṇṇanā",
  "atk-s0304a0:374_0": "239.",
  "atk-s0304a0:374_1": "Dutiye sukhasomanassabahuloti kāyikasukhañceva cetasikasomanassañca bahulaṁ assāti sukhasomanassabahulo.",
  "atk-s0304a0:374_2": "Yoni cassa āraddhā hotīti kāraṇañcassa paripuṇṇaṁ hoti.",
  "atk-s0304a0:374_3": "Āsavānaṁ khayāyāti idha āsavakkhayoti arahattamaggo adhippeto,",
  "atk-s0304a0:374_4": "tadatthāyāti attho.",
  "atk-s0304a0:374_5": "Odhastapatodoti rathamajjhe tiriyaṁ ṭhapitapatodo.",
  "atk-s0304a0:374_6": "Yenicchakanti yena disābhāgena icchati.",
  "atk-s0304a0:374_7": "Yadicchakanti yaṁ yaṁ gamanaṁ icchati.",
  "atk-s0304a0:374_8": "Sāreyyāti peseyya.",
  "atk-s0304a0:374_9": "Paccāsāreyyāti paṭivinivatteyya.",
  "atk-s0304a0:374_10": "Ārakkhāyāti rakkhaṇatthāya.",
  "atk-s0304a0:374_11": "Saṁyamāyāti veganiggahaṇatthāya.",
  "atk-s0304a0:374_12": "Damāyāti nibbisevanatthāya.",
  "atk-s0304a0:374_13": "Upasamāyāti kilesūpasamatthāya.",
  "atk-s0304a0:375_0": "Evameva khoti ettha yathā akusalassa sārathino adante sindhave yojetvā visamamaggena rathaṁ pesentassa cakkānipi bhijjanti,",
  "atk-s0304a0:375_1": "akkhopi sindhavānañca khurā,",
  "atk-s0304a0:375_2": "attanāpi anayabyasanaṁ pāpuṇāti,",
  "atk-s0304a0:375_3": "na ca icchiticchitena gamanena sāretuṁ sakkoti ;",
  "atk-s0304a0:375_4": "evaṁ chasu indriyesu aguttadvāro bhikkhu na icchiticchitaṁ samaṇaratiṁ anubhavituṁ sakkoti.",
  "atk-s0304a0:375_5": "Yathā pana cheko sārathi dante sindhave yojetvā,",
  "atk-s0304a0:375_6": "same bhūmibhāge rathaṁ otāretvā rasmiyo gahetvā,",
  "atk-s0304a0:375_7": "sindhavānaṁ khuresu satiṁ ṭhapetvā,",
  "atk-s0304a0:375_8": "patodaṁ ādāya nibbisevane katvā,",
  "atk-s0304a0:375_9": "pesento icchiticchitena gamanena sāreti.",
  "atk-s0304a0:375_10": "Evameva chasu indriyesu guttadvāro bhikkhu imasmiṁ sāsane icchiticchitaṁ samaṇaratiṁ anubhoti,",
  "atk-s0304a0:375_11": "sace aniccānupassanābhimukhaṁ ñāṇaṁ pesetukāmo hoti,",
  "atk-s0304a0:375_12": "tadabhimukhaṁ ñāṇaṁ gacchati.",
  "atk-s0304a0:375_13": "Dukkhānupassanādīsupi eseva nayo.",
  "atk-s0304a0:376_0": "Bhojane mattaññūti bhojanamhi pamāṇaññū.",
  "atk-s0304a0:376_1": "Tattha dve pamāṇāni –",
  "atk-s0304a0:376_2": "paṭiggahaṇapamāṇañca paribhogapamāṇañca.",
  "atk-s0304a0:376_3": "Tattha paṭiggahaṇapamāṇe dāyakassa vaso veditabbo,",
  "atk-s0304a0:376_4": "deyyadhammassa vaso veditabbo,",
  "atk-s0304a0:376_5": "attano thāmo jānitabbo.",
  "atk-s0304a0:376_6": "Evarūpo hi bhikkhu sace deyyadhammo bahuko hoti,",
  "atk-s0304a0:376_7": "dāyako appaṁ dātukāmo,",
  "atk-s0304a0:376_8": "dāyakassa vasena appaṁ gaṇhāti.",
  "atk-s0304a0:376_9": "Deyyadhammo appo,",
  "atk-s0304a0:376_10": "dāyako bahuṁ dātukāmo,",
  "atk-s0304a0:376_11": "deyyadhammassa vasena appaṁ gaṇhāti.",
  "atk-s0304a0:376_12": "Deyyadhammopi bahu,",
  "atk-s0304a0:376_13": "dāyakopi bahuṁ dātukāmo,",
  "atk-s0304a0:376_14": "attano thāmaṁ ñatvā pamāṇena gaṇhāti.",
  "atk-s0304a0:376_15": "So tāya paṭiggahaṇe mattaññutāya anuppannañca lābhaṁ uppādeti,",
  "atk-s0304a0:376_16": "uppannañca thāvaraṁ karoti dhammikatissamahārājakāle sattavassiko sāmaṇero viya.",
  "atk-s0304a0:377_0": "Rañño kira pañcahi sakaṭasatehi guḷaṁ āhariṁsu.",
  "atk-s0304a0:377_1": "Rājā ‘‘manāpo paṇṇākāro,",
  "atk-s0304a0:377_2": "ayyehi vinā na khādissāmā’’ti aḍḍhateyyāni sakaṭasatāni mahāvihāraṁ pesetvā sayampi bhuttapātarāso agamāsi.",
  "atk-s0304a0:377_3": "Bheriyā pahaṭāya dvādasa bhikkhusahassāni sannipatiṁsu.",
  "atk-s0304a0:377_4": "Rājā ekamante ṭhito ārāmikaṁ pakkosāpetvā āha –",
  "atk-s0304a0:377_5": "‘‘rañño nāma dāne pattapūrova pamāṇaṁ,",
  "atk-s0304a0:377_6": "gahitabhājanaṁ pūretvāva dehi,",
  "atk-s0304a0:377_7": "sace koci mattapaṭiggahaṇe ṭhito na gaṇhāti,",
  "atk-s0304a0:377_8": "mayhaṁ āroceyyāsī’’ti.",
  "atk-s0304a0:378_0": "Atheko mahāthero ‘‘mahābodhimahācetiyāni vandissāmī’’ti cetiyapabbatā āgantvā,",
  "atk-s0304a0:378_1": "vihāraṁ pavisanto mahāmaṇḍapaṭṭhāne bhikkhū guḷaṁ gaṇhante disvā pacchato āgacchantaṁ sāmaṇeraṁ āha,",
  "atk-s0304a0:378_2": "‘‘natthi te guḷena attho’’ti. ‘‘Āma, bhante,",
  "atk-s0304a0:378_3": "natthī’’ti.",
  "atk-s0304a0:378_4": "Sāmaṇera mayaṁ maggakilantā,",
  "atk-s0304a0:378_5": "ekena kapiṭṭhaphalamattena piṇḍakena amhākaṁ atthoti.",
  "atk-s0304a0:378_6": "Sāmaṇero thālakaṁ nīharitvā therassa vassaggapaṭipāṭiyaṁ aṭṭhāsi.",
  "atk-s0304a0:378_7": "Ārāmiko gahaṇamānaṁ pūretvā ukkhipi,",
  "atk-s0304a0:378_8": "sāmaṇero aṅguliṁ cālesi.",
  "atk-s0304a0:378_9": "Tāta sāmaṇera,",
  "atk-s0304a0:378_10": "rājakulānaṁ dāne bhājanapūrameva pamāṇaṁ,",
  "atk-s0304a0:378_11": "thālakapūraṁ gaṇhāhīti. Āma, upāsaka,",
  "atk-s0304a0:378_12": "rājāno nāma mahajjhāsayā honti,",
  "atk-s0304a0:378_13": "amhākaṁ pana upajjhāyassa ettakeneva atthoti.",
  "atk-s0304a0:379_0": "Rājā tassa kathaṁ sutvā,",
  "atk-s0304a0:379_1": "‘‘kiṁ bho sāmaṇero bhaṇatī’’ti?",
  "atk-s0304a0:379_2": "Tassa santikaṁ gato.",
  "atk-s0304a0:379_3": "Ārāmiko āha – ‘‘sāmi,",
  "atk-s0304a0:379_4": "sāmaṇerassa bhājanaṁ khuddakaṁ,",
  "atk-s0304a0:379_5": "bahuṁ na gaṇhātī’’ti. Rājā āha,",
  "atk-s0304a0:379_6": "‘‘ānītabhājanaṁ pūretvā gaṇhatha,",
  "atk-s0304a0:379_7": "bhante’’ti. Mahārāja,",
  "atk-s0304a0:379_8": "rājāno nāma mahajjhāsayā honti ,",
  "atk-s0304a0:379_9": "ukkhittabhājanaṁ pūretvāva dātukāmā,",
  "atk-s0304a0:379_10": "amhākaṁ pana upajjhāyassa ettakeneva atthoti.",
  "atk-s0304a0:379_11": "Rājā cintesi –",
  "atk-s0304a0:379_12": "‘‘ayaṁ sattavassikadārako,",
  "atk-s0304a0:379_13": "ajjāpissa mukhato khīragandho na muccati,",
  "atk-s0304a0:379_14": "gahetvā kuṭe vā kuṭumbe vā pūretvā svepi punadivasepi khādissāmāti na vadati,",
  "atk-s0304a0:379_15": "sakkā buddhasāsanaṁ pariggahetu’’nti purise āṇāpesi, ‘‘bho,",
  "atk-s0304a0:379_16": "pasannomhi sāmaṇerassa,",
  "atk-s0304a0:379_17": "itarānipi aḍḍhateyyāni sakaṭasatāni ānetvā saghaṁssa dethā’’ti.",
  "atk-s0304a0:380_0": "Soyeva pana rājā ekadivasaṁ tittiramaṁsaṁ khāditukāmo cintesi –",
  "atk-s0304a0:380_1": "‘‘sace ahaṁ aṅgārapakkaṁ tittiramaṁsaṁ khāditukāmosmīti aññassa kathessāmi,",
  "atk-s0304a0:380_2": "samantā yojanaṭṭhāne tittirasamugghātaṁ karissantī’’ti uppannaṁ pipāsaṁ adhivāsento tīṇi saṁvaccharāni vītināmesi.",
  "atk-s0304a0:380_3": "Athassa kaṇṇesu pubbo saṇṭhāsi,",
  "atk-s0304a0:380_4": "so adhivāsetuṁ asakkonto ‘‘atthi nu kho, bho,",
  "atk-s0304a0:380_5": "amhākaṁ koci upaṭṭhākupāsako sīlarakkhako’’ti pucchi . Āma, deva, atthi,",
  "atk-s0304a0:380_6": "tisso nāma so akhaṇḍasīlaṁ rakkhatīti.",
  "atk-s0304a0:380_7": "Atha naṁ vīmaṁsitukāmo pakkosāpesi.",
  "atk-s0304a0:380_8": "So āgantvā rājānaṁ vanditvā aṭṭhāsi.",
  "atk-s0304a0:380_9": "Tato naṁ āha – ‘‘tvaṁ, tāta,",
  "atk-s0304a0:380_10": "tisso nāmā’’ti?",
  "atk-s0304a0:380_11": "‘‘Āma devā’’ti.",
  "atk-s0304a0:380_12": "Tena hi gacchāti.",
  "atk-s0304a0:380_13": "Tasmiṁ gate ekaṁ kukkuṭaṁ āharāpetvā ekaṁ purisaṁ āṇāpesi,",
  "atk-s0304a0:380_14": "‘‘gaccha tissaṁ vadāhi,",
  "atk-s0304a0:380_15": "imaṁ tīhi pākehi pacitvā amhākaṁ upaṭṭhāpehī’’ti.",
  "atk-s0304a0:380_16": "So gantvā tathā avoca. So āha – ‘‘sace, bho,",
  "atk-s0304a0:380_17": "ayaṁ matako assa,",
  "atk-s0304a0:380_18": "yathā jānāmi,",
  "atk-s0304a0:380_19": "tathā pacitvā upaṭṭhaheyyaṁ.",
  "atk-s0304a0:380_20": "Pāṇātipātaṁ panāhaṁ na karomī’’ti.",
  "atk-s0304a0:380_21": "So āgantvā rañño ārocesi.",
  "atk-s0304a0:381_0": "Rājā puna ‘‘ekavāraṁ gacchā’’ti pesesi.",
  "atk-s0304a0:381_1": "So gantvā, ‘‘bho,",
  "atk-s0304a0:381_2": "rājupaṭṭhānaṁ nāma bhāriyaṁ,",
  "atk-s0304a0:381_3": "mā evaṁ kari,",
  "atk-s0304a0:381_4": "punapi sīlaṁ sakkā samādātuṁ,",
  "atk-s0304a0:381_5": "paceta’’nti āha.",
  "atk-s0304a0:381_6": "Atha naṁ tisso avoca, ‘‘bho,",
  "atk-s0304a0:381_7": "ekasmiṁ nāma attabhāve dhuvaṁ ekaṁ maraṇaṁ,",
  "atk-s0304a0:381_8": "nāhaṁ pāṇātipātaṁ karissāmī’’ti.",
  "atk-s0304a0:381_9": "So punapi rañño ārocesi.",
  "atk-s0304a0:381_10": "Rājā tatiyampi pesetvā asampaṭicchantaṁ pakkosāpetvā attanā pucchi.",
  "atk-s0304a0:381_11": "Raññopi tatheva paṭivacanaṁ adāsi.",
  "atk-s0304a0:381_12": "Atha rājā purise āṇāpesi,",
  "atk-s0304a0:381_13": "‘‘ayaṁ rañño āṇaṁ kopeti,",
  "atk-s0304a0:381_14": "gacchathetassa āghātanabhaṇḍikāyaṁ ṭhapetvā,",
  "atk-s0304a0:381_15": "sīsaṁ chindathā’’ti.",
  "atk-s0304a0:381_16": "Raho ca pana nesaṁ saññamadāsi –",
  "atk-s0304a0:381_17": "‘‘imaṁ santajjayamānā netvā sīsamassa āghātanabhaṇḍikāyaṁ ṭhapetvā āgantvā mayhaṁ ārocethā’’ti.",
  "atk-s0304a0:382_0": "Te taṁ āghātanabhaṇḍikāyaṁ nipajjāpetvā tamassa kukkuṭaṁ hatthesu ṭhapayiṁsu.",
  "atk-s0304a0:382_1": "So taṁ hadaye ṭhapetvā ‘‘ahaṁ, tāta,",
  "atk-s0304a0:382_2": "mama jīvitaṁ tuyhaṁ demi,",
  "atk-s0304a0:382_3": "tava jīvitaṁ ahaṁ gaṇhāmi,",
  "atk-s0304a0:382_4": "tvaṁ nibbhayo gacchā’’ti vissajjesi.",
  "atk-s0304a0:382_5": "Kukkuṭo pakkhe papphoṭetvā ākāsena gantvā vaṭarukkhe nilīyi.",
  "atk-s0304a0:382_6": "Tassa kukkuṭassa abhayadinnaṭṭhānaṁ kukkuṭagiri nāma jātaṁ.",
  "atk-s0304a0:383_0": "Rājā taṁ pavattiṁ sutvā amaccaputtaṁ pakkosāpetvā sabbābharaṇehi alaṅkaritvā āha – ‘‘tāta,",
  "atk-s0304a0:383_1": "mayā tvaṁ etadatthameva vīmaṁsito,",
  "atk-s0304a0:383_2": "mayhaṁ tittiramaṁsaṁ khāditukāmassa tīṇi saṁvaccharāni atikkantāni,",
  "atk-s0304a0:383_3": "sakkhissasi me tikoṭiparisuddhaṁ katvā upaṭṭhāpetu’’nti.",
  "atk-s0304a0:383_4": "‘‘Etaṁ nāma, deva,",
  "atk-s0304a0:383_5": "mayhaṁ kamma’’nti nikkhamitvā dvārantare ṭhito ekaṁ purisaṁ pātova tayo tittire gahetvā pavisantaṁ disvā,",
  "atk-s0304a0:383_6": "dve kahāpaṇe datvā tittire ādāya parisodhetvā,",
  "atk-s0304a0:383_7": "jīrakādīhi vāsetvā,",
  "atk-s0304a0:383_8": "aṅgāresu supakke pacitvā rañño upaṭṭhāpesi.",
  "atk-s0304a0:383_9": "Rājā mahātale sirīpallaṅke nisinnova ekaṁ gahetvā thokaṁ chinditvā mukhe pakkhipi,",
  "atk-s0304a0:383_10": "tāvadevassa sattarasaharaṇīsahassāni pharitvā aṭṭhāsi.",
  "atk-s0304a0:384_0": "Tasmiṁ samaye bhikkhusaṅghaṁ saritvā,",
  "atk-s0304a0:384_1": "‘‘mādiso nāma pathavissaro rājā tittiramaṁsaṁ khāditukāmo tīṇi saṁvaccharāni na labhi,",
  "atk-s0304a0:384_2": "apaccamāno bhikkhusaṅgho kuto labhissatī’’ti?",
  "atk-s0304a0:384_3": "Mukhe pakkhittakkhaṇḍaṁ bhūmiyaṁ chaḍḍesi.",
  "atk-s0304a0:384_4": "Amaccaputto jaṇṇukehi patitvā mukhena gaṇhi.",
  "atk-s0304a0:384_5": "Rājā ‘‘apehi, tāta,",
  "atk-s0304a0:384_6": "jānāmahaṁ tava niddosabhāvaṁ,",
  "atk-s0304a0:384_7": "iminā nāma kāraṇena mayā etaṁ chaḍḍita’’nti kathetvā,",
  "atk-s0304a0:384_8": "‘‘sesakaṁ tatheva saṅgopetvā ṭhapehī’’ti āha.",
  "atk-s0304a0:385_0": "Punadivase rājakulūpako thero piṇḍāya pāvisi.",
  "atk-s0304a0:385_1": "Amaccaputto taṁ disvā pattaṁ gahetvā rājagehaṁ pavesesi.",
  "atk-s0304a0:385_2": "Aññataro vuḍḍhapabbajitopi therassa pacchāsamaṇo viya hutvā anubandhanto pāvisi.",
  "atk-s0304a0:385_3": "Thero ‘‘raññā pakkosāpitabhikkhu bhavissatī’’ti pamajji.",
  "atk-s0304a0:385_4": "Amaccaputtopi ‘‘therassa upaṭṭhāko bhavissatī’’ti pamādaṁ āpajji.",
  "atk-s0304a0:385_5": "Tesaṁ nisīdāpetvā yāguṁ adaṁsu.",
  "atk-s0304a0:385_6": "Yāguyā pītāya rājā tittire upanesi.",
  "atk-s0304a0:385_7": "Thero ekaṁ gaṇhi,",
  "atk-s0304a0:385_8": "itaropi ekaṁ gaṇhi.",
  "atk-s0304a0:385_9": "Rājā ‘‘anubhāgo atthi,",
  "atk-s0304a0:385_10": "anāpucchitvā khādituṁ na yutta’’nti mahātheraṁ āpucchi.",
  "atk-s0304a0:385_11": "Thero hatthaṁ pidahi,",
  "atk-s0304a0:385_12": "mahallakatthero sampaṭicchi.",
  "atk-s0304a0:385_13": "Rājā anattamano hutvā katabhattakiccaṁ theraṁ pattaṁ ādāya anugacchanto āha – ‘‘bhante,",
  "atk-s0304a0:385_14": "kulagehaṁ āgacchantehi uggahitavattaṁ bhikkhuṁ gahetvā āgantuṁ vaṭṭatī’’ti.",
  "atk-s0304a0:385_15": "Thero tasmiṁ khaṇe aññāsi ‘‘na esa raññā pakkosāpito’’ti.",
  "atk-s0304a0:386_0": "Punadivase upaṭṭhākasāmaṇeraṁ gahetvā pāvisi.",
  "atk-s0304a0:386_1": "Rājā tadāpi yāguyā pītāya tittire upanāmesi.",
  "atk-s0304a0:386_2": "Thero ekaṁ aggahesi,",
  "atk-s0304a0:386_3": "sāmaṇero aṅguliṁ cāletvā majjhe chindāpetvā ekakoṭṭhāsameva aggahesi.",
  "atk-s0304a0:386_4": "Rājā taṁ koṭṭhāsaṁ mahātherassa upanāmesi.",
  "atk-s0304a0:386_5": "Mahāthero hatthaṁ pidahi,",
  "atk-s0304a0:386_6": "sāmaṇeropi pidahi.",
  "atk-s0304a0:386_7": "Rājā avidūre nisīditvā khaṇḍākhaṇḍaṁ chinditvā khādanto ‘‘uggahitavatte nissāya diyaḍḍhatittire khādituṁ labhimhā’’ti āha.",
  "atk-s0304a0:386_8": "Tassa maṁse khāditamatteva kaṇṇehi pubbo nikkhami.",
  "atk-s0304a0:386_9": "Tato mukhaṁ vikkhāletvā sāmaṇeraṁ upasaṅkamitvā,",
  "atk-s0304a0:386_10": "‘‘pasannosmi, tāta,",
  "atk-s0304a0:386_11": "aṭṭha te dhuvabhattāni demī’’ti āha. Ahaṁ, mahārāja,",
  "atk-s0304a0:386_12": "upajjhāyassa dammīti.",
  "atk-s0304a0:386_13": "Aparāni aṭṭha demīti.",
  "atk-s0304a0:386_14": "Tāni amhākaṁ ācariyassa dammīti.",
  "atk-s0304a0:386_15": "Aparānipi aṭṭha demīti.",
  "atk-s0304a0:386_16": "Tāni samānupajjhāyānaṁ dammīti.",
  "atk-s0304a0:386_17": "Aparānipi aṭṭha demīti.",
  "atk-s0304a0:386_18": "Tāni bhikkhusaṅghassa dammīti.",
  "atk-s0304a0:386_19": "Aparānipi aṭṭha demīti.",
  "atk-s0304a0:386_20": "Sāmaṇero adhivāsesi.",
  "atk-s0304a0:386_21": "Evaṁ paṭiggahaṇamattaṁ jānanto anuppannañceva lābhaṁ uppādeti,",
  "atk-s0304a0:386_22": "uppannañca thāvaraṁ karoti.",
  "atk-s0304a0:386_23": "Idaṁ paṭiggahaṇapamāṇaṁ nāma.",
  "atk-s0304a0:386_24": "Tattha paribhogapamāṇaṁ paccavekkhaṇapayojanaṁ,",
  "atk-s0304a0:386_25": "‘‘idamatthiyaṁ bhojanaṁ bhuñjāmī’’ti pana paccavekkhitaparibhogasseva payojanattā paribhogapamāṇaṁyeva nāma,",
  "atk-s0304a0:386_26": "taṁ idha adhippetaṁ.",
  "atk-s0304a0:386_27": "Teneva paṭisaṅkhā yonisotiādimāha,",
  "atk-s0304a0:386_28": "itarampi pana vaṭṭatiyeva.",
  "atk-s0304a0:387_0": "Sīhaseyyanti ettha kāmabhogiseyyā,",
  "atk-s0304a0:387_1": "petaseyyā,",
  "atk-s0304a0:387_2": "sīhaseyyā,",
  "atk-s0304a0:387_3": "tathāgataseyyāti catasso seyyā.",
  "atk-s0304a0:387_4": "Tattha ‘‘yebhuyyena,",
  "atk-s0304a0:387_5": "bhikkhave,",
  "atk-s0304a0:387_6": "kāmabhogī vāmena passena sentī’’ti (a. ni.",
  "atk-s0304a0:387_7": "4.246) ayaṁ kāmabhogiseyyā.",
  "atk-s0304a0:387_8": "Tesañhi yebhuyyena dakkhiṇapassena sayāno nāma natthi.",
  "atk-s0304a0:388_0": "‘‘Yebhuyyena ,",
  "atk-s0304a0:388_1": "bhikkhave,",
  "atk-s0304a0:388_2": "petā uttānā sentī’’ti (a. ni.",
  "atk-s0304a0:388_3": "4.246) ayaṁ petaseyyā.",
  "atk-s0304a0:388_4": "Petā hi appamaṁsalohitattā aṭṭhisaṅghāṭajaṭitā ekena passena sayituṁ na sakkonti,",
  "atk-s0304a0:388_5": "uttānāva sayanti.",
  "atk-s0304a0:389_0": "‘‘Yebhuyyena,",
  "atk-s0304a0:389_1": "bhikkhave,",
  "atk-s0304a0:389_2": "sīho migarājā naṅguṭṭhaṁ antarasatthimhi anupakkhipitvā dakkhiṇena passena sayatī’’ti ayaṁ sīhaseyyā.",
  "atk-s0304a0:389_3": "Tejussadattā hi sīho migarājā dve purimapāde ekasmiṁ,",
  "atk-s0304a0:389_4": "pacchimapāde ekasmiṁ ṭhāne ṭhapetvā naṅguṭṭhaṁ antarasatthimhi pakkhipitvā purimapādapacchimapādanaṅguṭṭhānaṁ",
  "atk-s0304a0:389_5": "ṭhitokāsaṁ sallakkhetvā dvinnaṁ purimapādānaṁ matthake sīsaṁ ṭhapetvā sayati ,",
  "atk-s0304a0:389_6": "divasampi sayitvā pabujjhamāno na utrasanto pabujjhati,",
  "atk-s0304a0:389_7": "sīsaṁ pana ukkhipitvā purimapādādīnaṁ ṭhitokāsaṁ sallakkheti.",
  "atk-s0304a0:389_8": "Sace kiñci ṭhānaṁ vijahitvā ṭhitaṁ hoti,",
  "atk-s0304a0:389_9": "‘‘nayidaṁ tuyhaṁ jātiyā sūrabhāvassa ca anurūpa’’nti anattamano hutvā tattheva sayati,",
  "atk-s0304a0:389_10": "na gocarāya pakkamati.",
  "atk-s0304a0:389_11": "Avijahitvā ṭhite pana ‘‘tuyhaṁ jātiyā ca sūrabhāvassa ca anurūpamida’’nti haṭṭhatuṭṭho uṭṭhāya sīhavijambhitaṁ",
  "atk-s0304a0:389_12": "vijambhitvā kesarabhāraṁ vidhunitvā tikkhattuṁ sīhanādaṁ naditvā gocarāya pakkamati.",
  "atk-s0304a0:390_0": "Catutthajjhānaseyyā pana tathāgataseyyāti vuccati.",
  "atk-s0304a0:390_1": "Tāsu idha sīhaseyyā āgatā.",
  "atk-s0304a0:390_2": "Ayañhi tejussadairiyāpathattā uttamaseyyā nāma.",
  "atk-s0304a0:391_0": "Pāde pādanti dakkhiṇapāde vāmapādaṁ.",
  "atk-s0304a0:391_1": "Accādhāyāti atiādhāya,",
  "atk-s0304a0:391_2": "īsakaṁ atikkamma ṭhapetvā.",
  "atk-s0304a0:391_3": "Gopphakena hi gopphake,",
  "atk-s0304a0:391_4": "jāṇunā vā jāṇumhi saṅghaṭṭiyamāne abhiṇhaṁ vedanā uppajjati,",
  "atk-s0304a0:391_5": "cittaṁ ekaggaṁ na hoti,",
  "atk-s0304a0:391_6": "seyyā aphāsukā hoti.",
  "atk-s0304a0:391_7": "Yathā pana na saṅghaṁṭṭeti,",
  "atk-s0304a0:391_8": "evaṁ atikkamma ṭhapite vedanā nuppajjati,",
  "atk-s0304a0:391_9": "cittaṁ ekaggaṁ hoti,",
  "atk-s0304a0:391_10": "seyyā phāsukā hoti.",
  "atk-s0304a0:391_11": "Tasmā evaṁ seyyaṁ kappeti.",
  "atk-s0304a0:392_0": "Sato sampajānoti satiyā ceva sampajaññena ca samannāgato.",
  "atk-s0304a0:392_1": "Kathaṁ niddāyanto sato sampajāno hotīti?",
  "atk-s0304a0:392_2": "Satisampajaññassa appahānena.",
  "atk-s0304a0:392_3": "Ayañhi divasañceva sakalayāmañca āvaraṇīyehi dhammehi cittaṁ parisodhetvā paṭhamayāmāvasāne caṅkamā oruyha",
  "atk-s0304a0:392_4": "pāde dhovantopi mūlakammaṭṭhānaṁ avijahantova dhovati,",
  "atk-s0304a0:392_5": "taṁ avijahantova dvāraṁ vivarati,",
  "atk-s0304a0:392_6": "mañce nisīdati,",
  "atk-s0304a0:392_7": "avijahantova niddaṁ okkamati.",
  "atk-s0304a0:392_8": "Pabujjhanto pana mūlakammaṭṭhānaṁ gahetvāva pabujjhati.",
  "atk-s0304a0:392_9": "Evaṁ niddaṁ okkamantopi sato sampajāno hoti.",
  "atk-s0304a0:392_10": "Evaṁ pana ñāṇadhātukanti na rocayiṁsu.",
  "atk-s0304a0:393_0": "Vuttanayena panesa cittaṁ parisodhetvā paṭhamayāmāvasāne ‘‘upādinnakaṁ sarīraṁ niddāya samassāsessāmī’’ti",
  "atk-s0304a0:393_1": "caṅkamā oruyha mūlakammaṭṭhānaṁ avijahantova pāde dhovati,",
  "atk-s0304a0:393_2": "dvāraṁ vivarati,",
  "atk-s0304a0:393_3": "mañce pana nisīditvā mūlakammaṭṭhānaṁ pahāya,",
  "atk-s0304a0:393_4": "‘‘khandhāva khandhesu,",
  "atk-s0304a0:393_5": "dhātuyova dhātūsu paṭihaññantī’’ti senāsanaṁ paccavekkhanto kamena niddaṁ okkamati,",
  "atk-s0304a0:393_6": "pabujjhanto pana mūlakammaṭṭhānaṁ gahetvāva pabujjhati.",
  "atk-s0304a0:393_7": "Evaṁ niddaṁ okkamantopi sato sampajāno nāma hotīti veditabbo.",
  "atk-s0304a0:394_0": "Iti imasmiṁ sutte tivaṅgikā pubbabhāgavipassanāva kathitā.",
  "atk-s0304a0:394_1": "Ettakeneva pana vosānaṁ anāpajjitvā tāneva indriyabalabojjhaṅgāni samodhānetvā vipassanaṁ vaḍḍhetvā bhikkhu arahattaṁ pāpuṇātīti.",
  "atk-s0304a0:394_2": "Evaṁ yāva arahattā desanā kathetabbā.",
  "atk-s0304a0:395_0": "3. Kummopamasuttavaṇṇanā",
  "atk-s0304a0:396_0": "240.",
  "atk-s0304a0:396_1": "Tatiye kummoti aṭṭhikummo.",
  "atk-s0304a0:396_2": "Kacchapoti tasseva vevacanaṁ.",
  "atk-s0304a0:396_3": "Anunadītīreti nadiyā anutīre.",
  "atk-s0304a0:396_4": "Gocarapasutoti ‘‘sace kiñci phalāphalaṁ labhissāmi,",
  "atk-s0304a0:396_5": "khādissāmī’’ti gocaratthāya pasuto ussukko tannibandho.",
  "atk-s0304a0:396_6": "Samodahitvāti samugge viya pakkhipitvā.",
  "atk-s0304a0:396_7": "Saṅkasāyatīti acchati.",
  "atk-s0304a0:396_8": "Samodahanti samodahanto ṭhapento.",
  "atk-s0304a0:396_9": "Idaṁ vuttaṁ hoti –",
  "atk-s0304a0:396_10": "yathā kummo aṅgāni sake kapāle samodahanto siṅgālassa otāraṁ na deti,",
  "atk-s0304a0:396_11": "na ca naṁ siṅgālo pasahati,",
  "atk-s0304a0:396_12": "evaṁ bhikkhu attano manovitakke sake ārammaṇakapāle samodahanto kilesamārassa otāraṁ na deti,",
  "atk-s0304a0:396_13": "na ca naṁ māro pasahati.",
  "atk-s0304a0:397_0": "Anissitoti taṇhādiṭṭhinissayehi anissito.",
  "atk-s0304a0:397_1": "Aññamaheṭhayānoti aññaṁ kañci puggalaṁ aviheṭhento.",
  "atk-s0304a0:397_2": "Parinibbutoti kilesaparinibbānena parinibbuto.",
  "atk-s0304a0:397_3": "Nūpavadeyya kañcīti aññaṁ kañci puggalaṁ sīlavipattiyā vā ācāravipattiyā vā attānaṁ ukkaṁsetukāmatāya vā paraṁ vambhetukāmatāya vā na upavadeyya,",
  "atk-s0304a0:397_4": "aññadatthu pañca dhamme ajjhattaṁ upaṭṭhapetvā,",
  "atk-s0304a0:397_5": "‘‘kālena vakkhāmi,",
  "atk-s0304a0:397_6": "no akālena,",
  "atk-s0304a0:397_7": "bhūtena vakkhāmi ,",
  "atk-s0304a0:397_8": "no abhūtena,",
  "atk-s0304a0:397_9": "saṇhena vakkhāmi,",
  "atk-s0304a0:397_10": "no pharusena,",
  "atk-s0304a0:397_11": "atthasaṁhitena vakkhāmi,",
  "atk-s0304a0:397_12": "no anatthasaṁhitena,",
  "atk-s0304a0:397_13": "mettacitto vakkhāmi,",
  "atk-s0304a0:397_14": "no dosantaro’’ti evaṁ ullumpanasabhāvasaṇṭhiteneva cittena viharati.",
  "atk-s0304a0:398_0": "4. Paṭhamadārukkhandhopamasuttavaṇṇanā",
  "atk-s0304a0:399_0": "241.",
  "atk-s0304a0:399_1": "Catutthe addasāti gaṅgātīre paññattavarabuddhāsane nisinno addasa.",
  "atk-s0304a0:399_2": "Vuyhamānanti caturassaṁ tacchetvā pabbatantare ṭhapitaṁ vātātapena suparisukkhaṁ pāvussake meghe vassante",
  "atk-s0304a0:399_3": "udakena uplavitvā anupubbena gaṅgāya nadiyā sote patitaṁ tena sotena vuyhamānaṁ.",
  "atk-s0304a0:399_4": "Bhikkhū āmantesīti ‘‘iminā dārukkhandhena sadisaṁ katvā mama sāsane saddhāpabbajitaṁ kulaputtaṁ dassessāmī’’ti dhammaṁ desetukāmatāya āmantesi.",
  "atk-s0304a0:399_5": "Amuṁ mahantaṁ dārukkhandhaṁ gaṅgāya nadiyā sotena vuyhamānanti idaṁ pana aṭṭhadosavimuttattā sotapaṭipannassa",
  "atk-s0304a0:399_6": "dārukkhandhassa apare samuddapattiyā antarāyakare aṭṭha dose dassetuṁ ārabhi.",
  "atk-s0304a0:400_0": "Tatrassa evaṁ aṭṭhadosavimuttatā veditabbā –",
  "atk-s0304a0:400_1": "eko hi gaṅgāya nadiyā avidūre pabbatatale jāto nānāvallīhi paliveṭhito paṇḍupalāsataṁ āpajjitvā upacikādīhi",
  "atk-s0304a0:400_2": "khajjamāno tasmiṁyeva ṭhāne apaṇṇattikabhāvaṁ gacchati,",
  "atk-s0304a0:400_3": "ayaṁ dārukkhandho gaṅgaṁ otaritvā vaṅkaṭṭhānesu vilāsamāno sāgaraṁ patvā maṇivaṇṇe ūmipiṭṭhe sobhituṁ na labhati.",
  "atk-s0304a0:401_0": "Aparo gaṅgātīre bahimūlo antosākho hutvā jāto,",
  "atk-s0304a0:401_1": "ayaṁ kiñcāpi kālena kālaṁ olambinīhi sākhāhi udakaṁ phusati,",
  "atk-s0304a0:401_2": "bahimūlattā pana gaṅgaṁ otaritvā vaṅkaṭṭhānesu vilāsamāno sāgaraṁ patvā maṇivaṇṇe ūmipiṭṭhe sobhituṁ na labhati.",
  "atk-s0304a0:402_0": "Aparo majjhe gaṅgāya jāto,",
  "atk-s0304a0:402_1": "daḷhamūlena pana suppatiṭṭhito,",
  "atk-s0304a0:402_2": "bahi cassa gatā vaṅkasākhā nānāvallīhi ābaddhā,",
  "atk-s0304a0:402_3": "ayampi daḷhamūlattā bahiddhā vallīhi ābaddhattā ca gaṅgaṁ otaritvā…pe…",
  "atk-s0304a0:402_4": "sobhituṁ na labhati.",
  "atk-s0304a0:403_0": "Aparo patitaṭṭhāneyeva vālikāya otthaṭo pūtibhāvaṁ āpajjati, ayampi gaṅgaṁ otaritvā…pe… na labhati.",
  "atk-s0304a0:404_0": "Aparo dvinnaṁ pāsāṇānaṁ antare jātattā,",
  "atk-s0304a0:404_1": "sunikhāto viya niccalo ṭhito,",
  "atk-s0304a0:404_2": "āgatāgataṁ udakaṁ dvidhā phāleti,",
  "atk-s0304a0:404_3": "ayaṁ pāsāṇantare suṭṭhu patiṭṭhitattā gaṅgaṁ otaritvā…pe…",
  "atk-s0304a0:404_4": "na labhati.",
  "atk-s0304a0:405_0": "Aparo abbhokāsaṭṭhāne nabhaṁ pūretvā vallīhi ābaddho ṭhito.",
  "atk-s0304a0:405_1": "Ekaṁ dve saṁvacchare atikkamitvā āgate mahoghe sakiṁ vā dvikkhattuṁ vā temeti,",
  "atk-s0304a0:405_2": "ayampi nabhaṁ pūretvā ṭhitatāya ceva ekassa vā dvinnaṁ vā saṁvaccharānaṁ accayena sakiṁ vā dvikkhattuṁ vā temanatāya ca gaṅgaṁ otaritvā…pe…",
  "atk-s0304a0:405_3": "na labhati.",
  "atk-s0304a0:406_0": "Aparopi majjhe gaṅgāya dīpake jāto mudukkhandhasākho oghe āgate anusotaṁ nipajjitvā,",
  "atk-s0304a0:406_1": "udake gate sīsaṁ ukkhipitvā,",
  "atk-s0304a0:406_2": "naccanto viya tiṭṭhati.",
  "atk-s0304a0:406_3": "Yassatthāya sāgaro gaṅgaṁ evaṁ viya vadati,",
  "atk-s0304a0:406_4": "‘‘bhoti gaṅge tvaṁ mayhaṁ candanasārasalaḷasārādīni nānādārūni āharasi,",
  "atk-s0304a0:406_5": "dārukkhandhaṁ pana nāharasī’’ti.",
  "atk-s0304a0:406_6": "Sulabho esa, deva,",
  "atk-s0304a0:406_7": "punavāre jānissāmīti.",
  "atk-s0304a0:406_8": "Punavāre tambavaṇṇena udakena āliṅgamānā viya āgacchati.",
  "atk-s0304a0:406_9": "Sopi tatheva anusotaṁ nipajjitvā,",
  "atk-s0304a0:406_10": "udake gate sīsaṁ ukkhipitvā,",
  "atk-s0304a0:406_11": "naccanto viya tiṭṭhati.",
  "atk-s0304a0:406_12": "Ayaṁ attano mudutāya gaṅgaṁ otaritvā…pe…",
  "atk-s0304a0:406_13": "na labhati.",
  "atk-s0304a0:407_0": "Aparo gaṅgāya nadiyā tiriyaṁ patito vālikāya ottharito antarasetu viya bahūnaṁ paccayo jāto,",
  "atk-s0304a0:407_1": "ubhosu tīresu veḷunaḷakarañjakakudhādayo uplavitvā tattheva lagganti.",
  "atk-s0304a0:407_2": "Tathā nānāvidhā gacchā vuyhamānā bhinnamusalabhinnasuppaahikukkurahatthiassādikuṇapānipi tattheva lagganti.",
  "atk-s0304a0:407_3": "Mahāgaṅgāpi naṁ āsajja bhijjitvā dvidhā gacchati,",
  "atk-s0304a0:407_4": "macchakacchapakumbhīlamakarādayopi tattheva vāsaṁ kappenti.",
  "atk-s0304a0:407_5": "Ayampi tiriyaṁ patitvā mahājanassa paccayattakatabhāvena gaṅgaṁ otaritvā vaṅkaṭṭhānesu vilāsamāno sāgaraṁ",
  "atk-s0304a0:407_6": "patvā maṇivaṇṇe ūmipiṭṭhe sobhituṁ na labhati.",
  "atk-s0304a0:408_0": "Iti bhagavā imehi aṭṭhahi dosehi vimuttattā sotapaṭipannassa dārukkhandhassa apare samuddapattiyā antarāyakare",
  "atk-s0304a0:408_1": "aṭṭha dose dassetuṁ amuṁmahantaṁ dārukkhandhaṁ gaṅgāya nadiyā sotena vuyhamānantiādimāha.",
  "atk-s0304a0:408_2": "Tattha na thale ussīdissatīti thalaṁ nābhiruhissati.",
  "atk-s0304a0:408_3": "Na manussaggāho gahessatīti ‘‘mahā vatāyaṁ dārukkhandho’’ti disvā,",
  "atk-s0304a0:408_4": "uḷumpena taramānā gantvā,",
  "atk-s0304a0:408_5": "gopānasīādīnaṁ atthāya manussā na gaṇhissanti.",
  "atk-s0304a0:408_6": "Na amanussaggāho gahessatīti ‘‘mahaggho ayaṁ candanasāro,",
  "atk-s0304a0:408_7": "vimānadvāre naṁ ṭhapessāmā’’ti maññamānā na amanussā gaṇhissanti.",
  "atk-s0304a0:409_0": "Evameva khoti ettha saddhiṁ bāhirehi aṭṭhahi dosehi evaṁ opammasaṁsandanaṁ veditabbaṁ –",
  "atk-s0304a0:409_1": "gaṅgāya avidūre pabbatatale jāto tattheva upacikādīhi khajjamāno apaṇṇattikabhāvaṁ gatadārukkhandho viya",
  "atk-s0304a0:409_2": "hi ‘‘natthi dinna’’ntiādikāya micchādiṭṭhiyā samannāgato puggalo veditabbo.",
  "atk-s0304a0:409_3": "Ayañhi sāsanassa dūrībhūtattā ariyamaggaṁ oruyha samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:410_0": "Gaṅgātīre bahimūlo antosākho hutvā jāto viya acchinnagihibandhano samaṇakuṭimbikapuggalo daṭṭhabbo.",
  "atk-s0304a0:410_1": "Ayañhi ‘‘cittaṁ nāmetaṁ anibaddhaṁ,",
  "atk-s0304a0:410_2": "‘samaṇomhī’ti vadantova gihī hoti,",
  "atk-s0304a0:410_3": "‘gihīmhī’ti vadantova samaṇo hoti.",
  "atk-s0304a0:410_4": "Ko jānissati,",
  "atk-s0304a0:410_5": "kiṁ bhavissatī’’ti?",
  "atk-s0304a0:410_6": "Mahallakakāle pabbajantopi gihibandhanaṁ na vissajjeti.",
  "atk-s0304a0:410_7": "Mahallakapabbajitānañca sampatti nāma natthi.",
  "atk-s0304a0:410_8": "Tassa sace cīvaraṁ pāpuṇāti,",
  "atk-s0304a0:410_9": "antacchinnakaṁ vā jiṇṇadubbaṇṇaṁ vā pāpuṇāti.",
  "atk-s0304a0:410_10": "Senāsanampi vihārapaccante paṇṇasālā vā maṇḍapo vā pāpuṇāti.",
  "atk-s0304a0:410_11": "Piṇḍāya carantenāpi puttanattakānaṁ dārakānaṁ pacchato caritabbaṁ hoti,",
  "atk-s0304a0:410_12": "pariyante nisīditabbaṁ hoti.",
  "atk-s0304a0:410_13": "Tena so dukkhī dummano assūni muñcanto,",
  "atk-s0304a0:410_14": "‘‘atthi me kulasantakaṁ dhanaṁ,",
  "atk-s0304a0:410_15": "kappati nu kho taṁ khādantena jīvitu’’nti cintetvā ekaṁ vinayadharaṁ pucchati – ‘‘kiṁ,",
  "atk-s0304a0:410_16": "bhante ācariya,",
  "atk-s0304a0:410_17": "attano santakaṁ vicāretvā khādituṁ kappati,",
  "atk-s0304a0:410_18": "no kappatī’’ti?",
  "atk-s0304a0:410_19": "‘‘Natthettha doso,",
  "atk-s0304a0:410_20": "kappateta’’nti.",
  "atk-s0304a0:410_21": "So attano bhajamānake katipaye dubbace durācāre bhikkhū gahetvā,",
  "atk-s0304a0:410_22": "sāyanhasamaye antogāmaṁ gantvā,",
  "atk-s0304a0:410_23": "gāmamajjhe ṭhito gāmike pakkosāpetvā,",
  "atk-s0304a0:410_24": "‘‘amhākaṁ payogato uṭṭhitaṁ āyaṁ kassa dethā’’ti āha. Bhante,",
  "atk-s0304a0:410_25": "tumhe pabbajitā,",
  "atk-s0304a0:410_26": "mayaṁ kassa dassāmāti?",
  "atk-s0304a0:410_27": "Kiṁ pabbajitānaṁ attano santakaṁ na vaṭṭatīti?",
  "atk-s0304a0:410_28": "Kuddāla-piṭakaṁ gahetvā,",
  "atk-s0304a0:410_29": "khettamariyādabandhanādīni karonto nānāppakāraṁ pubbaṇṇāparaṇṇañceva phalāphale ca saṅgaṇhitvā,",
  "atk-s0304a0:410_30": "hemantagimhavassānesu yaṁ yaṁ icchati,",
  "atk-s0304a0:410_31": "taṁ taṁ pacāpetvā khādanto samaṇakuṭumbiko hutvā jīvati.",
  "atk-s0304a0:410_32": "Kevalamassa pañcacūḷakena dārakena saddhiṁ pādaparicārikāva ekā natthi.",
  "atk-s0304a0:410_33": "Ayaṁ puggalo kiñcāpi olambinīhi sākhāhi udakaṁ phusamāno antosākho rukkho viya cetiyaṅgaṇabodhiyaṅgaṇādīsu bhikkhūnaṁ kāyasāmaggiṁ deti,",
  "atk-s0304a0:410_34": "gihibandhanassa pana acchinnatāya bahimūlattā ariyamaggaṁ otaritvā samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:411_0": "Gaṅgāya majjhe jāto bahiddhā vallīhi ābaddhavaṅkasākhā viya saṅghasantakaṁ nissāya jīvamāno bhinnājīvapuggalo daṭṭhabbo.",
  "atk-s0304a0:411_1": "Ekacco gihibandhanaṁ pahāya pabbajantopi sāruppaṭṭhāne pabbajjaṁ na labhati.",
  "atk-s0304a0:411_2": "Pabbajjā hi nāmesā paṭisandhiggahaṇasadisā.",
  "atk-s0304a0:411_3": "Yathā manussā yattha paṭisandhiṁ gaṇhanti,",
  "atk-s0304a0:411_4": "tesaṁyeva kulānaṁ ācāraṁ sikkhanti,",
  "atk-s0304a0:411_5": "evaṁ bhikkhūpi yesaṁ santike pabbajanti,",
  "atk-s0304a0:411_6": "tesaṁyeva ācāraṁ gaṇhanti.",
  "atk-s0304a0:411_7": "Tasmā ekacco asāruppaṭṭhāne pabbajitvā ovādānusāsanīuddesaparipucchādīhi paribāhiro hutvā pātova muṇḍaghaṭaṁ gahetvā udakatitthaṁ gacchati,",
  "atk-s0304a0:411_8": "ācariyupajjhāyānaṁ bhattatthāya khandhe pattaṁ katvā bhattasālaṁ gacchati,",
  "atk-s0304a0:411_9": "dubbacasāmaṇerehi saddhiṁ nānākīḷaṁ kīḷati,",
  "atk-s0304a0:411_10": "ārāmikadārakehi saṁsaṭṭho viharati.",
  "atk-s0304a0:412_0": "So daharabhikkhukāle attano anurūpehi daharabhikkhūhi ceva ārāmikehi ca saddhiṁ saṅghabhogaṁ gantvā,",
  "atk-s0304a0:412_1": "‘‘ayaṁ khīṇāsavehi asukarañño santikā paṭiggahitasaṅghabhogo,",
  "atk-s0304a0:412_2": "tumhe saṅghassa idañcidañca na detha,",
  "atk-s0304a0:412_3": "na hi tumhākaṁ pavattiṁ sutvā rājā vā rājamahāmattā vā attamanā bhavissanti,",
  "atk-s0304a0:412_4": "etha dāni idañcidañca karothā’’ti kuddāla-piṭakāni gāhāpetvā heṭṭhā taḷākamātikāsu kattabbakiccāni kārāpetvā",
  "atk-s0304a0:412_5": "bahuṁ pubbaṇṇāparaṇṇaṁ vihāraṁ pavesetvā ārāmikehi attano upakārabhāvaṁ saṅghassa ārocāpeti.",
  "atk-s0304a0:412_6": "Saṅgho ‘‘ayaṁ daharo bahūpakāro,",
  "atk-s0304a0:412_7": "imassa sataṁ vā dvisataṁ vā dethā’’ti dāpeti.",
  "atk-s0304a0:412_8": "Iti so ito cito ca saṅghasantakeneva vaḍḍhanto bahiddhā ekavīsatividhāhi anesanāhi baddho ariyamaggaṁ",
  "atk-s0304a0:412_9": "otaritvā samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:413_0": "Patitaṭṭhāneyeva vālikāya ottharitvā pūtibhāvaṁ āpāditarukkho viya ālasiyamahagghaso veditabbo.",
  "atk-s0304a0:413_1": "Evarūpañhi puggalaṁ āmisacakkhuṁ paccayalolaṁ vissaṭṭhaācariyupajjhāyavattaṁ uddesaparipucchāyonisomanasikāravajjitaṁ",
  "atk-s0304a0:413_2": "sandhāya pañca nīvaraṇāni atthato evaṁ vadanti – ‘‘bho,",
  "atk-s0304a0:413_3": "kassa santikaṁ gacchāmā’’ti?",
  "atk-s0304a0:413_4": "Atha thinamiddhaṁ uṭṭhāya evamāha –",
  "atk-s0304a0:413_5": "‘‘kiṁ na passatha?",
  "atk-s0304a0:413_6": "Eso asukavihāravāsī kusītapuggalo asukaṁ nāma gāmaṁ gantvā yāgumatthake yāguṁ,",
  "atk-s0304a0:413_7": "pūvamatthake pūvaṁ,",
  "atk-s0304a0:413_8": "bhattamatthake bhattaṁ ajjhoharitvā vihāraṁ āgamma vissaṭṭhasabbavatto uddesādivirahito mañcaṁ upagacchanto mayhaṁ okāsaṁ karotī’’ti.",
  "atk-s0304a0:414_0": "Tato kāmacchandanīvaraṇaṁ uṭṭhāyāha – ‘‘bho,",
  "atk-s0304a0:414_1": "tava okāse kate mayhaṁ katova hoti,",
  "atk-s0304a0:414_2": "idāneva so niddāyitvā kilesānurañjitova pabujjhitvā kāmavitakkaṁ vitakkessatī’’ti.",
  "atk-s0304a0:414_3": "Tato byāpādanīvaraṇaṁ uṭṭhāyāha –",
  "atk-s0304a0:414_4": "‘‘tumhākaṁ okāse kate mayhaṁ katova hoti.",
  "atk-s0304a0:414_5": "Idāneva niddāyitvā vuṭṭhito ‘vattapaṭivattaṁ karohī’ti vuccamāno, ‘bho,",
  "atk-s0304a0:414_6": "ime attano kammaṁ akatvā amhesu byāvaṭā’ti nānappakāraṁ pharusavacanaṁ vadanto akkhīni nīharitvā vicarissatī’’ti.",
  "atk-s0304a0:414_7": "Tato uddhaccanīvaraṇaṁ uṭṭhāyāha –",
  "atk-s0304a0:414_8": "‘‘tumhākaṁ okāse kate mayhaṁ katova hoti,",
  "atk-s0304a0:414_9": "kusīto nāma vātāhato aggikkhandho viya uddhato hotī’’ti.",
  "atk-s0304a0:414_10": "Atha kukuccanīvaraṇaṁ uṭṭhāyāha –",
  "atk-s0304a0:414_11": "‘‘tumhākaṁ okāse kate mayhaṁ katova hoti,",
  "atk-s0304a0:414_12": "kusīto nāma kukkuccapakatova hoti,",
  "atk-s0304a0:414_13": "akappiye kappiyasaññaṁ kappiye ca akappiyasaññaṁ uppādetī’’ti.",
  "atk-s0304a0:414_14": "Atha vicikicchānīvaraṇaṁ uṭṭhāyāha –",
  "atk-s0304a0:414_15": "‘‘tumhākaṁ okāse kate mayhaṁ katova hoti.",
  "atk-s0304a0:414_16": "Evarūpo hi aṭṭhasu ṭhānesu mahāvicikicchaṁ uppādesī’’ti.",
  "atk-s0304a0:414_17": "Evaṁ ālasiyamahagghasaṁ pañca nīvaraṇāni caṇḍasunakhādayo viya siṅgacchinnaṁ jaraggavaṁ ajjhottharitvā gaṇhanti.",
  "atk-s0304a0:414_18": "Sopi ariyamaggasotaṁ otaritvā samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:415_0": "Dvinnaṁ pāsāṇānaṁ antare nikhātamūlākārena ṭhitarukkho viya diṭṭhiṁ uppādetvā ṭhito diṭṭhigatiko veditabbo.",
  "atk-s0304a0:415_1": "So hi ‘‘arūpabhave rūpaṁ atthi,",
  "atk-s0304a0:415_2": "asaññībhave cittaṁ pavattati,",
  "atk-s0304a0:415_3": "bahucittakkhaṇiko lokuttaramaggo,",
  "atk-s0304a0:415_4": "anusayo cittavippayutto,",
  "atk-s0304a0:415_5": "te ca sattā sandhāvanti saṁsarantī’’ti vadanto ariṭṭho viya kaṇṭakasāmaṇero viya ca vicarati.",
  "atk-s0304a0:415_6": "Pisuṇavāco pana hoti,",
  "atk-s0304a0:415_7": "upajjhāyādayo saddhivihārikādīhi bhindanto vicarati.",
  "atk-s0304a0:415_8": "Sopi ariyamaggasotaṁ otaritvā samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:416_0": "Abbhokāse nabhaṁ pūretvā vallīhi ābaddho ṭhito ekaṁ dve saṁvacchare atikkamitvā āgate mahoghe sakiṁ vā",
  "atk-s0304a0:416_1": "dvikkhattuṁ vā temanarukkho viya mahallakakāle pabbajitvā paccante vasamāno dullabhasaṅghadassano ceva",
  "atk-s0304a0:416_2": "dullabhadhammassavano ca puggalo veditabbo.",
  "atk-s0304a0:416_3": "Ekacco hi vuḍḍhakāle pabbajito katipāhena upasampadaṁ labhitvā pañcavassakāle pātimokkhaṁ paguṇaṁ katvā",
  "atk-s0304a0:416_4": "dasavassakāle vinayadharattherassa santike vinayakathākāle maricaṁ vā harītakakhaṇḍaṁ vā mukhe ṭhapetvā",
  "atk-s0304a0:416_5": "bījanena mukhaṁ pidhāya niddāyanto nisīditvā lesakappena katavinayo nāma hutvā pattacīvaraṁ ādāya paccantaṁ gacchati.",
  "atk-s0304a0:416_6": "Tatra naṁ manussā sakkaritvā bhikkhudassanassa dullabhatāya ‘‘idheva, bhante,",
  "atk-s0304a0:416_7": "vasathā’’ti vihāraṁ kāretvā pupphūpagaphalūpagarukkhe ropetvā tattha vāsenti.",
  "atk-s0304a0:417_0": "Atha mahāvihārasadisavihārā bahussutā bhikkhū,",
  "atk-s0304a0:417_1": "‘‘janapade cīvararajanādīni katvā āgamissāmā’’ti tattha gacchanti.",
  "atk-s0304a0:417_2": "So te disvā,",
  "atk-s0304a0:417_3": "haṭṭhatuṭṭho vattapaṭivattaṁ katvā,",
  "atk-s0304a0:417_4": "punadivase ādāya bhikkhācāragāmaṁ pavisitvā,",
  "atk-s0304a0:417_5": "‘‘asuko thero suttantiko,",
  "atk-s0304a0:417_6": "asuko abhidhammiko,",
  "atk-s0304a0:417_7": "asuko vinayadharo,",
  "atk-s0304a0:417_8": "asuko tepiṭako,",
  "atk-s0304a0:417_9": "evarūpe there kadā labhissatha,",
  "atk-s0304a0:417_10": "dhammasavanaṁ kārethā’’ti vadati.",
  "atk-s0304a0:417_11": "Upāsakā ‘‘dhammassavanaṁ kāressāmā’’ti vihāramaggaṁ sodhetvā,",
  "atk-s0304a0:417_12": "sappitelādīni ādāya,",
  "atk-s0304a0:417_13": "mahātheraṁ upasaṅkamitvā, ‘‘bhante,",
  "atk-s0304a0:417_14": "dhammassavanaṁ kāressāma,",
  "atk-s0304a0:417_15": "dhammakathikānaṁ vicārethā’’ti vatvā punadivase āgantvā dhammaṁ suṇanti.",
  "atk-s0304a0:418_0": "Nevāsikatthero āgantukānaṁ pattacīvarāni paṭisāmento antogabbheyeva divasabhāgaṁ vītināmeti.",
  "atk-s0304a0:418_1": "Divākathiko uṭṭhito sarabhāṇako ghaṭena udakaṁ vamento viya sarabhāṇaṁ bhaṇitvā uṭṭhito,",
  "atk-s0304a0:418_2": "tampi so na jānāti.",
  "atk-s0304a0:418_3": "Rattikathiko sāgaraṁ khobhento viya rattiṁ kathetvā uṭṭhito,",
  "atk-s0304a0:418_4": "tampi so na jānāti.",
  "atk-s0304a0:418_5": "Paccūsakathiko kathetvā uṭṭhāsi,",
  "atk-s0304a0:418_6": "tampi so na jānāti.",
  "atk-s0304a0:418_7": "Pātova pana uṭṭhāya mukhaṁ dhovitvā,",
  "atk-s0304a0:418_8": "therānaṁ pattacīvarāni upanāmetvā,",
  "atk-s0304a0:418_9": "bhikkhācāraṁ upagacchanto mahātheraṁ āha – ‘‘bhante,",
  "atk-s0304a0:418_10": "divākathiko kataraṁ jātakaṁ nāma kathesi,",
  "atk-s0304a0:418_11": "sarabhāṇako kataraṁ suttaṁ nāma bhaṇi,",
  "atk-s0304a0:418_12": "rattikathiko kataraṁ dhammakathaṁ nāma kathesi,",
  "atk-s0304a0:418_13": "paccūsakathiko kataraṁ jātakaṁ nāma kathesi,",
  "atk-s0304a0:418_14": "khandhā nāma kati,",
  "atk-s0304a0:418_15": "dhātuyo nāma kati,",
  "atk-s0304a0:418_16": "āyatanā nāma katī’’ti.",
  "atk-s0304a0:418_17": "Evarūpo ekaṁ dve saṁvaccharāni atikkamitvā bhikkhudassanañceva dhammassavanañca labhantopi oghe āgate",
  "atk-s0304a0:418_18": "udakena sakiṁ vā dvikkhattuṁ vā temitarukkhasadiso hoti.",
  "atk-s0304a0:418_19": "So evaṁ saṅghadassanato ca dhammassavanato ca paṭikkamma dūre vasanto ariyamaggaṁ otaritvā samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:419_0": "Majjhe gaṅgāya dīpake jāto mudurukkho viya madhurassarabhāṇakapuggalo veditabbo.",
  "atk-s0304a0:419_1": "So hi abhiññātāni abhiññātāni vessantarādīni jātakāni uggaṇhitvā,",
  "atk-s0304a0:419_2": "dullabhabhikkhudassanaṁ paccantaṁ gantvā,",
  "atk-s0304a0:419_3": "tattha dhammakathāya pasāditahadayena janena upaṭṭhiyamāno attānaṁ uddissa kate sampannapupphaphalarukkhe nandanavanābhirāme vihāre vasati.",
  "atk-s0304a0:419_4": "Athassa bhārahārabhikkhū taṁ pavattiṁ sutvā,",
  "atk-s0304a0:419_5": "‘‘asuko kira evaṁ upaṭṭhākesu paṭibaddhacitto viharati.",
  "atk-s0304a0:419_6": "Paṇḍito bhikkhu paṭibalo buddhavacanaṁ vā uggaṇhituṁ,",
  "atk-s0304a0:419_7": "kammaṭṭhānaṁ vā manasikātuṁ,",
  "atk-s0304a0:419_8": "ānetvā tena saddhiṁ asukattherassa santike dhammaṁ uggaṇhissāma,",
  "atk-s0304a0:419_9": "asukattherassa santike kammaṭṭhāna’’nti tattha gacchanti.",
  "atk-s0304a0:420_0": "So tesaṁ vattaṁ katvā sāyanhasamayaṁ vihāracārikaṁ nikkhantehi tehi ‘‘imaṁ, āvuso,",
  "atk-s0304a0:420_1": "cetiyaṁ tayā kārita’’nti puṭṭho, ‘‘āma,",
  "atk-s0304a0:420_2": "bhante’’ti vadati.",
  "atk-s0304a0:420_3": "‘‘Ayaṁ bodhi,",
  "atk-s0304a0:420_4": "ayaṁ maṇḍapo,",
  "atk-s0304a0:420_5": "idaṁ uposathāgāraṁ,",
  "atk-s0304a0:420_6": "esā aggisālā,",
  "atk-s0304a0:420_7": "ayaṁ caṅkamo tayā kārito.",
  "atk-s0304a0:420_8": "Ime rukkhe ropāpetvā tayā nandanavanābhirāmo vihāro kārito’’ti. ‘‘Āma,",
  "atk-s0304a0:420_9": "bhante’’ti, vadati.",
  "atk-s0304a0:421_0": "So sāyaṁ therupaṭṭhānaṁ gantvā vanditvā pucchati – ‘‘kasmā, bhante,",
  "atk-s0304a0:421_1": "āgatatthā’’ti? ‘‘Āvuso,",
  "atk-s0304a0:421_2": "taṁ ādāya gantvā,",
  "atk-s0304a0:421_3": "asukattherassa santike dhammaṁ uggaṇhitvā,",
  "atk-s0304a0:421_4": "asukattherassa santike kammaṭṭhānaṁ,",
  "atk-s0304a0:421_5": "asukasmiṁ nāma araññe samaggā samaṇadhammaṁ karissāmāti iminā kāraṇena āgatamhā’’ti. Sādhu, bhante,",
  "atk-s0304a0:421_6": "tumhe nāma mayhaṁ atthāya āgatā,",
  "atk-s0304a0:421_7": "ahampi ciranivāsena idha ukkaṇṭhito gacchāmi,",
  "atk-s0304a0:421_8": "pattacīvaraṁ gaṇhāmi, bhanteti. Āvuso,",
  "atk-s0304a0:421_9": "sāmaṇeradaharā maggakilantā,",
  "atk-s0304a0:421_10": "ajja vasitvā sve pacchābhattaṁ gamissāmāti. Sādhu,",
  "atk-s0304a0:421_11": "bhanteti punadivase tehi saddhiṁ piṇḍāya pavisati.",
  "atk-s0304a0:421_12": "Gāmavāsino ‘‘amhākaṁ ayyo bahū āgantuke bhikkhū gahetvā āgato’’ti āsanāni paññāpetvā yāguṁ pāyetvā sukhanisinnakathaṁ sutvā bhattaṁ adaṁsu.",
  "atk-s0304a0:421_13": "Therā ‘‘tvaṁ, āvuso,",
  "atk-s0304a0:421_14": "anumodanaṁ katvā nikkhama,",
  "atk-s0304a0:421_15": "mayaṁ udakaphāsukaṭṭhāne bhattakiccaṁ karissāmā’’ti nikkhantā.",
  "atk-s0304a0:422_0": "Gāmavāsino anumodanaṁ sutvā pucchiṁsu, ‘‘kuto, bhante,",
  "atk-s0304a0:422_1": "therā āgatā’’ti?",
  "atk-s0304a0:422_2": "Ete amhākaṁ ācariyupajjhāyā samānupajjhāyā sandiṭṭhā sambhattāti.",
  "atk-s0304a0:422_3": "Kasmā āgatāti?",
  "atk-s0304a0:422_4": "Maṁ gahetvā gantukāmatāyāti.",
  "atk-s0304a0:422_5": "Tumhe pana gantukāmāti?",
  "atk-s0304a0:422_6": "Āmāvusoti.",
  "atk-s0304a0:422_7": "Kiṁ vadetha, bhante,",
  "atk-s0304a0:422_8": "amhehi kassa uposathāgāraṁ kāritaṁ,",
  "atk-s0304a0:422_9": "kassa bhojanasālā,",
  "atk-s0304a0:422_10": "kassa aggisālādayo kāritā,",
  "atk-s0304a0:422_11": "mayaṁ maṅgalāmaṅgalesu kassa santikaṁ gamissāmāti?",
  "atk-s0304a0:422_12": "Mahāupāsikāyopi tattheva nisīditvā assūni pavattayiṁsu.",
  "atk-s0304a0:422_13": "Daharo ‘‘tumhesu evaṁ dukkhitesu ahaṁ gantvā kiṁ karissāmi?",
  "atk-s0304a0:422_14": "There uyyojessāmī’’ti vihāraṁ gato.",
  "atk-s0304a0:423_0": "Therāpi katabhattakiccā pattacīvarāni gahetvā nisinnā taṁ disvāva, ‘‘kiṁ, āvuso, cirāyasi,",
  "atk-s0304a0:423_1": "divā hoti,",
  "atk-s0304a0:423_2": "gacchāmā’’ti āhaṁsu. Āma, bhante,",
  "atk-s0304a0:423_3": "tumhe sukhitā,",
  "atk-s0304a0:423_4": "asukagehassa iṭṭhakāmūlaṁ ṭhitasaṇṭhāneneva ṭhitaṁ,",
  "atk-s0304a0:423_5": "asukagehādīnaṁ cittakammamūlādīni atthi,",
  "atk-s0304a0:423_6": "gatassāpi me cittavikkhepo bhavissati,",
  "atk-s0304a0:423_7": "tumhe purato gantvā asukavihāre cīvaradhovanarajanādīni karotha,",
  "atk-s0304a0:423_8": "ahaṁ tattha sampāpuṇissāmīti.",
  "atk-s0304a0:423_9": "Te tassa osakkitukāmataṁ ñatvā tvaṁ pacchā āgaccheyyāsīti pakkamiṁsu.",
  "atk-s0304a0:424_0": "So there anugantvā nivatto vihārameva āgantvā bhojanasālādīni olokento vihāraṁ rāmaṇeyyakaṁ disvā cintesi –",
  "atk-s0304a0:424_1": "‘‘sādhu vatamhi na gato.",
  "atk-s0304a0:424_2": "Sace agamissaṁ, koci, deva,",
  "atk-s0304a0:424_3": "dhammakathiko āgantvā ,",
  "atk-s0304a0:424_4": "sabbesaṁ manaṁ bhinditvā,",
  "atk-s0304a0:424_5": "vihāraṁ attano nikāyasantakaṁ kareyya,",
  "atk-s0304a0:424_6": "atha mayā pacchā āgantvā etassa pacchato laddhapiṇḍaṁ bhuñjantena caritabbaṁ bhavissatī’’ti.",
  "atk-s0304a0:425_0": "So aparena samayena suṇāti,",
  "atk-s0304a0:425_1": "‘‘te kira bhikkhū gataṭṭhāne ekanikāyadvenikāyaekapiṭakadvepiṭakādivasena buddhavacanaṁ uggaṇhitvā aṭṭhakathācariyā",
  "atk-s0304a0:425_2": "jātā vinayadharā jātā sataparivārāpi sahassaparivārāpi caranti.",
  "atk-s0304a0:425_3": "Ye panettha samaṇadhammaṁ kātuṁ gatā,",
  "atk-s0304a0:425_4": "te ghaṭentā vāyamantā sotāpannā jātā,",
  "atk-s0304a0:425_5": "sakadāgāmino anāgāmino arahanto jātā,",
  "atk-s0304a0:425_6": "mahāsakkārena parinibbutā’’ti .",
  "atk-s0304a0:425_7": "So cintesi –",
  "atk-s0304a0:425_8": "‘‘sace ahampi agamissaṁ,",
  "atk-s0304a0:425_9": "mayhampesā sampatti abhavissa,",
  "atk-s0304a0:425_10": "imaṁ pana ṭhānaṁ muñcituṁ asakkonto ativiya parihīnamhī’’ti.",
  "atk-s0304a0:425_11": "Ayaṁ puggalo attano mudutāya taṁ ṭhānaṁ amuñcanto ariyamaggaṁ otaritvā samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:426_0": "Gaṅgāya nadiyā tiriyaṁ patitvā,",
  "atk-s0304a0:426_1": "vālikāya otthaṭabhāvena antarasetu viya hutvā,",
  "atk-s0304a0:426_2": "bahūnaṁ paccayo jātarukkho viya rathavinītamahāariyavaṁsacandopamādipaṭipadāsu aññataraṁ paṭipadaṁ uggahetvā ṭhito olīnavuttiko puggalo veditabbo.",
  "atk-s0304a0:426_3": "So hi taṁ paṭipattinissitaṁ dhammaṁ uggahetvā pakatiyā mañjussaro cittalapabbatādisadisaṁ mahantaṁ ṭhānaṁ gantvā cetiyaṅgaṇavattādīni karoti.",
  "atk-s0304a0:426_4": "Atha naṁ dhammassavanaggaṁ pattaṁ āgantukā daharā ‘‘dhammaṁ kathehī’’ti vadanti.",
  "atk-s0304a0:426_5": "So sammā uggahitaṁ dhammaṁ paṭipadaṁ dīpetvā katheti.",
  "atk-s0304a0:426_6": "Athassa paṁsukūlikapiṇḍapātikādayo sabbe theranavamajjhimā bhikkhū ‘‘aho sappuriso’’ti attamanā bhavanti.",
  "atk-s0304a0:427_0": "So kassaci nidānamattaṁ,",
  "atk-s0304a0:427_1": "kassaci upaḍḍhagāthaṁ,",
  "atk-s0304a0:427_2": "kassaci gāthaṁ upaṭṭhāpento ayapaṭṭakena ābandhanto viya daharasāmaṇere saṅgaṇhitvā mahāthere upasaṅkamitvā, ‘‘bhante,",
  "atk-s0304a0:427_3": "ayaṁ porāṇakavihāro atthi,",
  "atk-s0304a0:427_4": "ettha koci tatruppādo’’ti?, Pucchati. Therā –",
  "atk-s0304a0:427_5": "‘‘kiṁ vadesi, āvuso,",
  "atk-s0304a0:427_6": "catuvīsati karīsasahassāni tatruppādo’’ti. Bhante,",
  "atk-s0304a0:427_7": "tumhe evaṁ vadetha,",
  "atk-s0304a0:427_8": "uddhane pana aggipi na jalatīti. Āvuso,",
  "atk-s0304a0:427_9": "mahāvihāravāsīhi laddhā nāma evameva nassanti,",
  "atk-s0304a0:427_10": "na koci saṇṭhapetīti. Bhante,",
  "atk-s0304a0:427_11": "porāṇakarājūhi dinnaṁ khīṇāsavehi paṭiggahitaṁ kasmā ete nāsentīti? Āvuso,",
  "atk-s0304a0:427_12": "tādisena dhammakathikena sakkā bhaveyya laddhunti. Bhante,",
  "atk-s0304a0:427_13": "mā evaṁ vadetha,",
  "atk-s0304a0:427_14": "amhe paṭipattidīpakadhammakathikā nāma,",
  "atk-s0304a0:427_15": "tumhe maṁ ‘‘saṅghakuṭumbiko vihārupaṭṭhāko’’ti maññamānā kātukāmāti.",
  "atk-s0304a0:427_16": "Kiṁ nu kho, āvuso,",
  "atk-s0304a0:427_17": "akappiyametaṁ,",
  "atk-s0304a0:427_18": "tumhādisehi pana kathite amhākaṁ uppajjeyyāti? Tena hi, bhante,",
  "atk-s0304a0:427_19": "ārāmikesu āgatesu amhākaṁ bhāraṁ karotha,",
  "atk-s0304a0:427_20": "ekaṁ kappiyadvāraṁ kathessāmāti.",
  "atk-s0304a0:428_0": "So pātova gantvā,",
  "atk-s0304a0:428_1": "sannipātasālāyaṁ ṭhatvā,",
  "atk-s0304a0:428_2": "ārāmikesu āgatesu ‘‘upāsakā asukakhette bhāgo kuhiṁ,",
  "atk-s0304a0:428_3": "asukakhette kahāpaṇaṁ kuhi’’ntiādīni vatvā,",
  "atk-s0304a0:428_4": "aññassa khettaṁ gahetvā,",
  "atk-s0304a0:428_5": "aññassa deti.",
  "atk-s0304a0:428_6": "Evaṁ anukkamena taṁ taṁ paṭisedhento tassa tassa dento tathā akāsi ,",
  "atk-s0304a0:428_7": "yathā yāguhatthā pūvahatthā bhattahatthā telamadhuphāṇitaghatādihatthā ca attanova santikaṁ āgacchanti.",
  "atk-s0304a0:428_8": "Sakalavihāro ekakolāhalo hoti,",
  "atk-s0304a0:428_9": "pesalā bhikkhū nibbijja apakkamiṁsu.",
  "atk-s0304a0:429_0": "Sopi ācariyupajjhāyehi vissaṭṭhakānaṁ bahūnaṁ dubbacapuggalānaṁ upajjhaṁ dento vihāraṁ pūreti.",
  "atk-s0304a0:429_1": "Āgantukā bhikkhū vihāradvāre ṭhatvāva ‘‘vihāre ke vasantī’’ti,",
  "atk-s0304a0:429_2": "pucchitvā,",
  "atk-s0304a0:429_3": "‘‘evarūpā nāma bhikkhū’’ti sutvā bāhireneva pakkamanti.",
  "atk-s0304a0:429_4": "Ayaṁ puggalo sāsane tiriyaṁ nipannatāya mahājanassa paccayabhāvaṁ upagato ariyamaggaṁ otaritvā samādhikulle",
  "atk-s0304a0:429_5": "nisinno nibbānasāgaraṁ pāpuṇituṁ na sakkoti.",
  "atk-s0304a0:430_0": "Bhagavantaṁ etadavocāti ‘‘nibbānapabbhārā’’ti padena osāpitaṁ dhammadesanaṁ ñatvā anusandhikusalatāya etaṁ ‘‘kiṁ nu kho,",
  "atk-s0304a0:430_1": "bhante’’tiādivacanaṁ avoca.",
  "atk-s0304a0:430_2": "Tathāgatopi hi imissaṁ parisati nisinno ‘‘anusandhikusalo bhikkhu atthi,",
  "atk-s0304a0:430_3": "so maṁ pañhaṁ pucchissatī’’ti tasseva okāsakaraṇatthāya imasmiṁ ṭhāne desanaṁ niṭṭhāpesi.",
  "atk-s0304a0:431_0": "Idāni orimaṁ tīrantiādinā nayena vuttesu ajjhattikāyatanādīsu evaṁ upagamanānupagamanādīni veditabbāni.",
  "atk-s0304a0:431_1": "‘‘Mayhaṁ cakkhu-pasannaṁ,",
  "atk-s0304a0:431_2": "ahaṁ appamattakampi rūpārammaṇaṁ paṭivijjhituṁ sakkomī’’ti etaṁ nissāya cakkhuṁ assādentopi timirakavātādīhi upahatapasādo ‘‘amanāpaṁ mayhaṁ cakkhu,",
  "atk-s0304a0:431_3": "mahantampi rūpārammaṇaṁ vibhāvetuṁ na sakkomī’’ti domanassaṁ āpajjantopi cakkhāyatanaṁ upagacchati nāma.",
  "atk-s0304a0:431_4": "Aniccaṁ dukkhaṁ anattāti tiṇṇaṁ lakkhaṇānaṁ vasena vipassanto pana na upagacchati nāma.",
  "atk-s0304a0:431_5": "Sotādīsupi eseva nayo.",
  "atk-s0304a0:432_0": "Manāyatane pana ‘‘manāpaṁ vata me mano,",
  "atk-s0304a0:432_1": "kiñci vāmato aggahetvā sabbaṁ dakkhiṇatova gaṇhātī’’ti vā ‘‘manena me cintitacintitassa alābho nāma natthī’’ti vā evaṁ assādentopi,",
  "atk-s0304a0:432_2": "‘‘ducintitacintitassa me mano appadakkhiṇaggāhī’’ti evaṁ domanassaṁ uppādentopi manāyatanaṁ upagacchati nāma.",
  "atk-s0304a0:432_3": "Iṭṭhe pana rūpe rāgaṁ,",
  "atk-s0304a0:432_4": "aniṭṭhe paṭighaṁ uppādento rūpāyatanaṁ upagacchati nāma.",
  "atk-s0304a0:432_5": "Saddāyatanādīsupi eseva nayo.",
  "atk-s0304a0:433_0": "Nandīrāgassetaṁ adhivacananti yathā hi majjhe saṁsīditvā thalaṁ pattaṁ dārukkhandhaṁ saṇhathūlavālikā pidahati,",
  "atk-s0304a0:433_1": "so puna sīsaṁ ukkhipituṁ na sakkoti,",
  "atk-s0304a0:433_2": "evaṁ nandīrāgena ābaddho puggalo catūsu mahāapāyesu patito mahādukkhena pidhīyati,",
  "atk-s0304a0:433_3": "so anekehipi vassasahassehi puna sīsaṁ ukkhipituṁ na sakkoti.",
  "atk-s0304a0:433_4": "Tena vuttaṁ ‘‘nandīrāgassetaṁ adhivacana’’nti.",
  "atk-s0304a0:434_0": "Asmimānassetaṁ adhivacananti yathā hi thale āruḷho dārukkhandho heṭṭhā gaṅgodakena ceva upari vassena",
  "atk-s0304a0:434_1": "ca temento anukkamena sevālapariyonaddho ‘‘pāsāṇo nu kho esa khāṇuko’’ti vattabbataṁ āpajjati,",
  "atk-s0304a0:434_2": "evameva asmimānena unnato puggalo paṁsukūlikaṭṭhāne paṁsukūliko hoti,",
  "atk-s0304a0:434_3": "dhammakathikaṭṭhāne dhammakathiko,",
  "atk-s0304a0:434_4": "bhaṇḍanakārakaṭṭhāne bhaṇḍanakārako,",
  "atk-s0304a0:434_5": "vejjaṭṭhāne vejjo,",
  "atk-s0304a0:434_6": "pisuṇaṭṭhāne pisuṇo.",
  "atk-s0304a0:434_7": "So nānappakāraṁ anesanaṁ āpajjanto tāhi tāhi āpattīhi paliveṭhito ‘‘atthi nu kho assa abbhantare kiñci sīlaṁ,",
  "atk-s0304a0:434_8": "udāhu natthī’’ti vattabbataṁ āpajjati.",
  "atk-s0304a0:434_9": "Tena vuttaṁ ‘‘asmimānassetaṁ adhivacana’’nti.",
  "atk-s0304a0:435_0": "Pañcannetaṁkāmaguṇānaṁ adhivacananti yathā hi āvaṭṭe patitadārukhandho antoyeva pāsāṇādīsu āhatasamabbhāhato bhijjitvā cuṇṇavicuṇṇaṁ hoti,",
  "atk-s0304a0:435_1": "evaṁ pañcakāmaguṇāvaṭṭe patitapuggalo catūsu apāyesu kammakāraṇakhuppipāsādidukkhehi āhatasamabbhāhato dīgharattaṁ cuṇṇavicuṇṇataṁ āpajjati.",
  "atk-s0304a0:435_2": "Tena vuttaṁ ‘‘pañcannetaṁ kāmaguṇānaṁ adhivacana’’nti.",
  "atk-s0304a0:436_0": "Dussīloti nissīlo.",
  "atk-s0304a0:436_1": "Pāpadhammoti lāmakadhammo.",
  "atk-s0304a0:436_2": "Asucīti na suci.",
  "atk-s0304a0:436_3": "Saṅkassarasamācāroti ‘‘imassa maññe imassa maññe idaṁ kamma’’nti evaṁ parehi saṅkāya saritabbasamācāro.",
  "atk-s0304a0:436_4": "Saṅkāya vā paresaṁ samācāraṁ saratītipi saṅkassarasamācāro.",
  "atk-s0304a0:436_5": "Tassa hi dve tayo jane kathente disvā,",
  "atk-s0304a0:436_6": "‘‘mama dosaṁ maññe kathentī’’ti tesaṁ samācāraṁ saṅkassarati dhāvatīti saṅkassarasamācāro.",
  "atk-s0304a0:437_0": "Samaṇapaṭiññoti salākaggahaṇādīsu ‘‘kittakā vihāre samaṇā’’ti gaṇanāya āraddhāya ‘‘ahampi samaṇo,",
  "atk-s0304a0:437_1": "ahampi samaṇo’’ti paṭiññaṁ deti,",
  "atk-s0304a0:437_2": "salākaggahaṇādīni karoti.",
  "atk-s0304a0:437_3": "Brahmacāripaṭiññoti uposathapavāraṇādīsu ‘‘ahampi brahmacārī’’ti paṭiññāya tāni kammāni pavisati .",
  "atk-s0304a0:437_4": "Antopūtīti vakkahadayādīsu apūtikassapi guṇānaṁ pūtibhāvena, antopūti.",
  "atk-s0304a0:437_5": "Avassutoti rāgena tinto.",
  "atk-s0304a0:437_6": "Kasambujātoti rāgādīhi kilesehi kacavarajāto.",
  "atk-s0304a0:438_0": "Etadavocāti gogaṇaṁ gaṅgātīrābhimukhaṁ katvā parisapariyante ṭhito ādito paṭṭhāya yāva pariyosānā satthu dhammadesanaṁ sutvā,",
  "atk-s0304a0:438_1": "‘‘satthā orimatīrādīnaṁ anupagacchantādivasena sakkā paṭipattiṁ pūretunti vadati.",
  "atk-s0304a0:438_2": "Yadi evaṁ pūretuṁ sakkā,",
  "atk-s0304a0:438_3": "ahaṁ pabbajitvā pūressāmī’’ti cintetvā etaṁ ‘‘ahaṁ kho,",
  "atk-s0304a0:438_4": "bhante’’tiādivacanaṁ avoca.",
  "atk-s0304a0:439_0": "Vacchagiddhiniyoti vacchesu sasnehā thanehi khīraṁ paggharantehi vacchakasnehena sayameva gamissantīti.",
  "atk-s0304a0:439_1": "Niyyātehevāti niyyātehiyeva.",
  "atk-s0304a0:439_2": "Gāvīsu hi aniyyātitāsu gosāmikā āgantvā,",
  "atk-s0304a0:439_3": "‘‘ekā gāvī na dissati, eko goṇo,",
  "atk-s0304a0:439_4": "eko vacchako na dissatī’’ti tuyhaṁ piṭṭhito piṭṭhito vicarissanti,",
  "atk-s0304a0:439_5": "iti te aphāsukaṁ bhavissati.",
  "atk-s0304a0:439_6": "Pabbajjā ca nāmesā saiṇassa na ruhati,",
  "atk-s0304a0:439_7": "aṇaṇā pabbajjā ca buddhādīhi saṁvaṇṇitāti dassanatthaṁ evamāha.",
  "atk-s0304a0:439_8": "Niyyātāti niyyātitā.",
  "atk-s0304a0:439_9": "Imasmiṁ sutte vaṭṭavivaṭṭaṁ kathitaṁ.",
  "atk-s0304a0:440_0": "5. Dutiyadārukkhandhopamasuttavaṇṇanā",
  "atk-s0304a0:441_0": "242.",
  "atk-s0304a0:441_1": "Pañcame kimilāyanti kimilānāmake nagare.",
  "atk-s0304a0:441_2": "Saṁkiliṭṭhanti paṭicchannakālato paṭṭhāya asaṁkiliṭṭhā nāma āpatti natthi,",
  "atk-s0304a0:441_3": "evarūpaṁ saṁkiliṭṭhaṁ āpattiṁ.",
  "atk-s0304a0:441_4": "Na vuṭṭhānaṁ paññāyatīti parivāsamānattaabbhānehi vuṭṭhānaṁ na dissati.",
  "atk-s0304a0:442_0": "6. Avassutapariyāyasuttavaṇṇanā",
  "atk-s0304a0:443_0": "243.",
  "atk-s0304a0:443_1": "Chaṭṭhe navaṁ santhāgāranti adhunā kāritaṁ santhāgāraṁ,",
  "atk-s0304a0:443_2": "ekā mahāsālāti attho.",
  "atk-s0304a0:443_3": "Uyyogakālādīsu hi rājāno tattha ṭhatvā,",
  "atk-s0304a0:443_4": "‘‘ettakā purato gacchantu,",
  "atk-s0304a0:443_5": "ettakā pacchā,",
  "atk-s0304a0:443_6": "ettakā ubhohi passehi,",
  "atk-s0304a0:443_7": "ettakā hatthī abhiruhantu,",
  "atk-s0304a0:443_8": "ettakā asse,",
  "atk-s0304a0:443_9": "ettakā rathesu tiṭṭhantū’’ti evaṁ santhaṁ karonti,",
  "atk-s0304a0:443_10": "mariyādaṁ bandhanti,",
  "atk-s0304a0:443_11": "tasmā taṁ ṭhānaṁ santhāgāranti vuccati.",
  "atk-s0304a0:443_12": "Uyyogaṭṭhānato ca āgantvā yāva gehesu allagomayaparibhaṇḍādīni kārenti,",
  "atk-s0304a0:443_13": "tāva dve tīṇi divasāni te rājāno tattha santharantītipi santhāgāraṁ.",
  "atk-s0304a0:443_14": "Tesaṁ rājūnaṁ saha atthānusāsanaṁ agārantipi santhāgāraṁ.",
  "atk-s0304a0:443_15": "Gaṇarājāno hi te,",
  "atk-s0304a0:443_16": "tasmā uppannaṁ kiccaṁ ekassa vasena na chijjati,",
  "atk-s0304a0:443_17": "sabbesaṁ chandopi laddhuṁ vaṭṭati,",
  "atk-s0304a0:443_18": "tasmā sabbe tattha sannipatitvā anusāsanti.",
  "atk-s0304a0:443_19": "Tena vuttaṁ ‘‘saha atthānusāsanaṁ agārantipi santhāgāra’’nti.",
  "atk-s0304a0:443_20": "Yasmā pana te tattha sannipatitvā,",
  "atk-s0304a0:443_21": "‘‘imasmiṁ kāle kasituṁ vaṭṭati,",
  "atk-s0304a0:443_22": "imasmiṁ kāle vapitu’’nti evamādinā nayena gharāvāsakiccāni sammantayanti,",
  "atk-s0304a0:443_23": "tasmā chiddāvachiddaṁ gharāvāsaṁ tattha santharantītipi,",
  "atk-s0304a0:443_24": "santhāgāraṁ.",
  "atk-s0304a0:443_25": "Acirakāritaṁ hotīti iṭṭhakakammasudhākammacittakammādivasena susajjitaṁ devavimānaṁ viya adhunā niṭṭhāpitaṁ.",
  "atk-s0304a0:443_26": "Samaṇena vāti ettha yasmā gharavatthupariggahaṇakāleyeva devatā attano vasanaṭṭhānaṁ gaṇhanti,",
  "atk-s0304a0:443_27": "tasmā ‘‘devena vā’’ti avatvā,",
  "atk-s0304a0:443_28": "‘‘samaṇena vā brāhmaṇena vā kenaci vā manussabhūtenā’’ti vuttaṁ.",
  "atk-s0304a0:444_0": "Yenabhagavā tenupasaṅkamiṁsūti santhāgāraṁ niṭṭhitanti sutvā ‘‘gacchāma naṁ passissāmā’’ti gantvā dvārakoṭṭhakato",
  "atk-s0304a0:444_1": "paṭṭhāya sabbaṁ oloketvā ‘‘idaṁ santhāgāraṁ ativiya manoramaṁ sassirikaṁ.",
  "atk-s0304a0:444_2": "Kena paṭhamaṁ paribhuttaṁ amhākaṁ dīgharattaṁ hitāya sukhāya assā’’ti cintetvā –",
  "atk-s0304a0:444_3": "‘‘amhākaṁ ñātiseṭṭhassa paṭhamaṁ diyyamānepi satthunova anucchavikaṁ,",
  "atk-s0304a0:444_4": "dakkhiṇeyyavasena diyyamānepi satthunova anucchavikaṁ,",
  "atk-s0304a0:444_5": "tasmā satthāraṁ paṭhamaṁ paribhuñjāpessāma,",
  "atk-s0304a0:444_6": "bhikkhusaṅghassa ca āgamanaṁ karissāma,",
  "atk-s0304a0:444_7": "bhikkhusaṅghe āgate tepiṭakaṁ buddhavacanaṁ āgatameva bhavissati,",
  "atk-s0304a0:444_8": "satthāraṁ tiyāmarattiṁ amhākaṁ dhammakathaṁ kathāpessāma,",
  "atk-s0304a0:444_9": "iti tīhi ratanehi paribhuttaṁ pacchā mayaṁ paribhuñjissāma,",
  "atk-s0304a0:444_10": "evaṁ no dīgharattaṁ hitāya sukhāya bhavissatī’’ti sanniṭṭhānaṁ katvā upasaṅkamiṁsu.",
  "atk-s0304a0:445_0": "Yena navaṁ santhāgāraṁ tenupasaṅkamiṁsūti taṁdivasaṁ kira santhāgāraṁ kiñcāpi rājakulānaṁ dassanatthāya",
  "atk-s0304a0:445_1": "devavimānaṁ viya susajjitaṁ hoti supaṭijaggitaṁ,",
  "atk-s0304a0:445_2": "buddhārahaṁ pana katvā apaññattaṁ.",
  "atk-s0304a0:445_3": "Buddhā hi nāma araññajjhāsayā araññārāmā antogāme vaseyyuṁ vā no vā,",
  "atk-s0304a0:445_4": "tasmā ‘‘bhagavato manaṁ jānitvāva,",
  "atk-s0304a0:445_5": "paññāpessāmā’’ti cintetvā,",
  "atk-s0304a0:445_6": "te bhagavantaṁ upasaṅkamiṁsu,",
  "atk-s0304a0:445_7": "idāni pana manaṁ labhitvā paññāpetukāmā yena santhāgāraṁ tenupasaṅkamiṁsu.",
  "atk-s0304a0:446_0": "Sabbasanthariṁ santhāgāraṁ santharitvāti yathā sabbameva santhataṁ hoti,",
  "atk-s0304a0:446_1": "evaṁ taṁ santharāpetvā.",
  "atk-s0304a0:446_2": "Sabbapaṭhamaṁ tāva ‘‘gomayaṁ nāma sabbamaṅgalesu vaṭṭatī’’ti sudhāparikammakatampi bhūmiṁ allagomayena opuñjāpetvā,",
  "atk-s0304a0:446_3": "parisukkhabhāvaṁ ñatvā,",
  "atk-s0304a0:446_4": "yathā akkantaṭṭhāne padaṁ paññāyati,",
  "atk-s0304a0:446_5": "evaṁ catujjātiyagandhehi limpāpetvā upari nānāvaṇṇakaṭasārake santharitvā tesaṁ upari mahāpiṭṭhikakojave",
  "atk-s0304a0:446_6": "ādiṁ katvā hatthattharaassattharasīhattharabyagghattharacandattharakasūriyattharakacittattharakādīhi",
  "atk-s0304a0:446_7": "nānāvaṇṇehi attharakehi santharitabbayuttakaṁ sabbokāsaṁ santharāpesuṁ.",
  "atk-s0304a0:446_8": "Tena vuttaṁ ‘‘sabbasanthariṁ santhāgāraṁ santharitvā’’ti.",
  "atk-s0304a0:447_0": "Āsanāni paññāpetvāti majjhaṭṭhāne tāva maṅgalathambhaṁ nissāya mahārahaṁ buddhāsanaṁ paññāpetvā,",
  "atk-s0304a0:447_1": "tattha tattha yaṁ yaṁ mudukañca manoramañca paccattharaṇaṁ ,",
  "atk-s0304a0:447_2": "taṁ taṁ paccattharitvā ubhatolohitakaṁ manuññadassanaṁ upadhānaṁ upadahitvā upari suvaṇṇarajatatārakavicittavitānaṁ",
  "atk-s0304a0:447_3": "bandhitvā gandhadāmapupphadāmapattadāmādīhi alaṅkaritvā samantā dvādasahatthe ṭhāne pupphajālaṁ kāretvā,",
  "atk-s0304a0:447_4": "tiṁsahatthamattaṁ ṭhānaṁ paṭasāṇiyā parikkhipāpetvā pacchimabhittiṁ nissāya bhikkhusaṅghassa pallaṅkapīṭhaapassayapīṭhamuṇḍapīṭhāni",
  "atk-s0304a0:447_5": "paññāpetvā upari setapaccattharaṇehi paccattharāpetvā pācīnabhittiṁ nissāya attano attano mahāpiṭṭhikakojave",
  "atk-s0304a0:447_6": "paññāpetvā manoramāni haṁsalomādipūritāni upadhānāni ṭhapāpesuṁ ‘‘evaṁ akilamamānā sabbarattiṁ dhammaṁ",
  "atk-s0304a0:447_7": "suṇissāmā’’ti.",
  "atk-s0304a0:447_8": "Idaṁ sandhāya vuttaṁ ‘‘āsanāni paññāpetvā’’ti.",
  "atk-s0304a0:448_0": "Udakamaṇikaṁ patiṭṭhāpetvāti mahākucchikaṁ udakacāṭiṁ patiṭṭhāpetvā ‘‘evaṁ bhagavā ca bhikkhusaṅgho ca yathāruciyā hatthe vā dhovissanti pāde vā,",
  "atk-s0304a0:448_1": "mukhaṁ vā vikkhālessantī’’ti tesu tesu ṭhānesu maṇivaṇṇassa udakassa pūrāpetvā vāsatthāya nānāpupphāni",
  "atk-s0304a0:448_2": "ceva udakavāsacuṇṇāni ca pakkhipitvā kadalipaṇṇehi pidahitvā patiṭṭhāpesuṁ.",
  "atk-s0304a0:448_3": "Idaṁ sandhāya vuttaṁ ‘‘udakamaṇikaṁ patiṭṭhāpetvā’’ti.",
  "atk-s0304a0:449_0": "Telappadīpaṁ āropetvāti rajatasuvaṇṇādimayadaṇḍadīpikāsu yonakarūpakirātarūpakādīnaṁ hatthe ṭhapitasuvaṇṇarajatādimayakapallikāsu",
  "atk-s0304a0:449_1": "ca telappadīpaṁ jālāpetvāti attho.",
  "atk-s0304a0:449_2": "Yenabhagavā tenupasaṅkamiṁsūti ettha pana te sakyarājāno na kevalaṁ santhāgārameva,",
  "atk-s0304a0:449_3": "atha kho yojanāvaṭṭe kapilavatthusmiṁ nagaravīthiyopi sammajjāpetvā dhaje ussāpetvā gehadvāresu puṇṇaghaṭe",
  "atk-s0304a0:449_4": "ca kadaliyo ca ṭhapāpetevā sakalanagaraṁ dīpamālādīhi vippakiṇṇatārakaṁ viya katvā ‘‘khīrūpage dārake",
  "atk-s0304a0:449_5": "khīraṁ pāyetha,",
  "atk-s0304a0:449_6": "dahare kumāre lahuṁ lahuṁ bhojetvā sayāpetha,",
  "atk-s0304a0:449_7": "uccāsaddaṁ mā karittha,",
  "atk-s0304a0:449_8": "ajja ekarattiṁ satthā antogāme vasissati,",
  "atk-s0304a0:449_9": "buddhā nāma appasaddakāmā hontī’’ti bheriṁ carāpetvā sayaṁ daṇḍadīpikā ādāya yena bhagavā tenupasaṅkamiṁsu.",
  "atk-s0304a0:450_0": "Athakho bhagavā nivāsetvā pattacīvaramādāya saddhiṁ bhikkhusaṅghena yena navaṁ santhāgāraṁ tenupasaṅkamīti ‘‘yassa dāni, bhante,",
  "atk-s0304a0:450_1": "bhagavā kālaṁ maññatī’’ti evaṁ kira kāle ārocite bhagavā lākhārasatintarattakoviḷārapupphavaṇṇaṁ rattadupaṭṭaṁ kattariyā padumaṁ kantento viya,",
  "atk-s0304a0:450_2": "saṁvidhāya timaṇḍalaṁ paṭicchādento nivāsetvā suvaṇṇapāmaṅgena padumakalāpaṁ parikkhipanto viya,",
  "atk-s0304a0:450_3": "vijjulatāsassirikaṁ kāyabandhanaṁ bandhitvā rattakambalena gajakumbhaṁ pariyonandhanto viya,",
  "atk-s0304a0:450_4": "ratanasatubbedhe suvaṇṇagghike pavāḷajālaṁ khipamāno viya suvaṇṇacetiye rattakambalakañcukaṁ paṭimuñcanto viya,",
  "atk-s0304a0:450_5": "gacchantaṁ puṇṇacandaṁ rattavaṇṇavalāhakena paṭicchādayamāno viya,",
  "atk-s0304a0:450_6": "kañcanapabbatamatthake supakkalākhārasaṁ parisiñcanto viya,",
  "atk-s0304a0:450_7": "cittakūṭapabbatamatthakaṁ vijjulatāya parikkhipanto viya ca sacakkavāḷasineruyugandharaṁ mahāpathaviṁ",
  "atk-s0304a0:450_8": "sañcāletvā gahitaṁ nigrodhapallavasamānavaṇṇaṁ rattavarapaṁsukūlaṁ pārupitvā,",
  "atk-s0304a0:450_9": "gandhakuṭidvārato nikkhami kañcanaguhato sīho viya udayapabbatakūṭato puṇṇacando viya ca.",
  "atk-s0304a0:450_10": "Nikkhamitvā pana gandhakuṭipamukhe aṭṭhāsi.",
  "atk-s0304a0:451_0": "Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalaviṭape viya ārāmarukkhe kariṁsu.",
  "atk-s0304a0:451_1": "Tāvadeva ca attano attano pattacīvaramādāya mahābhikkhusaṅgho bhagavantaṁ parivāresi.",
  "atk-s0304a0:451_2": "Te pana parivāretvā ṭhitā bhikkhū evarūpā ahesuṁ –",
  "atk-s0304a0:451_3": "appicchā santuṭṭhā pavivittā asaṁsaṭṭhā āraddhavīriyā vattāro vacanakkhamā codakā pāpagarahino sīlasampannā",
  "atk-s0304a0:451_4": "samādhisampannā paññāvimuttivimuttiñāṇadassanasampannā.",
  "atk-s0304a0:451_5": "Tehi parivārito bhagavā rattakambalaparikkhitto viya suvaṇṇakkhandho,",
  "atk-s0304a0:451_6": "rattapadumasaṇḍamajjhagatā viya suvaṇṇanāvā,",
  "atk-s0304a0:451_7": "pavāḷavedikāparikkhitto viya suvaṇṇapāsādo virocittha.",
  "atk-s0304a0:451_8": "Sāriputtamoggallānādayo mahātherāpi naṁ meghavaṇṇaṁ paṁsukūlaṁ pārupitvā maṇivammavammikā viya mahānāgā",
  "atk-s0304a0:451_9": "parivārayiṁsu vantarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0304a0:452_0": "Iti bhagavā sayaṁ vītarāgo vītarāgehi,",
  "atk-s0304a0:452_1": "vītadoso vītadosehi,",
  "atk-s0304a0:452_2": "vītamoho vītamohehi ,",
  "atk-s0304a0:452_3": "nittaṇho nittaṇhehi,",
  "atk-s0304a0:452_4": "nikkileso nikkilesehi,",
  "atk-s0304a0:452_5": "sayaṁ buddho bahussutabuddhehi parivārito pattaparivāritaṁ viya kesaraṁ,",
  "atk-s0304a0:452_6": "kesaraparivāritā viya kaṇṇikā,",
  "atk-s0304a0:452_7": "aṭṭhanāgasahassaparivārito viya chaddanto nāgarājā,",
  "atk-s0304a0:452_8": "navutihaṁsasahassaparivārito viya dhataraṭṭho haṁsarājā,",
  "atk-s0304a0:452_9": "senaṅgaparivārito viya cakkavattirājā,",
  "atk-s0304a0:452_10": "marugaṇaparivārito viya sakko devarājā,",
  "atk-s0304a0:452_11": "brahmagaṇaparivārito viya hāritamahābrahmā,",
  "atk-s0304a0:452_12": "tārāgaṇaparivārito viya puṇṇacando asamena buddhavesena aparimāṇena buddhavilāsena kapilavatthugāmimaggaṁ paṭipajji.",
  "atk-s0304a0:453_0": "Athassa puratthimakāyato suvaṇṇavaṇṇā rasmi uṭṭhahitvā asītihatthaṭṭhānaṁ aggahesi pacchima-kāyato,",
  "atk-s0304a0:453_1": "dakkhiṇahatthato,",
  "atk-s0304a0:453_2": "vāmahatthato suvaṇṇavaṇṇā rasmi uṭṭhahitvā asītihatthaṭṭhānaṁ aggahesi.",
  "atk-s0304a0:453_3": "Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā gaganatale asītihatthaṭṭhānaṁ aggahesi.",
  "atk-s0304a0:453_4": "Heṭṭhā pādatalehi pavāḷavaṇṇā rasmi uṭṭhahitvā ghanapathaviṁ asītihatthaṭṭhānaṁ aggahesi.",
  "atk-s0304a0:453_5": "Evaṁ samantā asītihatthaṭṭhānaṁ chabbaṇṇā buddharasmiyo vijjotamānā vipphandamānā kañcanadaṇḍadīpikāhi",
  "atk-s0304a0:453_6": "niccharitvā ākāsaṁ pakkhandajālā viya cātuddīpikamahāmeghato nikkhantavijjulatā viya vidhāviṁsu.",
  "atk-s0304a0:453_7": "Sabbadisābhāgā suvaṇṇacampakapupphehi vikiriyamānā viya,",
  "atk-s0304a0:453_8": "suvaṇṇaghaṭato nikkhantasuvaṇṇarasadhārāhi siñcamānā viya,",
  "atk-s0304a0:453_9": "pasāritasuvaṇṇapaṭaparikkhittā viya,",
  "atk-s0304a0:453_10": "verambhavātasamuṭṭhitakiṁsukakaṇikārapupphacuṇṇasamokiṇṇā viya vippabhāsiṁsu.",
  "atk-s0304a0:454_0": "Bhagavatopi asītianubyañjanabyāmappabhādvattiṁsavaralakkhaṇasamujjalasarīraṁ samuggatatārakaṁ viya gaganatalaṁ,",
  "atk-s0304a0:454_1": "vikasitamiva padumavanaṁ,",
  "atk-s0304a0:454_2": "sabbapāliphullo viya yojanasatiko pāricchattako,",
  "atk-s0304a0:454_3": "paṭipāṭiyā ṭhapitānaṁ dvattiṁsacandānaṁ dvattiṁsasūriyānaṁ dvattiṁsacakkavattīnaṁ dvattiṁsadevarājānaṁ",
  "atk-s0304a0:454_4": "dvattiṁsamahābrahmānaṁ siriyā siriṁ abhibhavamānaṁ viya virocittha,",
  "atk-s0304a0:454_5": "yathā taṁ dasahi pāramīhi dasahi upapāramīhi dasahi paramatthapāramīhi sammadeva pūritāhi samatiṁsapāramitāhi alaṅkataṁ.",
  "atk-s0304a0:454_6": "Kappasatasahassādhikāni cattāri asaṅkhyeyyāni dinnadānaṁ rakkhitasīlaṁ katakalyāṇakammaṁ ekasmiṁ attabhāve",
  "atk-s0304a0:454_7": "otaritvā vipākaṁ dātuṁ ṭhānaṁ alabhamānaṁ sambādhapattaṁ viya ahosi.",
  "atk-s0304a0:454_8": "Nāvāsahassabhaṇḍaṁ ekanāvaṁ āropanakālo viya,",
  "atk-s0304a0:454_9": "sakaṭasahassabhaṇḍaṁ ekasakaṭaṁ āropanakālo viya,",
  "atk-s0304a0:454_10": "pañcavīsatiyā gaṅgānaṁ oghassa sambhijja mukhadvāre ekato rāsibhūtakālo viya ahosi.",
  "atk-s0304a0:455_0": "Imāya buddhasiriyā obhāsamānassāpi ca bhagavato purato anekāni daṇḍadīpikāsahassāni ukkhipiṁsu,",
  "atk-s0304a0:455_1": "tathā pacchato,",
  "atk-s0304a0:455_2": "vāmapasse,",
  "atk-s0304a0:455_3": "dakkhiṇapasse.",
  "atk-s0304a0:455_4": "Jātisumanacampakavanamallikārattuppala-nīluppala-bakulasinduvārapupphāni ceva nīlapītādivaṇṇasugandhagandhacuṇṇāni",
  "atk-s0304a0:455_5": "ca cātuddīpikameghavissaṭṭhā udakavuṭṭhiyo viya vippakiriyiṁsu.",
  "atk-s0304a0:455_6": "Pañcaṅgikatūriyanigghosā ceva buddhadhammasaṅghaguṇapaṭisaṁyuttā thutighosā ca sabbā disā pūrayiṁsu.",
  "atk-s0304a0:455_7": "Devamanussanāgasupaṇṇagandhabbayakkhādīnaṁ akkhīni amatapānaṁ viya labhiṁsu.",
  "atk-s0304a0:455_8": "Imasmiṁ pana ṭhāne ṭhatvā padasahassena gamanavaṇṇaṁ vattuṁ vaṭṭati.",
  "atk-s0304a0:455_9": "Tatridaṁ mukhamattaṁ –",
  "atk-s0304a0:456_0": "‘‘Evaṁ sabbaṅgasampanno, kampayanto vasundharaṁ;",
  "atk-s0304a0:457_0": "Aheṭhayanto pāṇāni, yāti lokavināyako.",
  "atk-s0304a0:458_0": "‘‘Dakkhiṇaṁ paṭhamaṁ pādaṁ, uddharanto narāsabho",
  "atk-s0304a0:459_0": "Gacchanto sirisampanno, sobhate dvipaduttamo.",
  "atk-s0304a0:460_0": "‘‘Gacchato buddhaseṭṭhassa, heṭṭhāpādatalaṁ mudu;",
  "atk-s0304a0:461_0": "Samaṁ samphusate bhūmiṁ, rajasā nupalippati.",
  "atk-s0304a0:462_0": "‘‘Ninnaṭṭhānaṁ unnamati, gacchante lokanāyake;",
  "atk-s0304a0:463_0": "Unnatañca samaṁ hoti, pathavī ca acetanā.",
  "atk-s0304a0:464_0": "‘‘Pāsāṇā sakkharā ceva, kathalā khāṇukaṇṭakā;",
  "atk-s0304a0:465_0": "Sabbe maggā vivajjanti, gacchante lokanāyake.",
  "atk-s0304a0:466_0": "‘‘Nātidūre uddharati, naccāsanne ca nikkhipaṁ;",
  "atk-s0304a0:467_0": "Aghaṭṭayanto niyyāti, ubho jāṇū ca gopphake.",
  "atk-s0304a0:468_0": "‘‘Nātisīghaṁ pakkamati, sampannacaraṇo muni;",
  "atk-s0304a0:469_0": "Na cāpi saṇikaṁ yāti, gacchamāno samāhito.",
  "atk-s0304a0:470_0": "‘‘Uddhaṁ adho ca tiriyañca, disañca vidisaṁ tathā;",
  "atk-s0304a0:471_0": "Na pekkhamāno so yāti, yugamattañhi pekkhati.",
  "atk-s0304a0:472_0": "‘‘Nāgavikkantacāro so, gamane sobhate jino;",
  "atk-s0304a0:473_0": "Cāruṁ gacchati lokaggo, hāsayanto sadevake.",
  "atk-s0304a0:474_0": "‘‘Uḷurājāva sobhanto, catucārīva kesarī;",
  "atk-s0304a0:475_0": "Tosayanto bahū satte, puraṁ seṭṭhaṁ upāgamī’’ti.",
  "atk-s0304a0:476_0": "Vaṇṇakālo nāma kiresa,",
  "atk-s0304a0:476_1": "evaṁvidhesu kālesu buddhassa sarīravaṇṇe vā guṇavaṇṇe vā dhammakathikassa thāmoyeva pamāṇaṁ.",
  "atk-s0304a0:476_2": "Cuṇṇiyapadehi vā gāthābandhena vā yattakaṁ sakkoti,",
  "atk-s0304a0:476_3": "tattakaṁ vattabbaṁ.",
  "atk-s0304a0:476_4": "Dukkathitanti na vattabbaṁ.",
  "atk-s0304a0:476_5": "Appamāṇavaṇṇā hi buddhā.",
  "atk-s0304a0:476_6": "Tesaṁ buddhāpi anavasesato vaṇṇaṁ vattuṁ asamatthā,",
  "atk-s0304a0:476_7": "pageva itarā pajāti.",
  "atk-s0304a0:476_8": "Iminā sirivilāsena alaṅkatapaṭiyattaṁ sakyarājakulaṁ pavisitvā bhagavā pasannacittena janena gandhadhūmavāsacuṇṇādīhi pūjiyamāno santhāgāraṁ pāvisi.",
  "atk-s0304a0:476_9": "Tena vuttaṁ ‘‘atha kho bhagavā nivāsetvā pattacīvaramādāya saddhiṁ bhikkhusaṅghena yena navaṁ santhāgāraṁ tenupasaṅkamī’’ti.",
  "atk-s0304a0:477_0": "Bhagavantaṁyeva purakkhatvāti bhagavantaṁ purato katvā.",
  "atk-s0304a0:477_1": "Tattha bhagavā bhikkhūnañceva upāsakānañca majjhe nisinno gandhodakena nhāpetvā dukūlacumbaṭakena vodakaṁ",
  "atk-s0304a0:477_2": "katvā jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā viya ativirocittha.",
  "atk-s0304a0:477_3": "Ayaṁ panettha porāṇānaṁ vaṇṇabhaṇanamaggo –",
  "atk-s0304a0:478_0": "‘‘Gantvāna maṇḍalamāḷaṁ, nāgavikkantacāraṇo;",
  "atk-s0304a0:479_0": "Obhāsayanto lokaggo, nisīdi varamāsane.",
  "atk-s0304a0:480_0": "‘‘Tahiṁ nisinno naradammasārathi,",
  "atk-s0304a0:481_0": "Devātidevo satapuññalakkhaṇo;",
  "atk-s0304a0:482_0": "Buddhāsane majjhagato virocati,",
  "atk-s0304a0:483_0": "Suvaṇṇanekkhaṁ viya paṇḍukambale.",
  "atk-s0304a0:484_0": "‘‘Nekkhaṁ jambonadasseva, nikkhittaṁ paṇḍukambale;",
  "atk-s0304a0:485_0": "Virocati vītamalo, maṇiverocano yathā.",
  "atk-s0304a0:486_0": "‘‘Mahāsālova samphullo, nerurājāva’laṅkato;",
  "atk-s0304a0:487_0": "Suvaṇṇayūpasaṅkāso, padumo kokanado yathā.",
  "atk-s0304a0:488_0": "‘‘Jalanto dīparukkhova, pabbatagge yathā sikhī;",
  "atk-s0304a0:489_0": "Devānaṁ pāricchattova, sabbaphullo virocatī’’ti.",
  "atk-s0304a0:490_0": "Kāpilavatthave sakye bahudeva rattiṁ dhammiyā kathāyāti ettha dhammakathā nāma santhāgārānumodanāpaṭisaṁyuttā pakiṇṇakakathā veditabbā.",
  "atk-s0304a0:490_1": "Tadā hi bhagavā ākāsagaṅgaṁ otārento viya pathavojaṁ ākaḍḍhanto viya mahājambuṁ matthake gahetvā cālento",
  "atk-s0304a0:490_2": "viya yojanikaṁ madhubhaṇḍaṁ cakkayantena pīḷetvā madhupānaṁ pāyamāno viya kapilavatthuvāsīnaṁ sakyānaṁ",
  "atk-s0304a0:490_3": "hitasukhāvahaṁ pakiṇṇakakathaṁ kathesi.",
  "atk-s0304a0:490_4": "‘‘Āvāsadānaṁ nāmetaṁ, mahārāja, mahantaṁ,",
  "atk-s0304a0:490_5": "tumhākaṁ āvāso mayā paribhutto,",
  "atk-s0304a0:490_6": "bhikkhusaṅghena ca paribhutto ,",
  "atk-s0304a0:490_7": "mayā ca bhikkhusaṅghena ca paribhutto pana dhammaratanena paribhuttoyevāti tīhi ratanehi paribhutto nāma hoti.",
  "atk-s0304a0:490_8": "Āvāsadānasmiñhi dinne sabbadānaṁ dinnameva hoti.",
  "atk-s0304a0:490_9": "Bhummaṭṭhakapaṇṇasālāya vā sākhāmaṇḍapassa vāpi ānisaṁso nāma paricchindituṁ na sakkā.",
  "atk-s0304a0:490_10": "Āvāsadānānubhāvena hi bhave bhave nibbattassāpi sambādhitagabbhavāso na hoti,",
  "atk-s0304a0:490_11": "dvādasahattho ovarako viya mātukucchi asambādhova hotī’’ti.",
  "atk-s0304a0:490_12": "Evaṁ nānānayavicittaṁ bahuṁ dhammiṁ kathaṁ kathetvā –",
  "atk-s0304a0:491_0": "‘‘Sītaṁ uṇhaṁ paṭihanti, tato vāḷamigāni ca;",
  "atk-s0304a0:492_0": "Sirīsape ca makase, sisire cāpi vuṭṭhiyo.",
  "atk-s0304a0:493_0": "‘‘Tato vātātapo ghoro, sañjāto paṭihaññati;",
  "atk-s0304a0:494_0": "Leṇatthañca sukhatthañca, jhāyituñca vipassituṁ.",
  "atk-s0304a0:495_0": "‘‘Vihāradānaṁ saṅghassa, aggaṁ buddhena vaṇṇitaṁ;",
  "atk-s0304a0:496_0": "Tasmā hi paṇḍito poso, sampassaṁ atthamattano.",
  "atk-s0304a0:497_0": "‘‘Vihāre kāraye ramme, vāsayettha bahussute;",
  "atk-s0304a0:498_0": "Tesaṁ annañca pānañca, vatthasenāsanāni ca.",
  "atk-s0304a0:499_0": "‘‘Dadeyya ujubhūtesu, vippasannena cetasā;",
  "atk-s0304a0:500_0": "Te tassa dhammaṁ desenti, sabbadukkhāpanūdanaṁ;",
  "atk-s0304a0:501_0": "Yaṁ so dhammaṁ idhaññāya, parinibbāti anāsavo’’ti. (cūḷava. 295) –",
  "atk-s0304a0:502_0": "Evaṁ ‘‘ayampi āvāse ānisaṁso,",
  "atk-s0304a0:502_1": "ayampi āvāse ānisaṁso’’ti bahudeva rattiṁ atirekataraṁ diyaḍḍhayāmaṁ āvāsānisaṁsakathaṁ kathesi.",
  "atk-s0304a0:502_2": "Tattha imā tāva gāthāva saṅgahaṁ āruḷhā,",
  "atk-s0304a0:502_3": "pakiṇṇakadhammadesanā pana saṅgahaṁ nārohati.",
  "atk-s0304a0:502_4": "Sandassetvātiādīni vuttatthāneva.",
  "atk-s0304a0:503_0": "Abhikkantāti atikkantā dve yāmā gatā.",
  "atk-s0304a0:503_1": "Yassa dāni kālaṁ maññathāti yassa tumhe gamanassa kālaṁ maññatha,",
  "atk-s0304a0:503_2": "gamanakālo tumhākaṁ,",
  "atk-s0304a0:503_3": "gacchathāti vuttaṁ hoti.",
  "atk-s0304a0:503_4": "Kasmā pana bhagavā te uyyojesīti?",
  "atk-s0304a0:503_5": "Anukampāya.",
  "atk-s0304a0:503_6": "Sukhumālā hi te,",
  "atk-s0304a0:503_7": "tiyāmarattiṁ nisīditvā vītināmentānaṁ sarīre ābādho uppajjeyya.",
  "atk-s0304a0:503_8": "Bhikkhusaṅghopi mahā,",
  "atk-s0304a0:503_9": "tassa ṭhānanisajjānaṁ okāso laddhuṁ vaṭṭatīti ubhayānukampāya uyyojesi.",
  "atk-s0304a0:504_0": "Vigatathinamiddhoti tatra kira bhikkhū yāmadvayaṁ ṭhitāpi nisinnāpi acālayiṁsu,",
  "atk-s0304a0:504_1": "pacchimayāme pana āhāro pariṇamati,",
  "atk-s0304a0:504_2": "tassa pariṇatattā bhikkhusaṅgho vigatathinamiddho jātoti akāraṇametaṁ.",
  "atk-s0304a0:504_3": "Buddhānañhi kathaṁ suṇantassa kāyikacetasikadarathā na honti,",
  "atk-s0304a0:504_4": "kāyacittalahutādayo uppajjanti,",
  "atk-s0304a0:504_5": "tena tesaṁ dve yāme ṭhitānampi nisinnānampi dhammaṁ suṇantānaṁ thinamiddhaṁ vigataṁ,",
  "atk-s0304a0:504_6": "pacchimayāmepi sampatte tathā vigatameva jātaṁ.",
  "atk-s0304a0:504_7": "Tenāha ‘‘vigatathinamiddho’’ti.",
  "atk-s0304a0:505_0": "Piṭṭhime āgilāyatīti kasmā āgilāyati?",
  "atk-s0304a0:505_1": "Bhagavato hi chabbassāni mahāpadhānaṁ padahantassa mahantaṁ kāyadukkhaṁ ahosi,",
  "atk-s0304a0:505_2": "athassa aparabhāge mahallakakāle piṭṭhivāto uppajjīti.",
  "atk-s0304a0:505_3": "Akāraṇaṁ vā etaṁ.",
  "atk-s0304a0:505_4": "Pahoti hi bhagavā uppannaṁ vedanaṁ vikkhambhetvā ekampi dvepi sattāhāni ekapallaṅkena nisīdituṁ.",
  "atk-s0304a0:505_5": "Santhāgārasālaṁ pana catūhi iriyāpathehi paribhuñjitukāmo ahosi.",
  "atk-s0304a0:505_6": "Tattha pādadhovanaṭṭhānato yāva dhammāsanā agamāsi,",
  "atk-s0304a0:505_7": "ettake ṭhāne gamanaṁ nipphannaṁ.",
  "atk-s0304a0:505_8": "Dhammāsanaṁ pattaṁ thokaṁ ṭhatvā nisīdi,",
  "atk-s0304a0:505_9": "ettake ṭhāne ṭhānaṁ nipphannaṁ.",
  "atk-s0304a0:505_10": "Dveyāmaṁ dhammāsane nisīdi,",
  "atk-s0304a0:505_11": "ettake ṭhāne nisajjā nipphannā.",
  "atk-s0304a0:505_12": "Idāni dakkhiṇena passena thokaṁ nipanne sayanaṁ nipphajjissatīti evaṁ catūhi iriyāpathehi paribhuñjitukāmo ahosi.",
  "atk-s0304a0:505_13": "Upādinnakasarīrañca nāma ‘‘no āgilāyatī’’ti na vattabbaṁ,",
  "atk-s0304a0:505_14": "tasmā ciranisajjāya sañjātaṁ appakampi āgilāyanaṁ gahetvā evamāha.",
  "atk-s0304a0:506_0": "Saṅghāṭiṁ paññāpetvāti santhāgārassa kira ekapasse te rājāno paṭasāṇiṁ parikkhipāpetvā kappiyamañcakaṁ",
  "atk-s0304a0:506_1": "paññāpetvā kappiyapaccattharaṇena attharitvā upari suvaṇṇatārakagandhamālādidāmapaṭimaṇḍitaṁ vitānaṁ",
  "atk-s0304a0:506_2": "bandhitvā gandhatelappadīpaṁ āropayiṁsu,",
  "atk-s0304a0:506_3": "‘‘appeva nāma satthā dhammāsanato vuṭṭhāya thokaṁ vissamanto idha nipajjeyya,",
  "atk-s0304a0:506_4": "evaṁ no imaṁ santhāgāraṁ bhagavatā catūhi iriyāpathehi paribhuttaṁ dīgharattaṁ hitāya sukhāya bhavissatī’’ti.",
  "atk-s0304a0:506_5": "Satthāpi tadeva sandhāya tattha saṅghāṭiṁ paññāpetvā nipajji.",
  "atk-s0304a0:506_6": "Uṭṭhānasaññaṁ manasi karitvāti ‘‘ettakaṁ kālaṁ atikkamitvā vuṭṭhahissāmī’’ti vuṭṭhānasaññaṁ citte ṭhapetvā,",
  "atk-s0304a0:506_7": "tañca kho aniddāyantova therassa dhammakathaṁ suṇamāno.",
  "atk-s0304a0:507_0": "Avassutapariyāyanti avassutassa pariyāyaṁ,",
  "atk-s0304a0:507_1": "avassutassa kāraṇanti attho.",
  "atk-s0304a0:507_2": "Adhimuccatīti kilesādhimuccanena adhimuccati,",
  "atk-s0304a0:507_3": "giddho hoti.",
  "atk-s0304a0:507_4": "Byāpajjatīti byāpādavasena pūticitto hoti.",
  "atk-s0304a0:507_5": "Cakkhutoti cakkhubhāvena.",
  "atk-s0304a0:507_6": "Māroti kilesamāropi devaputtamāropi.",
  "atk-s0304a0:507_7": "Otāranti vivaraṁ.",
  "atk-s0304a0:507_8": "Ārammaṇanti paccayaṁ.",
  "atk-s0304a0:507_9": "Naḷāgāratiṇāgāraṁ viya hi savisevanāni āyatanāni,",
  "atk-s0304a0:507_10": "tiṇukkā viya kilesuppattirahaṁ ārammaṇaṁ,",
  "atk-s0304a0:507_11": "tiṇukkāya ṭhapitaṭhapitaṭṭhāne aṅgārassujjalanaṁ viya ārammaṇe āpāthamāgate kilesānaṁ uppatti.",
  "atk-s0304a0:507_12": "Tena vuttaṁ labhetha māro otāranti.",
  "atk-s0304a0:508_0": "Sukkapakkhe bahalamattikapiṇḍāvalepanaṁ kūṭāgāraṁ viya nibbisevanāni āyatanāni,",
  "atk-s0304a0:508_1": "tiṇukkā viya vuttapakārārammaṇaṁ,",
  "atk-s0304a0:508_2": "tiṇukkāya ṭhapitaṭhapitaṭṭhāne nibbāpanaṁ viya nibbisevanānaṁ āyatanānaṁ ārammaṇe āpāthamāgate kilesapariḷāhassa anuppatti.",
  "atk-s0304a0:508_3": "Tena vuttaṁ neva labhetha māro otāranti.",
  "atk-s0304a0:509_0": "7. Dukkhadhammasuttavaṇṇanā",
  "atk-s0304a0:510_0": "244.",
  "atk-s0304a0:510_1": "Sattame dukkhadhammānanti dukkhasambhavadhammānaṁ.",
  "atk-s0304a0:510_2": "Pañcasu hi khandhesu sati chedanavadhabandhanādibhedaṁ dukkhaṁ sambhavati,",
  "atk-s0304a0:510_3": "tasmā te dukkhasambhavadhammattā dukkhadhammāti vuccanti.",
  "atk-s0304a0:510_4": "Tathā kho panassāti tenākārenassa.",
  "atk-s0304a0:510_5": "Yathāssa kāme passatoti yenākārenassa kāme passantassa.",
  "atk-s0304a0:510_6": "Yathā carantanti yenākārena cārañca vihārañca anubandhitvā carantaṁ.",
  "atk-s0304a0:510_7": "Aṅgārakāsūpamākāmā diṭṭhā hontīti pariyeṭṭhimūlakassa ceva paṭisandhimūlakassa ca dukkhassa vasena aṅgārakāsu viya mahāpariḷāhāti diṭṭhā honti.",
  "atk-s0304a0:510_8": "Kāme pariyesantānañhi nāvāya mahāsamuddogāhanaajapathasaṅkupathapaṭipajjanaubhatobyūḷhasaṅgāmapakkhandanādivasena pariyeṭṭhimūlakampi,",
  "atk-s0304a0:510_9": "kāme paribhuñjantānaṁ kāmaparibhogacetanāya catūsu apāyesu dinnapaṭisandhimūlakampi mahāpariḷāhadukkhaṁ uppajjati.",
  "atk-s0304a0:510_10": "Evametassa duvidhassāpi dukkhassa vasena aṅgārakāsu viya mahāpariḷāhāti diṭṭhā honti.",
  "atk-s0304a0:511_0": "Dāyanti aṭaviṁ.",
  "atk-s0304a0:511_1": "Puratopi kaṇṭakoti purimapasse vijjhitukāmo viya āsannaṭṭhāneyeva ṭhitakaṇṭako.",
  "atk-s0304a0:511_2": "Pacchatotiādīsupi eseva nayo.",
  "atk-s0304a0:511_3": "Heṭṭhā pana pādehi akkantaṭṭhānassa santike,",
  "atk-s0304a0:511_4": "na akkantaṭṭhāneyeva.",
  "atk-s0304a0:511_5": "Evaṁ so kaṇṭakagabbhaṁ paviṭṭho viya bhaveyya.",
  "atk-s0304a0:511_6": "Mā maṁ kaṇṭakoti mā maṁ kaṇṭako vijjhīti kaṇṭakavedhaṁ rakkhamāno.",
  "atk-s0304a0:512_0": "Dandho,",
  "atk-s0304a0:512_1": "bhikkhave,",
  "atk-s0304a0:512_2": "satuppādoti satiyā uppādoyeva dandho,",
  "atk-s0304a0:512_3": "uppannamattāya pana tāya kāci kilesā niggahitāva honti,",
  "atk-s0304a0:512_4": "na saṇṭhātuṁ sakkonti.",
  "atk-s0304a0:512_5": "Cakkhudvārasmiñhi rāgādīsu uppannesu dutiyajavanavārena ‘‘kilesā me uppannā’’ti ñatvā tatiye javanavāre saṁvarajavanaṁyeva javati.",
  "atk-s0304a0:512_6": "Anacchariyañcetaṁ,",
  "atk-s0304a0:512_7": "yaṁ vipassako tatiyajavanavāre kilese niggaṇheyya.",
  "atk-s0304a0:512_8": "Cakkhudvāre pana iṭṭhārammaṇe āpāthagate bhavaṅgaṁ āvaṭṭetvā āvajjanādīsu uppannesu voṭṭhabbanānantaraṁ",
  "atk-s0304a0:512_9": "sampattakilesajavanavāraṁ nivattetvā kusalameva uppādeti.",
  "atk-s0304a0:512_10": "Āraddhavipassakānañhi ayamānisaṁso bhāvanāpaṭisaṅkhāne patiṭṭhitabhāvassa.",
  "atk-s0304a0:513_0": "Abhihaṭṭhuṁpavāreyyunti sudinnattherassa viya raṭṭhapālakulaputtassa viya ca kāyena vā satta ratanāni",
  "atk-s0304a0:513_1": "abhiharitvā vācāya vā ‘‘amhākaṁ dhanato yattakaṁ icchasi,",
  "atk-s0304a0:513_2": "tattakaṁ gaṇhā’’ti vadantā pavāreyyuṁ.",
  "atk-s0304a0:513_3": "Anudahantīti sarīre paliveṭhitattā uṇhapariḷāhaṁ janetvā anudahanti.",
  "atk-s0304a0:513_4": "Sañjātasede vā sarīre laggantā anusentītipi attho.",
  "atk-s0304a0:513_5": "Yañhi taṁ,",
  "atk-s0304a0:513_6": "bhikkhave,",
  "atk-s0304a0:513_7": "cittanti idaṁ yasmā citte anāvaṭṭante puggalassa āvaṭṭanaṁ nāma natthi.",
  "atk-s0304a0:513_8": "Evarūpañhi cittaṁ anāvaṭṭanti,",
  "atk-s0304a0:513_9": "tasmā vuttaṁ.",
  "atk-s0304a0:513_10": "Iti imasmiṁ sutte vipassanābalameva dīpitaṁ.",
  "atk-s0304a0:514_0": "8. Kiṁsukopamasuttavaṇṇanā",
  "atk-s0304a0:515_0": "245.",
  "atk-s0304a0:515_1": "Aṭṭhame dassananti paṭhamamaggassetaṁ adhivacanaṁ.",
  "atk-s0304a0:515_2": "Paṭhamamaggo hi kilesapahānakiccaṁ sādhento paṭhamaṁ nibbānaṁ passati,",
  "atk-s0304a0:515_3": "tasmā dassananti vuccati.",
  "atk-s0304a0:515_4": "Gotrabhuñāṇaṁ pana kiñcāpi maggato paṭhamataraṁ passati,",
  "atk-s0304a0:515_5": "passitvā pana kattabbakiccassa kilesapahānassa abhāvena na dassananti vuccati.",
  "atk-s0304a0:515_6": "Apica cattāropi maggā dassanameva. Kasmā?",
  "atk-s0304a0:515_7": "Sotāpattimaggakkhaṇe dassanaṁ visujjhati,",
  "atk-s0304a0:515_8": "phalakkhaṇe visuddhaṁ.",
  "atk-s0304a0:515_9": "Sakadāgāmianāgāmiarahattamaggakkhaṇe visujjhati,",
  "atk-s0304a0:515_10": "phalakkhaṇe visuddhanti evaṁ kathentānaṁ bhikkhūnaṁ sutvā so bhikkhu ‘‘ahampi dassanaṁ visodhetvā arahattaphale",
  "atk-s0304a0:515_11": "patiṭṭhito dassanavisuddhikaṁ nibbānaṁ sacchikatvā viharissāmī’’ti taṁ bhikkhuṁ upasaṅkamitvā evaṁ pucchi.",
  "atk-s0304a0:515_12": "So phassāyatanakammaṭṭhāniko channaṁ phassāyatanānaṁ vasena rūpārūpadhamme pariggahetvā arahattaṁ patto.",
  "atk-s0304a0:515_13": "Ettha hi purimāni pañca āyatanāni rūpaṁ,",
  "atk-s0304a0:515_14": "manāyatanaṁ arūpaṁ.",
  "atk-s0304a0:515_15": "Iti so attanā adhigatamaggameva kathesi.",
  "atk-s0304a0:516_0": "Asantuṭṭhoti padesasaṅkhāresu ṭhatvā kathitattā asantuṭṭho.",
  "atk-s0304a0:516_1": "Evaṁ kirassa ahosi –",
  "atk-s0304a0:516_2": "‘‘ayaṁ padesasaṅkhāresu ṭhatvā kathesi.",
  "atk-s0304a0:516_3": "Sakkā nu kho padesasaṅkhāresu ṭhatvā dassanavisuddhikaṁ nibbānaṁ pāpuṇitu’’nti?",
  "atk-s0304a0:516_4": "Tato naṁ pucchi – ‘‘āvuso,",
  "atk-s0304a0:516_5": "tvaṁyeva nu kho idaṁ dassanavisuddhikaṁ nibbānaṁ jānāsi,",
  "atk-s0304a0:516_6": "udāhu aññepi jānantā atthī’’ti.",
  "atk-s0304a0:516_7": "Atthāvuso,",
  "atk-s0304a0:516_8": "asukavihāre asukatthero nāmāti.",
  "atk-s0304a0:516_9": "So tampi upasaṅkamitvā pucchi.",
  "atk-s0304a0:516_10": "Etenupāyena aññampi aññampīti.",
  "atk-s0304a0:517_0": "Ettha ca dutiyo pañcakkhandhakammaṭṭhāniko rūpakkhandhavasena rūpaṁ,",
  "atk-s0304a0:517_1": "sesakkhandhavasena nāmanti nāmarūpaṁ vavatthapetvā anukkamena arahattaṁ patto.",
  "atk-s0304a0:517_2": "Tasmā sopi attanā adhigatamaggameva kathesi.",
  "atk-s0304a0:517_3": "Ayaṁ pana ‘‘imesaṁ aññamaññaṁ na sameti,",
  "atk-s0304a0:517_4": "paṭhamena sappadesasaṅkhāresu ṭhatvāva kathitaṁ,",
  "atk-s0304a0:517_5": "iminā nippadesesū’’ti asantuṭṭho hutvā tatheva taṁ pucchitvā pakkāmi.",
  "atk-s0304a0:518_0": "Tatiyo mahābhūtakammaṭṭhāniko cattāri mahābhūtāni saṅkhepato ca vitthārato ca pariggahetvā arahattaṁ patto,",
  "atk-s0304a0:518_1": "tasmā ayampi attanā adhigatamaggameva kathesi.",
  "atk-s0304a0:518_2": "Ayaṁ pana ‘‘imesaṁ aññamaññaṁ na sameti,",
  "atk-s0304a0:518_3": "paṭhamena sappadesasaṅkhāresu ṭhatvā kathitaṁ,",
  "atk-s0304a0:518_4": "dutiyena nippadesesu,",
  "atk-s0304a0:518_5": "tatiyena atisappadesesū’’ti asantuṭṭho hutvā tatheva taṁ pucchitvā pakkāmi.",
  "atk-s0304a0:519_0": "Catuttho tebhūmakakammaṭṭhāniko.",
  "atk-s0304a0:519_1": "Tassa kira samappavattā dhātuyo ahesuṁ,",
  "atk-s0304a0:519_2": "kallasarīraṁ balapattaṁ,",
  "atk-s0304a0:519_3": "kammaṭṭhānānipissa sabbāneva sappāyāni,",
  "atk-s0304a0:519_4": "atītā vā saṅkhārā hontu anāgatā vā paccuppannā vā kāmāvacarā vā rūpāvacarā vā arūpāvacarā vā,",
  "atk-s0304a0:519_5": "sabbepi sappāyāva.",
  "atk-s0304a0:519_6": "Asappāyakammaṭṭhānaṁ nāma natthi.",
  "atk-s0304a0:519_7": "Kālesupi purebhattaṁ vā hotu pacchābhattaṁ vā paṭhamayāmādayo vā,",
  "atk-s0304a0:519_8": "asappāyo kālo nāma natthi.",
  "atk-s0304a0:519_9": "Yathā nāma cāribhūmiṁ otiṇṇo mahāhatthī hatthena gahetabbaṁ hattheneva luñcitvā gaṇhāti,",
  "atk-s0304a0:519_10": "pādehi paharitvā gahetabbaṁ pādehi paharitvā gaṇhāti,",
  "atk-s0304a0:519_11": "evameva sakale tebhūmakadhamme kalāpaggāhena gahetvā sammasanto arahattaṁ patto,",
  "atk-s0304a0:519_12": "tasmā esopi attanā adhigatamaggameva kathesi.",
  "atk-s0304a0:519_13": "Ayaṁ pana ‘‘imesaṁ aññamaññaṁ na sameti.",
  "atk-s0304a0:519_14": "Paṭhamena sappadesasaṅkhāresu ṭhatvā kathitaṁ,",
  "atk-s0304a0:519_15": "dutiyena nippadesesu,",
  "atk-s0304a0:519_16": "puna tatiyena sappadesesu,",
  "atk-s0304a0:519_17": "catutthena nippadesesuyevā’’ti asantuṭṭho hutvā taṁ pucchi –",
  "atk-s0304a0:519_18": "‘‘kiṁ nu kho, āvuso,",
  "atk-s0304a0:519_19": "idaṁ dassanavisuddhikaṁ nibbānaṁ tumhehi attanova dhammatāya ñātaṁ,",
  "atk-s0304a0:519_20": "udāhu kenaci vo akkhāta’’nti? Āvuso,",
  "atk-s0304a0:519_21": "mayaṁ kiṁ jānāma?",
  "atk-s0304a0:519_22": "Atthi pana sadevake loke sammāsambuddho,",
  "atk-s0304a0:519_23": "taṁ nissāyetaṁ amhehi ñātanti.",
  "atk-s0304a0:519_24": "So cintesi –",
  "atk-s0304a0:519_25": "‘‘ime bhikkhū mayhaṁ ajjhāsayaṁ gahetvā kathetuṁ na sakkonti,",
  "atk-s0304a0:519_26": "ahaṁ sabbaññubuddhameva pucchitvā nikkaṅkho bhavissāmī’’ti yena bhagavā tenupasaṅkami.",
  "atk-s0304a0:520_0": "Bhagavā tassa vacanaṁ sutvā ‘‘yehi te pañho kathito,",
  "atk-s0304a0:520_1": "te cattāropi khīṇāsavā,",
  "atk-s0304a0:520_2": "sukathitaṁ tehi,",
  "atk-s0304a0:520_3": "tvaṁ pana attano andhabālatāya taṁ na sallakkhesī’’ti na evaṁ vihesesi.",
  "atk-s0304a0:520_4": "Kārakabhāvaṁ panassa ñatvā ‘‘atthagavesako esa,",
  "atk-s0304a0:520_5": "dhammadesanāya eva naṁ bujjhāpessāmī’’ti kiṁsukopamaṁ āhari.",
  "atk-s0304a0:520_6": "Tattha bhūtaṁ vatthuṁ katvā evamattho vibhāvetabbo –",
  "atk-s0304a0:520_7": "ekasmiṁ kira mahānagare eko sabbaganthadharo brāhmaṇavejjo paṇḍito paṭivasati.",
  "atk-s0304a0:520_8": "Atheko nagarassa pācīnadvāragāmavāsī paṇḍurogapuriso tassa santikaṁ āgantvā taṁ vanditvā aṭṭhāsi.",
  "atk-s0304a0:520_9": "Vejjapaṇḍito tena saddhiṁ sammoditvā ‘‘kenatthena āgatosi bhadramukhā’’ti, pucchi.",
  "atk-s0304a0:520_10": "Rogenamhi, ayya, upadduto,",
  "atk-s0304a0:520_11": "bhesajjaṁ me kathehīti. Tena hi, bho, gaccha,",
  "atk-s0304a0:520_12": "kiṁsukarukkhaṁ chinditvā,",
  "atk-s0304a0:520_13": "sosetvā jhāpetvā,",
  "atk-s0304a0:520_14": "tassa khārodakaṁ gahetvā iminā ciminā ca bhesajjena yojetvā,",
  "atk-s0304a0:520_15": "ariṭṭhaṁ katvā piva,",
  "atk-s0304a0:520_16": "tena te phāsukaṁ bhavissatīti.",
  "atk-s0304a0:520_17": "So tathā katvā nirogo balavā pāsādiko jāto.",
  "atk-s0304a0:521_0": "Athañño dakkhiṇadvāragāmavāsī puriso teneva rogena āturo ‘‘asuko kira bhesajjaṁ katvā arogo jāto’’ti sutvā taṁ upasaṅkamitvā pucchi –",
  "atk-s0304a0:521_1": "‘‘kena te, samma,",
  "atk-s0304a0:521_2": "phāsukaṁ jāta’’nti.",
  "atk-s0304a0:521_3": "Kiṁsukāriṭṭhena nāma,",
  "atk-s0304a0:521_4": "gaccha tvampi karohīti.",
  "atk-s0304a0:521_5": "Sopi tathā katvā tādisova jāto.",
  "atk-s0304a0:522_0": "Athañño pacchimadvāragāmavāsī…pe…",
  "atk-s0304a0:522_1": "uttaradvāragāmavāsī puriso teneva rogena āturo ‘‘asuko kira bhesajjaṁ katvā arogo jāto’’ti taṁ upasaṅkamitvā pucchi ‘‘kena te, samma,",
  "atk-s0304a0:522_2": "phāsukaṁ jāta’’nti?",
  "atk-s0304a0:522_3": "Kiṁsukāriṭṭhena nāma,",
  "atk-s0304a0:522_4": "gaccha tvampi karohīti.",
  "atk-s0304a0:522_5": "Sopi tathā katvā tādisova jāto.",
  "atk-s0304a0:523_0": "Athañño paccantavāsī adiṭṭhapubbakiṁsuko eko puriso teneva rogena āturo ciraṁ tāni tāni bhesajjāni katvā",
  "atk-s0304a0:523_1": "roge avūpasamamāne ‘‘asuko kira nagarassa pācīnadvāragāmavāsī puriso bhesajjaṁ katvā arogo jāto’’ti sutvā",
  "atk-s0304a0:523_2": "‘‘gacchāmahampi,",
  "atk-s0304a0:523_3": "tena katabhesajjaṁ karissāmī’’ti daṇḍamolubbha anupubbena tassa santikaṁ gantvā,",
  "atk-s0304a0:523_4": "‘‘kena te, samma,",
  "atk-s0304a0:523_5": "phāsukaṁ jāta’’nti pucchi.",
  "atk-s0304a0:523_6": "Kiṁsukāriṭṭhena sammāti.",
  "atk-s0304a0:523_7": "Kīdiso pana so kiṁsukoti.",
  "atk-s0304a0:523_8": "Jhāpitagāme ṭhitajhāmathūṇo viyāti.",
  "atk-s0304a0:523_9": "Iti so puriso attanā diṭṭhākārenava kiṁsukaṁ ācikkhi.",
  "atk-s0304a0:523_10": "Tena hi diṭṭhakāle kiṁsuko patitapatto khāṇukakāle diṭṭhattā tādisova hoti.",
  "atk-s0304a0:524_0": "So pana puriso sutamaṅgalikattā ‘‘ayaṁ ‘jhāpitagāme jhāmathūṇo viyā’ti āha,",
  "atk-s0304a0:524_1": "amaṅgalametaṁ .",
  "atk-s0304a0:524_2": "Etasmiñhi me bhesajje katepi rogo na vūpasamissatī’’ti tassa veyyākaraṇena asantuṭṭho taṁ pucchi –",
  "atk-s0304a0:524_3": "‘‘kiṁ nu kho, bho,",
  "atk-s0304a0:524_4": "tvaññeva kiṁsukaṁ jānāsi,",
  "atk-s0304a0:524_5": "udāhu aññopi atthī’’ti. Atthi, bho,",
  "atk-s0304a0:524_6": "dakkhiṇadvāragāme asuko nāmāti.",
  "atk-s0304a0:524_7": "So taṁ upasaṅkamitvā pucchi,",
  "atk-s0304a0:524_8": "svāssa pupphitakāle diṭṭhattā attano dassanānurūpena ‘‘lohitako kiṁsuko’’ti āha.",
  "atk-s0304a0:524_9": "So ‘‘ayaṁ purimena viruddhaṁ āha,",
  "atk-s0304a0:524_10": "kāḷako lohitakato suvidūradūre’’ti tassapi veyyākaraṇena asantuṭṭho ‘‘atthi pana, bho,",
  "atk-s0304a0:524_11": "aññopi koci kiṁsukadassāvī,",
  "atk-s0304a0:524_12": "yena kiṁsuko diṭṭhapubbo’’ti?",
  "atk-s0304a0:524_13": "Pucchitvā,",
  "atk-s0304a0:524_14": "‘‘atthi pacchimadvāragāme asuko nāmā’’ti vutte tampi upasaṅkamitvā pucchi.",
  "atk-s0304a0:524_15": "Svāssa phalitakāle diṭṭhattā attano dassanānurūpena ‘‘ocirakajāto ādinnasipāṭiko’’ti āha.",
  "atk-s0304a0:524_16": "Phalitakālasmiñhi kiṁsuko olambamānacīrako viya adhomukhaṁ katvā gahitaasikoso viya ca sirīsarukkho viya ca lambamānaphalo hoti.",
  "atk-s0304a0:524_17": "So ‘‘ayaṁ purimehi viruddhaṁ āha,",
  "atk-s0304a0:524_18": "na sakkā imassa vacanaṁ gahetu’’nti tassapi veyyākaraṇena asantuṭṭho ‘‘atthi pana, bho,",
  "atk-s0304a0:524_19": "aññopi koci kiṁsukadassāvī,",
  "atk-s0304a0:524_20": "yena kiṁsuko diṭṭhapubbo’’ti?",
  "atk-s0304a0:524_21": "Pucchitvā,",
  "atk-s0304a0:524_22": "‘‘atthi uttaradvāragāme asuko nāmā’’ti vutte tampi upasaṅkamitvā pucchi.",
  "atk-s0304a0:524_23": "So assa sañchannapattakāle diṭṭhattā attano dassanānurūpena ‘‘bahalapattapalāso sandacchāyo’’ti āha.",
  "atk-s0304a0:524_24": "Sandacchāyo nāma saṁsanditvā ṭhitacchāyo.",
  "atk-s0304a0:525_0": "So ‘‘ayampi purimehi viruddhaṁ āha,",
  "atk-s0304a0:525_1": "na sakkā imassa vacanaṁ gahetu’’nti tassapi veyyākaraṇena asantuṭṭho taṁ āha,",
  "atk-s0304a0:525_2": "‘‘kiṁ nu kho, bho,",
  "atk-s0304a0:525_3": "tumhe attanova dhammatāya kiṁsukaṁ jānātha,",
  "atk-s0304a0:525_4": "udāhu kenaci vo akkhāto’’ti? Kiṁ, bho,",
  "atk-s0304a0:525_5": "mayaṁ jānāma?",
  "atk-s0304a0:525_6": "Atthi pana mahānagarassa majjhe amhākaṁ ācariyo vejjapaṇḍito,",
  "atk-s0304a0:525_7": "taṁ nissāya amhehi ñātanti.",
  "atk-s0304a0:525_8": "‘‘Tena hi ahampi ācariyameva upasaṅkamitvā nikkaṅkho bhavissāmī’’ti tassa santikaṁ upasaṅkamitvā taṁ vanditvā aṭṭhāsi.",
  "atk-s0304a0:525_9": "Vejjapaṇḍito tena saddhiṁ sammoditvā,",
  "atk-s0304a0:525_10": "‘‘kenatthena āgatosi bhadramukhā’’ti pucchi.",
  "atk-s0304a0:525_11": "Rogenamhi, ayya, upadduto,",
  "atk-s0304a0:525_12": "bhesajjaṁ me kathethāti. Tena hi, bho, gaccha,",
  "atk-s0304a0:525_13": "kiṁsukarukkhaṁ chinditvā sosetvā jhāpetvā tassa khārodakaṁ gahetvā iminā ciminā ca bhesajjena yojetvā ariṭṭhaṁ katvā piva,",
  "atk-s0304a0:525_14": "etena te phāsukaṁ bhavissatīti.",
  "atk-s0304a0:525_15": "So tathā katvā nirogo balavā pāsādiko jāto.",
  "atk-s0304a0:526_0": "Tattha mahānagaraṁ viya nibbānanagaraṁ daṭṭhabbaṁ.",
  "atk-s0304a0:526_1": "Vejjapaṇḍito viya sammāsambuddho.",
  "atk-s0304a0:526_2": "Vuttampi ce taṁ ‘‘bhisakko sallakattoti kho,",
  "atk-s0304a0:526_3": "sunakkhatta,",
  "atk-s0304a0:526_4": "tathāgatassetaṁ adhivacanaṁ arahato sammāsambuddhassā’’ti (ma. ni.",
  "atk-s0304a0:526_5": "3.65) catūsu dvāragāmesu cattāro vejjantevāsikā viya cattāro dassanavisuddhipattā khīṇāsavā.",
  "atk-s0304a0:526_6": "Paccantavāsī paṭhamapuriso viya pañhapucchako bhikkhu.",
  "atk-s0304a0:526_7": "Paccantavāsino catunnaṁ vejjantevāsikānaṁ kathāya asantuṭṭhassa ācariyameva upasaṅkamitvā pucchanakālo",
  "atk-s0304a0:526_8": "viya imassa bhikkhuno catunnaṁ dassanavisuddhipattānaṁ khīṇāsavānaṁ kathāya asantuṭṭhassa satthāraṁ upasaṅkamitvā",
  "atk-s0304a0:526_9": "pucchanakālo.",
  "atk-s0304a0:527_0": "Yathā yathā adhimuttānanti yena yenākārena adhimuttānaṁ.",
  "atk-s0304a0:527_1": "Dassanaṁ suvisuddhanti nibbānadassanaṁ suṭṭhu visuddhaṁ.",
  "atk-s0304a0:527_2": "Tathā tathā kho tehi sappurisehi byākatanti tena tenevākārena tuyhaṁ tehi sappurisehi kathitaṁ.",
  "atk-s0304a0:527_3": "Yathā hi ‘‘kāḷako kiṁsuko’’ti kathento na aññaṁ kathesi,",
  "atk-s0304a0:527_4": "attanā diṭṭhanayena kiṁsukameva kathesi,",
  "atk-s0304a0:527_5": "evameva chaphassāyatanānaṁ vasena dassanavisuddhipattakhīṇāsavopi imaṁ pañhaṁ kathento na aññaṁ kathesi,",
  "atk-s0304a0:527_6": "attanā adhigatamaggena dassanavisuddhikaṁ nibbānameva kathesi.",
  "atk-s0304a0:528_0": "Yathā ca ‘‘lohitako ocirakajāto bahalapattapalāso kiṁsuko’’ti kathentopi na aññaṁ kathesi,",
  "atk-s0304a0:528_1": "attanā diṭṭhanayena kiṁsukameva kathesi,",
  "atk-s0304a0:528_2": "evameva pañcupādānakkhandhavasena catumahābhūtavasena tebhūmakadhammavasena dassanavisuddhipattakhīṇāsavopi imaṁ pañhaṁ kathento na aññaṁ kathesi,",
  "atk-s0304a0:528_3": "attanā adhigatamaggena dassanavisuddhikaṁ nibbānameva kathesi.",
  "atk-s0304a0:529_0": "Tattha yathā kāḷakakāle kiṁsukadassāvinopi taṁ dassanaṁ bhūtaṁ tacchaṁ na tena aññaṁ diṭṭhaṁ,",
  "atk-s0304a0:529_1": "kiṁsukova diṭṭho,",
  "atk-s0304a0:529_2": "evameva chaphassāyatanavasena dassanavisuddhipattassāpi khīṇāsavassa dassanaṁ bhūtaṁ tacchaṁ,",
  "atk-s0304a0:529_3": "na tena aññaṁ kathitaṁ,",
  "atk-s0304a0:529_4": "attanā adhigatamaggena dassanavisuddhikaṁ nibbānameva kathitaṁ.",
  "atk-s0304a0:529_5": "Yathā ca lohitakāle ocirakajātakāle bahalapattapalāsakāle kiṁsukadassāvinopi taṁ dassanaṁ bhūtaṁ tacchaṁ,",
  "atk-s0304a0:529_6": "na tena aññaṁ diṭṭhaṁ,",
  "atk-s0304a0:529_7": "kiṁsukova diṭṭho,",
  "atk-s0304a0:529_8": "evameva pañcupādānakkhandhavasena catumahābhūtavasena tebhūmakadhammavasena dassanavisuddhipattassāpi khīṇāsavassa dassanaṁ bhūtaṁ tacchaṁ,",
  "atk-s0304a0:529_9": "na tena aññaṁ kathitaṁ,",
  "atk-s0304a0:529_10": "attanā adhigatamaggena dassanavisuddhikaṁ nibbānameva kathitaṁ.",
  "atk-s0304a0:530_0": "Seyyathāpi,",
  "atk-s0304a0:530_1": "bhikkhu rañño paccantimaṁ nagaranti idaṁ kasmā āraddhaṁ?",
  "atk-s0304a0:530_2": "Sace tena bhikkhunā taṁ sallakkhitaṁ,",
  "atk-s0304a0:530_3": "athassa dhammadesanatthaṁ āraddhaṁ.",
  "atk-s0304a0:530_4": "Sace na sallakkhitaṁ,",
  "atk-s0304a0:530_5": "athassa iminā nagaropamena tassevatthassa dīpanatthāya āvibhāvanatthāya āraddhaṁ.",
  "atk-s0304a0:530_6": "Tattha yasmā majjhimapadese nagarassa pākārādīni thirāni vā hontu dubbalāni vā,",
  "atk-s0304a0:530_7": "sabbaso vā mā hontu,",
  "atk-s0304a0:530_8": "corāsaṅkā na honti,",
  "atk-s0304a0:530_9": "tasmā taṁ aggahetvā ‘‘paccantimaṁ nagara’’nti āha.",
  "atk-s0304a0:530_10": "Daḷhuddhāpanti thirapākāraṁ.",
  "atk-s0304a0:530_11": "Daḷhapākāratoraṇanti thirapākārañceva thiratoraṇañca.",
  "atk-s0304a0:530_12": "Toraṇāni nāma hi purisubbedhāni nagarassa alaṅkāratthaṁ karīyanti,",
  "atk-s0304a0:530_13": "coranivāraṇatthānipi hontiyeva.",
  "atk-s0304a0:530_14": "Atha vā toraṇanti piṭṭhasaṅghāṭassetaṁ nāmaṁ,",
  "atk-s0304a0:530_15": "thirapiṭṭhasaṅghāṭantipi attho.",
  "atk-s0304a0:530_16": "Chadvāranti nagaradvāraṁ nāma ekampi hoti dvepi satampi sahassampi,",
  "atk-s0304a0:530_17": "idha pana satthā chadvārikanagaraṁ dassento evamāha.",
  "atk-s0304a0:530_18": "Paṇḍitoti paṇḍiccena samannāgato.",
  "atk-s0304a0:530_19": "Byattoti veyyattiyena samannāgato visadañāṇo.",
  "atk-s0304a0:530_20": "Medhāvīti ṭhānuppattikapaññāsaṅkhātāya medhāya samannāgato.",
  "atk-s0304a0:531_0": "Puratthimāya disāyātiādimhi bhūtamatthaṁ katvā evamattho veditabbo –",
  "atk-s0304a0:531_1": "samiddhe kira mahānagare sattaratanasampanno rājā cakkavatti rajjaṁ anusāsati,",
  "atk-s0304a0:531_2": "tassetaṁ paccantanagaraṁ rājāyuttavirahitaṁ ,",
  "atk-s0304a0:531_3": "atha purisā āgantvā ‘‘amhākaṁ, deva,",
  "atk-s0304a0:531_4": "nagare āyuttako natthi,",
  "atk-s0304a0:531_5": "dehi no kiñci āyuttaka’’nti āhaṁsu.",
  "atk-s0304a0:531_6": "Rājā ekaṁ puttaṁ datvā ‘‘gacchatha,",
  "atk-s0304a0:531_7": "etaṁ ādāya tattha abhisiñcitvā vinicchayaṭṭhānādīni katvā vasathā’’ti.",
  "atk-s0304a0:531_8": "Te tathā akaṁsu.",
  "atk-s0304a0:531_9": "Rājaputto pāpamittasaṁsaggena katipāheyeva surāsoṇḍo hutvā,",
  "atk-s0304a0:531_10": "sabbāni vinicchayaṭṭhānādīni hāretvā,",
  "atk-s0304a0:531_11": "nagaramajjhe dhuttehi parivārito suraṁ pivanto naccagītādiratiyā vītināmeti.",
  "atk-s0304a0:531_12": "Atha rañño āgantvā ārocayiṁsu.",
  "atk-s0304a0:532_0": "Rājā ekaṁ paṇḍitaṁ amaccaṁ āṇāpesi –",
  "atk-s0304a0:532_1": "‘‘gaccha kumāraṁ ovaditvā,",
  "atk-s0304a0:532_2": "vinicchayaṭṭhānādīni kāretvā,",
  "atk-s0304a0:532_3": "puna abhisekaṁ katvā, ehī’’ti. Na sakkā, deva,",
  "atk-s0304a0:532_4": "kumāraṁ ovadituṁ,",
  "atk-s0304a0:532_5": "caṇḍo kumāro ghāteyyāpi manti.",
  "atk-s0304a0:532_6": "Athekaṁ balasampannaṁ yodhaṁ āṇāpesi –",
  "atk-s0304a0:532_7": "‘‘tvaṁ iminā saddhiṁ gantvā sace so ovāde na tiṭṭhati,",
  "atk-s0304a0:532_8": "sīsamassa chindāhī’’ti.",
  "atk-s0304a0:532_9": "Iti so amacco yodho cāti idaṁ sīghaṁ dūtayugaṁ tattha gantvā dovārikaṁ pucchi – ‘‘kahaṁ, bho,",
  "atk-s0304a0:532_10": "nagarassa sāmi kumāro’’ti.",
  "atk-s0304a0:532_11": "Esa majjhesiṅghāṭake suraṁ pivanto dhuttaparivārito gītādiratiṁ anubhonto nisinnoti.",
  "atk-s0304a0:532_12": "Atha taṁ dūtayugaṁ gantvā amacco tāvettha, ‘‘sāmi,",
  "atk-s0304a0:532_13": "vinicchayaṭṭhānādīni kira kāretvā sādhukaṁ rajjaṁ anusāsā’’ti āha.",
  "atk-s0304a0:532_14": "Kumāro asuṇanto viya nisīdi.",
  "atk-s0304a0:532_15": "Atha naṁ yodho sīse gahetvā,",
  "atk-s0304a0:532_16": "‘‘sace rañño āṇaṁ karosi, kara, no ce,",
  "atk-s0304a0:532_17": "ettheva te sīsaṁ pātessāmī’’ti khaggaṁ abbāhi.",
  "atk-s0304a0:532_18": "Paricārakā dhuttā tāvadeva disāsu palāyiṁsu.",
  "atk-s0304a0:532_19": "Kumāro bhīto sāsanaṁ sampaṭicchi.",
  "atk-s0304a0:532_20": "Athassa te tattheva abhisekaṁ katvā setacchattaṁ ussāpetvā ‘‘sammā rajjaṁ anusāsāhī’’ti raññā vuttaṁ",
  "atk-s0304a0:532_21": "yathābhūtavacanaṁ niyyātetvā yathāgatamaggameva paṭipajjiṁsu.",
  "atk-s0304a0:532_22": "Imamatthaṁ āvikaronto bhagavā ‘‘puratthimāya disāyā’’ti āha.",
  "atk-s0304a0:533_0": "Tatridaṁ opammasaṁsandanaṁ –",
  "atk-s0304a0:533_1": "samiddhamahānagaraṁ viya hi nibbānanagaraṁ daṭṭhabbaṁ,",
  "atk-s0304a0:533_2": "sattaratanasamannāgato rājā cakkavatti viya sattabojjhaṅgaratanasamannāgato dhammarājā sammāsambuddho,",
  "atk-s0304a0:533_3": "paccantimanagaraṁ viya sakkāyanagaraṁ,",
  "atk-s0304a0:533_4": "tasmiṁ nagare kūṭarājaputto viya imassa bhikkhuno kūṭacittuppādo,",
  "atk-s0304a0:533_5": "kūṭarājaputtassa dhuttehi parivāritakālo viya imassa bhikkhuno pañcahi nīvaraṇehi samaṅgikālo,",
  "atk-s0304a0:533_6": "dve sīghadūtā viya samathakammaṭṭhānañca vipassanākammaṭṭhānañca,",
  "atk-s0304a0:533_7": "mahāyodhena sīse gahitakālo viya uppannapaṭhamajjhānasamādhinā niccalaṁ katvā cittaggahitakālo,",
  "atk-s0304a0:533_8": "yodhena sīse gahitamatte dhuttānaṁ disāsu palāyitvā dūrībhāvo viya paṭhamajjhānamhi uppannamatte nīvaraṇānaṁ dūrībhāvo,",
  "atk-s0304a0:533_9": "‘‘karissāmi rañño sāsana’’nti sampaṭicchitamatte vissaṭṭhakālo viya jhānato vuṭṭhitakālo,",
  "atk-s0304a0:533_10": "amaccena rañño sāsanaṁ ārocitakālo viya samādhinā cittaṁ kammaniyaṁ katvā vipassanākammaṭṭhānassa vaḍḍhitakālo,",
  "atk-s0304a0:533_11": "tatthevassa tehi dvīhi dūtehi katābhisekassa setacchattaussāpanaṁ viya samathavipassanākammaṭṭhānaṁ nissāya",
  "atk-s0304a0:533_12": "arahattappattassa vimuttisetacchattussāpanaṁ veditabbaṁ.",
  "atk-s0304a0:534_0": "Nagaranti kho bhikkhu imassetaṁ cātumahābhūtikassa kāyassa adhivacanantiādīsu pana cātumahābhūtikassātiādīnaṁ padānaṁ attho heṭṭhā vitthāritova.",
  "atk-s0304a0:534_1": "Kevalaṁ pana viññāṇarājaputtassa nivāsaṭṭhānattā ettha kāyo ‘‘nagara’’nti vutto,",
  "atk-s0304a0:534_2": "tasseva dvārabhūtattā cha āyatanāni ‘‘dvārānī’’ti,",
  "atk-s0304a0:534_3": "tesu dvāresu niccaṁ suppatiṭṭhitattā sati ‘‘dovāriko’’ti,",
  "atk-s0304a0:534_4": "kammaṭṭhānaṁ ācikkhantena dhammarājena pesitattā samathavipassanā ‘‘sīghaṁ dūtayuga’’nti.",
  "atk-s0304a0:534_5": "Ettha mahāyodho viya samatho,",
  "atk-s0304a0:534_6": "paṇḍitāmacco viya vipassanā veditabbā.",
  "atk-s0304a0:535_0": "Majjhe siṅghāṭakoti nagaramajjhe siṅghāṭako.",
  "atk-s0304a0:535_1": "Mahābhūtānanti hadayavatthussa nissayabhūtānaṁ mahābhūtānaṁ .",
  "atk-s0304a0:535_2": "Vatthurūpassa hi paccayadassanatthamevetaṁ catumahābhūtaggahaṇaṁ kataṁ.",
  "atk-s0304a0:535_3": "Nagaramajjhe pana so rājakumāro viya sarīramajjhe hadayarūpasiṅghāṭake nisinno samathavipassanādūtehi",
  "atk-s0304a0:535_4": "arahattābhisekena abhisiñcitabbo vipassanāviññāṇarājaputto daṭṭhabbo.",
  "atk-s0304a0:535_5": "Nibbānaṁ pana yathābhūtasabhāvaṁ akuppaṁ adhikārīti katvā yathābhūtaṁ vacananti vuttaṁ.",
  "atk-s0304a0:535_6": "Ariyamaggo pana yādisova pubbabhāgavipassanāmaggo,",
  "atk-s0304a0:535_7": "ayampi aṭṭhaṅgasamannāgatattā tādisoyevāti katvā yathāgatamaggoti vutto.",
  "atk-s0304a0:535_8": "Idaṁ tāvettha dhammadesanatthaṁ ābhatāya upamāya saṁsandanaṁ.",
  "atk-s0304a0:536_0": "Tassevatthassa pākaṭīkaraṇatthaṁ ābhatapakkhe pana idaṁ saṁsandanaṁ –",
  "atk-s0304a0:536_1": "ettha hi chadvārūpamā chaphassāyatanavasena dassanavisuddhipattaṁ khīṇāsavaṁ dassetuṁ ābhatā,",
  "atk-s0304a0:536_2": "nagarasāmiupamā pañcakkhandhavasena,",
  "atk-s0304a0:536_3": "siṅghāṭakūpamā catumahābhūtavasena,",
  "atk-s0304a0:536_4": "nagarūpamā tebhūmakadhammavasena dassanavisuddhipattaṁ khīṇāsavaṁ dassetuṁ ābhatā.",
  "atk-s0304a0:536_5": "Saṅkhepato panimasmiṁ sutte catusaccameva kathitaṁ.",
  "atk-s0304a0:536_6": "Sakalenapi hi nagarasambhārena dukkhasaccameva kathitaṁ,",
  "atk-s0304a0:536_7": "yathābhūtavacanena nirodhasaccaṁ,",
  "atk-s0304a0:536_8": "yathāgatamaggena maggasaccaṁ,",
  "atk-s0304a0:536_9": "dukkhassa pana pabhāvikā taṇhā samudayasaccaṁ.",
  "atk-s0304a0:536_10": "Desanāpariyosāne pañhapucchako bhikkhu sotāpattiphale patiṭṭhitoti.",
  "atk-s0304a0:537_0": "9. Vīṇopamasuttavaṇṇanā",
  "atk-s0304a0:538_0": "246.",
  "atk-s0304a0:538_1": "Navame yassa kassaci,",
  "atk-s0304a0:538_2": "bhikkhave,",
  "atk-s0304a0:538_3": "bhikkhussa vā bhikkhuniyā vāti idaṁ satthā yathā nāma mahākuṭumbiko mahantaṁ kasikammaṁ katvā,",
  "atk-s0304a0:538_4": "nipphannasasso gharadvāre maṇḍapaṁ katvā,",
  "atk-s0304a0:538_5": "ubhatosaṅghassa dānaṁ pavatteyya.",
  "atk-s0304a0:538_6": "Kiñcāpi tena ubhatosaṅghassa dānaṁ paṭṭhapitaṁ,",
  "atk-s0304a0:538_7": "dvīsu pana parisāsu santappitāsu sesajanampi santappetiyeva,",
  "atk-s0304a0:538_8": "evameva bhagavā samadhikāni cattāri asaṅkhyeyyāni pāramiyo pūretvā bodhimaṇḍe sabbaññutaññāṇaṁ adhigantvā",
  "atk-s0304a0:538_9": "pavattitavaradhammacakko jetavanamahāvihāre nisinno bhikkhuparisāya ceva bhikkhuniparisāya ca mahādhammayāgaṁ",
  "atk-s0304a0:538_10": "yajanto vīṇopamasuttaṁ ārabhi.",
  "atk-s0304a0:538_11": "Taṁ penetaṁ kiñcāpi dve parisā sandhāya āraddhaṁ,",
  "atk-s0304a0:538_12": "catunnampi pana parisānaṁ avāritaṁ.",
  "atk-s0304a0:538_13": "Tasmā sabbehipi sotabbañceva saddhātabbañca,",
  "atk-s0304a0:538_14": "pariyogāhitvā cassa attharaso vinditabboti.",
  "atk-s0304a0:539_0": "Tattha chandotiādīsu chando nāma pubbuppattikā dubbalataṇhā,",
  "atk-s0304a0:539_1": "so rañjetuṁ na sakkoti .",
  "atk-s0304a0:539_2": "Aparāparaṁ uppajjamānā pana balavataṇhā rāgo nāma,",
  "atk-s0304a0:539_3": "so rañjetuṁ sakkoti.",
  "atk-s0304a0:539_4": "Daṇḍādānādīni kātuṁ asamattho pubbuppattiko dubbalakodho doso nāma.",
  "atk-s0304a0:539_5": "Tāni kātuṁ samattho aparāparuppattiko balavakodho paṭighaṁ nāma.",
  "atk-s0304a0:539_6": "Moho pana mohanasammohanavasena uppannaṁ aññāṇaṁ.",
  "atk-s0304a0:539_7": "Evamettha pañcahipi padehi tīṇi akusalamūlāni gahitāni.",
  "atk-s0304a0:539_8": "Tesu gahitesu sabbepi tammūlakā kilesā gahitāva honti.",
  "atk-s0304a0:539_9": "‘‘Chando rāgo’’ti vā padadvayena aṭṭhalobhasahagatacittuppādā,",
  "atk-s0304a0:539_10": "‘‘doso paṭigha’’nti padadvayena dve domanassasahagatacittuppādā,",
  "atk-s0304a0:539_11": "mohapadena lobhadosarahitā dve uddhaccavicikicchāsahagatacittuppādā gahitāti.",
  "atk-s0304a0:539_12": "Evaṁ sabbepi dvādasa cittuppādā dassitāva honti.",
  "atk-s0304a0:540_0": "Sabhayoti kilesacorānaṁ nivāsaṭṭhānattā sabhayo.",
  "atk-s0304a0:540_1": "Sappaṭibhayoti vadhabandhanādīnaṁ kāraṇattā sappaṭibhayo.",
  "atk-s0304a0:540_2": "Sakaṇṭakoti rāgādīhi kaṇṭakehi sakaṇṭako.",
  "atk-s0304a0:540_3": "Sagahanoti rāgagahanādīhi sagahano.",
  "atk-s0304a0:540_4": "Ummaggoti devalokaṁ vā manussalokaṁ vā nibbānaṁ vā gacchantassa amaggo.",
  "atk-s0304a0:540_5": "Kummaggoti kucchitajegucchibhūtaṭṭhānagamanaekapadikamaggo viya apāyasampāpakattā kummaggo.",
  "atk-s0304a0:540_6": "Duhitikoti ettha ihitīti iriyanā,",
  "atk-s0304a0:540_7": "dukkhā ihiti etthāti, duhitiko.",
  "atk-s0304a0:540_8": "Yasmiñhi magge mūlaphalādikhādanīyaṁ vā sāyanīyaṁ vā natthi,",
  "atk-s0304a0:540_9": "tasmiṁ iriyanā dukkhā hoti,",
  "atk-s0304a0:540_10": "na sakkā taṁ paṭipajjitvā icchitaṭṭhānaṁ gantuṁ.",
  "atk-s0304a0:540_11": "Kilesamaggampi paṭipajjitvā na sakkā sampattibhavaṁ gantunti kilesamaggo duhitikoti vutto.",
  "atk-s0304a0:540_12": "Dvīhitikotipi pāṭho,",
  "atk-s0304a0:540_13": "esevattho.",
  "atk-s0304a0:540_14": "Asappurisasevitoti kokālikādīhi asappurisehi sevito.",
  "atk-s0304a0:541_0": "Tato cittaṁ nivārayeti tehi cakkhuviññeyyehi rūpehi taṁ chandādivasena pavattacittaṁ asubhāvajjanādīhi upāyehi nivāraye.",
  "atk-s0304a0:541_1": "Cakkhudvārasmiñhi iṭṭhārammaṇe rāge uppanne asubhato āvajjantassa cittaṁ nivattati,",
  "atk-s0304a0:541_2": "aniṭṭhārammaṇe dose uppanne mettato āvajjantassa cittaṁ nivattati,",
  "atk-s0304a0:541_3": "majjhattārammaṇe mohe uppanne uddesaparipucchaṁ garuvāsaṁ āvajjantassa cittaṁ nivattati.",
  "atk-s0304a0:541_4": "Evaṁ asakkontena pana satthumahattataṁ dhammassa svākkhātatā saṅghassa suppaṭipatti ca āvajjitabbā.",
  "atk-s0304a0:541_5": "Satthumahattataṁ paccavekkhatopi hi dhammassa svākkhātataṁ saṅghassa suppaṭipattiṁ paccavekkhatopi cittaṁ nivattati.",
  "atk-s0304a0:541_6": "Tena vuttaṁ ‘‘asubhāvajjanādīhi upāyehi nivāraye’’ti.",
  "atk-s0304a0:542_0": "Kiṭṭhanti kiṭṭhaṭṭhāne uppannasassaṁ.",
  "atk-s0304a0:542_1": "Sampannanti paripuṇṇaṁ sunipphannaṁ.",
  "atk-s0304a0:542_2": "Kiṭṭhādoti sassakhādako .",
  "atk-s0304a0:542_3": "Evameva khoti ettha sampannakiṭṭhaṁ viya pañca kāmaguṇā daṭṭhabbā,",
  "atk-s0304a0:542_4": "kiṭṭhādo goṇo viya kūṭacittaṁ,",
  "atk-s0304a0:542_5": "kiṭṭhārakkhassa pamādakālo viya bhikkhuno chasu dvāresu satiṁ pahāya vicaraṇakālo,",
  "atk-s0304a0:542_6": "kiṭṭhārakkhassa pamādamāgamma goṇena gahitagabbhassa kiṭṭhassa khāditattā sassasāmino sassaphalānadhigamo",
  "atk-s0304a0:542_7": "viya chadvārarakkhikāya satiyā vippavāsamāgamma pañcakāmaguṇaṁ assādentena cittena kusalapakkhassa nāsitattā",
  "atk-s0304a0:542_8": "bhikkhuno sāmaññaphalādhigamābhāvo veditabbo.",
  "atk-s0304a0:543_0": "Uparighaṭāyanti dvinnaṁ siṅgānaṁ antare.",
  "atk-s0304a0:543_1": "Suniggahitaṁ niggaṇheyyāti ghaṭāyaṁ patiṭṭhite nāsārajjuke suṭṭhu niggahitaṁ katvā niggaṇheyya.",
  "atk-s0304a0:543_2": "Daṇḍenāti muggarasadisena thūladaṇḍakena.",
  "atk-s0304a0:543_3": "Evañhi so bhikkhave goṇoti evaṁ so kiṭṭhārakkhassa pamādamanvāya yasmiṁ yasmiṁ khaṇe kiṭṭhaṁ otaritukāmo hoti,",
  "atk-s0304a0:543_4": "tasmiṁ tasmiṁ khaṇe evaṁ niggaṇhitvā tāḷetvā osajjanena nibbisevanabhāvaṁ upanīto goṇo.",
  "atk-s0304a0:544_0": "Evameva khoti idhāpi sampannakiṭṭhamiva pañca kāmaguṇā daṭṭhabbā,",
  "atk-s0304a0:544_1": "kiṭṭhādo viya kūṭacittaṁ,",
  "atk-s0304a0:544_2": "kiṭṭhārakkhassa appamādo viya imassa bhikkhuno chasu dvāresu satiyā avissajjanaṁ,",
  "atk-s0304a0:544_3": "daṇḍo viya suttanto,",
  "atk-s0304a0:544_4": "goṇassa kiṭṭhābhimukhakāle daṇḍena tāḷanaṁ viya cittassa bahiddhā puthuttārammaṇābhimukhakāle anamataggiyadevadūtaādittaāsīvisūpamaanāgatabhayādīsu",
  "atk-s0304a0:544_5": "taṁ taṁ suttaṁ āvajjetvā cittuppādassa puthuttārammaṇato nivāretvā mūlakammaṭṭhāne otāraṇaṁ veditabbaṁ.",
  "atk-s0304a0:544_6": "Tenāhu porāṇā –",
  "atk-s0304a0:545_0": "‘‘Subhāsitaṁ sutvā mano pasīdati,",
  "atk-s0304a0:546_0": "Dameti naṁ pītisukhañca vindati;",
  "atk-s0304a0:547_0": "Tadassa ārammaṇe tiṭṭhate mano,",
  "atk-s0304a0:548_0": "Goṇova kiṭṭhādako daṇḍatajjito’’ti.",
  "atk-s0304a0:549_0": "Udujitanti tajjitaṁ.",
  "atk-s0304a0:549_1": "Sudujitanti sutajjitaṁ,",
  "atk-s0304a0:549_2": "sujitantipi attho. Udu,",
  "atk-s0304a0:549_3": "sudūti idaṁ pana nipātamattameva.",
  "atk-s0304a0:549_4": "Ajjhattanti gocarajjhattaṁ.",
  "atk-s0304a0:549_5": "Santiṭṭhatītiādīsu paṭhamajjhānavasena santiṭṭhati,",
  "atk-s0304a0:549_6": "dutiyajjhānavasena sannisīdati,",
  "atk-s0304a0:549_7": "tatiyajjhānavasena ekodi hoti,",
  "atk-s0304a0:549_8": "catutthajjhānavasena samādhiyati.",
  "atk-s0304a0:549_9": "Sabbampi vā etaṁ paṭhamajjhānavasena veditabbaṁ.",
  "atk-s0304a0:549_10": "Ettāvatā hi sammāsambuddhena samathānurakkhaṇaindriyasaṁvarasīlaṁ nāma kathitaṁ.",
  "atk-s0304a0:550_0": "Rañño vāti kassacideva paccantarañño vā.",
  "atk-s0304a0:550_1": "Saddaṁ suṇeyyāti paccūsakāle pabuddho kusalena vīṇāvādakena vādiyamānāya madhurasaddaṁ suṇeyya.",
  "atk-s0304a0:550_2": "Rajanīyotiādīsu cittaṁ rañjetīti rajanīyo.",
  "atk-s0304a0:550_3": "Kāmetabbatāya kamanīyo.",
  "atk-s0304a0:550_4": "Cittaṁ madayatīti madanīyo.",
  "atk-s0304a0:550_5": "Cittaṁ mucchitaṁ viya karaṇato mucchiyatīti mucchanīyo.",
  "atk-s0304a0:550_6": "Ābandhitvā viya gahaṇato bandhatīti bandhanīyo. Alaṁ me,",
  "atk-s0304a0:550_7": "bhoti vīṇāya saṇṭhānaṁ disvā taṁ anicchanto evamāha.",
  "atk-s0304a0:550_8": "Upadhāraṇeti veṭṭhake.",
  "atk-s0304a0:550_9": "Koṇanti caturassaṁ sāradaṇḍakaṁ.",
  "atk-s0304a0:551_0": "So taṁ vīṇanti so rājā ‘‘āharatha naṁ vīṇaṁ,",
  "atk-s0304a0:551_1": "ahamassā saddaṁ pasissāmī’’ti taṁ vīṇaṁ gahetvā.",
  "atk-s0304a0:551_2": "Dasadhā vātiādīsu paṭhamaṁ tāva dasadhā phāleyya,",
  "atk-s0304a0:551_3": "athassā saddaṁ apassanto satadhā phāleyya,",
  "atk-s0304a0:551_4": "tathāpi apassanto sakalikaṁ sakalikaṁ kareyya,",
  "atk-s0304a0:551_5": "tathāpi apassanto ‘‘sakalikā jhāyissanti,",
  "atk-s0304a0:551_6": "saddo pana nikkhamitvā palāyissati,",
  "atk-s0304a0:551_7": "tadā naṁ passissāmī’’ti agginā ḍaheyya.",
  "atk-s0304a0:551_8": "Tathāpi apassanto ‘‘sallahukāni masicuṇṇāni vātena bhassissanti,",
  "atk-s0304a0:551_9": "saddo sāradhaññaṁ viya pādamūle patissati,",
  "atk-s0304a0:551_10": "tadā naṁ passissāmī’’ti mahāvāte vā ophuneyya.",
  "atk-s0304a0:551_11": "Tathāpi apassanto ‘‘masicuṇṇāni yathodakaṁ gamissanti,",
  "atk-s0304a0:551_12": "saddo pana pāraṁ gacchanto puriso viya nikkhamitvā tarissati,",
  "atk-s0304a0:551_13": "tadā naṁ passissāmī’’ti nadiyā vā sīghasotāya pavāheyya.",
  "atk-s0304a0:552_0": "Evaṁ vadeyyāti sabbehipimehi upāyehi apassanto te manusse evaṁ vadeyya.",
  "atk-s0304a0:552_1": "Asatī kirāyanti asatī kira ayaṁ vīṇā,",
  "atk-s0304a0:552_2": "lāmikāti attho.",
  "atk-s0304a0:552_3": "Asatīti lāmakādhivacanametaṁ. Yathāha –",
  "atk-s0304a0:553_0": "‘‘Asā lokitthiyo nāma, velā tāsaṁ na vijjati;",
  "atk-s0304a0:554_0": "Sārattā ca pagabbhā ca, sikhī sabbaghaso yathā’’ti. (jā. 1.1.61);",
  "atk-s0304a0:555_0": "Yathevaṁ yaṁkiñci vīṇā nāmāti na kevalañca vīṇāyeva lāmikā,",
  "atk-s0304a0:555_1": "yatheva pana ayaṁ vīṇā nāma,",
  "atk-s0304a0:555_2": "evaṁ yaṁkiñci aññampi tantibaddhaṁ,",
  "atk-s0304a0:555_3": "sabbaṁ taṁ lāmakamevāti attho.",
  "atk-s0304a0:555_4": "Evameva khoti ettha vīṇā viya pañcakkhandhā daṭṭhabbā,",
  "atk-s0304a0:555_5": "rājā viya yogāvacaro.",
  "atk-s0304a0:555_6": "Yathā so rājā taṁ vīṇaṁ dasadhā phālanato paṭṭhāya vicinanto saddaṁ adisvā vīṇāya anatthiko hoti,",
  "atk-s0304a0:555_7": "evaṁ yogāvacaro pañcakkhandhe sammasanto ahanti vā mamanti vā gahetabbaṁ apassanto khandhehi anatthiko hoti.",
  "atk-s0304a0:555_8": "Tenassa taṁ khandhasammasanaṁ dassento rūpaṁ samanvesati yāvatā rūpassa gatītiādimāha.",
  "atk-s0304a0:556_0": "Tattha samanvesatīti pariyesati.",
  "atk-s0304a0:556_1": "Yāvatā rūpassa gatīti yattakā rūpassa gati.",
  "atk-s0304a0:556_2": "Tattha gatīti gatigati,",
  "atk-s0304a0:556_3": "sañjātigati,",
  "atk-s0304a0:556_4": "salakkhaṇagati,",
  "atk-s0304a0:556_5": "vibhavagati,",
  "atk-s0304a0:556_6": "bhedagatīti pañcavidhā honti.",
  "atk-s0304a0:556_7": "Tattha idaṁ rūpaṁ nāma heṭṭhā avīcipariyantaṁ katvā upari akaniṭṭhabrahmalokaṁ anto katvā etthantare saṁsarati vattati,",
  "atk-s0304a0:556_8": "ayamassa gatigati nāma.",
  "atk-s0304a0:557_0": "Ayaṁ pana kāyo neva padumagabbhe,",
  "atk-s0304a0:557_1": "na puṇḍarīkanīluppalādīsu sañjāyati,",
  "atk-s0304a0:557_2": "āmāsayapakkāsayānaṁ pana antare bahalandhakāre duggandhapavanavicarite paramajegucche okāse pūtimacchādīsu kimi viya sañjāyati ,",
  "atk-s0304a0:557_3": "ayaṁ rūpassa sañjātigati nāma.",
  "atk-s0304a0:558_0": "Duvidhaṁ pana rūpassa lakkhaṇaṁ,",
  "atk-s0304a0:558_1": "‘‘ruppatīti kho,",
  "atk-s0304a0:558_2": "bhikkhave,",
  "atk-s0304a0:558_3": "tasmā rūpa’’nti (saṁ. ni.",
  "atk-s0304a0:558_4": "3.79) evaṁ vutta ruppanasaṅkhātaṁ paccattalakkhaṇañca aniccādibhedaṁ sāmaññalakkhaṇañca,",
  "atk-s0304a0:558_5": "ayamassa salakkhaṇagati nāma.",
  "atk-s0304a0:559_0": "‘‘Gati migānaṁ pavanaṁ, ākāso pakkhinaṁ gati;",
  "atk-s0304a0:560_0": "Vibhavo gati dhammānaṁ, nibbānaṁ arahato gatī’’ti. (pari. 339) –",
  "atk-s0304a0:561_0": "Evaṁ vutto rūpassa abhāvo vibhavagati nāma.",
  "atk-s0304a0:561_1": "Yo panassa bhedo,",
  "atk-s0304a0:561_2": "ayaṁ bhedagati nāma.",
  "atk-s0304a0:561_3": "Vedanādīsupi eseva nayo.",
  "atk-s0304a0:561_4": "Kevalañhettha upari yāva bhavaggā tesaṁ sañjātigati,",
  "atk-s0304a0:561_5": "salakkhaṇagatiyañca vedayitasañjānanaabhisaṅkharaṇavijānanavasena paccattalakkhaṇaṁ veditabbaṁ.",
  "atk-s0304a0:562_0": "Tampi tassa na hotīti yadetaṁ rūpādīsu ahanti vā mamanti vā asmīti vā evaṁ niddiṭṭhaṁ diṭṭhitaṇhāmānaggāhattayaṁ,",
  "atk-s0304a0:562_1": "tampi tassa khīṇāsavassa na hotīti yathānusandhināva suttāgataṁ.",
  "atk-s0304a0:562_2": "Tena vuttaṁ mahāaṭṭhakathāyaṁ –",
  "atk-s0304a0:563_0": "‘‘Ādimhi sīlaṁ kathitaṁ, majjhe samādhibhāvanā;",
  "atk-s0304a0:564_0": "Pariyosāne ca nibbānaṁ, esā vīṇopamā kathā’’ti.",
  "atk-s0304a0:565_0": "10. Chappāṇakopamasuttavaṇṇanā",
  "atk-s0304a0:566_0": "247.",
  "atk-s0304a0:566_1": "Dasame arugattoti vaṇasarīro.",
  "atk-s0304a0:566_2": "Tesaṁyeva arūnaṁ pakkattā pakkagatto.",
  "atk-s0304a0:566_3": "Saravananti kaṇḍavanaṁ.",
  "atk-s0304a0:566_4": "Evameva khoti arugatto puriso viya dussīlapuggalo veditabbo.",
  "atk-s0304a0:566_5": "Tassa kusakaṇṭakehi viddhassa sarapattehi ca asidhārūpamehi vilikhitagattassa bhiyyosomattāya dukkhadomanassaṁ",
  "atk-s0304a0:566_6": "viya tattha tattha sabrahmacārīhi ‘‘ayaṁ so imesañca imesañca kammānaṁ kārako’’ti vuccamānassa uppajjanadukkhaṁ",
  "atk-s0304a0:566_7": "veditabbaṁ.",
  "atk-s0304a0:567_0": "Labhati vattāranti labhati codakaṁ.",
  "atk-s0304a0:567_1": "Evaṁkārīti evarūpānaṁ vejjakammadūtakammādīnaṁ kārako.",
  "atk-s0304a0:567_2": "Evaṁsamācāroti vidhavā gocarādivasena evarūpagocaro.",
  "atk-s0304a0:567_3": "Asucigāmakaṇṭakoti asuddhaṭṭhena asuci,",
  "atk-s0304a0:567_4": "gāmavāsīnaṁ vijjhanaṭṭhena kaṇṭakoti gāmakaṇṭako.",
  "atk-s0304a0:568_0": "Pakkhinti hatthisoṇḍasakuṇaṁ.",
  "atk-s0304a0:568_1": "Ossajjeyyāti vissajjeyya.",
  "atk-s0304a0:568_2": "Āviñcheyyunti ākaḍḍheyyuṁ.",
  "atk-s0304a0:568_3": "Pavekkhāmīti pavisissāmi.",
  "atk-s0304a0:568_4": "Ākāsaṁ ḍessāmīti ākāsaṁ uppatissāmi.",
  "atk-s0304a0:569_0": "Etesu pana ahi ‘‘bhogehi maṇḍalaṁ bandhitvā supissāmī’’ti vammikaṁ pavisitukāmo hoti.",
  "atk-s0304a0:569_1": "Susumāro ‘‘dūre bilaṁ pavisitvā nipajjissāmī’’ti udakaṁ pavisitukāmo hoti.",
  "atk-s0304a0:569_2": "Pakkhī ‘‘ajaṭākāse sukhaṁ vicarissāmī’’ti ākāsaṁ ḍetukāmo hoti.",
  "atk-s0304a0:569_3": "Kukkuro ‘‘uddhanaṭṭhāne chārikaṁ byūhitvā usumaṁ gaṇhanto nipajjissāmī’’ti gāmaṁ pavisitukāmo hoti.",
  "atk-s0304a0:569_4": "Siṅgālo ‘‘manussamaṁsaṁ khāditvā piṭṭhiṁ pasāretvā sayissāmī’’ti āmakasusānaṁ pavisitukāmo hoti.",
  "atk-s0304a0:569_5": "Makkaṭo ‘‘ucce rukkhe abhiruhitvā disādisaṁ pakkhandissāmī’’ti vanaṁ pavisitukāmo hoti.",
  "atk-s0304a0:570_0": "Anuvidhāyeyyunti anugaccheyyuṁ,",
  "atk-s0304a0:570_1": "anuvidhiyeyyuntipi pāṭho,",
  "atk-s0304a0:570_2": "anuvidhānaṁ āpajjeyyunti attho.",
  "atk-s0304a0:570_3": "Yattha so yāti,",
  "atk-s0304a0:570_4": "tattheva gaccheyyunti vuttaṁ hoti.",
  "atk-s0304a0:570_5": "Evamevāti ettha cha pāṇakā viya chāyatanāni daṭṭhabbāni,",
  "atk-s0304a0:570_6": "daḷharajju viya taṇhā,",
  "atk-s0304a0:570_7": "majjhe gaṇṭhi viya avijjā.",
  "atk-s0304a0:570_8": "Yasmiṁ yasmiṁ dvāre ārammaṇaṁ balavaṁ hoti,",
  "atk-s0304a0:570_9": "taṁ taṁ āyatanaṁ tasmiṁ tasmiṁ ārammaṇe āviñchati.",
  "atk-s0304a0:571_0": "Imaṁ pana upamaṁ bhagavā sarikkhakena vā āhareyya āyatanānaṁ vā nānattadassanavasena.",
  "atk-s0304a0:571_1": "Tattha sarikkhakena tāva visuṁ appanākiccaṁ natthi,",
  "atk-s0304a0:571_2": "pāḷiyaṁyeva appitā.",
  "atk-s0304a0:571_3": "Āyatanānaṁ nānattadassanena pana ayaṁ appanā –",
  "atk-s0304a0:571_4": "ahi nāmesa bahi sittasammaṭṭhe ṭhāne nābhiramati,",
  "atk-s0304a0:571_5": "saṅkāraṭṭhānatiṇapaṇṇagahanavammikāniyeva pana pavisitvā nipannakāle abhiramati,",
  "atk-s0304a0:571_6": "ekaggataṁ āpajjati.",
  "atk-s0304a0:571_7": "Evameva cakkhupetaṁ visamajjhāsayaṁ,",
  "atk-s0304a0:571_8": "maṭṭhāsu suvaṇṇabhittiādīsu nābhiramati,",
  "atk-s0304a0:571_9": "oloketumpi na icchati,",
  "atk-s0304a0:571_10": "rūpacittapupphalatādivicittesuyeva pana abhiramati.",
  "atk-s0304a0:571_11": "Tādisesu hi ṭhānesu cakkhumhi appahonte mukhampi vivaritvā oloketukāmo hoti.",
  "atk-s0304a0:572_0": "Susumāropi bahi nikkhanto gahetabbaṁ na passati,",
  "atk-s0304a0:572_1": "akkhiṁ nimīletvā carati.",
  "atk-s0304a0:572_2": "Yadā pana byāmasatamattaṁ udakaṁ ogāhitvā bilaṁ pavisitvā nipanno hoti,",
  "atk-s0304a0:572_3": "tadā tassa cittaṁ ekaggaṁ hoti,",
  "atk-s0304a0:572_4": "sukhaṁ supati.",
  "atk-s0304a0:572_5": "Evameva sotampetaṁ bilajjhāsayaṁ ākāsasannissitaṁ,",
  "atk-s0304a0:572_6": "kaṇṇacchiddakūpakeyeva ajjhāsayaṁ karoti,",
  "atk-s0304a0:572_7": "kaṇṇacchiddākāsoyeva tassa saddasavane paccayo hoti.",
  "atk-s0304a0:572_8": "Ajaṭākāsopi vaṭṭatiyeva.",
  "atk-s0304a0:572_9": "Antoleṇasmiñhi sajjhāye kayiramāne na leṇacchadanaṁ bhinditvā saddo bahi nikkhamati,",
  "atk-s0304a0:572_10": "dvāravātapānachiddehi pana nikkhamitvā dhātuparamparā ghaṭṭento āgantvā sotapasādaṁ ghaṭṭeti.",
  "atk-s0304a0:572_11": "Atha tasmiṁ kāle ‘‘asukaṁ nāma sajjhāyatī’’ti leṇapiṭṭhe nisinnā jānanti.",
  "atk-s0304a0:573_0": "Evaṁ sante sampattagocaratā hoti,",
  "atk-s0304a0:573_1": "kiṁ panetaṁ sampattagocaranti?",
  "atk-s0304a0:573_2": "Āma sampattagocaraṁ.",
  "atk-s0304a0:573_3": "Yadi evaṁ dūre bheriādīsu vajjamānesu ‘‘dūre saddo’’ti jānanaṁ na bhaveyyāti.",
  "atk-s0304a0:573_4": "No na bhavati.",
  "atk-s0304a0:573_5": "Sotapasādasmiñhi ghaṭṭite ‘‘dūre saddo,",
  "atk-s0304a0:573_6": "āsanne saddo,",
  "atk-s0304a0:573_7": "paratīre orimatīre’’ti tathā tathā jānanākāro hoti,",
  "atk-s0304a0:573_8": "dhammatā esāti.",
  "atk-s0304a0:573_9": "Kiṁ etāya dhammatāya?",
  "atk-s0304a0:573_10": "Yato yato chiddaṁ,",
  "atk-s0304a0:573_11": "tato tato savanaṁ hoti candimasūriyādīnaṁ dassanaṁ viyāti asampattagocaramevetaṁ.",
  "atk-s0304a0:574_0": "Pakkhīpi rukkhe vā bhūmiyaṁ vā na ramati.",
  "atk-s0304a0:574_1": "Yadā pana ekaṁ vā dve vā leḍḍupāte atikkamma ajaṭākāsaṁ pakkhando hoti,",
  "atk-s0304a0:574_2": "tadā ekaggacittataṁ āpajjati.",
  "atk-s0304a0:574_3": "Evameva ghānampi ākāsajjhāsayaṁ vātūpanissayagandhagocaraṁ.",
  "atk-s0304a0:574_4": "Tathā hi gāvo navavuṭṭhe deve bhūmiṁ ghāyitvā ghāyitvā ākāsābhimukho hutvā vātaṁ ākaḍḍhanti.",
  "atk-s0304a0:574_5": "Aṅgulīhi gandhapiṇḍaṁ gahetvāpi ca upasiṅghanakāle vātaṁ anākaḍḍhanto neva tassa gandhaṁ jānāti.",
  "atk-s0304a0:575_0": "Kukkuropi bahi caranto khemaṭṭhānaṁ na passati,",
  "atk-s0304a0:575_1": "leḍḍudaṇḍādīhi upadduto hoti.",
  "atk-s0304a0:575_2": "Antogāmaṁ pavisitvā uddhanaṭṭhāne chārikaṁ byūhitvā nipannassa panassa phāsu hoti.",
  "atk-s0304a0:575_3": "Evameva jivhāpi gāmajjhāsayā āposannissitarasārammaṇā.",
  "atk-s0304a0:575_4": "Tathā hi tiyāmarattiṁ samaṇadhammaṁ katvāpi pātova pattacīvaramādāya gāmaṁ pavisitabbaṁ hoti.",
  "atk-s0304a0:575_5": "Sukkhakhādanīyassa ca na sakkā kheḷena atemitassa rasaṁ jānituṁ.",
  "atk-s0304a0:576_0": "Siṅgālopi bahi caranto ratiṁ na vindati,",
  "atk-s0304a0:576_1": "āmakasusāne manussamaṁsaṁ khāditvā nipannasseva panassa phāsu hoti.",
  "atk-s0304a0:576_2": "Evameva kāyopi upādiṇṇakajjhāsayo pathavīsannissitaphoṭṭhabbārammaṇo.",
  "atk-s0304a0:576_3": "Tathā hi aññaṁ upādiṇṇakaṁ alabhamānā sattā attanova hatthatale sīsaṁ katvā nipajjanti.",
  "atk-s0304a0:576_4": "Ajjhattikabāhirā cassa pathavī ārammaṇaggahaṇe paccayo hoti.",
  "atk-s0304a0:576_5": "Susanthatassāpi hi sayanassa heṭṭhāṭhitānampi vā phalakānaṁ na sakkā anisīdantena vā anuppīḷantena vā",
  "atk-s0304a0:576_6": "thaddhamudubhāvo jānitunti ajjhattikabāhirā pathavī etassa phoṭṭhabbajānane paccayo hoti.",
  "atk-s0304a0:577_0": "Makkaṭopi bhūmiyaṁ vicaranto nābhiramati,",
  "atk-s0304a0:577_1": "hatthasatubbedhaṁ panassa rukkhaṁ āruyha viṭapapiṭṭhe nisīditvā disāvidisā olokentasseva phāsuko hoti.",
  "atk-s0304a0:577_2": "Evaṁ manopi nānajjhāsayo bhavaṅgapaccayo,",
  "atk-s0304a0:577_3": "diṭṭhapubbepi nānārammaṇajjhāsayaṁ karotiyeva mūlabhavaṅgaṁ panassa paccayo hotīti ayamettha saṅkhepo,",
  "atk-s0304a0:577_4": "vitthārena pana āyatanānaṁ nānattaṁ visuddhimagge āyatananiddese vuttameva.",
  "atk-s0304a0:578_0": "Taṁ cakkhu nāviñchatīti taṇhārajjukānaṁ āyatanapāṇakānaṁ kāyagatāsatithambhe baddhānaṁ nibbisevanabhāvaṁ",
  "atk-s0304a0:578_1": "āpannattā nākaḍḍhatīti imasmiṁ sutte pubbabhāgavipassanāva kathitā.",
  "atk-s0304a0:579_0": "11. Yavakalāpisuttavaṇṇanā",
  "atk-s0304a0:580_0": "248.",
  "atk-s0304a0:580_1": "Ekādasame yavakalāpīti lāyitvā ṭhapitayavapuñjo.",
  "atk-s0304a0:580_2": "Byābhaṅgihatthāti kājahatthā.",
  "atk-s0304a0:580_3": "Chahi byābhaṅgīhi haneyyunti chahi puthulakājadaṇḍakehi potheyyuṁ.",
  "atk-s0304a0:580_4": "Sattamoti tesu chasu janesu yave pothetvā pasibbake pūretvā ādāya gatesu añño sattamo āgaccheyya.",
  "atk-s0304a0:580_5": "Suhatatarā assāti yaṁ tattha avasiṭṭhaṁ atthi bhusapalāpamattampi,",
  "atk-s0304a0:580_6": "tassa gahaṇatthaṁ suṭṭhutaraṁ hatā.",
  "atk-s0304a0:581_0": "Evameva khoti ettha catumahāpatho viya cha āyatanāni daṭṭhabbāni,",
  "atk-s0304a0:581_1": "catumahāpathe nikkhittayavakalāpī viya satto,",
  "atk-s0304a0:581_2": "cha byābhaṅgiyo viya iṭṭhāniṭṭhamajjhattavasena aṭṭhārasa ārammaṇāni,",
  "atk-s0304a0:581_3": "sattamā byābhaṅgī viya bhavapatthanā kilesā.",
  "atk-s0304a0:581_4": "Yathā catumahāpathe ṭhapitā yavakalāpī chahi byābhaṅgīhi haññati,",
  "atk-s0304a0:581_5": "evamime sattā aṭṭhārasahi ārammaṇadaṇḍakehi chasu āyatanesu haññanti.",
  "atk-s0304a0:581_6": "Yathā sattamena suhatatarā honti,",
  "atk-s0304a0:581_7": "evaṁ sattā bhavapatthanakilesehi suhatatarā honti bhavemūlakaṁ dukkhaṁ anubhavamānā.",
  "atk-s0304a0:582_0": "Idāni nesaṁ taṁ bhavapatthanakilesaṁ dassetuṁ bhūtapubbaṁ,",
  "atk-s0304a0:582_1": "bhikkhavetiādimāha.",
  "atk-s0304a0:582_2": "Tatrāti sudhammāyaṁ bhummaṁ,",
  "atk-s0304a0:582_3": "sudhammāya devasabhāya dvāreti attho.",
  "atk-s0304a0:582_4": "Dhammikā kho devāti dhammikā ete devā nāma,",
  "atk-s0304a0:582_5": "yehi mādisaṁ asurādhipatiṁ gahetvā mayhaṁ bhedanamattampi na katanti sandhāya vadati.",
  "atk-s0304a0:582_6": "Adhammikā devāti adhammikā ete devā nāma,",
  "atk-s0304a0:582_7": "ye mādisaṁ asurādhipatiṁ navagūthasūkaraṁ viya kaṇṭhapañcamehi bandhanehi bandhitvā nisīdāpenti.",
  "atk-s0304a0:582_8": "Evaṁ sukhumaṁ kho,",
  "atk-s0304a0:582_9": "bhikkhave,",
  "atk-s0304a0:582_10": "vepacittibandhananti taṁ kira padumanāḷasuttaṁ viya makkaṭajālasuttaṁ viya ca sukhumaṁ hoti,",
  "atk-s0304a0:582_11": "chettuṁ pana neva vāsiyā na pharasunā sakkā.",
  "atk-s0304a0:582_12": "Yasmā pana citteneva bajjhati,",
  "atk-s0304a0:582_13": "cittena muccati,",
  "atk-s0304a0:582_14": "tasmā ‘‘vepacittibandhana’’nti vuttaṁ.",
  "atk-s0304a0:583_0": "Tato sukhumataraṁ mārabandhananti kilesabandhanaṁ panesaṁ tatopi sukhumataraṁ,",
  "atk-s0304a0:583_1": "neva cakkhussa āpāthaṁ gacchati,",
  "atk-s0304a0:583_2": "na iriyāpathaṁ nivāreti.",
  "atk-s0304a0:583_3": "Tena hi baddhā sattā pathavitalepi ākāsepi yojanasatampi yojanasahassampi gacchantipi āgacchantipi.",
  "atk-s0304a0:583_4": "Chijjamānaṁ panetaṁ ñāṇeneva chijjati,",
  "atk-s0304a0:583_5": "na aññenāti ‘‘ñāṇamokkhaṁ bandhana’’ntipi vuccati.",
  "atk-s0304a0:584_0": "Maññamānoti taṇhādiṭṭhimānānaṁ vasena khandhe maññanto.",
  "atk-s0304a0:584_1": "Baddho mārassāti mārabandhanena baddho.",
  "atk-s0304a0:584_2": "Karaṇatthe vā etaṁ sāmivacanaṁ,",
  "atk-s0304a0:584_3": "kilesamārena baddhoti attho.",
  "atk-s0304a0:584_4": "Mutto pāpimatoti mārassa bandhanena mutto.",
  "atk-s0304a0:584_5": "Karaṇattheyeva vā idaṁ sāmivacanaṁ,",
  "atk-s0304a0:584_6": "pāpimatā kilesabandhanena muttoti attho.",
  "atk-s0304a0:585_0": "Asmīti padena taṇhāmaññitaṁ vuttaṁ.",
  "atk-s0304a0:585_1": "Ayamahasmīti diṭṭhimaññitaṁ.",
  "atk-s0304a0:585_2": "Bhavissanti sassatavasena diṭṭhimaññitameva.",
  "atk-s0304a0:585_3": "Na bhavissanti ucchedavasena.",
  "atk-s0304a0:585_4": "Rūpītiādīni sassatasseva pabhedadīpanāni.",
  "atk-s0304a0:585_5": "Tasmāti yasmā maññitaṁ ābādhaṁ antodosanikantanavasena rogo ceva gaṇḍo ca sallañca, tasmā.",
  "atk-s0304a0:585_6": "Iñjitantiādīni yasmā imehi kilesehi sattā iñjanti ceva phandanti ca papañcitā ca honti pamattākārapattā,",
  "atk-s0304a0:585_7": "tasmā tesaṁ ākāradassanatthaṁ vuttāni.",
  "atk-s0304a0:586_0": "Mānagatavāre pana mānassa gataṁ mānagataṁ,",
  "atk-s0304a0:586_1": "mānapavattīti attho.",
  "atk-s0304a0:586_2": "Mānoyeva mānagataṁ gūthagataṁ muttagataṁ viya.",
  "atk-s0304a0:586_3": "Tattha asmīti idaṁ taṇhāya sampayuttamānavasena vuttaṁ.",
  "atk-s0304a0:586_4": "Ayamahamasmīti diṭṭhivasena.",
  "atk-s0304a0:586_5": "Nanu ca diṭṭhisampayutto nāma māno natthīti?",
  "atk-s0304a0:586_6": "Āma natthi,",
  "atk-s0304a0:586_7": "mānassa pana appahīnattā diṭṭhi nāma hoti.",
  "atk-s0304a0:586_8": "Mānamūlakaṁ diṭṭhiṁ sandhāyetaṁ vuttaṁ.",
  "atk-s0304a0:586_9": "Sesaṁ sabbattha uttānamevāti.",
  "atk-s0304a0:587_0": "Āsīvisavaggo.",
  "atk-s0304a0:588_0": "Catuttho paṇṇāsako.",
  "atk-s0304a0:589_0": "Saḷāyatanasaṁyuttavaṇṇanā niṭṭhitā."
}