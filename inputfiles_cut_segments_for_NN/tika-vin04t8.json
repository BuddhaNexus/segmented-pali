{
  "tika-vin04t8:0_0": "Pācittiyakaṇḍo",
  "tika-vin04t8:1_0": "1. Musāvādavaggo",
  "tika-vin04t8:2_0": "1. Musāvādasikkhāpadavaṇṇanā",
  "tika-vin04t8:3_0": "Pācittiyesu musāvādavaggassa paṭhame sampajānamusāvādeti pubbepi jānitvā vacanakkhaṇepi jānantasseva musāvādabhaṇane.",
  "tika-vin04t8:3_1": "Bhaṇanañca nāma idha abhūtassa vā bhūtataṁ,",
  "tika-vin04t8:3_2": "bhūtassa vā abhūtataṁ katvā kāyena vā vācāya vā viññāpanappayogo,",
  "tika-vin04t8:3_3": "nimittatthe cetaṁ bhummavacanaṁ.",
  "tika-vin04t8:3_4": "Tasmā yo sampajānamusāvādaṁ vadati,",
  "tika-vin04t8:3_5": "tassa taṁnimittaṁ taṁhetu tappaccayā pācittiyaṁ hotīti evamettha aññesu ca īdisesu attho veditabbo.",
  "tika-vin04t8:4_0": "Sāvatthiyaṁ hatthakaṁ sakyaputtaṁ ārabbha avajānitvā paṭijānanādivatthusmiṁ paññattaṁ,",
  "tika-vin04t8:4_1": "sādhāraṇapaññatti,",
  "tika-vin04t8:4_2": "anāṇattikaṁ,",
  "tika-vin04t8:4_3": "uttarimanussadhammārocanatthaṁ musā bhaṇantassa pārājikaṁ,",
  "tika-vin04t8:4_4": "amūlakena pārājikena anuddhaṁsanatthaṁ saṅghādiseso,",
  "tika-vin04t8:4_5": "saṅghādisesena anuddhaṁsanatthaṁ pācittiyaṁ,",
  "tika-vin04t8:4_6": "ācāravipattiyā anuddhaṁsanatthaṁ dukkaṭaṁ,",
  "tika-vin04t8:4_7": "“yo te vihāre vasī”tiādinā pariyāyena uttarimanussadhammārocanatthaṁ paṭivijānantassa musā bhaṇite thullaccayaṁ,",
  "tika-vin04t8:4_8": "appaṭivijānantassa dukkaṭaṁ,",
  "tika-vin04t8:4_9": "kevalaṁ musā bhaṇantassa idha pācittiyaṁ.",
  "tika-vin04t8:4_10": "Anupadhāretvā sahasā bhaṇantassa,",
  "tika-vin04t8:4_11": "“aññaṁ bhaṇissāmī”ti aññaṁ bhaṇantassa,",
  "tika-vin04t8:4_12": "ummattakādīnañca anāpatti.",
  "tika-vin04t8:4_13": "Visaṁvādanapurekkhāratā,",
  "tika-vin04t8:4_14": "visaṁvādanacittena yamatthaṁ vattukāmo,",
  "tika-vin04t8:4_15": "tassa puggalassa viññāpanapayogo cāti imānettha dve aṅgāni.",
  "tika-vin04t8:4_16": "Samuṭṭhānādīni adinnādānasadisānīti.",
  "tika-vin04t8:5_0": "Musāvādasikkhāpadavaṇṇanā niṭṭhitā.",
  "tika-vin04t8:6_0": "2. Omasavādasikkhāpadavaṇṇanā",
  "tika-vin04t8:7_0": "Dutiye omasavādeti ovijjhanavacane,",
  "tika-vin04t8:7_1": "jātināmagottakammasippaābādhaliṅgakilesaāpattiakkosesu bhūtena vā abhūtena vā yena kenaci pārājikaṁ āpannaṁ",
  "tika-vin04t8:7_2": "vā anāpannaṁ vā yaṁkiñci bhikkhuṁ yāya kāyaci vācāya vā hatthamuddāya vā anaññāpadesena akkosanavacane",
  "tika-vin04t8:7_3": "pācittiyanti attho.",
  "tika-vin04t8:8_0": "Sāvatthiyaṁ chabbaggiye bhikkhū ārabbha omasanavatthusmiṁ paññattaṁ,",
  "tika-vin04t8:8_1": "sādhāraṇapaññatti,",
  "tika-vin04t8:8_2": "anāṇattikaṁ,",
  "tika-vin04t8:8_3": "tehiyeva dasahi akkosavatthūhi “santi idhekacce caṇḍālā”tiādinā nayena aññāpadesaṁ katvā akkosantassa,",
  "tika-vin04t8:8_4": "“corosi gaṇṭhibhedakosī”tiādīhi pāḷimuttakapadehi akkosantassa,",
  "tika-vin04t8:8_5": "yathā tathā vā anupasampannaṁ akkosantassa ca dukkaṭaṁ.",
  "tika-vin04t8:8_6": "Idha bhikkhunīpi anupasampannasaṅkhyaṁ gacchati.",
  "tika-vin04t8:8_7": "Anakkositukāmassa kevalaṁ davakamyatāya vadato sabbattha dubbhāsitaṁ.",
  "tika-vin04t8:8_8": "Atthadhammaanusāsanipurekkhārānaṁ,",
  "tika-vin04t8:8_9": "ummattakādīnañca anāpatti.",
  "tika-vin04t8:8_10": "Yaṁ akkosati,",
  "tika-vin04t8:8_11": "tassa upasampannatā,",
  "tika-vin04t8:8_12": "anaññāpadesena jātiādīhi akkosanaṁ,",
  "tika-vin04t8:8_13": "“maṁ akkosatī”ti jānanā,",
  "tika-vin04t8:8_14": "atthapurekkhāratādīnaṁ abhāvoti imānettha cattāri aṅgāni.",
  "tika-vin04t8:8_15": "Samuṭṭhānādīni adinnādānasadisāni,",
  "tika-vin04t8:8_16": "vedanā pana idha dukkhāti.",
  "tika-vin04t8:9_0": "Omasavādasikkhāpadavaṇṇanā niṭṭhitā.",
  "tika-vin04t8:10_0": "3. Pesuññasikkhāpadavaṇṇanā",
  "tika-vin04t8:11_0": "Tatiye bhikkhupesuññeti bhikkhussa pesuññe,",
  "tika-vin04t8:11_1": "jātiādīhi akkosavatthūhi bhikkhū akkosantassa bhikkhuno sutvā vacanaṁ bhikkhuno piyakamyatāya vā bhedādhippāyena vā yo akkuddho,",
  "tika-vin04t8:11_2": "tassa bhikkhussa kāyena vā vācāya vā upasaṁhaṭe tasmiṁ pesuññakaraṇavacane pācittiyanti attho.",
  "tika-vin04t8:12_0": "Sāvatthiyaṁ chabbaggiye bhikkhū ārabbha pesuññaupasaṁharaṇavatthusmiṁ paññattaṁ,",
  "tika-vin04t8:12_1": "sādhāraṇapaññatti,",
  "tika-vin04t8:12_2": "anāṇattikaṁ,",
  "tika-vin04t8:12_3": "vuttanayeneva aññāpadesena akkosantassa vacanūpasaṁhāre vā pāḷimuttakaakkosūpasaṁhāre vā anupasampannassa ca upasaṁhāre dukkaṭaṁ.",
  "tika-vin04t8:12_4": "Idhāpi bhikkhunī anupasampannaṭṭhāne ṭhitā.",
  "tika-vin04t8:12_5": "Na piyakamyatāya,",
  "tika-vin04t8:12_6": "na bhedādhippāyena kevalaṁ pāpagarahitāya vadantassa,",
  "tika-vin04t8:12_7": "ummattakādīnañca anāpatti.",
  "tika-vin04t8:12_8": "Jātiādīhi anaññāpadesena akkosantassa bhikkhuno sutvā vacanaṁ bhikkhussa upasaṁharaṇaṁ,",
  "tika-vin04t8:12_9": "piyakamyatābhedādhippāyesu aññataratā,",
  "tika-vin04t8:12_10": "tassa vijānanāti imānettha tīṇi aṅgāni.",
  "tika-vin04t8:12_11": "Samuṭṭhānādīni adinnādānasadisānevāti.",
  "tika-vin04t8:13_0": "Pesuññasikkhāpadavaṇṇanā niṭṭhitā.",
  "tika-vin04t8:14_0": "4. Padasodhammasikkhāpadavaṇṇanā",
  "tika-vin04t8:15_0": "Catutthe padaso dhammaṁ vāceyyāti saṅgītittayaṁ anāruḷhampi rājovādatikkhindriyacatuparivattananandopanandakulumpasuttamaggakathādidhammañca",
  "tika-vin04t8:15_1": "saṅgītittayamāruḷhaṁ tipiṭakadhammañca padaṁ padaṁ vāceyya,",
  "tika-vin04t8:15_2": "padānupadaanvakkharaanubyañjanesu ekekaṁ koṭṭhāsanti attho.",
  "tika-vin04t8:15_3": "Pācittiyanti etesu padādīsu bhikkhuñca bhikkhuniñca ṭhapetvā yaṁkañci koṭṭhāsaṁ avasesapuggalehi saddhiṁ ekato bhaṇantassa padādigaṇanāya pācittiyaṁ.",
  "tika-vin04t8:16_0": "Sāvatthiyaṁ chabbaggiye bhikkhū ārabbha padaso dhammavācanavatthusmiṁ paññattaṁ,",
  "tika-vin04t8:16_1": "sādhāraṇapaññatti,",
  "tika-vin04t8:16_2": "anāṇattikaṁ,",
  "tika-vin04t8:16_3": "tikapācittiyaṁ.",
  "tika-vin04t8:16_4": "Upasampanne anupasampannasaññino vematikassa vā dukkaṭaṁ.",
  "tika-vin04t8:16_5": "Anupasampannena saddhiṁ ekato uddesaggahaṇe,",
  "tika-vin04t8:16_6": "sajjhāyakaraṇe,",
  "tika-vin04t8:16_7": "tassa santike uddesaggahaṇe,",
  "tika-vin04t8:16_8": "yebhuyyena paguṇaganthaṁ bhaṇantassa,",
  "tika-vin04t8:16_9": "osārentassa ca khalitaṭṭhāne “evaṁ bhaṇāhī”ti vacane ca ekato bhaṇantassāpi,",
  "tika-vin04t8:16_10": "ummattakādīnañca anāpatti.",
  "tika-vin04t8:16_11": "Anupasampannatā,",
  "tika-vin04t8:16_12": "vuttalakkhaṇaṁ dhammaṁ padaso vācanatā,",
  "tika-vin04t8:16_13": "ekato osāpanañcāti imānettha tīṇi aṅgāni.",
  "tika-vin04t8:16_14": "Padasodhammasamuṭṭhānaṁ, kiriyaṁ,",
  "tika-vin04t8:16_15": "nosaññāvimokkhaṁ,",
  "tika-vin04t8:16_16": "acittakaṁ,",
  "tika-vin04t8:16_17": "paṇṇattivajjaṁ,",
  "tika-vin04t8:16_18": "vacīkammaṁ, ticittaṁ,",
  "tika-vin04t8:16_19": "tivedananti.",
  "tika-vin04t8:17_0": "Padasodhammasikkhāpadavaṇṇanā niṭṭhitā.",
  "tika-vin04t8:18_0": "5. Paṭhamasahaseyyasikkhāpadavaṇṇanā",
  "tika-vin04t8:19_0": "Pañcame anupasampannenāti bhikkhuṁ ṭhapetvā antamaso pārājikavatthubhūtena tiracchānagatenāpi.",
  "tika-vin04t8:19_1": "Uttaridirattatirattanti dvinnaṁ vā tiṇṇaṁ vā rattīnaṁ upari.",
  "tika-vin04t8:19_2": "Sahaseyyanti sabbacchannaparicchanne yebhuyyena channaparicchanne vā senāsane pubbāpariyena vā ekakkhaṇena vā ekato nipajjanaṁ.",
  "tika-vin04t8:19_3": "Kappeyyāti vidaheyya sampādeyya.",
  "tika-vin04t8:19_4": "Tattha chadanaṁ anāhacca diyaḍḍhahatthubbedhena pākārādinā paricchinnampi sabbaparicchannamicceva veditabbaṁ,",
  "tika-vin04t8:19_5": "tasmā iminā lakkhaṇena samannāgato sacepi sattabhūmiko pāsādo ekūpacāro hoti,",
  "tika-vin04t8:19_6": "satagabbhaṁ vā catusālaṁ,",
  "tika-vin04t8:19_7": "yo tattha vā aññattha vā tādise tena vā aññena vā anupasampannena saha tisso rattiyo sayitvā catutthadivase",
  "tika-vin04t8:19_8": "atthaṅgate sūriye anupasampanne nipanne gabbhadvāraṁ pidhāya vā apidhāya vā nipajjati,",
  "tika-vin04t8:19_9": "paṭhamanipanno vā tasmiṁ nipajjante na vuṭṭhāti,",
  "tika-vin04t8:19_10": "tassa ubhinnaṁ uṭṭhahitvā nipajjanappayogagaṇanāya anupasampannagaṇanāya ca pācittiyaṁ.",
  "tika-vin04t8:19_11": "Ayamettha saṅkhepo,",
  "tika-vin04t8:19_12": "vitthāro pana samantapāsādikāyaṁ sabbappakārato vutto.",
  "tika-vin04t8:20_0": "Āḷaviyaṁ sambahule bhikkhū ārabbha anupasampannena sahaseyyavatthusmiṁ paññattaṁ,",
  "tika-vin04t8:20_1": "“uttaridirattatiratta”nti ayamettha anupaññatti,",
  "tika-vin04t8:20_2": "sādhāraṇapaññatti,",
  "tika-vin04t8:20_3": "anāṇattikaṁ,",
  "tika-vin04t8:20_4": "tikapācittiyaṁ,",
  "tika-vin04t8:20_5": "upasampanne anupasampannasaññino vematikassa vā upaddhacchannaparicchannādīsu ca dukkaṭaṁ.",
  "tika-vin04t8:20_6": "Ūnakadirattatirattaṁ vasantassa,",
  "tika-vin04t8:20_7": "tatiyāya rattiyā purāruṇā nikkhamitvā puna vasantassa,",
  "tika-vin04t8:20_8": "sabbacchannasabbāparicchannādīsu vasantassa,",
  "tika-vin04t8:20_9": "itarasmiṁ nisinne nipajjantassa,",
  "tika-vin04t8:20_10": "nipanne vā nisīdantassa,",
  "tika-vin04t8:20_11": "ummattakādīnañca anāpatti.",
  "tika-vin04t8:20_12": "Pācittiyavatthukasenāsanaṁ,",
  "tika-vin04t8:20_13": "tattha anupasampannena saha nipajjanaṁ,",
  "tika-vin04t8:20_14": "catutthadivase sūriyatthaṅgamananti imānettha tīṇi aṅgāni.",
  "tika-vin04t8:20_15": "Samuṭṭhānādīni eḷakalomasadisānevāti.",
  "tika-vin04t8:21_0": "Paṭhamasahaseyyasikkhāpadavaṇṇanā niṭṭhitā.",
  "tika-vin04t8:22_0": "6. Dutiyasahaseyyasikkhāpadavaṇṇanā",
  "tika-vin04t8:23_0": "Chaṭṭhe mātugāmenāti antamaso tadahujātāyapi manussitthiyā.",
  "tika-vin04t8:23_1": "Dissamānarūpā pana yakkhipetiyo paṇḍako methunavatthubhūtā ca tiracchānitthiyo idha dukkaṭavatthukā honti.",
  "tika-vin04t8:24_0": "Sāvatthiyaṁ āyasmantaṁ anuruddhattheraṁ ārabbha mātugāmena sahaseyyavatthusmiṁ paññattaṁ,",
  "tika-vin04t8:24_1": "sesaṁ anantarasikkhāpade vuttanayeneva veditabbaṁ aññatra rattiparicchedā,",
  "tika-vin04t8:24_2": "tatra hi catutthadivase āpatti,",
  "tika-vin04t8:24_3": "idha pana paṭhamadivasepīti.",
  "tika-vin04t8:25_0": "Dutiyasahaseyyasikkhāpadavaṇṇanā niṭṭhitā.",
  "tika-vin04t8:26_0": "7. Dhammadesanāsikkhāpadavaṇṇanā",
  "tika-vin04t8:27_0": "Sattame uttarichappañcavācāhītiettha eko gāthāpādo ekā vācāti evaṁ sabbattha vācāpamāṇaṁ veditabbaṁ.",
  "tika-vin04t8:27_1": "Dhammaṁ deseyyāti padasodhammasikkhāpade vuttalakkhaṇaṁ dhammaṁ vā aṭṭhakathādhammaṁ vā bhāseyya.",
  "tika-vin04t8:27_2": "Aññatra viññunā purisaviggahenāti vinā viññunā purisena.",
  "tika-vin04t8:27_3": "Manussaviggahaṁ gahetvā ṭhitena pana yakkhena vā petena vā tiracchānena vā saddhiṁ ṭhitāyapi dhammaṁ desetuṁ na vaṭṭati.",
  "tika-vin04t8:27_4": "Pācittiyanti dutiyāniyate vuttalakkhaṇena manussena vinā viññumanussitthiyā channaṁ vācānaṁ upari padādivasena dhammaṁ desentassa padādigaṇanāya,",
  "tika-vin04t8:27_5": "bahūnaṁ desayato mātugāmagaṇanāya ca pācittiyaṁ.",
  "tika-vin04t8:28_0": "Sāvatthiyaṁ udāyittheraṁ ārabbha mātugāmassa dhammadesanāvatthusmiṁ paññattaṁ,",
  "tika-vin04t8:28_1": "“aññatra viññunā”ti ayamettha anupaññatti,",
  "tika-vin04t8:28_2": "sādhāraṇapaññatti,",
  "tika-vin04t8:28_3": "anāṇattikaṁ,",
  "tika-vin04t8:28_4": "tikapācittiyaṁ,",
  "tika-vin04t8:28_5": "amātugāme mātugāmasaññino vematikassa vā yakkhipetipaṇḍakamanussaviggahatiracchānitthīnaṁ desentassa ca dukkaṭaṁ.",
  "tika-vin04t8:28_6": "Chahi vācāhi,",
  "tika-vin04t8:28_7": "tato vā oraṁ desentassa,",
  "tika-vin04t8:28_8": "vuttalakkhaṇe vā purise sati,",
  "tika-vin04t8:28_9": "sayaṁ vā uṭṭhāya,",
  "tika-vin04t8:28_10": "puna nisīditvā mātugāmassa vā uṭṭhahitvā puna nisinnassa,",
  "tika-vin04t8:28_11": "aññassa vā mātugāmassa desayato,",
  "tika-vin04t8:28_12": "“dīghanikāyo nāma bhante kimatthiyo”ti evaṁ pana puṭṭhe sabbampi dīghanikāyaṁ desentassa,",
  "tika-vin04t8:28_13": "aññassatthāya vuccamānaṁ mātugāme suṇante,",
  "tika-vin04t8:28_14": "ummattakādīnañca anāpatti.",
  "tika-vin04t8:28_15": "Vuttalakkhaṇassa dhammassa channaṁ vācānaṁ upari desanā,",
  "tika-vin04t8:28_16": "vuttalakkhaṇo mātugāmo,",
  "tika-vin04t8:28_17": "iriyāpathaparivattābhāvo,",
  "tika-vin04t8:28_18": "kappiyakārakassābhāvo,",
  "tika-vin04t8:28_19": "apañhāvissajjanāti imānettha pañca aṅgāni.",
  "tika-vin04t8:28_20": "Samuṭṭhānādīni padasodhammasadisāneva,",
  "tika-vin04t8:28_21": "kevalaṁ idha kiriyākiriyaṁ hotīti.",
  "tika-vin04t8:29_0": "Dhammadesanāsikkhāpadavaṇṇanā niṭṭhitā.",
  "tika-vin04t8:30_0": "8. Bhūtārocanasikkhāpadavaṇṇanā",
  "tika-vin04t8:31_0": "Aṭṭhame uttarimanussadhammanti catutthapārājike vuttalakkhaṇaṁ uttarimanussānaṁ jhāyīnañceva ariyānañca dhammaṁ.",
  "tika-vin04t8:31_1": "Bhūtasmiṁ pācittiyanti attani jhānādidhamme sati taṁ bhikkhuñca bhikkhuniñca ṭhapetvā aññassa ārocayato pācittiyaṁ.",
  "tika-vin04t8:32_0": "Vesāliyaṁ vaggumudātīriye bhikkhū ārabbha tesaṁ bhūtārocanavatthusmiṁ paññattaṁ,",
  "tika-vin04t8:32_1": "sādhāraṇapaññatti,",
  "tika-vin04t8:32_2": "anāṇattikaṁ,",
  "tika-vin04t8:32_3": "nippariyāyena attani vijjamānaṁ jhānādidhammaṁ ārocentassa sace yassa āroceti,",
  "tika-vin04t8:32_4": "so anantarameva “ayaṁ jhānalābhī”ti vā “ariyo”ti vā yena kenaci ākārena tamatthaṁ jānāti,",
  "tika-vin04t8:32_5": "pācittiyaṁ.",
  "tika-vin04t8:32_6": "No ce jānāti, dukkaṭaṁ.",
  "tika-vin04t8:32_7": "Pariyāyena ārocitaṁ pana jānātu vā, mā vā,",
  "tika-vin04t8:32_8": "dukkaṭameva.",
  "tika-vin04t8:32_9": "Tathārūpe kāraṇe sati upasampannassa ārocayato,",
  "tika-vin04t8:32_10": "ādikammikassa ca anāpatti.",
  "tika-vin04t8:32_11": "Yasmā pana ariyānaṁ ummattakādibhāvo natthi,",
  "tika-vin04t8:32_12": "jhānalābhino pana tasmiṁ sati jhānā parihāyanti,",
  "tika-vin04t8:32_13": "tasmā te idha na gahitā.",
  "tika-vin04t8:32_14": "Uttarimanussadhammassa bhūtatā,",
  "tika-vin04t8:32_15": "anupasampannassa ārocanaṁ,",
  "tika-vin04t8:32_16": "taṅkhaṇavijānanā,",
  "tika-vin04t8:32_17": "anaññāpadesoti imānettha cattāri aṅgāni.",
  "tika-vin04t8:32_18": "Bhūtārocanasamuṭṭhānaṁ, kiriyaṁ,",
  "tika-vin04t8:32_19": "nosaññāvimokkhaṁ,",
  "tika-vin04t8:32_20": "acittakaṁ,",
  "tika-vin04t8:32_21": "paṇṇattivajjaṁ,",
  "tika-vin04t8:32_22": "kāyakammaṁ,",
  "tika-vin04t8:32_23": "vacīkammaṁ,",
  "tika-vin04t8:32_24": "kusalābyākatacittehi dvicittaṁ,",
  "tika-vin04t8:32_25": "sukhamajjhattavedanāhi dvivedananti.",
  "tika-vin04t8:33_0": "Bhūtārocanasikkhāpadavaṇṇanā niṭṭhitā.",
  "tika-vin04t8:34_0": "9. Duṭṭhullārocanasikkhāpadavaṇṇanā",
  "tika-vin04t8:35_0": "Navame bhikkhussāti pārājikaṁ anajjhāpannassa.",
  "tika-vin04t8:35_1": "Duṭṭhullanti kiñcāpi dvinnaṁ āpattikkhandhānametaṁ adhivacanaṁ,",
  "tika-vin04t8:35_2": "idha pana saṅghādisesameva adhippetaṁ.",
  "tika-vin04t8:35_3": "Aññatra bhikkhusammutiyāti yaṁ saṅgho abhiṇhāpattikassa bhikkhuno āyatiṁ saṁvaratthāya āpattīnañca kulānañca",
  "tika-vin04t8:35_4": "pariyantaṁ katvā vā akatvā vā tikkhattuṁ apaloketvā katikaṁ karoti,",
  "tika-vin04t8:35_5": "taṁ ṭhapetvā,",
  "tika-vin04t8:35_6": "ayathākatikāya “ayaṁ asuciṁ mocetvā saṅghādisesaṁ āpanno”tiādinā nayena vatthunā saddhiṁ āpattiṁ ghaṭetvā ārocentassa pācittiyaṁ.",
  "tika-vin04t8:36_0": "Sāvatthiyaṁ chabbaggiye bhikkhū ārabbha duṭṭhullāpattiārocanavatthusmiṁ paññattaṁ,",
  "tika-vin04t8:36_1": "sādhāraṇapaññatti,",
  "tika-vin04t8:36_2": "anāṇattikaṁ,",
  "tika-vin04t8:36_3": "tikapācittiyaṁ,",
  "tika-vin04t8:36_4": "aduṭṭhullāya duṭṭhullasaññino vematikassa vā dukkaṭaṁ,",
  "tika-vin04t8:36_5": "avasese cha āpattikkhandhe,",
  "tika-vin04t8:36_6": "anupasampannassa purimapañcasikkhāpadavītikkamasaṅkhātaṁ duṭṭhullaṁ vā itaraṁ aduṭṭhullaṁ vā ajjhācāraṁ ārocentassāpi dukkaṭameva.",
  "tika-vin04t8:36_7": "Vatthumattaṁ vā āpattimattaṁ vā ārocentassa,",
  "tika-vin04t8:36_8": "bhikkhusammutiparicchedaṁ anatikkamitvā ārocentassa,",
  "tika-vin04t8:36_9": "ummattakādīnañca anāpatti.",
  "tika-vin04t8:36_10": "Vuttalakkhaṇassa bhikkhuno savatthuko saṅghādiseso,",
  "tika-vin04t8:36_11": "anupasampannassa ārocanaṁ,",
  "tika-vin04t8:36_12": "bhikkhusammutiyā abhāvoti imānettha tīṇi aṅgāni.",
  "tika-vin04t8:36_13": "Samuṭṭhānādīni adinnādānasadisāni,",
  "tika-vin04t8:36_14": "vedanā pana idha dukkhāyevāti.",
  "tika-vin04t8:37_0": "Duṭṭhullārocanasikkhāpadavaṇṇanā niṭṭhitā.",
  "tika-vin04t8:38_0": "10. Pathavīkhaṇanasikkhāpadavaṇṇanā",
  "tika-vin04t8:39_0": "Dasame pathavinti duvidhā pathavī jātapathavī ajātapathavīti.",
  "tika-vin04t8:39_1": "Tattha jātapathavī suddhamissapuñjavasena tividhā,",
  "tika-vin04t8:39_2": "tattha suddhapathavī nāma pakatiyā suddhapaṁsu vā suddhamattikā vā.",
  "tika-vin04t8:39_3": "Missapathavī nāma yattha paṁsuto vā mattikāto vā pāsāṇasakkharakathalamarumbavālukāsu aññatarassa tatiyabhāgo hoti.",
  "tika-vin04t8:39_4": "Puñjapathavī nāma “atirekacātumāsaṁ ovaṭṭho paṁsupuñjo vā mattikāpuñjo vā”ti vuttaṁ,",
  "tika-vin04t8:39_5": "vuttalakkhaṇena pana missakapuñjopi piṭṭhipāsāṇe ṭhitasukhumarajampi ca deve phusāyante sakiṁ tintaṁ",
  "tika-vin04t8:39_6": "catumāsaccayena tintokāso puñjapathavisaṅkhameva gacchati.",
  "tika-vin04t8:39_7": "Tividhāpi cesā pathavī uddhanapattapacanādivasena vā yathā tathā vā adaḍḍhā ‘jātapathavī’ti vuccati,",
  "tika-vin04t8:39_8": "daḍḍhā pana vuttappamāṇato adhikatarapāsāṇādimissā vā ajātapathavī nāma hoti,",
  "tika-vin04t8:39_9": "ko pana vādo suddhapāsāṇādibhedāya.",
  "tika-vin04t8:39_10": "Tattha yā ‘jātapathavī’ti vuttā,",
  "tika-vin04t8:39_11": "ayaṁ akappiyapathavī.",
  "tika-vin04t8:39_12": "Yo bhikkhu taṁ evarūpaṁ pathaviṁ sayaṁ khaṇati,",
  "tika-vin04t8:39_13": "khaṇanabhedanavilekhanapacanādīhi vikopeti,",
  "tika-vin04t8:39_14": "tassa payogagaṇanāya pācittiyaṁ.",
  "tika-vin04t8:39_15": "Yo pana khaṇāpeti,",
  "tika-vin04t8:39_16": "vuttanayeneva vikopāpeti,",
  "tika-vin04t8:39_17": "tassa “imaṁ padesa”nti vā “imaṁ pathavi”nti vā evaṁ niyametvā “khaṇa,",
  "tika-vin04t8:39_18": "bhindā”tiādinā nayena āṇāpentassa āṇattiyā dukkaṭaṁ,",
  "tika-vin04t8:39_19": "sakiṁ āṇatte divasampi khaṇante āṇāpakassa ekameva pācittiyaṁ,",
  "tika-vin04t8:39_20": "sace itaro punappunaṁ āṇāpeti,",
  "tika-vin04t8:39_21": "vācāya vācāya pācittiyaṁ.",
  "tika-vin04t8:40_0": "Āḷaviyaṁ āḷavake bhikkhū ārabbha pathavikhaṇanavatthusmiṁ paññattaṁ,",
  "tika-vin04t8:40_1": "sādhāraṇapaññatti,",
  "tika-vin04t8:40_2": "sāṇattikaṁ,",
  "tika-vin04t8:40_3": "pathaviyā vematikassa,",
  "tika-vin04t8:40_4": "apathaviyā pathavisaññino ceva vematikassa ca dukkaṭaṁ.",
  "tika-vin04t8:40_5": "Okāsaṁ aniyametvā “pokkharaṇiṁ khaṇa,",
  "tika-vin04t8:40_6": "āvāṭaṁ khaṇa,",
  "tika-vin04t8:40_7": "kandaṁ khaṇā”tiādīni bhaṇantassa,",
  "tika-vin04t8:40_8": "ātapena sussitvā phalitakaddamaṁ vā gokaṇṭakaṁ vā heṭṭhā pathaviyā asambaddhaṁ bhijjitvā patitanaditaṭaṁ",
  "tika-vin04t8:40_9": "vā mahantampi naṅgalacchinnamattikāpiṇḍantievamādīni sabbañca ajātapathaviṁ vikopentassa,",
  "tika-vin04t8:40_10": "“imassa thambhassa āvāṭaṁ jāna,",
  "tika-vin04t8:40_11": "mattikaṁ dehi,",
  "tika-vin04t8:40_12": "mattikaṁ āhara,",
  "tika-vin04t8:40_13": "paṁsunā me attho,",
  "tika-vin04t8:40_14": "mattikaṁ kappiyaṁ karohī”ti bhaṇantassa,",
  "tika-vin04t8:40_15": "asañcicca rukkhādipavaṭṭanena bhindantassa,",
  "tika-vin04t8:40_16": "asatiyā pādaṅguṭṭhakādīhi vilekhantassa,",
  "tika-vin04t8:40_17": "jātapathavibhāvaṁ vā,",
  "tika-vin04t8:40_18": "“khaṇāmi vā aha”nti ajānantassa,",
  "tika-vin04t8:40_19": "ummattakādīnañca anāpatti.",
  "tika-vin04t8:40_20": "Jātapathavī,",
  "tika-vin04t8:40_21": "pathavisaññitā,",
  "tika-vin04t8:40_22": "khaṇanakhaṇāpanānaṁ aññataranti imānettha tīṇi aṅgāni.",
  "tika-vin04t8:40_23": "Samuṭṭhānādīni adinnādānasadisāni,",
  "tika-vin04t8:40_24": "idaṁ pana paṇṇattivajjaṁ, ticittaṁ,",
  "tika-vin04t8:40_25": "tivedananti.",
  "tika-vin04t8:41_0": "Pathavīkhaṇanasikkhāpadavaṇṇanā niṭṭhitā.",
  "tika-vin04t8:42_0": "Musāvādavaggo paṭhamo.",
  "tika-vin04t8:43_0": "2. Bhūtagāmavaggo",
  "tika-vin04t8:44_0": "1. Bhūtagāmasikkhāpadavaṇṇanā",
  "tika-vin04t8:45_0": "Bhūtagāmavaggassa paṭhame bhūtagāmapātabyatāyāti ettha bhavanti ahesuñcāti bhūtā,",
  "tika-vin04t8:45_1": "jāyanti vaḍḍhanti jātā vaḍḍhitā cāti attho.",
  "tika-vin04t8:45_2": "Gāmoti rāsi,",
  "tika-vin04t8:45_3": "bhūtānaṁ gāmo,",
  "tika-vin04t8:45_4": "bhūtā eva vā gāmoti bhūtagāmo,",
  "tika-vin04t8:45_5": "patiṭṭhitaharitatiṇarukkhādīnametaṁ adhivacanaṁ.",
  "tika-vin04t8:45_6": "Pātabyassa bhāvo pātabyatā,",
  "tika-vin04t8:45_7": "chedanabhedanādīhi yathāruci paribhuñjitabbatāti attho,",
  "tika-vin04t8:45_8": "tassaṁ bhūtagāmapātabyatāya,",
  "tika-vin04t8:45_9": "nimittatthe cetaṁ bhummavacanaṁ,",
  "tika-vin04t8:45_10": "bhūtagāmapātabyatāhetu bhūtagāmassa chedanādipaccayā pācittiyanti attho.",
  "tika-vin04t8:45_11": "Tasmā yo bhikkhu pathaviudakapākārādīsu yatthakatthaci jātaṁ asukkhaṁ antamaso atisukhumatiṇampi sāsapabījakasevālampi",
  "tika-vin04t8:45_12": "uddharaṇacchedanavijjhanādīhi vikopeti vā pathavikhaṇane vuttanayena vikopāpeti vā pācittiyaṁ āpajjati.",
  "tika-vin04t8:46_0": "Āḷaviyaṁ āḷavake bhikkhū ārabbha rukkhachindanavatthusmiṁ paññattaṁ,",
  "tika-vin04t8:46_1": "sādhāraṇapaññatti,",
  "tika-vin04t8:46_2": "sāṇattikaṁ,",
  "tika-vin04t8:46_3": "bhūtagāmato viyojitamūlabījakhandhabījaphalubījaaggabījabījabījānaṁ aññataraṁ bhājanagataṁ vā rāsikataṁ",
  "tika-vin04t8:46_4": "vā bhūmiyaṁ ropitampi nikkhantamūlamattaṁ vā nikkhantaaṅkuramattaṁ vā sacepissa vidatthimattā pattavaṭṭi",
  "tika-vin04t8:46_5": "niggacchati,",
  "tika-vin04t8:46_6": "anikkhante vā mūle nikkhante vā mūle yāva aṅkuro harito na hoti,",
  "tika-vin04t8:46_7": "tāva taṁ vikopentassa dukkaṭaṁ,",
  "tika-vin04t8:46_8": "tathā bhūtagāmabījagāme vematikassa,",
  "tika-vin04t8:46_9": "abhūtagāmabījagāme bhūtagāmabījagāmasaññino ceva vematikassa ca.",
  "tika-vin04t8:46_10": "Ubhayattha pana atathāsaññissa,",
  "tika-vin04t8:46_11": "ummattakādīnañca anāpatti,",
  "tika-vin04t8:46_12": "asañcicca asatiyā ajānitvā vā vikopentassa,",
  "tika-vin04t8:46_13": "‘imaṁ rukkha’nti evaṁ aniyametvā “rukkhaṁ chinda,",
  "tika-vin04t8:46_14": "valliṁ chindā”tiādīni bhaṇantassa,",
  "tika-vin04t8:46_15": "“imaṁ pupphaṁ vā phalaṁ vā jāna,",
  "tika-vin04t8:46_16": "imaṁ dehi,",
  "tika-vin04t8:46_17": "imaṁ āhara,",
  "tika-vin04t8:46_18": "iminā me attho,",
  "tika-vin04t8:46_19": "imaṁ kappiyaṁ karohī”ti bhaṇantassa ca anāpatti.",
  "tika-vin04t8:46_20": "Evaṁ kappiyavacanena bhūtagāmato viyojitaṁ pana bījajātaṁ puna pi “kappiyaṁ karohī”ti kāretvāva paribhuñjitabbaṁ.",
  "tika-vin04t8:46_21": "Evañhissa bījagāmaparimocanampi kataṁ hoti.",
  "tika-vin04t8:47_0": "Kappiyaṁ karontena pana agginā vā nakhena vā satthena vā kattabbaṁ,",
  "tika-vin04t8:47_1": "agginā karontena ca yena kenaci agginā ekadese phusantena ‘kappiya’nti vatvāva kātabbaṁ.",
  "tika-vin04t8:47_2": "Satthena karontena yassa kassaci tikhiṇasatthassa antamaso sūcinakhacchedanādīnampi tuṇḍena vā dhārāya",
  "tika-vin04t8:47_3": "vā vedhaṁ vā chedaṁ vā dassentena tatheva kātabbaṁ.",
  "tika-vin04t8:47_4": "Nakhena karontena ṭhapetvā gomahiṁsādīnaṁ khure yena kenaci apūtinā manussānaṁ vā tiracchānānaṁ vā nakhena",
  "tika-vin04t8:47_5": "antamaso chinditvā āhaṭenāpi satthe vuttanayeneva kātabbaṁ.",
  "tika-vin04t8:47_6": "Tattha sacepi bījānaṁ pabbatamatto rāsi,",
  "tika-vin04t8:47_7": "rukkhasahassaṁ vā chinditvā ekābaddhaṁ,",
  "tika-vin04t8:47_8": "ucchūnaṁ vā mahābhāro bandhitvā ṭhapito hoti,",
  "tika-vin04t8:47_9": "ekasmiṁ bīje vā rukkhasākhāya vā ucchumhi vā kappiye kate sabbaṁ kataṁ hoti.",
  "tika-vin04t8:47_10": "Ucchuṁ “kappiyaṁ karissāmī”ti tehi saddhiṁ baddhaṁ dārukaṁ vijjhati,",
  "tika-vin04t8:47_11": "vaṭṭatiyeva.",
  "tika-vin04t8:47_12": "Sace pana yāya valliyā bhāro baddho,",
  "tika-vin04t8:47_13": "taṁ vijjhati,",
  "tika-vin04t8:47_14": "na vaṭṭati.",
  "tika-vin04t8:47_15": "Maricapakkādīhi missetvā bhattaṁ āharanti,",
  "tika-vin04t8:47_16": "“kappiyaṁ karohī”ti vutte sacepi bhattasitthe vijjhati,",
  "tika-vin04t8:47_17": "vaṭṭatiyeva,",
  "tika-vin04t8:47_18": "tilataṇḍulesupi eseva nayo.",
  "tika-vin04t8:47_19": "Yāguyā pakkhittāni pana ekābaddhāni hutvā na santiṭṭhanti,",
  "tika-vin04t8:47_20": "tattha ekekaṁ vijjhitvāva kātabbaṁ.",
  "tika-vin04t8:47_21": "Kapiṭṭhaphalādīnaṁ anto miñjaṁ kaṭāhaṁ muñcitvā sañcarati,",
  "tika-vin04t8:47_22": "bhindāpetvā kappiyaṁ kāretabbaṁ.",
  "tika-vin04t8:47_23": "Ekābaddhā ce,",
  "tika-vin04t8:47_24": "kaṭāhepi kātuṁ vaṭṭati.",
  "tika-vin04t8:47_25": "Yaṁ pana phalaṁ taruṇaṁ hoti abījaṁ yañca nibbattabījaṁ bījaṁ apanetvā paribhuñjitabbaṁ,",
  "tika-vin04t8:47_26": "tattha kappiyakaraṇakiccaṁ natthi.",
  "tika-vin04t8:47_27": "Bhūtagāmo,",
  "tika-vin04t8:47_28": "bhūtagāmasaññitā,",
  "tika-vin04t8:47_29": "vikopanaṁ vā vikopāpanaṁ vāti imānettha tīṇi aṅgāni.",
  "tika-vin04t8:47_30": "Samuṭṭhānādīni pathavikhaṇanasadisānevāti.",
  "tika-vin04t8:48_0": "Bhūtagāmasikkhāpadavaṇṇanā niṭṭhitā.",
  "tika-vin04t8:49_0": "2. Aññavādakasikkhāpadavaṇṇanā",
  "tika-vin04t8:50_0": "Dutiye yamatthaṁ saṅghamajjhe vinayadharo pucchati,",
  "tika-vin04t8:50_1": "tato aññaṁ vadatīti aññavādako,",
  "tika-vin04t8:50_2": "aññenaññaṁ paṭicaraṇassetaṁ nāmaṁ.",
  "tika-vin04t8:50_3": "Vihesatīti vihesako,",
  "tika-vin04t8:50_4": "tuṇhībhāvassetaṁ nāmaṁ,",
  "tika-vin04t8:50_5": "tasmiṁ aññavādake vihesake.",
  "tika-vin04t8:50_6": "Pācittiyanti vatthudvaye pācittiyadvayaṁ vuttaṁ.",
  "tika-vin04t8:50_7": "Tasmā yo bhikkhu sāvasesaṁ āpattiṁ āpanno saṅghamajjhe anuyuñjiyamāno taṁ na kathetukāmo aññena vacanena aññaṁ chādento tathā tathā vikkhipati,",
  "tika-vin04t8:50_8": "yo ca tuṇhībhāvena viheseti,",
  "tika-vin04t8:50_9": "tesaṁ yaṁ bhagavatā aññavādakakammañceva vihesakakammañca anuññātaṁ,",
  "tika-vin04t8:50_10": "tasmiṁ saṅghena kate puna tathā karontānaṁ pācittiyaṁ.",
  "tika-vin04t8:51_0": "Kosambiyaṁ channattheraṁ ārabbha aññenaññaṁ paṭicaraṇavatthusmiṁ paññattaṁ,",
  "tika-vin04t8:51_1": "sādhāraṇapaññatti,",
  "tika-vin04t8:51_2": "anāṇattikaṁ,",
  "tika-vin04t8:51_3": "dhammakamme tikapācittiyaṁ,",
  "tika-vin04t8:51_4": "adhammakamme tikadukkaṭaṁ,",
  "tika-vin04t8:51_5": "anāropite pana aññavādake vā vihesake vā tathā karontassa dukkaṭameva.",
  "tika-vin04t8:51_6": "Āpattiṁ āpannabhāvaṁ vā ajānantassa “kiṁ tumhe bhaṇathā”ti pucchato,",
  "tika-vin04t8:51_7": "gelaññena vā,",
  "tika-vin04t8:51_8": "“saṅghassa bhaṇḍanādīni vā bhavissanti,",
  "tika-vin04t8:51_9": "adhammena vā vaggena vā nakammārahassa vā kammaṁ karissantī”ti iminā adhippāyena na kathentassa,",
  "tika-vin04t8:51_10": "ummattakādīnañca anāpatti.",
  "tika-vin04t8:51_11": "Dhammakammena āropitatā,",
  "tika-vin04t8:51_12": "āpattiyā vā vatthunā vā anuyuñjiyamānatā,",
  "tika-vin04t8:51_13": "chādetukāmatāya aññenaññaṁ paṭicaraṇaṁ vā tuṇhībhāvo vāti imānettha tīṇi aṅgāni.",
  "tika-vin04t8:51_14": "Samuṭṭhānādīni adinnādānasadisāni,",
  "tika-vin04t8:51_15": "idaṁ pana siyā kiriyaṁ,",
  "tika-vin04t8:51_16": "siyā akiriyaṁ,",
  "tika-vin04t8:51_17": "dukkhavedanañca hotīti.",
  "tika-vin04t8:52_0": "Aññavādakasikkhāpadavaṇṇanā niṭṭhitā.",
  "tika-vin04t8:53_0": "3. Ujjhāpanakasikkhāpadavaṇṇanā",
  "tika-vin04t8:54_0": "Tatiye yena vacanena ujjhāpenti “chandāya itthannāmo idaṁ nāma karotī”tiādīni vadantā upasampannaṁ saṅghena",
  "tika-vin04t8:54_1": "sammataṁ senāsanapaññāpakādibhedaṁ tassa ayasakāmā hutvā bhikkhūhi avajānāpenti,",
  "tika-vin04t8:54_2": "avaññāya olokāpenti,",
  "tika-vin04t8:54_3": "lāmakato vā cintāpenti,",
  "tika-vin04t8:54_4": "taṁ vacanaṁ ujjhāpanakaṁ.",
  "tika-vin04t8:54_5": "Yena ca tatheva vadantā khiyyanti,",
  "tika-vin04t8:54_6": "sabbattha tassa avaṇṇaṁ pakāsenti,",
  "tika-vin04t8:54_7": "taṁ khiyyanakaṁ,",
  "tika-vin04t8:54_8": "tasmiṁ ujjhāpanake khiyyanake.",
  "tika-vin04t8:54_9": "Pācittiyanti vatthudvaye pācittiyadvayaṁ vuttaṁ.",
  "tika-vin04t8:54_10": "Tasmā yo sammatassa bhikkhuno ayasakāmatāya upasampannassa vadanto ujjhāpeti vā khiyyati vā,",
  "tika-vin04t8:54_11": "tassa pācittiyaṁ hoti.",
  "tika-vin04t8:55_0": "Rājagahe mettiyabhūmajake bhikkhū ārabbha ujjhāpanakhiyyanavatthusmiṁ paññattaṁ,",
  "tika-vin04t8:55_1": "sādhāraṇapaññatti,",
  "tika-vin04t8:55_2": "anāṇattikaṁ,",
  "tika-vin04t8:55_3": "yaṁ tassa upasampannassa sammutikammaṁ kataṁ,",
  "tika-vin04t8:55_4": "tasmiṁ dhammakamme tikapācittiyaṁ,",
  "tika-vin04t8:55_5": "adhammakamme tikadukkaṭaṁ,",
  "tika-vin04t8:55_6": "anupasampannassa pana santike tathā bhaṇantassa,",
  "tika-vin04t8:55_7": "asammatassa ca avaṇṇaṁ yassa kassaci santike bhaṇantassa,",
  "tika-vin04t8:55_8": "anupasampannassa pana sammatassa vā asammatassa vā avaṇṇaṁ yassa kassacideva santike bhaṇantassa ca dukkaṭameva.",
  "tika-vin04t8:55_9": "Pakatiyāva chandādivasena karontaṁ ujjhāpentassa vā khiyyantassa vā,",
  "tika-vin04t8:55_10": "ummattakādīnañca anāpatti.",
  "tika-vin04t8:55_11": "Dhammakammena sammatatā,",
  "tika-vin04t8:55_12": "upasampannatā,",
  "tika-vin04t8:55_13": "agatigamanābhāvo,",
  "tika-vin04t8:55_14": "tassa avaṇṇakāmatā,",
  "tika-vin04t8:55_15": "yassa santike vadati,",
  "tika-vin04t8:55_16": "tassa upasampannatā,",
  "tika-vin04t8:55_17": "ujjhāpanaṁ vā khiyyanaṁ vāti imānettha cha aṅgāni.",
  "tika-vin04t8:55_18": "Samuṭṭhānādīni adinnādānasadisāni,",
  "tika-vin04t8:55_19": "idaṁ pana dukkhavedanamevāti.",
  "tika-vin04t8:56_0": "Ujjhāpanakasikkhāpadavaṇṇanā niṭṭhitā.",
  "tika-vin04t8:57_0": "4. Paṭhamasenāsanasikkhāpadavaṇṇanā",
  "tika-vin04t8:58_0": "Catutthe saṅghikanti saṅghassa santakaṁ.",
  "tika-vin04t8:58_1": "Mañcādīsu yokoci mañcasaṅkhepena kato sabbopi mañcoyeva,",
  "tika-vin04t8:58_2": "pīṭhepi eseva nayo.",
  "tika-vin04t8:58_3": "Yena kenaci pana coḷena vā kappiyacammena vā chaviṁ katvā ṭhapetvā manussalomaṁ tālīsapattañca yehi kehici",
  "tika-vin04t8:58_4": "lomapaṇṇatiṇavākacoḷehi pūretvā katasenāsanaṁ bhisīti vuccati.",
  "tika-vin04t8:58_5": "Tattha nisīditumpi nipajjitumpi vaṭṭati,",
  "tika-vin04t8:58_6": "pamāṇaparicchedopi cettha natthi.",
  "tika-vin04t8:58_7": "Kocchaṁ pana vākausīramuñjapabbajādīnaṁ aññataramayaṁ anto saṁvellitvā baddhaṁ heṭṭhā ca upari ca vitthataṁ",
  "tika-vin04t8:58_8": "paṇavasaṇṭhānaṁ majjhe sīhacammādiparikkhittaṁ hoti,",
  "tika-vin04t8:58_9": "akappiyacammaṁ nāmettha natthi.",
  "tika-vin04t8:58_10": "Senāsanañhi sovaṇṇamayampi vaṭṭati.",
  "tika-vin04t8:58_11": "Ajjhokāseti ettha ye avassikasaṅketā vassānamāsāti evaṁ asaññitā aṭṭha māsā,",
  "tika-vin04t8:58_12": "te ṭhapetvā itaresu catūsu māsesu sacepi devo na vassati.",
  "tika-vin04t8:58_13": "Tathāpi pakatiajjhokāse ca ovassakamaṇḍape ca santharituṁ na vaṭṭati.",
  "tika-vin04t8:58_14": "Yattha pana hemante vassati,",
  "tika-vin04t8:58_15": "tattha aparepi cattāro māse na vaṭṭati.",
  "tika-vin04t8:58_16": "Gimhe pana sabbattha vigatavalāhakaṁ visuddhaṁ nabhaṁ hoti,",
  "tika-vin04t8:58_17": "tasmā tadā kenacideva karaṇīyena gacchati, vaṭṭati.",
  "tika-vin04t8:58_18": "Kākādīnaṁ nibaddhavāsarukkhamūle pana kadācipi na vaṭṭati.",
  "tika-vin04t8:58_19": "Iti yattha ca yadā ca santharituṁ na vaṭṭati,",
  "tika-vin04t8:58_20": "taṁ sabbamidha ajjhokāsasaṅkhameva gatanti veditabbaṁ.",
  "tika-vin04t8:59_0": "Santharitvāti tathārūpe ṭhāne attano vā parassa vā atthāya santharitvā.",
  "tika-vin04t8:59_1": "Aññassatthāya santhatampi hi yāva so tattha na nisīdati,",
  "tika-vin04t8:59_2": "‘gaccha tva’nti vā na bhaṇati,",
  "tika-vin04t8:59_3": "tāva santhārakasseva bhāro.",
  "tika-vin04t8:59_4": "Santharāpetvāti anupasampannena santharāpetvā.",
  "tika-vin04t8:59_5": "Etadeva hi tassa palibodho hoti,",
  "tika-vin04t8:59_6": "upasampannena santhataṁ santhārakasseva bhāro,",
  "tika-vin04t8:59_7": "tañca kho yāva āṇāpako tattha na nisīdati,",
  "tika-vin04t8:59_8": "‘gaccha tva’nti vā na bhaṇati.",
  "tika-vin04t8:59_9": "Yasmiñhi attanā santharāpite vā pakatisanthate vā upasampanno nisīdati,",
  "tika-vin04t8:59_10": "sabbaṁ taṁ nisinnasseva bhāro,",
  "tika-vin04t8:59_11": "tasmā santharāpitantveva saṅkhaṁ gacchati.",
  "tika-vin04t8:59_12": "Taṁ pakkamanto neva uddhareyya,",
  "tika-vin04t8:59_13": "na uddharāpeyyāti attanā vā uddharitvā patirūpe ṭhāne na ṭhapeyya,",
  "tika-vin04t8:59_14": "parena vā tathā na kārāpeyya.",
  "tika-vin04t8:59_15": "Anāpucchaṁ vā gaccheyyāti yo bhikkhu vā sāmaṇero vā ārāmiko vā lajjī hoti,",
  "tika-vin04t8:59_16": "attano palibodhaṁ viya maññati,",
  "tika-vin04t8:59_17": "tathārūpaṁ anāpucchitvā taṁ senāsanaṁ tassa aniyyātetvā nirapekkho gacchati,",
  "tika-vin04t8:59_18": "thāmamajjhimassa purisassa leḍḍupātaṁ atikkameyya,",
  "tika-vin04t8:59_19": "tassa ekena pādena leḍḍupātātikkame dukkaṭaṁ,",
  "tika-vin04t8:59_20": "dutiyapādātikkame pācittiyaṁ.",
  "tika-vin04t8:59_21": "Bhojanasālāya ṭhito pana “asukasmiṁ nāma divāvihāraṭṭhāne paññapetvā gacchāhī”ti pesetvā tato nikkhamitvā aññattha gacchanto pāduddhārena kāretabbo.",
  "tika-vin04t8:60_0": "Sāvatthiyaṁ sambahule bhikkhū ārabbha santhataṁ anuddharitvā anāpucchaṁ pakkamanavatthusmiṁ paññattaṁ,",
  "tika-vin04t8:60_1": "sādhāraṇapaññatti,",
  "tika-vin04t8:60_2": "anāṇattikaṁ,",
  "tika-vin04t8:60_3": "tikapācittiyaṁ,",
  "tika-vin04t8:60_4": "puggalike tikadukkaṭaṁ,",
  "tika-vin04t8:60_5": "cimilikaṁ vā uttarattharaṇaṁ vā bhūmattharaṇaṁ vā taṭṭikaṁ vā cammakkhaṇḍaṁ vā pādapuñchanaṁ vā phalakapīṭhaṁ",
  "tika-vin04t8:60_6": "vā yaṁ vā panaññaṁ kañci dārubhaṇḍaṁ mattikābhaṇḍaṁ antamaso pattādhārakampi vuttalakkhaṇe ajjhokāse",
  "tika-vin04t8:60_7": "ṭhapetvā gacchantassa dukkaṭameva.",
  "tika-vin04t8:60_8": "Āraññakena pana asati anovassake sabbaṁ rukkhe laggetvāpi yathā vā upacikāhi na khajjati,",
  "tika-vin04t8:60_9": "evaṁ katvāpi gantuṁ vaṭṭati.",
  "tika-vin04t8:60_10": "Abbhokāsikena pana cīvarakuṭikaṁ katvāpi rakkhitabbaṁ.",
  "tika-vin04t8:60_11": "Attano santake,",
  "tika-vin04t8:60_12": "vissāsikapuggalike,",
  "tika-vin04t8:60_13": "uddharaṇādīni katvā gamane,",
  "tika-vin04t8:60_14": "otāpentassa,",
  "tika-vin04t8:60_15": "“āgantvā uddharissāmī”ti gacchato,",
  "tika-vin04t8:60_16": "vuḍḍhatarā uṭṭhāpenti,",
  "tika-vin04t8:60_17": "amanusso tattha nisīdati,",
  "tika-vin04t8:60_18": "koci issaro gaṇhāti,",
  "tika-vin04t8:60_19": "sīhādayo taṁ ṭhānaṁ āgantvā tiṭṭhanti,",
  "tika-vin04t8:60_20": "evaṁ senāsanaṁ palibuddhaṁ hoti,",
  "tika-vin04t8:60_21": "tathā palibuddhe vā senāsane,",
  "tika-vin04t8:60_22": "jīvitabrahmacariyantarāyakarāsu āpadāsu vā gacchantassa,",
  "tika-vin04t8:60_23": "ummattakādīnañca anāpatti.",
  "tika-vin04t8:60_24": "Mañcādīnaṁ saṅghikatā,",
  "tika-vin04t8:60_25": "vuttalakkhaṇe dese santharaṇaṁ vā santharāpanaṁ vā,",
  "tika-vin04t8:60_26": "apalibuddhatā,",
  "tika-vin04t8:60_27": "āpadāya abhāvo,",
  "tika-vin04t8:60_28": "nirapekkhatā,",
  "tika-vin04t8:60_29": "leḍḍupātātikkamoti imānettha cha aṅgāni.",
  "tika-vin04t8:60_30": "Samuṭṭhānādīni paṭhamakathinasadisāneva,",
  "tika-vin04t8:60_31": "idaṁ pana kiriyākiriyanti.",
  "tika-vin04t8:61_0": "Paṭhamasenāsanasikkhāpadavaṇṇanā niṭṭhitā.",
  "tika-vin04t8:62_0": "5. Dutiyasenāsanasikkhāpadavaṇṇanā",
  "tika-vin04t8:63_0": "Pañcame vihāreti gabbhe vā aññatarasmiṁ vā sabbaparicchanne vuttasenāsane.",
  "tika-vin04t8:63_1": "Seyyanti seyyā nāma bhisī cimilikā uttarattharaṇaṁ bhūmattharaṇaṁ taṭṭikā cammakkhaṇḍo nisīdanaṁ paccattharaṇaṁ tiṇasanthāro paṇṇasanthāroti vuttaṁ.",
  "tika-vin04t8:63_2": "Tattha cimilikā nāma parikammakatāya bhūmiyā vaṇṇānurakkhaṇatthaṁ katā.",
  "tika-vin04t8:63_3": "Uttarattharaṇaṁ nāma mañcapīṭhādīnaṁ upari attharitabbayuttakaṁ paccattharaṇaṁ.",
  "tika-vin04t8:63_4": "Bhūmattharaṇaṁ nāma cimilikāya sati tassā upari,",
  "tika-vin04t8:63_5": "asati suddhabhūmiyaṁ attharitabbā kaṭasārakādi vikati.",
  "tika-vin04t8:63_6": "Taṭṭikā nāma tālapaṇṇādīhi katataṭṭikā.",
  "tika-vin04t8:63_7": "Cammakkhaṇḍo nāma yaṁkiñci cammaṁ,",
  "tika-vin04t8:63_8": "sīhacammādīnañhi pariharaṇeyeva parikkhepo,",
  "tika-vin04t8:63_9": "senāsanaparibhoge pana akappiyacammaṁ nāma natthi.",
  "tika-vin04t8:63_10": "Paccattharaṇaṁ nāma pāvāro kojavoti ettakameva,",
  "tika-vin04t8:63_11": "sesaṁ pākaṭameva.",
  "tika-vin04t8:63_12": "Iti imāsu dasasu seyyāsu ekampi seyyaṁ attano vassaggena gahetvā vuttalakkhaṇe vihāre santharitvā vā",
  "tika-vin04t8:63_13": "santharāpetvā vā yo bhikkhu disaṁgamiko yathā ṭhapitaṁ upacikāhi na khajjati,",
  "tika-vin04t8:63_14": "tathā ṭhapanavasena neva uddhareyya,",
  "tika-vin04t8:63_15": "na uddharāpeyya,",
  "tika-vin04t8:63_16": "purimasikkhāpade vuttanayena anāpucchaṁ vā gaccheyya,",
  "tika-vin04t8:63_17": "tassa parikkhittassa ārāmassa parikkhepaṁ,",
  "tika-vin04t8:63_18": "aparikkhittassa upacāraṁ atikkamantassa paṭhamapāde dukkaṭaṁ,",
  "tika-vin04t8:63_19": "dutiyapāde pācittiyaṁ.",
  "tika-vin04t8:63_20": "Yattha pana upacikāsaṅkā natthi,",
  "tika-vin04t8:63_21": "tato anāpucchāpi gantuṁ vaṭṭati,",
  "tika-vin04t8:63_22": "āpucchanaṁ pana vattaṁ.",
  "tika-vin04t8:64_0": "Sāvatthiyaṁ sattarasavaggiye bhikkhū ārabbha saṅghike vihāre seyyaṁ santharitvā anuddharitvā anāpucchā pakkamanavatthusmiṁ paññattaṁ,",
  "tika-vin04t8:64_1": "sādhāraṇapaññatti,",
  "tika-vin04t8:64_2": "anāṇattikaṁ,",
  "tika-vin04t8:64_3": "tikapācittiyaṁ,",
  "tika-vin04t8:64_4": "puggalike tikadukkaṭaṁ,",
  "tika-vin04t8:64_5": "vuttalakkhaṇassa pana vihārassa upacāre bahi āsanne upaṭṭhānasālāya vā aparicchannamaṇḍape vā paricchanne",
  "tika-vin04t8:64_6": "vāpi bahūnaṁ sannipātabhūte rukkhamūle vā santharitvā vā santharāpetvā vā,",
  "tika-vin04t8:64_7": "mañcapīṭhañca vihāre vā vuttappakāre vihārūpacāre vā santharitvā vā santharāpetvā vā uddharaṇādīni akatvā gacchantassa dukkaṭameva.",
  "tika-vin04t8:64_8": "Attano santake,",
  "tika-vin04t8:64_9": "vissāsikapuggalike,",
  "tika-vin04t8:64_10": "uddharaṇādīni katvā,",
  "tika-vin04t8:64_11": "purimanayeneva palibuddhaṁ chaḍḍetvā gamane,",
  "tika-vin04t8:64_12": "yo ca “ajjeva āgantvā paṭijaggissāmī”ti evaṁ sāpekkho nadipāraṁ vā gāmantaraṁ vā gantvā yatthassa gamanacittaṁ uppannaṁ,",
  "tika-vin04t8:64_13": "tattheva ṭhito kañci pesetvā vā āpucchati,",
  "tika-vin04t8:64_14": "nadipūrarājacorādīsu vā kenaci palibuddho na sakkoti paccāgantuṁ, tassa ca,",
  "tika-vin04t8:64_15": "āpadāsu ca,",
  "tika-vin04t8:64_16": "ummattakādīnañca anāpatti.",
  "tika-vin04t8:64_17": "Vuttalakkhaṇaseyyā,",
  "tika-vin04t8:64_18": "tassā saṅghikatā,",
  "tika-vin04t8:64_19": "vuttalakkhaṇe vihāre santharaṇaṁ vā santharāpanaṁ vā,",
  "tika-vin04t8:64_20": "apalibuddhatā,",
  "tika-vin04t8:64_21": "āpadāya abhāvo,",
  "tika-vin04t8:64_22": "anapekkhassa disāpakkamanaṁ,",
  "tika-vin04t8:64_23": "upacārasīmātikkamoti imānettha satta aṅgāni.",
  "tika-vin04t8:64_24": "Samuṭṭhānādīni anantarasikkhāpade vuttanayānevāti.",
  "tika-vin04t8:65_0": "Dutiyasenāsanasikkhāpadavaṇṇanā niṭṭhitā.",
  "tika-vin04t8:66_0": "6. Anupakhajjasikkhāpadavaṇṇanā",
  "tika-vin04t8:67_0": "Chaṭṭhe jānanti “anuṭṭhāpanīyo aya”nti jānanto,",
  "tika-vin04t8:67_1": "tenevassa padabhājane “vuḍḍho’ti jānāti,",
  "tika-vin04t8:67_2": "‘gilāno’ti jānāti,",
  "tika-vin04t8:67_3": "‘saṅghena dinno’ti jānātī”ti vuttaṁ.",
  "tika-vin04t8:67_4": "Vuḍḍho hi attano vuḍḍhatāya anuṭṭhāpanīyo,",
  "tika-vin04t8:67_5": "gilāno gilānatāya,",
  "tika-vin04t8:67_6": "saṅgho pana bhaṇḍāgārikassa vā dhammakathikavinayadharagaṇavācakācariyānaṁ vā bahūpakārataṁ guṇavisiṭṭhatañca",
  "tika-vin04t8:67_7": "sallakkhetvā dhuvavāsatthāya vihāraṁ sallakkhetvā sammannitvā deti,",
  "tika-vin04t8:67_8": "tasmā yassa saṅghena dinno,",
  "tika-vin04t8:67_9": "sopi anuṭṭhāpanīyo.",
  "tika-vin04t8:67_10": "Pubbupagatanti pubbaṁ upagataṁ.",
  "tika-vin04t8:67_11": "Anupakhajjāti mañcapīṭhānaṁ vā tassa vā bhikkhuno pavisantassa vā nikkhamantassa vā upacāraṁ anupavisitvā.",
  "tika-vin04t8:67_12": "Tattha mañcapīṭhānaṁ tāva mahallake vihāre samantā diyaḍḍho hattho upacāro,",
  "tika-vin04t8:67_13": "khuddake yato pahoti,",
  "tika-vin04t8:67_14": "tato diyaḍḍho hattho,",
  "tika-vin04t8:67_15": "tassa pana pavisantassa pādadhovanapāsāṇato yāva mañcapīṭhaṁ,",
  "tika-vin04t8:67_16": "nikkhamantassa mañcapīṭhato yāva passāvaṭṭhānaṁ,",
  "tika-vin04t8:67_17": "tāva upacāro.",
  "tika-vin04t8:67_18": "Seyyaṁ kappeyyāti tassa sambādhaṁ kattukāmatāya tasmiṁ upacāre dasasu seyyāsu ekampi santharantassa vā santharāpentassa vā dukkaṭaṁ,",
  "tika-vin04t8:67_19": "tattha nisīdantassa vā nipajjantassa vā pācittiyaṁ,",
  "tika-vin04t8:67_20": "dvepi karontassa dve pācittiyāni,",
  "tika-vin04t8:67_21": "punappunaṁ karontassa payogagaṇanāya pācittiyaṁ.",
  "tika-vin04t8:68_0": "Sāvatthiyaṁ chabbaggiye bhikkhū ārabbha anupakhajja seyyakappanavatthusmiṁ paññattaṁ,",
  "tika-vin04t8:68_1": "sādhāraṇapaññatti,",
  "tika-vin04t8:68_2": "anāṇattikaṁ,",
  "tika-vin04t8:68_3": "tikapācittiyaṁ,",
  "tika-vin04t8:68_4": "puggalike tikadukkaṭaṁ,",
  "tika-vin04t8:68_5": "vuttūpacārato vā bahi,",
  "tika-vin04t8:68_6": "upaṭṭhānasālādike vā,",
  "tika-vin04t8:68_7": "vihārassa upacāre vā,",
  "tika-vin04t8:68_8": "santharaṇasantharāpanesupi nisajjasayanesupi dukkaṭameva.",
  "tika-vin04t8:68_9": "Attano vā,",
  "tika-vin04t8:68_10": "vissāsikassa vā santake pana vihāre santharantassa,",
  "tika-vin04t8:68_11": "yo ca gilāno vā sītuṇhapīḷito vā pavisati, tassa ca,",
  "tika-vin04t8:68_12": "āpadāsu ca,",
  "tika-vin04t8:68_13": "ummattakādīnañca anāpatti.",
  "tika-vin04t8:68_14": "Saṅghikavihāratā,",
  "tika-vin04t8:68_15": "anuṭṭhāpanīyabhāvajānanaṁ,",
  "tika-vin04t8:68_16": "sambādhetukāmatā,",
  "tika-vin04t8:68_17": "upacāre nisīdanaṁ vā nipajjanaṁ vāti imānettha cattāri aṅgāni.",
  "tika-vin04t8:68_18": "Samuṭṭhānādīni paṭhamapārājikasadisāneva,",
  "tika-vin04t8:68_19": "idaṁ pana dukkhavedanamevāti.",
  "tika-vin04t8:69_0": "Anupakhajjasikkhāpadavaṇṇanā niṭṭhitā.",
  "tika-vin04t8:70_0": "7. Nikkaḍḍhanasikkhāpadavaṇṇanā",
  "tika-vin04t8:71_0": "Sattame kupitoti kuddho.",
  "tika-vin04t8:71_1": "Anattamanoti atuṭṭhacitto.",
  "tika-vin04t8:71_2": "Nikkaḍḍheyya vā nikkaḍḍhāpeyya vā pācittiyanti ettha ye anekabhūmakā pāsādā,",
  "tika-vin04t8:71_3": "anekakoṭṭhakāni vā catussālāni,",
  "tika-vin04t8:71_4": "tādisesu senāsanesu gahetvā antarā aṭṭhapetvā ekeneva payogena atikkāmentassa ekaṁ pācittiyaṁ,",
  "tika-vin04t8:71_5": "ṭhapetvā ṭhapetvā nānāpayogehi atikkāmentassa dvāragaṇanāya pācittiyāni,",
  "tika-vin04t8:71_6": "hatthena anāmasitvā ‘nikkhamā’ti vatvā vācāya nikkaḍḍhantassāpi eseva nayo.",
  "tika-vin04t8:71_7": "Nikkaḍḍhāpentassa pana ‘nikkaḍḍhā’ti āṇattamatte dukkaṭaṁ,",
  "tika-vin04t8:71_8": "sakiṁ āṇatte pana tasmiṁ bahukepi dvāre nikkhamante itarassa ekameva pācittiyaṁ.",
  "tika-vin04t8:71_9": "Sace pana “ettakāni dvārāni nikkaḍḍhāhī”ti vā,",
  "tika-vin04t8:71_10": "“yāva mahādvāraṁ,",
  "tika-vin04t8:71_11": "tāva nikkaḍḍhāhī”ti vā evaṁ niyametvā āṇatto hoti,",
  "tika-vin04t8:71_12": "dvāragaṇanāya pācittiyāni.",
  "tika-vin04t8:72_0": "Sāvatthiyaṁ chabbaggiye bhikkhū ārabbha bhikkhuṁ saṅghikā vihārā nikkaḍḍhanavatthusmiṁ",
  "tika-vin04t8:73_0": "Paññattaṁ,",
  "tika-vin04t8:73_1": "sādhāraṇapaññatti,",
  "tika-vin04t8:73_2": "sāṇattikaṁ,",
  "tika-vin04t8:73_3": "tikapācittiyaṁ,",
  "tika-vin04t8:73_4": "puggalike tikadukkaṭaṁ,",
  "tika-vin04t8:73_5": "tassa parikkhāranikkaḍḍhane,",
  "tika-vin04t8:73_6": "upaṭṭhānasālādikā vihārūpacārā tassa vā tassa parikkhārassa vā nikkaḍḍhane,",
  "tika-vin04t8:73_7": "anupasampannassa pana anupasampannaparikkhārassa vā vihārā vā vihārūpacārā vā nikkaḍḍhane nikkaḍḍhāpane ca dukkaṭameva.",
  "tika-vin04t8:73_8": "Tañca kho asambaddhesu parikkhāresu parikkhāragaṇanāya veditabbaṁ.",
  "tika-vin04t8:73_9": "Attano vā,",
  "tika-vin04t8:73_10": "vissāsikassa vā santakā vihārā nikkaḍḍhane,",
  "tika-vin04t8:73_11": "sakalasaṅghārāmatopi bhaṇḍanakārakassa vā tassa parikkhārassa vā nikkaḍḍhane nikkaḍḍhāpane vā,",
  "tika-vin04t8:73_12": "attano vasanaṭṭhānato alajjissa,",
  "tika-vin04t8:73_13": "ummattakassa,",
  "tika-vin04t8:73_14": "na sammāvattantānaṁ antevāsikasaavihārikānaṁ,",
  "tika-vin04t8:73_15": "tesaṁ parikkhārassa vā nikkaḍḍhane ca,",
  "tika-vin04t8:73_16": "sayaṁ ummattakādīnañca anāpatti.",
  "tika-vin04t8:73_17": "Saṅghikavihāro,",
  "tika-vin04t8:73_18": "upasampannassa bhaṇḍanakārakabhāvādivinimuttatā,",
  "tika-vin04t8:73_19": "kopena nikkaḍḍhanaṁ vā nikkaḍḍhāpanaṁ vāti imānettha tīṇi aṅgāni.",
  "tika-vin04t8:73_20": "Samuṭṭhānādīni adinnādānasadisāni,",
  "tika-vin04t8:73_21": "idaṁ pana dukkhavedananti.",
  "tika-vin04t8:74_0": "Nikkaḍḍhanasikkhāpadavaṇṇanā niṭṭhitā.",
  "tika-vin04t8:75_0": "8. Vehāsakuṭisikkhāpadavaṇṇanā",
  "tika-vin04t8:76_0": "Aṭṭhame uparivehāsakuṭiyāti upari acchannatalāya dvibhūmikakuṭiyā vā tibhūmikakuṭiyā vā,",
  "tika-vin04t8:76_1": "padabhājane pana idha adhippetaṁ kuṭiṁ dassetuṁ “majjhimassa purisassa asīsaghaṭṭā”ti vuttaṁ.",
  "tika-vin04t8:76_2": "Āhaccapādakanti aṅge vijjhitvā pavesitapādakaṁ.",
  "tika-vin04t8:76_3": "Abhinisīdeyyāti abhibhavitvā ajjhottharitvā nisīdeyya,",
  "tika-vin04t8:76_4": "bhummatthe vā etaṁ upayogavacanaṁ,",
  "tika-vin04t8:76_5": "mañce vā pīṭhe vā nisīdeyya vā nipajjeyya vāti attho.",
  "tika-vin04t8:76_6": "Abhīti idaṁ pana padasobhaṇatthe upasaggamattameva,",
  "tika-vin04t8:76_7": "tasmā yo bhikkhu vuttalakkhaṇāya vehāsakuṭiyā sabbantimena paricchedena yāva pamāṇamajjhimassa purisassa sabbaso heṭṭhimāhi tulāhi sīsaṁ na ghaṭṭeti,",
  "tika-vin04t8:76_8": "ettakaṁ uccāya tulānaṁ upari ṭhapite āhaccapādake mañce vā pīṭhe vā nisīdati vā nipajjati vā,",
  "tika-vin04t8:76_9": "tassa anupakhajjasikkhāpade vuttanayena payogagaṇanāya pācittiyaṁ.",
  "tika-vin04t8:77_0": "Sāvatthiyaṁ aññataraṁ bhikkhuṁ ārabbha uparivehāsakuṭiyā āhaccapādakaṁ mañcaṁ pīṭhaṁ sahasā abhinisīdanaabhinipajjanavatthusmiṁ paññattaṁ,",
  "tika-vin04t8:77_1": "sādhāraṇapaññatti,",
  "tika-vin04t8:77_2": "anāṇattikaṁ,",
  "tika-vin04t8:77_3": "tikapācittiyaṁ,",
  "tika-vin04t8:77_4": "puggalike tikadukkaṭaṁ,",
  "tika-vin04t8:77_5": "attano vā,",
  "tika-vin04t8:77_6": "vissāsikassa vā santake vihāre,",
  "tika-vin04t8:77_7": "avehāsakuṭiyā,",
  "tika-vin04t8:77_8": "sīsaghaṭṭāya,",
  "tika-vin04t8:77_9": "yassa vā heṭṭhā dabbasambhārādīnaṁ nikkhittattā aparibhogaṁ hoti,",
  "tika-vin04t8:77_10": "uparitalaṁ vā padarasañcitaṁ sudhādiparikammakataṁ vā,",
  "tika-vin04t8:77_11": "tattha āhaccapādake nisīdantassa,",
  "tika-vin04t8:77_12": "yo ce tasmiṁ vehāsaṭṭhepi āhaccapādake ṭhito kiñci gaṇhāti vā laggati vā,",
  "tika-vin04t8:77_13": "yassa ca paṭāṇī dinnā hoti,",
  "tika-vin04t8:77_14": "pādasīsānaṁ upari āṇī pavesitā,",
  "tika-vin04t8:77_15": "tattha nisīdantassa,",
  "tika-vin04t8:77_16": "ummattakādīnañca anāpatti.",
  "tika-vin04t8:77_17": "Saṅghiko vihāro,",
  "tika-vin04t8:77_18": "asīsaghaṭṭā vehāsakuṭi,",
  "tika-vin04t8:77_19": "heṭṭhā saparibhogaṁ,",
  "tika-vin04t8:77_20": "apaṭāṇidinne āhaccapādake nisīdanaṁ vā nipajjanaṁ vāti imānettha cattāri aṅgāni.",
  "tika-vin04t8:77_21": "Samuṭṭhānādīni eḷakalomasadisānīti.",
  "tika-vin04t8:78_0": "Vehāsakuṭisikkhāpadavaṇṇanā niṭṭhitā.",
  "tika-vin04t8:79_0": "9. Mahallakavihārasikkhāpadavaṇṇanā",
  "tika-vin04t8:80_0": "Navame mahallakanti sassāmikaṁ.",
  "tika-vin04t8:80_1": "Vihāranti ullittāvallittaṁ.",
  "tika-vin04t8:80_2": "Yāva dvārakosātiettha dvārakoso nāma ukkaṭṭhaparicchedena piṭṭhasaṅghāṭassa sāmantā aḍḍhateyyahattho padeso.",
  "tika-vin04t8:80_3": "Aggaḷaṭṭhapanāyāti sakavāṭakassa dvārabandhassa niccalabhāvatthāya.",
  "tika-vin04t8:80_4": "Kavāṭañhi lahuparivattakaṁ vivaraṇakāle bhittiṁ āhanati,",
  "tika-vin04t8:80_5": "pidahanakāle dvārabandhaṁ.",
  "tika-vin04t8:80_6": "Tena āhanena bhitti kampati,",
  "tika-vin04t8:80_7": "tato mattikā calati,",
  "tika-vin04t8:80_8": "calitvā sithilā vā hoti patati vā,",
  "tika-vin04t8:80_9": "tenāha bhagavā “yāva dvārakosā aggaḷaṭṭhapanāyā”ti.",
  "tika-vin04t8:80_10": "Tattha kiñcāpi “idaṁ nāma kattabba”nti neva mātikāyaṁ,",
  "tika-vin04t8:80_11": "na padabhājane vuttaṁ,",
  "tika-vin04t8:80_12": "aṭṭhuppattiyaṁ pana “punappunaṁ chādāpesi,",
  "tika-vin04t8:80_13": "punappunaṁ lepāpesī”ti adhikārato yāva dvārakosā aggaḷaṭṭhapanāya punappunaṁ limpitabbo vā lepāpetabbo vāti evamattho daṭṭhabbo.",
  "tika-vin04t8:80_14": "Ālokasandhiparikammāyātiettha ālokasandhīti vātapānakavāṭakā vuccanti.",
  "tika-vin04t8:80_15": "Te vivaraṇakāle vidatthimattampi atirekampi bhittippadesaṁ paharanti,",
  "tika-vin04t8:80_16": "upacāro panettha sabbadisāsu labbhati,",
  "tika-vin04t8:80_17": "tasmā sabbadisāsu kavāṭavitthārappamāṇo okāso ālokasandhiparikammatthāya limpitabbo vā lepāpetabbo vāti ayamettha adhippāyo.",
  "tika-vin04t8:81_0": "Evaṁ lepakamme yaṁ kattabbaṁ,",
  "tika-vin04t8:81_1": "taṁ dassetvā idāni chadane kattabbaṁ dassetuṁ dvatticchadanassātiādimāha.",
  "tika-vin04t8:81_2": "Tattha dvatticchadanassa pariyāyanti chadanassa dvattipariyāyaṁ,",
  "tika-vin04t8:81_3": "pariyāyaṁ vuccati parikkhepo,",
  "tika-vin04t8:81_4": "parikkhepadvayaṁ vā parikkhepattayaṁ vā adhiṭṭhātabbanti attho.",
  "tika-vin04t8:81_5": "Appaharite ṭhitenāti aharite ṭhitena.",
  "tika-vin04t8:81_6": "Haritanti cettha sattadhaññādibhedaṁ pubbaṇṇaṁ,",
  "tika-vin04t8:81_7": "muggamāsatilakulatthaalābukumbhaṇḍādibhedañca aparaṇṇaṁ adhippetaṁ.",
  "tika-vin04t8:81_8": "Yaṁ tasmiṁ khette vuttaṁ na tāva sampajjati,",
  "tika-vin04t8:81_9": "vasse pana patite sampajjissati,",
  "tika-vin04t8:81_10": "tampi haritasaṅkhameva gacchati.",
  "tika-vin04t8:81_11": "Tasmā tasmiṁ ṭhatvā adhiṭṭhahanto dukkaṭaṁ āpajjati.",
  "tika-vin04t8:81_12": "Appaharite ṭhatvā adhiṭṭhahantassāpi ayaṁ paricchedo,",
  "tika-vin04t8:81_13": "piṭṭhivaṁsassa vā kūṭāgārathūpikāya vā passe nisinno puriso chadanamukhavaṭṭiantena olokento yasmiṁ bhūmibhāge ṭhitaṁ bhikkhuṁ passati,",
  "tika-vin04t8:81_14": "yasmiñca ṭhito taṁ upari nisinnakaṁ tatheva ullokento passati,",
  "tika-vin04t8:81_15": "tasmiṁ ṭhātabbaṁ,",
  "tika-vin04t8:81_16": "tassa anto aharitepi ṭhātuṁ na labhati.",
  "tika-vin04t8:81_17": "Tato ce uttarīti maggena chādiyamāne tiṇṇaṁ maggānaṁ,",
  "tika-vin04t8:81_18": "pariyāyena chādiyamāne tiṇṇaṁ pariyāyānaṁ upari iṭṭhakasilāsudhāhi chādiyamāne iṭṭhakasilāsudhāpiṇḍagaṇanāya,",
  "tika-vin04t8:81_19": "tiṇapaṇṇehi chādiyamāne paṇṇagaṇanāya ceva tiṇamuṭṭhigaṇanāya ca pācittiyaṁ.",
  "tika-vin04t8:82_0": "Kosambiyaṁ channattheraṁ ārabbha punappunaṁ chādāpanalepāpanavatthusmiṁ paññattaṁ,",
  "tika-vin04t8:82_1": "sādhāraṇapaññatti,",
  "tika-vin04t8:82_2": "anāṇattikaṁ,",
  "tika-vin04t8:82_3": "tikapācittiyaṁ,",
  "tika-vin04t8:82_4": "ūnadvattipariyāye atirekasaññino vematikassa vā dukkaṭaṁ.",
  "tika-vin04t8:82_5": "Setavaṇṇādikaraṇe,",
  "tika-vin04t8:82_6": "dvattipariyāye vā ūnakadvattipariyāye vā,",
  "tika-vin04t8:82_7": "leṇaguhātiṇakuṭikādīsu,",
  "tika-vin04t8:82_8": "aññassatthāya,",
  "tika-vin04t8:82_9": "attano dhanena kārentassa,",
  "tika-vin04t8:82_10": "vāsāgāraṁ ṭhapetvā sesāni adhiṭṭhahantassa,",
  "tika-vin04t8:82_11": "ummattakādīnañca anāpatti.",
  "tika-vin04t8:82_12": "Mahallakavihāratā,",
  "tika-vin04t8:82_13": "attano vāsāgāratā,",
  "tika-vin04t8:82_14": "uttari adhiṭṭhānanti imānettha tīṇi aṅgāni.",
  "tika-vin04t8:82_15": "Samuṭṭhānādīni sañcaritte vuttanayānevāti.",
  "tika-vin04t8:83_0": "Mahallakavihārasikkhāpadavaṇṇanā niṭṭhitā.",
  "tika-vin04t8:84_0": "10. Sappāṇakasikkhāpadavaṇṇanā",
  "tika-vin04t8:85_0": "Dasame jānaṁ sappāṇakanti “sappāṇakaṁ eta”nti disvā vā sutvā vā yena kenaci ākārena jānanto.",
  "tika-vin04t8:85_1": "Siñceyya vā siñcāpeyya vāti tena udakena sayaṁ vā siñceyya,",
  "tika-vin04t8:85_2": "aññaṁ vā āṇāpetvā siñcāpeyya.",
  "tika-vin04t8:85_3": "Tattha dhāraṁ avicchinditvā siñcantassa ekasmiṁ ghaṭe ekāva āpatti,",
  "tika-vin04t8:85_4": "vicchindantassa payogagaṇanāya āpattiyo.",
  "tika-vin04t8:85_5": "Mātikaṁ pamukhaṁ karoti,",
  "tika-vin04t8:85_6": "divasampi sandatu,",
  "tika-vin04t8:85_7": "ekāva āpatti.",
  "tika-vin04t8:85_8": "Tattha tattha bandhitvā aññato nentassa payogagaṇanāya āpattiyo.",
  "tika-vin04t8:85_9": "Bahukampi tiṇapaṇṇasākhādiṁ ekappayogena udake pakkhipantassa ekāva āpatti,",
  "tika-vin04t8:85_10": "ekekaṁ pakkhipantassa payogagaṇanāya āpattiyo.",
  "tika-vin04t8:85_11": "Idañca yaṁ evaṁ pakkhipiyamāne pariyādānaṁ gacchati,",
  "tika-vin04t8:85_12": "āvilaṁ vā hoti,",
  "tika-vin04t8:85_13": "yathā pāṇakā maranti,",
  "tika-vin04t8:85_14": "tādisaṁ sandhāya vuttaṁ,",
  "tika-vin04t8:85_15": "na mahāudakaṁ.",
  "tika-vin04t8:85_16": "Siñcāpane āṇattiyā dukkaṭaṁ,",
  "tika-vin04t8:85_17": "ekāṇattiyā bahukampi siñcatu,",
  "tika-vin04t8:85_18": "āṇāpakassa ekameva pācittiyaṁ.",
  "tika-vin04t8:86_0": "Āḷaviyaṁ āḷavake bhikkhū ārabbha siñcanavatthusmiṁ paññattaṁ,",
  "tika-vin04t8:86_1": "sādhāraṇapaññatti,",
  "tika-vin04t8:86_2": "sāṇattikaṁ,",
  "tika-vin04t8:86_3": "appāṇake sappāṇakasaññino,",
  "tika-vin04t8:86_4": "ubhosu vematikassa dukkaṭaṁ.",
  "tika-vin04t8:86_5": "Appāṇakasaññino,",
  "tika-vin04t8:86_6": "asañcicca assatiyā vā siñcantassa,",
  "tika-vin04t8:86_7": "ajānantassa,",
  "tika-vin04t8:86_8": "ummattakādīnañca anāpatti.",
  "tika-vin04t8:86_9": "Udakassa sappāṇakatā,",
  "tika-vin04t8:86_10": "“siñcanena pāṇakā marissantī”ti jānanaṁ,",
  "tika-vin04t8:86_11": "tañca udakaṁ tādisameva,",
  "tika-vin04t8:86_12": "vinā vadhakacetanāya yena kenaci karaṇīyena tiṇādīnaṁ siñcananti imānettha cattāri aṅgāni.",
  "tika-vin04t8:86_13": "Samuṭṭhānādīni adinnādānasadisāni,",
  "tika-vin04t8:86_14": "idaṁ pana paṇṇattivajjaṁ, ticittaṁ,",
  "tika-vin04t8:86_15": "tivedananti.",
  "tika-vin04t8:87_0": "Sappāṇakasikkhāpadavaṇṇanā niṭṭhitā.",
  "tika-vin04t8:88_0": "Bhūtagāmavaggo dutiyo.",
  "tika-vin04t8:89_0": "3. Ovādavaggo",
  "tika-vin04t8:90_0": "1. Ovādasikkhāpadavaṇṇanā",
  "tika-vin04t8:91_0": "Ovādavaggassa paṭhame asammatoti yā aṭṭhaṅgasamannāgatassa bhikkhuno bhagavatā ñatticatutthena kammena bhikkhunovādakasammuti anuññātā,",
  "tika-vin04t8:91_1": "tāya asammato.",
  "tika-vin04t8:91_2": "Ovadeyyāti bhikkhunisaṅghaṁ vā sambahulā vā ekaṁ bhikkhuniṁ vā “vassasatūpasampannāya bhikkhuniyā tadahupasampannassa",
  "tika-vin04t8:91_3": "bhikkhuno abhivādanaṁ paccuṭṭhānaṁ añjalikammaṁ sāmīcikammaṁ kātabba”nti ādike aṭṭha garudhamme ovādavasena",
  "tika-vin04t8:91_4": "osārento ovadeyya.",
  "tika-vin04t8:91_5": "Pācittiyanti ovādapariyosāne pācittiyaṁ.",
  "tika-vin04t8:92_0": "Sāvatthiyaṁ chabbaggiye bhikkhū ārabbha ovadanavatthusmiṁ paññattaṁ,",
  "tika-vin04t8:92_1": "asādhāraṇapaññatti,",
  "tika-vin04t8:92_2": "anāṇattikaṁ,",
  "tika-vin04t8:92_3": "aññena vā dhammena bhikkhunīsu upasampannamattaṁ vā ovadato dukkaṭaṁ.",
  "tika-vin04t8:92_4": "Sammatassāpi tañce sammutikammaṁ adhammakammaṁ hoti,",
  "tika-vin04t8:92_5": "tasmiṁ adhammakamme adhammakammasaññino vagge bhikkhunisaṅghe ovadato tikapācittiyaṁ,",
  "tika-vin04t8:92_6": "tathā vematikassa dhammakammasaññino cāti nava pācittiyāni,",
  "tika-vin04t8:92_7": "samaggepi bhikkhunisaṅghena vāti adhammakammavasena aṭṭhārasa.",
  "tika-vin04t8:92_8": "Sace pana taṁ dhammakammaṁ hoti,",
  "tika-vin04t8:92_9": "“dhammakamme dhammakammasaññī samaggaṁ bhikkhunisaṅghaṁ samaggasaññī ovadatī”ti idaṁ avasānapadaṁ ṭhapetvā teneva nayena sattarasa dukkaṭāni,",
  "tika-vin04t8:92_10": "“samaggamhāyyā”ti ca vutte aññaṁ dhammaṁ,",
  "tika-vin04t8:92_11": "“vaggamhāyyā”ti ca vutte aṭṭha garudhamme bhaṇantassa,",
  "tika-vin04t8:92_12": "ovādañca aniyyātetvā aññaṁ dhammaṁ bhaṇantassa dukkaṭameva.",
  "tika-vin04t8:92_13": "Yo pana dhammakamme dhammakammasaññī samaggaṁ bhikkhunisaṅghaṁ samaggasaññī ovadati,",
  "tika-vin04t8:92_14": "garudhammapāḷiṁ uddesaṁ deti,",
  "tika-vin04t8:92_15": "paripucchaṁ deti,",
  "tika-vin04t8:92_16": "“osārehi ayyā”ti vuccamāno osāreti,",
  "tika-vin04t8:92_17": "pañhaṁ puṭṭho katheti,",
  "tika-vin04t8:92_18": "bhikkhunīnaṁ suṇamānānaṁ aññassatthāya bhaṇati,",
  "tika-vin04t8:92_19": "sikkhamānāya vā sāmaṇeriyā vā bhaṇati, tassa,",
  "tika-vin04t8:92_20": "ummattakādīnañca anāpatti.",
  "tika-vin04t8:92_21": "Asammatatā,",
  "tika-vin04t8:92_22": "bhikkhuniyā paripuṇṇūpasampannatā,",
  "tika-vin04t8:92_23": "ovādavasena aṭṭhagarudhammabhaṇananti imānettha tīṇi aṅgāni.",
  "tika-vin04t8:92_24": "Samuṭṭhānādīni padasodhammasadisānevāti.",
  "tika-vin04t8:93_0": "Ovādasikkhāpadavaṇṇanā niṭṭhitā.",
  "tika-vin04t8:94_0": "2. Atthaṅgatasikkhāpadavaṇṇanā",
  "tika-vin04t8:95_0": "Dutiye ovadeyyāti aṭṭhagarudhammehi vā aññena vā dhammena ovadantassa sammatassāpi pācittiyameva.",
  "tika-vin04t8:96_0": "Sāvatthiyaṁ āyasmantaṁ cūḷapanthakaṁ ārabbha atthaṅgate sūriye ovadanavatthusmiṁ paññattaṁ,",
  "tika-vin04t8:96_1": "asādhāraṇapaññatti,",
  "tika-vin04t8:96_2": "anāṇattikaṁ,",
  "tika-vin04t8:96_3": "tikapācittiyaṁ,",
  "tika-vin04t8:96_4": "sūriye atthaṅgate atthaṅgatasaññino vematikassa vā,",
  "tika-vin04t8:96_5": "ekatoupasampannaṁ ovadantassa ca dukkaṭaṁ.",
  "tika-vin04t8:96_6": "Purimasikkhāpade viya uddesādinayena anāpatti.",
  "tika-vin04t8:96_7": "Atthaṅgatasūriyatā,",
  "tika-vin04t8:96_8": "paripuṇṇūpasampannatā,",
  "tika-vin04t8:96_9": "ovadananti imānettha tīṇi aṅgāni.",
  "tika-vin04t8:96_10": "Samuṭṭhānādīni padasodhammasadisānevāti.",
  "tika-vin04t8:97_0": "Atthaṅgatasikkhāpadavaṇṇanā niṭṭhitā.",
  "tika-vin04t8:98_0": "3. Bhikkhunupassayasikkhāpadavaṇṇanā",
  "tika-vin04t8:99_0": "Tatiye bhikkhunupassayanti bhikkhuniyā ekarattaṁ vasanaṭṭhānampi.",
  "tika-vin04t8:99_1": "Ovadeyyāti idha garudhammehi ovadantasseva pācittiyaṁ.",
  "tika-vin04t8:99_2": "Sace pana asammato hoti,",
  "tika-vin04t8:99_3": "dve pācittiyāni.",
  "tika-vin04t8:99_4": "Sace pana sūriyepi atthaṅgate ovadati,",
  "tika-vin04t8:99_5": "tīṇi honti.",
  "tika-vin04t8:99_6": "Sammatassa pana rattiṁ ovadantassapi dve eva honti.",
  "tika-vin04t8:99_7": "Sammatattā hi bhikkhussa garudhammovādamūlakaṁ pācittiyaṁ natthi.",
  "tika-vin04t8:99_8": "Gilānāti na sakkoti ovādāya vā saṁvāsāya vā gantuṁ.",
  "tika-vin04t8:100_0": "Sakkesu chabbaggiye bhikkhū ārabbha bhikkhunupassayaṁ upasaṅkamitvā ovadanavatthusmiṁ paññattaṁ,",
  "tika-vin04t8:100_1": "“aññatra samayā”ti ayamettha anupaññatti,",
  "tika-vin04t8:100_2": "asādhāraṇapaññatti,",
  "tika-vin04t8:100_3": "anāṇattikaṁ,",
  "tika-vin04t8:100_4": "tikapācittiyaṁ,",
  "tika-vin04t8:100_5": "anupasampannāya upasampannasaññino vematikassa vā,",
  "tika-vin04t8:100_6": "ekatoupasampannaṁ yena kenaci,",
  "tika-vin04t8:100_7": "itaraṁ aññena dhammena ovadantassa ca dukkaṭaṁ. Samaye,",
  "tika-vin04t8:100_8": "anupasampannāya,",
  "tika-vin04t8:100_9": "purimasikkhāpade viya uddesādinayena ca anāpatti.",
  "tika-vin04t8:100_10": "Upassayūpagamanaṁ,",
  "tika-vin04t8:100_11": "paripuṇṇūpasampannatā,",
  "tika-vin04t8:100_12": "samayābhāvo,",
  "tika-vin04t8:100_13": "garudhammehi ovadananti imānettha cattāri aṅgāni.",
  "tika-vin04t8:100_14": "Samuṭṭhānādīni paṭhamakathinasadisāni,",
  "tika-vin04t8:100_15": "idaṁ pana kiriyaṁ hotīti.",
  "tika-vin04t8:101_0": "Bhikkhunupassayasikkhāpadavaṇṇanā niṭṭhitā.",
  "tika-vin04t8:102_0": "4. Āmisasikkhāpadavaṇṇanā",
  "tika-vin04t8:103_0": "Catutthe āmisahetūti cīvarādīnaṁ aññatarahetu.",
  "tika-vin04t8:103_1": "Bhikkhūti sammatā bhikkhū idhādhippetā.",
  "tika-vin04t8:103_2": "Pācittiyanti evarūpe bhikkhū avaṇṇakāmatāya evaṁ bhaṇantassa pācittiyaṁ.",
  "tika-vin04t8:104_0": "Sāvatthiyaṁ chabbaggiye bhikkhū ārabbha “āmisahetu ovadantī”ti bhaṇanavatthusmiṁ paññattaṁ,",
  "tika-vin04t8:104_1": "asādhāraṇapaññatti,",
  "tika-vin04t8:104_2": "anāṇattikaṁ,",
  "tika-vin04t8:104_3": "dhammakamme tikapācittiyaṁ,",
  "tika-vin04t8:104_4": "adhammakamme tikadukkaṭaṁ,",
  "tika-vin04t8:104_5": "asammataṁ upasampannañca,",
  "tika-vin04t8:104_6": "anupasampannañca sammataṁ vā asammataṁ vā evaṁ bhaṇantassa dukkaṭameva.",
  "tika-vin04t8:104_7": "Tattha yo bhikkhu kāle sammutiṁ labhitvā sāmaṇerabhūmiyaṁ saṇṭhito,",
  "tika-vin04t8:104_8": "ayaṁ sammato nāma anupasampanno.",
  "tika-vin04t8:104_9": "Pakatiyā cīvarādihetu ovadantaṁ pana evaṁ bhaṇantassa,",
  "tika-vin04t8:104_10": "ummattakādīnañca anāpatti.",
  "tika-vin04t8:104_11": "Upasampannatā,",
  "tika-vin04t8:104_12": "dhammena laddhasammutitā,",
  "tika-vin04t8:104_13": "anāmisantaratā,",
  "tika-vin04t8:104_14": "avaṇṇakāmatāya evaṁ bhaṇananti imānettha cattāri aṅgāni.",
  "tika-vin04t8:104_15": "Samuṭṭhānādīni adinnādānasadisāni,",
  "tika-vin04t8:104_16": "idaṁ pana dukkhavedanamevāti.",
  "tika-vin04t8:105_0": "Āmisasikkhāpadavaṇṇanā niṭṭhitā.",
  "tika-vin04t8:106_0": "5. Cīvaradānasikkhāpadavaṇṇanā",
  "tika-vin04t8:107_0": "Pañcame sāvatthiyaṁ aññataraṁ bhikkhuṁ ārabbha cīvaradānavatthusmiṁ paññattaṁ,",
  "tika-vin04t8:107_1": "sesakathāmaggo panettha cīvarappaṭiggahaṇasikkhāpade vuttanayeneva veditabbo.",
  "tika-vin04t8:107_2": "Tatra hi bhikkhu paṭiggāhako,",
  "tika-vin04t8:107_3": "idha bhikkhunī,",
  "tika-vin04t8:107_4": "ayaṁ viseso,",
  "tika-vin04t8:107_5": "sesaṁ tādisamevāti.",
  "tika-vin04t8:108_0": "Cīvaradānasikkhāpadavaṇṇanā niṭṭhitā.",
  "tika-vin04t8:109_0": "6. Cīvarasibbanasikkhāpadavaṇṇanā",
  "tika-vin04t8:110_0": "Chaṭṭhe cīvaranti nivāsanapārupanupagaṁ.",
  "tika-vin04t8:110_1": "Sibbeyya vā sibbāpeyyā vāti ettha sayaṁ sibbantassa sūciṁ pavesetvā pavesetvā nīharaṇe pācittiyaṁ,",
  "tika-vin04t8:110_2": "satakkhattumpi vijjhitvā sakiṁ nīharantassa ekameva pācittiyaṁ.",
  "tika-vin04t8:110_3": "‘Sibbā’ti vutto pana sacepi sabbaṁ sūcikammaṁ niṭṭhāpeti,",
  "tika-vin04t8:110_4": "āṇāpakassa ekameva pācittiyaṁ.",
  "tika-vin04t8:110_5": "Atha “yaṁ ettha cīvare kattabbaṁ,",
  "tika-vin04t8:110_6": "sabbaṁ taṁ tava bhāro”ti vutto niṭṭhāpeti,",
  "tika-vin04t8:110_7": "tassa ārāpathe ārāpathe pācittiyaṁ.",
  "tika-vin04t8:110_8": "Āṇāpakassa ekavācāya sambahulānipi,",
  "tika-vin04t8:110_9": "punappunaṁ āṇattiyaṁ pana vattabbameva natthi.",
  "tika-vin04t8:111_0": "Sāvatthiyaṁ udāyittheraṁ ārabbha cīvarasibbanavatthusmiṁ paññattaṁ,",
  "tika-vin04t8:111_1": "asādhāraṇapaññatti,",
  "tika-vin04t8:111_2": "sāṇattikaṁ,",
  "tika-vin04t8:111_3": "tikapācittiyaṁ,",
  "tika-vin04t8:111_4": "ñātikāya aññātikasaññino vā vematikassa vā,",
  "tika-vin04t8:111_5": "ekatoupasampannāya sibbantassa ca dukkaṭaṁ.",
  "tika-vin04t8:111_6": "Aññaṁ thavikādiparikkhāraṁ sibbantassa, ñātikāya,",
  "tika-vin04t8:111_7": "sikkhamānasāmaṇerīnañca cīvarampi sibbantassa,",
  "tika-vin04t8:111_8": "ummattakādīnañca anāpatti.",
  "tika-vin04t8:111_9": "Aññātikāya bhikkhuniyā santakatā,",
  "tika-vin04t8:111_10": "nivāsanapārupanupagatā,",
  "tika-vin04t8:111_11": "vuttalakkhaṇaṁ sibbanaṁ vā sibbāpanaṁ vāti imānettha tīṇi aṅgāni.",
  "tika-vin04t8:111_12": "Samuṭṭhānādīni sañcarittasadisānevāti.",
  "tika-vin04t8:112_0": "Cīvarasibbanasikkhāpadavaṇṇanā niṭṭhitā.",
  "tika-vin04t8:113_0": "7. Saṁvidhānasikkhāpadavaṇṇanā",
  "tika-vin04t8:114_0": "Sattame saṁvidhāyāti saṁvidahitvā,",
  "tika-vin04t8:114_1": "gamanakāle saṅketaṁ katvāti attho.",
  "tika-vin04t8:114_2": "Ekaddhānamagganti ekaṁ addhānasaṅkhātaṁ maggaṁ,",
  "tika-vin04t8:114_3": "ekato vā addhānamaggaṁ.",
  "tika-vin04t8:114_4": "Satthagamanīyoti satthena saddhiṁ gantabbo,",
  "tika-vin04t8:114_5": "sesaṁ uttānapadatthameva.",
  "tika-vin04t8:114_6": "Ayaṁ panettha vinicchayo –",
  "tika-vin04t8:114_7": "akappiyabhūmiyaṁ saṁvidahantassa saṁvidahanapaccayā tāva dukkaṭaṁ.",
  "tika-vin04t8:114_8": "Tattha ṭhapetvā bhikkhunupassayaṁ antarārāmaṁ āsanasālaṁ titthiyaseyyañca sesā akappiyabhūmi,",
  "tika-vin04t8:114_9": "tattha ṭhatvā saṁvidahantassāti attho.",
  "tika-vin04t8:114_10": "Saṁvidahitvā pana “ajja vā sve vā”ti niyamitaṁ kālaṁ visaṅketaṁ akatvā,",
  "tika-vin04t8:114_11": "dvāravisaṅketaṁ pana maggavisaṅketaṁ vā katvāpi bhikkhuniyā saddhiṁ gacchantassa yāva āsannassāpi aññassa",
  "tika-vin04t8:114_12": "gāmassa “ayaṁ imassa upacāro”ti manussehi ṭhapitaṁ upacāraṁ na okkamati,",
  "tika-vin04t8:114_13": "tāva anāpatti.",
  "tika-vin04t8:114_14": "Taṁ okkamantassa pana paṭhamapāde dukkaṭaṁ,",
  "tika-vin04t8:114_15": "dutiyapāde pācittiyaṁ,",
  "tika-vin04t8:114_16": "iti gāmūpacārokkamanagaṇanāya pācittiyāni.",
  "tika-vin04t8:114_17": "Addhayojanātikkame pana gāme asati addhayojanagaṇanāya pācittiyaṁ.",
  "tika-vin04t8:115_0": "Sāvatthiyaṁ chabbaggiye bhikkhū ārabbha ekaddhānamaggappaṭipajjanavatthusmiṁ paññattaṁ,",
  "tika-vin04t8:115_1": "“aññatra samayā”ti ayamettha anupaññatti,",
  "tika-vin04t8:115_2": "asādhāraṇapaññatti,",
  "tika-vin04t8:115_3": "anāṇattikaṁ,",
  "tika-vin04t8:115_4": "tikapācittiyaṁ,",
  "tika-vin04t8:115_5": "asaṁvidahite saṁvidahitasaññino vematikassa vā,",
  "tika-vin04t8:115_6": "yo ca bhikkhuniyā asaṁvidahantiyā kevalaṁ attanāva saṁvidahati,",
  "tika-vin04t8:115_7": "tassa dukkaṭaṁ.",
  "tika-vin04t8:115_8": "Samaye saṁvidahitvāpi gacchantassa,",
  "tika-vin04t8:115_9": "attanā asaṁvidahantassa,",
  "tika-vin04t8:115_10": "visaṅketena vā,",
  "tika-vin04t8:115_11": "āpadāsu gacchantassa,",
  "tika-vin04t8:115_12": "ummattakādīnañca anāpatti.",
  "tika-vin04t8:115_13": "Dvinnampi saṁvidahitvā maggappaṭipatti,",
  "tika-vin04t8:115_14": "avisaṅketatā,",
  "tika-vin04t8:115_15": "samayābhāvo, anāpadā,",
  "tika-vin04t8:115_16": "gāmantarokkamanaṁ vā addhayojanātikkamo vāti imānettha pañca aṅgāni.",
  "tika-vin04t8:115_17": "Ekatoupasampannādīhi pana saddhiṁ mātugāmasikkhāpadena āpatti,",
  "tika-vin04t8:115_18": "addhānasamuṭṭhānaṁ, kiriyaṁ,",
  "tika-vin04t8:115_19": "nosaññāvimokkhaṁ,",
  "tika-vin04t8:115_20": "acittakaṁ,",
  "tika-vin04t8:115_21": "paṇṇattivajjaṁ,",
  "tika-vin04t8:115_22": "kāyakammaṁ,",
  "tika-vin04t8:115_23": "vacīkammaṁ, ticittaṁ,",
  "tika-vin04t8:115_24": "tivedananti.",
  "tika-vin04t8:116_0": "Saṁvidhānasikkhāpadavaṇṇanā niṭṭhitā.",
  "tika-vin04t8:117_0": "8. Nāvābhiruhanasikkhāpadavaṇṇanā",
  "tika-vin04t8:118_0": "Aṭṭhame saṁvidhāyāti kīḷāpurekkhāro saṁvidahitvā,",
  "tika-vin04t8:118_1": "abhiruhanakāle saṅketaṁ katvāti attho.",
  "tika-vin04t8:118_2": "Uddhaṁgāmininti kīḷāvasena uddhaṁ nadiyā paṭisotaṁ gacchantiṁ.",
  "tika-vin04t8:118_3": "Adhogāmininti tatheva adho anusotaṁ gacchantiṁ.",
  "tika-vin04t8:118_4": "Yaṁ pana titthappaṭipādanatthaṁ uddhaṁ vā adho vā haranti,",
  "tika-vin04t8:118_5": "ettha anāpatti.",
  "tika-vin04t8:118_6": "Aññatra tiriyaṁ taraṇāyāti upayogatthe nissakkavacanaṁ,",
  "tika-vin04t8:118_7": "yā tiriyaṁ taraṇā,",
  "tika-vin04t8:118_8": "taṁ ṭhapetvāti attho.",
  "tika-vin04t8:118_9": "Pācittiyanti sagāmakatīrapassena gamanakāle gāmantaragaṇanāya,",
  "tika-vin04t8:118_10": "agāmakatīrapassena vā yojanavitthatāya nadiyā majjhena vā gamanakāle addhayojanagaṇanāya pācittiyaṁ,",
  "tika-vin04t8:118_11": "samudde pana yathāsukhaṁ gantuṁ vaṭṭati.",
  "tika-vin04t8:119_0": "Sāvatthiyaṁ chabbaggiye bhikkhū ārabbha nāvābhiruhanavatthusmiṁ paññattaṁ,",
  "tika-vin04t8:119_1": "“aññatra tiriyaṁ taraṇāyā”ti ayamettha anupaññatti,",
  "tika-vin04t8:119_2": "sesaṁ anantarasikkhāpade vuttanayeneva veditabbanti.",
  "tika-vin04t8:120_0": "Nāvābhiruhanasikkhāpadavaṇṇanā niṭṭhitā.",
  "tika-vin04t8:121_0": "9. Paripācitasikkhāpadavaṇṇanā",
  "tika-vin04t8:122_0": "Navame bhikkhuniparipācitanti bhikkhuniyā paripācitaṁ,",
  "tika-vin04t8:122_1": "neva tassa nāttano ñātakappavāritānaṁ gihīnaṁ santike bhikkhussa guṇaṁ pakāsetvā “detha ayyassa,",
  "tika-vin04t8:122_2": "karotha ayyassā”ti evaṁ nipphāditaṁ laddhabbaṁ katanti attho.",
  "tika-vin04t8:122_3": "Pubbe gihisamārambhāti ettha samārambhoti samāraddhaṁ,",
  "tika-vin04t8:122_4": "paṭiyāditassetaṁ nāmaṁ.",
  "tika-vin04t8:122_5": "Gihīnaṁ samārambho gihisamārambho,",
  "tika-vin04t8:122_6": "bhikkhuniyā paripācanato pubbe paṭhamataraṁyeva yaṁ bhikkhūnaṁ atthāya gihīnaṁ paṭiyāditabhattaṁ,",
  "tika-vin04t8:122_7": "ñātakappavāritānaṁ vā santakaṁ,",
  "tika-vin04t8:122_8": "taṁ ṭhapetvā aññaṁ jānaṁ bhuñjantassa pācittiyanti attho.",
  "tika-vin04t8:122_9": "Tañca kho ajjhoharaṇagaṇanāya,",
  "tika-vin04t8:122_10": "paṭiggahaṇe panassa dukkaṭaṁ.",
  "tika-vin04t8:123_0": "Rājagahe devadattaṁ ārabbha bhikkhuniparipācitapiṇḍapātabhuñjanavatthusmiṁ paññattaṁ,",
  "tika-vin04t8:123_1": "“aññatra pubbe gihisamārambhā”ti ayamettha anupaññatti,",
  "tika-vin04t8:123_2": "asādhāraṇapaññatti,",
  "tika-vin04t8:123_3": "anāṇattikaṁ,",
  "tika-vin04t8:123_4": "ekatoupasampannāya paripācitaṁ bhuñjantassa,",
  "tika-vin04t8:123_5": "aparipācite paripācitasaññino,",
  "tika-vin04t8:123_6": "ubhayattha vematikassa ca dukkaṭaṁ.",
  "tika-vin04t8:123_7": "Ubhayattha aparipācitasaññino,",
  "tika-vin04t8:123_8": "gihisamārambhe,",
  "tika-vin04t8:123_9": "sikkhamānasāmaṇerādīhi paripācite,",
  "tika-vin04t8:123_10": "pañca bhojanāni ṭhapetvā avasese,",
  "tika-vin04t8:123_11": "ummattakādīnañca anāpatti.",
  "tika-vin04t8:123_12": "Bhikkhuniyā paripācitatā,",
  "tika-vin04t8:123_13": "paripācitabhāvajānanaṁ,",
  "tika-vin04t8:123_14": "gihisamārambhābhāvo,",
  "tika-vin04t8:123_15": "odanādīnaṁ aññataratā,",
  "tika-vin04t8:123_16": "tassa ajjhoharaṇanti imānettha pañca aṅgāni.",
  "tika-vin04t8:123_17": "Samuṭṭhānādīni paṭhamapārājikasaasāni,",
  "tika-vin04t8:123_18": "idaṁ pana paṇṇattivajjaṁ, ticittaṁ,",
  "tika-vin04t8:123_19": "tivedananti.",
  "tika-vin04t8:124_0": "Paripācitasikkhāpadavaṇṇanā niṭṭhitā.",
  "tika-vin04t8:125_0": "10. Rahonisajjasikkhāpadavaṇṇanā",
  "tika-vin04t8:126_0": "Dasame sabbopi kathāmaggo dutiyaaniyate vuttanayeneva veditabbo.",
  "tika-vin04t8:126_1": "Idañhi sikkhāpadaṁ dutiyaaniyatena ca upari upanandassa catutthasikkhāpadena ca ekaparicchedaṁ,",
  "tika-vin04t8:126_2": "aṭṭhuppattivasena pana visuṁ paññattanti.",
  "tika-vin04t8:127_0": "Rahonisajjasikkhāpadavaṇṇanā niṭṭhitā.",
  "tika-vin04t8:128_0": "Ovādavaggo tatiyo.",
  "tika-vin04t8:129_0": "4. Bhojanavaggo",
  "tika-vin04t8:130_0": "1. Āvasathasikkhāpadavaṇṇanā",
  "tika-vin04t8:131_0": "Bhojanavaggassa paṭhame agilānenāti addhayojanampi gantuṁ samatthena.",
  "tika-vin04t8:131_1": "Ekoti ekadivasiko.",
  "tika-vin04t8:131_2": "Āvasathapiṇḍoti “imesaṁ vā ettakānaṁ vā”ti ekaṁ pāsaṇḍaṁ vā,",
  "tika-vin04t8:131_3": "“ettakamevā”ti evaṁ bhattaṁ vā anodissa sālādīsu yattha katthaci puññakāmehi paññattaṁ bhojanaṁ.",
  "tika-vin04t8:131_4": "Bhuñjitabboti ekakulena vā nānākulehi vā ekato hutvā ekasmiṁ vā ṭhāne,",
  "tika-vin04t8:131_5": "nānāṭhānesu vā “ajja ekasmiṁ,",
  "tika-vin04t8:131_6": "sve ekasmi”nti evaṁ aniyataṭṭhāne vā paññatto ekasmiṁ ṭhāne ekadivasameva bhuñjitabbo.",
  "tika-vin04t8:131_7": "Tato ce uttarīti dutiyadivasato paṭṭhāya tasmiṁ vā ṭhāne aññasmiṁ vā ṭhāne tesaṁ santakassa paṭiggahaṇe dukkaṭaṁ,",
  "tika-vin04t8:131_8": "ajjhohāre ajjhohāre pācittiyaṁ.",
  "tika-vin04t8:132_0": "Sāvatthiyaṁ chabbaggiye bhikkhū ārabbha anuvasitvā āvasathapiṇḍabhuñjanavatthusmiṁ paññattaṁ,",
  "tika-vin04t8:132_1": "“agilānenā”ti ayamettha anupaññatti,",
  "tika-vin04t8:132_2": "sādhāraṇapaññatti,",
  "tika-vin04t8:132_3": "anāṇattikaṁ,",
  "tika-vin04t8:132_4": "tikapācittiyaṁ,",
  "tika-vin04t8:132_5": "gilānassa agilānasaññino vematikassa vā dukkaṭaṁ.",
  "tika-vin04t8:132_6": "Gilānassa gilānasaññino,",
  "tika-vin04t8:132_7": "yo ca sakiṁ bhuñjati,",
  "tika-vin04t8:132_8": "gacchanto vā antarāmagge ekadivasaṁ,",
  "tika-vin04t8:132_9": "gataṭṭhāne ekadivasaṁ,",
  "tika-vin04t8:132_10": "paccāgantopi antarāmagge ekadivasaṁ,",
  "tika-vin04t8:132_11": "āgataṭṭhāne ekadivasaṁ,",
  "tika-vin04t8:132_12": "gamissāmī’ti ca bhuñjitvā nikkhanto kenaci upaddavena nivattitvā khemabhāvaṁ ñatvā gacchanto puna ekadivasaṁ bhuñjati,",
  "tika-vin04t8:132_13": "yassa vā sāmikā nimantetvā denti,",
  "tika-vin04t8:132_14": "yo vā bhikkhūnaṁyeva uddissa paññattaṁ,",
  "tika-vin04t8:132_15": "na yāvadatthaṁ paññattaṁ,",
  "tika-vin04t8:132_16": "ṭhapetvā vā pañca bhojanāni aññaṁ bhuñjati, tassa ca,",
  "tika-vin04t8:132_17": "ummattakādīnañca anāpatti.",
  "tika-vin04t8:132_18": "Āvasathapiṇḍatā,",
  "tika-vin04t8:132_19": "agilānatā,",
  "tika-vin04t8:132_20": "anuvasitvā paribhojananti imānettha tīṇi aṅgāni.",
  "tika-vin04t8:132_21": "Samuṭṭhānādīni eḷakalomasikkhāpadasadisānīti.",
  "tika-vin04t8:133_0": "Āvasathasikkhāpadavaṇṇanā niṭṭhitā.",
  "tika-vin04t8:134_0": "2. Gaṇabhojanasikkhāpadavaṇṇanā",
  "tika-vin04t8:135_0": "Dutiye gaṇabhojaneti gaṇassa bhojane.",
  "tika-vin04t8:135_1": "Idha ca gaṇoti cattāro vā tatuttari vā bhikkhū,",
  "tika-vin04t8:135_2": "tesaṁ nimantanato vā viññattito vā laddhe odanādīnaṁ pañcannaṁ bhojanānaṁ aññatarabhojaneti attho.",
  "tika-vin04t8:135_3": "Tatthāyaṁ vinicchayo –",
  "tika-vin04t8:135_4": "sace hi koci cattāro bhikkhū upasaṅkamitvā yena kenaci vevacanena vā bhāsantarena vā pañcannaṁ bhojanānaṁ nāmaṁ gahetvā “odanena nimantemi,",
  "tika-vin04t8:135_5": "odanaṁ me gaṇhathā”tiādinā nayena nimanteti,",
  "tika-vin04t8:135_6": "te ce evaṁ ekato vā nānāto vā nimantitā ekato vā nānāto vā gantvā ekato gaṇhanti,",
  "tika-vin04t8:135_7": "pacchā ekato vā nānāto vā bhuñjanti,",
  "tika-vin04t8:135_8": "gaṇabhojanaṁ hoti.",
  "tika-vin04t8:135_9": "Paṭiggahaṇameva hettha pamāṇaṁ.",
  "tika-vin04t8:135_10": "Sace odanādīnaṁ nāmaṁ gahetvā ekato vā nānāto vā viññāpetvā ca gantvā ca ekato gaṇhanti,",
  "tika-vin04t8:135_11": "evampi gaṇabhojanameva.",
  "tika-vin04t8:135_12": "Tassa duvidhassāpi evaṁ paṭiggahaṇe dukkaṭaṁ,",
  "tika-vin04t8:135_13": "ajjhohāre ajjhohāre pācittiyaṁ.",
  "tika-vin04t8:135_14": "Gilānasamayādīsu yadā pādānampi phalitattā na sakkā piṇḍāya carituṁ,",
  "tika-vin04t8:135_15": "ayaṁ gilānasamayo.",
  "tika-vin04t8:135_16": "Atthatakathinānaṁ pañca māsā,",
  "tika-vin04t8:135_17": "itaresaṁ kattikamāsoti ayaṁ cīvaradānasamayo.",
  "tika-vin04t8:135_18": "Yadā yo cīvare kariyamāne kiñcideva cīvare kattabbaṁ kammaṁ karoti,",
  "tika-vin04t8:135_19": "ayaṁ cīvarakārasamayo.",
  "tika-vin04t8:135_20": "Yadā addhayojanampi gantukāmo vā hoti gacchati vā gato vā,",
  "tika-vin04t8:135_21": "ayaṁ addhānagamanasamayo.",
  "tika-vin04t8:135_22": "Nāvābhiruhanasamayepi eseva nayo.",
  "tika-vin04t8:135_23": "Yadā gocaragāme cattāro bhikkhū piṇḍāya caritvā na yāpenti,",
  "tika-vin04t8:135_24": "ayaṁ mahāsamayo.",
  "tika-vin04t8:135_25": "Yadā yokoci pabbajito bhattena nimanteti,",
  "tika-vin04t8:135_26": "ayaṁ samaṇabhattasamayo,",
  "tika-vin04t8:135_27": "etesu samayesu bhuñjituṁ vaṭṭati.",
  "tika-vin04t8:136_0": "Rājagahe devadattaṁ ārabbha viññāpetvā bhuñjanavatthusmiṁ paññattaṁ,",
  "tika-vin04t8:136_1": "“aññatra samayā”ti ayamettha sattavidhā anupaññatti,",
  "tika-vin04t8:136_2": "sādhāraṇapaññatti,",
  "tika-vin04t8:136_3": "anāṇattikaṁ,",
  "tika-vin04t8:136_4": "tikapācittiyaṁ,",
  "tika-vin04t8:136_5": "nagaṇabhojane gaṇabhojanasaññissa vematikassa vā dukkaṭaṁ.",
  "tika-vin04t8:136_6": "Nagaṇabhojanasaññissa pana,",
  "tika-vin04t8:136_7": "ye ca dve tayo ekato gaṇhanti,",
  "tika-vin04t8:136_8": "bahūnaṁ piṇḍāya caritvā ekato bhuñjantānaṁ,",
  "tika-vin04t8:136_9": "niccabhattikādīsu,",
  "tika-vin04t8:136_10": "pañca bhojanāni ṭhapetvā sabbattha,",
  "tika-vin04t8:136_11": "ummattakādīnañca anāpatti.",
  "tika-vin04t8:136_12": "Gaṇabhojanatā,",
  "tika-vin04t8:136_13": "samayābhāvo,",
  "tika-vin04t8:136_14": "ajjhoharaṇanti imānettha tīṇi aṅgāni.",
  "tika-vin04t8:136_15": "Samuṭṭhānādīni eḷakalomasadisānevāti.",
  "tika-vin04t8:137_0": "Gaṇabhojanasikkhāpadavaṇṇanā niṭṭhitā.",
  "tika-vin04t8:138_0": "3. Paramparabhojanasikkhāpadavaṇṇanā",
  "tika-vin04t8:139_0": "Tatiye paramparabhojaneti gaṇabhojane vuttanayeneva pañcahi bhojanehi nimantitassa yena yena paṭhamaṁ nimantito,",
  "tika-vin04t8:139_1": "tassa tassa bhojanato uppaṭipāṭiyā vā avikappetvā vā parassa parassa bhojane.",
  "tika-vin04t8:139_2": "Tasmā yo bhikkhu pañcasu sahadhammikesu aññatarassa “mayhaṁ bhattapaccāsaṁ tuyhaṁ dammī”ti vā “vikappemī”ti",
  "tika-vin04t8:139_3": "vā evaṁ sammukhā vā “itthannāmassa dammī”ti vā “vikappemī”ti vā evaṁ parammukhāvā paṭhamanimantanaṁ avikappetvā",
  "tika-vin04t8:139_4": "pacchā nimantitakule laddhabhikkhato ekasitthampi ajjhoharati,",
  "tika-vin04t8:139_5": "pācittiyaṁ.",
  "tika-vin04t8:139_6": "Samayā vuttanayā eva.",
  "tika-vin04t8:140_0": "Vesāliyaṁ sambahule bhikkhū ārabbha aññatra nimantitabhojanavatthusmiṁ paññattaṁ,",
  "tika-vin04t8:140_1": "“aññatra samayā”ti ayamettha tividhā anupaññatti,",
  "tika-vin04t8:140_2": "parivāre pana vikappanampi gahetvā “catasso anupaññattiyo”ti vuttaṁ,",
  "tika-vin04t8:140_3": "asādhāraṇapaññatti,",
  "tika-vin04t8:140_4": "anāṇattikaṁ,",
  "tika-vin04t8:140_5": "tikapācittiyaṁ,",
  "tika-vin04t8:140_6": "naparamparabhojane paramparabhojanasaññino vematikassa vā dukkaṭaṁ.",
  "tika-vin04t8:140_7": "Naparamparabhojanasaññissa pana,",
  "tika-vin04t8:140_8": "yo ca samaye vā vikappetvā vā ekasaṁsaṭṭhāni vā dve tīṇi nimantanāni ekato vā katvā bhuñjati,",
  "tika-vin04t8:140_9": "nimantanappaṭipāṭiyā bhuñjati,",
  "tika-vin04t8:140_10": "sakalena gāmena vā pūgena vā nimantito tesu yatthakatthaci bhuñjati,",
  "tika-vin04t8:140_11": "nimantiyamāno vā “bhikkhaṁ gahessāmī”ti vadati, tassa,",
  "tika-vin04t8:140_12": "niccabhattikādīsu,",
  "tika-vin04t8:140_13": "pañca bhojanāni ṭhapetvā sabbattha,",
  "tika-vin04t8:140_14": "ummattakādīnañca anāpatti.",
  "tika-vin04t8:140_15": "Paramparabhojanatā,",
  "tika-vin04t8:140_16": "samayābhāvo,",
  "tika-vin04t8:140_17": "ajjhoharaṇanti imānettha tīṇi aṅgāni.",
  "tika-vin04t8:140_18": "Samuṭṭhānādīni paṭhamakathinasadisāneva,",
  "tika-vin04t8:140_19": "idaṁ pana kiriyākiriyanti.",
  "tika-vin04t8:141_0": "Paramparabhojanasikkhāpadavaṇṇanā niṭṭhitā.",
  "tika-vin04t8:142_0": "4. Kāṇamātāsikkhāpadavaṇṇanā",
  "tika-vin04t8:143_0": "Catutthe pūvehīti paheṇakatthāya paṭiyattehi atirasakamodakasakkhalikādīhi yehi kehici khajjakehi.",
  "tika-vin04t8:143_1": "Manthehīti pātheyyatthāya paṭiyattehi yehi kehici sattutilataṇḍulādīhi.",
  "tika-vin04t8:143_2": "Dvattipattapūrāti mukhavaṭṭiyā heṭṭhimalekhaṁ anatikkantā dve vā tayo vā pattapūrā.",
  "tika-vin04t8:143_3": "Tato ce uttarīti sacepi tatiyaṁ pattaṁ thūpīkataṁ gaṇhāti,",
  "tika-vin04t8:143_4": "mukhavaṭṭiyā heṭṭhimalekhato upariṭṭhitapūvagaṇanāya pācittiyaṁ.",
  "tika-vin04t8:143_5": "Dvattipattapūre paṭiggahetvāti ettha yena dve gahitā honti,",
  "tika-vin04t8:143_6": "tena bahi bhikkhuṁ disvā “ettha mayā dve pattapūrā gahitā,",
  "tika-vin04t8:143_7": "tvaṁ ekaṁ gaṇheyyāsī”ti vattabbaṁ,",
  "tika-vin04t8:143_8": "tenāpi aññaṁ passitvā “paṭhamaṁ āgatena dve pattapūrā gahitā,",
  "tika-vin04t8:143_9": "mayā eko gahito,",
  "tika-vin04t8:143_10": "tvaṁ mā gaṇhī”ti vattabbaṁ.",
  "tika-vin04t8:143_11": "Yena paṭhamaṁ eko gahito,",
  "tika-vin04t8:143_12": "tassāpi paramparārocane eseva nayo.",
  "tika-vin04t8:143_13": "Yena pana sayameva tayo gahitā,",
  "tika-vin04t8:143_14": "tena aññaṁ disvā “mā kho tvaṁ ettha paṭiggaṇhīti vattabbaṁ,",
  "tika-vin04t8:143_15": "avadantassa dukkaṭaṁ,",
  "tika-vin04t8:143_16": "taṁ sutvā gaṇhantassāpi dukkaṭameva.",
  "tika-vin04t8:143_17": "Tato nīharitvā bhikkhūhi saddhiṁ saṁvibhajitabbanti laddhaṭṭhānato sabbāsannaṁ āsanasālaṁ vā vihāraṁ vā yattha vā pana nibaddhaṁ paṭikkamati,",
  "tika-vin04t8:143_18": "tattha gantvā ekaṁ pattapūraṁ attano ṭhapetvā sesaṁ bhikkhusaṅghassa dātabbaṁ.",
  "tika-vin04t8:143_19": "Yathāmittaṁ pana dātuṁ na labbhati.",
  "tika-vin04t8:143_20": "Yena eko gahito,",
  "tika-vin04t8:143_21": "na tena kiñci akāmā dātabbaṁ,",
  "tika-vin04t8:143_22": "yathāruci kātabbaṁ.",
  "tika-vin04t8:144_0": "Sāvatthiyaṁ sambahule bhikkhū ārabbha na mattaṁ jānitvā paṭiggahaṇavatthusmiṁ paññattaṁ,",
  "tika-vin04t8:144_1": "sādhāraṇapaññatti,",
  "tika-vin04t8:144_2": "anāṇattikaṁ,",
  "tika-vin04t8:144_3": "tikapācittiyaṁ,",
  "tika-vin04t8:144_4": "ūnakadvattipattapūre atirekasaññissa vematikassa vā dukkaṭaṁ.",
  "tika-vin04t8:144_5": "Ūnakasaññissa pana,",
  "tika-vin04t8:144_6": "na paheṇakatthāya na pātheyyatthāya vā paṭiyattaṁ,",
  "tika-vin04t8:144_7": "tadatthāya paṭiyattasesakaṁ vā,",
  "tika-vin04t8:144_8": "gamane vā paṭippassaddhe,",
  "tika-vin04t8:144_9": "ñātakappavāritānaṁ vā dentānaṁ,",
  "tika-vin04t8:144_10": "attano dhanena gaṇhantassa,",
  "tika-vin04t8:144_11": "ummattakādīnañca anāpatti.",
  "tika-vin04t8:144_12": "Vuttalakkhaṇapūvamanthatā,",
  "tika-vin04t8:144_13": "asesakatā,",
  "tika-vin04t8:144_14": "appaṭippassaddhagamanatā,",
  "tika-vin04t8:144_15": "anaññātakāditā,",
  "tika-vin04t8:144_16": "atirekappaṭiggahaṇanti imānettha pañca aṅgāni,",
  "tika-vin04t8:144_17": "samuṭṭhānādīni sañcarittasadisānevāti.",
  "tika-vin04t8:145_0": "Kāṇamātāsikkhāpadavaṇṇanā niṭṭhitā.",
  "tika-vin04t8:146_0": "5. Paṭhamapavāraṇāsikkhāpadavaṇṇanā",
  "tika-vin04t8:147_0": "Pañcame bhuttāvīti bhuttavā,",
  "tika-vin04t8:147_1": "yena pañcannaṁ bhojanānaṁ sāsapamattampi ajjhoharitaṁ,",
  "tika-vin04t8:147_2": "so evaṁ vuccati.",
  "tika-vin04t8:147_3": "Pavāritoti “asanaṁ paññāyati,",
  "tika-vin04t8:147_4": "bhojanaṁ paññāyati,",
  "tika-vin04t8:147_5": "hatthapāse ṭhito abhiharati,",
  "tika-vin04t8:147_6": "paṭikkhepo paññāyatī”ti evaṁ pāḷiyaṁ vuttapañcaṅgavasena katappavāraṇo,",
  "tika-vin04t8:147_7": "katappaṭikkhepoti attho.",
  "tika-vin04t8:147_8": "Tattha yasmā “asanaṁ paññāyatī”ti iminā vippakatabhojano ‘pavārito’ti vutto.",
  "tika-vin04t8:147_9": "Yo ca vippakatabhojano,",
  "tika-vin04t8:147_10": "tena kiñci bhuttaṁ,",
  "tika-vin04t8:147_11": "kiñci abhuttaṁ,",
  "tika-vin04t8:147_12": "yañca bhuttaṁ,",
  "tika-vin04t8:147_13": "taṁ sandhāya ‘bhuttāvī’tipi saṅkhaṁ gacchati.",
  "tika-vin04t8:147_14": "Tasmā ‘bhuttāvī’tivacanena visuṁ kiñci atthasiddhiṁ na passāma,",
  "tika-vin04t8:147_15": "“dirattatiratta”ntiādīsu pana dirattādivacanaṁ viya pavāritapadassa parivārabhāvena byañjanasiliṭṭhatāya cetaṁ vuttanti veditabbaṁ.",
  "tika-vin04t8:148_0": "Pavāraṇaṅgesu pana asanaṁ paññāyatīti vippakatabhojanaṁ dissati,",
  "tika-vin04t8:148_1": "taṁ bhuñjamāno cesa puggalo hotīti attho.",
  "tika-vin04t8:148_2": "Bhojanaṁ paññāyatīti pavāraṇappahonakaṁ bhojanaṁ dissati,",
  "tika-vin04t8:148_3": "odanādīnaṁ ce aññataraṁ paṭikkhipitabbaṁ bhojanaṁ hotīti attho.",
  "tika-vin04t8:148_4": "Hatthapāse ṭhitoti pavāraṇappahonakaṁ ce bhojanaṁ gaṇhitvā dāyako aḍḍhateyyahatthappamāṇe okāse ṭhito hotīti attho.",
  "tika-vin04t8:148_5": "Abhiharatīti so ce dāyako tassa taṁ bhojanaṁ kāyena abhisaṁharatīti attho.",
  "tika-vin04t8:148_6": "Paṭikkhepo paññāyatīti paṭikkhepo dissati,",
  "tika-vin04t8:148_7": "taṁ ce abhihaṭaṁ so bhikkhu kāyena vā vācāya vā paṭikkhipatīti attho.",
  "tika-vin04t8:148_8": "Evaṁ pañcannaṁ aṅgānaṁ vasena pavārito hoti.",
  "tika-vin04t8:149_0": "Tatrāyaṁ vinicchayo –",
  "tika-vin04t8:149_1": "‘asana’ntiādīsu tāva yañca asnāti,",
  "tika-vin04t8:149_2": "yañca bhojanaṁ hatthapāse ṭhitena abhihaṭaṁ paṭikkhipati,",
  "tika-vin04t8:149_3": "taṁ odano kummāso sattu maccho maṁsanti imesaṁ aññatarameva veditabbaṁ.",
  "tika-vin04t8:149_4": "Tattha odano nāma sāli vīhi yavo godhumo kaṅgu varako kudrūsakoti imesaṁ sattannaṁ dhaññānaṁ taṇḍule",
  "tika-vin04t8:149_5": "gahetvā “bhattaṁ pacāmā”ti vā “yāguṁ pacāmā”ti vā yaṁkiñci sandhāya pacantu,",
  "tika-vin04t8:149_6": "sace uṇhaṁ vā sītalaṁ vā bhuñjantānaṁ bhojanakāle gahitagahitaṭṭhāne odhi paññāyati,",
  "tika-vin04t8:149_7": "odano hoti,",
  "tika-vin04t8:149_8": "pavāraṇaṁ janeti.",
  "tika-vin04t8:149_9": "Yo pana pāyāso vā ambilayāgu vā uddhanato otāritamattā abbhuṇhā sakkā hoti āvijjhitvā pivituṁ,",
  "tika-vin04t8:149_10": "sā yassa hatthena gahitokāsepi odhi na paññāyati,",
  "tika-vin04t8:149_11": "pavāraṇaṁ na janeti.",
  "tika-vin04t8:149_12": "Sace pana usumāya vigatāya ghanabhāvaṁ gacchati,",
  "tika-vin04t8:149_13": "odhiṁ dasseti,",
  "tika-vin04t8:149_14": "puna pavāraṇaṁ janeti,",
  "tika-vin04t8:149_15": "pubbe tanukabhāvo na rakkhati.",
  "tika-vin04t8:149_16": "Sacepi bahū paṇṇaphalakaḷīre pakkhipitvā muṭṭhimattāpi taṇḍulā pakkhittā honti,",
  "tika-vin04t8:149_17": "bhojanakāle ce odhi paññāyati,",
  "tika-vin04t8:149_18": "pavāraṇaṁ janeti.",
  "tika-vin04t8:149_19": "Ayāguke nimantane “yāguṁ dassāmā”ti bhatte udakakañjikakhīrādīni ākiritvā “yāguṁ gaṇhathā”ti denti,",
  "tika-vin04t8:149_20": "kiñcāpi tanukā hoti,",
  "tika-vin04t8:149_21": "pavāraṇaṁ janetiyeva.",
  "tika-vin04t8:149_22": "Sace pana pakkuthitesu udakādīsu pakkhipitvā pacitvā denti,",
  "tika-vin04t8:149_23": "yāgusaṅgahameva gacchati.",
  "tika-vin04t8:149_24": "Sace yāguyāpi sāsapamattampi macchamaṁsakkhaṇḍaṁ vā nhāru vā pakkhittaṁ hoti,",
  "tika-vin04t8:149_25": "pavāraṇaṁ janeti.",
  "tika-vin04t8:149_26": "Ṭhapetvā sānulomānaṁ vuttadhaññānaṁ taṇḍule aññehi veḷutaṇḍulādīhi vā kandamūlaphalehi vā yehi kehici katabhattaṁ pavāraṇaṁ na janeti.",
  "tika-vin04t8:149_27": "Kummāso nāma yavehi kato.",
  "tika-vin04t8:149_28": "Aññehi pana muggādīhi katakummāso pavāraṇaṁ na janeti.",
  "tika-vin04t8:149_29": "Sattu nāma satta dhaññāni bhajjitvā kato.",
  "tika-vin04t8:149_30": "Antamaso kharapākabhajjitānaṁ vīhīnaṁ taṇḍule koṭṭetvā katacuṇṇampi kuṇḍakampi sattusaṅgahameva gacchati.",
  "tika-vin04t8:149_31": "Samapākabhajjitānaṁ pana ātapasukkhānaṁ kuṇḍakaṁ vā,",
  "tika-vin04t8:149_32": "ye keci taṇḍulā vā lājā vā,",
  "tika-vin04t8:149_33": "lājehi katabhattasattuādīni vā na pavārenti.",
  "tika-vin04t8:149_34": "Macchamaṁsesu sace yāguṁ pivantassa yāgusitthamattāneva dve macchakkhaṇḍāni vā maṁsakkhaṇḍāni vā ekabhājane vā nānābhājane vā denti,",
  "tika-vin04t8:149_35": "tāni ce akhādanto aññaṁ pavāraṇappahonakaṁ yaṁkiñci paṭikkhipati,",
  "tika-vin04t8:149_36": "na pavāreti.",
  "tika-vin04t8:149_37": "Tato ekaṁ khāditaṁ,",
  "tika-vin04t8:149_38": "ekaṁ hatthe vā patte vā hoti,",
  "tika-vin04t8:149_39": "sace aññaṁ paṭikkhipati pavāreti.",
  "tika-vin04t8:149_40": "Dvepi khāditāni honti,",
  "tika-vin04t8:149_41": "mukhe sāsapamattampi avasiṭṭhaṁ natthi,",
  "tika-vin04t8:149_42": "sacepi aññaṁ paṭikkhipati,",
  "tika-vin04t8:149_43": "na pavāreti.",
  "tika-vin04t8:149_44": "Yo pana akappiyamaṁsaṁ kuladūsanavejjakammauttarimanussadhammārocanasāditarūpiyādīhi nibbattaṁ akappiyabhojanañca",
  "tika-vin04t8:149_45": "aññaṁ kappiyaṁ vā akappiyaṁ vā khādanto paṭikkhipati,",
  "tika-vin04t8:149_46": "na pavāreti.",
  "tika-vin04t8:150_0": "Evaṁ yañca asnāti,",
  "tika-vin04t8:150_1": "yañca bhojanaṁ hatthapāse ṭhitena abhihaṭaṁ paṭikkhipanto pavāraṇaṁ janeti,",
  "tika-vin04t8:150_2": "taṁ ñatvā idāni yathā āpajjati,",
  "tika-vin04t8:150_3": "tassa jānanatthaṁ ayaṁ vinicchayo veditabbo –",
  "tika-vin04t8:150_4": "“asanaṁ bhojana”nti ettha tāva yena ekasitthampi ajjhohaṭaṁ hoti,",
  "tika-vin04t8:150_5": "so sace pattamukhahatthesu yatthakatthaci bhojane sati sāpekkhova aññaṁ vuttalakkhaṇaṁ bhojanaṁ paṭikkhipati, pavāreti.",
  "tika-vin04t8:150_6": "Sace pana nirapekkho hoti,",
  "tika-vin04t8:150_7": "yaṁ pattādīsu avasiṭṭhaṁ,",
  "tika-vin04t8:150_8": "taṁ na ca ajjhoharitukāmo,",
  "tika-vin04t8:150_9": "aññassa vā dātukāmo,",
  "tika-vin04t8:150_10": "aññatra vā gantvā bhuñjitukāmo,",
  "tika-vin04t8:150_11": "so paṭikkhipantopi na pavāreti.",
  "tika-vin04t8:150_12": "“Hatthapāse ṭhito”ti ettha pana sace bhikkhu nisinno hoti,",
  "tika-vin04t8:150_13": "ānisadassa pacchimantato paṭṭhāya,",
  "tika-vin04t8:150_14": "sace ṭhito,",
  "tika-vin04t8:150_15": "paṇhīnaṁ antato paṭṭhāya,",
  "tika-vin04t8:150_16": "sace nipanno,",
  "tika-vin04t8:150_17": "yena passena nipanno,",
  "tika-vin04t8:150_18": "tassa pārimantato paṭṭhāya dāyakassa nisinnassa vā ṭhitassa vā nipannassa vā ṭhapetvā pasāritahatthaṁ yaṁ āsannataraṁ aṅgaṁ,",
  "tika-vin04t8:150_19": "tassa orimantena paricchinditvā aḍḍhateyyahattho ‘hatthapāso’ti veditabbo.",
  "tika-vin04t8:150_20": "Tasmiṁ ṭhatvā abhihaṭaṁ paṭikkhipantasseva pavāraṇā hoti,",
  "tika-vin04t8:150_21": "na tato paraṁ.",
  "tika-vin04t8:150_22": "‘Abhiharatī’ti hatthapāsabbhantare ṭhito gahaṇatthaṁ upanāmeti.",
  "tika-vin04t8:150_23": "Sace pana anantaranisinnopi bhikkhu hatthe vā ādhārake vā ṭhitaṁ pattaṁ anabhiharitvāva “bhattaṁ gaṇhathā”ti vadati,",
  "tika-vin04t8:150_24": "taṁ paṭikkhipato pavāraṇā natthi.",
  "tika-vin04t8:150_25": "Bhattapacchiṁ ānetvā purato bhūmiyaṁ ṭhapetvā evaṁ vuttepi eseva nayo.",
  "tika-vin04t8:150_26": "Īsakaṁ pana uddharitvā vā apanāmetvā vā ‘gaṇhathā’ti vutte taṁ paṭikkhipato pavāraṇā hoti.",
  "tika-vin04t8:150_27": "Bhattapacchiṁ gahetvā parivisantassa añño “ahaṁ dhāressāmī”ti gahitamattameva karoti,",
  "tika-vin04t8:150_28": "parivesakoyeva pana taṁ dhāreti,",
  "tika-vin04t8:150_29": "tasmā sā abhihaṭāva hoti,",
  "tika-vin04t8:150_30": "tato dātukāmatāya gaṇhantaṁ paṭikkhipantassa pavāraṇā hoti.",
  "tika-vin04t8:150_31": "Sace pana parivesakena phuṭṭhamattāva hoti,",
  "tika-vin04t8:150_32": "itarova naṁ dhāreti,",
  "tika-vin04t8:150_33": "tato dātukāmatāya gaṇhantaṁ paṭikkhipantassa pavāraṇā na hoti.",
  "tika-vin04t8:150_34": "Kaṭacchunā uddhaṭe pana hoti,",
  "tika-vin04t8:150_35": "dvinnaṁ samabhārepi paṭikkhipanto pavāretiyeva.",
  "tika-vin04t8:150_36": "Anantarassa diyyamāne itaro pattaṁ pidahati,",
  "tika-vin04t8:150_37": "aññassa abhihaṭaṁ nāma paṭikkhittaṁ hoti,",
  "tika-vin04t8:150_38": "tasmā pavāraṇā natthi.",
  "tika-vin04t8:150_39": "‘Paṭikkhepo’ti ettha vācāya abhihaṭe paṭikkhepo na ruhati,",
  "tika-vin04t8:150_40": "kāyena abhihaṭaṁ pana aṅgulicalanādinā kāyavikārena vā “alaṁ,",
  "tika-vin04t8:150_41": "mā dehī”tiādinā vacīvikārena vā paṭikkhipato pavāraṇā hoti.",
  "tika-vin04t8:151_0": "Eko samaṁsakaṁ rasaṁ abhiharati,",
  "tika-vin04t8:151_1": "“rasaṁ paṭiggaṇhathā”ti vadati,",
  "tika-vin04t8:151_2": "taṁ sutvā paṭikkhipato pavāraṇā natthi.",
  "tika-vin04t8:151_3": "‘Maṁsarasa’nti vutte pana paṭikkhipato pavāraṇā hoti.",
  "tika-vin04t8:151_4": "“Imaṁ gaṇhathā”ti vuttepi hotiyeva.",
  "tika-vin04t8:151_5": "Maṁsaṁ visuṁ katvā ‘maṁsarasa’nti vuttepi sace sāsapamattampi khaṇḍaṁ atthi,",
  "tika-vin04t8:151_6": "paṭikkhipato pavāraṇā hoti.",
  "tika-vin04t8:151_7": "Sace natthi, vaṭṭati.",
  "tika-vin04t8:151_8": "Kaḷīrapanasādīhi missetvā macchamaṁsaṁ pacanti,",
  "tika-vin04t8:151_9": "taṁ gahetvā “kaḷīrasūpaṁ gaṇhatha,",
  "tika-vin04t8:151_10": "panasabyañjanaṁ gaṇhathā”ti vadati,",
  "tika-vin04t8:151_11": "evampi na pavāreti. Kasmā?",
  "tika-vin04t8:151_12": "Apavāraṇārahassa nāmena vuttattā.",
  "tika-vin04t8:151_13": "“Macchamaṁsaṁ byañjana”nti vā “imaṁ gaṇhathā”ti vā vutte pana pavāreti,",
  "tika-vin04t8:151_14": "ayamettha saṅkhepo,",
  "tika-vin04t8:151_15": "vitthāro pana samantapāsādikāyaṁ vutto.",
  "tika-vin04t8:151_16": "Gamanādīsu pana yasmiṁ iriyāpathe pavāreti,",
  "tika-vin04t8:151_17": "taṁ avikopenteneva bhuñjitabbaṁ.",
  "tika-vin04t8:152_0": "Anatirittanti na atirittaṁ,",
  "tika-vin04t8:152_1": "na adhikanti attho.",
  "tika-vin04t8:152_2": "Taṁ pana kappiyakatādīhi sattahi vinayakammākārehi akataṁ vā gilānassa anadhikaṁ vā hoti.",
  "tika-vin04t8:152_3": "Tasmā padabhājane ‘akappiyakata’ntiādi vuttaṁ,",
  "tika-vin04t8:152_4": "tattha yaṁ phalaṁ vā kandamūlādi vā pañcahi samaṇakappiyehi kappiyaṁ akataṁ,",
  "tika-vin04t8:152_5": "yañca akappiyamaṁsaṁ vā akappiyabhojanaṁ vā,",
  "tika-vin04t8:152_6": "etaṁ akappiyaṁ nāma,",
  "tika-vin04t8:152_7": "taṁ akappiyaṁ “alametaṁ sabba”nti evaṁ atirittaṁ kataṁ akappiyakatanti veditabbaṁ.",
  "tika-vin04t8:152_8": "Appaṭiggahitakatanti bhikkhunā appaṭiggahitaṁyeva purimanayena atirittaṁ kataṁ.",
  "tika-vin04t8:152_9": "Anuccāritakatanti kappiyaṁ kāretuṁ āgatena bhikkhunā īsakampi anukkhittaṁ vā anapanāmitaṁ vā kataṁ.",
  "tika-vin04t8:152_10": "Ahatthapāse katanti kappiyaṁ kāretuṁ āgatassa hatthapāsato bahi ṭhitena kataṁ.",
  "tika-vin04t8:152_11": "Abhuttāvinā katanti yo atirittaṁ karoti,",
  "tika-vin04t8:152_12": "tena pavāraṇappahonakaṁ bhojanaṁ abhuttena kataṁ.",
  "tika-vin04t8:152_13": "Bhuttāvinā pavāritena āsanā vuṭṭhitena katanti idaṁ uttānameva.",
  "tika-vin04t8:152_14": "“Alametaṁ sabba”nti avuttanti vacībhedaṁ katvā evaṁ avuttaṁ hoti.",
  "tika-vin04t8:152_15": "Iti imehi sattahi vinayakammākārehi yaṁ atirittaṁ kappiyaṁ akataṁ,",
  "tika-vin04t8:152_16": "yañca pana na gilānātirittaṁ,",
  "tika-vin04t8:152_17": "tadubhayampi anatirittaṁ.",
  "tika-vin04t8:152_18": "Atirittaṁ pana tasseva paṭipakkhanayena veditabbaṁ.",
  "tika-vin04t8:153_0": "Apicettha bhuttāvinā kataṁ hotīti antamaso anantaranisinnassa pattato ekampi sitthaṁ vā maṁsahīraṁ vā khāditvā katampi bhuttāvinā kataṁ hoti,",
  "tika-vin04t8:153_1": "yo pātova evaṁ bhuttāvī pavārito nisīdatiyeva,",
  "tika-vin04t8:153_2": "so upakaṭṭhepi kāle abhihaṭaṁ piṇḍaṁ bhikkhunā upanītaṁ kappiyaṁ kātuṁ labhati.",
  "tika-vin04t8:153_3": "Sace pana tasmiṁ kappiye kate bhuñjantassa aññaṁ āmisaṁ ākiranti,",
  "tika-vin04t8:153_4": "taṁ so puna kātuṁ na labhati.",
  "tika-vin04t8:153_5": "Yañhi akataṁ,",
  "tika-vin04t8:153_6": "taṁ kātabbaṁ.",
  "tika-vin04t8:153_7": "Yena ca akataṁ,",
  "tika-vin04t8:153_8": "tena ca kātabbanti vuttaṁ,",
  "tika-vin04t8:153_9": "tasmā tasmiṁ bhājane kariyamāne paṭhamakatena saddhiṁ kataṁ hotīti taṁ kātuṁ na vaṭṭati.",
  "tika-vin04t8:153_10": "Aññasmiṁ pana bhājane tena vā aññena vā kātuṁ vaṭṭati.",
  "tika-vin04t8:153_11": "Evaṁ kataṁ paṭhamakatena missetvāpi bhuñjituṁ vaṭṭati,",
  "tika-vin04t8:153_12": "na kevalañca tassa yena pana kataṁ,",
  "tika-vin04t8:153_13": "taṁ ṭhapetvā aññesaṁ pavāritānampi bhuñjituṁ vaṭṭati.",
  "tika-vin04t8:153_14": "Yathā pana akatena missaṁ na hoti,",
  "tika-vin04t8:153_15": "evaṁ mukhañca hatthañca suddhaṁ katvā bhuñjitabbaṁ.",
  "tika-vin04t8:153_16": "Gilānātirittaṁ pana na kevalaṁ gilānassa bhuttāvasesameva,",
  "tika-vin04t8:153_17": "atha kho yaṁkiñci gilānaṁ uddissa “ajja vā sve vā yadā vā icchati,",
  "tika-vin04t8:153_18": "tadā khādissatī”ti āhaṭaṁ,",
  "tika-vin04t8:153_19": "taṁ sabbaṁ ‘gilānātiritta’nti veditabbaṁ.",
  "tika-vin04t8:153_20": "Khādanīyaṁ vā bhojanīyaṁ vāti yaṁkiñci yāvakālikaṁ.",
  "tika-vin04t8:153_21": "Khādeyya vā bhuñjeyya vā pācittiyanti ettha vuttanayena pavāritassa anatirittaṁ yaṁkiñci āmisaṁ ajjhoharaṇatthāya paṭiggaṇhato gahaṇe dukkaṭaṁ,",
  "tika-vin04t8:153_22": "ajjhohāre ajjhohāre pācittiyaṁ.",
  "tika-vin04t8:154_0": "Sāvatthiyaṁ sambahule bhikkhū ārabbha aññatra bhuñjanavatthusmiṁ paññattaṁ,",
  "tika-vin04t8:154_1": "“anatiritta”nti ayamettha anupaññatti,",
  "tika-vin04t8:154_2": "asādhāraṇapaññatti,",
  "tika-vin04t8:154_3": "anāṇattikaṁ,",
  "tika-vin04t8:154_4": "tikapācittiyaṁ,",
  "tika-vin04t8:154_5": "yāmakālikādīni āhāratthāya gaṇhato,",
  "tika-vin04t8:154_6": "nirāmisāni ajjhoharato ca dukkaṭaṁ,",
  "tika-vin04t8:154_7": "tathā atiritte anatirittasaññino ceva vematikassa ca.",
  "tika-vin04t8:154_8": "Atirittasaññino pana,",
  "tika-vin04t8:154_9": "“atirittaṁ kārāpetvā bhuñjissāmī”ti gaṇhantassa,",
  "tika-vin04t8:154_10": "aññassatthāya gaṇhantassa,",
  "tika-vin04t8:154_11": "yāmakālikādīni tesaṁ anuññātaparibhogavasena nirāmisāni paribhuñjantassa,",
  "tika-vin04t8:154_12": "ummattakādīnañca anāpatti.",
  "tika-vin04t8:154_13": "Pavāritabhāvo,",
  "tika-vin04t8:154_14": "āmisassa anatirittatā,",
  "tika-vin04t8:154_15": "kālena ajjhoharaṇanti imānettha tīṇi aṅgāni.",
  "tika-vin04t8:154_16": "Samuṭṭhānādīni paṭhamakathinasadisāneva,",
  "tika-vin04t8:154_17": "idaṁ pana kiriyākiriyanti.",
  "tika-vin04t8:155_0": "Paṭhamapavāraṇāsikkhāpadavaṇṇanā niṭṭhitā.",
  "tika-vin04t8:156_0": "6. Dutiyapavāraṇāsikkhāpadavaṇṇanā",
  "tika-vin04t8:157_0": "Chaṭṭhe abhihaṭṭhuṁ pavāreyyāti abhiharitvā “handa,",
  "tika-vin04t8:157_1": "bhikkhu khāda vā bhuñja vā”ti evaṁ pavāreyya.",
  "tika-vin04t8:157_2": "Jānanti sutvā vā disvā vā tassa pavāritabhāvaṁ jānanto.",
  "tika-vin04t8:157_3": "Āsādanāpekkhoti āsādanaṁ codanaṁ maṅkukaraṇabhāvaṁ apekkhamāno.",
  "tika-vin04t8:157_4": "Bhuttasmiṁ pācittiyanti ettha abhihāre tāva dukkaṭaṁ,",
  "tika-vin04t8:157_5": "sace so taṁ gaṇhāti,",
  "tika-vin04t8:157_6": "puna abhihārakassa dukkaṭaṁ,",
  "tika-vin04t8:157_7": "tasmiṁ pana bhuñjante abhihārakassa tassa ajjhohāre ajjhohāre dukkaṭaṁ,",
  "tika-vin04t8:157_8": "bhojanapariyosāne pācittiyaṁ.",
  "tika-vin04t8:158_0": "Sāvatthiyaṁ aññataraṁ bhikkhuṁ ārabbha anatirittena bhojanena abhihaṭṭhuṁ pavāraṇāvatthusmiṁ paññattaṁ,",
  "tika-vin04t8:158_1": "asādhāraṇapaññatti,",
  "tika-vin04t8:158_2": "anāṇattikaṁ,",
  "tika-vin04t8:158_3": "pavārite pavāritasaññino pācittiyaṁ.",
  "tika-vin04t8:158_4": "Vematikassa,",
  "tika-vin04t8:158_5": "yāmakālikādīni āhāratthāya abhiharantassa,",
  "tika-vin04t8:158_6": "tesañca paṭiggahaṇaajjhohāresu,",
  "tika-vin04t8:158_7": "appavārite ca pavāritasaññino,",
  "tika-vin04t8:158_8": "vematikassa ca dukkaṭaṁ.",
  "tika-vin04t8:158_9": "Appavāritasaññissa pana,",
  "tika-vin04t8:158_10": "yo ca atirittaṁ kārāpetvā deti,",
  "tika-vin04t8:158_11": "“kārāpetvā vā bhuñjāhī”ti deti,",
  "tika-vin04t8:158_12": "yo vā “aññassatthāya haranto gacchāhī”ti deti,",
  "tika-vin04t8:158_13": "yo ca yāmakālikādīni “sati paccaye paribhuñjāhī”ti deti, tassa,",
  "tika-vin04t8:158_14": "ummattakādīnañca anāpatti.",
  "tika-vin04t8:158_15": "Pavāritatā,",
  "tika-vin04t8:158_16": "pavāritasaññitā,",
  "tika-vin04t8:158_17": "āsādanāpekkhatā,",
  "tika-vin04t8:158_18": "anatirittena abhihaṭṭhuṁ pavāraṇatā,",
  "tika-vin04t8:158_19": "bhojanapariyosānanti imānettha pañca aṅgāni.",
  "tika-vin04t8:158_20": "Samuṭṭhānādīni adinnādānasadisāni,",
  "tika-vin04t8:158_21": "idaṁ pana dukkhavedananti.",
  "tika-vin04t8:159_0": "Dutiyapavāraṇāsikkhāpadavaṇṇanā niṭṭhitā.",
  "tika-vin04t8:160_0": "7. Vikālabhojanasikkhāpadavaṇṇanā",
  "tika-vin04t8:161_0": "Sattame vikāleti vigate kāle,",
  "tika-vin04t8:161_1": "majjhanhikātikkamanato yāva aruṇuggamanāti adhippāyo.",
  "tika-vin04t8:161_2": "Tasmā yo bhikkhu etasmiṁ antare yaṁkiñci vanamūlaphalaṁ upādāya āmaṁ vā pakkaṁ vā āmisasaṅkhepagataṁ",
  "tika-vin04t8:161_3": "khādanīyaṁ vā bhojanīyaṁ vā ajjhoharaṇatthāya paṭiggaṇhāti,",
  "tika-vin04t8:161_4": "tassa paṭiggahaṇe dukkaṭaṁ,",
  "tika-vin04t8:161_5": "ajjhohāre ajjhohāre pācittiyaṁ.",
  "tika-vin04t8:162_0": "Rājagahe sattarasavaggiye bhikkhū ārabbha vikāle bhojanavatthusmiṁ paññattaṁ,",
  "tika-vin04t8:162_1": "sādhāraṇapaññatti,",
  "tika-vin04t8:162_2": "anāṇattikaṁ,",
  "tika-vin04t8:162_3": "tikapācittiyaṁ,",
  "tika-vin04t8:162_4": "yāmakālikādīni āhāratthāya paṭiggahaṇaajjhohāresu,",
  "tika-vin04t8:162_5": "kāle vikālasaññissa,",
  "tika-vin04t8:162_6": "vematikassa ca dukkaṭaṁ,",
  "tika-vin04t8:162_7": "kāle kālasaññissa yāmakālikādīni sati paccaye paribhuñjantassa ummattakādīnañca anāpatti.",
  "tika-vin04t8:162_8": "“Anujānāmi,",
  "tika-vin04t8:162_9": "bhikkhave,",
  "tika-vin04t8:162_10": "romaṭṭhakassa romaṭṭhaṁ,",
  "tika-vin04t8:162_11": "na ca bhikkhave bahimukhadvārā nīharitvā ajjhoharitabba”nti anuññātanayena romaṭṭhakassāpi anāpatti. Vikālatā,",
  "tika-vin04t8:162_12": "yāvakālikatā,",
  "tika-vin04t8:162_13": "ajjhoharaṇanti imānettha tīṇi aṅgāni.",
  "tika-vin04t8:162_14": "Samuṭṭhānādīni eḷakalomasadisānīti.",
  "tika-vin04t8:163_0": "Vikālabhojanasikkhāpadavaṇṇanā niṭṭhitā.",
  "tika-vin04t8:164_0": "8. Sannidhikārakasikkhāpadavaṇṇanā",
  "tika-vin04t8:165_0": "Aṭṭhame sannidhikārakanti kāro karaṇaṁ kiriyāti atthato ekaṁ,",
  "tika-vin04t8:165_1": "sannidhi kāro assāti sannidhikāraṁ,",
  "tika-vin04t8:165_2": "sannidhikārameva sannidhikārakaṁ,",
  "tika-vin04t8:165_3": "paṭiggahetvā ekarattiṁ vītināmitassetaṁ nāmaṁ.",
  "tika-vin04t8:165_4": "Tasmā evaṁ sannidhikataṁ yaṁkiñci yāvakālikaṁ vā yāmakālikaṁ vā ‘ajjhoharissāmī’ti gaṇhantassa paṭiggahaṇe dukkaṭaṁ,",
  "tika-vin04t8:165_5": "ajjhohāre ajjhohāre pācittiyaṁ.",
  "tika-vin04t8:165_6": "Sacepi patto duddhoto hoti,",
  "tika-vin04t8:165_7": "yaṁ aṅguliyā ghaṁsantassa lekhā paññāyati,",
  "tika-vin04t8:165_8": "gaṇṭhikapattassa vā gaṇṭhikantare sneho paviṭṭho hoti,",
  "tika-vin04t8:165_9": "yo uṇhe otāpentassa paggharati,",
  "tika-vin04t8:165_10": "uṇhayāguyā vā gahitāya sandissati,",
  "tika-vin04t8:165_11": "tādise pattepi punadivase bhuñjantassa pācittiyaṁ.",
  "tika-vin04t8:165_12": "Yaṁ pana bhikkhu nirapekkho sāmaṇerānaṁ pariccajitvā tehi nihitaṁ labhitvā bhuñjati,",
  "tika-vin04t8:165_13": "taṁ vaṭṭati.",
  "tika-vin04t8:165_14": "Sayaṁ paṭiggahetvā apariccattameva hi dutiyadivase kappiyabhojanaṁ bhuñjantassa pācittiyaṁ.",
  "tika-vin04t8:165_15": "Akappiyesu pana manussamaṁse thullaccayena saddhiṁ pācittiyaṁ,",
  "tika-vin04t8:165_16": "sesesu pana dukkaṭena saddhiṁ.",
  "tika-vin04t8:165_17": "Yāmakālikaṁ sati paccaye ajjhoharato pācittiyaṁ,",
  "tika-vin04t8:165_18": "āhāratthāya ajjhoharato dukkaṭena saddhiṁ.",
  "tika-vin04t8:165_19": "Yo pana pavārito hutvā anatirittakataṁ ajjhoharati,",
  "tika-vin04t8:165_20": "tassa sabbavikappesu aparampi pācittiyaṁ vaḍḍhati.",
  "tika-vin04t8:165_21": "Sace vikāle ajjhoharati,",
  "tika-vin04t8:165_22": "anatirittapaccayā sabbavikappesu anāpatti,",
  "tika-vin04t8:165_23": "sati paccaye vikālapaccayā yāmakālikādīsu ca anāpatti.",
  "tika-vin04t8:165_24": "Avasesesu vikālapaccayā pācittiyaṁ vaḍḍhatiyeva.",
  "tika-vin04t8:165_25": "Bhikkhussa pana sannidhi bhikkhuniyā vaṭṭati,",
  "tika-vin04t8:165_26": "bhikkhuniyā ca sannidhi bhikkhussa vaṭṭati,",
  "tika-vin04t8:165_27": "bhikkhunikkhandhake anuññātattā vaṭṭatīti.",
  "tika-vin04t8:166_0": "Sāvatthiyaṁ āyasmantaṁ belaṭṭhasīsaṁ ārabbha sannidhikārakabhojanavatthusmiṁ paññattaṁ,",
  "tika-vin04t8:166_1": "sādhāraṇapaññatti,",
  "tika-vin04t8:166_2": "anāṇattikaṁ,",
  "tika-vin04t8:166_3": "tikapācittiyaṁ,",
  "tika-vin04t8:166_4": "sattāhakālika yāvajīvikānaṁ pana āhāratthāya paṭiggahaṇe ajjhohāre ca dukkaṭaṁ.",
  "tika-vin04t8:166_5": "Yathā cetāni āhāratthāya na kappanti,",
  "tika-vin04t8:166_6": "evaṁ yāvakālikādīhi saṁsaṭṭhānipi,",
  "tika-vin04t8:166_7": "vuttañhetaṁ “yāvakālikena,",
  "tika-vin04t8:166_8": "bhikkhave,",
  "tika-vin04t8:166_9": "yāmakālikaṁ tadahupaṭiggahitaṁ kāle kappati,",
  "tika-vin04t8:166_10": "vikāle na kappatī”tiādi.",
  "tika-vin04t8:166_11": "Tasmā sacepi taṁ taṁ tena tena saddhiṁ saṁsaṭṭhaṁ labhati,",
  "tika-vin04t8:166_12": "sace asambhinnarasaṁ vā hoti sudhotaṁ vā,",
  "tika-vin04t8:166_13": "yathā itarena saṁsaggo na paññāyati,",
  "tika-vin04t8:166_14": "attano kālānurūpena paribhuñjituṁ vaṭṭati.",
  "tika-vin04t8:167_0": "Sace pana sambhinnarasaṁ vā hoti duddhotaṁ vā,",
  "tika-vin04t8:167_1": "na vaṭṭati.",
  "tika-vin04t8:167_2": "Yāvakālikañhi attanā saddhiṁ sambhinnarasāni tīṇipi yāmakālikādīni attano sabhāvaṁ upaneti,",
  "tika-vin04t8:167_3": "yāmakālikaṁ dvepi sattāhakālikādīni attano sabhāvaṁ upaneti,",
  "tika-vin04t8:167_4": "sattāhakālikaṁ yāvajīvikameva attano sabhāvaṁ upaneti.",
  "tika-vin04t8:167_5": "Tasmā tena tadahupaṭiggahitena saddhiṁ tadahupaṭiggahitaṁ vā pure paṭiggahitaṁ vā yāvajīvikaṁ sattāhaṁ kappati,",
  "tika-vin04t8:167_6": "dvīhappaṭiggahitena chāhaṁ,",
  "tika-vin04t8:167_7": "tīhappaṭiggahitena pañcāhaṁ…pe…",
  "tika-vin04t8:167_8": "sattāhappaṭiggahitena tadaheva kappatīti veditabbaṁ.",
  "tika-vin04t8:167_9": "Tasmāyeva hi “sattāhakālikena,",
  "tika-vin04t8:167_10": "bhikkhave,",
  "tika-vin04t8:167_11": "yāvajīvikaṁ tadahupaṭiggahita”nti avatvā “paṭiggahitaṁ sattāhaṁ kappatī”ti vuttaṁ.",
  "tika-vin04t8:167_12": "Kālayāmasattāhātikkamesu cettha vikālabhojana sannidhibhesajjasikkhāpadānaṁ vasena āpattiyo veditabbā,",
  "tika-vin04t8:167_13": "imesu pana catūsu kālikesu yāvakālikaṁ yāmakālikanti imameva dvayaṁ antovuṭṭhañceva sannidhikārakañca,",
  "tika-vin04t8:167_14": "sattāhakālikaṁ yāvajīvikañca akappiyakuṭiyaṁ nikkhipitumpi vaṭṭati,",
  "tika-vin04t8:167_15": "sannidhimpi na janeti.",
  "tika-vin04t8:167_16": "Akappiyakuṭiyaṁ antovuṭṭhena pana tena saddhiṁ itaradvayaṁ tadahupaṭiggahitampi na vaṭṭati,",
  "tika-vin04t8:167_17": "mukhasannidhi nāma hoti,",
  "tika-vin04t8:167_18": "mahāpaccariyaṁ pana antovuṭṭhaṁ hotīti vuttaṁ.",
  "tika-vin04t8:167_19": "Tattha nāmamattameva nānākaraṇaṁ,",
  "tika-vin04t8:167_20": "āpatti pana dukkaṭameva.",
  "tika-vin04t8:167_21": "Tattha akappiyakuṭi nāma saṅghassa vā upasampannapuggalassa vā santakaṁ vasanatthāya katagehaṁ,",
  "tika-vin04t8:167_22": "tattha sahaseyyappahonake padese vuṭṭhaṁ yāvakālikañca yāmakālikañca saṅghikaṁ vā upasampannapuggalassa vā santakaṁ antovuṭṭhaṁ nāma hoti,",
  "tika-vin04t8:167_23": "tattha pakkaṁ antopakkaṁ nāma,",
  "tika-vin04t8:167_24": "yattha katthaci pana sayaṁ pakkaṁ sāmaṁ pakkaṁ nāma,",
  "tika-vin04t8:167_25": "taṁ sabbaṁ anajjhoharaṇīyaṁ.",
  "tika-vin04t8:167_26": "Tena tena saddhiṁ saṁsaṭṭhampi taṁgatikameva,",
  "tika-vin04t8:167_27": "sabbaṁ ajjhoharantassa dukkaṭaṁ.",
  "tika-vin04t8:167_28": "Tasmā antovuṭṭhaantopakkamocanatthaṁ bhagavatā catasso kappiyabhūmiyo anuññātā,",
  "tika-vin04t8:167_29": "tāsaṁ vinicchayo samantapāsādikāyaṁ vutto.",
  "tika-vin04t8:167_30": "Yattha panetā na santi,",
  "tika-vin04t8:167_31": "tattha anupasampannassa santakaṁ katvā paribhuñjituṁ vaṭṭati.",
  "tika-vin04t8:167_32": "Sāmaṁ pākampi punapākaṁ vaṭṭati,",
  "tika-vin04t8:167_33": "asannidhikārake sannidhikārakasaññino,",
  "tika-vin04t8:167_34": "vematikassa vā dukkaṭaṁ.",
  "tika-vin04t8:167_35": "Asannidhikārakasaññino,",
  "tika-vin04t8:167_36": "yāvakālikādīni tīṇi nidahitvā sakaṁ sakaṁ kālaṁ anatikkamitvā,",
  "tika-vin04t8:167_37": "yāvajīvikaṁ sadāpi sati paccaye paribhuñjantassa,",
  "tika-vin04t8:167_38": "ummattakādīnañca anāpatti. Āmisaṁ,",
  "tika-vin04t8:167_39": "sannidhibhāvo,",
  "tika-vin04t8:167_40": "tassa ajjhoharaṇanti imānettha tīṇi aṅgāni.",
  "tika-vin04t8:167_41": "Samuṭṭhānādīni eḷakalomasadisānevāti.",
  "tika-vin04t8:168_0": "Sannidhikārakasikkhāpadavaṇṇanā niṭṭhitā.",
  "tika-vin04t8:169_0": "9. Paṇītabhojanasikkhāpadavaṇṇanā",
  "tika-vin04t8:170_0": "Navame paṇītabhojanānīti paṇītasaṁsaṭṭhāni sattadhaññanibbattāni bhojanāni.",
  "tika-vin04t8:170_1": "Yathā hi ājaññayutto ratho ‘ājaññaratho’ti vuccati,",
  "tika-vin04t8:170_2": "evamidhāpi paṇītasaṁsaṭṭhāni bhojanāni paṇītabhojanānīti.",
  "tika-vin04t8:170_3": "Yehi pana paṇītehi saṁsaṭṭhāni,",
  "tika-vin04t8:170_4": "tāni ‘paṇītabhojanānī’ti vuccanti,",
  "tika-vin04t8:170_5": "tesaṁ pabhedadassanatthaṁ seyyathidaṁ sappi navanītantiādimāha,",
  "tika-vin04t8:170_6": "tattha sappiādīni bhesajjasikkhāpade vuttalakkhaṇeneva veditabbāni.",
  "tika-vin04t8:170_7": "Macchādīsu pana sabbopi ‘odako’ti vuttalakkhaṇo maccho macchoyeva.",
  "tika-vin04t8:170_8": "Yesaṁ pana maṁsaṁ kappati,",
  "tika-vin04t8:170_9": "tesaṁ maṁsañca khīradadhīni ca idhādhippetāni.",
  "tika-vin04t8:170_10": "Evarūpāni paṇītabhojanānīti yāni etehi sappiādīhi saṁsaṭṭhattā ‘paṇītabhojanānī’ti vuccanti,",
  "tika-vin04t8:170_11": "tathārūpāni paṇītabhojanāni.",
  "tika-vin04t8:170_12": "Agilānoti yassa tehi vināpi phāsu hoti.",
  "tika-vin04t8:170_13": "Attano atthāya viññāpetvāti ettha pana yo agilāno suddhāni sappiādīni bhesajjatthāya viññāpeti,",
  "tika-vin04t8:170_14": "so mahānāmasikkhāpadena kāretabbo,",
  "tika-vin04t8:170_15": "macchādīni cattāri viññāpento sūpodanaviññattiyā kāretabbo,",
  "tika-vin04t8:170_16": "sappiādīhi saṁsaṭṭhabhojanāni viññāpento iminā kāretabbo.",
  "tika-vin04t8:170_17": "Tatrāyaṁ vinicchayo –",
  "tika-vin04t8:170_18": "“sappinā bhattaṁ dehi,",
  "tika-vin04t8:170_19": "sappiṁ ākiritvā dehi,",
  "tika-vin04t8:170_20": "sappimissakaṁ katvā dehi,",
  "tika-vin04t8:170_21": "saha sappinā dehi,",
  "tika-vin04t8:170_22": "sappiñca bhattañca dehī”ti evaṁ viññāpentassa tāva viññattiyā dukkaṭaṁ,",
  "tika-vin04t8:170_23": "paṭiggahaṇe dukkaṭaṁ,",
  "tika-vin04t8:170_24": "ajjhoharaṇe ajjhoharaṇe pācittiyaṁ.",
  "tika-vin04t8:170_25": "“Sappibhattaṁ dehī”ti vutte pana yasmā sālibhattaṁ viya sappibhattaṁ nāma natthi,",
  "tika-vin04t8:170_26": "tasmā sūpodanaviññattiyā dukkaṭameva hoti.",
  "tika-vin04t8:170_27": "Sace pana “sappinā bhattaṁ dehī”ti vutte bhattaṁ datvā “sappiṁ katvā bhuñjāhī”ti navanītakhīrādīni vā",
  "tika-vin04t8:170_28": "kappiyabhaṇḍaṁ vā deti “iminā sappiṁ gahetvā bhuñjāhī”ti,",
  "tika-vin04t8:170_29": "yathāvatthukameva.",
  "tika-vin04t8:170_30": "“Gosappinā bhattaṁ dehī”ti vutte pana gosappiṁ vā detu,",
  "tika-vin04t8:170_31": "tasmiṁ asati purimanayena navanītādīni vā,",
  "tika-vin04t8:170_32": "gāviṁyeva vā detu “ito sappinā bhuñjāhī”ti,",
  "tika-vin04t8:170_33": "yathāvatthukameva.",
  "tika-vin04t8:170_34": "Sace pana “gosappinā dehī”ti yācito ajikāsappiādīhi deti,",
  "tika-vin04t8:170_35": "visaṅketaṁ.",
  "tika-vin04t8:170_36": "Evañhi sati aññaṁ yācitena aññaṁ dinnaṁ nāma hoti,",
  "tika-vin04t8:170_37": "tasmā anāpatti,",
  "tika-vin04t8:170_38": "esa nayo “ajikāsappinā dehī”tiādīsupi.",
  "tika-vin04t8:170_39": "“Kappiyasappinā dehī”ti vutte akappiyasappinā deti,",
  "tika-vin04t8:170_40": "visaṅketameva.",
  "tika-vin04t8:170_41": "“Akappiyasappinā dehī”ti vutte akappiyasappināva deti,",
  "tika-vin04t8:170_42": "paṭiggahaṇepi paribhogepi dukkaṭameva.",
  "tika-vin04t8:170_43": "Iminā nayena sabbapadesu vinicchayo veditabbo.",
  "tika-vin04t8:170_44": "Sace pana sabbehipi sappiādīhi ekaṭṭhāne vā nānāṭṭhāne vā viññāpetvā paṭiladdhaṁ ekato sambhinnarasaṁ katvā tato kusaggena ekabindumpi ajjhoharati,",
  "tika-vin04t8:170_45": "nava pācittiyāni.",
  "tika-vin04t8:171_0": "Sāvatthiyaṁ chabbaggiye bhikkhū ārabbha paṇītabhojanaviññattivatthusmiṁ paññattaṁ,",
  "tika-vin04t8:171_1": "“agilāno”ti ayamettha anupaññatti,",
  "tika-vin04t8:171_2": "asādhāraṇapaññatti,",
  "tika-vin04t8:171_3": "anāṇattikaṁ,",
  "tika-vin04t8:171_4": "tikapācittiyaṁ,",
  "tika-vin04t8:171_5": "gilānassa agilānasaññino,",
  "tika-vin04t8:171_6": "vematikassa vā dukkaṭaṁ.",
  "tika-vin04t8:171_7": "Gilānasaññissa,",
  "tika-vin04t8:171_8": "gilānakāle viññāpetvā agilānassa bhuñjato,",
  "tika-vin04t8:171_9": "gilānassa sesake,",
  "tika-vin04t8:171_10": "ñātakappavāritaṭṭhānato,",
  "tika-vin04t8:171_11": "aññassatthāya viññatte,",
  "tika-vin04t8:171_12": "attano dhanena gahite,",
  "tika-vin04t8:171_13": "ummattakādīnañca anāpatti.",
  "tika-vin04t8:171_14": "Paṇītabhojanatā,",
  "tika-vin04t8:171_15": "agilānatā,",
  "tika-vin04t8:171_16": "kataviññattiyā paṭilābho,",
  "tika-vin04t8:171_17": "ajjhoharaṇanti imānettha cattāri aṅgāni.",
  "tika-vin04t8:171_18": "Addhānasamuṭṭhānaṁ, kiriyaṁ,",
  "tika-vin04t8:171_19": "nosaññāvimokkhaṁ,",
  "tika-vin04t8:171_20": "acittakaṁ,",
  "tika-vin04t8:171_21": "paṇṇattivajjaṁ,",
  "tika-vin04t8:171_22": "kāyakammaṁ,",
  "tika-vin04t8:171_23": "vacīkammaṁ, ticittaṁ,",
  "tika-vin04t8:171_24": "tivedananti.",
  "tika-vin04t8:172_0": "Paṇītabhojanasikkhāpadavaṇṇanā niṭṭhitā.",
  "tika-vin04t8:173_0": "10. Dantaponasikkhāpadavaṇṇanā",
  "tika-vin04t8:174_0": "Dasame adinnanti kāyena vā kāyappaṭibaddhena vā gaṇhantassa hatthapāse ṭhatvā kāyakāyappaṭibaddhanissaggiyānaṁ aññatarena na dinnaṁ,",
  "tika-vin04t8:174_1": "appaṭiggahitakassetaṁ nāmaṁ.",
  "tika-vin04t8:174_2": "Appaṭiggahitakañhi bhikkhuno attano santakampi ajjhoharituṁ na vaṭṭati.",
  "tika-vin04t8:174_3": "Paṭiggahitaṁ antamaso vissāsikasantakampi vaṭṭati,",
  "tika-vin04t8:174_4": "tassa lakkhaṇaṁ vuttavipallāsena veditabbaṁ.",
  "tika-vin04t8:174_5": "Sace hi yo koci anupasampanno antamaso tiracchānopi bhikkhussa vā bhikkhuniyā vā hatthapāse ṭhito kāyādīnaṁ aññatarena deti,",
  "tika-vin04t8:174_6": "tañce bhikkhunā yena kenaci sarīrāvayavena vā,",
  "tika-vin04t8:174_7": "tappaṭibaddhena vā,",
  "tika-vin04t8:174_8": "saṁhārimena ca antamaso mañcenāpi,",
  "tika-vin04t8:174_9": "dhāretuṁ samatthena ca antamaso atatthajātakarukkhapaṇṇenāpi,",
  "tika-vin04t8:174_10": "sūciyā parāmaṭṭhamattenāpi paṭiggahitaṁ,",
  "tika-vin04t8:174_11": "paṭiggahitameva hoti.",
  "tika-vin04t8:174_12": "Paṭibaddhappaṭibaddhaṁ nāma idha natthi,",
  "tika-vin04t8:174_13": "yampi natthukaraṇiyā diyyamānaṁ nāsikāya,",
  "tika-vin04t8:174_14": "akallako vā mukhena paṭiggaṇhāti,",
  "tika-vin04t8:174_15": "sabbaṁ vaṭṭati,",
  "tika-vin04t8:174_16": "ābhogamattameva hettha pamāṇaṁ.",
  "tika-vin04t8:174_17": "Pubbābhoge ca sati pacchā niddāyantassa patte dinnampi hatthapāse sati paṭiggahitameva hoti.",
  "tika-vin04t8:174_18": "Yampi “pattena paṭiggaṇhissāmī”ti nisinnasseva hatthe patati,",
  "tika-vin04t8:174_19": "taṁ vaṭṭatiyeva.",
  "tika-vin04t8:174_20": "Abhihaṭabhājanato patitarajampi vaṭṭati,",
  "tika-vin04t8:174_21": "tattha ṭhitanisinnanipannānaṁ pavāraṇāsikkhāpade vuttanayeneva hatthapāso veditabbo.",
  "tika-vin04t8:175_0": "Sace pana dāyakappaṭiggāhakesu eko ākāse hoti,",
  "tika-vin04t8:175_1": "eko bhūmiyaṁ,",
  "tika-vin04t8:175_2": "bhūmaṭṭhassa sīsena ākāsaṭṭhassa ca ṭhapetvā dātuṁ vā gahetuṁ vā pasāritahatthaṁ yaṁ āsannataraṁ aṅgaṁ,",
  "tika-vin04t8:175_3": "tassa orimantena hatthapāsappamāṇaṁ paricchinditabbaṁ.",
  "tika-vin04t8:175_4": "Sacepi eko kūpe hoti,",
  "tika-vin04t8:175_5": "eko kūpataṭe,",
  "tika-vin04t8:175_6": "eko vā rukkhe,",
  "tika-vin04t8:175_7": "eko pathaviyaṁ,",
  "tika-vin04t8:175_8": "vuttanayeneva hatthapāsappamāṇaṁ paricchinditabbaṁ.",
  "tika-vin04t8:175_9": "Tasmiṁ ṭhatvā sacepi dve tayo vā sāmaṇerā yaṁ majjhimo puriso ukkhipituṁ sakkoti,",
  "tika-vin04t8:175_10": "evarūpaṁ bhāraṁ pavaṭṭentā bhikkhuno bhūmiyaṁ ṭhapitahatthaṁ āropenti,",
  "tika-vin04t8:175_11": "ukkhipitvā vā bhikkhuno pasāritahatthe ekadesenāpi ṭhapenti,",
  "tika-vin04t8:175_12": "taṁ paṭiggahitameva hoti.",
  "tika-vin04t8:175_13": "Yaṁ pana piṇḍāya carantassa patte rajaṁ patati,",
  "tika-vin04t8:175_14": "taṁ appaṭiggahitameva hoti,",
  "tika-vin04t8:175_15": "tasmā paṭiggahetvāva bhikkhā gaṇhitabbā.",
  "tika-vin04t8:175_16": "Appaṭiggahetvā gaṇhantassa vinayadukkaṭaṁ,",
  "tika-vin04t8:175_17": "taṁ pana puna paṭiggahetvā bhuñjantassa anāpatti.",
  "tika-vin04t8:175_18": "Sace “paṭiggahetvā dethā”ti vutte vacanaṁ assutvā vā anādiyitvā vā bhikkhaṁ dentiyeva,",
  "tika-vin04t8:175_19": "vinayadukkaṭā muccati,",
  "tika-vin04t8:175_20": "puna paṭiggahetvā aññā bhikkhā paṭiggahetabbā.",
  "tika-vin04t8:175_21": "Sace mahāvāto tato tato rajaṁ pāteti,",
  "tika-vin04t8:175_22": "na sakkā hoti bhikkhaṁ gahetuṁ,",
  "tika-vin04t8:175_23": "“anupasampannassa dassāmī”ti suddhacittena ābhogaṁ katvā gaṇhituṁ vaṭṭati.",
  "tika-vin04t8:175_24": "Taṁ anupasampannassa datvā puna tena dinnaṁ vā tassa vissāsena vā paṭiggahetvā bhuñjituṁ vaṭṭati.",
  "tika-vin04t8:175_25": "Assukheḷasiṅghāṇikādīsu yaṁ ṭhānato cavitvā hatthe vā patte vā patati,",
  "tika-vin04t8:175_26": "taṁ paṭiggahetabbaṁ,",
  "tika-vin04t8:175_27": "aṅgalaggaṁ paṭiggahitameva.",
  "tika-vin04t8:175_28": "Patantampi vocchinnañce antarā na gahetabbaṁ,",
  "tika-vin04t8:175_29": "uggahitakaṁ nāma hoti,",
  "tika-vin04t8:175_30": "taṁ pacchā paṭiggahitampi na vaṭṭati.",
  "tika-vin04t8:175_31": "Yaṁ pana bhesajjaṁ vā mūlaphalaṁ vā mātādīnaṁ atthāya gahetvā chāyatthāya vā phalinisākhaṁ ukkhipitvā gacchati,",
  "tika-vin04t8:175_32": "tato yaṁ icchati,",
  "tika-vin04t8:175_33": "taṁ puna paṭiggahetvā paribhuñjituṁ vaṭṭati.",
  "tika-vin04t8:175_34": "Yo pana tattha jātakaphalinisākhāya vā valliyā vā gahetvā cāleti.",
  "tika-vin04t8:175_35": "Tassa tato laddhaṁ phalaṁ na vaṭṭati,",
  "tika-vin04t8:175_36": "durupaciṇṇadukkaṭañca āpajjati,",
  "tika-vin04t8:175_37": "aññassa taṁ vaṭṭati,",
  "tika-vin04t8:175_38": "phalirukkhaṁ pana apassayituṁ vā ālambituṁ vā vaṭṭati,",
  "tika-vin04t8:175_39": "paṭiggahetvā ṭhapite yaṁ aññaṁ aṅkurādi uppajjati,",
  "tika-vin04t8:175_40": "paṭiggahitameva taṁ.",
  "tika-vin04t8:175_41": "Yāva hi hatthato mutte nirapekkho na hoti,",
  "tika-vin04t8:175_42": "nirapekkhatāya vā hatthato na muccati,",
  "tika-vin04t8:175_43": "tāva na paṭiggahaṇaṁ vijahati,",
  "tika-vin04t8:175_44": "ayamettha saṅkhepo,",
  "tika-vin04t8:175_45": "vitthāro pana samantapāsādikāyaṁ vutto.",
  "tika-vin04t8:176_0": "Mukhadvāranti galanāḷikaṁ.",
  "tika-vin04t8:176_1": "Mukhena vā hi paviṭṭhaṁ hotu,",
  "tika-vin04t8:176_2": "nāsikāya vā,",
  "tika-vin04t8:176_3": "galena ajjhoharaṇīyatāya sabbampi taṁ mukhadvāraṁ pavesitameva hoti.",
  "tika-vin04t8:176_4": "Āhāranti yaṁkiñci yāvakālikaṁ vā yāmakālikaṁ vā sattāhakālikaṁ vā yāvajīvikaṁ vā.",
  "tika-vin04t8:176_5": "Sabbañhetaṁ ajjhoharaṇīyattā ‘āhāro’ti vuccati,",
  "tika-vin04t8:176_6": "tattha sabbampi dhaññaṁ vā dhaññānulomaṁ vā tālanāḷikerapanasalabujaalābukumbhaṇḍapussaphalatipusaphalaeḷālukasaṅkhātaṁ",
  "tika-vin04t8:176_7": "navavidhaṁ mahāphalañceva aparaṇṇañca,",
  "tika-vin04t8:176_8": "yañcaññaṁ vanamūlapattapupphaphalādi āhāratthaṁ pharati,",
  "tika-vin04t8:176_9": "taṁ sabbaṁ yāva majjhanhikakālo,",
  "tika-vin04t8:176_10": "tāva paribhuñjitabbato yāvakālikaṁ nāma.",
  "tika-vin04t8:176_11": "Ambapānaṁ jambupānaṁ cocapānaṁ mocapānaṁ madhukapānaṁ muddikapānaṁ sālūkapānaṁ phārusakapānanti imāni aṭṭha pānāni,",
  "tika-vin04t8:176_12": "yāni ca tesaṁ anulomāni vettatintiṇikamātuluṅgakapiṭṭhakosambakaramandādikhuddakaphalapānāni,",
  "tika-vin04t8:176_13": "etāni sabbāni anupasampannehi sītodakena madditvā katāni ādiccapākāni vā yāva rattiyā pacchimayāmaṁ nidahitvā paribhuñjitabbato yāmakālikāni nāma.",
  "tika-vin04t8:176_14": "Avasesesu anuññātaphalapattapuppharasesupi eseva nayo.",
  "tika-vin04t8:176_15": "Sappiādīni pañca bhesajjāni sattāhaṁ nidahitvā paribhuñjitabbato sattāhakālikāni nāma.",
  "tika-vin04t8:176_16": "Idaṁ pana yāvakālikādittayaṁ kālavimuttañca udakaṁ ṭhapetvā avasesamūlaphalāphalādi yaṁ neva khādanīyatthaṁ na bhojanīyatthaṁ pharati,",
  "tika-vin04t8:176_17": "taṁ yāvajīvaṁ nidahitvā sati paccaye paribhuñjitabbato yāvajīvikaṁ nāma.",
  "tika-vin04t8:176_18": "Āhareyyāti paveseyya.",
  "tika-vin04t8:176_19": "Aññatra udakadantaponāti idaṁ anāhārepi udake āhārasaññāya,",
  "tika-vin04t8:176_20": "dantapone ca “mukhadvāraṁ āhaṭaṁ ida”nti saññāya kukkuccāyantānaṁ kukkuccavinodanatthaṁ vuttaṁ.",
  "tika-vin04t8:176_21": "Udakañhi yathāsukhaṁ pātuṁ,",
  "tika-vin04t8:176_22": "dantakaṭṭhañca dantaponaparibhogena paribhuñjituṁ vaṭṭati.",
  "tika-vin04t8:176_23": "Ṭhapetvā pana idaṁ dvayaṁ avasesaṁ ajjhoharaṇatthāya gaṇhato gahaṇe dukkaṭaṁ,",
  "tika-vin04t8:176_24": "ajjhohāre ajjhohāre pācittiyaṁ,",
  "tika-vin04t8:176_25": "sacepi dantakaṭṭharaso ajānantassa anto pavisati,",
  "tika-vin04t8:176_26": "pācittiyameva.",
  "tika-vin04t8:177_0": "Vesāliyaṁ aññataraṁ bhikkhuṁ ārabbha adinnaṁ āhāraṁ āharaṇavatthusmiṁ paññattaṁ,",
  "tika-vin04t8:177_1": "“aññatra udakadantaponā”ti ayamettha anupaññatti,",
  "tika-vin04t8:177_2": "sādhāraṇapaññatti,",
  "tika-vin04t8:177_3": "anāṇattikaṁ,",
  "tika-vin04t8:177_4": "tikapācittiyaṁ,",
  "tika-vin04t8:177_5": "paṭiggahitake appaṭiggahitasaññino,",
  "tika-vin04t8:177_6": "vematikassa vā dukkaṭaṁ.",
  "tika-vin04t8:177_7": "Paṭiggahitasaññissa,",
  "tika-vin04t8:177_8": "udakadantapone,",
  "tika-vin04t8:177_9": "cattāri mahāvikaṭāni sati paccaye asati kappiyakārake sāmaṁ gahetvā paribhuñjantassa,",
  "tika-vin04t8:177_10": "ummattakādīnañca anāpatti.",
  "tika-vin04t8:177_11": "Ettha dubbacopi asamatthopi kappiyakārako asantapakkheyeva tiṭṭhati,",
  "tika-vin04t8:177_12": "chārikāya asati sukkhadāruṁ jhāpetvā,",
  "tika-vin04t8:177_13": "tasmiñca asati alladāruṁ rukkhato chinditvāpi kātuṁ,",
  "tika-vin04t8:177_14": "mattikatthāya ca pathaviṁ khaṇitumpi vaṭṭati,",
  "tika-vin04t8:177_15": "idaṁ pana catubbidhampi mahāvikaṭaṁ kālodissaṁ nāma sappadaṭṭhakkhaṇeyeva sāmaṁ gahetuṁ vaṭṭati,",
  "tika-vin04t8:177_16": "aññadā paṭiggāhāpetvā paribhuñjitabbaṁ.",
  "tika-vin04t8:177_17": "Appaṭiggahitakatā,",
  "tika-vin04t8:177_18": "ananuññātatā,",
  "tika-vin04t8:177_19": "dhūmādiabbohārikābhāvo,",
  "tika-vin04t8:177_20": "ajjhoharaṇanti imānettha cattāri aṅgāni.",
  "tika-vin04t8:177_21": "Samuṭṭhānādīni eḷakalomasadisānīti.",
  "tika-vin04t8:178_0": "Dantaponasikkhāpadavaṇṇanā niṭṭhitā.",
  "tika-vin04t8:179_0": "Bhojanavaggo catuttho.",
  "tika-vin04t8:180_0": "5. Acelakavaggo",
  "tika-vin04t8:181_0": "1. Acelakasikkhāpadavaṇṇanā",
  "tika-vin04t8:182_0": "Acelakavaggassa paṭhame etesaṁ acelakādīnaṁ aññatitthiyānaṁ yaṁkiñci āmisaṁ ekappayogena dentassa ekaṁ pācittiyaṁ,",
  "tika-vin04t8:182_1": "avacchinditvā avacchinditvā dentassa payoge payoge pācittiyaṁ.",
  "tika-vin04t8:183_0": "Vesāliyaṁ āyasmantaṁ ānandaṁ ārabbha paribbājikāya dve pūve dānavatthusmiṁ paññattaṁ,",
  "tika-vin04t8:183_1": "asādhāraṇapaññatti,",
  "tika-vin04t8:183_2": "anāṇattikaṁ,",
  "tika-vin04t8:183_3": "tikapācittiyaṁ,",
  "tika-vin04t8:183_4": "udakadantaponaṁ dentassa,",
  "tika-vin04t8:183_5": "atitthiye titthiyasaññissa,",
  "tika-vin04t8:183_6": "vematikassa ca dukkaṭaṁ.",
  "tika-vin04t8:183_7": "Atitthiye atitthiyasaññissa,",
  "tika-vin04t8:183_8": "anupasampannena dāpentassa,",
  "tika-vin04t8:183_9": "tesaṁ santike bhājanaṁ nikkhipitvā “idaṁ gaṇhathā”ti bhaṇantassa,",
  "tika-vin04t8:183_10": "tesaṁ vā nikkhittabhājane dentassa,",
  "tika-vin04t8:183_11": "bāhiralepaṁ dentassa,",
  "tika-vin04t8:183_12": "ummattakādīnañca anāpatti.",
  "tika-vin04t8:183_13": "Aññatitthiyatā,",
  "tika-vin04t8:183_14": "ananuññātatā,",
  "tika-vin04t8:183_15": "ajjhoharaṇīyaṁ ajjhoharaṇatthāya sahatthā anikkhittabhājane dānanti imānettha tīṇi aṅgāni.",
  "tika-vin04t8:183_16": "Samuṭṭhānādīni eḷakalomasadisānīti.",
  "tika-vin04t8:184_0": "Acelakasikkhāpadavaṇṇanā niṭṭhitā.",
  "tika-vin04t8:185_0": "2. Uyyojanasikkhāpadavaṇṇanā",
  "tika-vin04t8:186_0": "Dutiye dāpetvā vā adāpetvā vāti yaṁkiñci āmisaṁ dāpetvā vā na dāpetvā vā.",
  "tika-vin04t8:186_1": "Uyyojeyyāti mātugāmena saddhiṁ hasanakīḷanarahonisajjādīni kattukāmo ‘gacchā’tiādīni vatvā uyyojeyya.",
  "tika-vin04t8:186_2": "Etadevāti etaṁ anācārameva paccayaṁ karitvā,",
  "tika-vin04t8:186_3": "na aññaṁ patirūpaṁ kāraṇaṁ.",
  "tika-vin04t8:186_4": "Pācittiyanti uyyojanamatte tāva dukkaṭaṁ,",
  "tika-vin04t8:186_5": "yadā panassa so dassanūpacāraṁ vā savanūpacāraṁ vā ekena pādena vijahati,",
  "tika-vin04t8:186_6": "aparaṁ dukkaṭaṁ,",
  "tika-vin04t8:186_7": "dutiyena vijahite pācittiyaṁ.",
  "tika-vin04t8:186_8": "Ettha ca dassanūpacārassa ajjhokāse ṭhatvā dvādasahatthappamāṇaṁ,",
  "tika-vin04t8:186_9": "tathā savanūpacārassa.",
  "tika-vin04t8:186_10": "Sace pana antarā kuṭṭadvārapākārādayo honti,",
  "tika-vin04t8:186_11": "tehi antaritabhāvoyeva upacārātikkamo.",
  "tika-vin04t8:187_0": "Sāvatthiyaṁ upanandaṁ ārabbha uyyojanavatthusmiṁ paññattaṁ,",
  "tika-vin04t8:187_1": "sādhāraṇapaññatti,",
  "tika-vin04t8:187_2": "uyyojanāṇattikāya sāṇattikaṁ,",
  "tika-vin04t8:187_3": "tikapācittiyaṁ,",
  "tika-vin04t8:187_4": "anupasampanne tikadukkaṭaṁ,",
  "tika-vin04t8:187_5": "ubhinnampi kalisāsanāropane dukkaṭameva,",
  "tika-vin04t8:187_6": "“ubho ekato na yāpessāmā”ti evamādīhi patirūpakāraṇehi uyyojentassa,",
  "tika-vin04t8:187_7": "ummattakādīnañca anāpatti.",
  "tika-vin04t8:187_8": "Anācāraṁ ācaritukāmatā,",
  "tika-vin04t8:187_9": "tadatthameva upasampannassa uyyojanaṁ,",
  "tika-vin04t8:187_10": "evaṁ uyyojitassa upacārātikkamoti imānettha tīṇi aṅgāni.",
  "tika-vin04t8:187_11": "Samuṭṭhānādīni adinnādānasadisānīti.",
  "tika-vin04t8:188_0": "Uyyojanasikkhāpadavaṇṇanā niṭṭhitā.",
  "tika-vin04t8:189_0": "3. Sabhojanasikkhāpadavaṇṇanā",
  "tika-vin04t8:190_0": "Tatiye saha ubhohi janehīti sabhojanaṁ,",
  "tika-vin04t8:190_1": "tasmiṁ sabhojane.",
  "tika-vin04t8:190_2": "Atha vā sabhojaneti sabhoge,",
  "tika-vin04t8:190_3": "rāgapariyuṭṭhitapurisassa hi itthī bhogo,",
  "tika-vin04t8:190_4": "itthiyā ca puriso,",
  "tika-vin04t8:190_5": "tenevassa padabhājane “itthī ceva hoti,",
  "tika-vin04t8:190_6": "puriso cā”tiādi vuttaṁ.",
  "tika-vin04t8:190_7": "Anupakhajja nisajjaṁ kappeyyāti anupavisitvā nisīdeyya,",
  "tika-vin04t8:190_8": "yaṁ tasmiṁ kule sayanigharaṁ,",
  "tika-vin04t8:190_9": "tassa mahācatussālādīsu katassa mahallakassa piṭṭhasaṅghāṭato hatthapāsaṁ vijahitvā antosayanassa āsanne ṭhāne,",
  "tika-vin04t8:190_10": "khuddakassa vā vemajjhaṁ atikkamitvā nisīdeyyāti attho,",
  "tika-vin04t8:190_11": "evaṁ nisinnassa pācittiyaṁ.",
  "tika-vin04t8:191_0": "Sāvatthiyaṁ upanandaṁ ārabbha anupakhajja nisajjanavatthusmiṁ paññattaṁ,",
  "tika-vin04t8:191_1": "sādhāraṇapaññatti,",
  "tika-vin04t8:191_2": "anāṇattikaṁ,",
  "tika-vin04t8:191_3": "tikapācittiyaṁ,",
  "tika-vin04t8:191_4": "asayanighare sayanigharasaññino,",
  "tika-vin04t8:191_5": "vematikassa vā dukkaṭaṁ.",
  "tika-vin04t8:191_6": "Nasayanigharasaññissa,",
  "tika-vin04t8:191_7": "vuttalakkhaṇaṁ padesaṁ anatikkamitvā nisinnassa,",
  "tika-vin04t8:191_8": "bhikkhusmiṁ dutiyake sati,",
  "tika-vin04t8:191_9": "ubhosu nikkhantesu vā,",
  "tika-vin04t8:191_10": "vītarāgesu vā nisīdantassa,",
  "tika-vin04t8:191_11": "ummattakādīnañca anāpatti.",
  "tika-vin04t8:191_12": "Avītarāgajāyampatikānaṁ sannihitatā,",
  "tika-vin04t8:191_13": "sayanigharatā,",
  "tika-vin04t8:191_14": "dutiyassa bhikkhuno abhāvo,",
  "tika-vin04t8:191_15": "anupakhajja nisīdananti imānettha cattāri aṅgāni.",
  "tika-vin04t8:191_16": "Samuṭṭhānādīni paṭhamapārājikasadisānīti.",
  "tika-vin04t8:192_0": "Sabhojanasikkhāpadavaṇṇanā niṭṭhitā.",
  "tika-vin04t8:193_0": "4-5. Rahopaṭicchanna-rahonisajjasikkhāpadavaṇṇanā",
  "tika-vin04t8:194_0": "Catutthapañcamāni sāvatthiyaṁ upanandaṁ ārabbha paṭicchannāsane ca,",
  "tika-vin04t8:194_1": "raho ca nisajjanavatthusmiṁ paññattāni,",
  "tika-vin04t8:194_2": "sādhāraṇapaññattiyo,",
  "tika-vin04t8:194_3": "etesampi samuṭṭhānādīni paṭhamapārājikasadisāneva.",
  "tika-vin04t8:194_4": "Seso kathānayo aniyatadvaye vuttanayeneva veditabbo.",
  "tika-vin04t8:195_0": "Rahopaṭicchanna-rahonisajjasikkhāpadavaṇṇanā niṭṭhitā.",
  "tika-vin04t8:196_0": "6. Cārittasikkhāpadavaṇṇanā",
  "tika-vin04t8:197_0": "Chaṭṭhe nimantitoti pañcannaṁ bhojanānaṁ aññatarena nimantito.",
  "tika-vin04t8:197_1": "Sabhatto samānoti teneva nimantanabhattena sabhatto samāno.",
  "tika-vin04t8:197_2": "Santaṁ bhikkhuṁ anāpucchāti antoupacārasīmāya dassanūpacāre bhikkhuṁ disvā yaṁ sakkā hoti pakativacanena āpucchituṁ,",
  "tika-vin04t8:197_3": "tādisaṁ “ahaṁ itthannāmassa gharaṁ gacchāmī”ti vā “cārittaṁ āpajjāmī”ti vā īdisena vacanena anāpucchitvā.",
  "tika-vin04t8:197_4": "Purebhattaṁ vā pacchābhattaṁ vāti yena bhattena nimantito,",
  "tika-vin04t8:197_5": "tasmiṁ bhutte vā abhutte vā.",
  "tika-vin04t8:197_6": "Kulesu cārittaṁ āpajjeyyāti yasmiṁ kule nimantito,",
  "tika-vin04t8:197_7": "tato aññāni kulāni paviseyya.",
  "tika-vin04t8:197_8": "Aññatra samayā pācittiyanti sace so bhikkhu vuttalakkhaṇaṁ duvidhampi samayaṁ ṭhapetvā avītivatte majjhanhike aññaṁ kulaṁ pavisati,",
  "tika-vin04t8:197_9": "athassa gharūpacārokkamane dukkaṭaṁ,",
  "tika-vin04t8:197_10": "paṭhamapādena ummāraṁ atikkamantassa aparampi dukkaṭaṁ,",
  "tika-vin04t8:197_11": "dutiyapādena atikkame pācittiyaṁ.",
  "tika-vin04t8:198_0": "Rājagahe upanandaṁ ārabbha cārittāpajjanavatthusmiṁ paññattaṁ,",
  "tika-vin04t8:198_1": "“santaṁ bhikkhuṁ,",
  "tika-vin04t8:198_2": "anāpucchā,",
  "tika-vin04t8:198_3": "purebhattaṁ pacchābhattaṁ,",
  "tika-vin04t8:198_4": "aññatra samayā”ti ayamettha catubbidhā anupaññatti,",
  "tika-vin04t8:198_5": "sādhāraṇapaññatti,",
  "tika-vin04t8:198_6": "anāṇattikaṁ,",
  "tika-vin04t8:198_7": "tikapācittiyaṁ,",
  "tika-vin04t8:198_8": "animantite nimantitasaññissa,",
  "tika-vin04t8:198_9": "vematikassa vā dukkaṭaṁ.",
  "tika-vin04t8:198_10": "Tasmiṁ animantitasaññissa,",
  "tika-vin04t8:198_11": "samaye santaṁ bhikkhuṁ āpucchitvā,",
  "tika-vin04t8:198_12": "asantaṁ bhikkhuṁ anāpucchitvā pavisato,",
  "tika-vin04t8:198_13": "aññassa gharena vā gharūpacārena vā maggo hoti,",
  "tika-vin04t8:198_14": "tena gacchato,",
  "tika-vin04t8:198_15": "antarārāmabhikkhunupassayatitthiyaseyyapaṭikkamanabhattiyagharāni gacchato, āpadāsu,",
  "tika-vin04t8:198_16": "ummattakādīnañca anāpatti.",
  "tika-vin04t8:198_17": "Pañcannaṁ bhojanānaṁ aññatarena nimantanasādiyanaṁ,",
  "tika-vin04t8:198_18": "santaṁ bhikkhuṁ anāpucchanā,",
  "tika-vin04t8:198_19": "bhattiyagharato aññagharappavisanaṁ,",
  "tika-vin04t8:198_20": "majjhanhikānatikkamo,",
  "tika-vin04t8:198_21": "samayassa vā āpadānaṁ vā abhāvoti imānettha pañca aṅgāni.",
  "tika-vin04t8:198_22": "Samuṭṭhānādīni paṭhamakathinasadisāneva,",
  "tika-vin04t8:198_23": "idaṁ pana kiriyākiriyanti.",
  "tika-vin04t8:199_0": "Cārittasikkhāpadavaṇṇanā niṭṭhitā.",
  "tika-vin04t8:200_0": "7. Mahānāmasikkhāpadavaṇṇanā",
  "tika-vin04t8:201_0": "Sattame catumāsappaccayapavāraṇāti cattāro māse gilānappaccayapavāraṇā,",
  "tika-vin04t8:201_1": "sabbañcetaṁ vatthuvasena vuttaṁ.",
  "tika-vin04t8:201_2": "Ayaṁ panettha attho –",
  "tika-vin04t8:201_3": "catumāsapavāraṇā vā hotu,",
  "tika-vin04t8:201_4": "punapavāraṇā vā,",
  "tika-vin04t8:201_5": "niccapavāraṇā vā,",
  "tika-vin04t8:201_6": "sabbāpi sāditabbā,",
  "tika-vin04t8:201_7": "“idāni mama rogo natthī”ti na paṭikkhipitabbā,",
  "tika-vin04t8:201_8": "“roge pana sati viññāpessāmī”ti adhivāsetabbāti.",
  "tika-vin04t8:201_9": "Tato ce uttari sādiyeyyāti ettha sace tattha rattīhi vā bhesajjehi vā paricchedo kato hoti “ettakāyeva rattiyo,",
  "tika-vin04t8:201_10": "ettakāni vā bhesajjāni viññāpetabbānī”ti,",
  "tika-vin04t8:201_11": "atha tato rattipariyantato vā bhesajjapariyantato vā uttari,",
  "tika-vin04t8:201_12": "na bhesajjakaraṇīyena vā bhesajjaṁ,",
  "tika-vin04t8:201_13": "aññabhesajjakaraṇīyena vā aññaṁ bhesajjaṁ viññāpentassa pācittiyaṁ.",
  "tika-vin04t8:202_0": "Sakkesu chabbaggiye ārabbha bhesajjaviññāpanavatthusmiṁ paññattaṁ,",
  "tika-vin04t8:202_1": "sādhāraṇapaññatti,",
  "tika-vin04t8:202_2": "anāṇattikaṁ,",
  "tika-vin04t8:202_3": "tikapācittiyaṁ,",
  "tika-vin04t8:202_4": "natatuttari tatuttarisaññino,",
  "tika-vin04t8:202_5": "vematikassa vā dukkaṭaṁ.",
  "tika-vin04t8:202_6": "Natatuttari natatuttarisaññissa,",
  "tika-vin04t8:202_7": "yehi bhesajjehi pavārito,",
  "tika-vin04t8:202_8": "tato aññehi vā adhikatarehi vā atthe sati,",
  "tika-vin04t8:202_9": "yāsu ca rattīsu pavārito,",
  "tika-vin04t8:202_10": "tā atikkamitvāpi atthe sati yathābhūtaṁ ācikkhitvā viññāpentassa,",
  "tika-vin04t8:202_11": "ye ca ñātake vā puggalikappavāraṇāya pavārite vā apariyantapavāraṇāya vā pavārite,",
  "tika-vin04t8:202_12": "aññassa vā atthāya,",
  "tika-vin04t8:202_13": "attano vā dhanena viññāpenti, tesaṁ,",
  "tika-vin04t8:202_14": "ummattakādīnañca anāpatti.",
  "tika-vin04t8:202_15": "Saṅghapavāraṇatā,",
  "tika-vin04t8:202_16": "tato bhesajjaviññatti,",
  "tika-vin04t8:202_17": "agilānatā,",
  "tika-vin04t8:202_18": "pariyantātikkamoti imānettha cattāri aṅgāni.",
  "tika-vin04t8:202_19": "Samuṭṭhānādīni sañcarittasadisānīti.",
  "tika-vin04t8:203_0": "Mahānāmasikkhāpadavaṇṇanā niṭṭhitā.",
  "tika-vin04t8:204_0": "8. Uyyuttasenāsikkhāpadavaṇṇanā",
  "tika-vin04t8:205_0": "Aṭṭhame uyyuttanti katauyyogaṁ,",
  "tika-vin04t8:205_1": "gāmato nikkhantanti attho.",
  "tika-vin04t8:205_2": "Senanti caturaṅginiṁ.",
  "tika-vin04t8:205_3": "Aññatra tathārūpappaccayāti tathārūpe kāraṇe asati kevalaṁ senaṁ dassanatthāya gacchato pade pade dukkaṭaṁ,",
  "tika-vin04t8:205_4": "dassanūpacāre ṭhatvā passato pācittiyaṁ.",
  "tika-vin04t8:205_5": "Dassanūpacāro nāma yattha ṭhito passati,",
  "tika-vin04t8:205_6": "taṁ pana vijahitvā punappunaṁ passato payoge payoge pācittiyaṁ.",
  "tika-vin04t8:206_0": "Sāvatthiyaṁ chabbaggiye ārabbha senādassanavatthusmiṁ paññattaṁ,",
  "tika-vin04t8:206_1": "“aññatra tathārūpappaccayā”ti ayamettha anupaññatti,",
  "tika-vin04t8:206_2": "sādhāraṇapaññatti,",
  "tika-vin04t8:206_3": "anāṇattikaṁ,",
  "tika-vin04t8:206_4": "tikapācittiyaṁ,",
  "tika-vin04t8:206_5": "hatthiādīsu ekamekaṁ dassanāya gamane vuttanayeneva dukkaṭaṁ,",
  "tika-vin04t8:206_6": "tathā anuyyutte uyyuttasaññino,",
  "tika-vin04t8:206_7": "vematikassa ca dukkaṭaṁ.",
  "tika-vin04t8:206_8": "Anuyyuttasaññino pana,",
  "tika-vin04t8:206_9": "ārāme ṭhatvā attano ṭhitokāsaṁ āgataṁ,",
  "tika-vin04t8:206_10": "paṭipathaṁ āgacchantañca passato,",
  "tika-vin04t8:206_11": "tathārūpappaccaye, āpadāsu,",
  "tika-vin04t8:206_12": "ummattakādīnañca anāpatti.",
  "tika-vin04t8:206_13": "Uyyuttasenaṁ dassanatthāya gamanaṁ,",
  "tika-vin04t8:206_14": "anuññātokāsato aññatra dassanaṁ,",
  "tika-vin04t8:206_15": "tathārūpappaccayassa āpadāya vā abhāvoti imānettha cattāri aṅgāni.",
  "tika-vin04t8:206_16": "Samuṭṭhānādīni eḷakalomasadisāni,",
  "tika-vin04t8:206_17": "idaṁ pana lokavajjaṁ,",
  "tika-vin04t8:206_18": "akusalacittaṁ,",
  "tika-vin04t8:206_19": "tivedananti.",
  "tika-vin04t8:207_0": "Uyyuttasenāsikkhāpadavaṇṇanā niṭṭhitā.",
  "tika-vin04t8:208_0": "9. Senāvāsasikkhāpadavaṇṇanā",
  "tika-vin04t8:209_0": "Navame tato ce uttarīti tirattato uttari catutthadivase atthaṅgate sūriye senāya tiṭṭhatu vā nisīdatu vā sayatu vā,",
  "tika-vin04t8:209_1": "sacepi ākāse iddhiyā kañci iriyāpathaṁ kappeti,",
  "tika-vin04t8:209_2": "pācittiyameva.",
  "tika-vin04t8:210_0": "Sāvatthiyaṁ chabbaggiye ārabbha atirekatirattaṁ senāya vasanavatthusmiṁ paññattaṁ,",
  "tika-vin04t8:210_1": "sādhāraṇapaññatti,",
  "tika-vin04t8:210_2": "anāṇattikaṁ,",
  "tika-vin04t8:210_3": "tikapācittiyaṁ,",
  "tika-vin04t8:210_4": "ūnakatiratte atirekasaññino,",
  "tika-vin04t8:210_5": "vematikassa vā dukkaṭaṁ.",
  "tika-vin04t8:210_6": "Ūnakasaññissa,",
  "tika-vin04t8:210_7": "tatiyāya rattiyā purāruṇā nikkhamitvā puna vasato,",
  "tika-vin04t8:210_8": "gilānassa vā gilānakaraṇīyena vā vasato,",
  "tika-vin04t8:210_9": "paṭisenāruddhāya senāya,",
  "tika-vin04t8:210_10": "kenaci palibuddhassa, āpadāsu,",
  "tika-vin04t8:210_11": "ummattakādīnañca anāpatti.",
  "tika-vin04t8:210_12": "Tirattātikkamo,",
  "tika-vin04t8:210_13": "senāya sūriyassa atthaṅgamo,",
  "tika-vin04t8:210_14": "gilānatādīnaṁ abhāvoti imānettha tīṇi aṅgāni.",
  "tika-vin04t8:210_15": "Samuṭṭhānādīni eḷakalomasadisānevāti.",
  "tika-vin04t8:211_0": "Senāvāsasikkhāpadavaṇṇanā niṭṭhitā.",
  "tika-vin04t8:212_0": "10. Uyyodhikasikkhāpadavaṇṇanā",
  "tika-vin04t8:213_0": "Dasame uggantvā uggantvā ettha yujjhantīti uyyodhikaṁ,",
  "tika-vin04t8:213_1": "sampahāraṭṭhānassetaṁ nāmaṁ.",
  "tika-vin04t8:213_2": "Balassa aggaṁ jānanti etthāti balaggaṁ,",
  "tika-vin04t8:213_3": "balagaṇanaṭṭhānanti attho.",
  "tika-vin04t8:213_4": "Senāya viyūhaṁ senābyūhaṁ,",
  "tika-vin04t8:213_5": "senānivesassetaṁ nāmaṁ.",
  "tika-vin04t8:213_6": "Anīkassa dassanaṁ anīkadassanaṁ.",
  "tika-vin04t8:213_7": "Anīkaṁ nāma “dvādasapuriso hatthī,",
  "tika-vin04t8:213_8": "tipuriso asso,",
  "tika-vin04t8:213_9": "catuppuriso ratho”tiiminā lakkhaṇena tayo hatthī pacchimakaṁ hatthānīkaṁ,",
  "tika-vin04t8:213_10": "assānīkarathānīkesupi eseva nayo.",
  "tika-vin04t8:213_11": "Cattāro pana āvudhahatthā purisā pacchimakaṁ pattānīkaṁ.",
  "tika-vin04t8:213_12": "Etesu yaṁkiñci dassanāya gacchato pade pade dukkaṭaṁ,",
  "tika-vin04t8:213_13": "dassanūpacāre ṭhatvā passato pācittiyaṁ,",
  "tika-vin04t8:213_14": "upacāraṁ pana vijahitvā punappunaṁ passato payoge payoge pācittiyaṁ.",
  "tika-vin04t8:213_15": "Sesaṁ uyyuttasenāsikkhāpade vuttanayeneva veditabbaṁ,",
  "tika-vin04t8:213_16": "āpattibhedo panettha natthevāti.",
  "tika-vin04t8:214_0": "Uyyodhikasikkhāpadavaṇṇanā niṭṭhitā.",
  "tika-vin04t8:215_0": "Acelakavaggo pañcamo.",
  "tika-vin04t8:216_0": "6. Surāpānavaggo",
  "tika-vin04t8:217_0": "1. Surāpānasikkhāpadavaṇṇanā",
  "tika-vin04t8:218_0": "Surāpānavaggassa paṭhame surāmerayapāneti ettha piṭṭhādīhi kataṁ majjaṁ surā,",
  "tika-vin04t8:218_1": "pupphādīhi kato āsavo merayaṁ,",
  "tika-vin04t8:218_2": "tadubhayampi bījato paṭṭhāya kusaggenāpi pivato payoge payoge pācittiyaṁ.",
  "tika-vin04t8:219_0": "Kosambiyaṁ sāgatattheraṁ ārabbha majjapivanavatthusmiṁ paññattaṁ,",
  "tika-vin04t8:219_1": "sādhāraṇapaññatti,",
  "tika-vin04t8:219_2": "anāṇattikaṁ,",
  "tika-vin04t8:219_3": "tikapācittiyaṁ,",
  "tika-vin04t8:219_4": "amajje majjasaññissa,",
  "tika-vin04t8:219_5": "vematikassa vā dukkaṭaṁ.",
  "tika-vin04t8:219_6": "Amajjasaññissa,",
  "tika-vin04t8:219_7": "amajjaṁ majjavaṇṇagandharasaṁ loṇasovīrakaṁ vā suttaṁ vā pivato,",
  "tika-vin04t8:219_8": "vāsaggāhāpanatthaṁ īsakaṁ majjaṁ pakkhipitvā sūpādīni pacanti,",
  "tika-vin04t8:219_9": "tesu sūpasampākādīsu,",
  "tika-vin04t8:219_10": "āmalakarasādīhi amajjaṁ majjasadisaṁ ariṭṭhaṁ karonti,",
  "tika-vin04t8:219_11": "taṁ pivato,",
  "tika-vin04t8:219_12": "ummattakādīnañca anāpatti.",
  "tika-vin04t8:219_13": "Majjabhāvo,",
  "tika-vin04t8:219_14": "tassa pānañcāti imānettha dve aṅgāni.",
  "tika-vin04t8:219_15": "Samuṭṭhānādīni eḷakalomasadisāni,",
  "tika-vin04t8:219_16": "idaṁ pana lokavajjaṁ,",
  "tika-vin04t8:219_17": "akusalacittaṁ,",
  "tika-vin04t8:219_18": "tivedananti.",
  "tika-vin04t8:220_0": "Surāpānasikkhāpadavaṇṇanā niṭṭhitā.",
  "tika-vin04t8:221_0": "2. Aṅgulipatodakasikkhāpadavaṇṇanā",
  "tika-vin04t8:222_0": "Dutiye aṅgulipatodaketi aṅgulīhi upakacchakādighaṭṭanaṁ vuccati,",
  "tika-vin04t8:222_1": "apica yena kenaci sarīrāvayavena hasādhippāyassa upasampannaṁ phusato pācittiyaṁ.",
  "tika-vin04t8:223_0": "Sāvatthiyaṁ chabbaggiye ārabbha aṅgulipatodakena hasanavatthusmiṁ paññattaṁ,",
  "tika-vin04t8:223_1": "sādhāraṇapaññatti,",
  "tika-vin04t8:223_2": "anāṇattikaṁ,",
  "tika-vin04t8:223_3": "tikapācittiyaṁ,",
  "tika-vin04t8:223_4": "anupasampanne tikadukkaṭaṁ,",
  "tika-vin04t8:223_5": "idha pana bhikkhunīpi bhikkhussa,",
  "tika-vin04t8:223_6": "bhikkhu ca bhikkhuniyā anupasampanno eva,",
  "tika-vin04t8:223_7": "kāyappaṭibaddhādīsu sabbattha dukkaṭameva.",
  "tika-vin04t8:223_8": "Na hasanādhippāyassa,",
  "tika-vin04t8:223_9": "sati karaṇīye āmasato,",
  "tika-vin04t8:223_10": "ummattakādīnañca anāpatti.",
  "tika-vin04t8:223_11": "Hasādhippāyatā,",
  "tika-vin04t8:223_12": "upasampannassa kāyena kāyāmasananti imānettha dve aṅgāni.",
  "tika-vin04t8:223_13": "Samuṭṭhānādīni paṭhamapārājikasadisānevāti.",
  "tika-vin04t8:224_0": "Aṅgulipatodakasikkhāpadavaṇṇanā niṭṭhitā.",
  "tika-vin04t8:225_0": "3. Hasadhammasikkhāpadavaṇṇanā",
  "tika-vin04t8:226_0": "Tatiye udake hasadhammeti udakakīḷā vuccati.",
  "tika-vin04t8:226_1": "Tasmā yo bhikkhu uparigopphake udakeyeva gacchanto hasādhippāyo nimujjati vā ummujjati vā,",
  "tika-vin04t8:226_2": "tassa nimujjanādīnaṁ atthāya otarantassa hatthavāre padavāre dukkaṭaṁ,",
  "tika-vin04t8:226_3": "nimujjanummujjanesu payoge payoge pācittiyaṁ,",
  "tika-vin04t8:226_4": "nimujjitvā antoudakeyeva gacchantassa hatthavārapadavāresu,",
  "tika-vin04t8:226_5": "tarantassa vā yena yena aṅgena tarati,",
  "tika-vin04t8:226_6": "tassa tassa payoge payoge pācittiyaṁ.",
  "tika-vin04t8:227_0": "Sāvatthiyaṁ sattarasavaggiye bhikkhū ārabbha udake kīḷanavatthusmiṁ paññattaṁ,",
  "tika-vin04t8:227_1": "sādhāraṇapaññatti,",
  "tika-vin04t8:227_2": "anāṇattikaṁ,",
  "tika-vin04t8:227_3": "tikapācittiyaṁ,",
  "tika-vin04t8:227_4": "udake ahasadhamme hasadhammasaññino,",
  "tika-vin04t8:227_5": "vematikassa vā dukkaṭaṁ,",
  "tika-vin04t8:227_6": "tathā nāvāya kīḷato hatthena vā pādena vā kaṭṭhena vā kathalāya vā udakaṁ paharato,",
  "tika-vin04t8:227_7": "bhājanagataṁ udakaṁ vā kañjikādīni vā cikkhallaṁ vā khipanakīḷāya kīḷato dukkaṭaṁ.",
  "tika-vin04t8:227_8": "Atthajotakaṁ pana akkharaṁ chindituṁ vaṭṭati.",
  "tika-vin04t8:227_9": "Na hasādhippāyassa,",
  "tika-vin04t8:227_10": "sati karaṇīye otaritvā nimujjanādīni karontassa,",
  "tika-vin04t8:227_11": "pāraṁ gacchato, āpadāsu,",
  "tika-vin04t8:227_12": "ummattakādīnañca anāpatti.",
  "tika-vin04t8:227_13": "Uparigopphakatā,",
  "tika-vin04t8:227_14": "hasādhippāyena kīḷananti imānettha dve aṅgāni.",
  "tika-vin04t8:227_15": "Samuṭṭhānādīni paṭhamapārājikasadisānīti.",
  "tika-vin04t8:228_0": "Hasadhammasikkhāpadavaṇṇanā niṭṭhitā.",
  "tika-vin04t8:229_0": "4. Anādariyasikkhāpadavaṇṇanā",
  "tika-vin04t8:230_0": "Catutthe anādariyeti puggalassa vā dhammassa vā anādarakaraṇe.",
  "tika-vin04t8:230_1": "Tasmā yo bhikkhu upasampannena paññattena vuccamāno tassa vā vacanaṁ akattukāmatāya,",
  "tika-vin04t8:230_2": "taṁ vā dhammaṁ asikkhitukāmatāya anādariyaṁ karoti,",
  "tika-vin04t8:230_3": "tassa tasmiṁ anādariye pācittiyaṁ.",
  "tika-vin04t8:231_0": "Kosambiyaṁ channattheraṁ ārabbha anādariyakaraṇavatthusmiṁ paññattaṁ,",
  "tika-vin04t8:231_1": "sādhāraṇapaññatti,",
  "tika-vin04t8:231_2": "anāṇattikaṁ,",
  "tika-vin04t8:231_3": "tikapācittiyaṁ,",
  "tika-vin04t8:231_4": "anupasampanne tikadukkaṭaṁ,",
  "tika-vin04t8:231_5": "upasampannena vā anupasampannena vā “idaṁ na sallekhāya saṁvattatī”tiādinā nayena apaññattena vuccamānassa anādariyepi dukkaṭameva.",
  "tika-vin04t8:231_6": "Paveṇiāgataṁ pana uggahaṁ gahetvā “evaṁ amhākaṁ ācariyānaṁ uggaho paripucchā”ti bhaṇantassa,",
  "tika-vin04t8:231_7": "ummattakādīnañca anāpatti.",
  "tika-vin04t8:231_8": "Upasampannassa paññattena vacanaṁ,",
  "tika-vin04t8:231_9": "anādariyakaraṇanti imānettha dve aṅgāni.",
  "tika-vin04t8:231_10": "Samuṭṭhānādīni adinnādānasadisāni,",
  "tika-vin04t8:231_11": "idaṁ pana dukkhavedananti.",
  "tika-vin04t8:232_0": "Anādariyasikkhāpadavaṇṇanā niṭṭhitā.",
  "tika-vin04t8:233_0": "5. Bhiṁsāpanasikkhāpadavaṇṇanā",
  "tika-vin04t8:234_0": "Pañcame bhiṁsāpeyyāti bhiṁsāpanatthaṁ rūpādīni upasaṁhareyya,",
  "tika-vin04t8:234_1": "bhayānakakathaṁ vā katheyya.",
  "tika-vin04t8:234_2": "So pana bhāyatu vā, mā vā,",
  "tika-vin04t8:234_3": "itarassa pācittiyaṁ.",
  "tika-vin04t8:235_0": "Sāvatthiyaṁ chabbaggiye bhikkhū ārabbha bhiṁsāpanavatthusmiṁ paññattaṁ,",
  "tika-vin04t8:235_1": "sādhāraṇapaññatti,",
  "tika-vin04t8:235_2": "anāṇattikaṁ,",
  "tika-vin04t8:235_3": "tikapācittiyaṁ.",
  "tika-vin04t8:235_4": "Anupasampanne tikadukkaṭaṁ,",
  "tika-vin04t8:235_5": "na bhiṁsāpetukāmassa tathā karoto,",
  "tika-vin04t8:235_6": "ummattakādīnañca anāpatti.",
  "tika-vin04t8:235_7": "Upasampannatā,",
  "tika-vin04t8:235_8": "tassa dassanasavanavisaye bhiṁsāpetukāmatāya vāyāmananti imānettha dve aṅgāni.",
  "tika-vin04t8:235_9": "Samuṭṭhānādīni anantarasikkhāpadasadisānevāti.",
  "tika-vin04t8:236_0": "Bhiṁsāpanasikkhāpadavaṇṇanā niṭṭhitā.",
  "tika-vin04t8:237_0": "6. Jotisikkhāpadavaṇṇanā",
  "tika-vin04t8:238_0": "Chaṭṭhe visibbanāpekkhoti tappitukāmo.",
  "tika-vin04t8:238_1": "Samādaheyyāti jāleyya,",
  "tika-vin04t8:238_2": "aññatra tathārūpappaccayāti padīpujjālanaṁ vā pattapacanādīsu jotikaraṇaṁ vāti evarūpaṁ paccayaṁ vinā.",
  "tika-vin04t8:238_3": "Tatrāyaṁ vinicchayo –",
  "tika-vin04t8:238_4": "sayaṁ samādahantassa araṇisaṇṭhāpanato paṭṭhāya yāva jālā na uṭṭhahati,",
  "tika-vin04t8:238_5": "tāva sabbappayogesu dukkaṭaṁ,",
  "tika-vin04t8:238_6": "jāluṭṭhāne pācittiyaṁ.",
  "tika-vin04t8:238_7": "Samādahāpentassa āṇattiyā dukkaṭaṁ,",
  "tika-vin04t8:238_8": "sakiṁ āṇattena bahumpi samādahite ekameva pācittiyaṁ.",
  "tika-vin04t8:239_0": "Bhaggesu sambahule bhikkhū ārabbha jotiṁ samādahitvā visibbanavatthusmiṁ paññattaṁ, “agilāno,",
  "tika-vin04t8:239_1": "aññatra tathārūpappaccayā”ti imānettha dve anupaññattiyo,",
  "tika-vin04t8:239_2": "sādhāraṇapaññatti,",
  "tika-vin04t8:239_3": "sāṇattikaṁ,",
  "tika-vin04t8:239_4": "tikapācittiyaṁ,",
  "tika-vin04t8:239_5": "gilānassa agilānasaññino,",
  "tika-vin04t8:239_6": "vematikassa vā dukkaṭaṁ,",
  "tika-vin04t8:239_7": "tathā paṭilātaṁ ukkhipantassa,",
  "tika-vin04t8:239_8": "tañca avijjhātaṁ ukkhipitvā yathāṭhāne ṭhapentassa.",
  "tika-vin04t8:239_9": "Vijjhātaṁ pana jālayato pācittiyameva.",
  "tika-vin04t8:239_10": "Gilānassa gilānasaññissa,",
  "tika-vin04t8:239_11": "aññena kataṁ vā vītaccitaṅgāraṁ vā visibbentassa,",
  "tika-vin04t8:239_12": "padīpajotikajantāgharādike tathārūpappaccaye, āpadāsu,",
  "tika-vin04t8:239_13": "ummattakādīnañca anāpatti.",
  "tika-vin04t8:239_14": "Agilānatā,",
  "tika-vin04t8:239_15": "anuññātakāraṇābhāvo,",
  "tika-vin04t8:239_16": "visibbetukāmatā,",
  "tika-vin04t8:239_17": "samādahananti imānettha cattāri aṅgāni.",
  "tika-vin04t8:239_18": "Samuṭṭhānādīni sañcaritte vuttanayeneva veditabbānīti.",
  "tika-vin04t8:240_0": "Jotisikkhāpadavaṇṇanā niṭṭhitā.",
  "tika-vin04t8:241_0": "7. Nahānasikkhāpadavaṇṇanā",
  "tika-vin04t8:242_0": "Sattame nahāyeyyāti yo bhikkhu majjhimadese nahānadivasato paṭṭhāya addhamāse apuṇṇe aññatra samayā “nahāyissāmī”ti",
  "tika-vin04t8:242_1": "cuṇṇaṁ vā mattikaṁ vā abhisaṅkharoti,",
  "tika-vin04t8:242_2": "tassa tato paṭṭhāya sabbappayogesu dukkaṭaṁ,",
  "tika-vin04t8:242_3": "nahānapariyosāne pācittiyaṁ.",
  "tika-vin04t8:242_4": "Samayesu pariveṇasammajjanamattampi kammasamayo,",
  "tika-vin04t8:242_5": "addhayojanaṁ gantukāmassa, gacchato,",
  "tika-vin04t8:242_6": "gatassa vā addhānagamanasamayo,",
  "tika-vin04t8:242_7": "sarajena vātena okiṇṇassa dvīsu vā tīsu vā udakaphusitesu kāye patitesu vātavuṭṭhisamayoti veditabbo.",
  "tika-vin04t8:242_8": "Sesaṁ uttānameva.",
  "tika-vin04t8:243_0": "Rājagahe sambahule bhikkhū ārabbha na mattaṁ jānitvā nahāyanavatthusmiṁ paññattaṁ,",
  "tika-vin04t8:243_1": "“aññatra samayā”ti ayamettha chabbidhā anupaññatti,",
  "tika-vin04t8:243_2": "sādhāraṇapaññatti,",
  "tika-vin04t8:243_3": "anāṇattikaṁ,",
  "tika-vin04t8:243_4": "tikapācittiyaṁ,",
  "tika-vin04t8:243_5": "atirekaddhamāse ūnakasaññino,",
  "tika-vin04t8:243_6": "vematikassa vā dukkaṭaṁ.",
  "tika-vin04t8:243_7": "Atirekasaññissa,",
  "tika-vin04t8:243_8": "samaye vā nahāyantassa,",
  "tika-vin04t8:243_9": "yo vā nadīpāraṁ gacchanto vālukaṁ ukkiritvā kataāvāṭesupi nahāyati, tassa,",
  "tika-vin04t8:243_10": "paccantime janapade sabbesaṁ, āpadāsu,",
  "tika-vin04t8:243_11": "ummattakādīnañca anāpatti.",
  "tika-vin04t8:243_12": "Majjhimadeso,",
  "tika-vin04t8:243_13": "ūnakaddhamāse nahānaṁ,",
  "tika-vin04t8:243_14": "samayānaṁ vā nadīpāragamanassa vā āpadānaṁ vā abhāvoti imānettha tīṇi aṅgāni.",
  "tika-vin04t8:243_15": "Samuṭṭhānādīni eḷakalomasadisānevāti.",
  "tika-vin04t8:244_0": "Nahānasikkhāpadavaṇṇanā niṭṭhitā.",
  "tika-vin04t8:245_0": "8. Dubbaṇṇakaraṇasikkhāpadavaṇṇanā",
  "tika-vin04t8:246_0": "Aṭṭhame alabhīti labho,",
  "tika-vin04t8:246_1": "labho eva lābho,",
  "tika-vin04t8:246_2": "kiṁ alabhi? Cīvaraṁ, kīdisaṁ? Navaṁ,",
  "tika-vin04t8:246_3": "iti “navacīvaralābhenā”ti vattabbe anunāsikalopaṁ akatvā navaṁcīvaralābhenāti vuttaṁ,",
  "tika-vin04t8:246_4": "paṭiladdhanavacīvarenāti attho.",
  "tika-vin04t8:246_5": "Majjhe ṭhitapadadvaye panāti nipātamattaṁ.",
  "tika-vin04t8:246_6": "Bhikkhunāti yena laddhaṁ,",
  "tika-vin04t8:246_7": "tassa nidassanaṁ,",
  "tika-vin04t8:246_8": "sesaṁ padatthato uttānameva.",
  "tika-vin04t8:246_9": "Ayaṁ panettha vinicchayo –",
  "tika-vin04t8:246_10": "nivāsanapārupanupagaṁ cīvaraṁ labhitvā tassa niṭṭhitarajanassa yasmiṁ vā tasmiṁ vā padese kaṁsanīlena",
  "tika-vin04t8:246_11": "vā pattanīlena vā kaddamena vā yena kenaci kāḷakena vā morakkhimaṇḍalamaṅgulapiṭṭhīnaṁ aññatarappamāṇaṁ",
  "tika-vin04t8:246_12": "kappabinduṁ ādiyitvā taṁ cīvaraṁ paribhuñjitabbaṁ,",
  "tika-vin04t8:246_13": "anādiyitvā paribhuñjantassa pācittiyaṁ.",
  "tika-vin04t8:247_0": "Sāvatthiyaṁ sambahule bhikkhū ārabbha attano cīvaraajānanavatthusmiṁ paññattaṁ,",
  "tika-vin04t8:247_1": "sādhāraṇapaññatti,",
  "tika-vin04t8:247_2": "anāṇattikaṁ,",
  "tika-vin04t8:247_3": "tikapācittiyaṁ,",
  "tika-vin04t8:247_4": "ādinne anādinnasaññino,",
  "tika-vin04t8:247_5": "vematikassa vā dukkaṭaṁ.",
  "tika-vin04t8:247_6": "Ādinnasaññissa,",
  "tika-vin04t8:247_7": "kappe naṭṭhe,",
  "tika-vin04t8:247_8": "kappakatokāse jiṇṇe,",
  "tika-vin04t8:247_9": "kappakatena akappakate saṁsibbite,",
  "tika-vin04t8:247_10": "pacchā āropitesu aggaḷaanuvātaparibhaṇḍesu taṁ paribhuñjantassa,",
  "tika-vin04t8:247_11": "ummattakādīnañca anāpatti.",
  "tika-vin04t8:247_12": "Vuttappakārassa cīvarassa akatakappakatā,",
  "tika-vin04t8:247_13": "na naṭṭhacīvarāditā,",
  "tika-vin04t8:247_14": "nivāsanaṁ vā pārupanaṁ vāti imānettha tīṇi aṅgāni.",
  "tika-vin04t8:247_15": "Samuṭṭhānādīni eḷakalomasadisāni,",
  "tika-vin04t8:247_16": "idaṁ pana kiriyākiriyanti.",
  "tika-vin04t8:248_0": "Dubbaṇṇakaraṇasikkhāpadavaṇṇanā niṭṭhitā.",
  "tika-vin04t8:249_0": "9. Vikappanasikkhāpadavaṇṇanā",
  "tika-vin04t8:250_0": "Navame vikappetvāti ettha dve vikappanā sammukhāvikappanā parammukhāvikappanā ca.",
  "tika-vin04t8:250_1": "Kathaṁ sammukhāvikappanā hoti?",
  "tika-vin04t8:250_2": "Cīvarānaṁ ekabahubhāvaṁ sannihitāsannihitabhāvañca ñatvā ‘imaṁ cīvara’nti vā ‘imāni cīvarānī’ti vā ‘etaṁ",
  "tika-vin04t8:250_3": "cīvara’nti vā ‘etāni cīvarānī’ti vā vatvā ‘tuyhaṁ vikappemī’ti vattabbaṁ,",
  "tika-vin04t8:250_4": "ayamekā sammukhāvikappanā.",
  "tika-vin04t8:250_5": "Ettāvatā nidhetuṁ vaṭṭati,",
  "tika-vin04t8:250_6": "paribhuñjituṁ pana vissajjetuṁ vā adhiṭṭhātuṁ vā na vaṭṭati.",
  "tika-vin04t8:250_7": "“Mayhaṁ santakaṁ,",
  "tika-vin04t8:250_8": "mayhaṁ santakāni paribhuñja vā vissajjehi vā yathāpaccayaṁ karohī”ti evaṁ pana vutte paccuddhāro nāma hoti,",
  "tika-vin04t8:250_9": "tato pabhuti paribhogādayopi vaṭṭanti.",
  "tika-vin04t8:250_10": "Aparo nayo,",
  "tika-vin04t8:250_11": "tatheva cīvarānaṁ ekabahubhāvaṁ sannihitāsannihitabhāvañca ñatvā tasseva bhikkhuno santike ‘imaṁ cīvara’nti",
  "tika-vin04t8:250_12": "vā ‘imāni cīvarānī’ti vā ‘etaṁ cīvara’nti vā ‘etāni cīvarānī’ti vā vatvā pañcasu sahadhammikesu aññatarassa",
  "tika-vin04t8:250_13": "attanā abhirucitassa yassa kassaci nāmaṁ gahetvā “tissassa bhikkhuno vikappemī”ti vā “tissāya bhikkhuniyā,",
  "tika-vin04t8:250_14": "sikkhamānāya,",
  "tika-vin04t8:250_15": "sāmaṇerassa,",
  "tika-vin04t8:250_16": "tissāya sāmaṇeriyā vikappemī”ti vā vattabbaṁ,",
  "tika-vin04t8:250_17": "ayaṁ aparāpi sammukhāvikappanā.",
  "tika-vin04t8:250_18": "Ettāvatā nidhetuṁ vaṭṭati,",
  "tika-vin04t8:250_19": "paribhogādīsu ekampi na vaṭṭati.",
  "tika-vin04t8:250_20": "Tena pana bhikkhunā “tissassa bhikkhuno santakaṁ…pe…",
  "tika-vin04t8:250_21": "tissāya sāmaṇeriyā santakaṁ paribhuñja vā vissajjehi vā yathāpaccayaṁ karohī”ti vutte paccuddhāro nāma hoti,",
  "tika-vin04t8:250_22": "tato pabhuti paribhogādayopi vaṭṭanti.",
  "tika-vin04t8:251_0": "Kathaṁ parammukhāvikappanā hoti?",
  "tika-vin04t8:251_1": "Cīvarānaṁ tatheva ekabahubhāvaṁ sannihitāsannihitabhāvañca ñatvā ‘imaṁ cīvara’nti vā ‘imāni cīvarānī’ti",
  "tika-vin04t8:251_2": "vā ‘etaṁ cīvara’nti vā ‘etāni cīvarānī’ti vā vatvā “tuyhaṁ vikappanatthāya dammī”ti vattabbaṁ.",
  "tika-vin04t8:251_3": "Tena vattabbo “ko te mitto vā sandiṭṭho vā”ti.",
  "tika-vin04t8:251_4": "Tato itarena purimanayeneva ‘tisso bhikkhū’ti vā…pe…",
  "tika-vin04t8:251_5": "‘tissā sāmaṇerī’ti vā vattabbaṁ.",
  "tika-vin04t8:251_6": "Puna tena bhikkhunā “ahaṁ tissassa bhikkhuno dammī”ti vā…pe…",
  "tika-vin04t8:251_7": "“tissāya sāmaṇeriyā dammī”ti vā vattabbaṁ,",
  "tika-vin04t8:251_8": "ayaṁ parammukhāvikappanā.",
  "tika-vin04t8:251_9": "Ettāvatā nidhetuṁ vaṭṭati,",
  "tika-vin04t8:251_10": "paribhogādīsu ekampi na vaṭṭati.",
  "tika-vin04t8:251_11": "Tena pana bhikkhunā dutiyasammukhāvikappanāyaṁ vuttanayeneva “itthannāmassa santakaṁ paribhuñja vā vissajjehi",
  "tika-vin04t8:251_12": "vā yathāpaccayaṁ karohī”ti vutte paccuddhāro nāma hoti,",
  "tika-vin04t8:251_13": "tato pabhuti paribhogādayopi vaṭṭantīti.",
  "tika-vin04t8:251_14": "Pattavikappanāyampi eseva nayo.",
  "tika-vin04t8:251_15": "Iti imāsu dvīsu vikappanāsu yāya kāyaci vikappanāya pañcasu sahadhammikesu yassa kassaci cīvaraṁ vikappetvā",
  "tika-vin04t8:251_16": "vuttanayena akatappaccuddhāraṁ vā yena vinayakammaṁ kataṁ,",
  "tika-vin04t8:251_17": "tassa vā vissāsena aggahetvā paribhuñjantassa pācittiyaṁ.",
  "tika-vin04t8:252_0": "Sāvatthiyaṁ upanandaṁ ārabbha appaccuddhāraṇaṁ paribhuñjanavatthusmiṁ paññattaṁ,",
  "tika-vin04t8:252_1": "sādhāraṇapaññatti,",
  "tika-vin04t8:252_2": "anāṇattikaṁ,",
  "tika-vin04t8:252_3": "tikapācittiyaṁ,",
  "tika-vin04t8:252_4": "taṁ pana adhiṭṭhahantassa vā vissajjentassa vā dukkaṭaṁ,",
  "tika-vin04t8:252_5": "tathā paccuddhāraṇe appaccuddhāraṇasaññissa vematikassa vā.",
  "tika-vin04t8:252_6": "Paccuddhāraṇasaññissa pana vissāsena paribhuñjantassa,",
  "tika-vin04t8:252_7": "ummattakādīnañca anāpatti.",
  "tika-vin04t8:252_8": "Sāmaṁ vikappitassa appaccuddhāro,",
  "tika-vin04t8:252_9": "vikappanupagacīvaratā,",
  "tika-vin04t8:252_10": "paribhogoti imānettha tīṇi aṅgāni.",
  "tika-vin04t8:252_11": "Samuṭṭhānādīni paṭhamakathinasadisāneva,",
  "tika-vin04t8:252_12": "idaṁ pana kiriyākiriyanti.",
  "tika-vin04t8:253_0": "Vikappanasikkhāpadavaṇṇanā niṭṭhitā.",
  "tika-vin04t8:254_0": "10. Apanidhānasikkhāpadavaṇṇanā",
  "tika-vin04t8:255_0": "Dasame pattanti adhiṭṭhānupagaṁ.",
  "tika-vin04t8:255_1": "Cīvaranti vikappanupagaṁ.",
  "tika-vin04t8:255_2": "Nisīdanaṁ nāma sadasaṁ vuccati.",
  "tika-vin04t8:255_3": "Sūcigharaṁ nāma sasūcikaṁ vā asūcikaṁ vā.",
  "tika-vin04t8:255_4": "Kāyabandhanaṁ nāma paṭṭikā vā sūkarantakaṁ vā.",
  "tika-vin04t8:255_5": "Apanidheyyāti apanetvā nidaheyya.",
  "tika-vin04t8:255_6": "Hasāpekkhoti hasādhippāyo.",
  "tika-vin04t8:255_7": "Pācittiyanti sayaṁ apanidhentassa pācittiyaṁ,",
  "tika-vin04t8:255_8": "aññaṁ āṇāpentassa āṇattiyā dukkaṭaṁ,",
  "tika-vin04t8:255_9": "tena apanihite itarassa pācittiyaṁ.",
  "tika-vin04t8:256_0": "Sāvatthiyaṁ chabbaggiye ārabbha apanidhānavatthusmiṁ paññattaṁ,",
  "tika-vin04t8:256_1": "sādhāraṇapaññatti,",
  "tika-vin04t8:256_2": "sāṇattikaṁ,",
  "tika-vin04t8:256_3": "tikapācittiyaṁ,",
  "tika-vin04t8:256_4": "anupasampanne tikadukkaṭaṁ,",
  "tika-vin04t8:256_5": "vuttappakārāni pana pattādīni ṭhapetvā aññaṁ parikkhāraṁ upasampannassa vā anupasampannassa vā santakaṁ apanidhentassa dukkaṭameva.",
  "tika-vin04t8:256_6": "Dunnikkhittaṁ paṭisāmentassa,",
  "tika-vin04t8:256_7": "“dhammakathaṁ katvā dassāmī”ti paṭisāmentassa,",
  "tika-vin04t8:256_8": "ummattakādīnañca anāpatti.",
  "tika-vin04t8:256_9": "Upasampannassa santakānaṁ pattādīnaṁ apanidhānaṁ,",
  "tika-vin04t8:256_10": "vihesetukāmatā vā hasādhippāyatā vāti imānettha dve aṅgāni.",
  "tika-vin04t8:256_11": "Samuṭṭhānādīni adinnādānasadisānīti.",
  "tika-vin04t8:257_0": "Apanidhānasikkhāpadavaṇṇanā niṭṭhitā.",
  "tika-vin04t8:258_0": "Surāpānavaggo chaṭṭho.",
  "tika-vin04t8:259_0": "7. Sappāṇakavaggo",
  "tika-vin04t8:260_0": "1. Sañciccasikkhāpadavaṇṇanā",
  "tika-vin04t8:261_0": "Sappāṇakavaggassa paṭhame pāṇoti tiracchānagatapāṇo adhippeto.",
  "tika-vin04t8:261_1": "Taṁ khuddakampi mahantampi mārentassa pācittiyameva,",
  "tika-vin04t8:261_2": "mahante pana upakkamamahantatāya akusalaṁ mahantaṁ hoti.",
  "tika-vin04t8:262_0": "Sāvatthiyaṁ udāyittheraṁ ārabbha pāṇaṁ jīvitā voropanavatthusmiṁ paññattaṁ,",
  "tika-vin04t8:262_1": "sādhāraṇapaññatti,",
  "tika-vin04t8:262_2": "sāṇattikaṁ,",
  "tika-vin04t8:262_3": "pāṇe vematikassa,",
  "tika-vin04t8:262_4": "apāṇe pāṇasaññino,",
  "tika-vin04t8:262_5": "vematikassa vā dukkaṭaṁ.",
  "tika-vin04t8:262_6": "Apāṇasaññissa,",
  "tika-vin04t8:262_7": "asañcicca,",
  "tika-vin04t8:262_8": "ajānantassa,",
  "tika-vin04t8:262_9": "namaraṇādhippāyassa,",
  "tika-vin04t8:262_10": "ummattakādīnañca anāpatti.",
  "tika-vin04t8:262_11": "Sesaṁ manussaviggahe vuttanayamevāti.",
  "tika-vin04t8:263_0": "Sañciccasikkhāpadavaṇṇanā niṭṭhitā.",
  "tika-vin04t8:264_0": "2. Sappāṇakasikkhāpadavaṇṇanā",
  "tika-vin04t8:265_0": "Dutiye sappāṇakanti ye pāṇakā paribhogena maranti,",
  "tika-vin04t8:265_1": "tehi sappāṇakaṁ,",
  "tika-vin04t8:265_2": "tādisañhi jānaṁ paribhuñjantassa payoge payoge pācittiyaṁ.",
  "tika-vin04t8:266_0": "Sāvatthiyaṁ chabbaggiye ārabbha jānaṁ sappāṇakaṁ udakaṁ paribhuñjanavatthusmiṁ paññattaṁ,",
  "tika-vin04t8:266_1": "sesamettha siñcanasikkhāpade vuttanayeneva veditabbanti.",
  "tika-vin04t8:267_0": "Sappāṇakasikkhāpadavaṇṇanā niṭṭhitā.",
  "tika-vin04t8:268_0": "3. Ukkoṭanasikkhāpadavaṇṇanā",
  "tika-vin04t8:269_0": "Tatiye yathādhammanti yo yassa adhikaraṇassa vūpasamāya dhammo vutto,",
  "tika-vin04t8:269_1": "teneva dhammena.",
  "tika-vin04t8:269_2": "Nihatādhikaraṇanti nihataṁ adhikaraṇaṁ,",
  "tika-vin04t8:269_3": "samathakkhandhake satthārā vuttadhammeneva vūpasamitanti attho,",
  "tika-vin04t8:269_4": "vūpasamananayaṁ panassa adhikaraṇasamathesu dassayissāma.",
  "tika-vin04t8:269_5": "Punakammāya ukkoṭeyyāti tassa tassa bhikkhuno santikaṁ gantvā “akataṁ kamma”ntiādīni vadanto punakaraṇatthāya uccāleyya.",
  "tika-vin04t8:269_6": "Yathāṭhitabhāvena patiṭṭhātuṁ na dadeyya,",
  "tika-vin04t8:269_7": "tassevaṁ karontassa pācittiyaṁ.",
  "tika-vin04t8:269_8": "Yaṁ pana dhammena adhikaraṇaṁ nihataṁ,",
  "tika-vin04t8:269_9": "taṁ sunihatameva.",
  "tika-vin04t8:269_10": "Sace vippakate kamme paṭikkosati,",
  "tika-vin04t8:269_11": "taṁ saññāpetvā kātabbaṁ.",
  "tika-vin04t8:269_12": "Itarathā kammañca kuppati,",
  "tika-vin04t8:269_13": "kārakānañca āpatti.",
  "tika-vin04t8:270_0": "Sāvatthiyaṁ chabbaggiye bhikkhū ārabbha ukkoṭanavatthusmiṁ paññattaṁ,",
  "tika-vin04t8:270_1": "sādhāraṇapaññatti,",
  "tika-vin04t8:270_2": "anāṇattikaṁ,",
  "tika-vin04t8:270_3": "dhammakamme vematikassa,",
  "tika-vin04t8:270_4": "adhammakamme dhammakammasaññino,",
  "tika-vin04t8:270_5": "vematikassa vā dukkaṭaṁ.",
  "tika-vin04t8:270_6": "Ubhayesu adhammakammasaññissa,",
  "tika-vin04t8:270_7": "“adhammena vā vaggena vā akammārahassa vā kammaṁ kata”nti jānantassa,",
  "tika-vin04t8:270_8": "ummattakādīnañca anāpatti.",
  "tika-vin04t8:270_9": "Yathādhammaṁ nihatabhāvo, jānanā,",
  "tika-vin04t8:270_10": "ukkoṭanāti imānettha tīṇi aṅgāni.",
  "tika-vin04t8:270_11": "Samuṭṭhānādīni adinnādānasadisāni,",
  "tika-vin04t8:270_12": "idaṁ pana dukkhavedananti.",
  "tika-vin04t8:271_0": "Ukkoṭanasikkhāpadavaṇṇanā niṭṭhitā.",
  "tika-vin04t8:272_0": "4. Duṭṭhullasikkhāpadavaṇṇanā",
  "tika-vin04t8:273_0": "Catutthe duṭṭhullanti saṅghādisesaṁ adhippetaṁ,",
  "tika-vin04t8:273_1": "taṁ yena kenaci upāyena ñatvā paṭicchādentassa pācittiyaṁ.",
  "tika-vin04t8:273_2": "Sacepi “na dāni naṁ kassaci bhikkhuno ārocessāmī”ti dhuraṁ nikkhipitvā pacchā āroceti,",
  "tika-vin04t8:273_3": "pācittiyaṁ,",
  "tika-vin04t8:273_4": "āpajjitvāva ārocessati.",
  "tika-vin04t8:273_5": "Sace pana evaṁ dhuraṁ nikkhipitvā paṭicchādanatthameva aññassa āroceti,",
  "tika-vin04t8:273_6": "sopi aññassāti etenupāyena samaṇasatampi āpajjatiyeva tāva,",
  "tika-vin04t8:273_7": "yāva koṭi na chijjati.",
  "tika-vin04t8:273_8": "Kathaṁ pana koṭi chijjati?",
  "tika-vin04t8:273_9": "Sace hi āpanno ekassa āroceti,",
  "tika-vin04t8:273_10": "sopi aññassa āroceti,",
  "tika-vin04t8:273_11": "so nivattitvā yenassa ārocitaṁ,",
  "tika-vin04t8:273_12": "tasseva āroceti,",
  "tika-vin04t8:273_13": "evaṁ tatiyena puggalena dutiyassa ārocite koṭi chinnā hoti.",
  "tika-vin04t8:274_0": "Sāvatthiyaṁ aññataraṁ bhikkhuṁ ārabbha duṭṭhullāpattipaṭicchādanavatthusmiṁ paññattaṁ,",
  "tika-vin04t8:274_1": "asādhāraṇapaññatti,",
  "tika-vin04t8:274_2": "anāṇattikaṁ,",
  "tika-vin04t8:274_3": "duṭṭhullāya āpattiyā ādipade pācittiyaṁ,",
  "tika-vin04t8:274_4": "itaresu dvīsu dukkaṭaṁ,",
  "tika-vin04t8:274_5": "aduṭṭhullāya tikadukkaṭaṁ,",
  "tika-vin04t8:274_6": "anupasampannassa duṭṭhulle vā aduṭṭhulle vā ajjhācāre dukkaṭameva.",
  "tika-vin04t8:274_7": "“Saṅghassa bhaṇḍanādīni bhavissantī”ti vā “ayaṁ kakkhaḷo pharuso jīvitantarāyaṁ vā brahmacariyantarāyaṁ vā karissatī”ti vā anārocentassa,",
  "tika-vin04t8:274_8": "patirūpaṁ bhikkhuṁ apassato,",
  "tika-vin04t8:274_9": "na chādetukāmassa,",
  "tika-vin04t8:274_10": "“paññāyissati sakena kammenā”ti anārocentassa,",
  "tika-vin04t8:274_11": "ummattakādīnañca anāpatti.",
  "tika-vin04t8:274_12": "Upasampannassa duṭṭhullāpattijānanaṁ,",
  "tika-vin04t8:274_13": "“paṭicchādetukāmatāya nārocessāmī”ti dhuranikkhepoti imānettha dve aṅgāni.",
  "tika-vin04t8:274_14": "Samuṭṭhānādīni samanubhāsanasaasānevāti.",
  "tika-vin04t8:275_0": "Duṭṭhullasikkhāpadavaṇṇanā niṭṭhitā.",
  "tika-vin04t8:276_0": "5. Ūnavīsativassasikkhāpadavaṇṇanā",
  "tika-vin04t8:277_0": "Pañcame ūnavīsativassanti paṭisandhiggahaṇato paṭṭhāya aparipuṇṇavīsativassaṁ.",
  "tika-vin04t8:277_1": "Upasampādeyyāti upajjhāyo hutvā upasampādeyya.",
  "tika-vin04t8:277_2": "So ca puggalo anupasampannoti jānantenāpi ajānantenāpi upasampādito anupasampannova.",
  "tika-vin04t8:277_3": "Sace pana so dasavassaccayena aññaṁ upasampādeti,",
  "tika-vin04t8:277_4": "tañce muñcitvā gaṇo pūrati,",
  "tika-vin04t8:277_5": "sūpasampanno.",
  "tika-vin04t8:277_6": "Sopi yāva na jānāti,",
  "tika-vin04t8:277_7": "tāva tassa neva saggantarāyo na mokkhantarāyo,",
  "tika-vin04t8:277_8": "ñatvā pana puna upasampajjitabbaṁ.",
  "tika-vin04t8:277_9": "Te ca bhikkhū gārayhāti ṭhapetvā upajjhāyaṁ avasesā gārayhā honti,",
  "tika-vin04t8:277_10": "sabbe dukkaṭaṁ āpajjanti.",
  "tika-vin04t8:277_11": "Idaṁ tasmiṁ pācittiyanti yo pana upajjhāyo hutvā upasampādeti,",
  "tika-vin04t8:277_12": "tasmiṁyeva puggale idaṁ pācittiyaṁ veditabbaṁ.",
  "tika-vin04t8:277_13": "Tasmā yo “evaṁ upasampādessāmī”ti gaṇaṁ vā ācariyaṁ vā pattaṁ vā cīvaraṁ vā pariyesati,",
  "tika-vin04t8:277_14": "sīmaṁ vā sammannati,",
  "tika-vin04t8:277_15": "udakukkhepaṁ vā paricchindati,",
  "tika-vin04t8:277_16": "so etesu sabbakiccesu ñattiyā,",
  "tika-vin04t8:277_17": "dvīsu ca kammavācāsu dukkaṭāni āpajjitvā kammavācāpariyosāne pācittiyaṁ āpajjati.",
  "tika-vin04t8:278_0": "Rājagahe sambahule bhikkhū ārabbha ūnavīsativassaṁ upasampādanavatthusmiṁ paññattaṁ,",
  "tika-vin04t8:278_1": "asādhāraṇapaññatti,",
  "tika-vin04t8:278_2": "anāṇattikaṁ,",
  "tika-vin04t8:278_3": "ūnavīsativasse vematikassa,",
  "tika-vin04t8:278_4": "paripuṇṇavīsativasse ūnakasaññino,",
  "tika-vin04t8:278_5": "vematikassa ca dukkaṭaṁ.",
  "tika-vin04t8:278_6": "Ubhayattha paripuṇṇasaññissa,",
  "tika-vin04t8:278_7": "ummattakādīnañca anāpatti.",
  "tika-vin04t8:278_8": "Ūnavīsativassatā,",
  "tika-vin04t8:278_9": "ūnakasaññitā,",
  "tika-vin04t8:278_10": "upasampādananti imānettha tīṇi aṅgāni.",
  "tika-vin04t8:278_11": "Samuṭṭhānādīni adinnādānasadisāni,",
  "tika-vin04t8:278_12": "idaṁ pana paṇṇattivajjaṁ, ticittaṁ,",
  "tika-vin04t8:278_13": "tivedananti.",
  "tika-vin04t8:279_0": "Ūnavīsativassasikkhāpadavaṇṇanā niṭṭhitā.",
  "tika-vin04t8:280_0": "6. Theyyasatthasikkhāpadavaṇṇanā",
  "tika-vin04t8:281_0": "Chaṭṭhe ye rājānaṁ vā vañcetvā suṅkaṁ vā pariharitukāmā corā katakammā ceva akatakammā ca maggappaṭipannā,",
  "tika-vin04t8:281_1": "tesu idha theyyasatthasaññino tassa theyyasatthabhāvaṁ ñatvā tena saddhiṁ saṁvidhāya gacchantassa saṁvidhāne",
  "tika-vin04t8:281_2": "ca gamane ca ovādavagge vuttanayena āpattivinicchayo veditabbo.",
  "tika-vin04t8:282_0": "Sāvatthiyaṁ aññataraṁ bhikkhuṁ ārabbha theyyasatthena saddhiṁ saṁvidhāya ekaddhānamaggaṁ paṭipajjanavatthusmiṁ paññattaṁ,",
  "tika-vin04t8:282_1": "sādhāraṇapaññatti,",
  "tika-vin04t8:282_2": "anāṇattikaṁ,",
  "tika-vin04t8:282_3": "manussesu asaṁvidahantesu sayameva saṁvidahitvā gacchantassa,",
  "tika-vin04t8:282_4": "theyyasatthe vematikassa,",
  "tika-vin04t8:282_5": "atheyyasatthe theyyasatthasaññino,",
  "tika-vin04t8:282_6": "vematikassa ca dukkaṭaṁ.",
  "tika-vin04t8:282_7": "Atheyyasatthasaññissa,",
  "tika-vin04t8:282_8": "asaṁvidahitvā vā kālavisaṅketena vā,",
  "tika-vin04t8:282_9": "āpadāsu vā,",
  "tika-vin04t8:282_10": "gacchantassa,",
  "tika-vin04t8:282_11": "ummattakādīnañca anāpatti.",
  "tika-vin04t8:282_12": "Theyyasatthabhāvo, jānanaṁ,",
  "tika-vin04t8:282_13": "saṁvidhānaṁ,",
  "tika-vin04t8:282_14": "avisaṅketena gamananti imānettha cattāri aṅgāni.",
  "tika-vin04t8:282_15": "Theyyasatthasamuṭṭhānaṁ, kiriyaṁ,",
  "tika-vin04t8:282_16": "saññāvimokkhaṁ,",
  "tika-vin04t8:282_17": "sacittakaṁ,",
  "tika-vin04t8:282_18": "paṇṇattivajjaṁ,",
  "tika-vin04t8:282_19": "kāyakammaṁ,",
  "tika-vin04t8:282_20": "vacīkammaṁ, ticittaṁ,",
  "tika-vin04t8:282_21": "tivedananti.",
  "tika-vin04t8:283_0": "Theyyasatthasikkhāpadavaṇṇanā niṭṭhitā.",
  "tika-vin04t8:284_0": "7. Saṁvidhānasikkhāpadavaṇṇanā",
  "tika-vin04t8:285_0": "Sattame sāvatthiyaṁ aññataraṁ bhikkhuṁ ārabbha mātugāmena saddhiṁ ekaddhānamaggaṁ paṭipajjanavatthusmiṁ paññattaṁ,",
  "tika-vin04t8:285_1": "sesamettha bhikkhuniyā saddhiṁ saṁvidhānasikkhāpade vuttanayeneva veditabbanti.",
  "tika-vin04t8:286_0": "Saṁvidhānasikkhāpadavaṇṇanā niṭṭhitā.",
  "tika-vin04t8:287_0": "8. Ariṭṭhasikkhāpadavaṇṇanā",
  "tika-vin04t8:288_0": "Aṭṭhame saggamokkhānaṁ antarāyaṁ karontīti antarāyikā,",
  "tika-vin04t8:288_1": "te kammakilesavipākaupavādapaññattivītikkamanavasena pañcavidhā.",
  "tika-vin04t8:288_2": "Tesu mudukānaṁ attharaṇādīnaṁ phasso viya itthisamphassopi vaṭṭatīti methunavītikkamane dosaṁ adisvā",
  "tika-vin04t8:288_3": "paññattivītikkamantarāyike sandhāya “yeme antarāyikā dhammā vuttā bhagavatā,",
  "tika-vin04t8:288_4": "te paṭisevato nālaṁ antarāyāyā”ti vuttaṁ.",
  "tika-vin04t8:288_5": "Anekapariyāyenāti “aṭṭhikaṅkalūpamā kāmā”tiādīhi nekehi kāraṇehi.",
  "tika-vin04t8:288_6": "So bhikkhu bhikkhūhīti ye passanti vā suṇanti vā,",
  "tika-vin04t8:288_7": "tehi tikkhattuṁ evaṁ vattabbo “mā āyasmā evaṁ avaca…pe…",
  "tika-vin04t8:288_8": "alañca pana te paṭisevato antarāyāyā”ti.",
  "tika-vin04t8:288_9": "Evaṁ vutte appaṭinissajjantassa dukkaṭaṁ,",
  "tika-vin04t8:288_10": "sutvā avadantānampi dukkaṭaṁ.",
  "tika-vin04t8:288_11": "Puna saṅghamajjhampi ākaḍḍhitvā tatheva vattabbo,",
  "tika-vin04t8:288_12": "tatrāpi tassa appaṭinissajjane,",
  "tika-vin04t8:288_13": "itaresañca avacane dukkaṭameva.",
  "tika-vin04t8:288_14": "Evampi appaṭinissajjanto puna ñatticatutthena kammena yāvatatiyaṁ samanubhāsitabbo,",
  "tika-vin04t8:288_15": "athassa appaṭinissajjato puna ñattiyā ca dvīhi ca kammavācāhi dukkaṭaṁ,",
  "tika-vin04t8:288_16": "kammavācāpariyosāne pācittiyaṁ.",
  "tika-vin04t8:289_0": "Sāvatthiyaṁ ariṭṭhaṁ ārabbha pāpikāya diṭṭhiyā appaṭinissajjanavatthusmiṁ paññattaṁ,",
  "tika-vin04t8:289_1": "sādhāraṇapaññatti,",
  "tika-vin04t8:289_2": "anāṇattikaṁ,",
  "tika-vin04t8:289_3": "tikapācittiyaṁ,",
  "tika-vin04t8:289_4": "adhammakamme tikadukkaṭaṁ.",
  "tika-vin04t8:289_5": "Asamanubhāsiyamānassa,",
  "tika-vin04t8:289_6": "paṭinissajjantassa,",
  "tika-vin04t8:289_7": "ummattakādīnañca anāpatti.",
  "tika-vin04t8:289_8": "Dhammakammatā,",
  "tika-vin04t8:289_9": "samanubhāsanā,",
  "tika-vin04t8:289_10": "appaṭinissajjananti imānettha tīṇi aṅgāni.",
  "tika-vin04t8:289_11": "Samuṭṭhānādīni samanubhāsanasadisānevāti.",
  "tika-vin04t8:290_0": "Ariṭṭhasikkhāpadavaṇṇanā niṭṭhitā.",
  "tika-vin04t8:291_0": "9. Ukkhittasambhogasikkhāpadavaṇṇanā",
  "tika-vin04t8:292_0": "Navame tathāvādināti “tathāhaṁ bhagavatā dhamma”ntiādivādinā.",
  "tika-vin04t8:292_1": "Akatānudhammenāti anudhammo vuccati āpattiyā adassane vā appaṭikamme vā pāpikāya diṭṭhiyā appaṭinissagge",
  "tika-vin04t8:292_2": "vā dhammena vinayena ukkhittakassa anulomavattaṁ disvā kataosāraṇā,",
  "tika-vin04t8:292_3": "so osāraṇasaṅkhāto anudhammo yassa na kato,",
  "tika-vin04t8:292_4": "ayaṁ akatānudhammo nāma,",
  "tika-vin04t8:292_5": "tādisena saddhinti attho.",
  "tika-vin04t8:292_6": "Sambhuñjeyya vāti āmisasambhogaṁ vā dhammasambhogaṁ vā kareyya.",
  "tika-vin04t8:292_7": "Saṁvaseyya vāti uposathādikaṁ saṅghakammaṁ kareyya.",
  "tika-vin04t8:292_8": "Saha vā seyyaṁ kappeyyāti nānūpacārepi ekacchanne nipajjeyya.",
  "tika-vin04t8:292_9": "Tattha āmisaparibhoge ekappayogena bahūpi dadato vā gaṇhato vā ekaṁ pācittiyaṁ,",
  "tika-vin04t8:292_10": "vicchindane sati payoge payoge pācittiyaṁ.",
  "tika-vin04t8:292_11": "Dhammasambhoge padādīhi uddisantassa vā uddisāpentassa vā padasodhamme vuttanayena,",
  "tika-vin04t8:292_12": "saṁvāse kammapariyosānavasena,",
  "tika-vin04t8:292_13": "sahaseyyāya ekasmiṁ nipanne itarassa nipajjanappayogavasena āpattiparicchedo veditabbo.",
  "tika-vin04t8:293_0": "Sāvatthiyaṁ chabbaggiye ārabbha ariṭṭhena bhikkhunā saddhiṁ sambhuñjanavatthusmiṁ paññattaṁ,",
  "tika-vin04t8:293_1": "sādhāraṇapaññatti,",
  "tika-vin04t8:293_2": "anāṇattikaṁ,",
  "tika-vin04t8:293_3": "ukkhittake vematikassa,",
  "tika-vin04t8:293_4": "anukkhittake ukkhittakasaññino ceva vematikassa ca dukkaṭaṁ.",
  "tika-vin04t8:293_5": "Ubhosu anukkhittakasaññissa,",
  "tika-vin04t8:293_6": "“osārito”ti vā “taṁ diṭṭhiṁ paṭinissaṭṭho”ti vā jānantassa,",
  "tika-vin04t8:293_7": "ummattakādīnañca anāpatti.",
  "tika-vin04t8:293_8": "Akatānudhammatā, jānanā,",
  "tika-vin04t8:293_9": "sambhogādikaraṇanti imānettha tīṇi aṅgāni.",
  "tika-vin04t8:293_10": "Samuṭṭhānādīni adinnādānasadisāni,",
  "tika-vin04t8:293_11": "idaṁ pana paṇṇattivajjaṁ, ticittaṁ,",
  "tika-vin04t8:293_12": "tivedananti.",
  "tika-vin04t8:294_0": "Ukkhittasambhogasikkhāpadavaṇṇanā niṭṭhitā.",
  "tika-vin04t8:295_0": "10. Kaṇṭakasikkhāpadavaṇṇanā",
  "tika-vin04t8:296_0": "Dasame samaṇuddesoti sāmaṇero.",
  "tika-vin04t8:296_1": "Carāti gaccha.",
  "tika-vin04t8:296_2": "Pireti para amāmaka.",
  "tika-vin04t8:296_3": "Vinassāti nassa,",
  "tika-vin04t8:296_4": "yattha taṁ na passāma,",
  "tika-vin04t8:296_5": "tattha gacchāti vuttaṁ hoti.",
  "tika-vin04t8:296_6": "Tathānāsitantiettha saṁvāsanāsanā liṅganāsanā daṇḍakammanāsanāti tisso nāsanā.",
  "tika-vin04t8:296_7": "Tattha āpattiyā adassanādīsu ukkhepanā saṁvāsanāsanā nāma.",
  "tika-vin04t8:296_8": "Dūsako nāsetabbo,",
  "tika-vin04t8:296_9": "mettiyaṁ bhikkhuniṁ nāsethāti ayaṁ liṅganāsanā nāma.",
  "tika-vin04t8:296_10": "“Ajjatagge te,",
  "tika-vin04t8:296_11": "āvuso samaṇuddesa,",
  "tika-vin04t8:296_12": "na ceva so bhagavā satthā apadisitabbo”ti ayaṁ daṇḍakammanāsanā nāma,",
  "tika-vin04t8:296_13": "ayaṁ idhādhippetā.",
  "tika-vin04t8:296_14": "Tena vuttaṁ “tathānāsita”nti.",
  "tika-vin04t8:296_15": "Upalāpeyyāti “pattaṁ vā cīvaraṁ vā uddesaṁ vā paripucchaṁ vā dassāmī”ti saṅgaṇheyya.",
  "tika-vin04t8:296_16": "Upaṭṭhāpeyyāti cuṇṇamattikādīni sādiyanto tena attano upaṭṭhānaṁ kārāpeyya.",
  "tika-vin04t8:296_17": "Sambhogasahaseyyā anantarasikkhāpade vuttanayā eva,",
  "tika-vin04t8:296_18": "tasmā āpattiparicchedopettha tasmiṁ vuttanayeneva veditabbo.",
  "tika-vin04t8:297_0": "Sāvatthiyaṁ chabbaggiye bhikkhū ārabbha kaṇṭakasamaṇuddesaupalāpanavatthusmiṁ paññattaṁ,",
  "tika-vin04t8:297_1": "sesaṁ ariṭṭhasikkhāpade vuttasadisamevāti.",
  "tika-vin04t8:298_0": "Kaṇṭakasikkhāpadavaṇṇanā niṭṭhitā.",
  "tika-vin04t8:299_0": "Sappāṇakavaggo sattamo.",
  "tika-vin04t8:300_0": "8. Sahadhammikavaggo",
  "tika-vin04t8:301_0": "1. Sahadhammikasikkhāpadavaṇṇanā",
  "tika-vin04t8:302_0": "Sahadhammikavaggassa paṭhame sahadhammikaṁ vuccamānoti imassattho dubbacasikkhāpade vutto.",
  "tika-vin04t8:302_1": "Etasmiṁ sikkhāpadeti etasmiṁ sikkhāpade yaṁ vuttaṁ,",
  "tika-vin04t8:302_2": "taṁ na tāva sikkhissāmīti attho.",
  "tika-vin04t8:302_3": "Pācittiyanti ettha pana anādariyabhayā lesena evaṁ vadantassa vācāya vācāya pācittiyaṁ veditabbaṁ.",
  "tika-vin04t8:302_4": "Sikkhamānenāti ovādaṁ sirasā sampaṭicchitvā sikkhitukāmeneva hutvā.",
  "tika-vin04t8:302_5": "Aññātabbanti ājānitabbaṁ.",
  "tika-vin04t8:302_6": "Paripucchitabbanti “imassa ko attho”ti paripucchitabbaṁ.",
  "tika-vin04t8:302_7": "Paripañhitabbanti cintetabbaṁ tulayitabbaṁ.",
  "tika-vin04t8:303_0": "Kosambiyaṁ channattheraṁ ārabbha evaṁ bhaṇanavatthusmiṁ paññattaṁ,",
  "tika-vin04t8:303_1": "sādhāraṇapaññatti,",
  "tika-vin04t8:303_2": "anāṇattikaṁ,",
  "tika-vin04t8:303_3": "tikapācittiyaṁ,",
  "tika-vin04t8:303_4": "anupasampanne tikadukkaṭaṁ,",
  "tika-vin04t8:303_5": "ubhohipi “idaṁ na sallekhāyā”tiādinā nayeneva appaññattena vuccamānassāpi evaṁ vadato dukkaṭameva.",
  "tika-vin04t8:303_6": "“Jānissāmi sikkhissāmī”ti bhaṇantassa,",
  "tika-vin04t8:303_7": "ummattakādīnañca anāpatti.",
  "tika-vin04t8:303_8": "Upasampannassa paññattena vacanaṁ,",
  "tika-vin04t8:303_9": "asikkhitukāmatāya evaṁ vacananti imānettha dve aṅgāni.",
  "tika-vin04t8:303_10": "Samuṭṭhānādīni adinnādānasadisāni,",
  "tika-vin04t8:303_11": "idaṁ pana dukkhavedananti.",
  "tika-vin04t8:304_0": "Sahadhammikasikkhāpadavaṇṇanā niṭṭhitā.",
  "tika-vin04t8:305_0": "2. Vilekhanasikkhāpadavaṇṇanā",
  "tika-vin04t8:306_0": "Dutiye uddissamāneti ācariyena antevāsikassa vuccamāne vā sajjhāyavasena parivattiyamāne vā.",
  "tika-vin04t8:306_1": "Khuddānukhuddakehīti khuddakehi ca anukhuddakehi ca.",
  "tika-vin04t8:306_2": "Yāvadevāti tesaṁ saṁvattanamariyādaparicchedavacanaṁ.",
  "tika-vin04t8:306_3": "Idaṁ vuttaṁ hoti –",
  "tika-vin04t8:306_4": "etāni hi ye uddisanti vā uddisāpenti vā sajjhāyanti vā,",
  "tika-vin04t8:306_5": "tesaṁ tāva saṁvattanti,",
  "tika-vin04t8:306_6": "yāva “kappati nu kho,",
  "tika-vin04t8:306_7": "na kappati nu kho”ti kukkuccavippaṭisāro, vihesā,",
  "tika-vin04t8:306_8": "vicikicchā manovilekhā ca uppajjantiyeva.",
  "tika-vin04t8:306_9": "Atha vā yāvadevāti atisayavavatthāpanaṁ.",
  "tika-vin04t8:306_10": "Tassa ‘saṁvattantī’tiiminā sambandho,",
  "tika-vin04t8:306_11": "kukkuccāya vihesāya vilekhāya ativiya saṁvattantiyevāti vuttaṁ hoti.",
  "tika-vin04t8:306_12": "Sikkhāpadavivaṇṇaketi evaṁ sikkhāpadānaṁ vivaṇṇake garahaṇe pācittiyaṁ hotīti attho.",
  "tika-vin04t8:307_0": "Sāvatthiyaṁ chabbaggiye ārabbha vinayavivaṇṇanavatthusmiṁ paññattaṁ,",
  "tika-vin04t8:307_1": "sādhāraṇapaññatti,",
  "tika-vin04t8:307_2": "anāṇattikaṁ,",
  "tika-vin04t8:307_3": "tikapācittiyaṁ,",
  "tika-vin04t8:307_4": "anupasampannassa vivaṇṇane tikadukkaṭaṁ,",
  "tika-vin04t8:307_5": "ubhinnampi aññadhammavivaṇṇane dukkaṭameva.",
  "tika-vin04t8:307_6": "Na vivaṇṇetukāmassa,",
  "tika-vin04t8:307_7": "“iṅgha tāva suttante vā gāthāyo vā abhidhammaṁ vā pariyāpuṇassu,",
  "tika-vin04t8:307_8": "pacchāpi vinayaṁ pariyāpuṇissasī”ti bhaṇato,",
  "tika-vin04t8:307_9": "ummattakādīnañca anāpatti.",
  "tika-vin04t8:307_10": "Garahitukāmatā ca,",
  "tika-vin04t8:307_11": "upasampannassa santike sikkhāpadavivaṇṇanañcāti imānettha dve aṅgāni.",
  "tika-vin04t8:307_12": "Samuṭṭhānādīni adinnādānasadisāni,",
  "tika-vin04t8:307_13": "idaṁ pana dukkhavedananti.",
  "tika-vin04t8:308_0": "Vilekhanasikkhāpadavaṇṇanā niṭṭhitā.",
  "tika-vin04t8:309_0": "3. Mohanasikkhāpadavaṇṇanā",
  "tika-vin04t8:310_0": "Tatiye anvaḍḍhamāsanti anupaṭipāṭiyā addhamāse addhamāse.",
  "tika-vin04t8:310_1": "Uddissamāneti uposathavasena uddisiyamāne.",
  "tika-vin04t8:310_2": "Yañca tattha āpattiṁ āpannoti yaṁ so anācāraṁ ācaritvā aññāṇakena āpannabhāvaṁ jānāpetukāmo evamāha,",
  "tika-vin04t8:310_3": "tasmiṁ anācāre yaṁ āpattiṁ āpanno.",
  "tika-vin04t8:310_4": "Tañca yathādhammo kāretabboti aññāṇakena āpannattā mokkho natthi,",
  "tika-vin04t8:310_5": "yathā pana dhammo ca vinayo ca ṭhito,",
  "tika-vin04t8:310_6": "tathā taṁ āpattiṁ kāretabbo,",
  "tika-vin04t8:310_7": "desanāgāminiyā desāpetabbo,",
  "tika-vin04t8:310_8": "vuṭṭhānagāminiyā vuṭṭhāpetabboti attho.",
  "tika-vin04t8:310_9": "Uttari cassa moho āropetabboti yathādhammakaraṇato ca uttari “tassa te,",
  "tika-vin04t8:310_10": "āvuso”tiādivacanehi ninditvā tassa puggalassa ñattidutiyakammena moho āropetabbo.",
  "tika-vin04t8:310_11": "Idaṁ tasmiṁ mohanake pācittiyanti yo evaṁ āropite mohe puna moheti,",
  "tika-vin04t8:310_12": "tasmiṁ mohanake puggale idaṁ pācittiyaṁ veditabbaṁ,",
  "tika-vin04t8:310_13": "na anāropite moheti attho.",
  "tika-vin04t8:311_0": "Sāvatthiyaṁ chabbaggiye ārabbha mohanavatthusmiṁ paññattaṁ,",
  "tika-vin04t8:311_1": "sādhāraṇapaññatti,",
  "tika-vin04t8:311_2": "anāṇattikaṁ,",
  "tika-vin04t8:311_3": "tikapācittiyaṁ,",
  "tika-vin04t8:311_4": "adhammakamme tikadukkaṭaṁ,",
  "tika-vin04t8:311_5": "anāropite mohe dukkaṭameva.",
  "tika-vin04t8:311_6": "Yena na vitthārena sutaṁ,",
  "tika-vin04t8:311_7": "ūnakadvattikkhattuṁ vā vitthārena sutaṁ,",
  "tika-vin04t8:311_8": "ye ca na mohetukāmā tesaṁ,",
  "tika-vin04t8:311_9": "ummattakādīnañca anāpatti.",
  "tika-vin04t8:311_10": "Mohāropanaṁ,",
  "tika-vin04t8:311_11": "mohetukāmatā,",
  "tika-vin04t8:311_12": "vuttanayena sutabhāvo,",
  "tika-vin04t8:311_13": "mohananti imānettha cattāri aṅgāni.",
  "tika-vin04t8:311_14": "Samuṭṭhānādīni adinnādānasadisāni,",
  "tika-vin04t8:311_15": "idaṁ pana dukkhavedananti.",
  "tika-vin04t8:312_0": "Mohanasikkhāpadavaṇṇanā niṭṭhitā.",
  "tika-vin04t8:313_0": "4. Pahārasikkhāpadavaṇṇanā",
  "tika-vin04t8:314_0": "Catutthe pahāraṁ dadeyyāti ettha paharitukāmatāya pahāre dinne sacepi marati, pācittiyameva.",
  "tika-vin04t8:315_0": "Sāvatthiyaṁ chabbaggiye ārabbha pahāradānavatthusmiṁ paññattaṁ,",
  "tika-vin04t8:315_1": "sādhāraṇapaññatti,",
  "tika-vin04t8:315_2": "anāṇattikaṁ,",
  "tika-vin04t8:315_3": "tikapācittiyaṁ,",
  "tika-vin04t8:315_4": "anupasampanne tikadukkaṭaṁ,",
  "tika-vin04t8:315_5": "virūpakaraṇādhippāyena pana upasampannassapi kaṇṇādicchedane dukkaṭameva.",
  "tika-vin04t8:315_6": "Kenaci viheṭhiyamānassa pana mokkhādhippāyassa,",
  "tika-vin04t8:315_7": "ummattakādīnañca anāpatti. Kupitatā,",
  "tika-vin04t8:315_8": "na mokkhādhippāyatā,",
  "tika-vin04t8:315_9": "upasampannassa pahāradānanti imānettha tīṇi aṅgāni.",
  "tika-vin04t8:315_10": "Samuṭṭhānādīni paṭhamapārājikasadisāni,",
  "tika-vin04t8:315_11": "idaṁ pana dukkhavedananti.",
  "tika-vin04t8:316_0": "Pahārasikkhāpadavaṇṇanā niṭṭhitā.",
  "tika-vin04t8:317_0": "5. Talasattikasikkhāpadavaṇṇanā",
  "tika-vin04t8:318_0": "Pañcame talasattikaṁ uggireyyāti pahāradānākāraṁ dassento kāyaṁ vā kāyappaṭibaddhaṁ vā uccāreyya.",
  "tika-vin04t8:318_1": "Ettha ca uggiraṇapaccayā pācittiyaṁ.",
  "tika-vin04t8:318_2": "Sace pana uggiritvā viraddho pahāraṁ deti,",
  "tika-vin04t8:318_3": "na paharitukāmatāya dinnattā dukkaṭameva,",
  "tika-vin04t8:318_4": "tena pahārena hatthādīsu yaṁkiñci bhijjati,",
  "tika-vin04t8:318_5": "dukkaṭameva.",
  "tika-vin04t8:318_6": "Sesamettha sabbaṁ purimasikkhāpade vuttanayeneva veditabbanti.",
  "tika-vin04t8:319_0": "Talasattikasikkhāpadavaṇṇanā niṭṭhitā.",
  "tika-vin04t8:320_0": "6. Amūlakasikkhāpadavaṇṇanā",
  "tika-vin04t8:321_0": "Chaṭṭhe amūlakenāti diṭṭhādimūlavirahitena.",
  "tika-vin04t8:321_1": "Anuddhaṁseyyāti codeyya vā codāpeyya vā.",
  "tika-vin04t8:321_2": "Pācittiyanti sace cuditako taṅkhaṇaññeva “codeti ma”nti jānāti,",
  "tika-vin04t8:321_3": "codakassa pācittiyaṁ.",
  "tika-vin04t8:322_0": "Sāvatthiyaṁ chabbaggiye ārabbha amūlakena saṅghādisesena anuddhaṁsanavatthusmiṁ paññattaṁ,",
  "tika-vin04t8:322_1": "sādhāraṇapaññatti,",
  "tika-vin04t8:322_2": "sāṇattikaṁ,",
  "tika-vin04t8:322_3": "tikapācittiyaṁ,",
  "tika-vin04t8:322_4": "ācāravipattiyā vā diṭṭhivipattiyā vā anuddhaṁsane dukkaṭaṁ,",
  "tika-vin04t8:322_5": "anupasampanne tikadukkaṭaṁ.",
  "tika-vin04t8:322_6": "Tathāsaññissa,",
  "tika-vin04t8:322_7": "ummattakādīnañca anāpatti.",
  "tika-vin04t8:322_8": "Upasampannatā,",
  "tika-vin04t8:322_9": "saṅghādisesassa amūlakatā,",
  "tika-vin04t8:322_10": "anuddhaṁsanā,",
  "tika-vin04t8:322_11": "taṅkhaṇavijānanāti imānettha cattāri aṅgāni.",
  "tika-vin04t8:322_12": "Samuṭṭhānādīni adinnādānasadisāni,",
  "tika-vin04t8:322_13": "idaṁ pana dukkhavedananti.",
  "tika-vin04t8:323_0": "Amūlakasikkhāpadavaṇṇanā niṭṭhitā.",
  "tika-vin04t8:324_0": "7. Sañciccasikkhāpadavaṇṇanā",
  "tika-vin04t8:325_0": "Sattame kukkuccaṁ upadaheyyāti “ūnavīsativasso tvaṁ maññe”tiādīni bhaṇanto uppādeyya.",
  "tika-vin04t8:325_1": "Evaṁ aññasmiṁ uppādanapaccaye asati sañcicca uppādentassa vācāya vācāya pācittiyaṁ.",
  "tika-vin04t8:326_0": "Sāvatthiyaṁ chabbaggiye ārabbha kukkuccauppādanavatthusmiṁ paññattaṁ,",
  "tika-vin04t8:326_1": "sādhāraṇapaññatti,",
  "tika-vin04t8:326_2": "anāṇattikaṁ,",
  "tika-vin04t8:326_3": "tikapācittiyaṁ,",
  "tika-vin04t8:326_4": "anupasampanne tikadukkaṭaṁ.",
  "tika-vin04t8:326_5": "Nauppādetukāmassa,",
  "tika-vin04t8:326_6": "kevalaṁ hitesitāya tathā vadantassa,",
  "tika-vin04t8:326_7": "ummattakādīnañca anāpatti.",
  "tika-vin04t8:326_8": "Upasampannatā,",
  "tika-vin04t8:326_9": "aphāsukāmatā,",
  "tika-vin04t8:326_10": "kukkuccuppādananti imānettha tīṇi aṅgāni.",
  "tika-vin04t8:326_11": "Samuṭṭhānādīni anantarasadisānevāti.",
  "tika-vin04t8:327_0": "Sañciccasikkhāpadavaṇṇanā niṭṭhitā.",
  "tika-vin04t8:328_0": "8. Upassutisikkhāpadavaṇṇanā",
  "tika-vin04t8:329_0": "Aṭṭhame vivādāpannānanti bhaṇḍanakalahehi vivaḍḍhitaṁ vivādādhikaraṇaṁ āpannānaṁ.",
  "tika-vin04t8:329_1": "Upassutinti sutisamīpaṁ,",
  "tika-vin04t8:329_2": "yattha ṭhatvā sakkā hoti tesaṁ vacanaṁ sotuṁ,",
  "tika-vin04t8:329_3": "tattha tiṭṭheyyāti attho.",
  "tika-vin04t8:329_4": "“Tattha sossāmī”ti codetukāmatāya gacchato pade pade dukkaṭaṁ,",
  "tika-vin04t8:329_5": "turitagamanepi ohīyamānepi eseva nayo.",
  "tika-vin04t8:329_6": "Yattha pana ṭhito suṇāti,",
  "tika-vin04t8:329_7": "tattha ṭhitassa pācittiyaṁ,",
  "tika-vin04t8:329_8": "attano ṭhitokāsaṁ āgantvā tesu mantayamānesupi ukkāsitvā,",
  "tika-vin04t8:329_9": "“ahaṁ etthā”ti vā vatvā jānāpetabbaṁ,",
  "tika-vin04t8:329_10": "evaṁ akarontassāpi savane pācittiyameva.",
  "tika-vin04t8:330_0": "Sāvatthiyaṁ chabbaggiye ārabbha upassutiṭṭhānavatthusmiṁ paññattaṁ,",
  "tika-vin04t8:330_1": "sādhāraṇapaññatti,",
  "tika-vin04t8:330_2": "anāṇattikaṁ,",
  "tika-vin04t8:330_3": "tikapācittiyaṁ,",
  "tika-vin04t8:330_4": "anupasampanne tikadukkaṭaṁ,",
  "tika-vin04t8:330_5": "“imesaṁ sutvā oramissāmi viramissāmi vūpasamissāmi attānaṁ parimocessāmī”ti gacchato,",
  "tika-vin04t8:330_6": "ummattakādīnañca anāpatti.",
  "tika-vin04t8:330_7": "Upasampannatā,",
  "tika-vin04t8:330_8": "codanādhippāyo,",
  "tika-vin04t8:330_9": "savananti imānettha tīṇi aṅgāni.",
  "tika-vin04t8:330_10": "Theyyasatthasamuṭṭhānaṁ idaṁ pana siyā kiriyaṁ,",
  "tika-vin04t8:330_11": "siyā akiriyaṁ,",
  "tika-vin04t8:330_12": "saññāvimokkhaṁ,",
  "tika-vin04t8:330_13": "sacittakaṁ,",
  "tika-vin04t8:330_14": "lokavajjaṁ,",
  "tika-vin04t8:330_15": "kāyakammaṁ,",
  "tika-vin04t8:330_16": "vacīkammaṁ,",
  "tika-vin04t8:330_17": "akusalacittaṁ,",
  "tika-vin04t8:330_18": "dukkhavedananti.",
  "tika-vin04t8:331_0": "Upassutisikkhāpadavaṇṇanā niṭṭhitā.",
  "tika-vin04t8:332_0": "9. Kammappaṭibāhanasikkhāpadavaṇṇanā",
  "tika-vin04t8:333_0": "Navame dhammikānaṁ kammānanti dhammena vinayena satthusāsanena katānaṁ apalokanakammaṁ ñattikammaṁ ñattidutiyakammaṁ",
  "tika-vin04t8:333_1": "ñatticatutthakammanti imesaṁ catunnaṁ kammānaṁ.",
  "tika-vin04t8:333_2": "Tatrāyaṁ saṅkhepato kammavinicchayo –",
  "tika-vin04t8:333_3": "tatra apalokanakammaṁ nāma samaggassa saṅghassa anumatiyā taṁ taṁ vatthuṁ kittetvā “ruccati saṅghassā”ti tikkhattuṁ sāvetvā kattabbaṁ kammaṁ vuccati.",
  "tika-vin04t8:333_4": "Samaggasseva pana saṅghassa anumatiyā ekāya ñattiyā kattabbaṁ kammaṁ ñattikammaṁ nāma.",
  "tika-vin04t8:333_5": "Ekāya ñattiyā ceva anussāvanāya ca kattabbaṁ kammaṁ ñattidutiyakammaṁ nāma.",
  "tika-vin04t8:333_6": "Ekāya pana ñattiyā tīhi ca anussāvanāhi kattabbaṁ kammaṁ ñatticatutthakammaṁ nāma.",
  "tika-vin04t8:334_0": "Tesu apalokanakammaṁ pañca ṭhānāni gacchati osāraṇaṁ nissāraṇaṁ bhaṇḍukammaṁ brahmadaṇḍaṁ kammalakkhaṇanti.",
  "tika-vin04t8:334_1": "Tattha kaṇṭakasāmaṇerassa nāsanā viya nissāraṇā,",
  "tika-vin04t8:334_2": "tādisaṁyeva sammāvattantaṁ disvā pavesanā ‘osāraṇā’ti veditabbā.",
  "tika-vin04t8:334_3": "Pabbajjāpekkhassa kesacchedanāpucchanaṁ bhaṇḍukammaṁ nāma.",
  "tika-vin04t8:334_4": "Mukharassa bhikkhuno bhikkhū duruttavacanehi ghaṭṭentassa “itthannāmo bhikkhu mukharo bhikkhū duruttavacanehi ghaṭṭento viharati,",
  "tika-vin04t8:334_5": "so bhikkhu yaṁ iccheyya,",
  "tika-vin04t8:334_6": "taṁ vadeyya,",
  "tika-vin04t8:334_7": "bhikkhūhi itthannāmo bhikkhu neva vattabbo,",
  "tika-vin04t8:334_8": "na ovādānusāsaniṁ kattabbo,",
  "tika-vin04t8:334_9": "na ovaditabbo”ti “saṅghaṁ, bhante,",
  "tika-vin04t8:334_10": "pucchāmi ‘itthannāmassa bhikkhuno brahmadaṇḍassa dānaṁ ruccati saṅghassā’ti,",
  "tika-vin04t8:334_11": "dutiyampi pucchāmi,",
  "tika-vin04t8:334_12": "tatiyampi pucchāmi ‘itthannāmassa, bhante,",
  "tika-vin04t8:334_13": "bhikkhuno brahmadaṇḍassa dānaṁ ruccati saṅghassā”’ti evaṁ kattabbaṁ kammaṁ brahmadaṇḍaṁ nāma.",
  "tika-vin04t8:334_14": "Yaṁ pana bhagavatā bhikkhunīnaṁ ūruṁ vivaritvā dassanādivatthūsu “avandiyo so,",
  "tika-vin04t8:334_15": "bhikkhave,",
  "tika-vin04t8:334_16": "bhikkhu bhikkhunisaṅghena kātabbo”ti evaṁ avandiyakammaṁ anuññātaṁ,",
  "tika-vin04t8:334_17": "yaṁ bhikkhunīhi “ayye,",
  "tika-vin04t8:334_18": "asuko nāma ayyo bhikkhunīnaṁ appasādanīyaṁ dasseti,",
  "tika-vin04t8:334_19": "etassa ayyassa avandiyakaraṇaṁ ‘ruccati bhikkhunisaṅghassā”’ti evaṁ upassaye nisinnāheva bhikkhunīhi kattabbaṁ,",
  "tika-vin04t8:334_20": "evarūpaṁ kammaṁ yasmā tassa kammaṁyeva lakkhaṇaṁ na osāraṇādīni,",
  "tika-vin04t8:334_21": "tasmā kammalakkhaṇanti vuccati.",
  "tika-vin04t8:334_22": "Idañca kammalakkhaṇaṁ nāma bhikkhunimūlakaṁ paññattaṁ,",
  "tika-vin04t8:334_23": "apica bhikkhūnampi labbhati,",
  "tika-vin04t8:334_24": "tasmā bhikkhūhipi acchinnacīvarakādīnaṁ cīvarādīni vā dentehi,",
  "tika-vin04t8:334_25": "paribhuñjitabbāni apanetabbānipi vatthūni paribhuñjantehi vā,",
  "tika-vin04t8:334_26": "apanentehi vā,",
  "tika-vin04t8:334_27": "tathārūpaṁ vā dhammikaṁ katikaṁ karontehi tikkhattuṁ sāvetvā apalokanakammaṁ kātabbaṁ,",
  "tika-vin04t8:334_28": "sabbañhetaṁ kammalakkhaṇameva pavisati,",
  "tika-vin04t8:334_29": "iti apalokanakammaṁ pañca ṭhānāni gacchati.",
  "tika-vin04t8:335_0": "Ñattikammaṁ pana nava ṭhānāni gacchati osāraṇaṁ nissāraṇaṁ uposathaṁ pavāraṇaṁ sammutiṁ dānaṁ paṭiggahaṁ paccukkaḍḍhanaṁ kammalakkhaṇanti.",
  "tika-vin04t8:335_1": "Tattha “suṇātu me, bhante, saṅgho,",
  "tika-vin04t8:335_2": "itthannāmo itthannāmassa āyasmato upasampadāpekkho,",
  "tika-vin04t8:335_3": "anusiṭṭho so mayā,",
  "tika-vin04t8:335_4": "yadi saṅghassa pattakallaṁ,",
  "tika-vin04t8:335_5": "itthannāmo āgaccheyya,",
  "tika-vin04t8:335_6": "‘āgacchāhī’ti vattabbo”ti evaṁ upasampadāpekkhassa osāraṇā osāraṇā nāma.",
  "tika-vin04t8:335_7": "“Suṇantu me āyasmantā,",
  "tika-vin04t8:335_8": "ayaṁ itthannāmo bhikkhu dhammakathiko,",
  "tika-vin04t8:335_9": "imassa neva suttaṁ āgacchati,",
  "tika-vin04t8:335_10": "no suttavibhaṅgo,",
  "tika-vin04t8:335_11": "so atthaṁ asallakkhetvā byañjanacchāyāya atthaṁ paṭibāhati,",
  "tika-vin04t8:335_12": "yadāyasmantānaṁ pattakallaṁ,",
  "tika-vin04t8:335_13": "itthannāmaṁ bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmā”ti evaṁ ubbhāhikavinicchaye dhammakathikassa",
  "tika-vin04t8:335_14": "bhikkhuno nissāraṇā nissāraṇā nāma.",
  "tika-vin04t8:335_15": "“Suṇātu me, bhante, saṅgho,",
  "tika-vin04t8:335_16": "ajjuposatho…pe…",
  "tika-vin04t8:335_17": "uposathaṁ kareyyā”ti evaṁ uposathakammavasena ṭhapitā ñatti uposatho nāma.",
  "tika-vin04t8:335_18": "“Suṇātu me, bhante, saṅgho,",
  "tika-vin04t8:335_19": "ajja pavāraṇā pannarasī,",
  "tika-vin04t8:335_20": "yadi saṅghassa pattakallaṁ,",
  "tika-vin04t8:335_21": "saṅgho pavāreyyā”ti evaṁ pavāraṇākammavasena ṭhapitā ñatti pavāraṇā nāma.",
  "tika-vin04t8:335_22": "“Suṇātu me, bhante, saṅgho,",
  "tika-vin04t8:335_23": "itthannāmo itthannāmassa upasampadāpekkho,",
  "tika-vin04t8:335_24": "yadi saṅghassa pattakallaṁ,",
  "tika-vin04t8:335_25": "ahaṁ itthannāmaṁ anusāseyya”nti,",
  "tika-vin04t8:335_26": "“yadi saṅghassa pattakallaṁ,",
  "tika-vin04t8:335_27": "itthannāmo itthannāmaṁ anusāseyyā”ti evaṁ attānaṁ vā paraṁ vā sammannituṁ ṭhapitā ñatti sammuti nāma.",
  "tika-vin04t8:335_28": "“Suṇātu me, bhante, saṅgho,",
  "tika-vin04t8:335_29": "imaṁ cīvaraṁ itthannāmassa bhikkhuno nissaggiyaṁ saṅghassa nissaṭṭhaṁ,",
  "tika-vin04t8:335_30": "yadi saṅghassa pattakallaṁ,",
  "tika-vin04t8:335_31": "saṅgho imaṁ cīvaraṁ itthannāmassa bhikkhuno dadeyyā”ti evaṁ nissaṭṭhacīvarapattādīnaṁ dānaṁ dānaṁ nāma.",
  "tika-vin04t8:335_32": "“Suṇātu me, bhante, saṅgho,",
  "tika-vin04t8:335_33": "ayaṁ itthannāmo bhikkhu āpattiṁ sarati vivarati uttāniṁ karoti deseti,",
  "tika-vin04t8:335_34": "yadi saṅghassa pattakallaṁ,",
  "tika-vin04t8:335_35": "ahaṁ itthannāmassa bhikkhuno āpattiṁ paṭiggaṇheyya”nti,",
  "tika-vin04t8:335_36": "tena vattabbo ‘passasī’ti, ‘āma,",
  "tika-vin04t8:335_37": "passāmī’ti,",
  "tika-vin04t8:335_38": "“āyatiṁ saṁvareyyāsī”ti evaṁ āpattippaṭiggaho paṭiggaho nāma.",
  "tika-vin04t8:335_39": "“Suṇantu me āyasmantā āvāsikā,",
  "tika-vin04t8:335_40": "yadāyasmantānaṁ pattakallaṁ,",
  "tika-vin04t8:335_41": "idāni uposathaṁ kareyyāma,",
  "tika-vin04t8:335_42": "pātimokkhaṁ uddiseyyāma,",
  "tika-vin04t8:335_43": "āgame kāle pavāreyyāmā”ti evaṁ katappavāraṇappaccukkaḍḍhanā paccukkaḍḍhanā nāma.",
  "tika-vin04t8:335_44": "Tiṇavattārakasamathe sabbasaṅgāhikañatti,",
  "tika-vin04t8:335_45": "ekekasmiṁ pakkhe ekekā ñatti cāti tissopi ñattiyo kammalakkhaṇaṁ nāma.",
  "tika-vin04t8:335_46": "Iti ñattikammaṁ nava ṭhānāni gacchati.",
  "tika-vin04t8:336_0": "Ñattidutiyakammaṁ satta ṭhānāni gacchati osāraṇaṁ nissāraṇaṁ sammutiṁ dānaṁ uddhāraṁ desanaṁ kammalakkhaṇanti.",
  "tika-vin04t8:336_1": "Tattha bhikkhūnaṁ alābhāya parisakkanādikehi aṭṭhahi aṅgehi samannāgatassa upāsakassa saṅghena asambhogakaraṇatthaṁ",
  "tika-vin04t8:336_2": "pattanikkujjanavasena nissāraṇā nissāraṇā nāma.",
  "tika-vin04t8:336_3": "Tasseva sammāvattantassa pattukkujjanavasena osāraṇā ca veditabbā,",
  "tika-vin04t8:336_4": "sā khuddakakkhandhake vaḍḍhalicchavivatthusmiṁ vuttā.",
  "tika-vin04t8:336_5": "Sīmāsammuti ticīvarena avippavāsasammutisanthatasammutibhattuddesakasenāsanaggāhāpakabhaṇḍāgārikacīvarappaṭiggāhakayāgubhājakaphalabhājakakhajjabhājakaappamattakavissajjakasāṭiyaggāhapakapattaggāhāpakaārāmikapesakasāmaṇerapesakasammutīti",
  "tika-vin04t8:336_6": "etāsaṁ sammutīnaṁ vasena sammuti veditabbā.",
  "tika-vin04t8:336_7": "Kathinacīvaramatakacīvaradānavasena dānaṁ veditabbaṁ.",
  "tika-vin04t8:336_8": "Kathinuddhāravasena uddhāro veditabbo.",
  "tika-vin04t8:336_9": "Kuṭivatthuvihāravatthudesanāvasena desanā veditabbā.",
  "tika-vin04t8:336_10": "Yā pana tiṇavatthārakasamathe ekasmiṁ pakkhe ekā,",
  "tika-vin04t8:336_11": "ekasmiṁ pakkhe ekāti dve ñattidutiyakammavācā vuttā,",
  "tika-vin04t8:336_12": "yā ca mohāropanādīsu kammavācā vuttā,",
  "tika-vin04t8:336_13": "tāsaṁ vasena kammalakkhaṇaṁ veditabbaṁ,",
  "tika-vin04t8:336_14": "iti ñattidutiyakammaṁ satta ṭhānāni gacchati.",
  "tika-vin04t8:337_0": "Ñatticatutthakammampi satteva ṭhānāni gacchati osāraṇaṁ nissāraṇaṁ sammutiṁ dānaṁ niggahaṁ samanubhāsanaṁ kammalakkhaṇanti.",
  "tika-vin04t8:337_1": "Tattha tajjanīyakammādīnaṁ sattannaṁ kammānaṁ vasena nissāraṇā,",
  "tika-vin04t8:337_2": "tesaṁyeva kammānaṁ paṭippassambhanavasena osāraṇā ca veditabbā,",
  "tika-vin04t8:337_3": "bhikkhunovādakasammutivasena sammuti,",
  "tika-vin04t8:337_4": "parivāsadāna mānattadānavasena dānaṁ,",
  "tika-vin04t8:337_5": "mūlāyapaṭikassanavasena niggaho,",
  "tika-vin04t8:337_6": "ukkhittānuvattikā,",
  "tika-vin04t8:337_7": "aṭṭha yāvatatiyakā, ariṭṭho,",
  "tika-vin04t8:337_8": "caṇḍakāḷī cāti ime te yāvatatiyakāti imāsaṁ ekādasannaṁ samanubhāsanānaṁ vasena samanubhāsanā,",
  "tika-vin04t8:337_9": "upasampadākammaabbhānakammavasena kammalakkhaṇaṁ veditabbaṁ.",
  "tika-vin04t8:337_10": "Iti ñatticatutthakammaṁ satta ṭhānāni gacchati.",
  "tika-vin04t8:338_0": "Imesu pana catūsu kammesu apalokanakammaṁ apaloketvāva kātabbaṁ,",
  "tika-vin04t8:338_1": "ñattikammādivasena na kātabbaṁ.",
  "tika-vin04t8:338_2": "Ñattikammampi ekaṁ ñattiṁ ṭhapetvāva kātabbaṁ,",
  "tika-vin04t8:338_3": "apalokanakammādivasena na kātabbaṁ.",
  "tika-vin04t8:338_4": "Ñattidutiyakammaṁ pana apaloketvā kātabbampi atthi akātabbampi,",
  "tika-vin04t8:338_5": "tattha sīmāsammuti sīmāsamūhananaṁ kathinacīvaradānaṁ kathinuddhāro kuṭivatthudesanā vihāravatthudesanāti",
  "tika-vin04t8:338_6": "imāni cha kammāni garukāni apaloketvā kātuṁ na vaṭṭanti,",
  "tika-vin04t8:338_7": "ñattidutiyakammavācaṁ sāvetvāva kātabbāni.",
  "tika-vin04t8:338_8": "Avasesā terasa sammutiyo senāsanaggāhāpakamatakacīvaradānasammutiyo cāti etāni lahukammāni apaloketvāpi kātuṁ vaṭṭanti,",
  "tika-vin04t8:338_9": "ñattikammādivasena pana na kātabbāneva.",
  "tika-vin04t8:338_10": "Ñatticatutthakammampi sakalakkhaṇeneva kātabbaṁ,",
  "tika-vin04t8:338_11": "na sesakammavasena.",
  "tika-vin04t8:338_12": "Evaṁ attano attano lakkhaṇeneva vatthuñattianussāvanāsīmāparisāsampattiyā katāni etāni kammāni dhammena",
  "tika-vin04t8:338_13": "vinayena satthusāsanena katattā dhammo etesu atthīti dhammikāni nāma honti,",
  "tika-vin04t8:338_14": "iti etesaṁ dhammikānaṁ kammānaṁ chandaṁ datvā pacchā khīyanadhammaṁ āpajjantassa vācāya vācāya pācittiyaṁ.",
  "tika-vin04t8:339_0": "Sāvatthiyaṁ chabbaggiye ārabbha khīyanadhammāpajjanavatthusmiṁ paññattaṁ,",
  "tika-vin04t8:339_1": "sādhāraṇapaññatti,",
  "tika-vin04t8:339_2": "anāṇattikaṁ,",
  "tika-vin04t8:339_3": "dhammakamme vematikassa,",
  "tika-vin04t8:339_4": "adhammakamme dhammakammasaññino,",
  "tika-vin04t8:339_5": "vematikassa ca dukkaṭaṁ.",
  "tika-vin04t8:339_6": "Adhammakammasaññissa,",
  "tika-vin04t8:339_7": "“adhammena vā vaggena vā nakammārahassa vā kammaṁ karontī”ti ñatvā khīyantassa,",
  "tika-vin04t8:339_8": "ummattakādīnañca anāpatti.",
  "tika-vin04t8:339_9": "Dhammakammatā,",
  "tika-vin04t8:339_10": "dhammakammasaññitā,",
  "tika-vin04t8:339_11": "chandaṁ datvā khīyananti imānettha tīṇi aṅgāni.",
  "tika-vin04t8:339_12": "Samuṭṭhānādīni adinnādānasadisāneva,",
  "tika-vin04t8:339_13": "idaṁ pana dukkhavedananti.",
  "tika-vin04t8:340_0": "Kammappaṭibāhanasikkhāpadavaṇṇanā niṭṭhitā.",
  "tika-vin04t8:341_0": "10. Chandaṁadatvāgamanasikkhāpadavaṇṇanā",
  "tika-vin04t8:342_0": "Dasame vinicchayakathāyāti yāva ārocitaṁ vatthu avinicchikaṁ,",
  "tika-vin04t8:342_1": "ñattiṁ vā ṭhapetvā kammavācā aniṭṭhāpitā,",
  "tika-vin04t8:342_2": "tāva vinicchayakathā vattamānā nāma hoti.",
  "tika-vin04t8:342_3": "Yo bhikkhu etasmiṁ antare kammaṁ kopetukāmatāya parisāya hatthapāsaṁ vijahati,",
  "tika-vin04t8:342_4": "tassa vijahane dukkaṭaṁ,",
  "tika-vin04t8:342_5": "vijahite pācittiyaṁ.",
  "tika-vin04t8:343_0": "Sāvatthiyaṁ aññataraṁ bhikkhuṁ ārabbha chandaṁ adatvā pakkamanavatthusmiṁ paññattaṁ,",
  "tika-vin04t8:343_1": "sādhāraṇapaññatti,",
  "tika-vin04t8:343_2": "anāṇattikaṁ,",
  "tika-vin04t8:343_3": "dhammakamme vematikassa,",
  "tika-vin04t8:343_4": "adhammakamme dhammakammasaññino,",
  "tika-vin04t8:343_5": "vematikassa ca dukkaṭaṁ.",
  "tika-vin04t8:343_6": "Adhammakammasaññissa pana,",
  "tika-vin04t8:343_7": "yo ca “saṅghassa bhaṇḍanādīni vā bhavissanti,",
  "tika-vin04t8:343_8": "adhammena vā vaggena vā nakammārahassa vā kammaṁ karissantī”ti ñatvā,",
  "tika-vin04t8:343_9": "gilāno vā hutvā,",
  "tika-vin04t8:343_10": "gilānassa vā karaṇīyena,",
  "tika-vin04t8:343_11": "uccārādīhi vā pīḷito,",
  "tika-vin04t8:343_12": "na ca kammaṁ kopetukāmo “puna paccāgamissāmī”ti gacchati, tassa,",
  "tika-vin04t8:343_13": "ummattakādīnañca anāpatti.",
  "tika-vin04t8:343_14": "Vinicchayakathāya vattamānatā,",
  "tika-vin04t8:343_15": "dhammakammatā,",
  "tika-vin04t8:343_16": "dhammakammasaññitā,",
  "tika-vin04t8:343_17": "samānasīmāyaṁ ṭhitatā,",
  "tika-vin04t8:343_18": "samānasaṁvāsakatā,",
  "tika-vin04t8:343_19": "kopetukāmatāya hatthapāsavijahananti imānettha cha aṅgāni.",
  "tika-vin04t8:343_20": "Samanubhāsanasamuṭṭhānaṁ,",
  "tika-vin04t8:343_21": "kiriyākiriyaṁ,",
  "tika-vin04t8:343_22": "saññāvimokkhaṁ,",
  "tika-vin04t8:343_23": "sacittakaṁ,",
  "tika-vin04t8:343_24": "lokavajjaṁ,",
  "tika-vin04t8:343_25": "kāyakammaṁ,",
  "tika-vin04t8:343_26": "vacīkammaṁ,",
  "tika-vin04t8:343_27": "akusalacittaṁ,",
  "tika-vin04t8:343_28": "dukkhavedananti.",
  "tika-vin04t8:344_0": "Chandaṁadatvāgamanasikkhāpadavaṇṇanā niṭṭhitā.",
  "tika-vin04t8:345_0": "11. Dubbalasikkhāpadavaṇṇanā",
  "tika-vin04t8:346_0": "Ekādasame samaggena saṅghenāti samānasaṁvāsakena samānasīmāyaṁ ṭhitena saṅghena saddhiṁ cīvaraṁ datvā.",
  "tika-vin04t8:346_1": "Yathāsanthutanti yo yo mittasandiṭṭhasambhattavasena santhuto,",
  "tika-vin04t8:346_2": "tassa tassāti attho.",
  "tika-vin04t8:346_3": "Pācittiyanti evaṁ saṅghena saddhiṁ sayameva senāsanapaññāpanādivasena sammatassa bhikkhuno cīvaraṁ datvā pacchā khīyantassa vācāya vācāya pācittiyaṁ.",
  "tika-vin04t8:347_0": "Rājagahe chabbaggiye ārabbha cīvaraṁ datvā pacchā khīyanavatthusmiṁ paññattaṁ,",
  "tika-vin04t8:347_1": "sādhāraṇapaññatti,",
  "tika-vin04t8:347_2": "anāṇattikaṁ,",
  "tika-vin04t8:347_3": "dhammakamme tikapācittiyaṁ,",
  "tika-vin04t8:347_4": "cīvaraṁ ṭhapetvā aññaṁ vissajjiyavebhaṅgiyaṁ parikkhāraṁ datvā pacchākhīyantassa dukkaṭaṁ,",
  "tika-vin04t8:347_5": "vissajjiyavebhaṅgiyo nāma ṭhapetvā pañca garubhaṇḍāni avaseso.",
  "tika-vin04t8:347_6": "Rāsivasena hi pañca garubhaṇḍāni vuttāni,",
  "tika-vin04t8:347_7": "tattha ārāmo ārāmavatthūti ekaṁ,",
  "tika-vin04t8:347_8": "vihāro vihāravatthūti dutiyaṁ,",
  "tika-vin04t8:347_9": "mañco pīṭhaṁ bhisi bimbohananti tatiyaṁ,",
  "tika-vin04t8:347_10": "lohakumbhī lohabhāṇakaṁ lohavārako lohakaṭāhaṁ vāsi parasu kuṭhārī kudālo nikhādananti catutthaṁ,",
  "tika-vin04t8:347_11": "valli veḷu muñjaṁ pabbajaṁ tiṇaṁ mattikā dārubhaṇḍaṁ mattikābhaṇḍanti pañcamaṁ.",
  "tika-vin04t8:347_12": "Etāni hi pañca saṅghasantakāni neva saṅghassa,",
  "tika-vin04t8:347_13": "na gaṇapuggalānaṁ vissajjetuṁ vā vibhajituṁ vā vaṭṭanti,",
  "tika-vin04t8:347_14": "vissajjitavibhattānipi saṅghikāneva honti.",
  "tika-vin04t8:347_15": "Thāvarena pana thāvaraṁ,",
  "tika-vin04t8:347_16": "itarena ca akappiyena mahagghakappiyena vā itaraṁ saṅghassa upakāraṁ sallakkhetvā kappiyaparivattanena parivattetuṁ vaṭṭati,",
  "tika-vin04t8:347_17": "varasenāsanādīnaṁ saṁrakkhaṇatthaṁ lāmakāni vissajjetuṁ vissajjetvā paribhuñjituñca vaṭṭati.",
  "tika-vin04t8:347_18": "Ettha ca purimesu tīsu rāsīsu agarubhaṇḍaṁ nāma kiñci natthi,",
  "tika-vin04t8:347_19": "catutthe lohakumbhī arañjarasaṇṭhānaṁ lohabhāṇakaṁ lohakaṭāhanti imāni tīṇi antamaso pasatamattaudakaggaṇhanakānipi garubhaṇḍāni.",
  "tika-vin04t8:347_20": "Lohavārako pana kāḷalohatambalohakaṁsalohavaṭṭalohānaṁ yena kenaci kato sīhaḷadīpe pādaggaṇhanako bhājetabbo,",
  "tika-vin04t8:347_21": "pādo ca nāma magadhanāḷiyā pañcanāḷimattaṁ gaṇhāti,",
  "tika-vin04t8:347_22": "tato atirekaṁ garubhaṇḍaṁ,",
  "tika-vin04t8:347_23": "imāni tāva pāḷiyaṁ āgatāni lohabhājanāni.",
  "tika-vin04t8:348_0": "Pāḷiyaṁ pana anāgatānipi bhiṅgārapaṭiggahauḷuṅkadabbikaṭacchupāti taṭṭakasarakasamuggaaṅgārakapalladhūmakaṭacchuādīni khuddakānipi garubhaṇḍāneva,",
  "tika-vin04t8:348_1": "ayapatto ayathālakaṁ tambalohathālakanti imāni pana bhājanīyāni,",
  "tika-vin04t8:348_2": "kaṁsalohavaṭṭalohabhājanavikati saṅghikaparibhogena vā gihivikaṭā vā vaṭṭati,",
  "tika-vin04t8:348_3": "puggalikaparibhogena na vaṭṭati.",
  "tika-vin04t8:348_4": "Ṭhapetvā pana taṁ bhājanavikatiṁ aññasmimpi kappiyalohabhaṇḍe añjanī añjanisalākā natthudānaṁ kaṇṇamalaharaṇī",
  "tika-vin04t8:348_5": "sūci khuddako pipphaliko khuddakaṁ ārakaṇṭakaṁ kuñcikā tāḷaṁ kattarayaṭṭhi vedhako bhindivālako yathātathāghanakatalohaṁvippakatalohabhaṇḍañca",
  "tika-vin04t8:348_6": "sabbaṁ bhājanīyaṁ.",
  "tika-vin04t8:348_7": "Dhūmanettaphāladīparukkhadīpakapallikaolambakadīpaitthipurisatiracchānarūpakāni pana aññāni vā bhitticchadanakavāṭādīsu upanetabbāni,",
  "tika-vin04t8:348_8": "antamaso lohakhilakaṁ upādāya sabbānipi lohabhaṇḍāni garubhaṇḍāniyeva,",
  "tika-vin04t8:348_9": "attanā laddhāni pariharitvāpi puggalikaparibhogena na paribhuñjitabbāni,",
  "tika-vin04t8:348_10": "saṅghikaparibhogena vā gihivikaṭāni vā vaṭṭanti,",
  "tika-vin04t8:348_11": "tipubhaṇḍepi eseva nayo.",
  "tika-vin04t8:348_12": "Khīrapāsāṇamayāni taṭṭakasarakādīni garubhaṇḍāniyeva.",
  "tika-vin04t8:349_0": "Ghaṭako pana telabhājanaṁ vā pādaggaṇhanakato atirekameva garubhaṇḍaṁ,",
  "tika-vin04t8:349_1": "suvaṇṇarajataārakūṭajātiphalikabhājanāni gihivikaṭānipi na vaṭṭanti.",
  "tika-vin04t8:349_2": "Senāsanaparibhoge pana āmāsampi anāmāsampi sabbaṁ vaṭṭati.",
  "tika-vin04t8:350_0": "Vāsiyādīsu pana yāya vāsiyā dantakaṭṭhacchedanaucchutacchanamattato aññaṁ mahākammaṁ kātuṁ na sakkā,",
  "tika-vin04t8:350_1": "ayaṁ bhājanīyā.",
  "tika-vin04t8:350_2": "Sesā yena kenaci ākārena katā garubhaṇḍaṁ,",
  "tika-vin04t8:350_3": "parasu pana antamaso vejjānaṁ sirāvedhakopi garubhaṇḍameva,",
  "tika-vin04t8:350_4": "tathā kuṭhārī.",
  "tika-vin04t8:350_5": "Yā pana āvudhasaṅkhepena katā,",
  "tika-vin04t8:350_6": "ayaṁ anāmāsā,",
  "tika-vin04t8:350_7": "kudālo daṇḍabandhanikhādanaṁ vā agarubhaṇḍaṁ nāma natthi.",
  "tika-vin04t8:350_8": "Sammuñjanidaṇḍakhaṇanakaṁ pana adaṇḍakaṁ phalamattakameva,",
  "tika-vin04t8:350_9": "yaṁ sakkā sipāṭikāya pakkhipitvā pariharituṁ,",
  "tika-vin04t8:350_10": "taṁ bhājanīyaṁ.",
  "tika-vin04t8:350_11": "Sikharampi nikhādaneneva saṅgahitaṁ,",
  "tika-vin04t8:350_12": "yehi manussehi vihāre vāsiādīni dinnāni honti,",
  "tika-vin04t8:350_13": "te ce ghare daḍḍhe vā vilutte vā “detha no, bhante,",
  "tika-vin04t8:350_14": "upakkhare,",
  "tika-vin04t8:350_15": "puna āharissāmā”ti vadanti, dātabbā.",
  "tika-vin04t8:350_16": "Sace haranti,",
  "tika-vin04t8:350_17": "na vāretabbā,",
  "tika-vin04t8:350_18": "anāharantāpi na codetabbā.",
  "tika-vin04t8:351_0": "Kammārataṭṭakāracundakāranaḷakāramaṇikārapattabandhakānaṁ adhikaraṇimuṭṭhisaṇḍāsatulādīni sabbāni lohamayāni",
  "tika-vin04t8:351_1": "upakaraṇāni saṅghe dinnakālato paṭṭhāya garubhaṇḍāni.",
  "tika-vin04t8:351_2": "Tipukoṭṭakasuvaṇṇakāracammakāraupakaraṇesupi eseva nayo.",
  "tika-vin04t8:351_3": "Ayaṁ pana viseso,",
  "tika-vin04t8:351_4": "tipukoṭṭakaupakaraṇesu tipucchedanakasatthakaṁ,",
  "tika-vin04t8:351_5": "suvaṇṇakāraupakaraṇesu suvaṇṇacchedanakasatthakaṁ,",
  "tika-vin04t8:351_6": "cammakāraupakaraṇesu kataparikammacammacchedanakhuddakasatthanti imāni bhājanīyāni.",
  "tika-vin04t8:351_7": "Nhāpitatunnakāraupakaraṇesupi ṭhapetvā mahākattariṁ mahāsaṇḍāsaṁ mahāpipphalikañca sabbaṁ vaṭṭati,",
  "tika-vin04t8:351_8": "itarāni garubhaṇḍāni.",
  "tika-vin04t8:352_0": "Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā vā rakkhitagopitāva garubhaṇḍaṁ,",
  "tika-vin04t8:352_1": "sā saṅghakamme ca cetiyakamme ca kate sace atirekā hoti,",
  "tika-vin04t8:352_2": "puggalikakammepi upanetuṁ vaṭṭati,",
  "tika-vin04t8:352_3": "suttamakacivākanāḷikerahīracammamayā rajjukā vā yottāni vā vāke ca nāḷikerahīre ca vaṭṭetvā katā ekavaṭṭā",
  "tika-vin04t8:352_4": "vā dvivaṭṭā vā saṅghassa santakā garubhaṇḍaṁ.",
  "tika-vin04t8:352_5": "Suttaṁ pana avaṭṭetvā dinnaṁ makacivākanāḷikerahīrā ca bhājanīyā.",
  "tika-vin04t8:352_6": "Yehi panetāni rajjukādīni dinnāni honti,",
  "tika-vin04t8:352_7": "te attano karaṇīyena harantā na vāretabbā.",
  "tika-vin04t8:353_0": "Yo koci aṭṭhaṅgulasūcidaṇḍakamattopi veḷu saṅghassa dinno vā tatthajātako vā rakkhitagopito garubhaṇḍaṁ,",
  "tika-vin04t8:353_1": "sopi saṅghassa kamme ca cetiyakamme ca kate atireko puggalikakamme dātuṁ vaṭṭati.",
  "tika-vin04t8:353_2": "Pādaggaṇhanakatelanāḷi pana kattarayaṭṭhi upāhanadaṇḍako chattadaṇḍo chattasalākāti idamettha bhājanīyabhaṇḍaṁ,",
  "tika-vin04t8:353_3": "daḍḍhagehamanussā gaṇhitvā gacchantā na vāretabbā.",
  "tika-vin04t8:354_0": "Muñjañca pabbajañca avasesañca chadanatiṇaṁ muṭṭhippamāṇampi chadanatiṇasaṅkhepagatesu tālapaṇṇādīsu",
  "tika-vin04t8:354_1": "yaṁkiñci ekapaṇṇampi saṅghassa dinnaṁ vā tatthajātakaṁ vā bahiārāme saṅghike tiṇavatthusmiṁ jātakaṁ vā",
  "tika-vin04t8:354_2": "rakkhitagopitaṁ garubhaṇḍaṁ,",
  "tika-vin04t8:354_3": "tampi saṅghakamme ca cetiyakamme ca kate atirekaṁ puggalikakamme dātuṁ vaṭṭati.",
  "tika-vin04t8:354_4": "Daḍḍhagehamanussā gahetvā gacchantā na vāretabbā,",
  "tika-vin04t8:354_5": "aṭṭhaṅgulappamāṇopi rittakapotthako garubhaṇḍameva.",
  "tika-vin04t8:355_0": "Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu vā yaṁkiñci dullabhaṭṭhāne",
  "tika-vin04t8:355_1": "ānetvā vā dinnaṁ tatthajātakaṁ vā rakkhitagopitaṁ tālapakkamattaṁ garubhaṇḍaṁ hoti,",
  "tika-vin04t8:355_2": "tampi saṅghakamme ca cetiyakamme ca kate atirekaṁ puggalikakamme dātuṁ vaṭṭati.",
  "tika-vin04t8:355_3": "Hiṅguhiṅgulakaharitālamanosilañjanādīni pana bhājanīyāni.",
  "tika-vin04t8:356_0": "Dārubhaṇḍe yo koci veḷumhi vuttappamāṇo dārubhaṇḍako saṅghassa dinno vā tatthajātako vā rakkhitagopito garubhaṇḍaṁ,",
  "tika-vin04t8:356_1": "api ca sabbāpi dāruveḷucammapāsāṇādivikati dārubhaṇḍena saṅgahitā,",
  "tika-vin04t8:356_2": "tattha mañcapīṭhehi asaṅgahitāni āsandikādīni antamaso coḷena vā palālehi vā paṇṇehi vā katapīṭhaṁ upādāya sabbāni āsanāni.",
  "tika-vin04t8:357_0": "Vaṅkaphalakaṁ dīghaphalakaṁ cīvaradhovanaphalakaṁ ghaṭṭanaphalakaṁ ghaṭṭanamuggaro dantakaṭṭhacchedanagaṇṭhikā",
  "tika-vin04t8:357_1": "daṇḍamuggaro nāvā ambaṇaṁ rajanadoṇi udakapaṭicchako dārumayo vā dantamayo vā veḷumayo vā sapādakopi",
  "tika-vin04t8:357_2": "apādakopi samuggo mañjūsā pādaggaṇhanakato atirekappamāṇo karaṇḍo udakadoṇi udakakaṭāhaṁ uḷuṅko kaṭacchupānīyasarāvaṁ",
  "tika-vin04t8:357_3": "pānīyasaṅkhoti etesu yaṁkiñci saṅghe dinnaṁ garubhaṇḍaṁ.",
  "tika-vin04t8:357_4": "Saṅkhathālakaṁ pana bhājanīyaṁ,",
  "tika-vin04t8:357_5": "tathā dārumayo udakatumbo.",
  "tika-vin04t8:358_0": "Pādakathalikamaṇḍalaṁ dārumayaṁ vā hotu coḷapaṇṇādimayaṁ vā sabbaṁ garubhaṇḍaṁ.",
  "tika-vin04t8:358_1": "Ādhārako pattapidhānaṁ tālavaṇṭaṁ bījanī caṅkoṭakaṁ pacchi yaṭṭhisammuñjanī muṭṭhisammuñjanīti etesupi",
  "tika-vin04t8:358_2": "yaṁkiñci khuddakaṁ vā mahantaṁ vā dāruveḷupaṇṇacammādīsu yena kenaci kataṁ garubhaṇḍameva.",
  "tika-vin04t8:359_0": "Thambhatulāsopānaphalakādīsu yaṁkiñci dārumayaṁ vā pāsāṇamayaṁ vā gehasambhārūpagaṁ yo koci kaṭasārako",
  "tika-vin04t8:359_1": "yaṁkiñci bhūmattharaṇaṁ yaṁkiñci akappiyacammaṁ,",
  "tika-vin04t8:359_2": "sabbaṁ saṅghikaṁ garubhaṇḍaṁ,",
  "tika-vin04t8:359_3": "bhūmattharaṇaṁ kātuṁ vaṭṭati.",
  "tika-vin04t8:359_4": "Eḷakacammaṁ pana paccattharaṇagatikaṁ hoti,",
  "tika-vin04t8:359_5": "tampi garubhaṇḍameva,",
  "tika-vin04t8:359_6": "kappiyacammāni bhājanīyāni,",
  "tika-vin04t8:359_7": "kurundiyaṁ pana sabbaṁ mañcappamāṇaṁ cammaṁ garubhaṇḍanti vuttaṁ.",
  "tika-vin04t8:360_0": "Udukkhalaṁ musalaṁ suppaṁ nisadaṁ nisadapoto pāsāṇadoṇi pāsāṇakaṭāhaṁ sabbaṁ kasibhaṇḍampi garubhaṇḍaṁ,",
  "tika-vin04t8:360_1": "sabbaṁ cakkayuttayānaṁ garubhaṇḍameva.",
  "tika-vin04t8:360_2": "Mañcapīṭhānaṁ pādā ca aṭaniyo ca vāsiparasuādīnaṁ daṇḍā cāti etesu yaṁkiñci aniṭṭhitaṁ bhājanīyaṁ,",
  "tika-vin04t8:360_3": "tacchitamaṭṭhaṁ pana garubhaṇḍaṁ hoti,",
  "tika-vin04t8:360_4": "anuññātavāsiyā daṇḍo chattaṁ muṭṭhipaṇṇaṁ kattarayaṭṭhi upāhanā araṇisahitaṁ dhammakaraṇo pādaggaṇhanakato",
  "tika-vin04t8:360_5": "anatirittaṁ āmalakatumbaṁ āmalakaghaṭo lābukatumbaṁ lābukaghaṭo visāṇatumbanti sabbametaṁ bhājanīyaṁ,",
  "tika-vin04t8:360_6": "tato paraṁ garubhaṇḍaṁ.",
  "tika-vin04t8:361_0": "Hatthidanto vā yaṁkiñci visāṇaṁ vā atacchitaṁ yathāgatameva bhājanīyaṁ,",
  "tika-vin04t8:361_1": "tehi katamañcapīṭhapādādīsu purimasadisova vinicchayo.",
  "tika-vin04t8:361_2": "Tacchitaniṭṭhitopi hiṅgukaraṇḍako añjanikaraṇḍako gaṇṭhikā vidho añjanī añjanisalākā udakapuñchanīti idaṁ sabbaṁ bhājanīyameva.",
  "tika-vin04t8:362_0": "Mattikābhaṇḍe sabbaṁ manussānaṁ upabhogaparibhogaṁ ghaṭapiṭharādikulālabhājanaṁ,",
  "tika-vin04t8:362_1": "pattakaṭāhaṁ aṅgārakaṭāhaṁ dhūmadānakaṁ dīparukkhako dīpakapallikā cayaniṭṭhakā chadaniṭṭhakā thupikāti sabbaṁ garubhaṇḍaṁ,",
  "tika-vin04t8:362_2": "etesu pana vuttanayesu garubhaṇḍesu yaṁkiñci veḷuādiṁ attano atthāya gaṇhantena samakaṁ vā atirekaṁ vā phātikammaṁ katvā gahetabbaṁ.",
  "tika-vin04t8:362_3": "Pādaggaṇhanakato anatirittappamāṇo pana ghaṭako patto thālakaṁ kañcanako kuṇḍikāti idamettha bhājanīyaṁ,",
  "tika-vin04t8:362_4": "yathā ca mattikābhaṇḍe evaṁ lohabhaṇḍepi kuṇḍikā bhājanīyakoṭṭhāsameva bhajati.",
  "tika-vin04t8:362_5": "Iti yaṁ bhājanīyaṁ vissajjanīyampi taṁ evaṁ vissajjiyavebhaṅgiyasaṅkhātaṁ aññaṁ parikkhāraṁ datvā khīyantassa dukkaṭaṁ,",
  "tika-vin04t8:362_6": "itaraṁ pana dātumeva na vaṭṭati.",
  "tika-vin04t8:362_7": "Issaravatāya dento thullaccayaṁ āpajjati,",
  "tika-vin04t8:362_8": "theyyacittena gaṇhanto bhaṇḍaṁ agghāpetvā kāretabbo.",
  "tika-vin04t8:362_9": "Yathā ca aññaṁ parikkhāraṁ datvā khīyantassa dukkaṭaṁ,",
  "tika-vin04t8:362_10": "tathā saṅghena asammatassa cīvaraṁ vā aññaṁ vā parikkhāraṁ datvā khīyantassa dukkaṭameva,",
  "tika-vin04t8:362_11": "anupasampanne sabbattha tikadukkaṭaṁ.",
  "tika-vin04t8:362_12": "Pakatiyā pana chandādivasena karontaṁ disvā “ko attho tassa dinnena,",
  "tika-vin04t8:362_13": "laddhāpi vinipātessati,",
  "tika-vin04t8:362_14": "na sammā upanessatī”ti khīyantassa,",
  "tika-vin04t8:362_15": "ummattakādīnañca anāpatti.",
  "tika-vin04t8:362_16": "Upasampannatā,",
  "tika-vin04t8:362_17": "dhammena laddhasammutitā,",
  "tika-vin04t8:362_18": "saṅghena saddhiṁ vikappanupagacīvaradānaṁ,",
  "tika-vin04t8:362_19": "pacchā khīyitukāmatāya khīyanāti imānettha cattāri aṅgāni.",
  "tika-vin04t8:362_20": "Samuṭṭhānādīni adinnādānasadisāni,",
  "tika-vin04t8:362_21": "idaṁ pana dukkhavedananti.",
  "tika-vin04t8:363_0": "Dubbalasikkhāpadavaṇṇanā niṭṭhitā.",
  "tika-vin04t8:364_0": "12. Pariṇāmanasikkhāpadavaṇṇanā",
  "tika-vin04t8:365_0": "Dvādasame sabbaṁ tiṁsakakaṇḍe pariṇāmanasikkhāpade vuttanayameva.",
  "tika-vin04t8:365_1": "Ayameva hi viseso,",
  "tika-vin04t8:365_2": "tattha attano pariṇāmitattā nissaggiyaṁ pācittiyaṁ,",
  "tika-vin04t8:365_3": "idha puggalassa pariṇāmitattā suddhikapācittiyanti.",
  "tika-vin04t8:366_0": "Pariṇāmanasikkhāpadavaṇṇanā niṭṭhitā.",
  "tika-vin04t8:367_0": "Sahadhammikavaggo aṭṭhamo.",
  "tika-vin04t8:368_0": "9. Ratanavaggo",
  "tika-vin04t8:369_0": "1. Antepurasikkhāpadavaṇṇanā",
  "tika-vin04t8:370_0": "Ratanavaggassa paṭhame khattiyassāti khattiyajātikassa,",
  "tika-vin04t8:370_1": "muddhābhisittassāti khattiyābhisekena muddhani abhisittassa.",
  "tika-vin04t8:370_2": "Anikkhanto rājā itoti anikkhantarājakaṁ,",
  "tika-vin04t8:370_3": "tasmiṁ anikkhantarājake,",
  "tika-vin04t8:370_4": "sayanighareti attho.",
  "tika-vin04t8:370_5": "Ratanaṁ vuccati mahesī,",
  "tika-vin04t8:370_6": "niggatanti nikkhantaṁ,",
  "tika-vin04t8:370_7": "aniggataṁ ratanaṁ itoti aniggataratanakaṁ,",
  "tika-vin04t8:370_8": "tasmiṁ aniggataratanake,",
  "tika-vin04t8:370_9": "sayanighareti attho.",
  "tika-vin04t8:370_10": "Indakhīlaṁatikkameyyāti ettha attano āgatabhāvaṁ ajānāpetvā sayanigharassa ummāraṁ paṭhamaṁ pādaṁ atikkāmentassa dukkaṭaṁ,",
  "tika-vin04t8:370_11": "dutiyaṁ pācittiyaṁ.",
  "tika-vin04t8:371_0": "Sāvatthiyaṁ āyasmantaṁ ānandaṁ ārabbha rañño antepurappavisanavatthusmiṁ paññattaṁ,",
  "tika-vin04t8:371_1": "asādhāraṇapaññatti,",
  "tika-vin04t8:371_2": "anāṇattikaṁ,",
  "tika-vin04t8:371_3": "tikapācittiyaṁ,",
  "tika-vin04t8:371_4": "paṭisaṁvidite appaṭisaṁviditasaññino,",
  "tika-vin04t8:371_5": "vematikassa ca dukkaṭaṁ.",
  "tika-vin04t8:371_6": "Paṭisaṁviditasaññissa,",
  "tika-vin04t8:371_7": "na khattiyassa vā,",
  "tika-vin04t8:371_8": "na khattiyābhisekena abhisittassa vā,",
  "tika-vin04t8:371_9": "ubhosu vā,",
  "tika-vin04t8:371_10": "ubhinnaṁ vā aññatarasmiṁ nikkhante sayanigharaṁ pavisantassa,",
  "tika-vin04t8:371_11": "asayanighare,",
  "tika-vin04t8:371_12": "ummattakādīnañca anāpatti.",
  "tika-vin04t8:371_13": "Khattiyatā,",
  "tika-vin04t8:371_14": "abhisittatā,",
  "tika-vin04t8:371_15": "ubhinnampi sayanigharato anikkhantatā,",
  "tika-vin04t8:371_16": "appaṭisaṁviditatā,",
  "tika-vin04t8:371_17": "indakhīlātikkamoti imānettha pañca aṅgāni.",
  "tika-vin04t8:371_18": "Samuṭṭhānādīni paṭhamakathinasadisāni,",
  "tika-vin04t8:371_19": "idaṁ pana kiriyākiriyanti.",
  "tika-vin04t8:372_0": "Antepurasikkhāpadavaṇṇanā niṭṭhitā.",
  "tika-vin04t8:373_0": "2. Ratanasikkhāpadavaṇṇanā",
  "tika-vin04t8:374_0": "Dutiye ratananti muttādidasavidhaṁ.",
  "tika-vin04t8:374_1": "Ratanasammatanti yaṁkiñci manussānaṁ upabhogaparibhogaṁ.",
  "tika-vin04t8:374_2": "Ajjhārāme vāti parikkhittassa antopaṭikkhepe aparikkhittassa dvinnaṁ leḍḍupātānaṁ anto.",
  "tika-vin04t8:374_3": "Ajjhāvasatheti parikkhittassa antopaṭikkhepe,",
  "tika-vin04t8:374_4": "aparikkhittassa musalapātabbhantare.",
  "tika-vin04t8:374_5": "Ayaṁ panettha vinicchayo –",
  "tika-vin04t8:374_6": "jātarūparajataṁ attano atthāya uggaṇhantassa vā uggaṇhāpentassa vā nissaggiyaṁ pācittiyaṁ.",
  "tika-vin04t8:374_7": "Saṅghagaṇapuggalacetiyanavakammānaṁ atthāya dukkaṭaṁ,",
  "tika-vin04t8:374_8": "avasese muttādiratane sabbesampi atthāya dukkaṭameva.",
  "tika-vin04t8:374_9": "Kappiyavatthuṁ vā akappiyavatthuṁ vā antamaso mātusantakampi bhaṇḍāgārikasīsena paṭisāmentassa pācittiyaṁ,",
  "tika-vin04t8:374_10": "tādisaṁ pana attano santakaṁ katvā paṭisāmetuṁ vaṭṭati.",
  "tika-vin04t8:374_11": "“Idaṁ paṭisāmethā”ti vutte pana “na vaṭṭatī”ti paṭikkhipitabbaṁ.",
  "tika-vin04t8:374_12": "Sace kupitā pātetvā gacchanti,",
  "tika-vin04t8:374_13": "palibodho nāma hoti,",
  "tika-vin04t8:374_14": "paṭisāmetabbaṁ.",
  "tika-vin04t8:374_15": "Vihāre kammaṁ karontā vaḍḍhakīādayo vā rājavallabhā vā “yaṁkiñci upakaraṇaṁ vā sayanabhaṇḍaṁ vā paṭisāmetvā dethā”ti vadanti,",
  "tika-vin04t8:374_16": "chandenapi bhayenapi na kātabbameva,",
  "tika-vin04t8:374_17": "guttaṭṭhānaṁ pana dassetuṁ vaṭṭati.",
  "tika-vin04t8:375_0": "Ajjhārāmaajjhāvasathesupi yādise ṭhāne “bhikkhūhi vā sāmaṇerehi vā gahitaṁ bhavissatī”ti āsaṅkā uppajjati,",
  "tika-vin04t8:375_1": "tādiseyeva ṭhāne uggahetvā vā uggahāpetvā vā saññāṇaṁ katvā nikkhipitabbaṁ,",
  "tika-vin04t8:375_2": "“yassa bhaṇḍaṁ naṭṭhaṁ,",
  "tika-vin04t8:375_3": "so āgacchatū”ti ca ācikkhitabbaṁ.",
  "tika-vin04t8:375_4": "Atha yo āgacchati,",
  "tika-vin04t8:375_5": "so “kīdisaṁ te bhaṇḍaṁ naṭṭha”nti pucchitabbo,",
  "tika-vin04t8:375_6": "sace saññāṇena sampādeti, dātabbaṁ. No ce,",
  "tika-vin04t8:375_7": "‘vicināhī’ti vattabbo.",
  "tika-vin04t8:375_8": "Tamhā āvāsā pakkamantena patirūpānaṁ bhikkhūnaṁ hatthe,",
  "tika-vin04t8:375_9": "tesu asati patirūpānaṁ gahapatikānaṁ hatthe nikkhipitvā pakkamitabbaṁ.",
  "tika-vin04t8:375_10": "Yo pana neva pakkamati,",
  "tika-vin04t8:375_11": "na sāmikaṁ passati,",
  "tika-vin04t8:375_12": "tena thāvaraṁ senāsanaṁ vā cetiyaṁ vā pokkharaṇiṁ vā kāretabbo.",
  "tika-vin04t8:375_13": "Sace dīghassa addhuno accayena sāmiko āgacchati,",
  "tika-vin04t8:375_14": "taṁ dassetvā ‘anumodāhī’ti vattabbo.",
  "tika-vin04t8:375_15": "Sace nānumodati,",
  "tika-vin04t8:375_16": "“dehi me dhana”nti codeti,",
  "tika-vin04t8:375_17": "samādapetvā dātabbaṁ.",
  "tika-vin04t8:376_0": "Sāvatthiyaṁ aññataraṁ bhikkhuṁ ārabbha ratanauggaṇhanavatthusmiṁ paññattaṁ,",
  "tika-vin04t8:376_1": "“aññatra ajjhārāmā vā,",
  "tika-vin04t8:376_2": "ajjhāvasathā vā”ti ayamettha duvidhā anupaññatti,",
  "tika-vin04t8:376_3": "sādhāraṇapaññatti,",
  "tika-vin04t8:376_4": "sāṇattikaṁ,",
  "tika-vin04t8:376_5": "anuññātaṭṭhāne anādariyena uggahetvā anikkhipantassa dukkaṭaṁ.",
  "tika-vin04t8:376_6": "Anuññātaṭṭhāne gahetvā nikkhipantassa,",
  "tika-vin04t8:376_7": "yaṁ hoti āmāsaṁ ratanasammataṁ,",
  "tika-vin04t8:376_8": "taṁ vissāsaṁ vā tāvakālikaṁ vā uggaṇhantassa,",
  "tika-vin04t8:376_9": "paṁsukūlasaññāya gaṇhato,",
  "tika-vin04t8:376_10": "ummattakādīnañca anāpatti.",
  "tika-vin04t8:376_11": "Ananuññātakaraṇaṁ,",
  "tika-vin04t8:376_12": "parasantakatā,",
  "tika-vin04t8:376_13": "vissāsaggāhapaṁsukūlasaññānaṁ abhāvo,",
  "tika-vin04t8:376_14": "uggahaṇaṁ vā uggahāpanaṁ vāti imānettha cattāri aṅgāni.",
  "tika-vin04t8:376_15": "Samuṭṭhānādīni sañcarittasadisānīti.",
  "tika-vin04t8:377_0": "Ratanasikkhāpadavaṇṇanā niṭṭhitā.",
  "tika-vin04t8:378_0": "3. Vikālagāmappavesanasikkhāpadavaṇṇanā",
  "tika-vin04t8:379_0": "Tatiye santaṁ bhikkhuṁ anāpucchāti idaṁ cāritte vuttanayameva.",
  "tika-vin04t8:379_1": "Vikāleti majjhanhikātikkamato paṭṭhāya antoaruṇe,",
  "tika-vin04t8:379_2": "etasmiṁ antare “vikāle gāmappavesanaṁ āpucchāmī”ti vā,",
  "tika-vin04t8:379_3": "“gāmaṁ pavisissāmī”ti vā anāpucchitvā asati tathārūpe accāyike karaṇīye parikkhittassa gāmassa parikkhepaṁ atikkamantassa,",
  "tika-vin04t8:379_4": "aparikkhittassa upacāraṁ okkamantassa paṭhamapāde dukkaṭaṁ,",
  "tika-vin04t8:379_5": "dutiyapāde pācittiyaṁ.",
  "tika-vin04t8:379_6": "Sacepi sambahulā kenaci kammena gāmaṁ pavisanti,",
  "tika-vin04t8:379_7": "sabbehi aññamaññaṁ āpucchitabbaṁ.",
  "tika-vin04t8:379_8": "“Tasmiṁ gāme taṁ kammaṁ na sampajjatī”ti aññaṁ gāmaṁ gacchantānaṁ puna āpucchanakiccaṁ natthi.",
  "tika-vin04t8:379_9": "Sace pana ussāhaṁ paṭippassambhetvā vihāraṁ gacchantā antarā aññaṁ gāmaṁ pavisitukāmā honti,",
  "tika-vin04t8:379_10": "āpucchitabbameva.",
  "tika-vin04t8:379_11": "Kulaghare vā āsanasālāyaṁ vā bhattakiccaṁ katvā telabhikkhāya vā sappibhikkhāya vā caritukāmena sace passe bhikkhu atthi,",
  "tika-vin04t8:379_12": "āpucchitabbo,",
  "tika-vin04t8:379_13": "asante ‘natthī’ti gantabbaṁ.",
  "tika-vin04t8:379_14": "Vīthiṁ otaritvā pana bhikkhuṁ disvāpi āpucchanakiccaṁ natthi.",
  "tika-vin04t8:379_15": "Yo pana gāmamajjhena maggo hoti,",
  "tika-vin04t8:379_16": "sace tena gacchantassa “telādīnaṁ atthāya carissāmī”ti cittaṁ uppajjati,",
  "tika-vin04t8:379_17": "passe bhikkhuṁ disvā āpucchitabbaṁ.",
  "tika-vin04t8:379_18": "Maggā anokkamma carantassa pana āpucchanakiccaṁ natthi,",
  "tika-vin04t8:379_19": "okkamantassa vuttanayeneva pācittiyaṁ.",
  "tika-vin04t8:380_0": "Sāvatthiyaṁ chabbaggiye ārabbha vikāle gāmappavesanavatthusmiṁ paññattaṁ,",
  "tika-vin04t8:380_1": "“santaṁ bhikkhu”nti ca “anāpucchā”ti ca “aññatra tathārūpā accāyikā karaṇīyā”ti ca imā panettha tisso anupaññattiyo,",
  "tika-vin04t8:380_2": "asādhāraṇapaññatti,",
  "tika-vin04t8:380_3": "anāṇattikaṁ,",
  "tika-vin04t8:380_4": "tikapācittiyaṁ,",
  "tika-vin04t8:380_5": "kāle vikālasaññino,",
  "tika-vin04t8:380_6": "vematikassa ca dukkaṭaṁ.",
  "tika-vin04t8:380_7": "Kālasaññino pana,",
  "tika-vin04t8:380_8": "yo ca accāyike vā karaṇīye,",
  "tika-vin04t8:380_9": "santaṁ vā āpucchitvā,",
  "tika-vin04t8:380_10": "asantaṁ vā anāpucchitvā pavisati,",
  "tika-vin04t8:380_11": "antarārāmabhikkhunupassayatitthiyaseyyapaṭikkamanesu vā aññataraṁ gacchati, tassa,",
  "tika-vin04t8:380_12": "gāmena maggo hoti,",
  "tika-vin04t8:380_13": "tena gacchato, āpadāsu,",
  "tika-vin04t8:380_14": "ummattakādīnañca anāpatti.",
  "tika-vin04t8:380_15": "Santaṁ bhikkhuṁ anāpucchatā,",
  "tika-vin04t8:380_16": "anuññātakāraṇābhāvo,",
  "tika-vin04t8:380_17": "vikāle gāmappavisananti imānettha tīṇi aṅgāni.",
  "tika-vin04t8:380_18": "Samuṭṭhānādīni kathinasadisāneva,",
  "tika-vin04t8:380_19": "idaṁ pana kiriyākiriyanti.",
  "tika-vin04t8:381_0": "Vikālagāmappavesanasikkhāpadavaṇṇanā niṭṭhitā.",
  "tika-vin04t8:382_0": "4. Sūcigharasikkhāpadavaṇṇanā",
  "tika-vin04t8:383_0": "Catutthe bhedanameva bhedanakaṁ,",
  "tika-vin04t8:383_1": "taṁ assa atthīti bhedanakaṁ.",
  "tika-vin04t8:383_2": "Tasmā evarūpe sūcighare karaṇakārāpanesu dukkaṭaṁ,",
  "tika-vin04t8:383_3": "paṭilābhena pana taṁ bhinditvā pācittiyaṁ desetabbaṁ.",
  "tika-vin04t8:384_0": "Sakkesu sambahule bhikkhū ārabbha bahusūcigharaviññāpanavatthusmiṁ paññattaṁ,",
  "tika-vin04t8:384_1": "sādhāraṇapaññatti,",
  "tika-vin04t8:384_2": "sāṇattikaṁ,",
  "tika-vin04t8:384_3": "attanā vippakataṁ attanā vā,",
  "tika-vin04t8:384_4": "parehi vā,",
  "tika-vin04t8:384_5": "parehi vippakatampi attanā vā,",
  "tika-vin04t8:384_6": "parehi vā pariyosāpetvā labhantassa catukkapācittiyaṁ.",
  "tika-vin04t8:384_7": "Aññassatthāya karaṇakārāpanesu,",
  "tika-vin04t8:384_8": "aññena kataṁ paṭilabhitvā paribhuñjane dukkaṭaṁ.",
  "tika-vin04t8:384_9": "Gaṇṭhike araṇike vidhe añjaniyā añjanisalākāya vāsijaṭe udakapuñchaniyāti etesu yaṁkiñci aṭṭhiādīhi karontassa,",
  "tika-vin04t8:384_10": "ummattakādīnañca anāpatti.",
  "tika-vin04t8:384_11": "Sūcigharatā,",
  "tika-vin04t8:384_12": "aṭṭhimayāditā,",
  "tika-vin04t8:384_13": "attano atthāya karaṇaṁ vā kārāpetvā vā paṭilābhoti imānettha tīṇi aṅgāni.",
  "tika-vin04t8:384_14": "Samuṭṭhānādīni sañcarittasadisānīti.",
  "tika-vin04t8:385_0": "Sūcigharasikkhāpadavaṇṇanā niṭṭhitā.",
  "tika-vin04t8:386_0": "5. Mañcapīṭhasikkhāpadavaṇṇanā",
  "tika-vin04t8:387_0": "Pañcame mañcanti masārakādīsu aññataraṁ.",
  "tika-vin04t8:387_1": "Pīṭhampi tādisameva,",
  "tika-vin04t8:387_2": "taṁ pana mañco viya atidīghaṁ,",
  "tika-vin04t8:387_3": "āsandiko viya ca samaṁ caturassaṁ na hoti.",
  "tika-vin04t8:387_4": "Chedanakaṁ bhedanakasadisameva.",
  "tika-vin04t8:388_0": "Sāvatthiyaṁ upanandaṁ ārabbha ucce mañce sayanavatthusmiṁ paññattaṁ,",
  "tika-vin04t8:388_1": "pamāṇikaṁ karontassa,",
  "tika-vin04t8:388_2": "pamāṇātikkantaṁ labhitvā chinditvā yathā pamāṇameva upari dissati,",
  "tika-vin04t8:388_3": "evaṁ nikhaṇitvā vā,",
  "tika-vin04t8:388_4": "uttānaṁ vā katvā,",
  "tika-vin04t8:388_5": "aṭṭakaṁ vā bandhitvā paribhuñjantassa,",
  "tika-vin04t8:388_6": "ummattakādīnañca anāpatti.",
  "tika-vin04t8:388_7": "Pamāṇātikkantamañcapīṭhatā,",
  "tika-vin04t8:388_8": "attano atthāya karaṇaṁ vā kārāpetvā vā paṭilābhoti imānettha dve aṅgāni.",
  "tika-vin04t8:388_9": "Sesaṁ sabbaṁ sūcigharasikkhāpadasadisamevāti.",
  "tika-vin04t8:389_0": "Mañcapīṭhasikkhāpadavaṇṇanā niṭṭhitā.",
  "tika-vin04t8:390_0": "6. Tūlonaddhasikkhāpadavaṇṇanā",
  "tika-vin04t8:391_0": "Chaṭṭhe tūlaṁ onaddhametthāti tūlonaddhaṁ,",
  "tika-vin04t8:391_1": "cimilikaṁ pattharitvā tūlaṁ pakkhipitvā upari cimilikāya onaddhanti vuttaṁ hoti.",
  "tika-vin04t8:391_2": "Uddālanakaṁ bhedanakasadisameva.",
  "tika-vin04t8:392_0": "Sāvatthiyaṁ chabbaggiye ārabbha tūlonaddhakārāpanavatthusmiṁ paññattaṁ,",
  "tika-vin04t8:392_1": "āyoge kāyabandhane aṁsabaddhake pattatthavikāya parissāvane bimbohane,",
  "tika-vin04t8:392_2": "aññena kataṁ tūlonaddhaṁ paṭilabhitvā uddāletvā paribhuñjantassa,",
  "tika-vin04t8:392_3": "ummattakādīnañca anāpatti.",
  "tika-vin04t8:392_4": "Bimbohanañcettha sīsappamāṇameva vaṭṭati,",
  "tika-vin04t8:392_5": "sīsappamāṇaṁ nāma yassa vitthārato tīsu koṇesu dvinnaṁ antaraṁ vidatthicaturaṅgulaṁ hoti,",
  "tika-vin04t8:392_6": "majjhe muṭṭhiratanaṁ,",
  "tika-vin04t8:392_7": "dīghato diyaḍḍharatanaṁ vā dviratanaṁ vā.",
  "tika-vin04t8:392_8": "Tūlonaddhamañcapīṭhatā,",
  "tika-vin04t8:392_9": "attano atthāya karaṇaṁ vā kārāpetvā vā paṭilābhoti imānettha dve aṅgāni.",
  "tika-vin04t8:392_10": "Sesaṁ vuttanayeneva veditabbanti.",
  "tika-vin04t8:393_0": "Tūlonaddhasikkhāpadavaṇṇanā niṭṭhitā.",
  "tika-vin04t8:394_0": "7. Nisīdanasikkhāpadavaṇṇanā",
  "tika-vin04t8:395_0": "Sattame nisīdananti santhatasadisaṁ santharitvā ekasmiṁ ante sugatavidatthippamāṇaṁ dvīsu ṭhānesu phāletvā",
  "tika-vin04t8:395_1": "katāhi tīhi dasāhi yuttassa parikkhārassetaṁ nāmaṁ.",
  "tika-vin04t8:396_0": "Sāvatthiyaṁ chabbaggiye ārabbha appamāṇikāni nisīdanāni dhāraṇavatthusmiṁ paññattaṁ,",
  "tika-vin04t8:396_1": "“dasā vidatthī”ti ayamettha anupaññatti,",
  "tika-vin04t8:396_2": "asādhāraṇapaññatti,",
  "tika-vin04t8:396_3": "pamāṇikaṁ vā ūnakaṁ vā karontassa,",
  "tika-vin04t8:396_4": "aññena kataṁ pamāṇātikkantaṁ paṭilabhitvā chinditvā paribhuñjantassa,",
  "tika-vin04t8:396_5": "vitānādīsu yaṁkiñci karontassa,",
  "tika-vin04t8:396_6": "ummattakādīnañca anāpatti.",
  "tika-vin04t8:396_7": "Nisīdanassa pamāṇātikkantatā,",
  "tika-vin04t8:396_8": "attano atthāya karaṇaṁ vā kārāpetvā vā paṭilābhoti imānettha dve aṅgāni.",
  "tika-vin04t8:396_9": "Sesaṁ vuttanayeneva veditabbanti.",
  "tika-vin04t8:397_0": "Nisīdanasikkhāpadavaṇṇanā niṭṭhitā.",
  "tika-vin04t8:398_0": "8. Kaṇḍuppaṭicchādisikkhāpadavaṇṇanā",
  "tika-vin04t8:399_0": "Aṭṭhame kaṇḍuppaṭicchādinti adhonābhiubbhajāṇumaṇḍalaṁ kaṇḍupīḷakaassāvathullakacchābādhānaṁ paṭicchādanatthaṁ anuññātaṁ cīvaraṁ.",
  "tika-vin04t8:400_0": "Sāvatthiyaṁ chabbaggiye ārabbha appamāṇikāyo kaṇḍuppaṭicchādikāyo dhāraṇavatthusmiṁ paññattaṁ,",
  "tika-vin04t8:400_1": "sādhāraṇapaññatti,",
  "tika-vin04t8:400_2": "sesaṁ nisīdane vuttanayeneva veditabbanti.",
  "tika-vin04t8:401_0": "Kaṇḍuppaṭicchādisikkhāpadavaṇṇanā niṭṭhitā.",
  "tika-vin04t8:402_0": "9. Vassikasāṭikasikkhāpadavaṇṇanā",
  "tika-vin04t8:403_0": "Navame sāvatthiyaṁ chabbaggiye ārabbha appamāṇikāyo vassikasāṭikāyo dhāraṇavatthusmiṁ paññattaṁ,",
  "tika-vin04t8:403_1": "sesamettha yaṁ vattabbaṁ,",
  "tika-vin04t8:403_2": "taṁ nisīdane vuttanayamevāti.",
  "tika-vin04t8:404_0": "Vassikasāṭikasikkhāpadavaṇṇanā niṭṭhitā.",
  "tika-vin04t8:405_0": "10. Nandasikkhāpadavaṇṇanā",
  "tika-vin04t8:406_0": "Dasame sāvatthiyaṁ āyasmantaṁ nandaṁ ārabbha sugatacīvarappamāṇaṁ cīvaraṁ dhāraṇavatthusmiṁ paññattaṁ,",
  "tika-vin04t8:406_1": "sādhāraṇapaññatti,",
  "tika-vin04t8:406_2": "sesaṁ nisīdane vuttanayamevāti.",
  "tika-vin04t8:407_0": "Nandasikkhāpadavaṇṇanā niṭṭhitā.",
  "tika-vin04t8:408_0": "Ratanavaggo navamo.",
  "tika-vin04t8:409_0": "Kaṅkhāvitaraṇiyā pātimokkhavaṇṇanāya",
  "tika-vin04t8:410_0": "Suddhapācittiyavaṇṇanā niṭṭhitā."
}