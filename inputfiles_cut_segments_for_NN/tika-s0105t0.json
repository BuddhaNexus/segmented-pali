{
  "tika-s0105t0:0_0": " Namo tassa bhagavato arahato sammāsambuddhassa",
  "tika-s0105t0:1_0": "Dīghanikāye",
  "tika-s0105t0:2_0": "Sīlakkhandhavaggaabhinavaṭīkā",
  "tika-s0105t0:3_0": "(Dutiyo bhāgo)",
  "tika-s0105t0:4_0": "2. Sāmaññaphalasuttavaṇṇanā",
  "tika-s0105t0:5_0": "Rājāmaccakathāvaṇṇanā",
  "tika-s0105t0:6_0": "150.",
  "tika-s0105t0:6_1": "Idāni sāmaññaphalasuttassa saṁvaṇṇanākkamo anuppattoti dassetuṁ ‘‘evaṁ…pe… sutta’’ntiādimāha.",
  "tika-s0105t0:6_2": "Tattha anupubbapadavaṇṇanāti anukkamena padavaṇṇanā,",
  "tika-s0105t0:6_3": "padaṁ padaṁ pati anukkamena vaṇṇanāti vuttaṁ hoti. Pubbe vuttañhi,",
  "tika-s0105t0:6_4": "uttānaṁ vā padamaññatra vaṇṇanāpi ‘‘anupubbapadavaṇṇanā’’ tveva vuccati.",
  "tika-s0105t0:6_5": "Evañca katvā ‘‘apubbapadavaṇṇanā’’tipi paṭhanti,",
  "tika-s0105t0:6_6": "pubbe avaṇṇitapadavaṇṇanāti attho.",
  "tika-s0105t0:6_7": "Duggajanapadaṭṭhānavisesasampadādiyogato padhānabhāvena rājūhi gahitaṭṭhena evaṁnāmakaṁ,",
  "tika-s0105t0:6_8": "na pana nāmamattenāti āha ‘‘tañhī’’tiādi.",
  "tika-s0105t0:6_9": "Nanu mahāvagge mahāgovindasutte āgato esa purohito eva, na rājā,",
  "tika-s0105t0:6_10": "kasmā so rājasaddavacanīyabhāvena gahitoti?",
  "tika-s0105t0:6_11": "Mahāgovindena purohitena pariggahitampi cetaṁ reṇunā nāma magadharājena pariggahitamevāti atthasambhavato evaṁ vuttaṁ,",
  "tika-s0105t0:6_12": "na pana so rājasaddavacanīyabhāvena gahito tassa rājābhāvato.",
  "tika-s0105t0:6_13": "Mahāgovindapariggahitabhāvakittanañhi tadā reṇuraññā pariggahitabhāvūpalakkhaṇaṁ.",
  "tika-s0105t0:6_14": "So hi tassa sabbakiccakārako purohito,",
  "tika-s0105t0:6_15": "idampi ca loke samudāciṇṇaṁ ‘‘rājakammapasutena katampi raññā kata’’nti.",
  "tika-s0105t0:6_16": "Idaṁ vuttaṁ hoti – mandhāturaññā ceva mahāgovindaṁ bodhisattaṁ purohitamāṇāpetvā reṇuraññā ca aññehi ca rājūhi pariggahitattā rājagahanti.",
  "tika-s0105t0:6_17": "Keci pana ‘‘mahāgovindo’’ti mahānubhāvo eko purātano rājāti vadanti.",
  "tika-s0105t0:6_18": "Pariggahitattāti rājadhānībhāvena pariggahitattā. Gayhatīti hi gahaṁ, rājūnaṁ, rājūhi vā gahanti rājagahaṁ.",
  "tika-s0105t0:6_19": "Nagarasaddāpekkhāya napuṁsakaniddeso.",
  "tika-s0105t0:7_0": "Aññepettha pakāreti nagaramāpanena raññā kāritasabbagehattā rājagahaṁ,",
  "tika-s0105t0:7_1": "gijjhakūṭādīhi pañcahi pabbatehi parikkhittattā pabbatarājehi parikkhittagehasadisantipi rājagahaṁ,",
  "tika-s0105t0:7_2": "sampannabhavanatāya rājamānaṁ gehantipi rājagahaṁ,",
  "tika-s0105t0:7_3": "susaṁvihitārakkhatāya anatthāvahitukāmena upagatānaṁ paṭirājūnaṁ gahaṁ gahaṇabhūtantipi rājagahaṁ,",
  "tika-s0105t0:7_4": "rājūhi disvā sammā patiṭṭhāpitattā tesaṁ gahaṁ gehabhūtantipi rājagahaṁ, ārāmarāmaṇeyyatādīhi rājati,",
  "tika-s0105t0:7_5": "nivāsasukhatādinā ca sattehi mamattavasena gayhati pariggayhatītipi rājagahanti edise pakāre.",
  "tika-s0105t0:7_6": "Nāmamattameva pubbe vuttanayenāti attho.",
  "tika-s0105t0:7_7": "So pana padeso visesaṭṭhānabhāvena uḷārasattaparibhogoti āha ‘‘taṁ paneta’’ntiādi. Tattha ‘‘buddhakāle,",
  "tika-s0105t0:7_8": "cakkavattikāle cā’’ti idaṁ yebhuyyavasena vuttaṁ aññadāpi kadāci sambhavato,",
  "tika-s0105t0:7_9": "‘‘nagaraṁ hotī’’ti ca idaṁ upalakkhaṇameva manussāvāsasseva asambhavato.",
  "tika-s0105t0:7_10": "Tathā hi vuttaṁ ‘‘sesakāle suññaṁ hotī’’tiādi. Tesanti yakkhānaṁ.",
  "tika-s0105t0:7_11": "Vasanavananti āpānabhūmibhūtaṁ upavanaṁ.",
  "tika-s0105t0:8_0": "Avisesenāti vihārabhāvasāmaññena,",
  "tika-s0105t0:8_1": "saddantarasannidhānasiddhaṁ visesaparāmasanamantarenāti attho.",
  "tika-s0105t0:8_2": "Idaṁ vuttaṁ hoti – ‘‘pātimokkhasaṁvarasaṁvuto viharati, (a. ni. 5.101; pāci. 147; pari.",
  "tika-s0105t0:8_3": "441) paṭhamaṁ jhānaṁ upasampajja viharati, (dha. sa.",
  "tika-s0105t0:8_4": "160) mettāsahagatena cetasā ekaṁ disaṁ pharitvā viharati, (dī. ni. 3.71, 308; ma. ni. 1.77, 459, 509; 2.309, 315; 3.230; vibha.",
  "tika-s0105t0:8_5": "642) sabbanimittānaṁ amanasikārā animittaṁ cetosamādhiṁ upasampajja viharatī’’tiādīsu (ma. ni.",
  "tika-s0105t0:8_6": "1.459) saddantarasannidhānasiddhena visesaparāmasanena yathākkamaṁ iriyāpathavihārādivisesavihārasamaṅgīparidīpanaṁ , na evamidaṁ,",
  "tika-s0105t0:8_7": "idaṁ pana tathā visesaparāmasanamantarena aññataravihārasamaṅgīparidīpananti.",
  "tika-s0105t0:9_0": "Satipi ca vuttanayena aññataravihārasamaṅgīparidīpane idha iriyāpathasaṅkhātavisesavihārasamaṅgīparidīpanameva sambhavatīti dasseti ‘‘idha panā’’tiādinā.",
  "tika-s0105t0:9_1": "Kasmā pana saddantarasannidhānasiddhassa visesaparāmasanassābhāvepi idha visesavihārasamaṅgīparidīpanaṁ sambhavatīti?",
  "tika-s0105t0:9_2": "Visesavihārasamaṅgīparidīpanassa saddantarasaṅkhātavisesavacanassa abhāvato eva.",
  "tika-s0105t0:9_3": "Visesavacane hi asati visesamicchatā viseso payojitabboti.",
  "tika-s0105t0:9_4": "Apica iriyāpathasamāyogaparidīpanassa atthato siddhattā tathādīpanameva sambhavatīti. Kasmā cāyamattho siddhoti?",
  "tika-s0105t0:9_5": "Dibbavihārādīnampi sādhāraṇato.",
  "tika-s0105t0:9_6": "Kadācipi hi iriyāpathavihārena vinā na bhavati tamantarena attabhāvapariharaṇābhāvatoti.",
  "tika-s0105t0:10_0": "Iriyanaṁ pavattanaṁ iriyā, kāyikakiriyā,",
  "tika-s0105t0:10_1": "tassā pavattanupāyabhāvato pathoti iriyāpatho, ṭhānanisajjādayo.",
  "tika-s0105t0:10_2": "Na hi ṭhānanisajjādiavatthāhi vinā kañci kāyikaṁ kiriyaṁ pavattetuṁ sakkā,",
  "tika-s0105t0:10_3": "tasmā so tāya pavattanupāyoti vuccati. Viharati pavattati etena,",
  "tika-s0105t0:10_4": "viharaṇamattaṁ vā tanti vihāro, so eva vihāro tathā,",
  "tika-s0105t0:10_5": "atthato panesa ṭhānanisajjādiākārappavatto catusantatirūpappabandhova. Divi bhavo dibbo,",
  "tika-s0105t0:10_6": "tattha bahulaṁ pavattiyā brahmapārisajjādidevaloke bhavoti attho, yo vā tattha dibbānubhāvo,",
  "tika-s0105t0:10_7": "tadatthāya saṁvattatīti dibbo,",
  "tika-s0105t0:10_8": "abhiññābhinīhārādivasena vā mahāgatikattā dibbo, sova vihāro,",
  "tika-s0105t0:10_9": "dibbabhāvāvaho vā vihāro dibbavihāro, mahaggatajjhānāni. Nettiyaṁ [netti.",
  "tika-s0105t0:10_10": "86 (atthato samānaṁ)] pana catasso āruppasamāpattiyo āneñjavihārāti visuṁ vuttaṁ,",
  "tika-s0105t0:10_11": "taṁ pana mettājjhānādīnaṁ brahmavihāratā viya tāsaṁ bhāvanāvisesabhāvaṁ sandhāya vuttaṁ.",
  "tika-s0105t0:10_12": "Aṭṭhakathāsu pana dibbabhāvāvahasāmaññato tāpi ‘‘dibbavihārā’’ tveva vuttā. Brahmānaṁ,",
  "tika-s0105t0:10_13": "brahmabhūtā vā hitūpasaṁhārādivasena pavattiyā seṭṭhabhūtā vihārāti brahmavihārā,",
  "tika-s0105t0:10_14": "mettājjhānādivasena pavattā catasso appamaññāyo. Ariyā uttamā,",
  "tika-s0105t0:10_15": "anaññasādhāraṇattā vā ariyānaṁ vihārāti ariyavihārā, catassopi phalasamāpattiyo.",
  "tika-s0105t0:10_16": "Idha pana rūpāvacaracatutthajjhānaṁ,",
  "tika-s0105t0:10_17": "tabbasena pavattā appamaññāyo ,",
  "tika-s0105t0:10_18": "catutthajjhānikaaggaphalasamāpatti ca bhagavato dibbabrahmaariyavihārā.",
  "tika-s0105t0:11_0": "Aññataravihārasamaṅgīparidīpananti tāsamekato appavattattā ekena vā dvīhi vā samaṅgībhāvaparidīpanaṁ,",
  "tika-s0105t0:11_1": "bhāvalopenāyaṁ bhāvappadhānena vā niddeso.",
  "tika-s0105t0:11_2": "Bhagavā hi lobhadosamohussanne loke sakapaṭipattiyā veneyyānaṁ vinayanatthaṁ taṁ taṁ vihāre upasampajja viharati.",
  "tika-s0105t0:11_3": "Tathā hi yadā sattā kāmesu vippaṭipajjanti,",
  "tika-s0105t0:11_4": "tadā kira bhagavā dibbena vihārena viharati tesaṁ alobhakusalamūluppādanatthaṁ ‘‘appeva nāma imaṁ paṭipattiṁ disvā ettha rucimuppādetvā kāmesu virajjeyyu’’nti.",
  "tika-s0105t0:11_5": "Yadā pana issariyatthaṁ sattesu vippaṭipajjanti,",
  "tika-s0105t0:11_6": "tadā brahmavihārena viharati tesaṁ adosakusalamūluppādanatthaṁ ‘‘appeva nāma imaṁ paṭipattiṁ disvā ettha rucimuppādetvā adosena dosaṁ vūpasameyyu’’nti.",
  "tika-s0105t0:11_7": "Yadā pana pabbajitā dhammādhikaraṇaṁ vivadanti,",
  "tika-s0105t0:11_8": "tadā ariyavihārena viharati tesaṁ amohakusalamūluppādanatthaṁ ‘‘appeva nāma imaṁ paṭipattiṁ disvā ettha rucimuppādetvā amohena mohaṁ vūpasameyyu’’nti.",
  "tika-s0105t0:11_9": "Evañca katvā imehi dibbabrahmaariyavihārehi sattānaṁ vividhaṁ hitasukhaṁ harati,",
  "tika-s0105t0:11_10": "iriyāpathavihārena ca ekaṁ iriyāpathabādhanaṁ aññena iriyāpathena vicchinditvā aparipatantaṁ attabhāvaṁ haratīti vuttaṁ ‘‘aññataravihārasamaṅgīparidīpana’’nti.",
  "tika-s0105t0:12_0": "‘‘Tenā’’tiādi yathāvuttasaṁvaṇṇanāya guṇadassanaṁ, tasmāti attho, yathāvuttatthasamatthanaṁ vā.",
  "tika-s0105t0:12_1": "Tena iriyāpathavihārena viharatīti sambandho.",
  "tika-s0105t0:12_2": "Tathā vadamāno pana viharatīti ettha vi-saddo vicchedanatthajotako,",
  "tika-s0105t0:12_3": "‘‘haratī’’ti etassa ca neti pavattetīti atthoti ñāpeti ‘‘ṭhitopī’’tiādinā vicchedanayanākārena vuttattā.",
  "tika-s0105t0:12_4": "Evañhi sati tattha kassa kena vicchindanaṁ,",
  "tika-s0105t0:12_5": "kathaṁ kassa nayananti antolīnacodanaṁ sandhāyāha.",
  "tika-s0105t0:12_6": "‘‘So hī’’tiādīti ayampi sambandho upapanno hoti.",
  "tika-s0105t0:12_7": "Yadipi bhagavā ekeneva iriyāpathena cirataraṁ kālaṁ pavattetuṁ sakkoti,",
  "tika-s0105t0:12_8": "tathāpi upādinnakassa nāma sarīrassa ayaṁ sabhāvoti dassetuṁ ‘‘ekaṁ iriyāpathabādhana’’ntiādi vuttaṁ.",
  "tika-s0105t0:12_9": "Aparipatantanti bhāvanapuṁsakaniddeso, apatamānaṁ katvāti attho.",
  "tika-s0105t0:12_10": "Yasmā pana bhagavā yattha katthaci vasanto veneyyānaṁ dhammaṁ desento,",
  "tika-s0105t0:12_11": "nānāsamāpattīhi ca kālaṁ vītināmento vasati, sattānaṁ,",
  "tika-s0105t0:12_12": "attano ca vividhaṁ sukhaṁ harati,",
  "tika-s0105t0:12_13": "tasmā vividhaṁ haratīti viharatīti evampettha attho veditabbo.",
  "tika-s0105t0:13_0": "Gocaragāmanidassanatthaṁ ‘‘rājagahe’’ti vatvā buddhānamanurūpanivāsaṭṭhānadassanatthaṁ puna ‘‘ambavane’’ti vuttanti dassento ‘‘idamassā’’tiādimāha. Assāti bhagavato.",
  "tika-s0105t0:13_1": "Tassāti rājagahasaṅkhātassa gocaragāmassa.",
  "tika-s0105t0:13_2": "Yassa samīpavasena ‘‘rājagahe’’ti bhummavacanaṁ pavattati,",
  "tika-s0105t0:13_3": "sopi tassa samīpavasena vattabboti dasseti ‘‘rājagahasamīpe ambavane’’ti iminā.",
  "tika-s0105t0:13_4": "Samīpattheti ambavanassa samīpatthe.",
  "tika-s0105t0:13_5": "Etanti ‘‘rājagahe’’ti vacanaṁ.",
  "tika-s0105t0:13_6": "Bhummavacananti ādhāravacanaṁ. Bhavanti etthāti hi bhummaṁ, ādhāro, tadeva vacanaṁ tathā,",
  "tika-s0105t0:13_7": "bhumme pavattaṁ vā vacanaṁ vibhatti bhummavacanaṁ, tena yuttaṁ tathā,",
  "tika-s0105t0:13_8": "sattamīvibhattiyuttapadanti attho.",
  "tika-s0105t0:13_9": "Idaṁ vuttaṁ hoti – kāmaṁ bhagavā ambavaneyeva viharati.",
  "tika-s0105t0:13_10": "Tassamīpattā pana gocaragāmadassanatthaṁ bhummavacanavasena ‘‘rājagahe’’tipi vuttaṁ yathā taṁ ‘‘gaṅgāyaṁ gāvo caranti, kūpe gaggakula’’nti cāti.",
  "tika-s0105t0:13_11": "Aneneva yadi bhagavā rājagahe viharati,",
  "tika-s0105t0:13_12": "atha na vattabbaṁ ‘‘ambavane’’ti. Yadi ca ambavane,",
  "tika-s0105t0:13_13": "evampi na vattabbaṁ ‘‘rājagahe’’ti.",
  "tika-s0105t0:13_14": "Na hi ‘‘pāṭaliputte pāsāde vasatī’’tiādīsu viya idha adhikaraṇādhikaraṇassa abhāvato adhikaraṇassa dvayaniddeso yutto siyāti codanā anavakāsā katāti daṭṭhabbaṁ.",
  "tika-s0105t0:13_15": "Kumārabhato eva komārabhacco sakatthavuttipaccayena,",
  "tika-s0105t0:13_16": "niruttinayena vā yathā ‘‘bhisaggameva bhesajja’’nti.",
  "tika-s0105t0:13_17": "‘‘Yathāhā’’tiādinā khandhakapāḷivasena tadatthaṁ sādheti.",
  "tika-s0105t0:13_18": "Kasmā ca ambavanaṁ jīvakasambandhaṁ katvā vuttanti anuyogena mūlato paṭṭhāya tamatthaṁ dassento ‘‘ayaṁ panā’’tiādimāha.",
  "tika-s0105t0:14_0": "Dosābhisannanti vātapittādivasena ussannadosaṁ.",
  "tika-s0105t0:14_1": "Virecetvāti dosappakopato vivecetvā.",
  "tika-s0105t0:14_2": "Siveyyakaṁ dussayuganti siviraṭṭhe jātaṁ mahagghaṁ dussayugaṁ.",
  "tika-s0105t0:14_3": "Divasassa dvattikkhattunti ekasseva divasassa dvivāre vā tivāre vā bhāge,",
  "tika-s0105t0:14_4": "bhummatthe vā etaṁ sāmivacanaṁ,",
  "tika-s0105t0:14_5": "ekasmiṁyeva divase dvivāraṁ vā tivāraṁ vāti attho.",
  "tika-s0105t0:14_6": "Tambapaṭṭavaṇṇenāti tambalohapaṭṭavaṇṇena. Sacīvarabhattenāti cīvarena, bhattena ca.",
  "tika-s0105t0:14_7": "‘‘Taṁ sandhāyā’’ti iminā na bhagavā ambavanamatteyeva viharati, atha kho evaṁ kate vihāre.",
  "tika-s0105t0:14_8": "So pana tadadhikaraṇatāya visuṁ adhikaraṇabhāvena na vuttoti sandhāyabhāsitamatthaṁ dasseti.",
  "tika-s0105t0:14_9": "Sāmaññe hi sati sandhāyabhāsitaniddhāraṇaṁ.",
  "tika-s0105t0:15_0": "Aḍḍhena teḷasa aḍḍhateḷasa. Tādisehi bhikkhusatehi. Aḍḍho panettha satasseva.",
  "tika-s0105t0:15_1": "Yena hi payutto tabbhāgavācako aḍḍhasaddo, so ca kho paṇṇāsāva,",
  "tika-s0105t0:15_2": "tasmā paññāsāya ūnāni teḷasa bhikkhusatānīti atthaṁ viññāpetuṁ ‘‘aḍḍhasatenā’’tiādi vuttaṁ.",
  "tika-s0105t0:15_3": "Aḍḍhameva sataṁ satassa vā aḍḍhaṁ tathā.",
  "tika-s0105t0:16_0": "Rājatīti attano issariyasampattiyā dibbati sobhati ca. Rañjetīti dānādinā,",
  "tika-s0105t0:16_1": "sassamedhādinā ca catūhi saṅgahavatthūhi rameti,",
  "tika-s0105t0:16_2": "attani vā rāgaṁ karotīti attho.",
  "tika-s0105t0:16_3": "Ca-saddo cettha vikappanattho.",
  "tika-s0105t0:16_4": "Janapadavācino puthuvacanaparattā ‘‘magadhāna’’nti vuttaṁ,",
  "tika-s0105t0:16_5": "janappadāpadesena vā tabbāsikānaṁ gahitattā. Raññoti pitu bimbisārarañño. Sasati hiṁsatīti sattu, verī, ajātoyeva sattu ajātasattu.",
  "tika-s0105t0:16_6": "‘‘Nemittakehi niddiṭṭho’’ti vacanena ca ajātassa tassa sattubhāvo na tāva hoti,",
  "tika-s0105t0:16_7": "sattubhāvassa pana tathā niddiṭṭhattā evaṁ voharīyatīti dasseti.",
  "tika-s0105t0:16_8": "Ajātasseva pana tassa ‘‘rañño lohitaṁ piveyya’’nti deviyā dohaḷassa pavattattā ajātoyevesa rañño sattūtipi vadanti.",
  "tika-s0105t0:17_0": "‘‘Tasmi’’ntiādinā tadatthaṁ vivarati, samattheti ca. Dohaḷoti abhilāso. Bhāriyeti garuke, aññesaṁ asakkuṇeyye vā. Asakkontīti asakkuṇamānā.",
  "tika-s0105t0:17_1": "Akathentīti akathayamānā samānā.",
  "tika-s0105t0:17_2": "Nibandhitvāti vacasā bandhitvā.",
  "tika-s0105t0:17_3": "Suvaṇṇasatthakenāti suvaṇṇamayena satthakena, ghanasuvaṇṇakatenāti attho.",
  "tika-s0105t0:17_4": "Ayomayañhi rañño sarīraṁ upanetuṁ ayuttanti vadanti.",
  "tika-s0105t0:17_5": "Suvaṇṇaparikkhatena vā ayomayasatthenāti atthepi ayamevādhippāyo.",
  "tika-s0105t0:17_6": "Bāhuṁ phālāpetvāti lohitasirāvedhavasena bāhuṁ phālāpetvā.",
  "tika-s0105t0:17_7": "Kevalassa lohitassa gabbhiniyā dujjīrabhāvato udakena sambhinditvā pāyesi. Haññissatīti haññissate, āyatiṁ hanīyateti attho.",
  "tika-s0105t0:17_8": "Nemittakānaṁ vacanaṁ tathaṁ vā siyā,",
  "tika-s0105t0:17_9": "vitathaṁ vāti adhippāyena ‘‘puttoti vā dhītāti vā na paññāyatī’’ti vuttaṁ.",
  "tika-s0105t0:17_10": "‘‘Attano’’tiādinā aññampi kāraṇaṁ dassetvā nivāresi. Rañño bhāvo rajjaṁ,",
  "tika-s0105t0:17_11": "rajjassa samīpe pavattatīti oparajjaṁ, ṭhānantaraṁ.",
  "tika-s0105t0:18_0": "Mahāti mahatī.",
  "tika-s0105t0:18_1": "Samāse viya hi vākyepi mahantasaddassa mahādeso. Dhurāti gaṇassa dhurabhūtā, dhorayhā jeṭṭhakāti attho.",
  "tika-s0105t0:18_2": "Dhuraṁ nīharāmīti gaṇadhuramāvahāmi,",
  "tika-s0105t0:18_3": "gaṇabandhiyaṁ nibbattessāmīti vuttaṁ hoti.",
  "tika-s0105t0:18_4": "‘‘So na sakkā’’tiādinā puna cintanākāraṁ dasseti.",
  "tika-s0105t0:18_5": "Iddhipāṭihāriyenāti ahimekhalikakumāravaṇṇavikubbaniddhinā. Tenāti appāyukabhāvena. Hīti nipātamattaṁ.",
  "tika-s0105t0:18_6": "Tena hīti vā uyyojanatthe nipāto.",
  "tika-s0105t0:18_7": "Tena vuttaṁ ‘‘kumāraṁ…pe… uyyojesī’’ti.",
  "tika-s0105t0:18_8": "Buddho bhavissāmīti ettha iti-saddo idamattho,",
  "tika-s0105t0:18_9": "iminā khandhake āgatanayenāti attho.",
  "tika-s0105t0:18_10": "Pubbe khotiādīhipi khandhakapāḷiyeva (cūḷava. 339).",
  "tika-s0105t0:19_0": "Potthaniyanti churikaṁ.",
  "tika-s0105t0:19_1": "Yaṁ ‘‘nakhara’’ntipi vuccati, divā divaseti (dī. ni. ṭī. 1.150) divasassapi divā.",
  "tika-s0105t0:19_2": "Sāmyatthe hetaṁ bhummavacanaṁ ‘‘divā divasassā’’ti aññattha dassanato.",
  "tika-s0105t0:19_3": "Divassa divasetipi vaṭṭati akārantassapi divasaddassa vijjamānattā.",
  "tika-s0105t0:19_4": "Nepātikampi divāsaddamicchanti saddavidū, majjhanhikavelāyanti attho.",
  "tika-s0105t0:19_5": "Sā hi divasassa viseso divasoti. ‘‘Bhīto’’tiādi pariyāyo, kāyathambhanena vā bhīto. Hadayamaṁsacalanena ubbiggo. ‘‘Jāneyyuṁ vā,",
  "tika-s0105t0:19_6": "mā vā’’ti parisaṅkāya ussaṅkī.",
  "tika-s0105t0:19_7": "Ñāte sati attano āgacchamānabhayavasena utrasto.",
  "tika-s0105t0:19_8": "Vuttappakāranti devadattena vuttākāraṁ vippakāranti apakāraṁ anupakāraṁ, viparītakiccaṁ vā.",
  "tika-s0105t0:19_9": "Sabbe bhikkhūti devadattaparisaṁ sandhāyāha.",
  "tika-s0105t0:20_0": "Acchinditvāti apanayanavasena vilumpitvā. Rajjenāti vijitena.",
  "tika-s0105t0:20_1": "Ekassa rañño āṇāpavattiṭṭhānaṁ ‘‘rajja’’nti hi vuttaṁ, rājabhāvena vā.",
  "tika-s0105t0:21_0": "Manaso attho icchā manoratho ra-kārāgamaṁ, ta-kāralopañca katvā,",
  "tika-s0105t0:21_1": "cittassa vā nānārammaṇesu vibbhamakaraṇato manaso ratho iva manoratho,",
  "tika-s0105t0:21_2": "mano eva ratho viyāti vā manorathotipi neruttikā vadanti.",
  "tika-s0105t0:21_3": "Sukiccakārimhīti sukiccakārī amhi.",
  "tika-s0105t0:21_4": "Avamānanti avamaññanaṁ anādaraṁ.",
  "tika-s0105t0:21_5": "Mūlaghaccanti jīvitā voropanaṁ sandhāyāha, bhāvanapuṁsakametaṁ.",
  "tika-s0105t0:21_6": "Rājakulānaṁ kira satthena ghātanaṁ rājūnamanāciṇṇaṁ,",
  "tika-s0105t0:21_7": "tasmā so ‘‘nanu bhante’’tiādimāha.",
  "tika-s0105t0:21_8": "Tāpanagehaṁ nāma uṇhagahāpanagehaṁ, taṁ pana dhūmeneva acchinnā.",
  "tika-s0105t0:21_9": "Tena vuttaṁ ‘‘dhūmaghara’’nti.",
  "tika-s0105t0:21_10": "Kammakaraṇatthāyāti tāpana kammakaraṇatthameva.",
  "tika-s0105t0:21_11": "Kenaci chāditattā ucco aṅgoti uccaṅgo,",
  "tika-s0105t0:21_12": "yassa kassaci gahaṇatthaṁ paṭicchanno unnataṅgoti idha adhippeto.",
  "tika-s0105t0:21_13": "Tena vuttaṁ ‘‘uccaṅgaṁ katvā pavisituṁ mā dethā’’ti.",
  "tika-s0105t0:21_14": "‘‘Ucchaṅge katvā’’tipi pāṭho, evaṁ sati majjhimaṅgova,",
  "tika-s0105t0:21_15": "ucchaṅge kiñci gahetabbaṁ katvāti attho.",
  "tika-s0105t0:21_16": "Moḷiyanti cūḷāyaṁ ‘‘chetvāna moḷiṁ varagandhavāsita’’ntiādīsu (ma. ni. aṭṭha. 2.1; saṁ. ni. aṭṭha. 2.2.55; apa. aṭṭha. 1.avidūrenidānakathā; bu. vaṁ. aṭṭha. 27.avidūrenidānakathā; jā. aṭṭha. 1.avidūrenidānakathā) viya. Tenāha ‘‘moḷiṁ bandhitvā’’ti.",
  "tika-s0105t0:21_17": "Catumadhurenāti sappisakkaramadhunāḷikerasnehasaṅkhātehi catūhi madhurehi abhisaṅkhatapānavisesenāti vadanti,",
  "tika-s0105t0:21_18": "taṁ mahādhammasamādānasuttapāḷiyā (ma. ni. 1.473) na sameti.",
  "tika-s0105t0:21_19": "Vuttañhi tattha ‘‘dadhi ca madhu ca sappi ca phāṇitañca ekajjhaṁ saṁsaṭṭha’’nti, (ma. ni.",
  "tika-s0105t0:21_20": "1.485) tadaṭṭhakathāyañca vuttaṁ ‘‘dadhi ca madhu cāti suparisuddhaṁ dadhi ca sumadhuraṁ madhu ca.",
  "tika-s0105t0:21_21": "Ekajjhaṁ saṁsaṭṭhanti ekato katvā missitaṁ āluḷitaṁ.",
  "tika-s0105t0:21_22": "Tassa tanti tassa taṁ catumadhurabhesajjaṁ pivato’’ti ‘‘attupakkamena maraṇaṁ na yutta’’nti manasi katvā rājā tassā sarīraṁ lehitvā yāpeti.",
  "tika-s0105t0:21_23": "Na hi ariyā attānaṁ vinipātenti.",
  "tika-s0105t0:22_0": "Maggaphalasukhenāti maggaphalasukhavatā,",
  "tika-s0105t0:22_1": "sotāpattimaggaphalasukhūpasañhitena caṅkamena yāpetīti attho. Hāressāmīti apanessāmi.",
  "tika-s0105t0:22_2": "Vītaccitehīti vigataaccitehi jālavigatehi suddhaṅgārehi.",
  "tika-s0105t0:22_3": "Kenaci saññattoti kenaci sammā ñāpito, ovaditoti vuttaṁ hoti.",
  "tika-s0105t0:22_4": "Massukaraṇatthāyāti massuvisodhanatthāya.",
  "tika-s0105t0:22_5": "Manaṁ karothāti yathā rañño manaṁ hoti, tathā karotha. Pubbeti purimabhave.",
  "tika-s0105t0:22_6": "Cetiyaṅgaṇeti gandhapupphādīhi pūjanaṭṭhānabhūte cetiyassa bhūmitale.",
  "tika-s0105t0:22_7": "Nisajjanatthāyāti bhikkhusaṅghassa nisīdanatthāya.",
  "tika-s0105t0:22_8": "Paññattakaṭasārakanti paññapetabbauttamakilañjaṁ.",
  "tika-s0105t0:22_9": "Tathāvidho kilañjo hi ‘‘kaṭasārako’’ti vuccati.",
  "tika-s0105t0:22_10": "Tassāti yathāvuttassa kammadvayassa.",
  "tika-s0105t0:22_11": "Taṁ pana manopadosavaseneva tena katanti daṭṭhabbaṁ. Yathāha –",
  "tika-s0105t0:23_0": "‘‘Manopubbaṅgamā dhammā, manoseṭṭhā manomayā;",
  "tika-s0105t0:24_0": "Manasā ce paduṭṭhena, bhāsati vā karoti vā;",
  "tika-s0105t0:25_0": "Tato naṁ dukkhamanveti, cakkaṁva vahato pada’’nti. (dha. pa. 1; netti. 90);",
  "tika-s0105t0:26_0": "Paricārakoti sahāyako.",
  "tika-s0105t0:26_1": "Abhedepi bhedamiva vohāro loke pākaṭoti vuttaṁ ‘‘yakkho hutvā nibbattī’’ti.",
  "tika-s0105t0:26_2": "Ekāyapi hi uppādakiriyāya idha bhedavohāro, paṭisandhivasena hutvā,",
  "tika-s0105t0:26_3": "pavattivasena nibbattīti vā paccekaṁ yojetabbaṁ,",
  "tika-s0105t0:26_4": "paṭisandhivasena vā pavattanasaṅkhātaṁ sātisayanibbattanaṁ ñāpetuṁ ekāyeva kiriyā padadvayena vuttā.",
  "tika-s0105t0:26_5": "Tathāvacanañhi paṭisandhivasena nibbattaneyeva dissati ‘‘makkaṭako nāma devaputto hutvā nibbatti (dha. pa. aṭṭha.",
  "tika-s0105t0:26_6": "1.5) kaṇṭako nāma…pe… nibbatti, (jā. aṭṭha.",
  "tika-s0105t0:26_7": "1.avidūrenidānakathā) maṇḍūko nāma…pe… nibbattī’’tiādīsu viya.",
  "tika-s0105t0:26_8": "Dvinnaṁ vā padānaṁ bhāvatthamapekkhitvā ‘‘yakkho’’tiādīsu sāmiatthe paccattavacanaṁ kataṁ purimāya pacchimavisesanato,",
  "tika-s0105t0:26_9": "paricārakassa…pe… yakkhassa bhāvena nibbattīti attho,",
  "tika-s0105t0:26_10": "hetvatthe vā ettha tvā-saddo yakkhassa bhāvato pavattanahetūti.",
  "tika-s0105t0:26_11": "Assa pana rañño mahāpuññassapi samānassa tattha bahulaṁ nibbattapubbatāya ciraparicitanikanti vasena tattheva nibbatti veditabbā.",
  "tika-s0105t0:27_0": "Taṁ divasamevāti rañño maraṇadivaseyeva.",
  "tika-s0105t0:27_1": "Khobhetvāti puttasnehassa balavabhāvato,",
  "tika-s0105t0:27_2": "taṁsahajātapīti vegassa ca savipphāratāya taṁ samuṭṭhānarūpadhammehi pharaṇavasena sakalasarīraṁ āloḷetvā.",
  "tika-s0105t0:27_3": "Tenāha ‘‘aṭṭhimiñjaṁ āhacca aṭṭhāsī’’ti.",
  "tika-s0105t0:27_4": "Pituguṇanti pituno attani sinehaguṇaṁ.",
  "tika-s0105t0:27_5": "Tena vuttaṁ ‘‘mayi jātepī’’tiādi.",
  "tika-s0105t0:27_6": "Vissajjetha vissajjethāti turitavasena, sokavasena ca vuttaṁ.",
  "tika-s0105t0:28_0": "Anuṭṭhubhitvāti achaḍḍetvā.",
  "tika-s0105t0:29_0": "Nāḷāgirihatthiṁ muñcāpetvāti ettha iti-saddo pakārattho,",
  "tika-s0105t0:29_1": "tena ‘‘abhimārakapurisapesenādippakārenā’’ti pubbe vuttappakārattayaṁ paccāmasati, katthaci pana so na diṭṭho.",
  "tika-s0105t0:29_2": "Pañca vatthūnīti ‘‘sādhu bhante bhikkhū yāvajīvaṁ āraññikā assū’’tiādinā (pārā. 409; cūḷava.",
  "tika-s0105t0:29_3": "343) vinaye vuttāni pañca vatthūni.",
  "tika-s0105t0:29_4": "Yācitvāti ettha yācanaṁ viya katvāti attho.",
  "tika-s0105t0:29_5": "Na hi so paṭipajjitukāmo yācatīti ayamattho vinaye (pārā. aṭṭha. 2.410) vuttoyeva.",
  "tika-s0105t0:29_6": "Saññāpessāmīti cintetvā saṅghabhedaṁ katvāti sambandho.",
  "tika-s0105t0:29_7": "Idañca tassa anikkhittadhuratādassanavasena vuttaṁ,",
  "tika-s0105t0:29_8": "so pana akatepi saṅghabhede tehi saññāpetiyeva.",
  "tika-s0105t0:29_9": "Uṇhalohitanti balavasokasamuṭṭhitaṁ uṇhabhūtaṁ lohitaṁ. Mahānirayeti avīciniraye.",
  "tika-s0105t0:29_10": "Vitthārakathānayoti ajātasattupasādanādivasena vitthārato vattabbāya kathāya nayamattaṁ. Kasmā panettha sā na vuttā,",
  "tika-s0105t0:29_11": "nanu saṅgītikathā viya khandhake (cūḷava.",
  "tika-s0105t0:29_12": "343) āgatāpi sā vattabbāti codanāya āha ‘‘āgatattā pana sabbaṁ na vutta’’nti, khandhake āgatattā,",
  "tika-s0105t0:29_13": "kiñcimattassa ca vacanakkamassa vuttattā na ettha koci virodhoti adhippāyo.",
  "tika-s0105t0:29_14": "‘‘Eva’’ntiādi yathānusandhinā nigamanaṁ.",
  "tika-s0105t0:30_0": "Kosalaraññoti pasenadikosalassa pitu mahākosalarañño.",
  "tika-s0105t0:30_1": "Nanu videhassa rañño dhītā vedehīti attho sambhavatīti codanamapaneti ‘‘na videharañño’’ti iminā.",
  "tika-s0105t0:30_2": "Atha kenaṭṭhenāti āha ‘‘paṇḍitādhivacanameta’’nti, paṇḍitavevacanaṁ, paṇḍitanāmanti vā attho.",
  "tika-s0105t0:30_3": "Ayaṁ pana padattho kena nibbacanenāti vuttaṁ ‘‘tatrāya’’ntiādi. Vidantīti jānanti.",
  "tika-s0105t0:30_4": "Vedenāti karaṇabhūtena ñāṇena.",
  "tika-s0105t0:30_5": "‘‘Īhatī’’ti etassa pavattatītipi attho ṭīkāyaṁ vutto.",
  "tika-s0105t0:30_6": "Vedehīti idha nadādigaṇoti āha ‘‘vedehiyā’’ti.",
  "tika-s0105t0:31_0": "Soyeva aho tadaho,",
  "tika-s0105t0:31_1": "sattamīvacanena pana ‘‘tadahū’’ti padasiddhi. Etthāti etasmiṁ divase.",
  "tika-s0105t0:31_2": "Upasaddena visiṭṭho vasasaddo upavasaneyeva, na vasanamatte,",
  "tika-s0105t0:31_3": "upavasanañca samādānamevāti dassetuṁ ‘‘sīlenā’’tiādi vuttaṁ.",
  "tika-s0105t0:31_4": "Ettha ca sīlenāti sāsane ariyuposathaṁ sandhāya vuttaṁ.",
  "tika-s0105t0:31_5": "Anasanenāti abhuñjanamattasaṅkhātaṁ bāhiruposathaṁ. Vā-saddo cettha aniyamattho, tena ekaccaṁ manoduccaritaṁ, dussīlyādiñca saṅgaṇhāti.",
  "tika-s0105t0:31_6": "Tathā hi gopālakuposatho abhijjhāsahagatassa cittassa vasena vutto,",
  "tika-s0105t0:31_7": "nigaṇṭhuposatho mosavajjādivasena.",
  "tika-s0105t0:31_8": "Yathāha visākhuposathe ‘‘so tena abhijjhāsahagatena cetasā divasaṁ atināmetī’’ti, (a. ni.",
  "tika-s0105t0:31_9": "3.71) ‘‘iti yasmiṁ samaye sacce samādapetabbā,",
  "tika-s0105t0:31_10": "musāvāde tasmiṁ samaye samādapetī’’ti (a. ni. 3.71) ca ādi.",
  "tika-s0105t0:32_0": "Evaṁ adhippetatthānurūpaṁ nibbacanaṁ dassetvā idāni atthuddhāravasena nibbacanānurūpaṁ adhippetatthaṁ dassetuṁ ‘‘ayaṁ panā’’tiādimāha. Etthāti uposathasadde.",
  "tika-s0105t0:32_1": "Samānasaddavacanīyānaṁ anekappabhedānaṁ atthānamuddharaṇaṁ atthuddhāro samānasaddavacanīyesu vā atthesu adhippetasseva atthassa uddharaṇaṁ atthuddhārotipi vaṭṭati.",
  "tika-s0105t0:32_2": "Anekatthadassanañhi adhippetatthassa uddharaṇatthameva.",
  "tika-s0105t0:32_3": "Nanu ca ‘‘atthamattaṁ pati saddā abhinivisantī’’tiādinā atthuddhāre codanā, sodhanā ca heṭṭhā vuttāyeva.",
  "tika-s0105t0:32_4": "Apica visesasaddassa avācakabhāvato pātimokkhuddesādivisayopi uposathasaddo sāmaññarūpo eva,",
  "tika-s0105t0:32_5": "atha kasmā pātimokkhuddesādivisesavisayo vuttoti? Saccametaṁ,",
  "tika-s0105t0:32_6": "ayaṁ panattho tādisaṁ saddasāmaññamanādiyitvā tattha tattha sambhavatthadassanavaseneva vuttoti, evaṁ sabbattha.",
  "tika-s0105t0:32_7": "Sīladiṭṭhivasena (sīlasuddhivasena dī. ni. ṭī.",
  "tika-s0105t0:32_8": "1.150) upetehi samaggehi vasīyati na uṭṭhīyatīti uposatho, pātimokkhuddeso. Samādānavasena,",
  "tika-s0105t0:32_9": "adhiṭṭhānavasena vā upecca ariyavāsādiatthāya vasitabbo āvasitabboti uposatho, sīlaṁ.",
  "tika-s0105t0:32_10": "Anasanādivasena upecca vasitabbo anuvasitabboti uposatho, vatasamādānasaṅkhāto upavāso.",
  "tika-s0105t0:32_11": "Navamahatthikulapariyāpanne hatthināge kiñci kiriyamanapekkhitvā taṁkulasambhūtatāmattaṁ pati ruḷhivaseneva uposathoti samaññā,",
  "tika-s0105t0:32_12": "tasmā tattha nāmapaññatti veditabbā.",
  "tika-s0105t0:32_13": "Arayo upagantvā useti dāhetīti uposatho,",
  "tika-s0105t0:32_14": "usasaddo dāhetipi saddavidū vadanti.",
  "tika-s0105t0:32_15": "Divase pana uposatha saddapavatti aṭṭhakathāyaṁ vuttāyeva.",
  "tika-s0105t0:32_16": "‘‘Suddhassa ve sadāphaggū’’tiādīsu suddhassāti sabbaso kilesamalābhāvena parisuddhassa. Veti nipātamattaṁ, byattanti vā attho. Sadāti niccakālampi.",
  "tika-s0105t0:32_17": "Phaggūti phagguṇīnakkhattameva yuttaṁ bhavati, niruttinayena cetassa siddhi.",
  "tika-s0105t0:32_18": "Yassa hi sundarikabhāradvājassa nāma brāhmaṇassa phagguṇamāse uttaraphagguṇīyuttadivase titthanhānaṁ karontassa saṁvaccharampi katapāpapavāhanaṁ hotīti laddhi.",
  "tika-s0105t0:32_19": "Tato taṁ vivecetuṁ idaṁ majjhimāgamāvare mūlapaṇṇāsake vatthasutte bhagavatā vuttaṁ.",
  "tika-s0105t0:32_20": "Suddhassuposatho sadāti yathāvuttakilesamalasuddhiyā parisuddhassa uposathaṅgāni,",
  "tika-s0105t0:32_21": "vatasamādānāni ca asamādiyatopi niccakālaṁ uposathavāso eva bhavatīti attho.",
  "tika-s0105t0:32_22": "‘‘Na bhikkhave’’tiādīsu ‘‘abhikkhuko āvāso na gantabbo’’ti nīharitvā sambandho.",
  "tika-s0105t0:32_23": "Upavasitabbadivasoti upavasanakaraṇadivaso,",
  "tika-s0105t0:32_24": "adhikaraṇe vā tabbasaddo daṭṭhabbo.",
  "tika-s0105t0:32_25": "Evañhi aṭṭhakathāyaṁ vuttanibbacanena sameti. Antogadhāvadhāraṇena,",
  "tika-s0105t0:32_26": "aññatthāpohanena ca nivāraṇaṁ sandhāya ‘‘sesadvayanivāraṇattha’’nti vuttaṁ.",
  "tika-s0105t0:32_27": "‘‘Pannarase’’ti padamārabbha divasavasena yathāvuttanibbacanaṁ katanti dassento ‘‘teneva vutta’’ntiādimāha.",
  "tika-s0105t0:32_28": "Pañcadasannaṁ tithīnaṁ pūraṇavasena ‘‘pannaraso’’ti hi divaso vutto.",
  "tika-s0105t0:33_0": "‘‘Tāni ettha santī’’ti ettakeyeva vutte nanvetāni aññatthāpi santīti codanā siyāti taṁ nivāretuṁ ‘‘tadā kirā’’tiādi vuttaṁ. Anena bahuso,",
  "tika-s0105t0:33_1": "atisayato vā ettha taddhitavisayo payuttoti dasseti. Cātumāsī,",
  "tika-s0105t0:33_2": "cātumāsinīti ca paccayavisesena itthiliṅgeyeva pariyāyavacanaṁ.",
  "tika-s0105t0:33_3": "Pariyosānabhūtāti ca pūraṇabhāvameva sandhāya vadati tāya saheva catumāsaparipuṇṇabhāvato. Idhāti pāḷiyaṁ.",
  "tika-s0105t0:33_4": "Tīhi ākārehi pūretīti puṇṇāti atthaṁ dasseti ‘‘māsapuṇṇatāyā’’tiādinā.",
  "tika-s0105t0:33_5": "Tattha tadā kattikamāsassa puṇṇatāya māsapuṇṇatā.",
  "tika-s0105t0:33_6": "Purimapuṇṇamito hi paṭṭhāya yāva aparā puṇṇamī,",
  "tika-s0105t0:33_7": "tāva eko māsoti tattha vohāro.",
  "tika-s0105t0:33_8": "Vassānassa utuno puṇṇatāya utupuṇṇatā.",
  "tika-s0105t0:33_9": "Kattikamāsalakkhitassa saṁvaccharassa puṇṇatāya saṁvaccharapuṇṇatā.",
  "tika-s0105t0:33_10": "Purimakattikamāsato pabhuti yāva aparakattikamāso,",
  "tika-s0105t0:33_11": "tāva eko kattikasaṁvaccharoti evaṁ saṁvaccharapuṇṇatāyāti vuttaṁ hoti.",
  "tika-s0105t0:33_12": "Lokikānaṁ matena pana māsavasena saṁvaccharasamaññā lakkhitā.",
  "tika-s0105t0:33_13": "Tathā ca lakkhaṇaṁ garusaṅkantivasena. Vuttañhi jotisatthe –",
  "tika-s0105t0:34_0": "‘‘Nakkhattena sahodaya-matthaṁ yāti sūramanti;",
  "tika-s0105t0:35_0": "Tassa saṅkaṁ tatra vattabbaṁ, vassaṁ māsakamenevā’’ti.",
  "tika-s0105t0:36_0": "Minīyati divaso etenāti mā.",
  "tika-s0105t0:36_1": "Tassa hi gatiyā divaso minitabbo ‘‘pāṭipado dutiyā, tatiyā’’tiādinā.",
  "tika-s0105t0:36_2": "Ettha puṇṇoti etissā rattiyā sabbakalāpāripūriyā puṇṇo.",
  "tika-s0105t0:36_3": "Candassa hi soḷasamo bhāgo ‘‘kalā’’ti vuccati,",
  "tika-s0105t0:36_4": "tadā ca cando sabbāsampi soḷasannaṁ kalānaṁ vasena paripuṇṇo hutvā dissati.",
  "tika-s0105t0:36_5": "Ettha ca ‘‘tadahuposathe pannarase’’ti padāni divasavasena vuttāni,",
  "tika-s0105t0:36_6": "‘‘komudiyā’’tiādīni tadekadesarattivasena.",
  "tika-s0105t0:37_0": "Kasmā pana rājā amaccaparivuto nisinno,",
  "tika-s0105t0:37_1": "na ekakovāti codanāya sodhanālesaṁ dassetuṁ pāḷipadatthameva avatvā ‘‘evarūpāyā’’tiādīnipi vadati.",
  "tika-s0105t0:37_2": "Etehi cāyaṁ sodhanāleso dassito ‘‘evaṁ ruciyamānāya rattiyā tadā pavattattā tathā parivuto nisinno’’ti.",
  "tika-s0105t0:37_3": "Dhoviyamānadisābhāgāyāti etthāpi viyasaddo yojetabbo.",
  "tika-s0105t0:37_4": "Rajatavimānaniccharitehīti rajatavimānato nikkhantehi,",
  "tika-s0105t0:37_5": "rajatavimānappabhāya vā vipphuritehi.",
  "tika-s0105t0:37_6": "‘‘Visaro’’ti idaṁ muttāvaḷiādīnampi visesanapadaṁ.",
  "tika-s0105t0:37_7": "Abbhaṁ dhūmo rajo rāhūti ime cattāro upakkilesā pāḷinayena (a. ni. 4.50; pāci. 447).",
  "tika-s0105t0:37_8": "Rājāmaccehīti rājakulasamudāgatehi amaccehi.",
  "tika-s0105t0:37_9": "Atha vā anuyuttakarājūhi ceva amaccehi cāti attho. Kañcanāsaneti sīhāsane. ‘‘Raññaṁ tu hemamāsanaṁ,",
  "tika-s0105t0:37_10": "sīhāsanamatho vāḷabījanitthī ca cāmara’’nti hi vuttaṁ.",
  "tika-s0105t0:37_11": "Kasmā nisinnoti nisīdanamatte codanā. Eta nti kandanaṁ, pabodhanaṁ vā. Itīti iminā hetunā.",
  "tika-s0105t0:37_12": "Nakkhatta nti kattikānakkhattachaṇaṁ.",
  "tika-s0105t0:37_13": "Sammā ghositabbaṁ etarahi nakkhattanti saṅghuṭṭhaṁ. Pañcavaṇṇakusumehi lājena,",
  "tika-s0105t0:37_14": "puṇṇaghaṭehi ca paṭimaṇḍitaṁ gharesu dvāraṁ yassa tadetaṁ nagaraṁ pañca…pe… dvāraṁ.Dhajo vaṭo.",
  "tika-s0105t0:37_15": "Paṭāko paṭṭoti sīhaḷiyā vadanti.",
  "tika-s0105t0:37_16": "Tadā kira padīpujjalanasīsena katanakkhattaṁ.",
  "tika-s0105t0:37_17": "Tathā hi ummādantijātakādīsupi (jā.",
  "tika-s0105t0:37_18": "2.18.57) kattikamāse evameva vuttaṁ.",
  "tika-s0105t0:37_19": "Tenāha ‘‘samujjalitadīpamālālaṅkatasabbadisābhāga’’nti. Vīthi nāma rathikā mahāmaggo.",
  "tika-s0105t0:37_20": "Racchā nāma anibbiddhā khuddakamaggo.",
  "tika-s0105t0:37_21": "Tattha tattha nisinnavasena samānabhāgena pāṭiyekkaṁ nakkhattakīḷaṁ anubhavamānena samabhikiṇṇanti vuttaṁ hoti.",
  "tika-s0105t0:37_22": "Mahāaṭṭhakathāyaṁ evaṁ vatvāpi tattheva iti sanniṭṭhānaṁ katanti attho.",
  "tika-s0105t0:38_0": "Udānaṁ udāhāroti atthato ekaṁ.",
  "tika-s0105t0:38_1": "Mānanti mānapattaṁ kattubhūtaṁ. Chaḍḍanavasena avaseko. Sotavasena ogho.",
  "tika-s0105t0:38_2": "Pītivacananti pītisamuṭṭhānavacanaṁ kammabhūtaṁ. Hadayanti cittaṁ kattubhūtaṁ.",
  "tika-s0105t0:38_3": "Gahetunti bahi aniccharaṇavasena gaṇhituṁ,",
  "tika-s0105t0:38_4": "hadayantoyeva ṭhapetuṁ na sakkotīti adhippāyo.",
  "tika-s0105t0:38_5": "Tena vuttaṁ ‘‘adhikaṁ hutvā’’tiādi.",
  "tika-s0105t0:38_6": "Idaṁ vuttaṁ hoti – yaṁ vacanaṁ paṭiggāhaka nirapekkhaṁ kevalaṁ uḷārāya pītiyā vasena sarasato sahasāva mukhato niccharati,",
  "tika-s0105t0:38_7": "tadevidha ‘‘udāna’’nti adhippetanti.",
  "tika-s0105t0:39_0": "Dosehi itā gatā apagatāti dosinā ta-kārassa na-kāraṁ katvā yathā ‘‘kilese jito vijitāvīti jino’’ti āha ‘‘dosāpagatā’’ti.",
  "tika-s0105t0:39_1": "Yadipi sutte vuttaṁ ‘‘cattārome bhikkhave candimasūriyānaṁ upakkilesā,",
  "tika-s0105t0:39_2": "yehi upakkilesehi upakkiliṭṭhā candimasūriyā na tapanti na bhāsanti na virocanti. Katame cattāro? Abbhā bhikkhave…pe… mahikā. Dhūmo rajo.",
  "tika-s0105t0:39_3": "Rāhu bhikkhave candimasūriyānaṁ upakkileso’’ti, (cūḷava.",
  "tika-s0105t0:39_4": "447) tathāpi tatiyupakkilesassa pabhedadassana vasena aṭṭhakathānayena dassetuṁ ‘‘pañcahi upakkilesehī’’ti vuttaṁ.",
  "tika-s0105t0:39_5": "Ayamattho ca ramaṇīyādisaddayogato ñāyatīti āha ‘‘tasmā’’tiādi.",
  "tika-s0105t0:39_6": "Anīya-saddopi bahulā katvatthābhidhāyako yathā ‘‘niyyānikā dhammā’’ti (dha. sa.",
  "tika-s0105t0:39_7": "dukamātikā 96) dasseti ‘‘ramayatī’’ti iminā.",
  "tika-s0105t0:39_8": "Juṇhāvasena rattiyā surūpattamāha ‘‘vuttadosavimuttāyā’’tiādinā. Abbhādayo cettha vuttadosā.",
  "tika-s0105t0:39_9": "Ayañca hetu ‘‘dassituṁ yuttā’’ti etthāpi sambajjhitabbo. Tena kāraṇena,",
  "tika-s0105t0:39_10": "utusampattiyā ca pāsādikatā daṭṭhabbā.",
  "tika-s0105t0:39_11": "Īdisāya rattiyā yutto divaso māso utu saṁvaccharoti evaṁ divasamāsādīnaṁ lakkhaṇā sallakkhaṇupāyā bhavituṁ yuttā,",
  "tika-s0105t0:39_12": "tasmā lakkhitabbāti lakkhaṇiyā,",
  "tika-s0105t0:39_13": "sā eva lakkhaññā ya-vato ṇa-kārassa ña-kārādesavasena yathā ‘‘pokkharañño sumāpitā’’ti āha ‘‘divasamāsādīna’’ntiādi.",
  "tika-s0105t0:40_0": "‘‘Yaṁ no payirupāsato cittaṁ pasīdeyyā’’ti vacanato samaṇaṁ vā brāhmaṇaṁ vāti ettha paramatthasamaṇo,",
  "tika-s0105t0:40_1": "paramatthabrāhmaṇo ca adhippeto, na pana pabbajjāmattasamaṇo,",
  "tika-s0105t0:40_2": "na ca jātimattabrāhmaṇoti vuttaṁ ‘‘samitapāpatāyā’’tiādi.",
  "tika-s0105t0:40_3": "Bahati pāpe bahi karotīti brāhmaṇo niruttinayena.",
  "tika-s0105t0:40_4": "Bahuvacane vattabbe ekavacanaṁ,",
  "tika-s0105t0:40_5": "ekavacane vā vattabbe bahuvacanaṁ vacanabyattayo vacanavipallāsoti attho.",
  "tika-s0105t0:40_6": "Idha pana ‘‘payirupāsata’’nti vattabbe ‘‘payirupāsato’’ti vuttattā bahuvacane vattabbe ekavacanavasena vacanabyattayo dassito. Attani,",
  "tika-s0105t0:40_7": "garuṭṭhāniye ca hi ekasmimpi bahuvacanappayogo niruḷho.",
  "tika-s0105t0:40_8": "Payirupāsatoti ca vaṇṇavipariyāyaniddeso esa yathā ‘‘payirudāhāsī’’ti. Ayañhi bahulaṁ diṭṭhapayogo,",
  "tika-s0105t0:40_9": "yadidaṁ parisadde ya-kārapare vaṇṇavipariyāyo.",
  "tika-s0105t0:40_10": "Tathā hi akkharacintakā vadanti ‘‘pariyādīnaṁ rayādivaṇṇassa yarādīhi vipariyāyo’’ti.",
  "tika-s0105t0:40_11": "Yanti samaṇaṁ vā brāhmaṇaṁ vā.",
  "tika-s0105t0:40_12": "Iminā sabbenapi vacanenāti ‘‘ramaṇīyā vatā’’tiādivacanena.",
  "tika-s0105t0:40_13": "Obhāsanimittakammanti obhāsabhūtaṁ nimittakammaṁ ,",
  "tika-s0105t0:40_14": "paribyattaṁ nimittakaraṇanti attho.",
  "tika-s0105t0:40_15": "Mahāparādhatāyāti mahādosatāya.",
  "tika-s0105t0:41_0": "‘‘Tena hī’’tiādi tadatthavivaraṇaṁ.",
  "tika-s0105t0:41_1": "Devadatto cāti ettha ca-saddo samuccayavasena atthupanayane,",
  "tika-s0105t0:41_2": "tena yathā rājā ajātasattu attano pitu ariyasāvakassa satthu upaṭṭhākassa ghātanena mahāparādho,",
  "tika-s0105t0:41_3": "evaṁ bhagavato mahānatthakarassa devadattassa apassayabhāvenāpīti imamatthaṁ upaneti.",
  "tika-s0105t0:41_4": "Tassa piṭṭhichāyāyāti vohāramattaṁ,",
  "tika-s0105t0:41_5": "tassa jīvakassa piṭṭhiapassayena,",
  "tika-s0105t0:41_6": "taṁ pamukhaṁ katvā apassāyāti vuttaṁ hoti.",
  "tika-s0105t0:41_7": "Vikkhepapacchedanatthanti vakkhamānāya attano kathāya uppajjanakavikkhepassa pacchindanatthaṁ, anuppajjanatthanti adhippāyo. Tenāha ‘‘tassaṁ hī’’tiādi.",
  "tika-s0105t0:41_8": "Asikkhitānanti kāyavacīsaṁyamane vigatasikkhānaṁ.",
  "tika-s0105t0:41_9": "Kulūpaketi kulamupagate satthāre.",
  "tika-s0105t0:41_10": "Gahitāsāratāyāti gahetabbaguṇasāravigatatāya.",
  "tika-s0105t0:41_11": "Nibbikkhepanti aññesamapanayanavirahitaṁ.",
  "tika-s0105t0:42_0": "Bhaddanti avassayasampannatāya sundaraṁ.",
  "tika-s0105t0:43_0": "151.",
  "tika-s0105t0:43_1": "Ayañcattho imāya pāḷicchāyāya adhigato,",
  "tika-s0105t0:43_2": "imamatthameva vā antogadhaṁ katvā pāḷiyamevaṁ vuttanti dasseti ‘‘tenāhā’’tiādinā.",
  "tika-s0105t0:43_3": "Asatthāpi samāno satthā paṭiññāto yenāti satthupaṭiññāto,",
  "tika-s0105t0:43_4": "tassa abuddhassāpi samānassa buddhapaṭiññātassa ‘‘ahameko loke atthadhammānusāsako’’ti ācariyapaṭiññātabhāvaṁ vā sandhāya evaṁ vuttaṁ.",
  "tika-s0105t0:43_5": "‘‘So kirā’’tiādinā anussutimattaṁ pati porāṇaṭṭhakathānayova kirasaddena vutto.",
  "tika-s0105t0:43_6": "Esa nayo parato makkhalipadanibbacanepi .",
  "tika-s0105t0:43_7": "Ekūnadāsasataṁ pūrayamānoti ekenūnadāsasataṁ attanā saddhiṁ anūnadāsasataṁ katvā pūrayamāno.",
  "tika-s0105t0:43_8": "Evaṁ jāyamāno cesa maṅgaladāso jāto.",
  "tika-s0105t0:43_9": "Jātarūpenevāti mātukucchito vijātaveseneva,",
  "tika-s0105t0:43_10": "yathā vā sattā anivatthā apārutā jāyanti, tathā jātarūpeneva.",
  "tika-s0105t0:43_11": "Upasaṅkamantīti upagatā bhajantā honti.",
  "tika-s0105t0:43_12": "Tadeva pabbajjaṁ aggahesīti tadeva naggarūpaṁ ‘‘ayameva pabbajjā nāma siyā’’ti pabbajjaṁ katvā aggahesi.",
  "tika-s0105t0:43_13": "Pabbajiṁsūti taṁ pabbajitamanupabbajiṁsu.",
  "tika-s0105t0:44_0": "‘‘Pabbajitasamūhasaṅkhāto’’ti etena pabbajitasamūhatāmattena saṅgho,",
  "tika-s0105t0:44_1": "na niyyānikadiṭṭhivisuddhasīlasāmaññavasena saṁhatattāti dasseti.",
  "tika-s0105t0:44_2": "Assa atthīti assa satthupaṭiññātassa parivārabhāvena atthi.",
  "tika-s0105t0:44_3": "‘‘Saṅghī gaṇī’’ti cedaṁ pariyāyavacanaṁ,",
  "tika-s0105t0:44_4": "saṅketamattato nānanti āha ‘‘svevā’’tiādi.",
  "tika-s0105t0:44_5": "Svevāti ca pabbajitasamūhasaṅkhāto eva.",
  "tika-s0105t0:44_6": "Keci pana ‘‘pabbajitasamūhavasena saṅghī,",
  "tika-s0105t0:44_7": "gahaṭṭhasamūhavasena gaṇī’’ti vadanti,",
  "tika-s0105t0:44_8": "taṁ tesaṁ matimattaṁ gaṇe eva loke saṅgha-saddassa niruḷhattā.",
  "tika-s0105t0:44_9": "Acelakavatacariyādi attanā parikappitamattaṁ ācāro.Paññāto pākaṭo saṅghīādibhāvena.",
  "tika-s0105t0:44_10": "Appiccho santuṭṭhoti atthato ekaṁ.",
  "tika-s0105t0:44_11": "Tattha labbhamānāppicchataṁ dassetuṁ ‘‘appicchatāya vatthampi na nivāsetī’’ti vuttaṁ.",
  "tika-s0105t0:44_12": "Na hi tasmiṁ sāsanike viya santaguṇaniggūhaṇalakkhaṇā appicchatā labbhati. Yasoti kittisaddo.",
  "tika-s0105t0:44_13": "Taranti etena saṁsāroghanti evaṁ sammatatāya laddhi titthaṁ nāma ‘‘sādhū’’ti sammato,",
  "tika-s0105t0:44_14": "na ca sādhūhi sammatoti atthamāha ‘‘aya’’ntiādinā.",
  "tika-s0105t0:44_15": "Na hi tassa sādhūhi sammatatā labbhati.",
  "tika-s0105t0:44_16": "Sundaro sappurisoti dvidhā attho.",
  "tika-s0105t0:44_17": "Assutavatoti assutāriyadhammassa, kattutthe cetaṁ sāmivacanaṁ.",
  "tika-s0105t0:44_18": "‘‘Imāni me vatasamādānāni ettakaṁ kālaṁ suciṇṇānī’’ti bahū rattiyo jānāti.",
  "tika-s0105t0:44_19": "Tā panassa rattiyo cirakālabhūtāti katvā ‘‘ciraṁ pabbajitassā’’tiādi vuttaṁ,",
  "tika-s0105t0:44_20": "antatthaaññapadatthasamāso cesa yathā ‘‘māsajāto’’ti.",
  "tika-s0105t0:44_21": "Atha tassa padadvayassa ko visesoti ce?",
  "tika-s0105t0:44_22": "Cirapabbajitaggahaṇenassa buddhisīlatā,",
  "tika-s0105t0:44_23": "rattaññūgahaṇena tattha sampajānatā dassitā, ayametassa visesoti.",
  "tika-s0105t0:44_24": "Kiṁ pana atthaṁ sandhāya so amacco āhāti vuttaṁ ‘‘acirapabbajitassā’’tiādi. Okappanīyāti saddahanīyā. Addhānanti dīghakālaṁ.",
  "tika-s0105t0:44_25": "Kittako pana soti āha ‘‘dve tayo rājaparivaṭṭe’’ti, dvinnaṁ,",
  "tika-s0105t0:44_26": "tiṇṇaṁ vā rājūnaṁ rajjānusāsanapaṭipāṭiyoti attho.",
  "tika-s0105t0:44_27": "‘‘Addhagato’’ti vatvāpi puna kataṁ vayaggahaṇaṁ osānavayāpekkhaṁ padadvayassa atthavisesasambhavatoti dasseti ‘‘pacchimavaya’’nti iminā. Ubhayanti ‘‘addhagato, vayoanuppatto’’ti padadvayaṁ.",
  "tika-s0105t0:45_0": "Kājaro nāma eko rukkhaviseso,",
  "tika-s0105t0:45_1": "yo ‘‘paṇṇakarukkho’’tipi vuccati.",
  "tika-s0105t0:45_2": "Disvā viya anattamanoti sambandho.",
  "tika-s0105t0:45_3": "Pubbe pitarā saddhiṁ satthu santikaṁ gantvā desanāya sutapubbataṁ sandhāyāha ‘‘jhānā…pe… kāmo’’ti.",
  "tika-s0105t0:45_4": "Tilakkhaṇabbhāhatanti tīhi lakkhaṇehi abhighaṭitaṁ. Dassanenāti nidassanamattaṁ.",
  "tika-s0105t0:45_5": "So hi disvā tena saddhiṁ allāpasallāpaṁ katvā ,",
  "tika-s0105t0:45_6": "tato akiriyavādaṁ sutvā ca anattamano ahosi.",
  "tika-s0105t0:45_7": "Guṇakathāyāti abhūtaguṇakathāya.",
  "tika-s0105t0:45_8": "Tenāha ‘‘suṭṭhutaraṁ anattamano’’ti. Yadi anattamano,",
  "tika-s0105t0:45_9": "kasmā tuṇhī ahosīti codanaṁ visodheti ‘‘anattamano samānopī’’tiādinā.",
  "tika-s0105t0:46_0": "152.Gosālāyāti evaṁnāmake gāmeti vuttaṁ.",
  "tika-s0105t0:46_1": "Vassānakāle gunnaṁ patiṭṭhitasālāyāti pana atthe tabbasena tassa nāmaṁ sātisayamupapannaṁ hoti bahulamanaññasādhāraṇattā,",
  "tika-s0105t0:46_2": "tathāpi so porāṇehi ananussutoti ekaccavādo nāma kato.",
  "tika-s0105t0:46_3": "‘‘Mā khalīti sāmiko āhā’’ti iminā tathāvacanamupādāya tassa ākhyātapadena samaññāti dasseti.",
  "tika-s0105t0:46_4": "Saññāya hi vattumicchāya ākhyātapadampi nāmikaṁ bhavati yathā ‘‘aññāsikoṇḍañño’’ti (mahāva. 17).",
  "tika-s0105t0:46_5": "Sesanti ‘‘so paṇṇena vā’’tiādivacanaṁ.",
  "tika-s0105t0:47_0": "153.",
  "tika-s0105t0:47_1": "Dāsādīsu sirivaḍḍhakādināmamiva ajitoti tassa nāmamattaṁ.",
  "tika-s0105t0:47_2": "Kesehi vāyito kambalo yassātipi yujjati.",
  "tika-s0105t0:47_3": "Paṭikiṭṭhataranti nihīnataraṁ.",
  "tika-s0105t0:47_4": "‘‘Yathāhā’’tiādinā aṅguttarāgame tikanipāte makkhalisutta (a. ni. 3.138) māhari. Tantāvutānīti tante vītāni.",
  "tika-s0105t0:47_5": "‘‘Sīte sīto’’tiādinā chahākārehi tassa paṭikiṭṭhataraṁ dasseti.",
  "tika-s0105t0:48_0": "154.",
  "tika-s0105t0:48_1": "Pakujjhati sammādiṭṭhikesu byāpajjatīti pakudho.",
  "tika-s0105t0:48_2": "Vaccaṁ katvāpīti ettha pi-saddena bhojanaṁ bhuñjitvāpi kenaci asucinā makkhitvāpīti imamatthaṁ sampiṇḍeti.",
  "tika-s0105t0:48_3": "Vālikāthūpaṁ katvāti vatasamādānasīsena vālikāsañcayaṁ katvā,",
  "tika-s0105t0:48_4": "tathārūpe anupagamanīyaṭṭhāne puna vataṁ samādāya gacchatīti vuttaṁ hoti.",
  "tika-s0105t0:49_0": "156.‘‘Gaṇṭhanakileso’’ti etassa ‘‘palibundhanakileso’’ti atthavacanaṁ,",
  "tika-s0105t0:49_1": "saṁsāre paribundhanakicco khettavatthuputtadārādivisayo rāgādikilesoti attho.",
  "tika-s0105t0:49_2": "‘‘Evaṁvāditāyā’’ti iminā laddhivasenassa nāmaṁ, na panatthatoti dasseti.",
  "tika-s0105t0:49_3": "Yāva hi so maggena samugghāṭito, tāva atthiyeva.",
  "tika-s0105t0:49_4": "Ayaṁ pana vacanattho – ‘‘natthi mayhaṁ gaṇṭho’’ti gaṇhātīti nigaṇṭhoti. Nāṭassāti evaṁnāmakassa.",
  "tika-s0105t0:50_0": "Komārabhaccajīvakakathāvaṇṇanā",
  "tika-s0105t0:51_0": "157.",
  "tika-s0105t0:51_1": "Sabbathā tuṇhībhūtabhāvaṁ sandhāya ‘‘esa nāga…pe… viyā’’ti vuttaṁ. Supaṇṇoti garuḷo, garuḍo vā sakkaṭamatena.",
  "tika-s0105t0:51_2": "‘‘Ḍa-ḷāna’maviseso’’ti hi tattha vadanti.",
  "tika-s0105t0:51_3": "Yathādhippāyaṁ na vattatīti katvā ‘‘anattho vata me’’ti vuttaṁ.",
  "tika-s0105t0:51_4": "Upasantassāti sabbathā saññamena upasamaṁ gatassa.",
  "tika-s0105t0:51_5": "Jīvakassa tuṇhībhāvo mama adhippāyassa maddanasadiso,",
  "tika-s0105t0:51_6": "tasmā tadeva tuṇhībhāvaṁ pucchitvā kathāpanena mama adhippāyo sampādetabboti ayamettha rañño adhippāyoti dassento ‘‘hatthimhi kho panā’’tiādimāha.",
  "tika-s0105t0:51_7": "Kinti kāraṇapucchāyaṁ nipātoti dasseti ‘‘kena kāraṇenā’’ti iminā, yena tuvaṁ tuṇhī,",
  "tika-s0105t0:51_8": "kiṁ taṁ kāraṇanti vā atthaṁ dasseti.",
  "tika-s0105t0:51_9": "Tattha yathāsambhavaṁ kāraṇaṁ uddharitvā adhippāyaṁ dassetuṁ ‘‘imesa’’ntiādi vuttaṁ.",
  "tika-s0105t0:51_10": "Yathā etesanti etesaṁ kulūpako atthi yathā,",
  "tika-s0105t0:51_11": "imesaṁ nu kho tiṇṇaṁ kāraṇānaṁ aññatarena kāraṇena tuṇhī bhavasīti pucchatīti adhippāyo.",
  "tika-s0105t0:52_0": "Kathāpetīti kathāpetukāmo hoti.",
  "tika-s0105t0:52_1": "Pañcapatiṭṭhitenāti ettha pañcahi aṅgehi abhimukhaṁ ṭhitenāti attho,",
  "tika-s0105t0:52_2": "pādajāṇu kappara hattha sīsasaṅkhātāni pañca aṅgāni samaṁ katvā onāmetvā abhimukhaṁ ṭhitena paṭhamaṁ vanditvāti vuttaṁ hoti.",
  "tika-s0105t0:52_3": "Yampi vadanti ‘‘navakatarenupāli bhikkhunā vuḍḍhatarassa bhikkhuno pāde vandantena ime pañca dhamme ajjhattaṁ upaṭṭhāpetvā pādā vanditabbā’tiādikaṁ (pari.",
  "tika-s0105t0:52_4": "469) vinayapāḷimāharitvā ekaṁsakaraṇaañjalipaggahaṇapādasambāhanapemagāravupaṭṭhāpanavasena pañcapatiṭṭhitavandanā’’ti,",
  "tika-s0105t0:52_5": "tametthānadhippetaṁ dūrato vandane yathāvuttapañcaṅgassa aparipuṇṇattā.",
  "tika-s0105t0:52_6": "Vandanā cettha paṇamanā añjalipaggahaṇakarapuṭasamāyogo.",
  "tika-s0105t0:52_7": "‘‘Pañcapatiṭṭhitena vanditvā’’ti ca kāyapaṇāmo vutto,",
  "tika-s0105t0:52_8": "‘‘mama satthuno’’tiādinā pana vacīpaṇāmo,",
  "tika-s0105t0:52_9": "tadubhayapurecarānucaravasena manopaṇāmoti.",
  "tika-s0105t0:52_10": "Kāmaṁ sabbāpi tathāgatassa paṭipatti anaññasādhāraṇā acchariyabbhutarūpāva,",
  "tika-s0105t0:52_11": "tathāpi gabbhokkanti abhijāti abhinikkhamana abhisambodhi dhammacakkappavattana (saṁ. ni. 5.1081; paṭi. ma.",
  "tika-s0105t0:52_12": "3.30) yamakapāṭihāriyadevorohanāni sadevake loke ativiya supākaṭāni,",
  "tika-s0105t0:52_13": "na sakkā kenaci paṭibāhitunti tāniyevettha uddhaṭāni.",
  "tika-s0105t0:53_0": "Itthaṁ imaṁ pakāraṁ bhūto pattoti itthambhūto,",
  "tika-s0105t0:53_1": "tassa ākhyānaṁ itthambhūtākhyānaṁ,",
  "tika-s0105t0:53_2": "soyevattho itthambhūtākhyānattho.",
  "tika-s0105t0:53_3": "Atha vā itthaṁ evaṁpakāro bhūto jātoti itthambhūto,",
  "tika-s0105t0:53_4": "tādisoti ākhyānaṁ itthambhūtākhyānaṁ,",
  "tika-s0105t0:53_5": "tadevattho itthambhūtākhyānattho,",
  "tika-s0105t0:53_6": "tasmiṁ upayogavacananti attho.",
  "tika-s0105t0:53_7": "Abbhuggatoti ettha hi abhisaddo padhānavasena itthambhūtākhyānatthajotako kammappavacanīyo abhibhavitvā uggamanakiriyāpakārassa dīpanato,",
  "tika-s0105t0:53_8": "tena payogato ‘‘taṁ kho pana bhagavanta’’nti idaṁ upayogavacanaṁ sāmiatthe samānampi appadhānavasena itthambhūtākhyānatthadīpanato ‘‘itthambhūtākhyānatthe’’ti vuttaṁ.",
  "tika-s0105t0:53_9": "Tenevāha ‘‘tassa kho pana bhagavatoti attho’’ti.",
  "tika-s0105t0:53_10": "Nanu ca ‘‘sādhu devadatto mātaramabhī’’ti ettha viya ‘‘taṁ kho pana bhagavanta’’nti ettha abhisaddo appayutto,",
  "tika-s0105t0:53_11": "kathamettha taṁpayogato upayogavacanaṁ siyāti? Atthato payuttattā.",
  "tika-s0105t0:53_12": "Atthasaddapayogesu hi atthapayogoyeva padhānoti.",
  "tika-s0105t0:53_13": "Idaṁ vuttaṁ hoti – yathā ‘‘sādhu devadatto mātaramabhī’’ti ettha abhisaddapayogato itthambhūtākhyāne upayogavacanaṁ kataṁ,",
  "tika-s0105t0:53_14": "evamidhāpi ‘‘taṁ kho pana bhagavantaṁ abhi evaṁ kalyāṇo kittisaddo uggato’’ti abhisaddapayogato itthambhūtākhyāne upayogavacanaṁ katanti.",
  "tika-s0105t0:53_15": "Yathā hi ‘‘sādhu devadatto mātaramabhī’’ti ettha ‘‘devadatto mātaramabhi mātuvisaye,",
  "tika-s0105t0:53_16": "mātuyā vā sādhū’’ti evaṁ adhikaraṇatthe,",
  "tika-s0105t0:53_17": "sāmiatthe vā bhummavacanassa,",
  "tika-s0105t0:53_18": "sāmivacanassa vā pasaṅge itthambhūtākhyānajotakena kammappavacanīyena abhisaddena payogato upayogavacanaṁ kataṁ,",
  "tika-s0105t0:53_19": "evamidhāpi sāmiatthe sāmivacanappasaṅge yathā ca tattha ‘‘devadatto mātuvisaye,",
  "tika-s0105t0:53_20": "mātu sambandhī vā sādhuttappakārappatto’’ti ayamattho viññāyati,",
  "tika-s0105t0:53_21": "evamidhāpi ‘‘bhagavato sambandhī kittisaddo abbhuggato abhibhavitvā uggamanappakārappatto’’ti ayamattho viññāyati.",
  "tika-s0105t0:53_22": "Tattha hi devadattaggahaṇaṁ viya idha kittisaddaggahaṇaṁ,",
  "tika-s0105t0:53_23": "‘‘mātara’’nti vacanaṁ viya ‘‘bhagavanta’’nti vacanaṁ,",
  "tika-s0105t0:53_24": "sādhusaddo viya uggatasaddo veditabbo.",
  "tika-s0105t0:54_0": "Kalyāṇoti bhaddako.",
  "tika-s0105t0:54_1": "Kalyāṇabhāvo cassa kalyāṇaguṇavisayatāyāti āha ‘‘kalyāṇaguṇasamannāgato’’ti,",
  "tika-s0105t0:54_2": "kalyāṇehi guṇehi samannāgato tabbisayatāya yuttoti attho.",
  "tika-s0105t0:54_3": "Taṁ visayatā hettha samannāgamo,",
  "tika-s0105t0:54_4": "kalyāṇaguṇavisayatāya tannissitoti adhippāyo.",
  "tika-s0105t0:54_5": "Seṭṭhoti pariyāyavacanepi eseva nayo.",
  "tika-s0105t0:54_6": "Seṭṭhaguṇavisayatā eva hi kittisaddassa seṭṭhatā ‘‘bhagavāti vacanaṁ seṭṭhaṁ,",
  "tika-s0105t0:54_7": "bhagavāti vacanamuttama’’ntiādīsu (visuddhi. 1.142; pārā. aṭṭha. 1.verañjakaṇḍavaṇṇanā; udā. aṭṭha. 1; itivu. aṭṭha. nidānavaṇṇanā; mahāni. aṭṭha. 49) viya.",
  "tika-s0105t0:54_8": "‘‘Arahaṁ sammāsambuddho’’tiādinā guṇānaṁ saṁkittanato,",
  "tika-s0105t0:54_9": "saddanīyato ca vaṇṇoyeva kittisaddo nāmāti āha ‘‘kittiyevā’’ti.",
  "tika-s0105t0:54_10": "Vaṇṇo eva hi kittetabbato kitti,",
  "tika-s0105t0:54_11": "saddanīyato saddoti ca vuccati.",
  "tika-s0105t0:54_12": "Kittipariyāyo hi saddasaddo yathā ‘‘uḷārasaddā isayo, guṇavanto tapassino’’ti.",
  "tika-s0105t0:54_13": "Kittivasena pavatto saddo kittisaddoti bhinnādhikaraṇataṁ dasseti ‘‘thutighoso’’ti iminā.",
  "tika-s0105t0:54_14": "Kittisaddo hettha thutipariyāyo kittanamabhitthavanaṁ kittīti.",
  "tika-s0105t0:54_15": "Thutivasena pavatto ghoso thutighoso, abhitthavudāhāroti attho. Abhisaddo abhibhavane,",
  "tika-s0105t0:54_16": "abhibhavanañcettha ajjhottharaṇamevāti vuttaṁ ‘‘ajjhottharitvā’’ti,",
  "tika-s0105t0:54_17": "anaññasādhāraṇe guṇe ārabbha pavattattā abhibyāpetvāti attho.",
  "tika-s0105t0:54_18": "Kinti-saddo abbhuggatoti codanāya ‘‘itipi so bhagavā’’tiādimāhāti anusandhiṁ dassetuṁ ‘‘kintī’’ti vuttaṁ.",
  "tika-s0105t0:55_0": "Padānaṁ sambajjhanaṁ padasambandho.",
  "tika-s0105t0:55_1": "So bhagavāti yo so samatiṁsa pāramiyo pūretvā sabbakilese bhañjitvā anuttaraṁ sammāsambodhiṁ abhisambuddho devānamatidevo sakkānamatisakko brahmānamatibrahmā lokanātho bhāgyavantatādīhi kāraṇehi sadevake loke ‘‘bhagavā’’ti patthaṭakittisaddo, so bhagavā.",
  "tika-s0105t0:55_2": "Yaṁ taṁ-saddā hi niccasambandhā.",
  "tika-s0105t0:55_3": "‘‘Bhagavā’’ti ca idamādipadaṁ satthu nāmakittanaṁ.",
  "tika-s0105t0:55_4": "Tenāha āyasmā dhammasenāpati ‘‘bhagavāti netaṁ nāmaṁ mātarā kataṁ,",
  "tika-s0105t0:55_5": "na pitarā kata’’ntiādi (mahāni. 6; cūḷani. 2).",
  "tika-s0105t0:55_6": "Parato pana ‘‘bhagavā’’ti padaṁ guṇakittanaṁ.",
  "tika-s0105t0:55_7": "Yathā kammaṭṭhānikena‘‘araha’’ntiādīsu navasu ṭhānesu paccekaṁ itipisaddaṁ yojetvā buddhaguṇā anussarīyanti,",
  "tika-s0105t0:55_8": "evamidha buddhaguṇasaṁkittakenāpīti dassento ‘‘itipi arahaṁ…pe… itipi bhagavā’’ti āha.",
  "tika-s0105t0:55_9": "Evañhi sati‘‘araha’’ntiādīhi navahi padehi ye sadevake loke ativiya pākaṭā paññātā buddhaguṇā,",
  "tika-s0105t0:55_10": "te nānappakārato vibhāvitā honti ‘‘itipī’’ti padadvayena tesaṁ nānappakāratādīpanato. ‘‘Itipetaṁ bhūtaṁ,",
  "tika-s0105t0:55_11": "itipetaṁ taccha’’ntiādīsu (dī. ni.",
  "tika-s0105t0:55_12": "1.6) viya hi iti-saddo idha āsannapaccakkhakaraṇattho, pi-saddo sampiṇḍanattho,",
  "tika-s0105t0:55_13": "tena ca nesaṁ nānappakārabhāvo dīpito,",
  "tika-s0105t0:55_14": "tāni ca guṇasallakkhaṇakāraṇāni saddhāsampannānaṁ viññujātikānaṁ paccakkhāni honti,",
  "tika-s0105t0:55_15": "tasmā tāni saṁkittentena viññunā cittassa sammukhībhūtāneva katvā saṁkittetabbānīti dassento ‘‘iminā ca iminā ca kāraṇenāti vuttaṁ hotī’’ti āha.",
  "tika-s0105t0:55_16": "Evañhi nirūpetvā kittente yassa saṁkitteti,",
  "tika-s0105t0:55_17": "tassa bhagavati ativiya pasādo hoti.",
  "tika-s0105t0:56_0": "Ārakattāti kilesehi suvidūrattā. Arīnanti kilesārīnaṁ.",
  "tika-s0105t0:56_1": "Arānanti saṁsāracakkassa arānaṁ. Hatattāti viddhaṁsitattā.",
  "tika-s0105t0:56_2": "Paccayādīnanti cīvarādipaccayānañceva pūjā visesānañca.",
  "tika-s0105t0:56_3": "Rahābhāvāti cakkhurahādīnamabhāvato.",
  "tika-s0105t0:56_4": "Rahopāpakaraṇābhāvo hi padamanatikkamma rahābhāvoti vuttaṁ.",
  "tika-s0105t0:56_5": "Evampi hi yathādhippetamattho labbhatīti.",
  "tika-s0105t0:56_6": "Tatoti visuddhimaggato (visuddhi. 1.123). Yathā ca visuddhimaggato,",
  "tika-s0105t0:56_7": "evaṁ taṁsaṁvaṇṇanāya paramatthamañjūsāyaṁ (visuddhi. ṭī.",
  "tika-s0105t0:56_8": "1.124) nesaṁ vitthāro gahetabbo.",
  "tika-s0105t0:57_0": "Yasmā jīvako bahuso satthu santike buddhaguṇe sutvā ṭhito,",
  "tika-s0105t0:57_1": "diṭṭhasaccatāya ca satthusāsane vigatakathaṁkatho,",
  "tika-s0105t0:57_2": "satthuguṇakathane ca vesārajjappatto,",
  "tika-s0105t0:57_3": "tasmā so evaṁ vitthārato eva āhāti vuttaṁ ‘‘jīvako panā’’tiādi.",
  "tika-s0105t0:57_4": "‘‘Ettha cā’’tiādinā sāmatthiyatthamāha. Thāmo desanāñāṇameva, balaṁ pana dasabalañāṇaṁ.",
  "tika-s0105t0:57_5": "Vissatthanti bhāvanapuṁsakapadaṁ, anāsaṅkanti attho.",
  "tika-s0105t0:58_0": "Pañcavaṇṇāyāti khuddikādivasena pañcapakārāya.",
  "tika-s0105t0:58_1": "Nirantaraṁ phuṭaṁ ahosi katādhikārabhāvato.",
  "tika-s0105t0:58_2": "Kammantarāyavasena hissa rañño guṇasarīraṁ khatūpahataṁ hoti.",
  "tika-s0105t0:58_3": "Kasmā panesa jīvakameva gamanasajjāya āṇāpetīti āha ‘‘imāyā’’tiādi.",
  "tika-s0105t0:59_0": "158.",
  "tika-s0105t0:59_1": "‘‘Uttama’’nti vatvā na kevalaṁ uttamabhāvoyevettha kāraṇaṁ,",
  "tika-s0105t0:59_2": "atha kho appasaddatāpīti dassetuṁ ‘‘assayānarathayānānī’’tiādi vuttaṁ.",
  "tika-s0105t0:59_3": "Hatthiyānesu ca nibbisevanameva gaṇhanto hatthiniyopi kappāpesi.",
  "tika-s0105t0:59_4": "Padānupadanti padamanugataṁ padaṁ purato gacchantassa hatthiyānassa pade tesaṁ padaṁ katvā, padasaddo cettha padavaḷañje.",
  "tika-s0105t0:59_5": "Nibbutassāti sabbakilesadarathavūpasamassa .",
  "tika-s0105t0:59_6": "Nibbutehevāti appasaddatāya saddasaṅkhobhanavūpasameheva.",
  "tika-s0105t0:60_0": "Kareṇūti hatthinipariyāyavacanaṁ.",
  "tika-s0105t0:60_1": "Kaṇati saddaṁ karotīti hi kareṇu, karova yassā,",
  "tika-s0105t0:60_2": "na dīgho dantoti vā kareṇu,‘‘kareṇukā’’tipi pāṭho, niruttinayena padasiddhi.",
  "tika-s0105t0:60_3": "Ārohanasajjanaṁ kuthādīnaṁ bandhanameva.",
  "tika-s0105t0:60_4": "Opavayhanti rājānamupavahituṁ samatthaṁ. ‘‘Opaguyha’’ntipi paṭhanti,",
  "tika-s0105t0:60_5": "rājānamupagūhituṁ gopituṁ samatthanti attho.",
  "tika-s0105t0:60_6": "‘‘Evaṁ kirassā’’tiādi paṇḍitabhāvavibhāvanaṁ.",
  "tika-s0105t0:60_7": "Kathā vattatīti laddhokāsabhāvena dhammakathā pavattati.",
  "tika-s0105t0:60_8": "‘‘Rañño āsaṅkānivattanatthaṁ āsannacārībhāvena hatthinīsu itthiyo nisajjāpitā’’ti (dī. ni. ṭī.",
  "tika-s0105t0:60_9": "1.158) ācariyadhammapālattherena vuttaṁ.",
  "tika-s0105t0:60_10": "Aṭṭhakathāyaṁ pana ‘‘itthiyo nissāya purisānaṁ bhayaṁ nāma natthi,",
  "tika-s0105t0:60_11": "sukhaṁ itthiparivuto gamissāmī’’ti tattha kāraṇaṁ vuttameva.",
  "tika-s0105t0:60_12": "Imināpi kāraṇena bhavitabbanti pana ācariyena evaṁ vuttaṁ siyā.",
  "tika-s0105t0:60_13": "Rañño paresaṁ dūrupasaṅkamanabhāvadassanatthaṁ tā purisavesaṁ gāhāpetvā āvudhahatthā kāritā.",
  "tika-s0105t0:60_14": "Hatthinikāsatānīti ettha hatthiniyo eva hatthinikā.",
  "tika-s0105t0:60_15": "‘‘Pañca hatthiniyā satānī’’tipi katthaci pāṭho,",
  "tika-s0105t0:60_16": "so ayuttova ‘‘pañcamattehi bhikkhusatehī’’tiādīsu (pārā.",
  "tika-s0105t0:60_17": "1) viya īdisesu pacchimapadassa samāsasseva dassanato.",
  "tika-s0105t0:60_18": "Kassacidevāti sannipatite mahājane yassa kassaci eva,",
  "tika-s0105t0:60_19": "tadaññesampi āyatiṁ maggaphalānamupanissayoti āha ‘‘sā mahājanassa upakārāya bhavissatī’’ti.",
  "tika-s0105t0:61_0": "Paṭivedesīti ñāpesi.",
  "tika-s0105t0:61_1": "Upacāravacananti vohāravacanamattaṁ teneva adhippetatthassa apariyosānato .",
  "tika-s0105t0:61_2": "Tenāha ‘‘tadeva attano ruciyā karohī’’ti.",
  "tika-s0105t0:61_3": "Imināyeva hi tadatthapariyosānaṁ. Maññasīti pakatiyāva jānāsi. Tadevāti gamanāgamanameva. Yadi gantukāmo, gaccha, atha na gantukāmo, mā gaccha,",
  "tika-s0105t0:61_4": "attano ruciyevettha pamāṇanti vuttaṁ hoti.",
  "tika-s0105t0:62_0": "159.",
  "tika-s0105t0:62_1": "Pāṭiekkāyeva sandhivasena paccekā.",
  "tika-s0105t0:62_2": "‘‘Mahañca’’nti pade karaṇatthe paccattavacananti āha ‘‘mahatā’’ti. Mahantassa bhāvo mahañcaṁ.",
  "tika-s0105t0:62_3": "Na kevalaṁ niggahītantavaseneva pāṭho,",
  "tika-s0105t0:62_4": "atha kho ākārantavasenāpīti āha ‘‘mahaccātipi pāḷī’’ti.",
  "tika-s0105t0:62_5": "Yathā ‘‘khattiyā’’ti vattabbe ‘‘khatyā’’ti,",
  "tika-s0105t0:62_6": "evaṁ ‘‘mahatiyā’’ti vattabbe mahatyā.",
  "tika-s0105t0:62_7": "Puna ca-kāraṁ katvā mahaccāti sandhivasena padasiddhi.",
  "tika-s0105t0:62_8": "Pulliṅgavasena vattabbe itthiliṅgavasena vipallāso liṅgavipariyāyo.",
  "tika-s0105t0:62_9": "Visesanañhi bhiyyo visesyaliṅgādigāhakaṁ.",
  "tika-s0105t0:62_10": "Tiyojanasatānanti paccekaṁ tiyojanasataparimaṇḍalānaṁ.",
  "tika-s0105t0:62_11": "Dvinnaṁ mahāraṭṭhānaṁ issariyasirīti aṅgamagadharaṭṭhānamādhipaccamāha.",
  "tika-s0105t0:62_12": "Tadatthaṁ vivarati ‘‘tassā’’tiādinā.",
  "tika-s0105t0:62_13": "Paṭimukkaveṭhanānīti ābandhasiroveṭhanāni.",
  "tika-s0105t0:62_14": "Āsattakhaggānīti aṁse olambanavasena sannaddhāsīni.",
  "tika-s0105t0:62_15": "Maṇidaṇḍatomareti maṇidaṇḍaṅkuse.",
  "tika-s0105t0:63_0": "‘‘Aparāpī’’tiādinā padasā parivārā vuttā. Khujjavāmanakā vesavasena,",
  "tika-s0105t0:63_1": "kirātasavaraandhakādayo jātivasena tāsaṁ paricārakiniyo dassitā.",
  "tika-s0105t0:63_2": "Vissāsikapurisāti vassavare sandhāyāha.",
  "tika-s0105t0:63_3": "Kulabhogaissariyādivasena mahatī mattā pamāṇametesanti mahāmattā, mahānubhāvā rājāmaccā.",
  "tika-s0105t0:63_4": "Vijjādharataruṇā viyāti mantānubhāvena vijjāmayiddhisampannā vijjādharakumārakā viya. Raṭṭhiyaputtāti bhojaputtā.",
  "tika-s0105t0:63_5": "Raṭṭhe paricarantīti hi luddakā raṭṭhiyā,",
  "tika-s0105t0:63_6": "tesaṁ nānāvudhaparicayatāya rājabhaṭabhūtā puttāti attho,",
  "tika-s0105t0:63_7": "antararaṭṭhabhojakānaṁ vā puttā raṭṭhiyaputtā, khattiyā bhojarājāno.",
  "tika-s0105t0:63_8": "‘‘Anuyuttā bhavantu te’’tiādīsu viya hi ṭīkāyaṁ (dī. ni. ṭī.",
  "tika-s0105t0:63_9": "1.159) vutto bhojasaddo bhojakavācakoti daṭṭhabbaṁ. Ussāpetvāti uddhaṁ pasāretvā.",
  "tika-s0105t0:63_10": "Jayasaddanti ‘‘jayatu mahārājā’’tiādijayapaṭibaddhaṁ saddaṁ.",
  "tika-s0105t0:63_11": "Dhanupantiparikkhepoti dhanupantiparivāro.",
  "tika-s0105t0:63_12": "Sabbattha taṁgāhakavasena veditabbo. Hatthighaṭāti hatthisamūhā. Paharamānāti phusamānā.",
  "tika-s0105t0:63_13": "Aññamaññasaṅghaṭṭanāti avicchedagamanena aññamaññasambandhā.",
  "tika-s0105t0:63_14": "Seṇiyoti gandhikaseṇīdussikaseṇīādayo ‘‘anapaloketvā rājānaṁ vā saṅghaṁ vā gaṇaṁ vā pūgaṁ vā seṇiṁ vā aññatra kappā vuṭṭhāpeyyā’’tiādīsu (pāci. 682) viya.",
  "tika-s0105t0:63_15": "‘‘Aṭṭhārasa akkhobhiṇī seniyo’’ti katthaci likhanti,",
  "tika-s0105t0:63_16": "so anekesupi potthakesu na diṭṭho.",
  "tika-s0105t0:63_17": "Anekasaṅkhyā ca senā heṭṭhā gaṇitāti ayuttoyeva.",
  "tika-s0105t0:63_18": "Tadā sabbāvudhato sarova dūragāmīti katvā sarapatanātikkamappamāṇena rañño parisaṁ saṁvidahati.",
  "tika-s0105t0:63_19": "Kimatthanti āha ‘‘sace’’tiādi.",
  "tika-s0105t0:64_0": "Sayaṁ bhāyanaṭṭhena cittutrāso bhayaṁ yathā tathā bhāyatīti katvā.",
  "tika-s0105t0:64_1": "Bhāyitabbe eva vatthusmiṁ bhayato upaṭṭhite ‘‘bhāyitabbamida’’nti bhāyitabbākārena tīraṇato ñāṇaṁ bhayaṁ bhayato tīretīti katvā.",
  "tika-s0105t0:64_2": "Tenevāha visuddhimagge (visuddhi.",
  "tika-s0105t0:64_3": "2.751) ‘‘bhayatupaṭṭhānañāṇaṁ pana bhāyati, na bhāyatīti? Na bhāyati.",
  "tika-s0105t0:64_4": "Tañhi ‘atītā saṅkhārā niruddhā, paccuppannā nirujjhanti,",
  "tika-s0105t0:64_5": "anāgatā nirujjhissantī’ti tīraṇamattameva hotī’’ti.",
  "tika-s0105t0:64_6": "Bhāyanaṭṭhānaṭṭhena ārammaṇaṁ bhayaṁ bhāyati etasmāti katvā.",
  "tika-s0105t0:64_7": "Bhāyanahetuṭṭhena ottappaṁ bhayaṁ pāpato bhāyati etenāti katvā. Bhayānakanti bhāyanākāro. Tepīti dīghāyukā devāpi.",
  "tika-s0105t0:64_8": "Dhammadesananti pañcasu khandhesu pannarasalakkhaṇapaṭimaṇḍitaṁ dhammadesanaṁ.",
  "tika-s0105t0:64_9": "Yebhuyyenāti ṭhapetvā khīṇāsavadeve tadaññesaṁ vasena bāhullato.",
  "tika-s0105t0:64_10": "Khīṇāsavattā hi tesaṁ cittutrāsabhayampi na uppajjati.",
  "tika-s0105t0:64_11": "Kāmaṁ sīhopamasuttaṭṭhakathāyaṁ (a. ni. aṭṭha.",
  "tika-s0105t0:64_12": "2.4.33) cittutrāsabhayampi tadatthabhāvena vuttaṁ,",
  "tika-s0105t0:64_13": "idha pana pakaraṇānurūpato ñāṇabhayameva gahitaṁ. Saṁveganti sahottappañāṇaṁ.",
  "tika-s0105t0:64_14": "Santāsanti sabbaso ubbijjanaṁ.",
  "tika-s0105t0:64_15": "Bhāyitabbaṭṭhena bhayameva bhīmabhāvena bheravanti bhayabheravaṁ, bhītabbavatthu. Tenāha ‘‘āgacchatī’’ti,",
  "tika-s0105t0:64_16": "etaṁ naraṁ taṁ bhayabheravaṁ āgacchati nūnāti attho.",
  "tika-s0105t0:65_0": "Bhīruṁ pasaṁsantīti pāpato bhāyanato utrāsanato bhīruṁ pasaṁsanti paṇḍitā.",
  "tika-s0105t0:65_1": "Na hi tattha sūranti tasmiṁ pāpakaraṇe sūraṁ pagabbhadhaṁsinaṁ na hi pasaṁsanti.",
  "tika-s0105t0:65_2": "Tenāha ‘‘bhayā hi santo na karonti pāpa’’nti. Tattha bhayāti pāputrāsato, ottappahetūti attho.",
  "tika-s0105t0:66_0": "Chambhitassāti thambhitassa, tha-kārassa cha-kārādeso.",
  "tika-s0105t0:66_1": "Tadatthamāha ‘‘sakalasarīracalana’’nti,",
  "tika-s0105t0:66_2": "bhayavasena sakalakāyapakampananti attho. Uyyodhanaṁ sampahāro.",
  "tika-s0105t0:67_0": "Eketi uttaravihāravāsino.",
  "tika-s0105t0:67_1": "‘‘Rājagahe’’tiādi tesamadhippāyavivaraṇaṁ.",
  "tika-s0105t0:67_2": "Ekekasmiṁ mahādvāre dve dve katvā catusaṭṭhi khuddakadvārāni.",
  "tika-s0105t0:67_3": "‘‘Tadā’’tiādinā akāraṇabhāve hetuṁ dasseti.",
  "tika-s0105t0:68_0": "Idāni sakavādaṁ dassetuṁ ‘‘ayaṁ panā’’tiādi vuttaṁ.",
  "tika-s0105t0:68_1": "‘‘Jīvako kirā’’tiādi āsaṅkanākāradassanaṁ. Assāti ajātasatturañño. Ukkaṇṭhitoti anabhirato.",
  "tika-s0105t0:68_2": "Chattaṁ ussāpetukāmo maññeti sambandho . Bhāyitvāti bhāyanahetu. Tassāti jīvakassa. Sammasaddo samānattho,",
  "tika-s0105t0:68_3": "samānabhāvo ca vayenāti āha ‘‘vayassābhilāpo’’ti.",
  "tika-s0105t0:68_4": "Vayena samāno vayasso yathā ‘‘ekarājā harissavaṇṇo’’ti (jā. 1.2.17).",
  "tika-s0105t0:68_5": "Samānasaddassa hi sādesamicchanti saddavidū,",
  "tika-s0105t0:68_6": "tena abhilāpo ālapanaṁ tathā, ruḷhīniddeso esa, ‘‘mārisā’’ti ālapanamiva.",
  "tika-s0105t0:68_7": "Yathā hi mārisāti niddukkhatābhilāpo sadukkhepi nerayike vuccati ‘‘yadā kho te mārisa saṅkunā saṅku hadaye samāgaccheyyā’’tiādīsu, (ma. ni.",
  "tika-s0105t0:68_8": "1.512) evaṁ yo koci sahāyo asamānavayopi ‘‘sammā’’ti vuccatīti,",
  "tika-s0105t0:68_9": "tasmā sahāyābhilāpo icceva attho.",
  "tika-s0105t0:68_10": "Kacci na vañcesīti pāḷiyā sambandho.",
  "tika-s0105t0:68_11": "‘‘Na palambhesī’’ti vuttepi idha parikappatthova sambhavatīti vuttaṁ ‘‘na vippalambheyyāsī’’ti, na palobheyyāsīti attho. Kathāya sallāpo, so eva nigghoso tathā.",
  "tika-s0105t0:69_0": "Vinasseyyāti cittavighātena vihaññeyya.",
  "tika-s0105t0:69_1": "‘‘Na taṁ devā’’tiādivacanaṁ sandhāya ‘‘daḷhaṁ katvā’’ti vuttaṁ.",
  "tika-s0105t0:69_2": "Turitavasenidamāmeḍitanti dasseti ‘‘taramānovā’’ti iminā.",
  "tika-s0105t0:69_3": "‘‘Abhikkama mahārājā’’ti vatvā tattha kāraṇaṁ dassetuṁ ‘‘ete’’tiādi vuttanti sasambandhamatthaṁ dassento ‘‘mahārāja corabalaṁ nāmā’’tiādimāha.",
  "tika-s0105t0:70_0": "Sāmaññaphalapucchāvaṇṇanā",
  "tika-s0105t0:71_0": "160.",
  "tika-s0105t0:71_1": "Ayaṁ bahidvārakoṭṭhakokāso nāgassa bhūmi nāma. Tenāha ‘‘vihārassā’’tiādi.",
  "tika-s0105t0:71_2": "Bhagavato tejoti buddhānubhāvo.",
  "tika-s0105t0:71_3": "Rañño sarīraṁ phari yathā taṁ soṇadaṇḍassa brāhmaṇassa bhagavato santikaṁ āgacchantassa antovanasaṇḍagatassa.",
  "tika-s0105t0:71_4": "‘‘Attano aparādhaṁ saritvā mahābhayaṁ uppajjī’’ti idaṁ sedamuñcanassa kāraṇadassanaṁ.",
  "tika-s0105t0:71_5": "Na hi buddhānubhāvato sedamuñcanaṁ sambhavati kāyacittapassaddhihetubhāvato.",
  "tika-s0105t0:72_0": "Eketi uttaravihāravāsinoyeva.",
  "tika-s0105t0:72_1": "Tadayuttamevāti dasseti ‘‘iminā’’tiādinā. Abhimāreti dhanuggahe. Dhanapālanti nāḷāgiriṁ.",
  "tika-s0105t0:72_2": "So hi tadā nāgarehi pūjitadhanarāsino labbhanato ‘‘dhanapālo’’ti voharīyati.",
  "tika-s0105t0:72_3": "Na kevalaṁ diṭṭhapubbatoyeva,",
  "tika-s0105t0:72_4": "atha kho pakatiyāpi bhagavā saññātoti dassetuṁ ‘‘bhagavā hī’’tiādimāha.",
  "tika-s0105t0:72_5": "Ākiṇṇavaralakkhaṇoti battiṁsa mahāpurisalakkhaṇe sandhāyāha.",
  "tika-s0105t0:72_6": "Anubyañjanapaṭimaṇḍitoti asītānubyañjane (jinālaṅkāraṭīkāya vijātamaṅgalavaṇṇanāyaṁ vitthāro).",
  "tika-s0105t0:72_7": "Chabbaṇṇāhi rasmīhīti tadā vattamānā rasmiyo.",
  "tika-s0105t0:72_8": "Issariyalīḷāyāti issariyavilāsena.",
  "tika-s0105t0:72_9": "Nanu ca bhagavato santike issariyalīlāya pucchā agāravoyeva siyāti codanāya ‘‘pakati hesā’’tiādimāha,",
  "tika-s0105t0:72_10": "pakatiyā pucchanato na agāravoti adhippāyo.",
  "tika-s0105t0:72_11": "Parivāretvā nisinnena bhikkhusaṅghena pure katepi atthato tassa purato nisinno nāma. Tenāha ‘‘parivāretvā’’tiādi.",
  "tika-s0105t0:73_0": "161.Yena,",
  "tika-s0105t0:73_1": "tenāti ca bhummatthe karaṇavacananti dasseti ‘‘yattha, tatthā’’ti iminā. Yena maṇḍalassa dvāraṁ,",
  "tika-s0105t0:73_2": "tenūpasaṅkamīti sampattabhāvassa vuttattā idha upagamanameva yuttanti āha ‘‘upagato’’ti.",
  "tika-s0105t0:73_3": "Anucchavike ekasmiṁ padeseti yattha viññujātikā aṭṭhaṁsu, tasmiṁ.",
  "tika-s0105t0:73_4": "Ko panesa anucchavikapadeso nāma?",
  "tika-s0105t0:73_5": "Atidūratādichanisajjadosavirahito padeso,",
  "tika-s0105t0:73_6": "napacchatādiaṭṭhanisajjadosavirahito vā. Yathāhu aṭṭhakathācariyā –",
  "tika-s0105t0:74_0": "‘‘Na pacchato na purato, nāpi āsannadūrato;",
  "tika-s0105t0:75_0": "Na kacche no paṭivāte, na cāpi onatunnate;",
  "tika-s0105t0:76_0": "Ime dose vissajjetvā, ekamantaṁ ṭhitā ahū’’ti. (khu. pā. aṭṭha. evamiccādipāṭhavaṇṇanā; su. ni. aṭṭha. 2.261);",
  "tika-s0105t0:77_0": "Tadā bhikkhusaṅghe tuṇhībhāvassa anavasesato byāpitabhāvaṁ dassetuṁ ‘‘tuṇhībhūtaṁ tuṇhībhūta’’nti vicchāvacanaṁ vuttanti āha ‘‘yato…pe… mevā’’ti, yato yato bhikkhutoti attho. Hatthena,",
  "tika-s0105t0:77_1": "hatthassa vā kukatabhāvo hatthakukkuccaṁ, asaññamo, asampajaññakiriyā ca.",
  "tika-s0105t0:77_2": "Tathā pādakukkuccanti etthāpi. Vā-saddo avuttavikappane,",
  "tika-s0105t0:77_3": "tena tadaññopi cakkhusotādiasaññamo natthīti vibhāvito.",
  "tika-s0105t0:77_4": "Tattha pana cakkhuasaṁyamo sabbapaṭhamo dunnivārito cāti tadabhāvaṁ dassetuṁ ‘‘sabbālaṅkārapaṭimaṇḍita’’ntiādi vuttaṁ.",
  "tika-s0105t0:78_0": "Vippasannarahadamivāti anāvilodakasaramiva.",
  "tika-s0105t0:78_1": "Yenetarahi…pe… iminā me…pe… hotūti sambandho. Añño hi atthakkamo,",
  "tika-s0105t0:78_2": "añño saddakkamoti āha ‘‘yenā’’tiādi.",
  "tika-s0105t0:78_3": "Tattha kāyika-vācasikena upasamena laddhena mānasikopi upasamo anumānato laddho evāti katvā ‘‘mānasikena cā’’ti vuttaṁ. Sīlūpasamenāti sīlasaññamena.",
  "tika-s0105t0:78_4": "Vuttamatthaṁ lokapakatiyā sādhento ‘‘dullabhañhī’’tiādimāha. Laddhāti labhitvā.",
  "tika-s0105t0:79_0": "Upasamanti ācārasampattisaṅkhātaṁ saṁyamaṁ.",
  "tika-s0105t0:79_1": "‘‘Eva’’ntiādinā tathā icchāya kāraṇaṁ dasseti . Soti ayyako, udayabhaddo vā.",
  "tika-s0105t0:79_2": "‘‘Kiñcāpī’’tiādi tadattha-samatthanaṁ.",
  "tika-s0105t0:79_3": "Ghātessatiyevāti taṁkālāpekkhāya vuttaṁ. Tenāha ‘‘ghātesī’’ti. Idañhi sampatipekkhavacanaṁ.",
  "tika-s0105t0:79_4": "Pañcaparivaṭṭoti pañcarājaparivaṭṭo.",
  "tika-s0105t0:80_0": "Kasmā evamāha,",
  "tika-s0105t0:80_1": "nanu bhagavantamuddissa rājā na kiñci vadatīti adhippāyo.",
  "tika-s0105t0:80_2": "Vacībhedeti yathāvuttaudānavacībhede.",
  "tika-s0105t0:80_3": "Tuṇhī niravoti pariyāyavacanametaṁ.",
  "tika-s0105t0:80_4": "‘‘Aya’’ntiādi cittajānanākāradassanaṁ.",
  "tika-s0105t0:80_5": "Ayaṁ…pe… na sakkhissatīti ñatvāti sambandho.",
  "tika-s0105t0:80_6": "Vacanānantaranti udānavacanānantaraṁ. Yenāti yattha padese, yena vā sotapathena.",
  "tika-s0105t0:80_7": "Yena pemanti etthāpi yathārahamesa nayo.",
  "tika-s0105t0:81_0": "Katāparādhassa ālapanaṁ nāma dukkaranti sandhāya ‘‘mukhaṁ nappahotī’’ti vuttaṁ.",
  "tika-s0105t0:81_1": "‘‘Āgamā kho tvaṁ mahārāja yathāpema’’nti vacananiddiṭṭhaṁ vā tadā tadatthadīpanākārena pavattaṁ nānānayavicittaṁ bhagavato madhuravacanampi sandhāya evaṁ vuttanti daṭṭhabbaṁ.",
  "tika-s0105t0:81_2": "Ekampi hi atthaṁ bhagavā yathā sotūnaṁ ñāṇaṁ pavattati, tathā deseti.",
  "tika-s0105t0:81_3": "Yaṁ sandhāya aṭṭhakathāsu vuttaṁ ‘‘bhagavatā abyākataṁ tantipadaṁ nāma natthi,",
  "tika-s0105t0:81_4": "sabbesaññeva atthopi bhāsito’’ti.",
  "tika-s0105t0:81_5": "Pañcahākārehīti iṭṭhāniṭṭhesu samabhāvādisaṅkhātehi pañcahi kāraṇehi.",
  "tika-s0105t0:81_6": "Vuttañhetaṁ mahāniddese (mahāni. 38, 162) –",
  "tika-s0105t0:82_0": "‘‘Pañcahākārehi tādī iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṁniddesā tādī.",
  "tika-s0105t0:83_0": "Kathaṁ arahā iṭṭhāniṭṭhe tādī? Arahā lābhepi tādī, alābhepi, yasepi, ayasepi, pasaṁsāyapi, nindāyapi, sukhepi, dukkhepi tādī,",
  "tika-s0105t0:83_1": "ekaṁ ce bāhaṁ gandhena limpeyyuṁ,",
  "tika-s0105t0:83_2": "ekaṁ ce bāhaṁ vāsiyā taccheyyuṁ, amusmiṁ natthi rāgo, amusmiṁ natthi paṭighaṁ, anunayapaṭighavippahīno, ugghātinighātivītivatto, anurodhavirodhasamatikkanto, evaṁ arahā iṭṭhāniṭṭhe tādī.",
  "tika-s0105t0:84_0": "Kathaṁ arahā cattāvīti tādī? Arahato…pe… thambho, sārambho, māno, atimāno, mado, pamādo, sabbe kilesā, sabbe duccaritā, sabbe darathā, sabbe pariḷāhā , sabbe santāpā,",
  "tika-s0105t0:84_1": "sabbā kusalābhisaṅkhārā cattā vantā muttā pahīnā paṭinissaṭṭhā, evaṁ arahā cattāvīti tādī.",
  "tika-s0105t0:85_0": "Kathaṁ arahā tiṇṇāvīti tādī? Arahā kāmoghaṁ tiṇṇo, bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo,",
  "tika-s0105t0:85_1": "sabbaṁ saṁsārapathaṁ tiṇṇo uttiṇṇo nittiṇṇo atikkanto samatikkanto vītivatto,",
  "tika-s0105t0:85_2": "so vuṭṭhavāso ciṇṇacaraṇo jātimaraṇasaṅkhayo, jātimaraṇasaṁsāro (mahāni.",
  "tika-s0105t0:85_3": "38) natthi tassa punabbhavoti, evaṁ arahā tiṇṇāvīti tādī.",
  "tika-s0105t0:86_0": "Kathaṁ arahā muttāvīti tādī?",
  "tika-s0105t0:86_1": "Arahato rāgā cittaṁ muttaṁ vimuttaṁ suvimuttaṁ, dosā, mohā, kodhā, upanāhā, makkhā, paḷāsā, issāya, macchariyā, māyāya, sāṭheyyā, thambhā, sārambhā, mānā, atimānā, madā, pamādā, sabbakilesehi, sabbaduccaritehi, sabbadarathehi, sabbapariḷāhehi, sabbasantāpehi,",
  "tika-s0105t0:86_2": "sabbākusalābhisaṅkhārehi cittaṁ muttaṁ vimuttaṁ suvimuttaṁ; evaṁ arahā muttāvīti tādī.",
  "tika-s0105t0:87_0": "Kathaṁ arahā taṁniddesā tādī?",
  "tika-s0105t0:87_1": "Arahā ‘sīle sati sīlavā’ti taṁniddesā tādī, ‘saddhāya sati saddho’ti, ‘vīriye sati vīriyavā’ti, ‘satiyā sati satimā’ti,",
  "tika-s0105t0:87_2": "‘samādhimhi sati samāhito’ti, ‘paññāya sati paññavā’ti, ‘vijjāya sati tevijjo’ti,",
  "tika-s0105t0:87_3": "‘abhiññāya sati chaḷabhiñño’ti taṁniddesā tādī,",
  "tika-s0105t0:87_4": "evaṁ arahā taṁniddesā tādī’’ti.",
  "tika-s0105t0:88_0": "Bhagavā pana sabbesampi tādīnamatisayo tādī. Tenāha ‘‘suppatiṭṭhito’’ti.",
  "tika-s0105t0:88_1": "Vuttampi cetaṁ bhagavatā kāḷakārāmasuttante ‘‘iti kho bhikkhave tathāgato diṭṭhasutamutaviññātabbesu dhammesu tādīyeva tādī,",
  "tika-s0105t0:88_2": "tamhā ca pana tādimhā añño tādī uttaritaro vā paṇītataro vā natthīti vadāmī’’ti (a. ni. 4.24).",
  "tika-s0105t0:88_3": "Atha vā pañcavidhāriyiddhisiddhehi pañcahākārehi tādilakkhaṇe suppatiṭṭhitoti attho.",
  "tika-s0105t0:88_4": "Vuttañhetaṁ āyasmatā dhammasenāpatinā paṭisambhidāmagge –",
  "tika-s0105t0:89_0": "‘‘Katamā ariyā iddhi?",
  "tika-s0105t0:89_1": "Idha bhikkhu sace ākaṅkhati ‘paṭikūle appaṭikūlasaññī vihareyya’nti,",
  "tika-s0105t0:89_2": "appaṭikūlasaññī tattha viharati,",
  "tika-s0105t0:89_3": "sace ākaṅkhati ‘appaṭikūle paṭikūlasaññī vihareyya’nti,",
  "tika-s0105t0:89_4": "paṭikūlasaññī tattha viharati,",
  "tika-s0105t0:89_5": "sace ākaṅkhati ‘paṭikūle ca appaṭikūle ca appaṭikūlasaññī vihareyya’nti,",
  "tika-s0105t0:89_6": "appaṭikūlasaññī tattha viharati,",
  "tika-s0105t0:89_7": "sace ākaṅkhati ‘appaṭikūle ca paṭikūle ca paṭikūlasaññī vihareyya’nti,",
  "tika-s0105t0:89_8": "paṭikūlasaññī tattha viharati,",
  "tika-s0105t0:89_9": "sace ākaṅkhati ‘paṭikūle ca appaṭikūle ca tadubhayaṁ abhinivajjetvā upekkhako vihareyyaṁ sato sampajāno’ti,",
  "tika-s0105t0:89_10": "upekkhako tattha viharati sato sampajāno’’ti (paṭi. ma. 3.17).",
  "tika-s0105t0:90_0": "Bahiddhāti sāsanato bahisamaye.",
  "tika-s0105t0:91_0": "162.Esāti bhikkhusaṅghassa vandanākāro.",
  "tika-s0105t0:91_1": "Tamatthaṁ lokasiddhāya upamāya sādhetuṁ ‘‘rājāna’’ntiādi vuttaṁ. Okāsanti pucchitabbaṭṭhānaṁ.",
  "tika-s0105t0:92_0": "Na me pañhavissajjane bhāro atthīti satthu sabbattha appaṭihatañāṇacāratāya atthato āpannāya dassanaṁ.",
  "tika-s0105t0:92_1": "‘‘Yadi ākaṅkhasī’’ti vutteyeva hi esa attho āpanno hoti.",
  "tika-s0105t0:92_2": "Sabbaṁ te vissajjessāmīti etthāpi ayaṁ nayo. ‘‘Yaṁ ākaṅkhasi,",
  "tika-s0105t0:92_3": "taṁ pucchā’’ti vacaneneva hi ayamattho sijjhati.",
  "tika-s0105t0:92_4": "Asādhāraṇaṁ sabbaññupavāraṇanti sambandho.",
  "tika-s0105t0:92_5": "Yadi ‘‘yadākaṅkhasī’’ti na vadanti,",
  "tika-s0105t0:92_6": "atha kathaṁ vadantīti āha ‘‘sutvā’’tiādi.",
  "tika-s0105t0:92_7": "Padesañāṇeyeva ṭhitattā tathā vadantīti veditabbaṁ.",
  "tika-s0105t0:92_8": "Buddhā pana sabbaññupavāraṇaṁ pavārentīti sambandho.",
  "tika-s0105t0:93_0": "‘‘Pucchāvuso yadākaṅkhasī’’tiādīni suttapadāni yesaṁ puggalānaṁ vasena āgatāni,",
  "tika-s0105t0:93_1": "taṁ dassanatthaṁ ‘‘yakkhanarindadevasamaṇabrāhmaṇaparibbājakāna’’nti vuttaṁ.",
  "tika-s0105t0:93_2": "Tattha hi ‘‘pucchāvuso yadākaṅkhasī’’ti āḷavakassa yakkhassa okāsakaraṇaṁ,",
  "tika-s0105t0:93_3": "‘‘puccha mahārājā’’ti narindānaṁ,",
  "tika-s0105t0:93_4": "‘‘puccha vāsavā’’tiādi devānamindassa, ‘‘tena hī’’tiādi samaṇānaṁ,",
  "tika-s0105t0:93_5": "‘‘bāvarissa cā’’tiādi brāhmaṇānaṁ,",
  "tika-s0105t0:93_6": "‘‘puccha maṁ sabhiyā’’tiādi paribbājakānaṁ okāsakaraṇanti daṭṭhabbaṁ. Vāsavāti devānamindālapanaṁ. Tadetañhi sakkapañhasutte.",
  "tika-s0105t0:93_7": "Manasicchasīti manasā icchasi.",
  "tika-s0105t0:94_0": "Katāvakāsāti yasmā tumhe mayā katokāsā,",
  "tika-s0105t0:94_1": "tasmā bāvarissa ca tuyhaṁ ajitassa ca sabbesañca sesānaṁ yaṁ kiñci sabbaṁ saṁsayaṁ yathā manasā icchatha,",
  "tika-s0105t0:94_2": "tathā pucchavho pucchathāti yojanā.",
  "tika-s0105t0:94_3": "Ettha ca bāvarissa saṁsayaṁ manasā pucchavho,",
  "tika-s0105t0:94_4": "tumhākaṁ pana sabbesaṁ saṁsayaṁ manasā ca aññathā ca yathā icchatha, tathā pucchavhoti adhippāyo.",
  "tika-s0105t0:94_5": "Bāvarī hi ‘‘attano saṁsayaṁ manasāva pucchathā’’ti antevāsike āṇāpesi. Vuttañhi –",
  "tika-s0105t0:95_0": "‘‘Anāvaraṇadassāvī, yadi buddho bhavissati;",
  "tika-s0105t0:96_0": "Manasā pucchite pañhe, vācāya vissajessatī’’ti. (su. ni. 1011);",
  "tika-s0105t0:97_0": "Tadetaṁ pārāyanavagge.",
  "tika-s0105t0:97_1": "Tathā ‘‘puccha maṁ sabhiyā’’tiādipi.",
  "tika-s0105t0:98_0": "Buddhabhūminti buddhaṭṭhānaṁ, āsavakkhayañāṇaṁ, sabbaññutaññāṇañca.",
  "tika-s0105t0:98_1": "Bodhisattabhūmi nāma bodhisattaṭṭhānaṁ pāramīsambharaṇañāṇaṁ, bhūmisaddo vā avatthāvācako, buddhāvatthaṁ,",
  "tika-s0105t0:98_2": "bodhisattāvatthāyanti ca attho.",
  "tika-s0105t0:98_3": "Ekattanayena hi pavattesu khandhesu avatthāyeva taṁ tadākāranissitā.",
  "tika-s0105t0:99_0": "Yo bhagavā bodhisattabhūmiyaṁ padesañāṇe ṭhito sabbaññupavāraṇaṁ pavāresi,",
  "tika-s0105t0:99_1": "tassa tadeva acchariyanti sambandho.",
  "tika-s0105t0:99_2": "Kathanti āha ‘‘koṇḍañña pañhānī’’tiādi.",
  "tika-s0105t0:99_3": "Tattha koṇḍaññāti gottavasena sarabhaṅgamālapanti. Viyākarohīti byākarohi. Sādhurūpāti sādhusabhāvā.",
  "tika-s0105t0:99_4": "Dhammoti sanantano paveṇīdhammo.",
  "tika-s0105t0:99_5": "Yanti āgamanakiriyāparāmasanaṁ, yena vā kāraṇena āgacchati, tena viyākarohīti sambandho.",
  "tika-s0105t0:99_6": "Vuddhanti sīlapaññādīhi vuddhippattaṁ, garunti attho.",
  "tika-s0105t0:99_7": "Esa bhāroti saṁsayupacchedanasaṅkhāto eso bhāro,",
  "tika-s0105t0:99_8": "āgato bhāro tayā avassaṁ vahitabboti adhippāyo.",
  "tika-s0105t0:100_0": "Mayā katāvakāsā bhonto pucchantu. Kasmāti ce?",
  "tika-s0105t0:100_1": "Ahañhi taṁ taṁ vo byākarissaṁ ñatvā sayaṁ lokamimaṁ, parañcāti.",
  "tika-s0105t0:100_2": "Sayanti ca sayameva parūpadesena vinā.",
  "tika-s0105t0:100_3": "Evaṁ sarabhaṅgakāle sabbaññupavāraṇaṁ pavāresīti sambandho.",
  "tika-s0105t0:101_0": "Pañhānanti dhammayāgapañhānaṁ. Antakaranti niṭṭhānakaraṁ.",
  "tika-s0105t0:101_1": "Suciratenāti evaṁ nāmakena brāhmaṇena. Puṭṭhunti pucchituṁ. Jātiyāti paṭisandhiyā, ‘‘vijātiyā’’tipi vadanti.",
  "tika-s0105t0:101_2": "Paṁsuṁ kīḷanto sambhavakumāro nisinnova hutvā pavāresīti yojetabbaṁ.",
  "tika-s0105t0:102_0": "Tagghāti ekaṁsatthe nipāto.",
  "tika-s0105t0:102_1": "Yathāpi kusalo tathāti yathā sabbadhammakusalo sabbadhammavidū buddho jānāti katheti,",
  "tika-s0105t0:102_2": "tathā te ahamakkhissanti attho.",
  "tika-s0105t0:102_3": "Jānāti-saddo hi idha sambandhamupagacchati .",
  "tika-s0105t0:102_4": "Yathāha ‘‘yena yassa hi sambandho,",
  "tika-s0105t0:102_5": "dūraṭṭhampi ca tassa ta’’nti (sārattha. ṭī.",
  "tika-s0105t0:102_6": "1.paṭhamamahāsaṅgītikathāvaṇṇanā). Jānanā cettha kathanā.",
  "tika-s0105t0:102_7": "Yathā ‘‘iminā imaṁ jānātī’’ti vuttovāyamattho ācariyena.",
  "tika-s0105t0:102_8": "Rājā ca kho taṁ yadi kāhati vā,na vāti yo taṁ idha pucchituṁ pesesi,",
  "tika-s0105t0:102_9": "so korabyarājā taṁ tayā pucchitamatthaṁ,",
  "tika-s0105t0:102_10": "tayā vā puṭṭhena mayā akkhātamatthaṁ yadi karotu vā, na vā karotu,",
  "tika-s0105t0:102_11": "ahaṁ pana yathādhammaṁ te akkhissaṁ ācikkhissāmīti vuttaṁ hoti. Jātakaṭṭhakathāyaṁ pana –",
  "tika-s0105t0:103_0": "‘‘Rājā ca kho tanti ahaṁ taṁ pañhaṁ yathā tumhākaṁ rājā jānāti jānituṁ sakkoti, tathā akkhissaṁ.",
  "tika-s0105t0:103_1": "Tato uttari rājā yathā jānāti, tathā yadi karissati vā, na vā karissati,",
  "tika-s0105t0:103_2": "karontassa vā akarontassa vā tassevetaṁ bhavissati,",
  "tika-s0105t0:103_3": "mayhaṁ pana doso natthīti dīpetī’’ti (jā. aṭṭha. 5.16.172) –",
  "tika-s0105t0:104_0": "Jānāti-saddo vākyadvayasādhāraṇavasena vutto.",
  "tika-s0105t0:105_0": "163.Sippameva sippāyatanaṁ āyatanasaddassa tabbhāvavuttittā.",
  "tika-s0105t0:105_1": "Apica sikkhitabbatāya sippañca taṁ sattānaṁ jīvitavuttiyā kāraṇabhāvato,",
  "tika-s0105t0:105_2": "nissayabhāvato vā āyatanañcāti sippāyatanaṁ. Seyyathidanti ekova nipāto, nipātasamudāyo vā.",
  "tika-s0105t0:105_3": "Tassa te katameti idha atthoti āha ‘‘katame pana te’’ti.",
  "tika-s0105t0:105_4": "Ime katametipi paccekamattho yujjati. Evaṁ sabbattha.",
  "tika-s0105t0:105_5": "Idañca vattabbāpekkhanavasena vuttaṁ,",
  "tika-s0105t0:105_6": "tasmā te sippāyatanikā katameti attho.",
  "tika-s0105t0:105_7": "‘‘Puthusippāyatanānī’’ti hi sādhāraṇato sippāni uddisitvā upari taṁtaṁsippūpajīvinova niddiṭṭhā puggalādhiṭṭhānāya kathāya. Kasmāti ce? Papañcaṁ pariharitukāmattā.",
  "tika-s0105t0:105_8": "Aññathā hi yathādhippetāni tāva sippāyatanāni dassetvā puna taṁtaṁsippūpajīvinopi dassetabbā siyuṁ tesamevettha padhānato adhippetattā.",
  "tika-s0105t0:105_9": "Evañca sati kathāpapañco bhaveyya,",
  "tika-s0105t0:105_10": "tasmā taṁ papañcaṁ pariharituṁ sippūpajīvīhi taṁtaṁsippāyatanāni saṅgahetvā evamāhāti tamatthaṁ dassetuṁ ‘‘hatthārohātiādīhi ye taṁ taṁ sippaṁ nissāya jīvanti, te dassetī’’ti vuttaṁ. Kasmāti āha ‘‘ayañhī’’tiādi.",
  "tika-s0105t0:105_11": "Sippaṁ upanissāya jīvantīti sippūpajīvino.",
  "tika-s0105t0:106_0": "Hatthimārohantīti hatthārohā, hatthāruḷhayodhā.",
  "tika-s0105t0:106_1": "Hatthiṁ ārohāpayantīti hatthārohā,",
  "tika-s0105t0:106_2": "hatthācariya hatthivejja hatthimeṇḍādayo.",
  "tika-s0105t0:106_3": "Yena hi payogena puriso hatthino ārohanayoggo hoti,",
  "tika-s0105t0:106_4": "taṁ hatthissa payogaṁ vidhāyantānaṁ sabbesampetesaṁ gahaṇaṁ. Tenāha ‘‘sabbepī’’tiādi.",
  "tika-s0105t0:106_5": "Tattha hatthācariyā nāma ye hatthino, hatthārohakānañca sikkhāpakā.",
  "tika-s0105t0:106_6": "Hatthivejjā nāma hatthibhisakkā.",
  "tika-s0105t0:106_7": "Hatthimeṇḍā nāma hatthīnaṁ pādarakkhakā.",
  "tika-s0105t0:106_8": "Hatthiṁ maṇḍayanti rakkhantīti hatthimaṇḍā, teyeva hatthimeṇḍā,",
  "tika-s0105t0:106_9": "hatthiṁ minenti sammā vidahanena hiṁsantīti vā hatthimeṇḍā.Ādi-saddena hatthīnaṁ yavapadāyakādayo saṅgaṇhāti.",
  "tika-s0105t0:106_10": "Assārohāti etthāpi suddhahetukattuvasena yathāvuttova attho. Rathe niyuttā rathikā.",
  "tika-s0105t0:106_11": "Ratharakkhā nāma rathassa āṇirakkhakā.",
  "tika-s0105t0:106_12": "Dhanuṁ gaṇhantīti dhanuggahā, issāsā,",
  "tika-s0105t0:106_13": "dhanuṁ gaṇhāpentīti dhanuggahā,",
  "tika-s0105t0:106_14": "dhanusippasikkhāpakā dhanvācariyā.",
  "tika-s0105t0:107_0": "Celena celapaṭākāya yuddhe akanti gacchantīti celakā,",
  "tika-s0105t0:107_1": "jayaddhajagāhakāti āha ‘‘ye yuddhe’’tiādi. Jayadhajanti jayanatthaṁ, jayakāle vā paggahitadhajaṁ. Puratoti senāya pubbe.",
  "tika-s0105t0:107_2": "Yathā tathā ṭhite senike byūhavicāraṇavasena tato tato calayanti uccālentīti calakāti vuttaṁ ‘‘idha rañño’’tiādi.",
  "tika-s0105t0:107_3": "Sakuṇagghiādayo viya maṁsapiṇḍaṁ parasenāsamūhasaṅkhātaṁ piṇḍaṁ sāhasikatāya chetvā chetvā dayanti uppatitvā uppatitvā niggacchantīti piṇḍadāyakā. Tenāha ‘‘te kirā’’tiādi. Sāhasaṁ karontīti sāhasikā, teyeva mahāyodhā.",
  "tika-s0105t0:107_4": "Piṇḍamivāti tālaphalapiṇḍamivāti vadanti, ‘‘maṁsapiṇḍamivā’’ti (dī. ni. ṭī. 1.163) ācariyena vuttaṁ.",
  "tika-s0105t0:107_5": "Sabbattha ‘‘ācariyenā’’ti vutte ācariyadhammapālattherova gahetabbo.",
  "tika-s0105t0:107_6": "Dutiyavikappe piṇḍe janasamūhasaṅkhāte sammadde dayanti uppatantā viya gacchantīti piṇḍadāyakā, daya-saddo gatiyaṁ,",
  "tika-s0105t0:107_7": "aya-saddassa vā da-kārāgamena nipphatti.",
  "tika-s0105t0:108_0": "Uggatuggatāti saṅgāmaṁ patvā javaparakkamādivasena ativiya uggatā.",
  "tika-s0105t0:108_1": "Tadevāti parehi vuttaṁ tameva sīsaṁ vā āvudhaṁ vā.",
  "tika-s0105t0:108_2": "Pakkhandantīti vīrasūrabhāvena asajjamānā parasenamanupavisanti.",
  "tika-s0105t0:108_3": "Thāmajavabalaparakkamādisampattiyā mahānāgasadisatā.",
  "tika-s0105t0:108_4": "Tenāha ‘‘hatthiādīsupī’’tiādi.",
  "tika-s0105t0:108_5": "Ekantasūrāti ekacarasūrā antasaddassa tabbhāvavuttito,",
  "tika-s0105t0:108_6": "sūrabhāvena ekākino hutvā yujjhanakāti attho. Sajālikāti savammikā.",
  "tika-s0105t0:108_7": "Sannāho kaṅkaṭo vammaṁ kavaco uracchado jālikāti hi atthato ekaṁ.",
  "tika-s0105t0:108_8": "Sacammikāti jālikā viya sarīraparittāṇena cammena sacammikā.",
  "tika-s0105t0:108_9": "Cammakañcukanti cammamayakañcukaṁ.",
  "tika-s0105t0:108_10": "Pavisitvāti tassa anto hutvā, paṭimuñcitvāti vuttaṁ hoti.",
  "tika-s0105t0:108_11": "Saraparittāṇaṁ cammanti cammapaṭisibbitaṁ celakaṁ, cammamayaṁ vā phalakaṁ.",
  "tika-s0105t0:108_12": "Balavasinehāti sāmini atisayapemā.",
  "tika-s0105t0:108_13": "Gharadāsayodhāti antojātadāsapariyāpannā yodhā,",
  "tika-s0105t0:108_14": "‘‘gharadāsikaputtā’’tipi pāṭho,",
  "tika-s0105t0:108_15": "antojātadāsīnaṁ puttāti attho.",
  "tika-s0105t0:109_0": "Āḷāraṁ vuccati mahānasaṁ,",
  "tika-s0105t0:109_1": "tattha niyuttā āḷārikā.Pūvikāti pūvasampādakā,",
  "tika-s0105t0:109_2": "ye pūvameva nānappakārato sampādetvā vikkiṇantā jīvanti.",
  "tika-s0105t0:109_3": "Kesanakhasaṇṭhapanādivasena manussānaṁ alaṅkāravidhiṁ kappenti saṁvidahantīti kappakā.",
  "tika-s0105t0:109_4": "Cuṇṇavilepanādīhi malaharaṇavaṇṇasampādanavidhinā nhāpenti nahānaṁ karontīti nhāpikā.",
  "tika-s0105t0:109_5": "Navantādividhinā pavatto gaṇanagantho antarā chiddābhāvena acchiddakoti vuccati,",
  "tika-s0105t0:109_6": "tadeva paṭhentīti acchiddakapāṭhakā.",
  "tika-s0105t0:109_7": "Hatthena adhippāyaviññāpanaṁ, gaṇanaṁ vā hatthamuddā.",
  "tika-s0105t0:109_8": "Aṅgulisaṅkocanañhi muddāti vuccati, tena ca viññāpanaṁ, gaṇanaṁ vā hoti.",
  "tika-s0105t0:109_9": "Hatthasaddo cettha tadekadesesu aṅgulīsu daṭṭhabbo ‘‘na bhuñjamāno sabbaṁ hatthaṁ mukhe pakkhipissāmī’’tiādīsu (pāci. 618) viya,",
  "tika-s0105t0:109_10": "tamupanissāya jīvantīti muddikā.",
  "tika-s0105t0:109_11": "Tenāha ‘‘hatthamuddāyā’’tiādi.",
  "tika-s0105t0:110_0": "Ayakāro kammārakārako. Dantakāro bhamakāro. Cittakāro lepacittakāro.",
  "tika-s0105t0:110_1": "Ādi-saddena koṭṭakalekhakavilīvakāraiṭṭhakakāradārukārādīnaṁ saṅgaho.",
  "tika-s0105t0:110_2": "Diṭṭheva dhammeti imasmiṁyeva attabhāve.",
  "tika-s0105t0:110_3": "Karaṇanipphādanavasena dassetvā.",
  "tika-s0105t0:110_4": "Sandiṭṭhikamevāti asamparāyikatāya sāmaṁ daṭṭhabbaṁ,",
  "tika-s0105t0:110_5": "sayamanubhavitabbaṁ attapaccakkhanti attho.",
  "tika-s0105t0:110_6": "Upajīvantīti upanissāya jīvanti. Sukhitanti sukhappattaṁ.",
  "tika-s0105t0:110_7": "Thāmabalūpetabhāvova pīṇananti āha ‘‘pīṇitaṁ thāmabalūpeta’’nti. Uparīti devaloke. Tathā uddhantipi. So hi manussalokato uparimo. Aggaṁ viyāti aggaṁ, phalaṁ.",
  "tika-s0105t0:110_8": "‘‘Kammassa katattā phalassa nibbattanato taṁ kammassa aggisikhā viya hotī’’ti ācariyena vuttaṁ. Apica sagganti uttamaṁ, phalaṁ. Sagganti suṭṭhu aggaṁ,",
  "tika-s0105t0:110_9": "rūpasaddādidasavidhaṁ attano phalaṁ nipphādetuṁ arahatīti attho.",
  "tika-s0105t0:110_10": "Suaggikāva niruttinayena sovaggikā,",
  "tika-s0105t0:110_11": "dakkhiṇāsaddāpekkhāya ca sabbattha itthiliṅganiddeso.",
  "tika-s0105t0:110_12": "Sukhoti sukhūpāyo iṭṭho kanto. Aggeti uḷāre.",
  "tika-s0105t0:110_13": "Attanā paribhuñjitabbaṁ bāhiraṁ rūpaṁ,",
  "tika-s0105t0:110_14": "attano vaṇṇapokkharatā vaṇṇoti ayametesaṁ viseso.",
  "tika-s0105t0:110_15": "Dakkhanti vaḍḍhanti etāyāti dakkhiṇā,",
  "tika-s0105t0:110_16": "pariccāgamayaṁ puññanti āha ‘‘dakkhiṇaṁ dāna’’nti.",
  "tika-s0105t0:111_0": "Maggo sāmaññaṁ samitapāpasaṅkhātassa samaṇassa bhāvoti katvā,",
  "tika-s0105t0:111_1": "tassa vipākattā ariyaphalaṁ sāmaññaphalaṁ.‘‘Yathāhā’’tiādinā mahāvaggasaṁyuttapāḷivasena tadatthaṁ sādheti.",
  "tika-s0105t0:111_2": "Taṁ esa rājā na jānāti ariyadhammassa akovidatāya.",
  "tika-s0105t0:111_3": "Yasmā panesa ‘‘dāsakassakādibhūtānaṁ pabbajitānaṁ lokato abhivādanādilābho sandiṭṭhikaṁ sāmaññaphalaṁ nāmā’’ti cintetvā ‘‘atthi nu kho koci samaṇo vā brāhmaṇo vā īdisamatthaṁ jānanto’’ti vīmaṁsanto pūraṇādike pucchitvā tesaṁ kathāya anadhigatavitto bhagavantampi etamatthaṁ pucchi.",
  "tika-s0105t0:111_4": "Tasmā vuttaṁ ‘‘dāsakassakopamaṁ sandhāya pucchatī’’ti.",
  "tika-s0105t0:112_0": "Rājāmaccāti rājakulasamudāgatā amaccā,",
  "tika-s0105t0:112_1": "anuyuttakarājāno ceva amaccā cātipi attho.",
  "tika-s0105t0:112_2": "Kaṇhapakkhanti yathāpucchite atthe labbhamānadiṭṭhigatūpasaṁhitaṁ saṁkilesapakkhaṁ.",
  "tika-s0105t0:112_3": "Sukkapakkhanti tabbidhuraṁ upari suttāgataṁ vodānapakkhaṁ.",
  "tika-s0105t0:112_4": "Samaṇakolāhalanti samaṇakotūhalaṁ taṁ taṁ samaṇavādānaṁ aññamaññavirodhaṁ.",
  "tika-s0105t0:112_5": "Samaṇabhaṇḍananti teneva virodhena ‘‘evaṁvādīnaṁ tesaṁ samaṇabrāhmaṇānaṁ ayaṁ doso,",
  "tika-s0105t0:112_6": "evaṁvādīnaṁ tesaṁ ayaṁ doso’’ti evaṁ taṁ taṁ vādassa paribhāsanaṁ.",
  "tika-s0105t0:112_7": "Issarānuvattako hi lokoti dhammatādassanena tadatthasamatthanaṁ.",
  "tika-s0105t0:112_8": "Attano desanākosallena rañño bhāraṁ karonto,",
  "tika-s0105t0:112_9": "na tadaññena paravambhanādikāraṇena.",
  "tika-s0105t0:113_0": "164.",
  "tika-s0105t0:113_1": "Nu-saddo viya no-saddopi pucchāyaṁ nipātoti āha ‘‘abhijānāsi nū’’ti.",
  "tika-s0105t0:113_2": "Ayañcāti ettha ca-saddo na kevalaṁ abhijānāsipadeneva,",
  "tika-s0105t0:113_3": "atha kho ‘‘pucchitā’’ti padena cāti samuccayattho.",
  "tika-s0105t0:113_4": "Kathaṁ yojetabboti anuyogamapaneti ‘‘idañhī’’tiādinā.",
  "tika-s0105t0:113_5": "Pucchitā nūti pubbe pucchaṁ kattā nu.",
  "tika-s0105t0:113_6": "Naṁ puṭṭhabhāvanti tādisaṁ pucchitabhāvaṁ abhijānāsi nu.",
  "tika-s0105t0:113_7": "Na te sammuṭṭhanti tava na pamuṭṭhaṁ vatāti attho.",
  "tika-s0105t0:113_8": "Aphāsukabhāvoti tathā bhāsanena asukhabhāvo.",
  "tika-s0105t0:113_9": "Paṇḍitapatirūpakānanti (sāmaṁ viya attano sakkārānaṁ paṇḍitabhāsānaṁ) āmaṁ viya pakkānaṁ paṇḍitā bhāsānaṁ. (Dī. ni. ṭī.",
  "tika-s0105t0:113_10": "1.163) pāḷipadaatthabyañjanesūti pāḷisaṅkhāte pade,",
  "tika-s0105t0:113_11": "tadatthe tappariyāpannakkhare ca,",
  "tika-s0105t0:113_12": "vākyapariyāyo vā byañjanasaddo ‘‘akkharaṁ padaṁ byañjana’’ntiādīsu (netti. 28) viya.",
  "tika-s0105t0:113_13": "Bhagavato rūpaṁ sabhāvo viya rūpamassāti bhagavantarūpo,",
  "tika-s0105t0:113_14": "bhagavā viya ekantapaṇḍitoti attho.",
  "tika-s0105t0:114_0": "Pūraṇakassapavādavaṇṇanā",
  "tika-s0105t0:115_0": "165.Ekamidāhanti ettha idanti nipātamattaṁ, ekaṁ samayamicceva attho.",
  "tika-s0105t0:115_1": "Sammodeti sammodanaṁ karotīti sammodanīyaṁ.",
  "tika-s0105t0:115_2": "Anīyasaddo hi bahulā katvatthābhidhāyako yathā ‘‘niyyānikā’’ti, (dha. sa.",
  "tika-s0105t0:115_3": "suttantadukamātikā 97) sammodanaṁ vā janetīti sammodaniyaṁ taddhitavasena. Saritabbanti sāraṇīyaṁ,",
  "tika-s0105t0:115_4": "saraṇassa anucchavikanti vā sāraṇiyaṁ,",
  "tika-s0105t0:115_5": "etamatthaṁ dassetuṁ ‘‘sammodajanakaṁ saritabbayuttaka’’nti vuttaṁ,",
  "tika-s0105t0:115_6": "saritabbayuttakanti ca saraṇānucchavikanti attho.",
  "tika-s0105t0:116_0": "166.Sahatthāti sahattheneva, tena suddhakattāraṁ dasseti,",
  "tika-s0105t0:116_1": "āṇattiyāti pana hetukattāraṁ,",
  "tika-s0105t0:116_2": "nissaggiyathāvarādayopi idha sahattha karaṇeneva saṅgahitā.",
  "tika-s0105t0:116_3": "Hatthādīnīti hatthapādakaṇṇanāsādīni.",
  "tika-s0105t0:116_4": "Pacanaṁ dahanaṁ vibādhananti āha ‘‘daṇḍena uppīḷentassā’’ti.",
  "tika-s0105t0:116_5": "Papañcasūdaniyaṁ nāma majjhimāgamaṭṭhakathāyaṁ pana ‘‘pacato’’ti etassa ‘‘tajjentassa vā’’ti (ma. ni. aṭṭha. 3.97) dutiyopi attho vutto, idha pana tajjanaṁ,",
  "tika-s0105t0:116_6": "paribhāsanañca daṇḍena saṅgahetvā ‘‘daṇḍena uppīḷentassa icceva vutta’’nti (dī. ni. ṭī. 1.166) ācariyena vuttaṁ,",
  "tika-s0105t0:116_7": "adhunā pana potthakesu ‘‘tajjentassa vā’’ti pāṭhopi bahuso dissati. Sokanti sokakāraṇaṁ,",
  "tika-s0105t0:116_8": "socanantipi yujjati kāraṇasampādanena phalassapi kattabbato.",
  "tika-s0105t0:116_9": "Parehīti attano vacanakarehi kammabhūtehi.",
  "tika-s0105t0:116_10": "Phandatoti ettha parassa phandanavasena suddhakattuttho na labbhati,",
  "tika-s0105t0:116_11": "atha kho attano phandanavasenevāti āha ‘‘paraṁ phandantaṁ phandanakāle sayampi phandato’’ti,",
  "tika-s0105t0:116_12": "attanā katena parassa vibādhanapayogena sayampi phandatoti attho.",
  "tika-s0105t0:116_13": "‘‘Atipātāpayato’’ti padaṁ suddhakattari,",
  "tika-s0105t0:116_14": "hetukattari ca pavattatīti dasseti ‘‘hanantassāpi hanāpentassāpī’’ti iminā.",
  "tika-s0105t0:116_15": "Sabbatthāti ‘‘ādiyato’’tiādīsu.",
  "tika-s0105t0:116_16": "Karaṇakāraṇavasenāti sayaṁkāraparaṁkāravasena.",
  "tika-s0105t0:117_0": "Gharabhittiyā anto ca bahi ca sandhi gharasandhi.",
  "tika-s0105t0:117_1": "Kiñcipi asesetvā niravaseso lopo vilumpanaṁ nillopoti āha ‘‘mahāvilopa’’nti.",
  "tika-s0105t0:117_2": "Ekāgāre niyutto vilopo ekāgāriko. Tenāha ‘‘ekamevā’’tiādi.",
  "tika-s0105t0:117_3": "‘‘Paripanthe tiṭṭhato’’ti ettha acchindanatthameva tiṭṭhatīti ayamattho pakaraṇato siddhoti dasseti ‘‘āgatāgatāna’’ntiādinā.",
  "tika-s0105t0:117_4": "‘‘Parito sabbaso panthe hananaṁ paripantho’’ti (dī. ni. ṭī.",
  "tika-s0105t0:117_5": "1.166) ayamatthopi ācariyena vutto.",
  "tika-s0105t0:117_6": "Karomīti saññāyāti sañcetanikabhāvamāha,",
  "tika-s0105t0:117_7": "tenetaṁ dasseti ‘‘sañcicca karotopi na karīyati nāma, pageva asañciccā’’ti.",
  "tika-s0105t0:117_8": "Pāpaṁ na karīyatīti pubbe asato uppādetuṁ asakkuṇeyyattā pāpaṁ akatameva nāma. Tenāha ‘‘natthi pāpa’’nti.",
  "tika-s0105t0:118_0": "Yadi evaṁ kathaṁ sattā pāpe pavattantīti attano vāde parehi āropitaṁ dosamapanetukāmo pūraṇo imamatthampi dassetīti āha ‘‘sattā panā’’tiādi.",
  "tika-s0105t0:118_1": "Saññāmattametaṁ ‘‘pāpaṁ karontī’’ti,",
  "tika-s0105t0:118_2": "pāpaṁ pana natthevāti vuttaṁ hoti.",
  "tika-s0105t0:118_3": "Evaṁ kirassa hoti – imesaṁ sattānaṁ hiṁsādikiriyā attānaṁ na pāpuṇāti tassa niccatāya nibbikārattā,",
  "tika-s0105t0:118_4": "sarīraṁ pana acetanaṁ kaṭṭhakaliṅgarūpamaṁ,",
  "tika-s0105t0:118_5": "tasmiṁ vikopitepi na kiñci pāpanti.",
  "tika-s0105t0:118_6": "Pariyanto vuccati nemi pariyosāne ṭhitattā.",
  "tika-s0105t0:118_7": "Tena vuttaṁ ācariyena ‘‘nisitakhuramayaneminā’’ti (dī. ni. ṭī. 1.166).",
  "tika-s0105t0:118_8": "Dutiyavikappe cakkapariyosānameva pariyanto,",
  "tika-s0105t0:118_9": "khurena sadiso pariyanto yassāti khurapariyanto.",
  "tika-s0105t0:118_10": "Khuraggahaṇena cettha khuradhārā gahitā tadavarodhato.",
  "tika-s0105t0:118_11": "Pāḷiyaṁ cakkenāti cakkākārakatena āvudhavisesena.",
  "tika-s0105t0:118_12": "Taṁ maṁsakhalakaraṇasaṅkhātaṁ nidānaṁ kāraṇaṁ yassāti tatonidānaṁ, ‘‘paccattavacanassa toādeso,",
  "tika-s0105t0:118_13": "samāse cassa lopābhāvo’’ti (pārā. aṭṭha. 1.21) aṭṭhakathāsu vutto.",
  "tika-s0105t0:118_14": "‘‘Paccattatthe nissakkavacanampi yujjatī’’ti (sārattha. ṭī.",
  "tika-s0105t0:118_15": "paṭhamamahāsaṅgītikathāvaṇṇanā) ācariyasāriputtatthero.",
  "tika-s0105t0:118_16": "‘‘Kāraṇatthe nipātasamudāyo’’tipi akkharacintakā.",
  "tika-s0105t0:119_0": "Gaṅgāya dakkhiṇadisā appatirūpadeso,",
  "tika-s0105t0:119_1": "uttaradisā pana patirūpadesoti adhippāyena ‘‘dakkhiṇañce’’tiādi vuttaṁ,",
  "tika-s0105t0:119_2": "tañca desadisāpadesena tannivāsino sandhāyāti dassetuṁ ‘‘dakkhiṇatīre’’tiādimāha.",
  "tika-s0105t0:119_3": "Hananadānakiriyā hi tadāyattā.",
  "tika-s0105t0:119_4": "Mahāyāganti mahāvijitarañño yaññasadisampi mahāyāgaṁ. Damasaddo indriyasaṁvarassa,",
  "tika-s0105t0:119_5": "uposathasīlassa ca vācakoti āha ‘‘indriyadamena uposathakammenā’’ti.",
  "tika-s0105t0:119_6": "Keci pana uposathakammenā’ti idaṁ indriyadamassa visesanaṁ,",
  "tika-s0105t0:119_7": "tasmā ‘uposathakammabhūtena indriyadamenā’ti’’ atthaṁ vadanti,",
  "tika-s0105t0:119_8": "tadayuttameva tadubhayatthavācakattā damasaddassa,",
  "tika-s0105t0:119_9": "atthadvayassa ca visesavuttito.",
  "tika-s0105t0:119_10": "Adhunā hi katthaci potthake vā-saddo, ca-saddopi dissati.",
  "tika-s0105t0:119_11": "Sīlasaṁyamenāti tadaññena kāyikavācasikasaṁvarena. Saccavacanenāti amosavajjena.",
  "tika-s0105t0:119_12": "Tassa visuṁ vacanaṁ loke garutarapuññasammatabhāvato.",
  "tika-s0105t0:119_13": "Yathā hi pāpadhammesu musāvādo garutaro,",
  "tika-s0105t0:119_14": "evaṁ puññadhammesu amosavajjo. Tenāha bhagavā itivuttake –",
  "tika-s0105t0:120_0": "‘‘Ekadhammaṁ atītassa, musāvādissa jantuno;",
  "tika-s0105t0:121_0": "Vitiṇṇaparalokassa, natthi pāpaṁ akāriya’’nti. (itivu. 27);",
  "tika-s0105t0:122_0": "Pavattīti yo karoti,",
  "tika-s0105t0:122_1": "tassa santāne phaluppādapaccayabhāvena uppatti. Evañhi ‘‘natthi kammaṁ,",
  "tika-s0105t0:122_2": "natthi kammaphala’’nti akiriyavādassa paripuṇṇatā.",
  "tika-s0105t0:122_3": "Sati hi kammaphale kammānamakiriyabhāvo kathaṁ bhavissati.",
  "tika-s0105t0:122_4": "Sabbathāpīti ‘‘karoto’’tiādinā vuttena sabbappakārenapi.",
  "tika-s0105t0:123_0": "Labujanti likucaṁ.",
  "tika-s0105t0:123_1": "Pāpapuññānaṁ kiriyameva paṭikkhipati,",
  "tika-s0105t0:123_2": "na raññā puṭṭhaṁ sandiṭṭhikaṁ sāmaññaphalaṁ byākarotīti adhippāyo.",
  "tika-s0105t0:123_3": "Idañhi avadhāraṇaṁ vipākapaṭikkhepanivattanatthaṁ. Yo hi kammaṁ paṭikkhipati,",
  "tika-s0105t0:123_4": "tena atthato vipākopi paṭikkhittoyeva nāma hoti.",
  "tika-s0105t0:123_5": "Tathā hi vakkhati ‘‘kammaṁ paṭibāhantenāpī’’tiādi (dī. ni. aṭṭha. 1.170-172).",
  "tika-s0105t0:124_0": "Paṭirājūhi anabhibhavanīyabhāvena visesato jitanti vijitaṁ, ekassa rañño āṇāpavattideso.",
  "tika-s0105t0:124_1": "‘‘Mā mayhaṁ vijite vasathā’’ti apasādanā pabbajitassa pabbājanasaṅkhātā viheṭhanāyevāti vuttaṁ ‘‘viheṭhetabba’’nti.",
  "tika-s0105t0:124_2": "Tena vuttassa atthassa ‘‘evameta’’nti upadhāraṇaṁ sallakkhaṇaṁ uggaṇhanaṁ,",
  "tika-s0105t0:124_3": "tadaminā paṭikkhipatīti āha ‘‘sārato aggaṇhanto’’ti.",
  "tika-s0105t0:124_4": "Tassa pana atthassa addhaniyabhāvāpādanavasena cittena sandhāraṇaṁ nikkujjanaṁ,",
  "tika-s0105t0:124_5": "tadaminā paṭikkhipatīti dasseti ‘‘sāravaseneva…pe… aṭṭhapento’’ti iminā.",
  "tika-s0105t0:124_6": "Sāravasenevāti uttamavaseneva,",
  "tika-s0105t0:124_7": "avitathattā vā parehi anuccālito thirabhūto attho apheggubhāvena sāroti vuccati, taṁvasenevāti attho.",
  "tika-s0105t0:124_8": "Nissaraṇanti vaṭṭato niyyānaṁ. Paramatthoti aviparītattho,",
  "tika-s0105t0:124_9": "uttamassa vā ñāṇassārammaṇabhūto attho.",
  "tika-s0105t0:124_10": "Byañjanaṁ pana tena uggahitañceva nikkujjitañca tathāyeva bhagavato santike bhāsitattā.",
  "tika-s0105t0:125_0": "Makkhaligosālavādavaṇṇanā",
  "tika-s0105t0:126_0": "168.Ubhayenāti hetupaccayapaṭisedhavacanena.",
  "tika-s0105t0:126_1": "‘‘Vijjamānamevā’’ti iminā sabhāvato vijjamānasseva paṭikkhipane tassa aññāṇameva kāraṇanti dasseti.",
  "tika-s0105t0:126_2": "Saṁkilesapaccayanti saṁkilissanassa malīnassa kāraṇaṁ .",
  "tika-s0105t0:126_3": "Visuddhipaccayanti saṁkilesato visuddhiyā vodānassa paccayaṁ.",
  "tika-s0105t0:126_4": "Attakāreti paccattavacanassa e-kāravasena padasiddhi yathā ‘‘vanappagumbe yathā phusitagge’’ti, (khu. pā. 13; su. ni.",
  "tika-s0105t0:126_5": "236) paccattatthe vā bhummavacanaṁ yathā ‘‘idampissa hoti sīlasmi’’nti (dī. ni. 1.194),",
  "tika-s0105t0:126_6": "tadevatthaṁ dasseti ‘‘attakāro’’ti iminā.",
  "tika-s0105t0:126_7": "So ca tena tena sattena attanā kātabbakammaṁ,",
  "tika-s0105t0:126_8": "attanā nipphādetabbapayogo vā. Tenāha ‘‘yenā’’tiādi. Sabbaññutanti sammāsambodhiṁ. Tanti attanā katakammaṁ.",
  "tika-s0105t0:126_9": "Dutiyapadenāti ‘‘natthi parakāre’’ti padena.",
  "tika-s0105t0:126_10": "Parakāro ca nāma parassa vāhasā ijjhanakapayogo.",
  "tika-s0105t0:126_11": "Tena vuttaṁ ‘‘yaṁ parakāra’’ntiādi.",
  "tika-s0105t0:126_12": "Ovādānusāsaninti ovādabhūtamanusāsaniṁ, paṭhamaṁ vā ovādo, pacchā anusāsanī.",
  "tika-s0105t0:126_13": "‘‘Parakāra’’nti padassa upalakkhaṇavasena atthadassanañcetaṁ,",
  "tika-s0105t0:126_14": "lokuttaradhamme parakārāvassayo natthīti āha ‘‘ṭhapetvā mahāsatta’’nti.",
  "tika-s0105t0:126_15": "Atthevesa lokiyadhamme yathā taṁ amhākaṁ bodhisattassa āḷārudake nissāya pañcābhiññālokiyasamāpattilābho,",
  "tika-s0105t0:126_16": "tañca pacchimabhavikamahāsattaṁ sandhāya vuttaṁ,",
  "tika-s0105t0:126_17": "paccekabodhisattassapi ettheva saṅgaho tesampi tadabhāvato.",
  "tika-s0105t0:126_18": "Manussasobhagyatanti manussesu subhagabhāvaṁ.",
  "tika-s0105t0:126_19": "Evanti vuttappakārena kammavādassa,",
  "tika-s0105t0:126_20": "kiriyavādassa ca paṭikkhipanena.",
  "tika-s0105t0:126_21": "Jinacakketi ‘‘atthi bhikkhave kammaṁ kaṇhaṁ kaṇhavipāka’’ntiādi (a. ni.",
  "tika-s0105t0:126_22": "4.232) nayappavatte kammānaṁ,",
  "tika-s0105t0:126_23": "kammaphalānañca atthitāparidīpane buddhasāsane.",
  "tika-s0105t0:126_24": "Paccanīkakathanaṁ pahāradānasadisanti ‘‘pahāraṁ deti nāmā’’ti.",
  "tika-s0105t0:127_0": "Yathāvuttaattakāraparakārābhāvato eva sattānaṁ paccattapurisakāro nāma koci natthīti sandhāya ‘‘natthipurisakāre’’ti tassa paṭikkhipanaṁ dassetuṁ ‘‘yenā’’tiādi vuttaṁ. ‘‘Devattampī’’tiādinā,",
  "tika-s0105t0:127_1": "‘‘manussasobhagyata’’ntiādinā ca vuttappakārā.",
  "tika-s0105t0:127_2": "‘‘Bale patiṭṭhitā’’ti vatvā vīriyamevidha balanti dassetuṁ ‘‘vīriyaṁ katvā’’ti vuttaṁ.",
  "tika-s0105t0:127_3": "Sattānañhi diṭṭhadhammikasamparāyika nibbānasampattiāvahaṁ vīriyabalaṁ natthīti so paṭikkhipati,",
  "tika-s0105t0:127_4": "nidassanamattañcetaṁ vodāniyabalassa paṭikkhipanaṁ saṁkilesikassāpi balassa tena paṭikkhipanato.",
  "tika-s0105t0:127_5": "Yadi vīriyādīni purisakāravevacanāni,",
  "tika-s0105t0:127_6": "atha kasmā tesaṁ visuṁ gahaṇanti āha ‘‘idaṁ no vīriyenā’’tiādi.",
  "tika-s0105t0:127_7": "Idaṁ no vīriyenāti idaṁ phalaṁ amhākaṁ vīriyena pavattaṁ.",
  "tika-s0105t0:127_8": "Pavattavacanapaṭikkhepakaraṇavasenāti aññesaṁ pavattavohāravacanassa paṭikkhepakaraṇavasena .",
  "tika-s0105t0:127_9": "Vīriyathāmaparakkamasambandhanena pavattabalavādīnaṁ vādassa paṭikkhepakaraṇavasena ‘‘natthi bala’’nti padamiva sabbānipetāni tena ādīyantīti adhippāyo. Tañca vacanīyatthato vuttaṁ,",
  "tika-s0105t0:127_10": "vacanatthato pana tassā tassā kiriyāya ussannaṭṭhena balaṁ.",
  "tika-s0105t0:127_11": "Sūravīrabhāvāvahaṭṭhena vīriyaṁ. Tadeva daḷhabhāvato,",
  "tika-s0105t0:127_12": "porisadhuraṁ vahantena pavattetabbato ca purisathāmo.",
  "tika-s0105t0:127_13": "Paraṁ paraṁ ṭhānaṁ akkamanavasena pavattiyā purisaparakkamoti veditabbaṁ.",
  "tika-s0105t0:128_0": "Rūpādīsu sattavisattatāya sattā.",
  "tika-s0105t0:128_1": "Assasanapassasanavasena pavattiyā pāṇanato pāṇāti iminā atthena samānepi padadvaye ekindriyādivasena pāṇe vibhajitvā sattato visesaṁ katvā esa vadatīti āha ‘‘ekindriyo’’tiādi.",
  "tika-s0105t0:128_2": "Bhavantīti bhūtāti sattapāṇapariyāyepi sati aṇḍakosādīsu sambhavanaṭṭhena tato visesāva,",
  "tika-s0105t0:128_3": "tena vuttāti dasseti ‘‘aṇḍa…pe… vadatī’’ti iminā. Vatthikoso gabbhāsayo.",
  "tika-s0105t0:128_4": "Jīvanato pāṇaṁ dhārento viya vaḍḍhanato jīvā. Tenāha ‘‘sāliyavā’’tiādi.",
  "tika-s0105t0:128_5": "Ādisaddena viruḷhadhammā tiṇarukkhā gahitā.",
  "tika-s0105t0:128_6": "Natthi etesaṁ saṁkilesavisuddhīsu vaso sāmatthiyanti avasā. Tathā abalā avīriyā. Tenāha ‘‘tesa’’ntiādi. Niyatāti niyamanā,",
  "tika-s0105t0:128_7": "achejjasuttāvutassa abhejjamaṇino viya niyatappavattitāya gatijātibandhāpavaggavasena niyāmoti attho.",
  "tika-s0105t0:128_8": "Tattha tatthāti tāsu tāsu jātīsu.",
  "tika-s0105t0:128_9": "Channaṁ abhijātīnaṁ sambandhībhūtānaṁ gamanaṁ samavāyena samāgamo.",
  "tika-s0105t0:128_10": "Sambandhīnirapekkhopi bhāvasaddo sambandhīsahito viya pakatiyatthavācakoti āha ‘‘sabhāvoyevā’’ti, yathā kaṇṭakassa tikkhatā,",
  "tika-s0105t0:128_11": "kapitthaphalādīnaṁ parimaṇḍalatā,",
  "tika-s0105t0:128_12": "migapakkhīnaṁ vicittākāratā ca,",
  "tika-s0105t0:128_13": "evaṁ sabbassāpi lokassa hetupaccayamantarena tathā tathā pariṇāmo akuttimo sabhāvoyevāti attho. Tena vuttaṁ ‘‘yenā’’tiādi.",
  "tika-s0105t0:128_14": "Pariṇamanaṁ nānappakāratāpatti. Yenāti sattapāṇādinā. Yathā bhavitabbaṁ, tathevāti sambandho.",
  "tika-s0105t0:129_0": "Chaḷabhijātiyo parato vitthārīyissanti.",
  "tika-s0105t0:129_1": "‘‘Sukhañca dukkhañca paṭisaṁvedentī’’ti vadanto makkhali adukkhamasukhabhūmiṁ sabbena sabbaṁ na jānātīti vuttaṁ ‘‘aññā adukkhamasukhabhūmi natthīti dassetī’’ti.",
  "tika-s0105t0:129_2": "Ayaṁ ‘‘sukhañca dukkhañca paṭisaṁvedentī’’ti vacanaṁ karaṇabhāvena gahetvā vuttā ācariyassa mati.",
  "tika-s0105t0:129_3": "Potthakesu pana ‘‘aññā sukhadukkhabhūmi natthīti dassetī’’ti ayameva pāṭho diṭṭho, na ‘‘adukkhamasukhabhūmī’’ti.",
  "tika-s0105t0:129_4": "Evaṁ sati ‘‘chasvevābhijātīsū’’ti vacanaṁ adhikaraṇabhāvena gahetvā chasu eva abhijātīsu sukhadukkhapaṭisaṁvedanaṁ, na tehi aññattha, tāyeva sukhadukkhabhūmi,",
  "tika-s0105t0:129_5": "na tadaññāti dassetīti vuttanti veditabbaṁ.",
  "tika-s0105t0:129_6": "Ayameva ca yuttataro paṭikkhepitabbassa atthassa bhūmivasena vuttattā.",
  "tika-s0105t0:129_7": "Yadi hi ‘‘sukhañca dukkhañca paṭisaṁvedentī’’ti vacanena paṭikkhepitabbassa dassanaṁ siyā,",
  "tika-s0105t0:129_8": "atha ‘‘aññā adukkhamasukhā natthī’’ti dasseyya,",
  "tika-s0105t0:129_9": "na ‘‘adukkhamasukhabhūmī’’ti dassanahetuvacanassa bhūmiatthābhāvato.",
  "tika-s0105t0:129_10": "Dasseti cetaṁ tāsaṁ bhūmiyā abhāvameva, tena viññāyati ayaṁ pāṭho, ayañcattho yuttataroti.",
  "tika-s0105t0:130_0": "Pamukhayonīnanti manussesu khattiyabrāhmaṇādivasena,",
  "tika-s0105t0:130_1": "tiracchānādīsu sīhabyagghādivasena padhānayonīnaṁ, padhānatā cettha uttamatā. Tenāha ‘‘uttamayonīna’’nti.",
  "tika-s0105t0:130_2": "Saṭṭhi satānīti cha sahassāni.",
  "tika-s0105t0:130_3": "‘‘Pañca ca kammuno satānī’’ti padassa atthadassanaṁ ‘‘pañca kammasatāni cā’’ti.",
  "tika-s0105t0:130_4": "‘‘Eseva nayo’’ti iminā ‘‘kevalaṁ takkamattakena niratthakaṁ diṭṭhiṁ dīpetī’’ti imamevatthamatidisati.",
  "tika-s0105t0:130_5": "Ettha ca ‘‘takkamattakenā’’ti vadanto yasmā takkikā avassayabhūtatathatthaggahaṇaaṅkusanayamantarena niraṅkusatāya parikappanassa yaṁ kiñci attanā parikappitaṁ sārato maññamānā tatheva abhinivissa tattha ca diṭṭhigāhaṁ gaṇhanti,",
  "tika-s0105t0:130_6": "tasmā na tesaṁ diṭṭhivatthusmiṁ viññūhi vicāraṇā kātabbāti imamadhippāyaṁ vibhāveti. Kecīti uttaravihāravāsino.",
  "tika-s0105t0:130_7": "Pañcindriyavasenāti cakkhādipañcindriyavasena.",
  "tika-s0105t0:130_8": "Te hi ‘‘cakkhusotaghānajivhākāyasaṅkhātāni imāni pañcindriyāni ‘pañca kammānī’ti titthiyā paññapentī’’ti vadanti ‘‘kāyavacīmanokammāni ca ‘tīṇi kammānī’ti’’.",
  "tika-s0105t0:130_9": "Kammanti laddhīti tadubhayaṁ oḷārikattā paripuṇṇakammanti laddhi.",
  "tika-s0105t0:130_10": "Manokammaṁ anoḷārikattā upaḍḍhakammanti laddhīti yojanā.",
  "tika-s0105t0:130_11": "‘‘Dvāsaṭṭhi paṭipadā’’ti vattabbe sabhāvaniruttiṁ ajānanto ‘‘dvaṭṭhipaṭipadā’’ti vadatīti āha ‘‘dvāsaṭṭhi paṭipadā’’ti.",
  "tika-s0105t0:130_12": "Saddaracakā pana ‘‘dvāsaṭṭhiyā salopo, attamā’’ti vadanti,",
  "tika-s0105t0:130_13": "tadayuttameva sabhāvaniruttiyā yogato asiddhattā .",
  "tika-s0105t0:130_14": "Yadi hi sā yogena siddhā assa,",
  "tika-s0105t0:130_15": "evaṁ sabhāvaniruttiyeva siyā,",
  "tika-s0105t0:130_16": "tathā ca sati ācariyānaṁ matena virujjhatīti vadanti.",
  "tika-s0105t0:130_17": "‘‘Cullāsīti sahassānī’’tiādikā pana aññatra diṭṭhapayogā sabhāvaniruttiyeva.",
  "tika-s0105t0:130_18": "Dissati hi visuddhimaggādīsu –",
  "tika-s0105t0:131_0": "‘‘Cullāsīti sahassāni, kappā tiṭṭhanti ye marū;",
  "tika-s0105t0:132_0": "Na tveva tepi tiṭṭhanti, dvīhi cittehi samohitā’’ti. (visuddhi. 2.715; mahāni. 10, 39);",
  "tika-s0105t0:133_0": "Ekasmiṁ kappeti catunnamasaṅkhyeyyakappānaṁ aññatarabhūte ekasmiṁ asaṅkhyeyyakappe.",
  "tika-s0105t0:133_1": "Tatthāpi ca vivaṭṭaṭṭhāyīsaññitaṁ ekameva sandhāya ‘‘dvaṭṭhantarakappā’’ti vuttaṁ.",
  "tika-s0105t0:133_2": "Na hi so assutasāsanadhammo itare jānāti bāhirakānamavisayattā, ajānanto evamāhāti attho.",
  "tika-s0105t0:134_0": "Urabbhe hananti,",
  "tika-s0105t0:134_1": "hantvā vā jīvitaṁ kappentīti orabbhikā. Esa nayo sākuṇikādīsupi.",
  "tika-s0105t0:134_2": "Luddāti vuttāvasesakā ye keci cātuppadajīvikā nesādā.",
  "tika-s0105t0:134_3": "Māgavikapadasmiñhi rohitādimigajātiyeva gahitā.",
  "tika-s0105t0:134_4": "Bandhanāgāre niyojentīti bandhanāgārikā.",
  "tika-s0105t0:134_5": "Kurūrakammantāti dāruṇakammantā.",
  "tika-s0105t0:134_6": "Ayaṁ sabbopi kaṇhakammapasutatāya kaṇhābhijātīti vadati kaṇhassa dhammassa abhijāti abbhuppatti yassāti katvā.",
  "tika-s0105t0:134_7": "Bhikkhūti buddhasāsane bhikkhū. Kaṇṭaketi chandarāge.",
  "tika-s0105t0:134_8": "Saññogavasena tesaṁ pakkhipanaṁ.",
  "tika-s0105t0:134_9": "Kaṇṭakasadisachandarāgena saññuttā bhuñjantīti hi adhippāyena ‘‘kaṇṭake pakkhipitvā’’ti vuttaṁ. Kasmāti ce?",
  "tika-s0105t0:134_10": "Yasmā ‘‘te paṇītapaṇīte paccaye paṭisevantī’’ti tassa micchāgāho,",
  "tika-s0105t0:134_11": "tasmā ñāyaladdhepi paccaye bhuñjamānā ājīvakasamayassa vilomagāhitāya paccayesu kaṇṭake pakkhipitvā khādanti nāmāti vadati kaṇṭakavuttikāti kaṇṭakena yathāvuttena saha jīvikā.",
  "tika-s0105t0:134_12": "Ayañhissa pāḷiyevāti ayaṁ makkhalissa vādadīpanā attanā racitā pāḷiyevāti yathāvuttamatthaṁ samattheti.",
  "tika-s0105t0:134_13": "Kaṇṭakavuttikā eva nāma eke apare pabbajitā bāhirakā santi,",
  "tika-s0105t0:134_14": "te nīlābhijātīti vadatīti attho.",
  "tika-s0105t0:134_15": "Te hi savisesaṁ attakilamathānuyogamanuyuttā.",
  "tika-s0105t0:134_16": "Tathā hi te kaṇṭake vattantā viya bhavantīti kaṇṭakavuttikāti vuttā.",
  "tika-s0105t0:134_17": "Nīlassa dhammassa abhijāti yassāti nīlābhijāti. Evamitaresupi.",
  "tika-s0105t0:135_0": "Amhākaṁ saññojanagaṇṭho natthīti vādino bāhirakapabbajitā nigaṇṭhā.",
  "tika-s0105t0:135_1": "Ekameva sāṭakaṁ paridahantā ekasāṭakā. Kaṇhato parisuddho nīlo,",
  "tika-s0105t0:135_2": "tato pana lohitotiādinā yathākkamaṁ tassa parisuddhaṁ vādaṁ dassetuṁ ‘‘ime kirā’’tiādi vuttaṁ.",
  "tika-s0105t0:135_3": "Paṇḍaratarāti bhuñjananahānapaṭikkhepādivatasamāyogena parisuddhatarā kaṇhanīlamupādāya lohitassāpi parisuddhabhāvena vattabbato.",
  "tika-s0105t0:135_4": "Odātavasanāti odātavatthaparidahanā.",
  "tika-s0105t0:135_5": "Acelakasāvakāti ājīvakasāvakabhūtā.",
  "tika-s0105t0:135_6": "Te kira ājīvakaladdhiyā visuddhacittatāya nigaṇṭhehipi paṇḍaratarā haliddābhānampi purime upādāya parisuddhabhāvappattito.",
  "tika-s0105t0:135_7": "‘‘Eva’’ntiādinā tassa chandāgamanaṁ dasseti.",
  "tika-s0105t0:135_8": "Nandādīnaṁ sāvakabhūtā pabbajitā ājīvakā. Tathā ājīvakiniyo.",
  "tika-s0105t0:135_9": "Nandādayo kira tathārūpaṁ ājīvakapaṭipattiṁ ukkaṁsaṁ pāpetvā ṭhitā,",
  "tika-s0105t0:135_10": "tasmā nigaṇṭhehi ājīvakasāvakehi pabbajitehi paṇḍaratarā vuttā paramasukkābhijātīti ayaṁ tassa laddhi.",
  "tika-s0105t0:136_0": "Purisabhūmiyoti padhānaniddeso.",
  "tika-s0105t0:136_1": "Itthīnampi hetā bhūmiyo esa icchateva.",
  "tika-s0105t0:136_2": "Satta divaseti accantasaññogavacanaṁ, ettakampi mandā momūhāti.",
  "tika-s0105t0:136_3": "Sambādhaṭṭhānatoti mātukucchiṁ sandhāyāha.",
  "tika-s0105t0:136_4": "Rodanti ceva viravanti ca tamanussaritvā. Khedanaṁ,",
  "tika-s0105t0:136_5": "kīḷanañca khiḍḍāsaddeneva saṅgahetvā khiḍḍābhūmi vuttā.",
  "tika-s0105t0:136_6": "Padassa nikkhipanaṁ padanikkhipanaṁ.",
  "tika-s0105t0:136_7": "Yadā tathā padaṁ nikkhipituṁ samattho,",
  "tika-s0105t0:136_8": "tadā padavīmaṁsabhūmi nāmāti bhāvo. Vatāvatassa jānanakāle.",
  "tika-s0105t0:136_9": "Bhikkhu ca pannakotiādipi tesaṁ bāhirakānaṁ pāḷiyeva.",
  "tika-s0105t0:136_10": "Tattha pannakoti bhikkhāya vicaraṇako,",
  "tika-s0105t0:136_11": "tesaṁ vā paṭipattiyā paṭipannako.",
  "tika-s0105t0:136_12": "Jinoti jiṇṇo jarāvasena hīnadhātuko,",
  "tika-s0105t0:136_13": "attano vā paṭipattiyā paṭipakkhaṁ jinitvā ṭhito.",
  "tika-s0105t0:136_14": "So kira tathābhūto dhammampi kassaci na kathesi. Tenāha ‘‘na kiñci āhā’’ti.",
  "tika-s0105t0:136_15": "Oṭṭhavadanādivippakāre katepi khamanavasena na kiñci kathetītipi vadanti.",
  "tika-s0105t0:136_16": "Alābhinti ‘‘so na kumbhimukhā paṭiggaṇhātī’’tiādinā nayena mahāsīhanādasutte (dī. ni. 1.394; ma. ni.",
  "tika-s0105t0:136_17": "1.155) vuttaalābhahetusamāyogena alābhiṁ.",
  "tika-s0105t0:136_18": "Tatoyeva jighacchādubbalaparetatāya sayanaparāyanaṭṭhena samaṇaṁ pannabhūmīti vadati.",
  "tika-s0105t0:137_0": "Ājīvavuttisatānīti sattānamājīvabhūtāni jīvikāvuttisatāni.",
  "tika-s0105t0:137_1": "‘‘Paribbājakasatānī’’ti vuccamānepi cesa sabhāvaliṅgamajānanto ‘‘paribbājakasate’’ti vadati. Evamaññesupi.",
  "tika-s0105t0:137_2": "Tenāha ‘‘paribbājakapabbajjāsatānī’’ti.",
  "tika-s0105t0:137_3": "Nāgabhavanaṁ nāgamaṇḍalaṁ yathā ‘‘mahiṁsakamaṇḍala’’nti. Paramāṇuādi rajo.",
  "tika-s0105t0:137_4": "Pasuggahaṇena eḷakajāti gahitā.",
  "tika-s0105t0:137_5": "Migaggahaṇena rurugavayādi migajāti. Gaṇṭhimhīti phaḷumhi, pabbeti attho.",
  "tika-s0105t0:137_6": "Cātumahārājikādibrahmakāyikādivasena,",
  "tika-s0105t0:137_7": "tesañca antarabhedavasena bahū devā.",
  "tika-s0105t0:137_8": "Tattha cātumahārājikānaṁ ekaccaantarabhedo mahāsamayasuttena (dī. ni. 2.331) dīpetabbo.",
  "tika-s0105t0:137_9": "‘‘So panā’’tiādinā ajānanto panesa bahū devepi satta eva vadatīti tassa appamāṇataṁ dasseti.",
  "tika-s0105t0:137_10": "Manussāpi anantāti dīpadesakulavaṁsājīvādivibhāgavasena. Pisācā eva pesācā,",
  "tika-s0105t0:137_11": "te aparapetādivasena mahantamahantā, bahutarāti attho.",
  "tika-s0105t0:137_12": "Bāhirakasamaye pana ‘‘chaddantadahamandākiniyo kuvāḷiyamucalindanāmena voharitā’’ti (dī. ni. ṭī. 1.168) ācariyena vuttaṁ.",
  "tika-s0105t0:138_0": "Gaṇṭhikāti pabbagaṇṭhikā.",
  "tika-s0105t0:138_1": "Pabbagaṇṭhimhi hi pavuṭasaddo. Mahāpapātāti mahātaṭā.",
  "tika-s0105t0:138_2": "Pārisesanayena khuddakapapātasatāni. Evaṁ supinesupi.",
  "tika-s0105t0:138_3": "‘‘Mahākappino’’ti idaṁ ‘‘mahākappāna’’nti atthato veditabbaṁ.",
  "tika-s0105t0:138_4": "Saddato panesa ajānanto evaṁ vadatīti na vicāraṇakkhamaṁ.",
  "tika-s0105t0:138_5": "Tathā ‘‘cullāsīti satasahassānī’’ti idampi.",
  "tika-s0105t0:138_6": "So hi ‘‘caturāsīti satasahassānī’’ti vattumasakkonto evaṁ vadati.",
  "tika-s0105t0:138_7": "Saddaracakā pana ‘‘caturāsītiyā tulopo, cassa cu, rassa lo, dvittañcā’’ti vadanti.",
  "tika-s0105t0:138_8": "Ettakā mahāsarāti etappamāṇavatā mahāsarato,",
  "tika-s0105t0:138_9": "sattamahāsaratoti vuttaṁ hoti.",
  "tika-s0105t0:138_10": "Kirāti tassa vādānussavane nipāto. Paṇḍitopi…pe… na gacchati, kasmā?",
  "tika-s0105t0:138_11": "Sattānaṁ saṁsaraṇakālassa niyatabhāvato.",
  "tika-s0105t0:139_0": "‘‘Acelakavatena vā aññena vā yena kenacī’’ti vuttamatidisati ‘‘tādisenevā’’ti iminā. Tapokammenāti tapakaraṇena.",
  "tika-s0105t0:139_1": "Etthāpi ‘‘tādisenevā’’ti adhikāro. Yo…pe… visujjhati,",
  "tika-s0105t0:139_2": "so aparipakkaṁ kammaṁ paripāceti nāmāti yojanā.",
  "tika-s0105t0:139_3": "Antarāti caturāsītimahākappasatasahassānamabbhantare. Phussa phussāti patvā patvā.",
  "tika-s0105t0:139_4": "Vuttaparimāṇaṁ kālanti caturāsītimahākappasatasahassapamāṇaṁ kālaṁ.",
  "tika-s0105t0:139_5": "Idaṁ vuttaṁ hoti – aparipakkaṁ saṁsaraṇanimittaṁ kammaṁ sīlādinā sīghaṁyeva visuddhappattiyā paripāceti nāma.",
  "tika-s0105t0:139_6": "Paripakkaṁ kammaṁ phussa phussa kālena paripakkabhāvānāpādanena byantiṁ vigamanaṁ karoti nāmāti.",
  "tika-s0105t0:139_7": "Doṇenāti pariminanadoṇatumbena.",
  "tika-s0105t0:139_8": "Rūpakavasenattho labbhatīti vuttaṁ ‘‘mitaṁ viyā’’ti.",
  "tika-s0105t0:139_9": "Na hāpanavaḍḍhanaṁ paṇḍitabālavasenāti dasseti ‘‘na saṁsāro’’tiādinā. Vaḍḍhanaṁ ukkaṁso. Hāpanaṁ avakaṁso.",
  "tika-s0105t0:140_0": "Katasuttaguḷeti katasuttavaṭṭiyaṁ.",
  "tika-s0105t0:140_1": "Paletīti pareti yathā ‘‘abhisamparāyo’’ti, (mahāni. 69; cūḷani. 85; paṭi. ma.",
  "tika-s0105t0:140_2": "3.4) ra-kārassa pana la-kāraṁ katvā evaṁ vuttaṁ yathā ‘‘palibuddho’’ti (cūḷani. 15; mi. pa. 3.6).",
  "tika-s0105t0:140_3": "So ca curādigaṇavasena gatiyanti vuttaṁ ‘‘gacchatī’’ti.",
  "tika-s0105t0:140_4": "Imāya upamāya cesa sattānaṁ saṁsāro anukkamena khīyateva,",
  "tika-s0105t0:140_5": "na vaḍḍhati paricchinnarūpattāti imamatthaṁ vibhāvetīti āha ‘‘sutte khīṇe’’tiādi. Tatthevāti khīyanaṭṭhāneyeva.",
  "tika-s0105t0:141_0": "Ajitakesakambalavādavaṇṇanā",
  "tika-s0105t0:142_0": "171.Dinnanti deyyadhammasīsena dānacetanāyeva vuttā.",
  "tika-s0105t0:142_1": "Taṁmukhena ca phalanti dasseti ‘‘dinnassa phalābhāva’’nti iminā.",
  "tika-s0105t0:142_2": "Dinnañhi mukhyato annādivatthu,",
  "tika-s0105t0:142_3": "taṁ kathamesa paṭikkhipissati .",
  "tika-s0105t0:142_4": "Esa nayo yiṭṭhaṁ hutanti etthāpi.",
  "tika-s0105t0:142_5": "Sabbasādhāraṇaṁ mahādānaṁ mahāyāgo.",
  "tika-s0105t0:142_6": "Pāhunabhāvena kattabbasakkāro pāhunakasakkāro. Phalanti ānisaṁsaphalaṁ, nissandaphalañca. Vipākoti sadisaphalaṁ.",
  "tika-s0105t0:142_7": "Caturaṅgasamannāgate dāne ṭhānantarādipatti viya hi ānisaṁso, saṅkhabrāhmaṇassa dāne (jā.",
  "tika-s0105t0:142_8": "1.10.39) tāṇalābhamattaṁ viya nissando,",
  "tika-s0105t0:142_9": "paṭisandhisaṅkhātaṁ sadisaphalaṁ vipāko. Ayaṁ loko,",
  "tika-s0105t0:142_10": "paralokoti ca kammunā laddhabbo vutto phalābhāvameva sandhāya paṭikkhipanato.",
  "tika-s0105t0:142_11": "Paccakkhadiṭṭho hi loko kathaṁ tena paṭikkhitto siyā.",
  "tika-s0105t0:142_12": "‘‘Sabbe tattha tattheva ucchijjantī’’ti iminā kāraṇamāha,",
  "tika-s0105t0:142_13": "yattha yattha bhavayoniādīsu ṭhitā ime sattā, tattha tattheva ucchijjanti,",
  "tika-s0105t0:142_14": "nirudayavināsavasena vinassantīti attho. Tesūti mātāpitūsu. Phalābhāvavaseneva vadati, na mātāpitūnaṁ,",
  "tika-s0105t0:142_15": "nāpi tesu idāni kariyamānasakkārāsakkārānamabhāvavasena tesaṁ loke paccakkhattā.",
  "tika-s0105t0:142_16": "Pubbuḷassa viya imesaṁ sattānaṁ uppādo nāma kevalo,",
  "tika-s0105t0:142_17": "na cavitvā āgamanapubbako atthīti dassanatthaṁ ‘‘natthi sattā opapātikā’’ti vuttanti āha ‘‘cavitvā upapajjanakā sattā nāma natthī’’ti.",
  "tika-s0105t0:142_18": "Samaṇena nāma yāthāvato jānantena kassaci akathetvā saññatena bhavitabbaṁ,",
  "tika-s0105t0:142_19": "aññathā ahopurisikā nāma siyā.",
  "tika-s0105t0:142_20": "Kiñhi paro parassa karissati,",
  "tika-s0105t0:142_21": "tathā ca attano sampādanassa kassaci avassayo eva na siyā tattha tattheva ucchijjanatoti imamatthaṁ sandhāya ‘‘ye imañca…pe… pavedentī’’ti āha.",
  "tika-s0105t0:142_22": "Ayaṁ aṭṭhakathāvasesako attho.",
  "tika-s0105t0:143_0": "Catūsu mahābhūtesu niyutto cātumahābhūtiko,",
  "tika-s0105t0:143_1": "atthamattato pana dassetuṁ ‘‘catumahābhūtamayo’’ti vuttaṁ.",
  "tika-s0105t0:143_2": "Yathā hi mattikāya nibbattaṁ bhājanaṁ mattikāmayaṁ,",
  "tika-s0105t0:143_3": "evamayampi catūhi mahābhūtehi nibbatto catumahābhūtamayoti vuccati.",
  "tika-s0105t0:143_4": "Ajjhattikapathavīdhātūti sattasantānagatā pathavīdhātu.",
  "tika-s0105t0:143_5": "Bāhirapathavīdhātunti bahiddhā mahāpathaviṁ,",
  "tika-s0105t0:143_6": "tena pathavīyeva kāyoti dasseti. Anugacchatīti anubandhati. Ubhayenāpīti padadvayenapi.",
  "tika-s0105t0:143_7": "Upeti upagacchatīti bāhirapathavikāyato tadekadesabhūtā pathavī āgantvā ajjhattikabhāvappatti hutvā sattabhāvena saṇṭhitā,",
  "tika-s0105t0:143_8": "sā ca mahāpathavī ghaṭādigatapathavī viya idāni tameva bāhiraṁ pathavikāyaṁ samudāyabhūtaṁ puna upeti upagacchati,",
  "tika-s0105t0:143_9": "sabbaso tena bāhirapathavikāyena nibbisesataṁ ekībhāvameva gacchatīti attho.",
  "tika-s0105t0:143_10": "Āpādīsupi eseva nayoti ettha pajjunnena mahāsamuddato gahitaāpo viya vassodakabhāvena punapi mahāsamuddaṁ,",
  "tika-s0105t0:143_11": "sūriyaraṁsito gahitaindaggisaṅkhātatejo viya punapi sūriyaraṁsiṁ,",
  "tika-s0105t0:143_12": "mahāvāyukkhandhato niggatamahāvāto viya punapi mahāvāyukkhandhaṁ upeti upagacchatīti parikappanāmattena diṭṭhigatikassa adhippāyo.",
  "tika-s0105t0:144_0": "Manacchaṭṭhāniindriyānīti manameva chaṭṭhaṁ yesaṁ cakkhusotaghānajivhākāyānaṁ, tāni indriyāni.",
  "tika-s0105t0:144_1": "Ākāsaṁ pakkhandanti tesaṁ visayabhāvāti vadanti.",
  "tika-s0105t0:144_2": "Visayīgahaṇena hi visayāpi gahitā eva honti.",
  "tika-s0105t0:144_3": "Kathaṁ gaṇitā mañcapañcamāti āha ‘‘mañco ceva…pe… attho’’ti.",
  "tika-s0105t0:144_4": "Āḷāhanaṁ susānanti atthato ekaṁ.",
  "tika-s0105t0:144_5": "Guṇāguṇapadānīti guṇadosakoṭṭhāsāni.",
  "tika-s0105t0:144_6": "Sarīrameva vā padāni taṁtaṁkiriyāya pajjitabbato.",
  "tika-s0105t0:144_7": "Pārāvatapakkhivaṇṇānīti pārāvatassa nāma pakkhino vaṇṇāni.",
  "tika-s0105t0:144_8": "‘‘Pārāvatapakkhavaṇṇānī’’ti pāṭho,",
  "tika-s0105t0:144_9": "pārāvatasakuṇassa pattavaṇṇānīti attho. Bhasmantāti chārikāpariyantā.",
  "tika-s0105t0:144_10": "Tenāha ‘‘chārikāvasānamevā’’ti.",
  "tika-s0105t0:144_11": "Āhutisaddenettha ‘‘dinnaṁ yiṭṭhaṁ huta’’nti vuttappakāraṁ dānaṁ sabbampi gahitanti dasseti ‘‘pāhunakasakkārādibhedaṁ dinnadāna’’nti iminā, virūpekasesaniddeso vā esa.",
  "tika-s0105t0:144_12": "Atthoti adhippāyato attho saddato tassa anadhigamitattā. Evamīdisesu. Dabbanti muyhantīti dattū, bālapuggalā, tehi dattūhi.",
  "tika-s0105t0:144_13": "Kiṁ vuttaṁ hotīti āha ‘‘bālā dentī’’tiādi.",
  "tika-s0105t0:144_14": "Pāḷiyaṁ ‘‘loko atthī’’ti mati yesaṁ te atthikā,",
  "tika-s0105t0:144_15": "‘‘atthī’’ti cedaṁ nepātikapadaṁ, tesaṁ vādo atthikavādo, taṁ atthikavādaṁ.",
  "tika-s0105t0:145_0": "Tatthāti tesu yathāvuttesu tīsu micchāvādīsu.",
  "tika-s0105t0:145_1": "Kammaṁ paṭibāhati akiriyavādibhāvato.",
  "tika-s0105t0:145_2": "Vipākaṁ paṭibāhati sabbena sabbaṁ āyatiṁ upapattiyā paṭikkhipanato.",
  "tika-s0105t0:145_3": "Vipākanti ca ānisaṁsanissandasadisaphalavasena tividhampi vipākaṁ.",
  "tika-s0105t0:145_4": "Ubhayaṁ paṭibāhati sabbaso hetupaṭisedhaneneva phalassāpi paṭisedhitattā.",
  "tika-s0105t0:145_5": "Ubhayanti ca kammaṁ vipākampi.",
  "tika-s0105t0:145_6": "So hi ‘‘ahetū appaccayā sattā saṁkilissanti,",
  "tika-s0105t0:145_7": "visujjhanti cā’’ti vadanto kammassa viya vipākassāpi saṁkilesavisuddhīnaṁ paccayattābhāvajotanato tadubhayaṁ paṭibāhati nāma.",
  "tika-s0105t0:145_8": "Vipāko paṭibāhito hoti asati kammasmiṁ vipākābhāvato.",
  "tika-s0105t0:145_9": "Kammaṁ paṭibāhitaṁ hoti asati vipāke kammassa niratthakatāpattito. Itīti vuttatthanidassanaṁ. Atthatoti sarūpato,",
  "tika-s0105t0:145_10": "visuṁ visuṁ taṁtaṁdiṭṭhidīpakabhāvena pāḷiyaṁ āgatāpi tadubhayapaṭibāhakāvāti attho.",
  "tika-s0105t0:145_11": "Paccekaṁ tividhadiṭṭhikā eva te ubhayapaṭibāhakattā.",
  "tika-s0105t0:145_12": "‘‘Ubhayappaṭibāhakā’’ti hi hetuvacanaṁ hetugabbhattā tassa visesanassa.",
  "tika-s0105t0:145_13": "Ahetukavādā cevātiādi paṭiññāvacanaṁ tapphalabhāvena nicchitattā.",
  "tika-s0105t0:145_14": "Tasmā vipākapaṭibāhakattā natthikavādā,",
  "tika-s0105t0:145_15": "kammapaṭibāhakattā akiriyavādā,",
  "tika-s0105t0:145_16": "tadubhayapaṭibāhakattā ahetukavādāti yathālābhaṁ hetuphalatāsambandho veditabbo.",
  "tika-s0105t0:145_17": "Yo hi vipākapaṭibāhanena natthikadiṭṭhiko ucchedavādī,",
  "tika-s0105t0:145_18": "so atthato kammapaṭibāhanena akiriyadiṭṭhiko,",
  "tika-s0105t0:145_19": "ubhayapaṭibāhanena ahetukadiṭṭhiko ca hoti. Sesadvayepi eseva nayo.",
  "tika-s0105t0:146_0": "‘‘Ye vā panā’’tiādinā tesamanudiṭṭhikānaṁ niyāmokkantivinicchayo vutto. Tattha tesanti pūraṇādīnaṁ.",
  "tika-s0105t0:146_1": "Sajjhāyantīti taṁ diṭṭhidīpakaṁ ganthaṁ yathā tathā tehi kataṁ uggahetvā paṭhanti.",
  "tika-s0105t0:146_2": "Vīmaṁsantīti tassa atthaṁ vicārenti.",
  "tika-s0105t0:146_3": "‘‘Tesa’’ntiādi vīmaṁsanākāradassanaṁ.",
  "tika-s0105t0:146_4": "‘‘Karoto…pe… ucchijjatī’’ti evaṁ vīmaṁsantānaṁ tesanti sambandho.",
  "tika-s0105t0:146_5": "Tasmiṁ ārammaṇeti yathāparikappite kammaphalābhāvādike ‘‘karoto na karīyati pāpa’’ntiādi nayappavattāya micchādassanasaṅkhātāya laddhiyā ārammaṇe.",
  "tika-s0105t0:146_6": "Micchāsati santiṭṭhatīti micchāsatisaṅkhātā laddhisahagatā taṇhā santiṭṭhati.",
  "tika-s0105t0:146_7": "‘‘Karoto na karīyati pāpa’’ntiādivasena hi anussavūpaladdhe atthe tadākāraparivitakkanehi saviggahe viya sarūpato cittassa paccupaṭṭhite cirakālaparicayena ‘‘evameta’’nti nijjhānakkhamabhāvūpagamane,",
  "tika-s0105t0:146_8": "nijjhānakkhantiyā ca tathā tathā gahite punappunaṁ tatheva āsevantassa bahulīkarontassa micchāvitakkena samānīyamānā micchāvāyāmupatthambhitā ataṁsabhāvampi ‘‘taṁsabhāva’’nti gaṇhantī micchāladdhisahagatā taṇhā musā vitathaṁ saraṇato pavattanato micchāsatīti vuccati. Caturaṅguttaraṭīkāyampi (a. ni. aṭṭha. 2.4.30) cesa attho vuttoyeva.",
  "tika-s0105t0:146_9": "Micchāsaṅkappādayo viya hi micchāsati nāma pāṭiyekko koci dhammo natthi,",
  "tika-s0105t0:146_10": "taṇhāsīsena gahitānaṁ catunnampi akusalakkhandhānametaṁ adhivacananti majjhimāgamaṭṭhakathāyampi sallekhasuttavaṇṇanāyaṁ (ma. ni. aṭṭha. 1.83) vuttaṁ.",
  "tika-s0105t0:147_0": "Cittaṁ ekaggaṁ hotīti yathāsakaṁ vitakkādipaccayalābhena tasmiṁ ārammaṇe avaṭṭhitatāya anekaggataṁ pahāya ekaggaṁ appitaṁ viya hoti,",
  "tika-s0105t0:147_1": "cittasīsena cettha micchāsamādhi eva vutto.",
  "tika-s0105t0:147_2": "So hi paccayavisesehi laddhabhāvanābalo īdise ṭhāne samādhānapatirūpakakiccakaroyeva hoti vālavijjhanādīsu viyāti daṭṭhabbaṁ.",
  "tika-s0105t0:147_3": "Javanāni javantīti anekakkhattuṁ tenākārena pubbabhāgiyesu javanavāresu pavattesu sanniṭṭhānabhūte sabbapacchime javanavāre satta javanāni javanti.",
  "tika-s0105t0:147_4": "‘‘Paṭhamajavane satekicchā honti,",
  "tika-s0105t0:147_5": "tathā dutiyādīsū’’ti idaṁ dhammasabhāvadassanameva,",
  "tika-s0105t0:147_6": "na pana tasmiṁ khaṇe tesaṁ tikicchā kenaci sakkā kātunti dassanaṁ tesveva ṭhatvā sattamajavanassa avassamuppajjamānassa nivattituṁ asakkuṇeyyattā,",
  "tika-s0105t0:147_7": "evaṁ lahuparivatte ca cittavāre ovādānusāsana vasena tikicchāya asambhavato.",
  "tika-s0105t0:147_8": "Tenāha ‘‘buddhānampi atekicchā anivattino’’ti .",
  "tika-s0105t0:147_9": "Ariṭṭhakaṇṭakasadisāti ariṭṭhabhikkhukaṇṭakasāmaṇerasadisā,",
  "tika-s0105t0:147_10": "te viya atekicchā anivattino micchādiṭṭhigatikāyeva jātāti vuttaṁ hoti.",
  "tika-s0105t0:148_0": "Tatthāti tesu tīsu micchādassanesu.",
  "tika-s0105t0:148_1": "Koci ekaṁ dassanaṁ okkamatīti yassa ekasmiṁyeva abhiniveso, āsevanā ca pavattā, so ekameva dassanaṁ okkamati. Koci dve, koci tīṇipīti yassa dvīsu, tīsupi vā abhiniveso, āsevanā ca pavattā, so dve , tīṇipi okkamati,",
  "tika-s0105t0:148_2": "etena pana vacanena yā pubbe ‘‘iti sabbepete atthato ubhayappaṭibāhakā’’tiādinā ubhayappaṭibāhakatāmukhena dīpitā atthato siddhā sabbadiṭṭhikatā, sā pubbabhāgiyā.",
  "tika-s0105t0:148_3": "Yā pana micchattaniyāmokkantibhūtā,",
  "tika-s0105t0:148_4": "sā yathāsakaṁ paccayasamudāgamasiddhito bhinnārammaṇānaṁ viya visesādhigamānaṁ ekajjhaṁ anuppattiyā aññamaññaṁ abbokiṇṇā evāti dasseti.",
  "tika-s0105t0:148_5": "‘‘Ekasmiṁ okkantepī’’tiādinā tissannampi diṭṭhīnaṁ samānasāmatthiyataṁ, samānaphalatañca vibhāveti.",
  "tika-s0105t0:148_6": "Saggāvaraṇādinā hetā samānasāmatthiyā ceva samānaphalā ca,",
  "tika-s0105t0:148_7": "tasmā tissopi cetā ekassa uppannāpi abbokiṇṇā eva,",
  "tika-s0105t0:148_8": "ekāya vipāke dinne itarā tassā anubalappadāyikāyoti daṭṭhabbaṁ.",
  "tika-s0105t0:148_9": "‘‘Patto saggamaggāvaraṇañcevā’’tiādiṁ vatvā ‘‘abhabbo’’tiādinā tadevatthaṁ āvikaroti.",
  "tika-s0105t0:148_10": "Mokkhamaggāvaraṇanti nibbānapathabhūtassa ariyamaggassa nivāraṇaṁ.",
  "tika-s0105t0:148_11": "Pagevāti paṭikkhepatthe nipāto,",
  "tika-s0105t0:148_12": "mokkhasaṅkhātaṁ pana nibbānaṁ gantuṁ kā nāma kathāti attho. Apica pagevāti pā eva,",
  "tika-s0105t0:148_13": "paṭhamatarameva mokkhaṁ gantumabhabbo,",
  "tika-s0105t0:148_14": "mokkhagamanatopi dūrataramevāti vuttaṁ hoti. Evamaññatthāpi yathārahaṁ.",
  "tika-s0105t0:149_0": "‘‘Vaṭṭakhāṇu nāmesa satto’’ti idaṁ vacanaṁ neyyatthameva, na nītatthaṁ.",
  "tika-s0105t0:149_1": "Tathā hi vuttaṁ papañcasūdaniyaṁ nāma majjhimāgamaṭṭhakathāyaṁ ‘‘kiṁ panesa ekasmiṁyeva attabhāve niyato hoti, udāhu aññasmimpīti? Ekasmiṁyeva niyato,",
  "tika-s0105t0:149_2": "āsevanavasena pana bhavantarepi taṁ taṁ diṭṭhiṁ rocetiyevā’’ti (ma. ni. aṭṭha. 3.103).",
  "tika-s0105t0:149_3": "Akusalañhi nāmetaṁ abalaṁ dubbalaṁ,",
  "tika-s0105t0:149_4": "na kusalaṁ viya sabalaṁ mahābalaṁ,",
  "tika-s0105t0:149_5": "tasmā ‘‘ekasmiṁyeva attabhāve niyato’’ti tattha vuttaṁ.",
  "tika-s0105t0:149_6": "Aññathā sammattaniyāmo viya micchattaniyāmopi accantiko siyā, na ca accantiko.",
  "tika-s0105t0:149_7": "Yadevaṁ vaṭṭakhāṇujotanā kathaṁ yujjeyyāti āha ‘‘āsevanavasenā’’tiādi,",
  "tika-s0105t0:149_8": "tasmā yathā sattaṅguttarapāḷiyaṁ ‘‘sakiṁ nimuggopi nimuggo eva bālo’’ti [a. ni.",
  "tika-s0105t0:149_9": "7.15 (atthato samānaṁ)] vuttaṁ,",
  "tika-s0105t0:149_10": "evaṁ vaṭṭakhāṇujotanāpi vuttā.",
  "tika-s0105t0:149_11": "Yādise hi paccaye paṭicca ayaṁ taṁ taṁ dassanaṁ okkanto,",
  "tika-s0105t0:149_12": "puna kadāci tappaṭipakkhe paccaye paṭicca tato sīsukkhipanamassa na hotīti na vattabbaṁ. Tasmā tattha, (ma. ni. aṭṭha.",
  "tika-s0105t0:149_13": "3.102) idha ca aṭṭhakathāyaṁ ‘‘evarūpassa hi yebhuyyena bhavato vuṭṭhānaṁ nāma natthī’’ti yebhuyyaggahaṇaṁ kataṁ,",
  "tika-s0105t0:149_14": "iti āsevanavasena bhavantarepi taṁtaṁdiṭṭhiyā rocanato yebhuyyenassa bhavato vuṭṭhānaṁ natthīti katvā vaṭṭakhāṇuko nāmesa jāto,",
  "tika-s0105t0:149_15": "na pana micchattaniyāmassa accantikatāyāti nīharitvā ñātabbatthatāya neyyatthamidaṁ, na nītatthanti veditabbaṁ.",
  "tika-s0105t0:149_16": "Yaṁ sandhāya abhidhammepi ‘‘arahā,",
  "tika-s0105t0:149_17": "ye ca puthujjanā maggaṁ na paṭilabhissanti,",
  "tika-s0105t0:149_18": "te rūpakkhandhañca na parijānanti,",
  "tika-s0105t0:149_19": "vedanākkhandhañca na parijānissantī’’tiādi (yama. 1.khandhayamaka 210) vuttaṁ.",
  "tika-s0105t0:149_20": "Pathavigopakoti yathāvuttakāraṇena pathavipālako.",
  "tika-s0105t0:149_21": "Tadatthaṁ samatthetuṁ ‘‘yebhuyyenā’’tiādi vuttaṁ.",
  "tika-s0105t0:150_0": "Evaṁ micchādiṭṭhiyā paramasāvajjānusārena sotūnaṁ satimuppādento ‘‘tasmā’’tiādimāha.",
  "tika-s0105t0:150_1": "Tattha tasmāti yasmā evaṁ saṁsārakhāṇubhāvassāpi paccayo apaṇṇakajāto,",
  "tika-s0105t0:150_2": "tasmā parivajjeyyāti sambandho.",
  "tika-s0105t0:150_3": "Akalyāṇajananti kalyāṇadhammavirahitajanaṁ asādhujanaṁ.",
  "tika-s0105t0:150_4": "Āsīvisanti āsumāgatahalāhalaṁ.",
  "tika-s0105t0:150_5": "Bhūtikāmoti diṭṭhadhammikasamparāyikaparamatthānaṁ vasena attano guṇehi vuḍḍhikāmo.",
  "tika-s0105t0:150_6": "Vicakkhaṇoti paññācakkhunā vividhatthassa passako, dhīroti attho.",
  "tika-s0105t0:151_0": "Pakudhakaccāyanavādavaṇṇanā",
  "tika-s0105t0:152_0": "174.",
  "tika-s0105t0:152_1": "‘‘Akaṭā’’ti ettha ta-kārassa ṭa-kārādesoti āha ‘‘akatā’’ti, samena,",
  "tika-s0105t0:152_2": "visamena vā kenacipi hetunā akatā, na vihitāti attho. Tathā akaṭavidhāti etthāpi.",
  "tika-s0105t0:152_3": "Natthi katavidho karaṇavidhi etesanti akaṭavidhā.",
  "tika-s0105t0:152_4": "Padadvayenāpi loke kenaci hetupaccayena nesaṁ anibbattabhāvaṁ dasseti. Tenāha ‘‘evaṁ karohī’’tiādi.",
  "tika-s0105t0:152_5": "Iddhiyāpi na nimmitāti kassaci iddhimato cetovasippattassa puggalassa, devassa,",
  "tika-s0105t0:152_6": "issarādino ca iddhiyāpi na nimmitā.",
  "tika-s0105t0:152_7": "Animmāpitāti kassaci animmāpitā. Kāmaṁ saddato yuttaṁ, atthato ca purimena samānaṁ,",
  "tika-s0105t0:152_8": "tathāpi pāḷiyamaṭṭhakathāyañca anāgatameva agahetabbabhāve kāraṇanti dasseti ‘‘taṁ neva pāḷiya’’ntiādinā.",
  "tika-s0105t0:153_0": "Brahmajālasuttasaṁvaṇṇanāyaṁ (dī. ni. aṭṭha. 1.30) vuttatthameva.",
  "tika-s0105t0:153_1": "Idamettha yojanāmattaṁ – vañjhāti hi vañjhapasuvañjhatālādayo viya aphalā kassaci ajanakā,",
  "tika-s0105t0:153_2": "tena pathavikāyādīnaṁ rūpādijanakabhāvaṁ paṭikkhipati.",
  "tika-s0105t0:153_3": "Rūpasaddādayo hi pathavikāyādīhi appaṭibaddhavuttikāti tassa laddhi.",
  "tika-s0105t0:153_4": "Pabbatassa kūṭamiva ṭhitāti kūṭaṭṭhā,",
  "tika-s0105t0:153_5": "yathā pabbatakūṭaṁ kenaci anibbattitaṁ kassaci ca anibbattakaṁ,",
  "tika-s0105t0:153_6": "evametepi sattakāyāti adhippāyo.",
  "tika-s0105t0:153_7": "Yamidaṁ ‘‘bījato aṅkurādi jāyatī’’ti vuccati,",
  "tika-s0105t0:153_8": "taṁ vijjamānameva tato nikkhamati, na avijjamānaṁ,",
  "tika-s0105t0:153_9": "itarathā aññatopi aññassa upaladdhi siyā, evametepi sattakāyā, tasmā esikaṭṭhāyiṭṭhitāti.",
  "tika-s0105t0:153_10": "Ṭhitattāti nibbikārabhāvena suppatiṭṭhitattā.",
  "tika-s0105t0:153_11": "Na calantīti na vikāramāpajjanti.",
  "tika-s0105t0:153_12": "Vikārābhāvato hi tesaṁ sattannaṁ kāyānaṁ esikaṭṭhāyiṭṭhitatā,",
  "tika-s0105t0:153_13": "aniñjanañca attano pakatiyā avaṭṭhānameva.",
  "tika-s0105t0:153_14": "Tenāha ‘‘na vipariṇamantī’’ti. Pakatinti sabhāvaṁ .",
  "tika-s0105t0:153_15": "Avipariṇāmadhammattā eva na aññamaññaṁ upahananti.",
  "tika-s0105t0:153_16": "Sati hi vikāramāpādetabbabhāve upaghātakatā siyā,",
  "tika-s0105t0:153_17": "tathā anuggahetabbabhāve sati anuggāhakatāpīti tadabhāvaṁ dassetuṁ pāḷiyaṁ ‘‘nāla’’ntiādi vuttaṁ.",
  "tika-s0105t0:153_18": "Pathavīyeva kāyekadesattā pathavikāyo yathā ‘‘samuddo diṭṭho’’ti,",
  "tika-s0105t0:153_19": "pathavisamūho vā kāyasaddassa samūhavācakattā yathā ‘‘hatthikāyo’’ti.",
  "tika-s0105t0:153_20": "Jīvasattamānaṁ kāyānaṁ niccatāya nibbikārabhāvato na hantabbatā, na ghātetabbatā ca, tasmā neva koci hantā,",
  "tika-s0105t0:153_21": "ghātetā vā atthīti dassetuṁ pāḷiyaṁ ‘‘sattannaṁ tveva kāyāna’’ntiādi vuttaṁ. Yadi koci hantā natthi,",
  "tika-s0105t0:153_22": "kathaṁ tesaṁ satthappahāroti tattha codanāyāha ‘‘yathā’’tiādi.",
  "tika-s0105t0:153_23": "Tattha sattannaṁ tvevāti sattannameva. Itisaddo hettha nipātamattaṁ. Pahatanti paharitaṁ. Ekatodhārādikaṁ satthaṁ. Antareneva pavisati, na tesu.",
  "tika-s0105t0:153_24": "Idaṁ vuttaṁ hoti – kevalaṁ ‘‘ahaṁ imaṁ jīvitā voropemī’’ti tesaṁ tathā saññāmattameva,",
  "tika-s0105t0:153_25": "hananaghātanādi pana paramatthato nattheva kāyānaṁ avikopanīyabhāvatoti.",
  "tika-s0105t0:154_0": "Nigaṇṭhanāṭaputtavādavaṇṇanā",
  "tika-s0105t0:155_0": "177.",
  "tika-s0105t0:155_1": "Cattāro yāmā bhāgā catuyāmaṁ, catuyāmaṁ eva cātuyāmaṁ.",
  "tika-s0105t0:155_2": "Bhāgattho hi idha yāma-saddo yathā ‘‘rattiyā paṭhamo yāmo’’ti (saṁ. ni. aṭṭha. 3.368).",
  "tika-s0105t0:155_3": "So panettha bhāgo saṁvaralakkhitoti āha ‘‘catukoṭṭhāsena saṁvarena saṁvuto’’ti,",
  "tika-s0105t0:155_4": "saṁyamattho vā yāmasaddo yamanaṁ saññamanaṁ yāmoti katvā.",
  "tika-s0105t0:155_5": "‘‘Yatatto’’tiādīsu viya hi anupasaggopi saupasaggo viya saññamatthavācako,",
  "tika-s0105t0:155_6": "so pana catūhi ākārehīti āha ‘‘catukoṭṭhāsena saṁvarenā’’ti.",
  "tika-s0105t0:155_7": "Ākāro koṭṭhāsoti hi atthato ekaṁ.",
  "tika-s0105t0:155_8": "Vārito sabbavāri yassāyaṁ sabbavārivārito yathā ‘‘agyāhito’’ti.",
  "tika-s0105t0:155_9": "Tenāha ‘‘vāritasabbaudako’’ti.",
  "tika-s0105t0:155_10": "Vārisaddena cettha vāriparibhogo vutto yathā ‘‘rattūparato’’ti.",
  "tika-s0105t0:155_11": "Paṭikkhitto sabbasītodako tapparibhogo yassāti tathā. Tanti sītodakaṁ.",
  "tika-s0105t0:155_12": "Sabbavāriyuttoti saṁvaralakkhaṇamattaṁ kathitaṁ.",
  "tika-s0105t0:155_13": "Sabbavāridhutoti pāpanijjaralakkhaṇaṁ.",
  "tika-s0105t0:155_14": "Sabbavāriphuṭoti kammakkhayalakkhaṇanti imamatthaṁ dassento ‘‘sabbenā’’tiādimāha,",
  "tika-s0105t0:155_15": "sabbena pāpavāraṇena yuttoti hi sabbappakārena saṁvaralakkhaṇena pāpavāraṇena samannāgato.",
  "tika-s0105t0:155_16": "Dhutapāpoti sabbena nijjaralakkhaṇena pāpavāraṇena vidhutapāpo.",
  "tika-s0105t0:155_17": "Phuṭṭhoti aṭṭhannampi kammānaṁ khepanena mokkhappattiyā kammakkhayalakkhaṇena sabbena pāpavāraṇena phuṭṭho, taṁ patvā ṭhitoti attho. ‘‘Dveyeva gatiyo bhavanti, anaññā’’tiādīsu (dī. ni. 1.258; 2.34; 3.199, 200; ma. ni. 2.384,",
  "tika-s0105t0:155_18": "398) viya gamusaddo niṭṭhānatthoti vuttaṁ ‘‘koṭippattacitto’’ti,",
  "tika-s0105t0:155_19": "mokkhādhigamena uttamamariyādappattacittoti attho.",
  "tika-s0105t0:155_20": "Kāyādīsu indriyesu saṁyametabbassa abhāvato saṁyatacitto. Atīte hettha ta-saddo.",
  "tika-s0105t0:155_21": "Saṁyametabbassa avasesassa abhāvato suppatiṭṭhitacitto.",
  "tika-s0105t0:155_22": "Kiñci sāsanānulomanti pāpavāraṇaṁ sandhāya vuttaṁ.",
  "tika-s0105t0:155_23": "Asuddhaladdhitāyāti ‘‘atthi jīvo, so ca siyā nicco, siyā anicco’’ti (dī. ni. ṭī. 1.177). Evamādimalīnaladdhitāya.",
  "tika-s0105t0:155_24": "Sabbāti kammapakativibhāgādivisayāpi sabbā nijjhānakkhantiyo.",
  "tika-s0105t0:155_25": "Diṭṭhiyevāti micchādiṭṭhiyo eva jātā.",
  "tika-s0105t0:156_0": "Sañcayabelaṭṭhaputtavādavaṇṇanā",
  "tika-s0105t0:157_0": "179-181.Amarāvikkhepevuttanayo evāti brahmajāle amarāvikkhepavādavaṇṇanāyaṁ (dī. ni. aṭṭha. 1.61) vuttanayo eva. Kasmā? Vikkhepabyākaraṇabhāvato,",
  "tika-s0105t0:157_1": "tatheva ca tattha vikkhepavādassa āgatattā.",
  "tika-s0105t0:158_0": "Paṭhamasandiṭṭhikasāmaññaphalavaṇṇanā",
  "tika-s0105t0:159_0": "182.Pīḷetvāti telayantena uppīḷetvā, iminā rañño ābhogamāha.",
  "tika-s0105t0:159_1": "Vadato hi ābhogavasena sabbattha atthanicchayo.",
  "tika-s0105t0:159_2": "Aṭṭhakathācariyā ca tadābhogaññū,",
  "tika-s0105t0:159_3": "paramparābhatatthassāvirodhino ca,",
  "tika-s0105t0:159_4": "tasmā sabbattha yathā tathā vacanokāsaladdhabhāvamattena attho na vutto,",
  "tika-s0105t0:159_5": "atha kho tesaṁ vattumicchitavasenāti gahetabbaṁ,",
  "tika-s0105t0:159_6": "evañca katvā tattha tattha atthuddhārādivasena atthavivecanā katāti.",
  "tika-s0105t0:160_0": "183.Yathā te rucceyyāti idāni mayā pucchiyamāno attho yathā tava citte rucceyya, tayā citte ruccethāti attho. Kammatthe hetaṁ kiriyāpadaṁ.",
  "tika-s0105t0:160_1": "Mayā vā dāni pucchiyamānamatthaṁ tava sampadānabhūtassa roceyyātipi vaṭṭati.",
  "tika-s0105t0:160_2": "Gharadāsiyā kucchismiṁ jāto antojāto. Dhanena kīto dhanakkīto.",
  "tika-s0105t0:160_3": "Bandhaggāhagahito karamarānīto.",
  "tika-s0105t0:160_4": "Sāmameva yena kenaci hetunā dāsabhāvamupagato sāmaṁdāsabyopagato. Sāmanti hi sayameva. Dāsabyanti dāsabhāvaṁ.",
  "tika-s0105t0:160_5": "Koci dāsopi samāno alaso kammaṁ akaronto ‘‘kammakāro’’ti na vuccati,",
  "tika-s0105t0:160_6": "so pana na tathābhūtoti visesanametanti āha ‘‘analaso’’tiādi. Dūratoti dūradesato āgataṁ.",
  "tika-s0105t0:160_7": "Paṭhamamevāti attano āsannataraṭṭhānupasaṅkamanato pageva puretarameva.",
  "tika-s0105t0:160_8": "Uṭṭhahatīti gāravavasena uṭṭhahitvā tiṭṭhati, paccuṭṭhātīti vā attho.",
  "tika-s0105t0:160_9": "Pacchāti sāmikassa nipajjāya pacchā.",
  "tika-s0105t0:160_10": "Sayanato avuṭṭhiteti rattiyā vibhāyanavelāya seyyato avuṭṭhite.",
  "tika-s0105t0:160_11": "Paccūsakālatoti atītarattiyā paccūsakālato .",
  "tika-s0105t0:160_12": "Yāva sāmino rattiṁ niddokkamananti aparāya bhāviniyā rattiyā padosavelāyaṁ yāva niddokkamanaṁ. Yā atītarattiyā paccūsavelā, bhāviniyā ca padosavelā,",
  "tika-s0105t0:160_13": "etthantare sabbakiccaṁ katvā pacchā nipatatīti vuttaṁ hoti.",
  "tika-s0105t0:160_14": "Kiṁ kāramevāti kiṁ karaṇīyameva kinti pucchāya kātabbato,",
  "tika-s0105t0:160_15": "pucchitvā kātabbaveyyāvaccanti attho.",
  "tika-s0105t0:160_16": "Paṭissaveneva samīpacāritā vuttāti āha ‘‘paṭisuṇanto vicaratī’’ti.",
  "tika-s0105t0:160_17": "Paṭikuddhaṁ mukhaṁ oloketuṁ na visahatītipi dasseti ‘‘tuṭṭhapahaṭṭha’’nti iminā.",
  "tika-s0105t0:161_0": "Devo viyāti ādhipaccaparivārādisamannāgato padhānadevo viya,",
  "tika-s0105t0:161_1": "tena maññe-saddo idha upamatthoti ñāpeti yathā ‘‘akkhāhataṁ maññe aṭṭhāsi rañño mahāsudassanassa antepuraṁ upasobhayamāna’’nti (dī. ni. 2.245).",
  "tika-s0105t0:161_2": "So vatassāhanti ettha so vata assaṁ ahanti padacchedo,",
  "tika-s0105t0:161_3": "so rājā viya ahampi bhaveyyaṁ. Kenāti ce? Yadi puññāni kareyyaṁ,",
  "tika-s0105t0:161_4": "tenāti atthoti āha ‘‘so vata aha’’ntiādi. Vatasaddo upamāyaṁ. Tenāha ‘‘evarūpo’’ti.",
  "tika-s0105t0:161_5": "Puññānīti uḷārataraṁ puññaṁ sandhāya vuttaṁ aññadā katapuññato uḷārāya pabbajjāya adhippetattā.",
  "tika-s0105t0:161_6": "‘‘So vatassāya’’ntipi pāṭhe so rājā viya ayaṁ ahampi assaṁ. Kathaṁ?",
  "tika-s0105t0:161_7": "‘‘Yadi puññāni kareyya’’nti atthasambhavato ‘‘ayamevattho’’ti vuttaṁ.",
  "tika-s0105t0:161_8": "Assanti hi uttamapurisayoge ahaṁ-saddo appayuttopi ayaṁ-saddena parāmasanato payutto viya hoti. So ahaṁ evarūpo assaṁ vata,",
  "tika-s0105t0:161_9": "yadi puññāni kareyyanti paṭhamapāṭhassa atthamicchanti keci.",
  "tika-s0105t0:161_10": "Evaṁ sati dutiyapāṭhe ‘‘ayamevattho’’ti avattabbo siyā tattha ayaṁ-saddena ahaṁ-saddassa parāmasanato,",
  "tika-s0105t0:161_11": "‘‘so’’ti ca parāmasitabbassa aññassa sambhavato. Yanti dānaṁ.",
  "tika-s0105t0:161_12": "Satabhāgampīti satabhūtaṁ bhāgampi,",
  "tika-s0105t0:161_13": "raññā dinnadānaṁ satadhā katvā tattha ekabhāgampīti vuttaṁ hoti.",
  "tika-s0105t0:161_14": "Yāvajīvaṁ na sakkhissāmi dātunti yāvajīvaṁ dānatthāya ussāhaṁ karontopi satabhāgamattampi dātuṁ na sakkhissāmi,",
  "tika-s0105t0:161_15": "tasmā pabbajissāmīti pabbajjāyaṁ ussāhaṁ katvāti attho.",
  "tika-s0105t0:161_16": "‘‘Yaṁnūnā’’ti nipāto parivitakkanattheti vuttaṁ ‘‘evaṁ cintanabhāva’’nti.",
  "tika-s0105t0:162_0": "Kāyena pihitoti kāyena saṁvaritabbassa kāyadvārena pavattanakassa pāpadhammassa saṁvaraṇavasena pidahito.",
  "tika-s0105t0:162_1": "Ussukkavacanavasena panattho vihareyya-padena sambajjhitabbattāti āha ‘‘akusalapavesanadvāraṁ thaketvā’’ti. Hutvāti hi seso.",
  "tika-s0105t0:162_2": "Akusalapavesanadvāranti ca kāyakammabhūtānamakusalānaṁ pavesanabhūtaṁ kāyaviññattisaṅkhātaṁ dvāraṁ.",
  "tika-s0105t0:162_3": "Sesapadadvayepīti ‘‘vācāya saṁvuto,",
  "tika-s0105t0:162_4": "manasā saṁvuto’’ti padadvayepi.",
  "tika-s0105t0:162_5": "Ghāsacchādanena paramatāyāti ghāsacchādanapariyesane sallekhavasena paramatāya,",
  "tika-s0105t0:162_6": "ukkaṭṭhabhāve vā saṇṭhito ghāsacchādanamattameva paramaṁ pamāṇaṁ koṭi etassa ,",
  "tika-s0105t0:162_7": "na tato paraṁ kiñci āmisajātaṁ pariyesati,",
  "tika-s0105t0:162_8": "paccāsisati cāti ghāsacchādanaparamo,",
  "tika-s0105t0:162_9": "tassa bhāvo ghāsacchādanaparamatātipi aṭṭhakathāmuttako nayo. Ghasitabbo asitabboti ghāso, āhāro,",
  "tika-s0105t0:162_10": "ābhuso chādeti paridahati etenāti acchādanaṁ, nivāsanaṁ, apica ghasanaṁ ghāso,",
  "tika-s0105t0:162_11": "ābhuso chādīyate acchādanantipi yujjati.",
  "tika-s0105t0:162_12": "Etadatthampīti ghāsacchādanatthāyāpi.",
  "tika-s0105t0:162_13": "Anesananti ekavīsatividhampi ananurūpamesanaṁ.",
  "tika-s0105t0:163_0": "Vivekaṭṭhakāyānanti gaṇasaṅgaṇikato pavivitte ṭhitakāyānaṁ,",
  "tika-s0105t0:163_1": "sambandhībhūtānaṁ kāyavivekoti sambandho.",
  "tika-s0105t0:163_2": "Nekkhammābhiratānanti jhānābhiratānaṁ.",
  "tika-s0105t0:163_3": "Paramavodānappattānanti tāya eva jhānābhiratiyā paramaṁ uttamaṁ vodānaṁ cittavisuddhiṁ pattānaṁ.",
  "tika-s0105t0:163_4": "Nirupadhīnanti kilesūpadhiabhisaṅkhārūpadhīhi accantavigatānaṁ.",
  "tika-s0105t0:163_5": "Visaṅkhāraṁ vuccati nibbānaṁ,",
  "tika-s0105t0:163_6": "tadadhigamanetā visaṅkhāragatā, arahanto, tesaṁ.",
  "tika-s0105t0:163_7": "‘‘Evaṁ vutte’’ti iminā mahāniddese (mahāni. 7, 9) āgatabhāvaṁ dasseti.",
  "tika-s0105t0:163_8": "Ettha ca paṭhamo viveko itarehi dvīhi vivekehi sahāpi vattabbo itaresu siddhesu tassāpi sijjhanato,",
  "tika-s0105t0:163_9": "vinā ca tasmiṁ siddhepi itare samasijjhanato. Tathā dutiyopi.",
  "tika-s0105t0:163_10": "Tatiyo pana itarehi saheva vattabbo.",
  "tika-s0105t0:163_11": "Na vinā itaresu siddhesuyeva tassa sijjhanatoti daṭṭhabbaṁ.",
  "tika-s0105t0:163_12": "‘‘Gaṇasaṅgaṇikaṁ pahāyā’’tiādi tadadhippāyavibhāvanaṁ.",
  "tika-s0105t0:163_13": "Tattha gaṇe janasamāgame sannipatanaṁ gaṇasaṅgaṇikā, taṁ pahāya.",
  "tika-s0105t0:163_14": "Kāyena eko viharati vicarati puggalavasena asahāyattā.",
  "tika-s0105t0:163_15": "Citte kilesānaṁ sannipatanaṁ cittakilesasaṅgaṇikā, taṁ pahāya.",
  "tika-s0105t0:163_16": "Eko viharati kilesavasena asahāyattā.",
  "tika-s0105t0:163_17": "Maggassa ekacittakkhaṇikattā,",
  "tika-s0105t0:163_18": "gotrabhuādīnañca ārammaṇakaraṇamattattā na tesaṁ vasena sātisayā nibbutisukhasamphusanā,",
  "tika-s0105t0:163_19": "phalasamāpattinirodhasamāpattivasena pana sātisayāti āha ‘‘phalasamāpattiṁ vā nirodhasamāpattiṁ vā’’ti. Phalapariyosāno hi nirodho.",
  "tika-s0105t0:163_20": "Pavisitvāti samāpajjanavasena antokatvā.",
  "tika-s0105t0:163_21": "Nibbānaṁ patvāti ettha ussukkavacanametaṁ ārammaṇakaraṇena,",
  "tika-s0105t0:163_22": "cittacetasikānaṁ nirodhena ca nibbutipajjanassa adhippetattā.",
  "tika-s0105t0:163_23": "Codanattheti jānāpetuṁ ussāhakaraṇatthe.",
  "tika-s0105t0:164_0": "184.Abhiharitvāti abhimukhabhāvena netvā.",
  "tika-s0105t0:164_1": "Nanti tathā pabbajjāya viharantaṁ.",
  "tika-s0105t0:164_2": "Abhihāroti nimantanavasena abhiharaṇaṁ.",
  "tika-s0105t0:164_3": "‘‘Cīvarādīhi payojanaṁ sādhessāmī’’ti vacanasesena yojanā. Tathā ‘‘yenattho, taṁ vadeyyāthā’’ti.",
  "tika-s0105t0:164_4": "Cīvarādivekallanti cīvarādīnaṁ lūkhatāya vikalabhāvaṁ.",
  "tika-s0105t0:164_5": "Tadubhayampīti tadeva abhihāradvayampi.",
  "tika-s0105t0:164_6": "Sappāyanti sabbagelaññāpaharaṇavasena upakārāvahaṁ.",
  "tika-s0105t0:164_7": "Bhāvino anatthassa ajananavasena paripālanaṁ rakkhāgutti.",
  "tika-s0105t0:164_8": "Paccuppannassa pana anatthassa nisedhavasena paripālanaṁ āvaraṇagutti.",
  "tika-s0105t0:164_9": "Kimatthiyaṁ ‘‘dhammika’nti visesananti āha ‘‘sā panesā’’tiādi.",
  "tika-s0105t0:164_10": "Vihārasīmāyāti upacārasīmāya, lābhasīmāya vā.",
  "tika-s0105t0:165_0": "185.",
  "tika-s0105t0:165_1": "Kevalo yadi-evaṁ-saddo pubbe vuttatthāpekkhakoti vuttaṁ ‘‘yadi tava dāso’’tiādi.",
  "tika-s0105t0:165_2": "Evaṁ santeti evaṁ labbhamāne sati.",
  "tika-s0105t0:165_3": "Dutiyaṁ upādāya paṭhamabhāvo,",
  "tika-s0105t0:165_4": "tasmā ‘‘paṭhama’’nti bhaṇanto aññassāpi atthitaṁ dīpeti.",
  "tika-s0105t0:165_5": "Tadeva ca kāraṇaṁ katvā rājāpi evamāhāti dassetuṁ ‘‘paṭhamanti bhaṇanto’’tiādi vuttaṁ.",
  "tika-s0105t0:165_6": "Tenevāti paṭhamasaddena aññassāpi atthitādīpaneneva.",
  "tika-s0105t0:166_0": "Dutiyasandiṭṭhikasāmaññaphalavaṇṇanā",
  "tika-s0105t0:167_0": "186.Kasatīti vilekhati kasiṁ karoti.",
  "tika-s0105t0:167_1": "Gahapatikoti ettha ka-saddo appatthoti vuttaṁ ‘‘ekagehamatte jeṭṭhako’’ti.",
  "tika-s0105t0:167_2": "Idaṁ vuttaṁ hoti – gahassa pati gahapati,",
  "tika-s0105t0:167_3": "khuddako gahapati gahapatiko ekasmiññeva gehamatte jeṭṭhakattāti,",
  "tika-s0105t0:167_4": "khuddakabhāvo panassa gehavasenevāti katvā ‘‘ekagehamatte’’ti vuttaṁ.",
  "tika-s0105t0:167_5": "Tena hi anekakulajeṭṭhakabhāvaṁ paṭikkhipati, gahaṁ,",
  "tika-s0105t0:167_6": "gehanti ca atthato samānameva.",
  "tika-s0105t0:167_7": "Karasaddo balimhīti vuttaṁ ‘‘balisaṅkhāta’’nti.",
  "tika-s0105t0:167_8": "Karotīti abhinipphādeti sampādeti.",
  "tika-s0105t0:167_9": "Vaḍḍhetīti uparūpari uppādanena mahantaṁ sannicayaṁ karoti.",
  "tika-s0105t0:168_0": "Kasmā tadubhayampi vuttanti āha ‘‘yathā hī’’tiādi.",
  "tika-s0105t0:168_1": "Appampi pahāya pabbajituṁ dukkaranti dassanañca pageva mahantanti viññāpanatthaṁ. Esā hi kathikānaṁ pakati,",
  "tika-s0105t0:168_2": "yadidaṁ yena kenaci pakārena atthantaraviññāpananti.",
  "tika-s0105t0:168_3": "Appampi pahāya pabbajituṁ dukkarabhāvo pana majjhimanikāye majjhimapaṇṇāsake laṭukikopamasuttena (ma. ni. 2.148 ādayo) dīpetabbo.",
  "tika-s0105t0:168_4": "Vuttañhi tattha ‘‘seyyathāpi udāyi puriso daliddo assako anāḷhiyo,",
  "tika-s0105t0:168_5": "tassa’ssa ekaṁ agārakaṁ oluggaviluggaṁ kākātidāyiṁ naparamarūpaṁ,",
  "tika-s0105t0:168_6": "ekā khaṭopikā oluggaviluggā naparamarūpā’’ti vitthāro.",
  "tika-s0105t0:168_7": "Yadi appampi bhogaṁ pahāya pabbajituṁ dukkaraṁ,",
  "tika-s0105t0:168_8": "kasmā dāsavārepi bhogaggahaṇaṁ na katanti āha ‘‘dāsavāre panā’’tiādi.",
  "tika-s0105t0:168_9": "Attanopi anissaroti attānampi sayamanissaro.",
  "tika-s0105t0:168_10": "Yathā ca dāsassa bhogāpi abhogāyeva parāyattabhāvato,",
  "tika-s0105t0:168_11": "evaṁ ñātayopīti dāsavāre ñātiparivaṭṭaggahaṇampi na katanti daṭṭhabbaṁ.",
  "tika-s0105t0:168_12": "Parivaṭṭati paramparabhāvena samantato āvaṭṭatīti parivaṭṭo, ñātiyeva.",
  "tika-s0105t0:168_13": "Tenāha ‘‘ñātiyeva ñātiparivaṭṭo’’ti.",
  "tika-s0105t0:169_0": "Paṇītatarasāmaññaphalavaṇṇanā",
  "tika-s0105t0:170_0": "189.Tanti yathā dāsavāre ‘‘evamevā’’ti vuttaṁ, na tathā idha kassakavāre,",
  "tika-s0105t0:170_1": "tadavacanaṁ kasmāti anuyuñjeyya ceti attho.",
  "tika-s0105t0:170_2": "Evamevāti vuccamāneti yathā paṭhamadutiyāni sāmaññaphalāni paññattāni,",
  "tika-s0105t0:170_3": "tathāyeva paññapetuṁ sakkā nu khoti vutte.",
  "tika-s0105t0:170_4": "Evarūpāhīti yathāvuttadāsakassakūpamāsadisāhi upamāhi.",
  "tika-s0105t0:170_5": "Sāmaññaphalaṁ dīpetuṁ pahoti anantapaṭibhānatāya vicittanayadesanabhāvato. Tatthāti evaṁ dīpane.",
  "tika-s0105t0:170_6": "Pariyantaṁ nāma natthi anantanayadesanabhāvato,",
  "tika-s0105t0:170_7": "savane vā asantosanena bhiyyo bhiyyo sotukāmatājananato sotukāmatāya pariyantaṁ nāma natthīti attho.",
  "tika-s0105t0:170_8": "Tathāpīti ‘‘desanāya uttaruttarādhikanānānayavicittabhāve satipī’’ti (dī. ni. ṭī. 1.189) ācariyena vuttaṁ,",
  "tika-s0105t0:170_9": "satipi evaṁ apariyantabhāvetipi yujjati. Anumānañāṇena cintetvā.",
  "tika-s0105t0:170_10": "Upari visesanti taṁ ṭhapetvā tadupari visesameva sāmaññaphalaṁ pucchanto. Kasmāti āha ‘‘savane’’tiādi.",
  "tika-s0105t0:170_11": "Etena imamatthaṁ dīpeti – anekatthā samānāpi saddā vatticchānupubbikāyeva taṁtadatthadīpakāti.",
  "tika-s0105t0:171_0": "Sādhukaṁ sādhūti ekatthametaṁ sādhusaddasseva ka-kārena vaḍḍhetvā vuttattā.",
  "tika-s0105t0:171_1": "Teneva hi sādhukasaddassatthaṁ vadantena sādhusaddo atthuddhāravasena udāhaṭo.",
  "tika-s0105t0:171_2": "Tena ca nanu sādhukasaddasseva atthuddhāro vattabbo,",
  "tika-s0105t0:171_3": "na sādhusaddassāti codanā nisedhitā. Āyācaneti abhimukhaṁ yācane, abhipatthanāyanti attho. Sampaṭicchaneti paṭiggahaṇe.",
  "tika-s0105t0:171_4": "Sampahaṁsaneti saṁvijjamānaguṇavasena haṁsane tosane, udaggatākaraṇeti attho.",
  "tika-s0105t0:172_0": "Sādhu dhammarucīti gāthā ummādantījātake (jā. 2.18.101).",
  "tika-s0105t0:172_1": "Tatthāyamaṭṭhakathāvinicchayapaveṇī – sucaritadhamme rocetīti dhammaruci, dhammaratoti attho.",
  "tika-s0105t0:172_2": "Tādiso hi jīvitaṁ jahantopi akattabbaṁ na karoti.",
  "tika-s0105t0:172_3": "Paññāṇavāti paññavā ñāṇasampanno.",
  "tika-s0105t0:172_4": "Mittānamaddubbhoti mittānaṁ adussanabhāvo.",
  "tika-s0105t0:172_5": "‘‘Adūsako anupaghātako’’ti (dī. ni. ṭī. 1.189) ācariyena vuttaṁ.",
  "tika-s0105t0:172_6": "‘‘Adrubbho’’tipi pāṭho da-kārassa dra-kāraṁ katvā.",
  "tika-s0105t0:173_0": "Daḷhīkammeti sātaccakiriyāyaṁ. Āṇattiyanti āṇāpane. Idhāpīti sāmaññaphalepi. Assāti sādhukasaddassa.",
  "tika-s0105t0:173_1": "‘‘Suṇohi sādhukaṁ manasi karohī’’ti hi sādhukasaddena savanamanasikārānaṁ sātaccakiriyāpi tadāṇāpanampi jotitaṁ hoti.",
  "tika-s0105t0:173_2": "Āyācaneneva ca uyyojanasāmaññato āṇatti saṅgahitāti na sā visuṁ atthuddhāre vuttā. Āṇārahassa hi āṇatti ,",
  "tika-s0105t0:173_3": "tadanarahassa āyācananti viseso. Sundarepīti sundaratthepi.",
  "tika-s0105t0:173_4": "Idāni yathāvuttena sādhukasaddassa atthattayena pakāsitaṁ visesaṁ dassetuṁ,",
  "tika-s0105t0:173_5": "tassa vā atthattayassa idha yogyataṁ vibhāvetuṁ ‘‘daḷhīkammatthena hī’’tiādi vuttaṁ.",
  "tika-s0105t0:173_6": "Suggahitaṁ gaṇhantoti suggahitaṁ katvā gaṇhanto. Sundaranti bhāvanapuṁsakaṁ. Bhaddakanti pasatthaṁ,",
  "tika-s0105t0:173_7": "‘‘dhamma’’nti iminā sambandho.",
  "tika-s0105t0:173_8": "Sundaraṁ bhaddakanti vā savanānuggahaṇe pariyāyavacanaṁ.",
  "tika-s0105t0:174_0": "Manasi karohīti ettha na ārammaṇapaṭipādanalakkhaṇo manasikāro,",
  "tika-s0105t0:174_1": "atha kho vīthipaṭipādanajavanapaṭipādanamanasikārapubbake citte ṭhapanalakkhaṇoti dassento ‘‘āvajja, samannāharā’’ti āha.",
  "tika-s0105t0:174_2": "Avikkhittacittoti yathāvuttamanasikāradvayapubbakāya cittapaṭipāṭiyā ekārammaṇe ṭhapanavasena anuddhatacitto hutvā. Nisāmehīti suṇāhi,",
  "tika-s0105t0:174_3": "anaggharatanamiva vā suvaṇṇamañjusāya dullabhadhammaratanaṁ citte paṭisāmehītipi attho .",
  "tika-s0105t0:174_4": "Tena vuttaṁ ‘‘citte karohī’’ti.",
  "tika-s0105t0:174_5": "Evaṁ padadvayassa paccekaṁ yojanāvasena atthaṁ dassetvā idāni paṭiyogīvasena dassetuṁ ‘‘apicā’’tiādi vuttaṁ.",
  "tika-s0105t0:174_6": "Tattha sotindriyavikkhepavāraṇaṁ savane niyojanavasena kiriyantarapaṭisedhanato,",
  "tika-s0105t0:174_7": "tena sotaṁ odahāti atthaṁ dasseti.",
  "tika-s0105t0:174_8": "Manindriyavikkhepavāraṇaṁ manasikārena daḷhīkammaniyojanena aññacintāpaṭisedhanato.",
  "tika-s0105t0:174_9": "Byañjanavipallāsaggāhavāraṇaṁ ‘‘sādhuka’’nti visesetvā vuttattā.",
  "tika-s0105t0:174_10": "Atthavipallāsaggāhavāraṇepi esa nayo.",
  "tika-s0105t0:175_0": "Dhāraṇūpaparikkhādīsūti ettha ādi-saddena tulanatīraṇādike,",
  "tika-s0105t0:175_1": "diṭṭhiyā suppaṭivedhe ca saṅgaṇhāti.",
  "tika-s0105t0:175_2": "Yathādhippetamatthaṁ byañjeti pakāseti, sayametenāti vā byañjanaṁ, sabhāvanirutti,",
  "tika-s0105t0:175_3": "saha byañjanenāti sabyañjano, byañjanasampannoti attho.",
  "tika-s0105t0:175_4": "Sahappavatti hi ‘‘sampannatā samavāyatā vijjamānatā’’tiādinā anekavidhā,",
  "tika-s0105t0:175_5": "idha pana sampannatāyeva tadaññassa asambhavato,",
  "tika-s0105t0:175_6": "tasmā ‘‘saha byañjanenā’’ti nibbacanaṁ katvāpi ‘‘byañjanasampanno’’ti (dī. ni. ṭī.",
  "tika-s0105t0:175_7": "1.189) attho ācariyena vuttoti daṭṭhabbaṁ,",
  "tika-s0105t0:175_8": "yathā taṁ ‘‘na kusalā akusalā, kusalapaṭipakkhā’’ti (dha. sa.",
  "tika-s0105t0:175_9": "1) araṇīyato upagantabbato anudhātabbato attho, catupārisuddhisīlādi, saha atthenāti sāttho,",
  "tika-s0105t0:175_10": "vuttanayena atthasampannoti attho.",
  "tika-s0105t0:175_11": "Sādhukapadaṁ ekameva samānaṁ āvuttinayādivasena ubhayattha yojetabbaṁ. Kathanti āha ‘‘yasmā’’tiādi. Dhammo nāma tanti.",
  "tika-s0105t0:175_12": "Desanā nāma tassā manasā vavatthāpitāya tantiyā desanā. Attho nāma tantiyā attho. Paṭivedho nāma tantiyā,",
  "tika-s0105t0:175_13": "tantiatthassa ca yathābhūtāvabodho.",
  "tika-s0105t0:175_14": "Yasmā cete dhammadesanātthapaṭivedhā sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā ca, tasmā gambhīrā.",
  "tika-s0105t0:175_15": "Tena vuttaṁ ‘‘yasmā…pe… manasi karohī’’ti.",
  "tika-s0105t0:175_16": "Ettha ca paṭivedhassa dukkarabhāvato dhammatthānaṁ dukkhogāhatā,",
  "tika-s0105t0:175_17": "desanāñāṇassa dukkarabhāvato desanāya, uppādetumasakkuṇeyyatāya,",
  "tika-s0105t0:175_18": "tabbisayañāṇuppattiyā ca dukkarabhāvato paṭivedhassa dukkhogāhatā veditabbā. Yamettha vattabbaṁ,",
  "tika-s0105t0:175_19": "taṁ nidānavaṇṇanāyaṁ vuttameva.",
  "tika-s0105t0:176_0": "‘‘Suṇāhi sādhuka’’nti ‘‘sādhukaṁ manasi karohī’’ti vadanto na kevalaṁ atthakkamato eva ayaṁ yojanā,",
  "tika-s0105t0:176_1": "atha kho saddakkamatopi ubhayattha sambandhattāti dasseti.",
  "tika-s0105t0:176_2": "‘‘Sakkā mahārājā’’ti idhāpi ‘‘aññampi diṭṭheva dhamme sandiṭṭhikaṁ sāmaññaphalaṁ…pe… paṇītatarañcā’’ti idamanuvattatīti āha ‘‘evaṁ paṭiññātaṁ sāmaññaphaladesana’’nti.",
  "tika-s0105t0:176_3": "Vitthārato bhāsananti atthameva daḷhaṁ karoti ‘‘desessāmīti saṁkhittadīpana’’ntiādinā.",
  "tika-s0105t0:176_4": "Hi-saddo cettha luttaniddiṭṭho.",
  "tika-s0105t0:176_5": "Idaṁ vuttaṁ hoti – desanaṁ nāma uddisanaṁ.",
  "tika-s0105t0:176_6": "Bhāsanaṁ nāma niddisanaṁ paribyattakathanaṁ.",
  "tika-s0105t0:176_7": "Tenāyamattho sambhavatīti yathāvuttamatthaṁ sagāthāvaggasaṁyutte vaṅgīsasutte (saṁ. ni.",
  "tika-s0105t0:176_8": "1.214) gāthāpadena sādhetuṁ ‘‘tenāhā’’tiādi vuttaṁ.",
  "tika-s0105t0:177_0": "Sāḷikāyiva nigghosoti sāḷikāya nigghoso viya,",
  "tika-s0105t0:177_1": "yathā sāḷikāya ālāpo madhuro kaṇṇasukho pemanīyo, evanti attho.",
  "tika-s0105t0:177_2": "Paṭibhānanti cetassa visesanaṁ liṅgabhedassapi visesanassa dissanato yathā ‘‘guṇo pamāṇa’’nti.",
  "tika-s0105t0:177_3": "Paṭibhānanti ca saddo vuccati paṭibhāti taṁtadākārena dissatīti katvā. Udīrayīti uccārayi, vuccati vā,",
  "tika-s0105t0:177_4": "kammagabbhañcetaṁ kiriyāpadaṁ.",
  "tika-s0105t0:177_5": "Iminā cetaṁ dīpeti – āyasmantaṁ dhammasenāpatiṁ thometukāmena desanābhāsanānaṁ visesaṁ dassentena pabhinnapaṭisambhidena āyasmatā vaṅgīsattherena ‘‘saṅkhittena,",
  "tika-s0105t0:177_6": "vitthārenā’’ti ca visesanaṁ kataṁ, tenāyamattho viññāyatīti.",
  "tika-s0105t0:178_0": "Evaṁ vutteti ‘‘bhāsissāmī’’ti vutte.",
  "tika-s0105t0:178_1": "‘‘Na kira bhagavā saṅkhepeneva desessati,",
  "tika-s0105t0:178_2": "atha kho vitthārenapi bhāsissatī’’ti hi taṁ padaṁ sutvāva ussāhajāto sañjātussāho, haṭṭhatuṭṭhoti attho. Ayamācariyassa adhippāyo.",
  "tika-s0105t0:178_3": "Apica ‘‘tena hi mahārāja suṇohi sādhukaṁ manasi karohi,",
  "tika-s0105t0:178_4": "bhāsissāmī’’ti vuttaṁ sabbampi uyyojanapaṭiññākaraṇappakāraṁ ussāhajananakāraṇaṁ sabbeneva ussāhasambhavato, tasmā evaṁ vutteti ‘‘suṇohi, sādhukaṁ manasi karohi,",
  "tika-s0105t0:178_5": "bhāsissāmī’’ti vutte sabbeheva tīhipi padehi ussāhajātoti attho daṭṭhabbo.",
  "tika-s0105t0:178_6": "Paccassosīti pati assosi bhagavato vacanasamanantarameva pacchā assosi,",
  "tika-s0105t0:178_7": "‘‘sakkā pana bhante’’tiādinā vā pucchitvā puna ‘‘evaṁ bhante’’ti assosīti attho.",
  "tika-s0105t0:178_8": "Taṁ pana patissavanaṁ atthato sampaṭicchanamevāti āha ‘‘sampaṭicchi, paṭiggahesī’’ti.",
  "tika-s0105t0:178_9": "Teneva hi ‘‘iti attho’’ti avatvā ‘‘iti vuttaṁ hotī’’ti vuttaṁ.",
  "tika-s0105t0:179_0": "190.",
  "tika-s0105t0:179_1": "‘‘Athassa bhagavā etadavocā’’ti vacanasambandhamattaṁ dassetvā ‘‘etaṁ avocā’’ti padaṁ vibhajitvā atthaṁ dassento ‘‘idānī’’tiādimāha.",
  "tika-s0105t0:179_2": "‘‘Idhā’’ti iminā vuccamānaṁ adhikaraṇaṁ tathāgatassa uppattiṭṭhānabhūtaṁ lokamevādhippetanti dasseti ‘‘desopadese nipāto’’ti iminā.",
  "tika-s0105t0:179_3": "Desassa upadisanaṁ desopadeso, tasmiṁ. Yadi sabbattha desopadese,",
  "tika-s0105t0:179_4": "athāyamattho na vattabbo avuttepi labbhamānattāti codanāyāha ‘‘svāya’’ntiādi.",
  "tika-s0105t0:179_5": "Sāmaññabhūtaṁ idhasaddaṁ gaṇhitvā ‘‘svāya’’nti vuttaṁ, na tu yathāvisesitabbaṁ.",
  "tika-s0105t0:179_6": "Tathā hi vakkhati ‘‘katthaci padapūraṇamattamevā’’ti (dī. ni. aṭṭha. 1.190).",
  "tika-s0105t0:179_7": "Lokaṁ upādāya vuccati lokasaddena samānādhikaraṇabhāvato. Idha loketi ca jātikkhettaṁ,",
  "tika-s0105t0:179_8": "tatthāpi ayaṁ cakkavāḷo adhippeto.",
  "tika-s0105t0:179_9": "Sāsanamupādāya vuccati ‘‘samaṇo’’ti saddantarasannidhānato. Ayañhi catukaṅguttarapāḷi.",
  "tika-s0105t0:179_10": "Tattha paṭhamo samaṇoti sotāpanno. Dutiyo samaṇoti sakadāgāmī. Vuttañhetaṁ tattheva –",
  "tika-s0105t0:180_0": "‘‘Katamo ca bhikkhave paṭhamo samaṇo?",
  "tika-s0105t0:180_1": "Idha bhikkhave bhikkhu tiṇṇaṁ saṁyojanānaṁ parikkhayā sotāpanno hotī’’ti, (a. ni.",
  "tika-s0105t0:180_2": "4.241) ‘‘katamo ca bhikkhave dutiyo samaṇo?",
  "tika-s0105t0:180_3": "Idha bhikkhave bhikkhu tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hotī’’ti (a. ni. 4.241) ca ādi.",
  "tika-s0105t0:181_0": "Okāsanti kañci padesamupādāya vuccati ‘‘tiṭṭhamānassā’’ti saddantarasannidhānato.",
  "tika-s0105t0:182_0": "Idheva tiṭṭhamānassāti imissaṁyeva indasālaguhāyaṁ patiṭṭhamānassa,",
  "tika-s0105t0:182_1": "devabhūtassa me satoti devabhāvena,",
  "tika-s0105t0:182_2": "devo hutvā vā bhūtassa samānassa. Meti anādarayoge sāmivacanaṁ. Puna meti kattutthe. Idañhi sakkapañhato udāhaṭaṁ.",
  "tika-s0105t0:183_0": "Padapūraṇamattameva okāsāpadisanassāpi asambhavena atthantarassa abodhanato.",
  "tika-s0105t0:183_1": "Pubbe vuttaṁ tathāgatassa uppattiṭṭhānabhūtameva sandhāya ‘‘loka’’nti vuttaṁ.",
  "tika-s0105t0:183_2": "Purimaṁ uyyojanapaṭiññākaraṇavisaye ālapananti puna ‘‘mahārājā’’ti ālapati.",
  "tika-s0105t0:183_3": "‘‘Araha’’nti ādayo saddā vitthāritāti yojanā.",
  "tika-s0105t0:183_4": "Atthato hi vitthāraṇaṁ saddamukheneva hotīti ubhayattha saddaggahaṇaṁ kataṁ.",
  "tika-s0105t0:183_5": "Yasmā pana ‘‘aparehipi aṭṭhahi kāraṇehi bhagavā tathāgato’’tiādinā (udā. aṭṭha. 18; itivu. aṭṭha.",
  "tika-s0105t0:183_6": "38) tathāgata-saddo udānaṭṭhakathādīsu,",
  "tika-s0105t0:183_7": "‘‘araha’’nti ādayo ca visuddhimaggaṭīkāyaṁ (visuddhi. ṭī.",
  "tika-s0105t0:183_8": "1.130) aparehipi pakārehi vitthāritā ācariyena,",
  "tika-s0105t0:183_9": "tasmā tesu vuttanayenapi tesamattho veditabbo.",
  "tika-s0105t0:183_10": "Tathāgatassa sattanikāyantogadhatāya ‘‘idha pana sattaloko adhippeto’’ti vatvā tatthāyaṁ yasmiṁ sattanikāye, yasmiñca okāse uppajjati,",
  "tika-s0105t0:183_11": "taṁ dassetuṁ ‘‘sattaloke uppajjamānopi cā’’tiādi vuttaṁ. Na devaloke,",
  "tika-s0105t0:183_12": "na brahmaloketi ettha yaṁ vattabbaṁ, taṁ parato āgamissati.",
  "tika-s0105t0:184_0": "Tassāparenāti tassa nigamassa aparena, tato bahīti vuttaṁ hoti. Tatoti mahāsālato.",
  "tika-s0105t0:184_1": "Orato majjheti abbhantaraṁ majjhimapadeso.",
  "tika-s0105t0:184_2": "Evaṁ paricchinneti pañcanimittabaddhā sīmā viya pañcahi yathāvuttanimittehi paricchinne.",
  "tika-s0105t0:184_3": "Aḍḍhateyyayojanasateti paṇṇāsayojanehi ūnatiyojanasate.",
  "tika-s0105t0:184_4": "Ayañhi majjhimajanapado mudiṅgasaṇṭhāno, na samaparivaṭṭo, na ca samacaturasso,",
  "tika-s0105t0:184_5": "ujukena katthaci asītiyojano hoti, katthaci yojanasatiko,",
  "tika-s0105t0:184_6": "tathāpi cesa kuṭilaparicchedena miniyamāno pariyanta parikkhepato navayojanasatiko hoti.",
  "tika-s0105t0:184_7": "Tena vuttaṁ ‘‘navayojanasate’’ti.",
  "tika-s0105t0:184_8": "Asītimahātherāti yebhuyyavasena vuttaṁ sunāparantakassa puṇṇattherassāpi mahāsāvakesu pariyāpannattā.",
  "tika-s0105t0:184_9": "Sunāparantajanapado hi paccantavisayo.",
  "tika-s0105t0:184_10": "Tathā hi ‘‘candanamaṇḍalamāḷapaṭiggahaṇe bhagavā na tattha aruṇaṁ uṭṭhapetī’’ti majjhimāgama- (ma. ni. aṭṭha.",
  "tika-s0105t0:184_11": "4.397) saṁyuttāgamaṭṭhakathāsu (saṁ. ni. aṭṭha. 3.4.88-89) vuttaṁ.",
  "tika-s0105t0:184_12": "Sārappattāti kulabhogissariyādivasena,",
  "tika-s0105t0:184_13": "sīlasārādivasena ca sārabhūtā.",
  "tika-s0105t0:184_14": "Brāhmaṇagahapatikātibrahmāyupokkharasātiādibrāhmaṇā ceva anāthapiṇḍikādigahapatikā ca.",
  "tika-s0105t0:185_0": "Tatthāti majjhimapadese,",
  "tika-s0105t0:185_1": "tasmiṁyeva ‘‘uppajjatī’’ti vacane vā.",
  "tika-s0105t0:185_2": "Sujātāyāti evaṁnāmikāya paṭhamaṁ saraṇagamanikāya yasattheramātuyā.",
  "tika-s0105t0:185_3": "Catūsu panetesu vikappesu paṭhamo buddhabhāvāya āsannatarapaṭipattidassanavasena vutto.",
  "tika-s0105t0:185_4": "Āsannatarāya hi paṭipattiyā ṭhitopi ‘‘uppajjatī’’ti vuccati uppādassa ekantikattā,",
  "tika-s0105t0:185_5": "pageva paṭipattiyā matthake ṭhito.",
  "tika-s0105t0:185_6": "Dutiyo buddhabhāvāvahapabbajjato paṭṭhāya āsannamattapaṭipattidassanavasena,",
  "tika-s0105t0:185_7": "tatiyo buddhakaradhammapāripūrito paṭṭhāya buddhabhāvāya paṭipattidassanavasena.",
  "tika-s0105t0:185_8": "Na hi mahāsattānaṁ antimabhavūpapattito paṭṭhāya bodhisambhārasambharaṇaṁ nāma atthi buddhatthāya kālamāgamayamāneneva tattha patiṭṭhanato.",
  "tika-s0105t0:185_9": "Catuttho buddhabhāvakaradhammasamārambhato paṭṭhāya bodhiyā niyatabhāvadassanena.",
  "tika-s0105t0:185_10": "Bodhiyā hi niyatabhāvappattito pabhuti ‘‘buddho uppajjatī’’ti viññūhi vattuṁ sakkā uppādassa ekantikattā.",
  "tika-s0105t0:185_11": "Yathā pana ‘‘sandanti nadiyo’’ti sandanakiriyāya avicchedamupādāya vattamānappayogo ,",
  "tika-s0105t0:185_12": "evaṁ uppādatthāya paṭipajjanakiriyāya avicchedamupādāya catūsupi vikappesu ‘‘uppajjati nāmā’’ti vuttaṁ,",
  "tika-s0105t0:185_13": "pavattāparatavattamānavacanañcetaṁ.",
  "tika-s0105t0:185_14": "Catubbidhañhi vattamānalakkhaṇaṁ saddasatthe pakāsitaṁ –",
  "tika-s0105t0:186_0": "‘‘Niccapavatti samīpo, pavattuparato tathā;",
  "tika-s0105t0:187_0": "Pavattāparato ceva, vattamāno catubbidho’’ti.",
  "tika-s0105t0:188_0": "Yasmā pana buddhānaṁ sāvakānaṁ viya na paṭipāṭiyā iddhividhañāṇādīni uppajjanti,",
  "tika-s0105t0:188_1": "saheva pana arahattamaggena sakalopi sabbaññutaññāṇādiguṇarāsi āgato nāma hoti,",
  "tika-s0105t0:188_2": "tasmā tesaṁ nipphattasabbakiccattā arahattaphalakkhaṇe uppanno nāmāti ekaṅguttaravaṇṇanāyaṁ (a. ni. aṭṭha. 1.1.170) vuttaṁ.",
  "tika-s0105t0:188_3": "Asati hi nipphattasabbakiccatte na tāvatā ‘‘uppanno’’ti vattumarahati.",
  "tika-s0105t0:188_4": "Sabbapaṭhamaṁ uppannabhāvanti catūsu vikappesu sabbapaṭhamaṁ ‘‘tathāgato sujātāya…pe… uppajjati nāmā’’ti vuttaṁ tathāgatassa uppannatāsaṅkhātaṁ atthibhāvaṁ.",
  "tika-s0105t0:188_5": "Tadeva sandhāya uppajjatīti vuttaṁ buddhabhāvāya āsannatarapaṭipattiyaṁ ṭhitasseva adhippetattā.",
  "tika-s0105t0:188_6": "Ayameva hi attho mukhyato uppajjatīti vattabbo.",
  "tika-s0105t0:188_7": "Tenāha ‘‘tathāgato…pe… attho’’ti.",
  "tika-s0105t0:189_0": "Ettha ca ‘‘uppanno’’ti vutte atītakālavasena koci atthaṁ gaṇheyyāti tannivattanatthaṁ ‘‘uppanno hotī’’ti vuttaṁ.",
  "tika-s0105t0:189_1": "‘‘Uppannā dhammā’’tiādīsu (dha. sa.",
  "tika-s0105t0:189_2": "tikamātikā 17) viya hi idha uppannasaddo paccuppannakāliko.",
  "tika-s0105t0:189_3": "Nanu ca arahattaphalasamaṅgīsaṅkhāto uppannoyeva tathāgato pavedanadesanādīni sādheti,",
  "tika-s0105t0:189_4": "atha kasmā yathāvutto arahattamaggapariyosāno uppajjamānoyeva tathāgato adhippeto.",
  "tika-s0105t0:189_5": "Na hi so pavedanadesanādīni sādheti madhupāyāsabhojanato yāva arahattamaggo,",
  "tika-s0105t0:189_6": "tāva tesaṁ kiccānamasādhanatoti? Na hevaṁ daṭṭhabbaṁ,",
  "tika-s0105t0:189_7": "buddhabhāvāya āsannatarapaṭipattiyaṁ ṭhitassa uppajjamānassa gahaṇeneva arahattaphalasamaṅgīsaṅkhātassa uppannassāpi gahitattā.",
  "tika-s0105t0:189_8": "Kāraṇaggahaṇeneva hi phalampi gahitaṁ tadavinābhāvittā.",
  "tika-s0105t0:189_9": "Iti pavedanadesanādisādhakassa arahattaphalasamaṅginopi tathāgatassa gahetabbattā neyyatthamidaṁ ‘‘uppajjatī’’ti vacanaṁ daṭṭhabbanti.",
  "tika-s0105t0:189_10": "Tathā hi aṅguttaraṭṭhakathāyaṁ (a. ni. aṭṭha. 1.1.170) uppajjamāno, uppajjati,",
  "tika-s0105t0:189_11": "uppannoti tīhi kālehi atthavibhajane ‘‘dīpaṅkarapādamūle laddhabyākaraṇato yāva anāgāmiphalā uppajjamāno nāma,",
  "tika-s0105t0:189_12": "arahattamaggakkhaṇe pana uppajjati nāma,",
  "tika-s0105t0:189_13": "arahattaphalakkhaṇe uppanno nāmā’’ti vuttaṁ.",
  "tika-s0105t0:189_14": "Ayamettha ācariyadhammapālattherassa mati.",
  "tika-s0105t0:189_15": "Yasmā pana ekaṅguttaraṭṭhakathāyaṁ ‘‘ekapuggalo bhikkhave loke uppajjamāno uppajjatī’’ti (a. ni.",
  "tika-s0105t0:189_16": "1.170) suttapadavaṇṇanāyaṁ ‘‘imasmimpi sutte arahattaphalakkhaṇaṁyeva sandhāya uppajjatī’’ti vuttaṁ,",
  "tika-s0105t0:189_17": "‘‘uppanno hotīti ayañhettha attho’’ti (a. ni. aṭṭha. 1.1.170) āgataṁ,",
  "tika-s0105t0:189_18": "tasmā idhāpi arahattaphalakkhaṇameva sandhāya uppajjatīti vuttanti dasseti ‘‘sabbapaṭhamaṁ uppannabhāvaṁ sandhāyā’’ti iminā.",
  "tika-s0105t0:189_19": "Tenāha ‘‘uppanno hotīti ayañhettha attho’’ti.",
  "tika-s0105t0:189_20": "Sabbapaṭhamaṁ uppannabhāvanti ca sabbaveneyyānaṁ paṭhamataraṁ arahattaphalavasena uppannabhāvanti attho.",
  "tika-s0105t0:189_21": "‘‘Uppanno hotī’’ti ca iminā arahattaphalakkhaṇavasena atītakālaṁ dassetīti.",
  "tika-s0105t0:189_22": "Ayameva ca nayo aṅguttaraṭīkākārena ācariyasāriputtattherena adhippetoti.",
  "tika-s0105t0:190_0": "So bhagavāti yo so tathāgato ‘‘araha’’ntiādinā pakittitaguṇo, so bhagavā.",
  "tika-s0105t0:190_1": "Idāni vattabbaṁ imasaddena nidasseti vuccamānatthassa parāmasanato.",
  "tika-s0105t0:190_2": "Idaṁ vuttaṁ hoti – nayidaṁ mahājanassa sammukhamattaṁ sandhāya ‘‘imaṁ loka’’nti vuttaṁ,",
  "tika-s0105t0:190_3": "atha kho ‘‘sadevaka’’ntiādinā vakkhamānaṁ anavasesapariyādānaṁ sandhāyāti.",
  "tika-s0105t0:190_4": "‘‘Saha devehi sadevaka’’ntiādinā yathāvākyaṁ padanibbacanaṁ vuttaṁ,",
  "tika-s0105t0:190_5": "yathāpadaṁ pana ‘‘sadevako’’tiādinā vattabbaṁ,",
  "tika-s0105t0:190_6": "ime ca tagguṇasaṁviññāṇabāhiratthasamāsā. Ettha hi avayavena viggaho,",
  "tika-s0105t0:190_7": "samudāyo samāsattho hoti lokāvayavena kataviggahena lokasamudāyassa yathārahaṁ labbhamānattā.",
  "tika-s0105t0:190_8": "Samavāyajotakasahasaddayoge hi ayameva samāso viññāyati.",
  "tika-s0105t0:190_9": "Devehīti ca pañcakāmāvacaradevehi, arūpāvacaradevehi vā.",
  "tika-s0105t0:190_10": "Brahmunāti rūpāvacarārūpāvacarabrahmunā, rūpāvacarabrahmunā eva vā,",
  "tika-s0105t0:190_11": "bahukattukādīnamiva nesaṁ siddhi.",
  "tika-s0105t0:190_12": "Pajātattāti yathāsakaṁ kammakilesehi pakārena nibbattakattā.",
  "tika-s0105t0:191_0": "Evaṁ vacanatthato atthaṁ dassetvā vacanīyatthato dassetuṁ ‘‘tatthā’’tiādi vuttaṁ.",
  "tika-s0105t0:191_1": "Pañcakāmāvacaradevaggahaṇaṁ pārisesañāyena itaresaṁ padantarehi visuṁ gahitattā.",
  "tika-s0105t0:191_2": "Chaṭṭhakāmāvacaradevaggahaṇaṁ paccāsattiñāyena. Tattha hi māro jāto, tannivāsī ca.",
  "tika-s0105t0:191_3": "Yasmā cesa dāmarikarājaputto viya tattha vasitattā pākaṭo,",
  "tika-s0105t0:191_4": "tasmā santesupi aññesu vasavattimahārājādīsu pākaṭatarena teneva visesetvā vuttoti,",
  "tika-s0105t0:191_5": "ayañca nayo majjhimāgamaṭṭhakathāyaṁ (ma. ni. aṭṭha. 2.290) pakāsitova.",
  "tika-s0105t0:191_6": "Māraggahaṇena cettha taṁsambandhino devāpi gahitā okāsalokena saddhiṁ sattalokassa gahaṇato.",
  "tika-s0105t0:191_7": "Evañhi vasavattisattalokassa anavasesapariyādānaṁ hoti.",
  "tika-s0105t0:191_8": "Brahmakāyikādibrahmaggahaṇampi paccāsattiñāyena.",
  "tika-s0105t0:191_9": "Paccatthikapaccāmittasamaṇabrāhmaṇaggahaṇanti paccatthikā eva paccāmittā, teyeva samaṇabrāhmaṇā, tesaṁ gahaṇaṁ tathā,",
  "tika-s0105t0:191_10": "tena bāhirakasamaṇabrāhmaṇaggahaṇaṁ vuttaṁ,",
  "tika-s0105t0:191_11": "nidassanamattañcetaṁ apaccatthikapaccāmittānampi tesaṁ iminā gahaṇato.",
  "tika-s0105t0:191_12": "Samitapāpabāhitapāpasamaṇabrāhmaṇaggahaṇanti pana sāsanikasamaṇabrāhmaṇānaṁ gahaṇaṁ veditabbaṁ.",
  "tika-s0105t0:191_13": "Kāmaṁ ‘‘sadevaka’’ntiādivisesanānaṁ vaseneva sattavisayopi lokasaddo viññāyati samavāyatthavasena tulyayogavisayattā tesaṁ,",
  "tika-s0105t0:191_14": "‘‘salomako sapakkhako’’tiādīsu pana vijjamānatthavasena atulyayogavisayepi ayaṁ samāso labbhatīti byabhicāradassanato abyabhicārenatthañāpakaṁ pajāgahaṇanti āha ‘‘pajāvacanena sattalokaggahaṇa’’nti,",
  "tika-s0105t0:191_15": "na pana lokasaddena sattalokassa aggahitattā evaṁ vuttaṁ.",
  "tika-s0105t0:191_16": "Tenāha ‘‘tīhi padehi okāsalokena saddhiṁ sattaloko’’ti.",
  "tika-s0105t0:191_17": "Sadevakādivacanena upapattidevānaṁ,",
  "tika-s0105t0:191_18": "sassamaṇabrāhmaṇīvacanena visuddhidevānañca gahitattā vuttaṁ ‘‘sadeva…pe… manussaggahaṇa’’nti. Tattha sammutidevā rājāno .",
  "tika-s0105t0:191_19": "Avasesamanussaggahaṇanti sammutidevehi,",
  "tika-s0105t0:191_20": "samaṇabrāhmaṇehi ca avasiṭṭhamanussānaṁ gahaṇaṁ. Etthāti etesu padesu.",
  "tika-s0105t0:191_21": "Tīhi padehīti sadevakasamārakasabrahmakapadehi.",
  "tika-s0105t0:191_22": "Dvīhīti sassamaṇabrāhmaṇīsadevamanussapadehi.",
  "tika-s0105t0:191_23": "Samāsapadatthesu sattalokassapi vuttanayena gahitattā ‘‘okāsalokena saddhiṁ sattaloko’’ti vuttaṁ.",
  "tika-s0105t0:192_0": "‘‘Aparo nayo’’tiādinā aparampi vacanīyatthamāha.",
  "tika-s0105t0:192_1": "Arūpinopi sattā attano āneñjavihārena viharanto ‘‘dibbantīti devā’’ti idaṁ nibbacanaṁ laddhumarahantīti āha ‘‘sadevakaggahaṇena arūpāvacaraloko gahito’’ti.",
  "tika-s0105t0:192_2": "Tenevāha bhagavā brahmajālādīsu ‘‘ākāsānañcāyatanūpagānaṁ devānaṁ sahabyata’’ntiādi, (a. ni.",
  "tika-s0105t0:192_3": "3.197) arūpāvacarabhūto okāsaloko, sattaloko ca gahitoti attho. Evaṁ chakāmāvacaradevaloko, rūpī brahmalokoti etthāpi.",
  "tika-s0105t0:192_4": "Chakāmāvacaradevalokassa savisesaṁ māravase pavattanato vuttaṁ ‘‘samārakaggahaṇena chakāmāvacaradevaloko’’ti.",
  "tika-s0105t0:192_5": "So hi tassa dāmarikassa viya vasapavattanokāso.",
  "tika-s0105t0:192_6": "Rūpī brahmaloko gahito pārisesañāyena arūpībrahmalokassa visuṁ gahitattā.",
  "tika-s0105t0:192_7": "Catuparisavasenāti khattiyabrāhmaṇagahapatisamaṇacātumahārājikatāvatiṁsamārabrahmasaṅkhātāsu aṭṭhasu parisāsu khattiyādicatuparisavaseneva tadaññāsaṁ sadevakādiggahaṇena gahitattā.",
  "tika-s0105t0:192_8": "Kathaṁ panettha catuparisavasena manussaloko gahitoti?",
  "tika-s0105t0:192_9": "‘‘Sassamaṇabrāhmaṇi’’nti iminā samaṇaparisā, brāhmaṇaparisā ca gahitā,",
  "tika-s0105t0:192_10": "‘‘sadevamanussa’’nti iminā khattiyaparisā, gahapatiparisā cāti.",
  "tika-s0105t0:192_11": "‘‘Paja’’nti iminā pana imāyeva catasso parisā vuttā.",
  "tika-s0105t0:192_12": "Catuparisasaṅkhātaṁ pajanti hi idha attho.",
  "tika-s0105t0:193_0": "Aññathā gahetabbamāha ‘‘sammutidevehi vā saha manussaloko’’ti. Kathaṁ pana gahitoti?",
  "tika-s0105t0:193_1": "‘‘Sassamaṇabrāhmaṇi’’nti iminā samaṇabrāhmaṇā gahitā,",
  "tika-s0105t0:193_2": "‘‘sadevamanussa’’nti iminā sammutidevasaṅkhātā khattiyā,",
  "tika-s0105t0:193_3": "gahapatisuddasaṅkhātā ca avasesamanussāti.",
  "tika-s0105t0:193_4": "Ito pana aññesaṁ manussasattānamabhāvato ‘‘paja’’nti iminā eteyeva catūhi pakārehi ṭhitā manussasattā vuttā.",
  "tika-s0105t0:193_5": "Catukulappabhedaṁ pajanti hi idha attho.",
  "tika-s0105t0:193_6": "Evaṁ vikappadvayepi pajāgahaṇena catuparisādivasena manussānaññeva gahitattā idāni avasesasattepi saṅgahetvā dassetuṁ ‘‘avasesasabbasattaloko vā’’ti vuttaṁ.",
  "tika-s0105t0:193_7": "Etthāpi catuparisavasena gahitena manussalokena saha avasesasabbasattaloko gahito,",
  "tika-s0105t0:193_8": "sammutidevehi vā saha avasesasabbasattalokoti yojetabbaṁ.",
  "tika-s0105t0:193_9": "Nāgagaruḷādivasena ca avasesasabbasattaloko.",
  "tika-s0105t0:193_10": "Idaṁ vuttaṁ hoti – catuparisasahito avasesasuddanāgasupaṇṇanerayikādisattaloko,",
  "tika-s0105t0:193_11": "catukulappabhedamanussasahito vā avasesanāgasupaṇṇanerayikādisattaloko gahitoti.",
  "tika-s0105t0:194_0": "Ettāvatā bhāgaso lokaṁ gahetvā yojanaṁ dassetvā idāni tena tena visesena abhāgaso lokaṁ gahetvā yojanaṁ dassetuṁ ‘‘apicetthā’’tiādi vuttaṁ.",
  "tika-s0105t0:194_1": "Tattha ukkaṭṭhaparicchedatoti ukkaṁsagatiparicchedato, tabbijānanenāti vuttaṁ hoti.",
  "tika-s0105t0:194_2": "Paṭhamanayena hi pañcasu gatīsu devagatipariyāpannāva pañcakāmaguṇasamaṅgitāya,",
  "tika-s0105t0:194_3": "dīghāyukatāyāti evamādīhi visesehi seṭṭhā.",
  "tika-s0105t0:194_4": "Dutiyanayena pana arūpino dūrasamugghāṭitakilesadukkhatāya,",
  "tika-s0105t0:194_5": "santapaṇītaāneñjavihārasamaṅgitāya,",
  "tika-s0105t0:194_6": "ativiya dīghāyukatāyāti evamādīhi visesehi ativiya ukkaṭṭhā.",
  "tika-s0105t0:194_7": "Ācariyehi pana dutiyanayameva sandhāya vuttaṁ.",
  "tika-s0105t0:194_8": "Evaṁ paṭhamapadeneva padhānanayena sabbalokassa sacchikatabhāve siddhepi iminā kāraṇavisesena sesapadāni vuttānīti dasseti ‘‘tato yesa’’ntiādinā.",
  "tika-s0105t0:194_9": "Tatoti paṭhamapadato paraṁ āhāti sambandho.",
  "tika-s0105t0:194_10": "‘‘Chakāmāvacarissaro’’ tiyeva vutte sakkādīnampi tassa ādhipaccaṁ siyāti āsaṅkānivattanatthaṁ ‘‘vasavattī’’ti vuttaṁ,",
  "tika-s0105t0:194_11": "tena sāhasikakaraṇena vasavattāpanameva tassādhipaccanti dasseti.",
  "tika-s0105t0:194_12": "So hi chaṭṭhadevalokepi anissaro tattha vasavattidevarājasseva issarattā.",
  "tika-s0105t0:194_13": "Tenāha bhagavā aṅguttarāgamavare aṭṭhanipāte dānānisaṁsasutte ‘‘tatra bhikkhave vasavattī devaputto dānamayaṁ puññakiriyavatthuṁ atirekaṁ karitvā…pe… paranimmitavasavattī deve dasahi ṭhānehi adhigaṇhātī’’ti (a. ni. 8.36) vitthāro.",
  "tika-s0105t0:194_14": "Majjhimāgamaṭṭhakathāyampi vuttaṁ ‘‘tatra hi vasavattirājā rajjaṁ kāreti,",
  "tika-s0105t0:194_15": "māro pana ekasmiṁ padese attano parisāya issariyaṁ pavattento rajjapaccante dāmarikarājaputto viya vasatī’’ti (ma. ni.",
  "tika-s0105t0:194_16": "1.60) ‘‘brahmā mahānubhāvo’’tiādi dasasahassiyaṁ mahābrahmuno vasena vadati.",
  "tika-s0105t0:194_17": "‘‘Ukkaṭṭhaparicchedato’’ti hi heṭṭhā vuttameva.",
  "tika-s0105t0:194_18": "‘‘Ekaṅguliyā’’tiādi ekadesena mahānubhāvatādassanaṁ.",
  "tika-s0105t0:194_19": "Anuttaranti seṭṭhaṁ navalokuttaraṁ. Puthūti bahukā, visuṁ bhūtā vā.",
  "tika-s0105t0:194_20": "Ukkaṭṭhaṭṭhānānanti ukkaṁsagatikānaṁ.",
  "tika-s0105t0:194_21": "Bhāvānukkamoti bhāvavasena paresamajjhāsayānurūpaṁ ‘‘sadevaka’’ntiādipadānaṁ anukkamo,",
  "tika-s0105t0:194_22": "bhāvavasena anusandhikkamo vā bhāvānukkamo,",
  "tika-s0105t0:194_23": "atthānañceva padānañca anusandhānapaṭipāṭīti attho,",
  "tika-s0105t0:194_24": "ayameva vā pāṭho tathāyeva samantapāsādikāyaṁ (pārā. aṭṭha.",
  "tika-s0105t0:194_25": "verañjakaṇḍavaṇṇanā 1) diṭṭhattā,",
  "tika-s0105t0:194_26": "ācariyasāriputtattherena (sārattha. ṭī.",
  "tika-s0105t0:194_27": "1.verañjakaṇḍavaṇṇanā) ca vaṇṇitattā.",
  "tika-s0105t0:194_28": "‘‘Vibhāvanānukkamo’’tipi pāṭho dissati,",
  "tika-s0105t0:194_29": "so pana tesu adiṭṭhattā na sundaro.",
  "tika-s0105t0:195_0": "Idāni porāṇakānaṁ saṁvaṇṇanānayaṁ dassetuṁ ‘‘porāṇā panāhū’’tiādi vuttaṁ.",
  "tika-s0105t0:195_1": "Tattha aññapadena niravasesasattalokassa gahitattā sabbattha avasesalokanti anavasesapariyādānaṁ vuttaṁ.",
  "tika-s0105t0:195_2": "Tenāha ‘‘tibhavūpage satte’’ti,",
  "tika-s0105t0:195_3": "tedhātukasaṅkhāte tayo bhave upagatasatteti attho.",
  "tika-s0105t0:195_4": "Tīhākārehīti devamārabrahmasahitatāsaṅkhātehi tīhi ākārehi.",
  "tika-s0105t0:195_5": "Tīsu padesūti ‘‘sadevaka’’ntiādīsu tīsu padesu.",
  "tika-s0105t0:195_6": "Pakkhipitvāti atthavasena saṅgahetvā.",
  "tika-s0105t0:195_7": "Teyeva tibhavūpage satte ‘‘sassamaṇabrāhmaṇiṁ,",
  "tika-s0105t0:195_8": "sadevamanussa’’nti padadvaye pakkhipatīti ñāpetuṁ ‘‘punā’’ti vuttaṁ.",
  "tika-s0105t0:195_9": "Tena tenākārenāti sadevakattādinā,",
  "tika-s0105t0:195_10": "sassamaṇabrāhmaṇībhāvādinā ca tena tena pakārena.",
  "tika-s0105t0:195_11": "‘‘Tibhavūpage satte’’ti vatvā ‘‘tedhātukamevā’’ti vadantā okāsalokena saddhiṁ sattaloko gahitoti dassenti.",
  "tika-s0105t0:195_12": "Tedhātukameva pariyādinnanti porāṇā panāhūti yojanā.",
  "tika-s0105t0:196_0": "Sāmanti attanā. Aññatthāpohanena,",
  "tika-s0105t0:196_1": "antogadhāvadhāraṇena vā tappaṭisedhanamāha ‘‘aparaneyyo hutvā’’ti,",
  "tika-s0105t0:196_2": "aparehi anabhijānāpetabbo hutvāti attho.",
  "tika-s0105t0:196_3": "Abhiññāti ya-kāralopaniddeso yathā ‘‘paṭisaṅkhā yoniso’’ti (ma. ni. 1.23, 422; 2.24; 3.75; saṁ. ni. 4.120; a. ni. 6.58; mahāni. 206) vuttaṁ ‘‘abhiññāyā’’ti.",
  "tika-s0105t0:196_4": "Abhisaddena na visesanamattaṁ jotitaṁ,",
  "tika-s0105t0:196_5": "atha kho visesanamukhena karaṇampīti dasseti ‘‘adhikena ñāṇenā’’ti iminā.",
  "tika-s0105t0:196_6": "Anumānādipaṭikkhepoti ettha ādisaddena upamānaatthāpattisaddantarasannidhānasampayogavippayogasahacaraṇādinā kāraṇalesamattena pavedanaṁ saṅgaṇhāti ekappamāṇattā.",
  "tika-s0105t0:196_7": "Sabbattha appaṭihatañāṇacāratāya hi sabbadhammapaccakkhā buddhā bhagavanto.",
  "tika-s0105t0:196_8": "Bodheti viññāpetīti saddato atthavacanaṁ. Pakāsetīti adhippāyato. Evaṁ sabbattha vivecitabbo.",
  "tika-s0105t0:197_0": "Anuttaraṁ vivekasukhanti phalasamāpattisukhaṁ.",
  "tika-s0105t0:197_1": "Hitvāpīti pi-saddaggahaṇaṁ phalasamāpattiyā antarā ṭhitikāpi kadāci bhagavato desanā hotīti katvā kataṁ.",
  "tika-s0105t0:197_2": "Bhagavā hi dhammaṁ desento yasmiṁ khaṇe parisā sādhukāraṁ vā deti,",
  "tika-s0105t0:197_3": "yathāsutaṁ vā dhammaṁ paccavekkhati,",
  "tika-s0105t0:197_4": "taṁ khaṇampi pubbābhogena paricchinditvā phalasamāpattiṁ samāpajjati,",
  "tika-s0105t0:197_5": "yathāparicchedañca samāpattito vuṭṭhāya pubbe ṭhitaṭṭhānato paṭṭhāya dhammaṁ desetīti aṭṭhakathāsu (ma. ni. aṭṭha. 2.387) vuttovāyamattho.",
  "tika-s0105t0:197_6": "Appaṁ vā bahuṁ vā desentoti ugghaṭitaññussa vasena appaṁ vā vipañcitaññussa,",
  "tika-s0105t0:197_7": "neyyassa ca vasena bahuṁ vā desento.",
  "tika-s0105t0:197_8": "Kathaṁ desetīti āha ‘‘ādimhipī’’tiādi.",
  "tika-s0105t0:197_9": "Dhammassa kalyāṇatā niyyānikatāya,",
  "tika-s0105t0:197_10": "niyyānikatā ca sabbaso anavajjabhāvenevāti vuttaṁ ‘‘anavajjameva katvā’’ti.",
  "tika-s0105t0:197_11": "Desanāyāti pariyattidhammassa desakāyattena hi āṇādividhinā atisajjanaṁ pabodhanaṁ desanāti pariyattidhammo vuccati.",
  "tika-s0105t0:197_12": "Kiñcāpi avayavavinimutto samudāyo nāma paramatthato koci natthi,",
  "tika-s0105t0:197_13": "yesu pana avayavesu samudāyarūpena avekkhitesu gāthādisamaññā,",
  "tika-s0105t0:197_14": "taṁ tato bhinnaṁ viya katvā saṁsāmivohāramāropetvā dassento ‘‘atthi desanāya ādimajjhapariyosāna’’nti āha.",
  "tika-s0105t0:197_15": "Sāsanassāti paṭipattidhammassa.",
  "tika-s0105t0:197_16": "Sāsitabbapuggalagatena hi yathāparādhādinā sāsitabbabhāvena anusāsanaṁ,",
  "tika-s0105t0:197_17": "tadaṅgavinayādivasena vinayananti katvā paṭipattidhammo ‘‘sāsana’’nti vuccati.",
  "tika-s0105t0:197_18": "Atthi sāsanassa ādimajjhapariyosānanti sambandho.",
  "tika-s0105t0:197_19": "Catuppadikāyapīti ettha pi-saddo sambhāvane,",
  "tika-s0105t0:197_20": "tena evaṁ appakatarāyapi ādimajjhapariyosānesu kalyāṇatā,",
  "tika-s0105t0:197_21": "pageva bahutarāyāti sambhāveti.",
  "tika-s0105t0:197_22": "Padañcettha gāthāya catutthaṁso, yaṁ ‘‘pādo’’tipi vuccati,",
  "tika-s0105t0:197_23": "eteneva tipādikachapādikāsupi yathāsambhavaṁ vibhāgaṁ dasseti.",
  "tika-s0105t0:197_24": "Evaṁ suttāvayave kalyāṇattayaṁ dassetvā sakalepi sutte dassetuṁ ‘‘ekānusandhikassā’’tiādi vuttaṁ.",
  "tika-s0105t0:197_25": "Tattha nātibahuvibhāgaṁ yathānusandhinā ekānusandhikaṁ sandhāya ‘‘ekānusandhikassā’’ti āha.",
  "tika-s0105t0:197_26": "Itarasmiṁ pana teneva dhammavibhāgena ādimajjhapariyosānā labbhantīti ‘‘anekānusandhikassā’’tiādi vuttaṁ.",
  "tika-s0105t0:197_27": "Nidānanti ānandattherena ṭhapitaṁ kāladesadesakaparisādiapadisanalakkhaṇaṁ nidānaganthaṁ.",
  "tika-s0105t0:197_28": "Idamavocāti nigamanaṁ upalakkhaṇameva ‘‘iti yaṁ taṁ vuttaṁ,",
  "tika-s0105t0:197_29": "idametaṁ paṭicca vutta’’nti nigamanassapi gahetabbato.",
  "tika-s0105t0:197_30": "Saṅgītikārakehi ṭhapitānipi hi nidānanigamanāni satthu desanāya anuvidhānato tadantogadhānevāti veditabbaṁ.",
  "tika-s0105t0:197_31": "Ante anusandhīti sabbapacchimo anusandhi.",
  "tika-s0105t0:198_0": "‘‘Sīlasamādhivipassanā’’tiādinā sāsanassa idha paṭipattidhammataṁ vibhāveti.",
  "tika-s0105t0:198_1": "Vinayaṭṭhakathāyaṁ pana ‘‘sāsanadhammo’’ti vuttattā –",
  "tika-s0105t0:199_0": "‘‘Sabbapāpassa akaraṇaṁ, kusalassa upasampadā;",
  "tika-s0105t0:200_0": "Sacittapariyodapanaṁ, etaṁ buddhāna sāsana’’nti. (dī. ni. 2.90; dha. pa. 183; netti. 30, 50, 116, 124);",
  "tika-s0105t0:201_0": "Evaṁ vuttassa satthusāsanassa pakāsako pariyattidhammo eva sīlādiatthavasena kalyāṇattayavibhāvane vutto. Idha pana paṭipattiyeva.",
  "tika-s0105t0:201_1": "Tena vakkhati ‘‘idha desanāya ādimajjhapariyosānaṁ adhippeta’’nti.",
  "tika-s0105t0:201_2": "Sīlasamādhivipassanā ādi nāma sāsanasampattibhūtānaṁ uttarimanussadhammānaṁ mūlabhāvato.",
  "tika-s0105t0:201_3": "Kusalānaṁ dhammānanti anavajjadhammānaṁ. Diṭṭhīti vipassanā,",
  "tika-s0105t0:201_4": "avinābhāvato panettha samādhiggahaṇaṁ.",
  "tika-s0105t0:201_5": "Mahāvaggasaṁyutte bāhiyasuttapadamidaṁ (saṁ. ni. 5.381).",
  "tika-s0105t0:201_6": "Kāmaṁ sutte ariyamaggassa antadvayavigamena tesaṁ majjhimapaṭipadābhāvo vutto,",
  "tika-s0105t0:201_7": "majjhimabhāvasāmaññato pana sammāpaṭipattiyā ārambhanipphattīnaṁ majjhimabhāvassāpi sādhakabhāve yuttanti āha ‘‘atthi bhikkhave,",
  "tika-s0105t0:201_8": "majjhimā paṭipadā tathāgatena abhisambuddhāti evaṁ vutto ariyamaggo majjhaṁ nāmā’’ti,",
  "tika-s0105t0:201_9": "sīlasamādhivipassanāsaṅkhātānaṁ ārambhānaṁ,",
  "tika-s0105t0:201_10": "phalanibbānasaṅkhātānañca nipphattīnaṁ vemajjhabhāvato ariyamaggo majjhaṁ nāmāti adhippāyo.",
  "tika-s0105t0:201_11": "Saupādisesanibbānadhātuvasena phalaṁ pariyosānaṁ nāma,",
  "tika-s0105t0:201_12": "anupādisesanibbānadhātuvasena pana nibbānaṁ.",
  "tika-s0105t0:201_13": "Sāsanapariyosānā hi nibbānadhātu.",
  "tika-s0105t0:201_14": "Maggassa nipphatti phalavasena,",
  "tika-s0105t0:201_15": "nibbānasacchikiriyāya ca hoti tato paraṁ kattabbābhāvatoti vā evaṁ vuttaṁ.",
  "tika-s0105t0:201_16": "Idāni tesaṁ dvinnampi sāsanassa pariyosānataṁ āgamena sādhetuṁ ‘‘etadatthaṁ ida’’ntiādimāha.",
  "tika-s0105t0:201_17": "Etadeva phalaṁ attho yassāti etadatthaṁ.",
  "tika-s0105t0:201_18": "Brāhmaṇāti piṅgalakocchabrāhmaṇaṁ bhagavā ālapati.",
  "tika-s0105t0:201_19": "Idañhi majjhimāgame mūlapaṇṇāsake cūḷasāropamasutta (ma. ni. 1.312 ādayo) padaṁ.",
  "tika-s0105t0:201_20": "Etadeva phalaṁ sāraṁ yassāti etaṁsāraṁ niggahitāgamena. Tathā etaṁpariyosānaṁ.",
  "tika-s0105t0:201_21": "Nibbānogadhanti nibbānantogadhaṁ.",
  "tika-s0105t0:201_22": "Āvuso visākhāti dhammadinnāya theriyā visākhagahapatimālapanaṁ. Idañhi cūḷavedallasutte (ma. ni.",
  "tika-s0105t0:201_23": "1.460 ādayo) ‘‘sātthaṁ sabyañjana’’ntiādisaddantarasannidhānato ‘‘idha desanāya ādimajjhapariyosānaṁ adhippeta’’nti vuttaṁ.",
  "tika-s0105t0:202_0": "Evaṁ saddapabandhavasena desanāya kalyāṇattayavibhāgaṁ dassetvā tadatthavasenapi dassento ‘‘bhagavā hī’’tiādimāha.",
  "tika-s0105t0:202_1": "Atthatopi hi tassādhippetabhāvaṁ hi-saddena samattheti.",
  "tika-s0105t0:202_2": "Tathā samatthanamukhena ca atthavasena kalyāṇattayavibhāgaṁ dassetīti.",
  "tika-s0105t0:202_3": "Atthato panetaṁ dassento yo tasmiṁ tasmiṁ atthe katavidhi saddapabandho gāthāsuttavasena vavatthito pariyattidhammoyeva idha desanāti vutto,",
  "tika-s0105t0:202_4": "tassa cattho visesato sīlādi evāti āha ‘‘ādimhi sīla’’ntiādi. Visesakathanañhetaṁ.",
  "tika-s0105t0:202_5": "Sāmaññato pana sīlaggahaṇena sasambhārasīlaṁ gahitaṁ,",
  "tika-s0105t0:202_6": "tathā maggaggahaṇena sasambhāramaggoti atthattayavasena anavasesato pariyattiatthaṁ pariyādāya tiṭṭhati.",
  "tika-s0105t0:202_7": "Itarathā hi kalyāṇattayavibhāgo asabbasādhāraṇo siyā.",
  "tika-s0105t0:202_8": "Ettha ca sīlamūlakattā sāsanassa sīlena ādikalyāṇatā vuttā,",
  "tika-s0105t0:202_9": "sāsanasampattiyā vemajjhabhāvato maggena majjhekalyāṇatā.",
  "tika-s0105t0:202_10": "Nibbānādhigamato uttari karaṇīyābhāvato nibbānena pariyosānakalyāṇatā. Tenāti sīlādidassanena.",
  "tika-s0105t0:202_11": "Atthavasena hi idha desanāya ādikalyāṇādibhāvo vutto.",
  "tika-s0105t0:202_12": "‘‘Tasmā’’tiādi yathāvuttānusārena sotūnamanusāsanīdassanaṁ.",
  "tika-s0105t0:203_0": "Esāti yathāvuttākārena kathanā.",
  "tika-s0105t0:203_1": "Kathikasaṇṭhitīti dhammakathikassa saṇṭhānaṁ kathanavasena samavaṭṭhānaṁ.",
  "tika-s0105t0:204_0": "Vaṇṇanā atthavivaraṇā, pasaṁsanā vā.",
  "tika-s0105t0:204_1": "Na so sātthaṁ deseti niyyānatthavirahato tassā desanāya.",
  "tika-s0105t0:204_2": "Tasmāti catusatipaṭṭhānādiniyyānatthadesanato.",
  "tika-s0105t0:204_3": "Ekabyañjanādiyuttāti sithiladhanitādibhedesu dasasu byañjanesu ekappakāreneva,",
  "tika-s0105t0:204_4": "dvippakāreneva vā byañjanena yuttā damiḷabhāsā viya.",
  "tika-s0105t0:204_5": "Sabbaniroṭṭhabyañjanāti vivaṭakaraṇatāya oṭṭhe aphusāpetvā uccāretabbato sabbathā oṭṭhaphusanarahitavimuttabyañjanā kirātabhāsā viya.",
  "tika-s0105t0:204_6": "Sabbavissaṭṭhabyañjanāti sabbasseva vissajjanīyayuttatāya sabbathā vissaggabyañjanā savarabhāsā viya.",
  "tika-s0105t0:204_7": "Sabbaniggahitabyañjanāti sabbasseva sānusāratāya sabbathā bindusahitabyañjanā pārasikādimilakkhubhāsā viya.",
  "tika-s0105t0:204_8": "Evaṁ ‘‘damiḷakirātasavaramilakkhūnaṁ bhāsā viyā’’ti idaṁ paccekaṁ yojetabbaṁ. Milakkhūti ca pārasikādayo.",
  "tika-s0105t0:204_9": "Sabbāpesā byañjanekadesavaseneva pavattiyā aparipuṇṇabyañjanāti vuttaṁ ‘‘byañjanapāripūriyā abhāvato abyañjanā nāmā’’ti.",
  "tika-s0105t0:205_0": "Ṭhānakaraṇāni sithilāni katvā uccāretabbamakkharaṁ pañcasu vaggesu paṭhamatatiyaṁ sithilaṁ.",
  "tika-s0105t0:205_1": "Tāni asithilāni katvā uccāretabbamakkharaṁ tesveva dutiyacatutthaṁ dhanitaṁ. Dvimattakālamakkharaṁ dīghaṁ. Ekamattakālaṁ rassaṁ.",
  "tika-s0105t0:206_0": "Pamāṇaṁ ekamattassa, nimīsumīsato’ bravuṁ;",
  "tika-s0105t0:207_0": "Aṅguliphoṭakālassa, pamāṇenāpi abravuṁ.",
  "tika-s0105t0:208_0": "Saññogaparaṁ, dīghañca garukaṁ. Asaṁyogaparaṁ rassaṁ lahukaṁ.",
  "tika-s0105t0:208_1": "Ṭhānakaraṇāni niggahetvā avivaṭena mukhena uccāretabbaṁ niggahitaṁ.",
  "tika-s0105t0:208_2": "Parapadena sambajjhitvā uccāretabbaṁ sambandhaṁ.",
  "tika-s0105t0:208_3": "Tathā asambajjhitabbaṁ vavatthitaṁ.",
  "tika-s0105t0:208_4": "Ṭhānakaraṇāni vissaṭṭhāni katvā vivaṭena mukhena uccāretabbaṁ vimuttaṁ.Dasadhātiādīsu evaṁ sithilādivasena byañjanabuddhisaṅkhātassa akkharuppādakacittassa dasahi pakārehi byañjanānaṁ pabhedoti attho.",
  "tika-s0105t0:208_5": "Sabbāni hi akkharāni cittasamuṭṭhānāni,",
  "tika-s0105t0:208_6": "yathādhippetatthassa ca byañjanato pakāsanato byañjanānīti,",
  "tika-s0105t0:208_7": "byañjanabuddhiyā vā karaṇabhūtāya byañjanānaṁ dasadhā pabhedotipi yujjati.",
  "tika-s0105t0:209_0": "Amakkhetvāti amilecchetvā avināsetvā, ahāpetvāti attho.",
  "tika-s0105t0:209_1": "Tadatthamāha ‘‘paripuṇṇabyañjanameva katvā’’ti,",
  "tika-s0105t0:209_2": "yamatthaṁ bhagavā ñāpetuṁ ekagāthaṁ, ekavākyampi deseti,",
  "tika-s0105t0:209_3": "tamatthaṁ parimaṇḍalapadabyañjanāya eva desanāya desetīti vuttaṁ hoti.",
  "tika-s0105t0:209_4": "Tasmāti paripuṇṇabyañjanadhammadesanato .",
  "tika-s0105t0:209_5": "Kevalasaddo idha anavasesavācako.",
  "tika-s0105t0:209_6": "Na avomissatādivācakoti āha ‘‘sakalādhivacana’’nti. Paripuṇṇanti sabbaso puṇṇaṁ.",
  "tika-s0105t0:209_7": "Taṁ panatthato ūnādhikanisedhananti vuttaṁ ‘‘anūnādhikavacana’’nti. Tattha yadatthaṁ desito,",
  "tika-s0105t0:209_8": "tassa sādhakattā anūnatā veditabbā,",
  "tika-s0105t0:209_9": "tabbidhurassa pana asādhakattā anadhikatā.",
  "tika-s0105t0:209_10": "Upanetabbassa vā vodānatthassa avuttassa abhāvato anūnatā,",
  "tika-s0105t0:209_11": "apanetabbassa saṁkilesatthassa vuttassa abhāvato anadhikatā. Sakalanti sabbabhāgavantaṁ.",
  "tika-s0105t0:209_12": "Paripuṇṇanti sabbaso puṇṇameva.",
  "tika-s0105t0:209_13": "Tenāha ‘‘ekadesenāpi aparipuṇṇā natthī’’ti.",
  "tika-s0105t0:209_14": "Aparisuddhā desanā hoti taṇhāya saṁkiliṭṭhattā.",
  "tika-s0105t0:209_15": "Lokehi taṇhāya āmasitabbato lokāmisā, cīvarādayo paccayā,",
  "tika-s0105t0:209_16": "tesu agadhitacittatāya lokāmisanirapekkho.",
  "tika-s0105t0:209_17": "Hitapharaṇenāti hitato pharaṇena hitūpasaṁhārena visesanabhūtena.",
  "tika-s0105t0:209_18": "Mettābhāvanāya karaṇabhūtāya muduhadayo.",
  "tika-s0105t0:209_19": "Ullumpanasabhāvasaṇṭhitenāti sakalasaṁkilesato,",
  "tika-s0105t0:209_20": "vaṭṭadukkhato ca uddharaṇākārasaṇṭhitena,",
  "tika-s0105t0:209_21": "kāruññādhippāyenāti vuttaṁ hoti.",
  "tika-s0105t0:210_0": "‘‘Ito paṭṭhāya dassāmi,",
  "tika-s0105t0:210_1": "evañca dassāmī’’ti samādātabbaṭṭhena dānaṁ vataṁ.",
  "tika-s0105t0:210_2": "Paṇḍitapaññattatāya seṭṭhaṭṭhena brahmaṁ,",
  "tika-s0105t0:210_3": "brahmānaṁ vā seṭṭhānaṁ cariyanti dānameva brahmacariyaṁ.",
  "tika-s0105t0:210_4": "Macchariyalobhādiniggahaṇena samāciṇṇattā dānameva suciṇṇaṁ. Iddhīti deviddhi. Jutīti pabhā, ānubhāvo vā.",
  "tika-s0105t0:210_5": "Balavīriyūpapattīti mahatā balena, vīriyena ca samannāgamo.",
  "tika-s0105t0:210_6": "Nāgāti varuṇanāgarājānaṁ vidhurapaṇḍitassa ālapanaṁ.",
  "tika-s0105t0:211_0": "Dānapatīti dānasāmino.",
  "tika-s0105t0:211_1": "Opānabhūtanti udakatitthamiva bhūtaṁ.",
  "tika-s0105t0:212_0": "Dhīrāti so vidhurapaṇḍitamālapati.",
  "tika-s0105t0:213_0": "Madhussavoti madhurasasandanaṁ. Puññanti puññaphalaṁ, kāraṇavohārena vuttaṁ. Brahmaṁ,",
  "tika-s0105t0:213_1": "brahmānaṁ vā cariyanti brahmacariyaṁ, veyyāvaccaṁ. Esa nayo sesesupi.",
  "tika-s0105t0:214_0": "Tittiriyanti tittirasakuṇarājena bhāsitaṁ.",
  "tika-s0105t0:215_0": "Aññatra tāhīti paradārabhūtāhi vajjetvā. Amhanti amhākaṁ.",
  "tika-s0105t0:216_0": "Tapassī , lūkho, jegucchī,",
  "tika-s0105t0:216_1": "pavivittoti catubbidhassa dukkarassa katattā caturaṅgasamannāgataṁ. Sudanti nipātamattaṁ.",
  "tika-s0105t0:216_2": "Lomahaṁsanasuttaṁ majjhimāgame mūlapaṇṇāsake,",
  "tika-s0105t0:216_3": "‘‘mahāsīhanādasutta’’ntipi (ma. ni. 1.146) taṁ vadanti.",
  "tika-s0105t0:217_0": "Iddhanti samiddhaṁ. Phītanti phullitaṁ. Vitthārikanti vitthārabhūtaṁ.",
  "tika-s0105t0:217_1": "Bāhujaññanti bahūhi janehi niyyānikabhāvena ñātaṁ. Puthubhūtanti bahubhūtaṁ.",
  "tika-s0105t0:217_2": "Yāva devamanussehīti ettha devalokato yāva manussalokā supakāsitanti adhippāyavasena pāsādikasuttaṭṭhakathāyaṁ (dī. ni. aṭṭha. 3.170) vuttaṁ,",
  "tika-s0105t0:217_3": "yāva devā ca manussā cāti attho.",
  "tika-s0105t0:217_4": "Tasmāti yasmā sikkhattayasaṅgahaṁ sakalasāsanaṁ idha ‘‘brahmacariya’’nti adhippetaṁ, tasmā.",
  "tika-s0105t0:217_5": "‘‘Brahmacariya’’nti iminā samānādhikaraṇāni sabbapadāni yojetvā atthaṁ dassento ‘‘so dhammaṁ desetī’’tiādimāha.",
  "tika-s0105t0:217_6": "‘‘Evaṁ desento cā’’ti hi iminā brahmacariyasaddena dhammasaddādīnaṁ samānatthataṁ dasseti,",
  "tika-s0105t0:217_7": "‘‘dhammaṁ desetī’’ti vatvāpi ‘‘brahmacariyaṁ pakāsetī’’ti vacanaṁ sarūpato atthappakāsanatthanti ca vibhāveti.",
  "tika-s0105t0:218_0": "191.Vuttappakārasampadanti yathāvuttaādikalyāṇatādippabhedaguṇasampadaṁ.",
  "tika-s0105t0:218_1": "Dūrasamussāritamānasseva sāsane sammāpaṭipatti sambhavati,",
  "tika-s0105t0:218_2": "na mānajātikassāti vuttaṁ ‘‘nihatamānattā’’ti. Ussannattāti bahulabhāvato.",
  "tika-s0105t0:218_3": "Bhogarūpādivatthukā madā suppaheyyā honti nimittassa anavaṭṭhānato,",
  "tika-s0105t0:218_4": "na tathā kulavijjādimadā nimittassa samavaṭṭhānato.",
  "tika-s0105t0:218_5": "Tasmā khattiyabrāhmaṇakulīnānaṁ pabbajitānampi jātivijjaṁ nissāya mānajappanaṁ duppajahanti āha ‘‘yebhuyyena…pe… mānaṁ karontī’’ti.",
  "tika-s0105t0:218_6": "Vijātitāyāti viparītajātitāya, hīnajātitāyāti attho.",
  "tika-s0105t0:218_7": "Yebhuyyena upanissayasampannā sujātikā eva, na dujjātikāti evaṁ vuttaṁ.",
  "tika-s0105t0:218_8": "Patiṭṭhātuṁ na sakkontīti sīle patiṭṭhahituṁ na ussahanti,",
  "tika-s0105t0:218_9": "suvisuddhaṁ katvā sīlaṁ rakkhituṁ na sakkontīti vuttaṁ hoti. Sīlameva hi sāsane patiṭṭhā,",
  "tika-s0105t0:218_10": "patiṭṭhātunti vā saccapaṭivedhena lokuttarāya patiṭṭhāya patiṭṭhātuṁ.",
  "tika-s0105t0:218_11": "Sā hi nippariyāyato sāsane patiṭṭhā nāma.",
  "tika-s0105t0:219_0": "Evaṁ byatirekato atthaṁ vatvā anvayatopi vadati ‘‘gahapatidārakā panā’’tiādinā.",
  "tika-s0105t0:219_1": "Kacchehisedaṁ muñcantehīti itthambhūtalakkhaṇe karaṇavacanaṁ.",
  "tika-s0105t0:219_2": "Tathā piṭṭhiyā loṇaṁ pupphamānāyāti,",
  "tika-s0105t0:219_3": "sedaṁ muñcantakacchā loṇaṁ pupphamānapiṭṭhikā hutvā,",
  "tika-s0105t0:219_4": "tehi vā pakārehi lakkhitāti attho.",
  "tika-s0105t0:219_5": "Bhūmiṁ kasitvāti bhūmiyā kassanato,",
  "tika-s0105t0:219_6": "khettūpajīvanatoti vuttaṁ hoti.",
  "tika-s0105t0:219_7": "Tādisassāti jātimantūpanissayassa. Dubbalaṁ mānaṁ. Balavaṁ dappaṁ. Kammanti parikammaṁ.",
  "tika-s0105t0:219_8": "‘‘Itarehī’’tiādinā ‘‘ussannattā’’ti hetupadaṁ vivarati.",
  "tika-s0105t0:219_9": "‘‘Itī’’ti vatvā tadaparāmasitabbaṁ dasseti ‘‘nihatamānattā’’tiādinā, itisaddo vā nidassane,",
  "tika-s0105t0:219_10": "evaṁ yathāvuttanayenāti attho. Esa nayo īdisesu.",
  "tika-s0105t0:220_0": "Paccājātoti ettha ākāro upasaggamattanti āha ‘‘patijāto’’ti.",
  "tika-s0105t0:220_1": "Parisuddhanti rāgādīnaṁ accantameva pahānadīpanato nirupakkilesatāya sabbathā suddhaṁ.",
  "tika-s0105t0:220_2": "Dhammassa sāmī taduppādakaṭṭhena,",
  "tika-s0105t0:220_3": "dhammena vā sadevakassa lokassa sāmīti dhammassāmī.",
  "tika-s0105t0:220_4": "Saddhanti pothujjanikasaddhāvasena saddahanaṁ.",
  "tika-s0105t0:220_5": "Viññūjātikānañhi dhammasampattigahaṇapubbikā saddhāsiddhi catūsu puggalesu dhammappamāṇadhammappasannapuggalabhāvato. ‘‘Yo evaṁ svākkhātadhammo,",
  "tika-s0105t0:220_6": "sammāsambuddho vata so bhagavā’’ti saddhaṁ paṭilabhati. Yojanasatantarepi vā padese. Jāyampatikāti jānipatikā.",
  "tika-s0105t0:220_7": "Kāmaṁ ‘‘jāyampatikā’’ti vutteyeva gharasāmikagharasāminīvasena dvinnameva gahaṇaṁ viññāyati,",
  "tika-s0105t0:220_8": "yassa pana purisassa anekā pajāpatiyo, tassa vattabbameva natthi.",
  "tika-s0105t0:220_9": "Ekāyapi tāva saṁvāso sambādhoyevāti dassanatthaṁ ‘‘dve’’ti vuttaṁ. Rāgādinā kiñcanaṁ,",
  "tika-s0105t0:220_10": "khettavatthādinā palibodhanaṁ,",
  "tika-s0105t0:220_11": "tadubhayena saha vattatīti sakiñcanapalibodhano, soyevattho tathā. Rāgo eva rajo, tadādikā dosamoharajā.",
  "tika-s0105t0:220_12": "Vuttañhi ‘‘rāgo rajo na ca pana reṇu vuccatī’’tiādi (mahāni. 209; cūḷani.",
  "tika-s0105t0:220_13": "74) āgamanapathatāpi uṭṭhānaṭṭhānatā evāti dvepi saṁvaṇṇanā ekatthā, byañjanameva nānaṁ.",
  "tika-s0105t0:220_14": "Alagganaṭṭhenāti asajjanaṭṭhena appaṭibandhasabhāvena. Rūpakavasena,",
  "tika-s0105t0:220_15": "taddhitavasena vā abbhokāsoti dassetuṁ viya-saddaggahaṇaṁ.",
  "tika-s0105t0:220_16": "Evaṁ akusalakusalappavattīnaṁ ṭhānāṭhānabhāvena gharāvāsapabbajjānaṁ sambādhabbhokāsataṁ dassetvā idāni kusalappavattiyā eva aṭṭhānaṭṭhānabhāvena tesaṁ tabbhāvaṁ dassetuṁ ‘‘apicā’’tiādi vuttaṁ.",
  "tika-s0105t0:220_17": "Rajānaṁ sannipātaṭṭhānaṁ viyāti sambandho.",
  "tika-s0105t0:221_0": "Visuṁ visuṁ paduddhāramakatvā samāsato atthavaṇṇanā saṅkhepakathā.",
  "tika-s0105t0:221_1": "Ekampi divasanti ekadivasamattampi.",
  "tika-s0105t0:221_2": "Akhaṇḍaṁ katvāti dukkaṭamattassāpi anāpajjanena achiddaṁ katvā. Carimakacittanti cuticittaṁ.",
  "tika-s0105t0:221_3": "Kilesamalenāti taṇhāsaṁkilesādimalena. Amalīnanti asaṁkiliṭṭhaṁ.",
  "tika-s0105t0:221_4": "Pariyodātaṭṭhena nimmalabhāvena saṅkhaṁ viya likhitaṁ dhotanti saṅkhalikhitaṁ.",
  "tika-s0105t0:221_5": "Atthamattaṁ pana dassetuṁ ‘‘likhitasaṅkhasadisa’’nti vuttaṁ.",
  "tika-s0105t0:221_6": "Dhotasaṅkhasappaṭibhāganti tadatthasseva vivaraṇaṁ.",
  "tika-s0105t0:221_7": "Apica likhitaṁ saṅkhaṁ saṅkhalikhitaṁ yathā ‘‘agyāhito’’ti,",
  "tika-s0105t0:221_8": "tassadisattā pana idaṁ saṅkhalikhitantipi dasseti, bhāvanapuṁsakañcetaṁ.",
  "tika-s0105t0:221_9": "Ajjhāvasatāti ettha adhi-saddena kammappavacanīyena yogato ‘‘agāra’’nti etaṁ bhummatthe upayogavacananti āha ‘‘agāramajjhe’’ti.",
  "tika-s0105t0:221_10": "Yaṁ nūna yadi pana pabbajeyyaṁ, sādhu vatāti sambandho.",
  "tika-s0105t0:221_11": "Kasāyena rattāni kāsāyānīti dasseti ‘‘kasāyarasapītatāyā’’ti iminā.",
  "tika-s0105t0:221_12": "Kasmā cetāni gahitānīti āha ‘‘brahmacariyaṁ carantānaṁ anucchavikānī’’ti.",
  "tika-s0105t0:221_13": "Acchādetvāti vohāravacanamattaṁ, paridahitvāti attho,",
  "tika-s0105t0:221_14": "tañca kho nivāsanapārupanavasena.",
  "tika-s0105t0:221_15": "Agāravāso agāraṁ uttarapadalopena,",
  "tika-s0105t0:221_16": "tassa hitaṁ vuḍḍhiāvahaṁ kasivāṇijjādikammaṁ.",
  "tika-s0105t0:221_17": "Taṁ anagāriyanti tasmiṁ anagāriye.",
  "tika-s0105t0:222_0": "192.Sahassatoti kahāpaṇasahassato. Bhogakkhandho bhogarāsi.",
  "tika-s0105t0:222_1": "Ābandhanaṭṭhenāti ‘‘putto nattā panattā’’tiādinā pemavasena paricchedaṁ katvā bandhanaṭṭhena,",
  "tika-s0105t0:222_2": "etena ābandhanattho parivaṭṭa-saddoti dasseti.",
  "tika-s0105t0:222_3": "Atha vā pitāmahapituputtādivasena parivattanaṭṭhena parivaṭṭotipi yujjati.",
  "tika-s0105t0:222_4": "‘‘Amhākamete’’ti ñāyantīti ñātayo.",
  "tika-s0105t0:223_0": "193.",
  "tika-s0105t0:223_1": "Pātimokkhasaṁvarena pihitakāyavacīdvāro samāno tena saṁvarena upeto nāmāti katvā ‘‘pātimokkhasaṁvarena samannāgato’’ti vuttaṁ.",
  "tika-s0105t0:223_2": "Ācāragocarānaṁ vitthāro vibhaṅgaṭṭhakathādīsu (vibha. aṭṭha. 503) gahetabbo.",
  "tika-s0105t0:223_3": "‘‘Ācāragocarasampanno’’tiādi ca tasseva pātimokkhasaṁvarasaṁvutabhāvassa paccayadassanaṁ.",
  "tika-s0105t0:223_4": "Aṇusadisatāya appamattakaṁ ‘‘aṇū’’ti vuttanti āha ‘‘appamattakesū’’ti.",
  "tika-s0105t0:223_5": "Asañcicca āpannaanukhuddakāpattivasena,",
  "tika-s0105t0:223_6": "sahasā uppannaakusalacittuppādavasena ca appamattakatā.",
  "tika-s0105t0:223_7": "Bhayadassīti bhayadassanasīlo. Sammāti aviparītaṁ, sundaraṁ vā,",
  "tika-s0105t0:223_8": "tabbhāvo ca sakkaccaṁ yāvajīvaṁ avītikkamavasena.",
  "tika-s0105t0:223_9": "‘‘Sikkhāpadesū’’ti vutteyeva tadavayavabhūtaṁ ‘‘sikkhāpadaṁ samādāya sikkhatī’’ti atthassa gamyamānattā kammapadaṁ na vuttanti āha ‘‘taṁ taṁ sikkhāpada’’nti, taṁ taṁ sikkhākoṭṭhāsaṁ, sikkhāya vā adhigamupāyaṁ, tassā vā nissayanti attho.",
  "tika-s0105t0:224_0": "Etthāti etasmiṁ ‘‘pātimokkhasaṁvarasaṁvuto’’tiādivacane.",
  "tika-s0105t0:224_1": "Ācāragocaraggahaṇenevāti ‘‘ācāragocarasampanno’’ti vacaneneva.",
  "tika-s0105t0:224_2": "Tenāha ‘‘kusale kāyakammavacīkamme gahitepī’’ti.",
  "tika-s0105t0:224_3": "Na hi ācāragocarasaddamattena kusalakāyavacīkammaggahaṇaṁ sambhavati,",
  "tika-s0105t0:224_4": "iminā punaruttitāya codanālesaṁ dasseti.",
  "tika-s0105t0:224_5": "Tassāti ājīvapārisuddhisīlassa.",
  "tika-s0105t0:224_6": "Uppattidvāradassanatthanti uppattiyā kāyavacīviññattisaṅkhātassa dvārassa kammāpadesena dassanatthaṁ,",
  "tika-s0105t0:224_7": "etena yathāvuttacodanāya sodhanaṁ dasseti.",
  "tika-s0105t0:224_8": "Idaṁ vuttaṁ hoti – siddhepi sati punārambho niyamāya vā hoti, atthantarabodhanāya vā,",
  "tika-s0105t0:224_9": "idha pana atthantaraṁ bodheti,",
  "tika-s0105t0:224_10": "tasmā uppattidvāradassanatthaṁ vuttanti.",
  "tika-s0105t0:224_11": "Kusalenāti ca sabbaso anesanapahānato anavajjena.",
  "tika-s0105t0:224_12": "Kathaṁ tena uppattidvāradassananti āha ‘‘yasmā panā’’tiādi.",
  "tika-s0105t0:224_13": "Kāyavacīdvāresu uppannena anavajjena kāyakammavacīkammena samannāgatattā parisuddhājīvoti adhippāyo.",
  "tika-s0105t0:224_14": "Tadubhayameva hi ājīvahetukaṁ ājīvapārisuddhisīlaṁ.",
  "tika-s0105t0:225_0": "Idāni suttantarena saṁsandituṁ ‘‘muṇḍikaputtasuttantavasena vā evaṁ vutta’’nti āha.",
  "tika-s0105t0:225_1": "Vā-saddo cettha suttantarasaṁsandanāsaṅkhātaatthantaravikappanattho.",
  "tika-s0105t0:225_2": "Muṇḍikaputtasuttantaṁ nāma majjhimāgamavare majjhimapaṇṇāsake,",
  "tika-s0105t0:225_3": "yaṁ ‘‘samaṇamuṇḍikaputtasutta’’ntipi vadanti.",
  "tika-s0105t0:225_4": "Tattha thapatīti pañcakaṅgaṁ nāma vaḍḍhakiṁ bhagavā ālapati.",
  "tika-s0105t0:225_5": "Thapati-saddo hi vaḍḍhakipariyāyo.",
  "tika-s0105t0:225_6": "Idaṁ vuttaṁ hoti – yasmā ‘‘katame ca thapati kusalā sīlā?",
  "tika-s0105t0:225_7": "Kusalaṁ kāyakammaṁ kusalaṁ vacīkamma’’nti sīlassa kusalakāyakammavacīkammabhāvaṁ dassetvā ‘‘ājīvapārisuddhampi kho ahaṁ thapati sīlasmiṁ vadāmī’’ti (ma. ni.",
  "tika-s0105t0:225_8": "2.265) evaṁ pavattāya muṇḍikaputtasuttadesanāya ‘‘kāyakammavacīkammena samannāgato kusalenā’’ti sīlassa kusalakāyakammavacīkammabhāvaṁ dassetvā ‘‘parisuddhājīvo’’ti evaṁ pavattā ayaṁ sāmaññaphalasuttadesanā ekasaṅgahā aññadatthu saṁsandati sameti yathā taṁ gaṅgodakena yamunodakaṁ,",
  "tika-s0105t0:225_9": "tasmā īdisīpi bhagavato desanāvibhūti atthevāti .",
  "tika-s0105t0:225_10": "Sīlasmiṁ vadāmīti sīlanti vadāmi,",
  "tika-s0105t0:225_11": "sīlasmiṁ vā ādhārabhūte antogadhaṁ pariyāpannaṁ,",
  "tika-s0105t0:225_12": "niddhāraṇasamudāyabhūte vā ekaṁ sīlanti vadāmi.",
  "tika-s0105t0:226_0": "Tividhenāti cūḷasīlamajjhimasīlamahāsīlato tividhena.",
  "tika-s0105t0:226_1": "‘‘Manacchaṭṭhesū’’ti iminā kāyapañcamānameva gahaṇaṁ nivatteti.",
  "tika-s0105t0:226_2": "Upari niddese vakkhamānesu sattasu ṭhānesu.",
  "tika-s0105t0:226_3": "Tividhenāti catūsu paccekaṁ yathālābhayathābalayathāsāruppatāvasena tibbidhena.",
  "tika-s0105t0:227_0": "Cūḷamajjhimamahāsīlavaṇṇanā",
  "tika-s0105t0:228_0": "194-211.Evanti ‘‘so evaṁ pabbajito samāno pātimokkhasaṁvarasaṁvuto viharatī’’tiādinā nayena.",
  "tika-s0105t0:228_1": "‘‘Sīlasmi’’nti idaṁ niddhāraṇe bhummaṁ tato ekassa niddhāraṇīyattāti āha ‘‘ekaṁ sīla’’nti.",
  "tika-s0105t0:228_2": "Apica iminā ādhāre bhummaṁ dasseti samudāyassa avayavādhiṭṭhānattā yathā ‘‘rukkhe sākhā’’ti.",
  "tika-s0105t0:228_3": "‘‘Ida’’nti padena katvatthavasena samānādhikaraṇaṁ bhummavacanassa katvatthe pavattanato yathā ‘‘vanappagumbe yatha phusitagge’’ti (khu. pā. 6.13; su. ni.",
  "tika-s0105t0:228_4": "236) dasseti ‘‘paccattavacanatthe vā etaṁ bhumma’’nti iminā.",
  "tika-s0105t0:228_5": "Ayamevatthoti paccattavacanattho eva.",
  "tika-s0105t0:228_6": "Brahmajāleti brahmajālasuttavaṇṇanāyaṁ, (dī. ni. aṭṭha. 1.7) brahmajālasuttapade vā.",
  "tika-s0105t0:228_7": "Saṁvaṇṇanāvasena vuttanayenāti attho.",
  "tika-s0105t0:228_8": "‘‘Idamassa hoti sīlasmi’’nti ettha mahāsīlapariyosānena niddhāriyamānassa abhāvato paccattavacanatthoyeva sambhavatīti āha ‘‘idaṁ assa sīlaṁ hotīti attho’’ti,",
  "tika-s0105t0:228_9": "tatoyeva ca pāḷiyaṁ apiggahaṇamakatanti daṭṭhabbaṁ.",
  "tika-s0105t0:229_0": "212.",
  "tika-s0105t0:229_1": "Attānuvādaparānuvādadaṇḍabhayādīni asaṁvaramūlakāni bhayāni.",
  "tika-s0105t0:229_2": "‘‘Sīlassāsaṁvaratoti sīlassa asaṁvaraṇato,",
  "tika-s0105t0:229_3": "sīlasaṁvarābhāvatoti attho’’ti (dī. ni. ṭī. 1.280) ācariyena vuttaṁ,",
  "tika-s0105t0:229_4": "‘‘yadidaṁ sīlasaṁvarato’’ti pana padassa ‘‘yaṁ idaṁ bhayaṁ sīlasaṁvarato bhaveyyā’’ti atthavacanato,",
  "tika-s0105t0:229_5": "‘‘sīlasaṁvarahetu bhayaṁ na samanupassatī’’ti ca atthassa upapattito sīlasaṁvarato sīlasaṁvarahetūti atthoyeva sambhavati.",
  "tika-s0105t0:229_6": "‘‘Yaṁ idaṁ bhayaṁ sīlasaṁvarato bhaveyyā’’ti hi pāṭhopi dissati.",
  "tika-s0105t0:229_7": "‘‘Saṁvarato’’ti hetuṁ vatvā tadadhigamitaatthavasena ‘‘asaṁvaramūlakassa bhayassa abhāvā’’tipi hetuṁ vadati.",
  "tika-s0105t0:229_8": "Yathāvidhānavihitenāti yathāvidhānaṁ sampāditena.",
  "tika-s0105t0:229_9": "Khattiyābhisekenāti khattiyabhāvāvahena abhisekena.",
  "tika-s0105t0:229_10": "Muddhani avasittoti matthakeyeva abhisitto.",
  "tika-s0105t0:229_11": "Ettha ca ‘‘yathāvidhānavihitenā’’ti iminā porāṇakāciṇṇavidhānasamaṅgitāsaṅkhātaṁ ekaṁ aṅgaṁ dasseti,",
  "tika-s0105t0:229_12": "‘‘khattiyābhisekenā’’ti iminā khattiyabhāvāvahatāsaṅkhātaṁ,",
  "tika-s0105t0:229_13": "‘‘muddhani avasitto’’ti iminā muddhaniyeva abhisiñcitabhāvasaṅkhātaṁ.",
  "tika-s0105t0:229_14": "Iti tivaṅgasamannāgato khattiyābhiseko vutto hoti.",
  "tika-s0105t0:229_15": "Yena abhisittarājūnaṁ rājānubhāvo samijjhati.",
  "tika-s0105t0:229_16": "Kena panāyamattho viññāyatīti? Porāṇakasatthāgatanayena.",
  "tika-s0105t0:229_17": "Vuttañhi aggaññasuttaṭṭhakathāyaṁ mahāsammatābhisekavibhāvanāya ‘‘te panassa khettasāmino tīhi saṅkhehi abhisekampi akaṁsū’’ti (dī. ni. aṭṭha.",
  "tika-s0105t0:229_18": "3.131) majjhimāgamaṭṭhakathāyañca mahāsīhanādasuttavaṇṇanāyaṁ vuttaṁ ‘‘muddhāvasittenāti tīhi saṅkhehi khattiyābhisekena muddhani abhisittenā’’ti (ma. ni. aṭṭha.",
  "tika-s0105t0:229_19": "1.160) sīhaḷaṭṭhakathāyampi cūḷasīhanādasuttavaṇṇanāyaṁ ‘‘paṭhamaṁ tāva abhisekaṁ gaṇhantānaṁ rājūnaṁ suvaṇṇamayādīni tīṇi saṅkhāni ca gaṅgodakañca khattiyakaññañca laddhuṁ vaṭṭatī’’tiādi vuttaṁ.",
  "tika-s0105t0:230_0": "Ayaṁ pana tatthāgatanayena abhisekavidhānavinicchayo – abhisekamaṅgalatthañhi alaṅkatapaṭiyattassa maṇḍapassa antokatassa udumbarasākhamaṇḍapassa majjhe suppatiṭṭhite udumbarabhaddapīṭhamhi abhisekārahaṁ abhijaccaṁ khattiyaṁ nisīdāpetvā paṭhamaṁ tāva maṅgalābharaṇabhūsitā jātisampannā khattiyakaññā gaṅgodakapuṇṇaṁ suvaṇṇamayasāmuddikadakkhiṇāvaṭṭasaṅkhaṁ ubhohi hatthehi sakkaccaṁ gahetvā sīsopari ussāpetvā tena tassa muddhani abhisekodakaṁ abhisiñcati,",
  "tika-s0105t0:230_1": "evañca vadeti ‘‘deva taṁ sabbepi khattiyagaṇā attānamārakkhatthaṁ iminā abhisekena abhisekikaṁ mahārājaṁ karonti,",
  "tika-s0105t0:230_2": "tvaṁ rājadhammesu ṭhito dhammena samena rajjaṁ kārehi,",
  "tika-s0105t0:230_3": "etesu khattiyagaṇesu tvaṁ puttasinehānukampāya sahitacitto, hitasamamettacitto ca bhava,",
  "tika-s0105t0:230_4": "rakkhāvaraṇaguttiyā tesaṁ rakkhito ca bhavāhī’’ti.",
  "tika-s0105t0:230_5": "Tato puna purohitopi porohiccaṭhānānurūpālaṅkārehi alaṅkatapaṭiyatto gaṅgodakapuṇṇaṁ rajatamayaṁ saṅkhaṁ ubhohi hatthehi sakkaccaṁ gahetvā tassa sīsopari ussāpetvā tena tassa muddhani abhisekodakaṁ abhisiñcati,",
  "tika-s0105t0:230_6": "evañca vadeti ‘‘deva taṁ sabbepi brāhmaṇagaṇā attānamārakkhatthaṁ iminā abhisekena abhisekikaṁ mahārājaṁ karonti,",
  "tika-s0105t0:230_7": "tvaṁ rājadhammesu ṭhito dhammena samena rajjaṁ kārehi,",
  "tika-s0105t0:230_8": "etesu brāhmaṇagaṇesu tvaṁ puttasinehānukampāya sahitacitto, hitasamamettacitto ca bhava,",
  "tika-s0105t0:230_9": "rakkhāvaraṇaguttiyā tesaṁ rakkhito ca bhavāhī’’ti.",
  "tika-s0105t0:230_10": "Tato puna seṭṭhipi seṭṭhiṭṭhānabhūsanabhūsito gaṅgodakapuṇṇaṁ ratanamayaṁ saṅkhaṁ ubhohi hatthehi sakkaccaṁ gahetvā tassa sīsopari ussāpetvā tena tassa muddhani abhisekodakaṁ abhisiñcati,",
  "tika-s0105t0:230_11": "evañca vadeti ‘‘deva taṁ sabbepi gahapatigaṇā attānamārakkhatthaṁ iminā abhisekena abhisekikaṁ mahārājaṁ karonti,",
  "tika-s0105t0:230_12": "tvaṁ rājadhammesu ṭhito dhammena samena rajjaṁ kārehi,",
  "tika-s0105t0:230_13": "etesu gahapatigaṇesu tvaṁ puttasinehānukampāya sahitacitto, hitasamamettacitto ca bhava,",
  "tika-s0105t0:230_14": "rakkhāvaraṇaguttiyā tesaṁ rakkhito ca bhavāhī’’ti.",
  "tika-s0105t0:230_15": "Te pana tassa evaṁ vadantā ‘‘sace tvaṁ amhākaṁ vacanānurūpaṁ rajjaṁ karissasi, iccetaṁ kusalaṁ. No ce karissasi,",
  "tika-s0105t0:230_16": "tava muddhā sattadhā phalatū’’ti evaṁ rañño abhisapanti viyāti daṭṭhabbanti.",
  "tika-s0105t0:230_17": "Vaḍḍhakīsūkarajātakādīhi cāyamattho vibhāvetabbo,",
  "tika-s0105t0:230_18": "abhisekopakaraṇānipi samantapāsādikādīsu (pārā. aṭṭha.",
  "tika-s0105t0:230_19": "1.tatiyasaṅgītikathā) gahetabbānīti.",
  "tika-s0105t0:231_0": "Yasmā nihatapaccāmitto,",
  "tika-s0105t0:231_1": "tasmā na samanupassatīti sambandho.",
  "tika-s0105t0:231_2": "Anavajjatā kusalabhāvenāti āha ‘‘kusalaṁ sīlapadaṭṭhānehī’’tiādi.",
  "tika-s0105t0:231_3": "Idaṁ vuttaṁ hoti – kusalasīlapadaṭṭhānā avippaṭisārapāmojjapītipassaddhidhammā,",
  "tika-s0105t0:231_4": "avippaṭisārādinimittañca uppannaṁ cetasikasukhaṁ paṭisaṁvedeti,",
  "tika-s0105t0:231_5": "cetasikasukhasamuṭṭhānehi ca paṇītarūpehi phuṭṭhasarīrassa uppannaṁ kāyikasukhanti.",
  "tika-s0105t0:232_0": "Indriyasaṁvarakathāvaṇṇanā",
  "tika-s0105t0:233_0": "213.",
  "tika-s0105t0:233_1": "Sāmaññassa visesāpekkhatāya idhādhippetopi viseso tena apariccatto eva hotīti āha ‘‘cakkhusaddo katthaci buddhacakkhumhi vattatī’’tiādi.",
  "tika-s0105t0:233_2": "Vijjamānameva hi abhidheyyabhāvena visesatthaṁ visesantaranivattanena visesasaddo vibhāveti, na avijjamānaṁ. Sesapadesupi eseva nayo.",
  "tika-s0105t0:233_3": "Aññehi asādhāraṇaṁ buddhānameva cakkhu dassananti buddhacakkhu, āsayānusayañāṇaṁ, indriyaparopariyattañāṇañca.",
  "tika-s0105t0:233_4": "Samantato sabbaso dassanaṭṭhena cakkhūti samantacakkhu, sabbaññutaññāṇaṁ.",
  "tika-s0105t0:233_5": "Tathūpamanti pabbatamuddhūpamaṁ,",
  "tika-s0105t0:233_6": "dhammamayaṁ pāsādanti sambandho.",
  "tika-s0105t0:233_7": "Sumedha samantacakkhu tvaṁ janatamavekkhassūti attho.",
  "tika-s0105t0:233_8": "Ariyamaggattayapaññāti heṭṭhimāriyamaggattayapaññā.",
  "tika-s0105t0:233_9": "‘‘Dhammacakkhu nāma heṭṭhimā tayo maggā,",
  "tika-s0105t0:233_10": "tīṇi ca phalānī’’ti saḷāyatanavaggaṭṭhakathāyaṁ (saṁ. ni. aṭṭha. 3.4.418) vuttaṁ,",
  "tika-s0105t0:233_11": "idha pana maggeheva phalāni saṅgahetvā dasseti.",
  "tika-s0105t0:233_12": "Catusaccasaṅkhāte dhamme cakkhūti hi dhammacakkhu.",
  "tika-s0105t0:233_13": "Paññāyeva dassanaṭṭhena cakkhūti paññācakkhu, pubbenivāsāsavakkhayañāṇaṁ.",
  "tika-s0105t0:233_14": "Dibbacakkhumhīti dutiyavijjāya.",
  "tika-s0105t0:233_15": "Idhāti ‘‘cakkhunā rūpaṁ disvā’’ti imasmiṁ pāṭhe. Ayanti cakkhusaddo.",
  "tika-s0105t0:233_16": "‘‘Pasādacakkhuvohārenā’’ti iminā idha cakkhusaddo cakkhupasādeyeva nippariyāyato vattati,",
  "tika-s0105t0:233_17": "pariyāyato pana nissayavohārena nissitassa vattabbato cakkhuviññāṇepi yathā ‘‘mañcā ukkuṭṭhiṁ karontī’’ti dasseti.",
  "tika-s0105t0:233_18": "Idhāpi sasambhārakathā avasiṭṭhāti katvā sesapadesupīti pi-saddaggahaṇaṁ,",
  "tika-s0105t0:233_19": "‘‘na nimittaggāhī’’tiādipadesupīti attho.",
  "tika-s0105t0:233_20": "Vividhaṁ asanaṁ khedanaṁ byāseko, kileso eva byāseko, tena virahito tathā, virahitatā ca asammissatā,",
  "tika-s0105t0:233_21": "asammissabhāvo ca sampayogābhāvato parisuddhatāti āha ‘‘asammissaṁ parisuddha’’nti, kilesadukkhena avomissaṁ, tato ca suvisuddhanti attho.",
  "tika-s0105t0:233_22": "Sati ca suvisuddhe indriyasaṁvare nīvaraṇesu padhānabhūtapāpadhammavigamena adhicittānuyogo hatthagato eva hoti,",
  "tika-s0105t0:233_23": "tasmā adhicittasukhameva ‘‘abyāsekasukha’’nti vuccatīti dasseti ‘‘adhicittasukha’’nti iminā.",
  "tika-s0105t0:234_0": "Satisampajaññakathāvaṇṇanā",
  "tika-s0105t0:235_0": "214. Samantato pakārehi,",
  "tika-s0105t0:235_1": "pakaṭṭhaṁ vā savisesaṁ jānātīti sampajāno, tassa bhāvo sampajaññaṁ, tathāpavattañāṇaṁ,",
  "tika-s0105t0:235_2": "tassa vibhajanaṁ sampajaññabhājanīyaṁ,",
  "tika-s0105t0:235_3": "tasmiṁ sampajaññabhājanīyamhi.‘‘Gamana’’nti iminā abhikkamanaṁ abhikkantanti bhāvasādhanamāha.",
  "tika-s0105t0:235_4": "Tathā paṭikkamanaṁ paṭikkantanti vuttaṁ ‘‘nivattana’’nti. Gamanañcettha nivattetvā, anivattetvā ca gamanaṁ,",
  "tika-s0105t0:235_5": "nivattanaṁ pana nivattimattameva,",
  "tika-s0105t0:235_6": "aññamaññamupādānakiriyāmattañcetaṁ dvayaṁ.",
  "tika-s0105t0:235_7": "Kathaṁ labbhatīti āha ‘‘gamane’’tiādi.",
  "tika-s0105t0:235_8": "Abhiharantoti gamanavasena kāyaṁ upanento.",
  "tika-s0105t0:235_9": "Paṭinivattentoti tato puna nivattento.",
  "tika-s0105t0:235_10": "Apanāmentoti apakkamanavasena pariṇāmento. Āsanassāti pīṭhakādiāsanassa.",
  "tika-s0105t0:235_11": "Purimaaṅgābhimukhoti aṭanikādipurimāvayavābhimukho. Saṁsarantoti saṁsappanto.",
  "tika-s0105t0:235_12": "Pacchimaaṅgapadesanti aṭanikādipacchimāyavappadesaṁ.",
  "tika-s0105t0:235_13": "Paccāsaṁsarantoti paṭiāsappanto.",
  "tika-s0105t0:235_14": "‘‘Eseva nayo’’ti iminā nipannasseva abhimukhaṁ saṁsappanapaṭiāsappanāni dasseti.",
  "tika-s0105t0:235_15": "Ṭhānanisajjāsayanesu hi yo gamanavidhuro kāyassa purato abhihāro, so abhikkamo.",
  "tika-s0105t0:235_16": "Pacchato apahāro paṭikkamoti lakkhaṇaṁ.",
  "tika-s0105t0:236_0": "Sampajānanaṁ sampajānaṁ,",
  "tika-s0105t0:236_1": "tena attanā kattabbakiccassa karaṇasīlo sampajānakārīti āha ‘‘sampajaññena sabbakiccakārī’’ti.",
  "tika-s0105t0:236_2": "‘‘Sampajaññameva vā kārī’’ti iminā sampajānassa karaṇasīlo sampajānakārīti dasseti.",
  "tika-s0105t0:236_3": "‘‘So hī’’tiādi dutiyavikappassa samatthanaṁ.",
  "tika-s0105t0:236_4": "‘‘Sampajañña’’nti ca iminā sampajāna-saddassa sampajaññapariyāyatā vuttā.",
  "tika-s0105t0:236_5": "Tathā hi ācariyānandattherena vuttaṁ ‘‘samantato, sammā,",
  "tika-s0105t0:236_6": "samaṁ vā pajānanaṁ sampajānaṁ,",
  "tika-s0105t0:236_7": "tadeva sampajañña’’nti (vibha. mūlaṭī.",
  "tika-s0105t0:236_8": "2.523) ayaṁ aṭṭhakathāto aparo nayo – yathā atikkantādīsu asammohaṁ uppādeti,",
  "tika-s0105t0:236_9": "tathā sampajānassa kāro karaṇaṁ sampajānakāro,",
  "tika-s0105t0:236_10": "so etassa atthīti sampajānakārīti.",
  "tika-s0105t0:237_0": "Dhammato vaḍḍhisaṅkhātena atthena saha vattatīti sātthakaṁ, abhikkantādi,",
  "tika-s0105t0:237_1": "sātthakassa sampajānanaṁ sātthakasampajaññaṁ.",
  "tika-s0105t0:237_2": "Sappāyassa attano patirūpassa sampajānanaṁ sappāyasampajaññaṁ.",
  "tika-s0105t0:237_3": "Abhikkamādīsu bhikkhācāragocare,",
  "tika-s0105t0:237_4": "aññattha ca pavattesu avijahitakammaṭṭhānasaṅkhāte gocare sampajānanaṁ gocarasampajaññaṁ. Sāmaññaniddesena,",
  "tika-s0105t0:237_5": "hi ekasesanayena vā gocarasaddo tadatthadvayepi pavattati.",
  "tika-s0105t0:237_6": "Atikkamādīsu asammuyhanasaṅkhātaṁ asammohameva sampajaññaṁ asammohasampajaññaṁ.",
  "tika-s0105t0:237_7": "Cittavasenevāti cittassa vaseneva,",
  "tika-s0105t0:237_8": "cittavasamanugatenevāti attho.",
  "tika-s0105t0:237_9": "Pariggahetvāti tulayitvā tīretvā, paṭisaṅkhāyāti attho.",
  "tika-s0105t0:237_10": "Saṅghadassaneneva uposathapavāraṇādiatthāya gamanaṁ saṅgahitaṁ.",
  "tika-s0105t0:237_11": "Ādisaddena kasiṇaparikammādīnaṁ saṅgaho.",
  "tika-s0105t0:237_12": "Saṅkhepato vuttaṁ tadatthameva vivarituṁ ‘‘cetiyaṁ vā’’tiādi vuttaṁ.",
  "tika-s0105t0:237_13": "Arahattaṁ pāpuṇātīti ukkaṭṭhaniddeso esa.",
  "tika-s0105t0:237_14": "Samathavipassanuppādanampi hi bhikkhuno vaḍḍhiyeva. Tatthāti asubhārammaṇe. Kecīti abhayagirivāsino.",
  "tika-s0105t0:237_15": "Āmisatoti cīvarādiāmisapaccayato.",
  "tika-s0105t0:237_16": "Kasmāti āha ‘‘taṁ nissāyā’’tiādi.",
  "tika-s0105t0:238_0": "Tasminti sātthakasampajaññavasena pariggahitaatthe.",
  "tika-s0105t0:238_1": "Yasmā pana dhammato vaḍḍhiyeva attho nāma,",
  "tika-s0105t0:238_2": "tasmā yaṁ ‘‘sātthaka’’nti adhippetaṁ gamanaṁ,",
  "tika-s0105t0:238_3": "taṁ sabbampi sappāyamevāti siyā avisesena kassaci āsaṅkāti tannivattanatthaṁ ‘‘cetiyadassanaṁ tāvā’’tiādi āraddhaṁ.",
  "tika-s0105t0:238_4": "Mahāpūjāyāti mahatiyā pūjāya,",
  "tika-s0105t0:238_5": "bahūnaṁ pūjādivaseti vuttaṁ hoti.",
  "tika-s0105t0:238_6": "Cittakammarūpakānī viyāti cittakammakatapaṭimāyo viya,",
  "tika-s0105t0:238_7": "yantapayogena vā nānappakāravicittakiriyā paṭimāyo viya. Tatrāti tāsu parisāsu. Assāti bhikkhuno.",
  "tika-s0105t0:238_8": "Asamapekkhanaṁ nāma gehassitaaññāṇupekkhāvasena ārammaṇassa ayoniso gahaṇaṁ.",
  "tika-s0105t0:238_9": "Yaṁ sandhāya vuttaṁ ‘‘cakkhunā rūpaṁ disvā uppajjati upekkhā bālassa mūḷhassa puthujjanassā’’tiādi (ma. ni.",
  "tika-s0105t0:238_10": "3.308) mātugāmasamphassavasena kāyasaṁsaggāpatti.",
  "tika-s0105t0:238_11": "Hatthiādisammaddena jīvitantarāyo.",
  "tika-s0105t0:238_12": "Visabhāgarūpadassanādinā brahmacariyantarāyo.",
  "tika-s0105t0:238_13": "‘‘Dasadvādasayojanantare parisā sannipatantī’’tiādinā vuttappakāreneva.",
  "tika-s0105t0:238_14": "Mahāparisaparivārānanti kadāci dhammassavanādiatthāya itthipurisasammissaparivāre sandhāya vuttaṁ.",
  "tika-s0105t0:239_0": "Tadatthadīpanatthanti asubhadassanassa sātthakabhāvasaṅkhātassa atthassa dīpanatthaṁ.",
  "tika-s0105t0:239_1": "Pabbajitadivasato paṭṭhāya paṭivacanadānavasena bhikkhūnaṁ anuvattanakathā āciṇṇā,",
  "tika-s0105t0:239_2": "tasmā paṭivacanassa adānavasena ananuvattanakathā tassa dutiyā nāma hotīti āha ‘‘dve kathā nāma na kathitapubbā’’ti.",
  "tika-s0105t0:239_3": "Dve kathāti hi vacanakaraṇākaraṇakathā.",
  "tika-s0105t0:239_4": "Tattha vacanakaraṇakathāyeva kathitapubbā, dutiyā na kathitapubbā.",
  "tika-s0105t0:239_5": "Tasmā subbacattā paṭivacanamadāsīti attho.",
  "tika-s0105t0:240_0": "Evanti iminā.",
  "tika-s0105t0:240_1": "‘‘Sace pana cetiyassa mahāpūjāyā’’tiādikaṁ sabbampi vuttappakāraṁ paccāmasati,",
  "tika-s0105t0:240_2": "na ‘‘purisassa mātugāmāsubha’’ntiādikameva. Pariggahitaṁ sātthakaṁ,",
  "tika-s0105t0:240_3": "sappāyañca yena so pariggahitasātthakasappāyo, tassa,",
  "tika-s0105t0:240_4": "tena yathānupubbikaṁ sampajaññapariggahaṇaṁ dasseti.",
  "tika-s0105t0:240_5": "Vuccamānayogakammassa pavattiṭṭhānatāya bhāvanāya ārammaṇaṁ kammaṭṭhānaṁ,",
  "tika-s0105t0:240_6": "tadeva bhāvanāya visayabhāvato gocaranti āha ‘‘kammaṭṭhānasaṅkhātaṁ gocara’’nti.",
  "tika-s0105t0:240_7": "Uggahetvāti yathā uggahanimittaṁ uppajjati,",
  "tika-s0105t0:240_8": "evaṁ uggahakosallassa sampādanavasena uggahaṇaṁ katvā.",
  "tika-s0105t0:240_9": "Bhikkhācāragocareti bhikkhācārasaṅkhāte gocare, anena kammaṭṭhāne,",
  "tika-s0105t0:240_10": "bhikkhācāre ca gocarasaddoti dasseti.",
  "tika-s0105t0:241_0": "Idhāti sāsane.",
  "tika-s0105t0:241_1": "Haratīti kammaṭṭhānaṁ pavattanavasena neti,",
  "tika-s0105t0:241_2": "yāva piṇḍapātapaṭikkamā anuyuñjatīti attho.",
  "tika-s0105t0:241_3": "Na paccāharatīti āhārūpayogato yāva divāṭhānupasaṅkamanā kammaṭṭhānaṁ na paṭineti.",
  "tika-s0105t0:241_4": "Tatthāti tesu catūsu bhikkhūsu. Āvaraṇīyehīti nīvaraṇehi. Pagevāti pātoyeva .",
  "tika-s0105t0:241_5": "Sarīraparikammanti mukhadhovanādisarīrapaṭijagganaṁ.",
  "tika-s0105t0:241_6": "Dve tayo pallaṅketi dve tayo nisajjāvāre.",
  "tika-s0105t0:241_7": "Ūrubaddhāsanañhettha pallaṅko.",
  "tika-s0105t0:241_8": "Usumanti dve tīṇi uṇhāpanāni sandhāya vuttaṁ.",
  "tika-s0105t0:241_9": "Kammaṭṭhānaṁ anuyuñjitvāti tadahe mūlabhūtaṁ kammaṭṭhānaṁ anuyuñjitvā.",
  "tika-s0105t0:241_10": "Kammaṭṭhānasīsenevāti kammaṭṭhānamukheneva,",
  "tika-s0105t0:241_11": "kammaṭṭhānamavijahanto evāti vuttaṁ hoti,",
  "tika-s0105t0:241_12": "tena ‘‘patopi acetano’’tiādinā (dī. ni. aṭṭha. 1.214; ma. ni. aṭṭha. 1.209; saṁ. ni. aṭṭha. 3.5.168; vibha. aṭṭha.",
  "tika-s0105t0:241_13": "523) vakkhamānaṁ kammaṭṭhānaṁ,",
  "tika-s0105t0:241_14": "yathāparihariyamānaṁ vā avijahitvāti dasseti.",
  "tika-s0105t0:242_0": "Gantvāti pāpuṇitvā.",
  "tika-s0105t0:242_1": "Buddhānussatikammaṭṭhānaṁ ce, tadeva nipaccakārasādhanaṁ. Aññañce,",
  "tika-s0105t0:242_2": "anipaccakārakaraṇamiva hotīti dassetuṁ ‘‘sace’’tiādi vuttaṁ.",
  "tika-s0105t0:242_3": "Atabbisayena taṁ ṭhapetvā.‘‘Mahantaṁ cetiyaṁ ce’’tiādinā kammaṭṭhānikassa mūlakammaṭṭhānamanasikārassa papañcābhāvadassanaṁ.",
  "tika-s0105t0:242_4": "Aññena pana tathāpi aññathāpi vanditabbameva. Tathevāti tikkhattumeva.",
  "tika-s0105t0:242_5": "Paribhogacetiyato sārīrikacetiyaṁ garutaranti katvā ‘‘cetiyaṁ vanditvā’’ti pubbakālakiriyāvasena vuttaṁ.",
  "tika-s0105t0:242_6": "Yathāha aṭṭhakathāyaṁ ‘‘cetiyaṁ bādhayamānā bodhisākhā haritabbā’’ti, (ma. ni. aṭṭha. 4.128; a. ni. aṭṭha. 1.1.275; vibha. aṭṭha. 809) ayaṁ ācariyassa mati,",
  "tika-s0105t0:242_7": "‘‘bodhiyaṅgaṇaṁ pattenāpī’’ti pana vacanato yadi cetiyaṅgaṇato gate bhikkhācāramagge bodhiyaṅgaṇaṁ bhaveyya,",
  "tika-s0105t0:242_8": "sāpi vanditabbāti maggānukkameneva ‘‘cetiyaṁ vanditvā’’ti pubbakālakiriyāvacanaṁ, na tu garukātabbatānukkamena.",
  "tika-s0105t0:242_9": "Evañhi sati bodhiyaṅgaṇaṁ paṭhamaṁ pattenāpi bodhiṁ vanditvā cetiyaṁ vanditabbaṁ,",
  "tika-s0105t0:242_10": "ekameva pattenāpi tadeva vanditabbaṁ,",
  "tika-s0105t0:242_11": "tadubhayampi appattena na vanditabbanti ayamattho suviññāto hoti.",
  "tika-s0105t0:242_12": "Bhikkhācāragatamaggena hi pattaṭṭhāne kattabbaantarāvattadassanametaṁ, na pana dhuvavattadassanaṁ. Pubbe hesa katavattoyeva.",
  "tika-s0105t0:242_13": "Tenāha ‘‘pageva cetiyaṅgaṇabodhiyaṅgaṇavattaṁ katvā’’tiādi.",
  "tika-s0105t0:242_14": "Buddhaguṇānussaraṇavaseneva bodhiādiparibhogacetiyepi nipaccakaraṇaṁ upapannanti dasseti ‘‘buddhassa bhagavato sammukhā viya nipaccakāraṁ dassetvā’’ti iminā.",
  "tika-s0105t0:242_15": "Paṭisāmitaṭṭhānanti sopānamūlabhāvasāmaññena vuttaṁ,",
  "tika-s0105t0:242_16": "buddhārammaṇapītivisayabhūtacetiyaṅgaṇabodhiyaṅgaṇato bāhiraṭṭhānaṁ patvāti vuttaṁ hoti.",
  "tika-s0105t0:243_0": "Gāmasamīpeti gāmūpacāre. Tāva pañhaṁ vā pucchanti,",
  "tika-s0105t0:243_1": "dhammaṁ vā sotukāmā hontīti sambandho.",
  "tika-s0105t0:243_2": "Janasaṅgahatthanti ‘‘mayi akathente etesaṁ ko kathessatī’’ti dhammānuggahena mahājanassa saṅgahaṇatthaṁ.",
  "tika-s0105t0:243_3": "Aṭṭhakathācariyānaṁ vacanaṁ samatthetuṁ ‘‘dhammakathā hi kammaṭṭhānavinimuttā nāma natthī’’ti vuttaṁ.",
  "tika-s0105t0:243_4": "Tasmāti yasmā ‘‘dhammakathā nāma kātabbāyevā’’ti aṭṭhakathācariyā vadanti,",
  "tika-s0105t0:243_5": "yasmā vā dhammakathā kammaṭṭhānavinimuttā nāma natthi,",
  "tika-s0105t0:243_6": "tasmā dhammakathaṁ kathetvāti sambandho. Ācariyānandattherena (vibha. mūlaṭī.",
  "tika-s0105t0:243_7": "523) pana ‘‘tasmā’’ti etassa ‘‘kathetabbāyevāti vadantī’’ti etena sambandho vutto.",
  "tika-s0105t0:243_8": "Kammaṭṭhānasīsenevāti attanā parihariyamānaṁ kammaṭṭhānaṁ avijahanavasena,",
  "tika-s0105t0:243_9": "tadanuguṇaṁyeva dhammakathaṁ kathetvāti attho, dutiyapadepi eseva nayo.",
  "tika-s0105t0:243_10": "Anumodanaṁ katvāti etthāpi ‘‘kammaṭṭhānasīsenevā’’ti adhikāro.",
  "tika-s0105t0:243_11": "Tatthāti gāmato nikkhamanaṭṭhāneyeva.",
  "tika-s0105t0:244_0": "‘‘Porāṇakabhikkhū’’tiādinā porāṇakāciṇṇadassanena yathāvuttamatthaṁ daḷhaṁ karoti.",
  "tika-s0105t0:244_1": "Sampattaparicchedenevāti ‘‘paricito aparicito’’tiādivibhāgaṁ akatvā sampattakoṭiyā eva, samāgamamattenevāti attho. Ānubhāvenāti anuggahabalena. Bhayeti paracakkādibhaye. Chātaketi dubbhikkhe.",
  "tika-s0105t0:245_0": "‘‘Pacchimayāmepi nisajjācaṅkamehi vītināmetvā’’tiādinā vuttappakāraṁ. Karontassāti karamānasseva, anādare cetaṁ sāmivacanaṁ.",
  "tika-s0105t0:245_1": "Kammajatejoti gahaṇiṁ sandhāyāha.",
  "tika-s0105t0:245_2": "Pajjalatīti uṇhabhāvaṁ janeti.",
  "tika-s0105t0:245_3": "Tatoyeva upādinnakaṁ gaṇhāti, sedā muccanti.",
  "tika-s0105t0:245_4": "Kammaṭṭhānaṁ vīthiṁ nārohati khudāparissamena kilantakāyassa samādhānābhāvato. Anupādinnaṁ odanādivatthu. Upādinnaṁ udarapaṭalaṁ.",
  "tika-s0105t0:245_5": "Antokucchiyañhi odanādivatthusmiṁ asati kammajatejo uṭṭhahitvā udarapaṭalaṁ gaṇhāti, ‘‘chātosmi,",
  "tika-s0105t0:245_6": "āhāraṁ me dethā’’ti vadāpeti,",
  "tika-s0105t0:245_7": "bhuttakāle udarapaṭalaṁ muñcitvā vatthuṁ gaṇhāti, atha satto ekaggo hoti,",
  "tika-s0105t0:245_8": "yato ‘‘chāyārakkhaso viya kammajatejo’’ti aṭṭhakathāsu vutto.",
  "tika-s0105t0:245_9": "So pagevāti ettha ‘‘tasmā’’ti seso. Gorūpānanti gunnaṁ, gosamūhānaṁ vā,",
  "tika-s0105t0:245_10": "vajato gocaratthāya nikkhamanavelāyamevāti attho.",
  "tika-s0105t0:245_11": "Vuttaviparītanayena upādinnakaṁ muñcitvā anupādinnakaṁ gaṇhāti.",
  "tika-s0105t0:245_12": "Antarābhatteti bhattassa antare, yāva bhattaṁ na bhuñjati, tāvāti attho.",
  "tika-s0105t0:245_13": "Tenāha ‘‘kammaṭṭhānasīsena āhārañca paribhuñjitvā’’ti.",
  "tika-s0105t0:245_14": "Avasesaṭṭhāneti yāguyā aggahitaṭṭhāne. Tatoti bhuñjanato.",
  "tika-s0105t0:245_15": "Poṅkhānupoṅkhanti kammaṭṭhānānupaṭṭhānassa anavacchedadassanametaṁ, uttaruttarinti attho,",
  "tika-s0105t0:245_16": "yathā poṅkhānupoṅkhaṁ pavattāya sarapaṭipāṭiyā anavacchedo,",
  "tika-s0105t0:245_17": "evametassāpi kammaṭṭhānupaṭṭhānassāti vuttaṁ hoti.",
  "tika-s0105t0:245_18": "‘‘Edisā cā’’tiādinā tathā kammaṭṭhānamanasikārassāpi sātthakabhāvaṁ dasseti. Āsananti nisajjāsanaṁ.",
  "tika-s0105t0:246_0": "Nikkhittadhuroti bhāvanānuyoge anukkhittadhuro anāraddhavīriyo.",
  "tika-s0105t0:246_1": "Vattapaṭipattiyā aparipūraṇena sabbavattāni bhinditvā.",
  "tika-s0105t0:246_2": "Pañcavidhacetokhīlavinibandhacittoti pañcavidhena cetokhīlena,",
  "tika-s0105t0:246_3": "vinibandhena ca sampayuttacitto.",
  "tika-s0105t0:246_4": "Vuttañhi majjhimāgame cetokhīlasutte –",
  "tika-s0105t0:247_0": "‘‘Katamassa pañca cetokhīlā appahīnā honti?",
  "tika-s0105t0:247_1": "Idha bhikkhave bhikkhu satthari kaṅkhati, dhamme kaṅkhati, saṅghe kaṅkhati, sikkhāya kaṅkhati,",
  "tika-s0105t0:247_2": "sabrahmacārīsu kupito hotī’’ti, (ma. ni. 1.185)",
  "tika-s0105t0:248_0": "‘‘Katamassa pañca cetaso vinibandhā asamucchinnā honti?",
  "tika-s0105t0:248_1": "Idha bhikkhave bhikkhu kāme avītarāgo hoti, kāye avītarāgo hoti, rūpe avītarāgo hoti,",
  "tika-s0105t0:248_2": "yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati,",
  "tika-s0105t0:248_3": "aññataraṁ devanikāyaṁ paṇidhāya brahmacariyaṁ caratī’’ti (ma. ni. 1.186). Ca –",
  "tika-s0105t0:249_0": "Vitthāro . Ācariyena (dī. ni. ṭī.",
  "tika-s0105t0:249_1": "1.215) pana pañcavidhacetovinibandhacittabhāvoyeva padekadesamulliṅgetvā dassito.",
  "tika-s0105t0:249_2": "Cittassa kacavarakhāṇukabhāvo hi cetokhīlo,",
  "tika-s0105t0:249_3": "cittaṁ bandhitvā muṭṭhiyaṁ viya katvā gaṇhanabhāvo cetaso vinibandho.",
  "tika-s0105t0:249_4": "Paṭhamo cettha vicikicchādosavasena,",
  "tika-s0105t0:249_5": "dutiyo lobhavasenāti ayametesaṁ viseso. Caritvāti vicaritvā.",
  "tika-s0105t0:249_6": "Kammaṭṭhānavirahavasena tuccho.",
  "tika-s0105t0:250_0": "Bhāvanāsahitameva bhikkhāya gataṁ,",
  "tika-s0105t0:250_1": "paccāgatañca yassāti gatapaccāgatikaṁ, tadeva vattaṁ, tassa vasena.",
  "tika-s0105t0:250_2": "Attakāmāti attano hitasukhamicchantā, dhammacchandavantoti attho. Dhammo hi hitaṁ, sukhañca tannimittakanti.",
  "tika-s0105t0:250_3": "Atha vā viññūnaṁ attato nibbisesattā,",
  "tika-s0105t0:250_4": "attabhāvapariyāpannattā ca dhammo attā nāma,",
  "tika-s0105t0:250_5": "taṁ kāmenti icchantīti attakāmā.",
  "tika-s0105t0:250_6": "Adhunā pana atthakāmāti hitavācakena atthasaddena pāṭho dissati,",
  "tika-s0105t0:250_7": "dhammasaññuttaṁ hitamicchantā,",
  "tika-s0105t0:250_8": "hitabhūtaṁ vā dhammamicchantāti tassattho. Iṇaṭṭāti iṇena pīḷitā. Tathā sesapadadvayepi. Etthāti sāsane.",
  "tika-s0105t0:251_0": "Usabhaṁ nāma vīsati yaṭṭhiyo, gāvutaṁ nāma asīti usabhā.",
  "tika-s0105t0:251_1": "Tāya saññāyāti tādisāya pāsāṇasaññāya,",
  "tika-s0105t0:251_2": "kammaṭṭhānamanasikārena ‘‘ettakaṁ ṭhānamāgatā’’ti jānantā gacchantīti adhippāyo. Nanti kilesaṁ.",
  "tika-s0105t0:251_3": "Kammaṭṭhānavippayuttacittena pāduddhāraṇamakatthukāmato tiṭṭhati,",
  "tika-s0105t0:251_4": "pacchāgato pana ṭhitimanatikkamitukāmato. Soti uppannakileso bhikkhu. Ayanti pacchāgato . Etanti parassa jānanaṁ.",
  "tika-s0105t0:251_5": "Tatthevāti patiṭṭhitaṭṭhāneyeva.",
  "tika-s0105t0:251_6": "Soyeva nayoti ‘‘ayaṁ bhikkhū’’tiādikā yo patiṭṭhāne vutto, so eva nisajjāyapi nayo.",
  "tika-s0105t0:251_7": "Pacchato āgacchantānaṁ chinnabhattabhāvabhayenāpi yonisomanasikāraṁ paribrūhetīti idampi parassa jānaneneva saṅgahitanti daṭṭhabbaṁ.",
  "tika-s0105t0:251_8": "Purimapādeyevāti paṭhamaṁ kammaṭṭhānavippayuttacittena uddharitapādavaḷañjeyeva. Etīti gacchati.",
  "tika-s0105t0:251_9": "‘‘Ālindakavāsī mahāphussadevatthero viyā’’tiādinā aṭṭhāneyevetaṁ kathitaṁ.",
  "tika-s0105t0:251_10": "‘‘Kvāyaṁ evaṁ paṭipannapubbo’’ti āsaṅkaṁ nivatteti.",
  "tika-s0105t0:252_0": "Maddantāti dhaññakaraṇaṭṭhāne sālisīsādīni maddantā. Assāti therassa, ubhayāpekkhavacanametaṁ.",
  "tika-s0105t0:252_1": "Assa arahattappattadivase caṅkamanakoṭiyanti ca .",
  "tika-s0105t0:252_2": "Adhigamappicchatāya vikkhepaṁ katvā,",
  "tika-s0105t0:252_3": "nibandhitvā ca paṭijānitvāyeva ārocesi.",
  "tika-s0105t0:253_0": "Paṭhamaṁ tāvāti padasobhanatthaṁ pariyāyavacanaṁ.",
  "tika-s0105t0:253_1": "Mahāpadhānanti bhagavato dukkaracariyaṁ,",
  "tika-s0105t0:253_2": "amhākaṁ atthāya lokanāthena chabbassāni kataṁ dukkaracariyaṁ ‘‘evāhaṁ yathābalaṁ pūjessāmī’’ti attho.",
  "tika-s0105t0:253_3": "Paṭipattipūjāyeva hi pasatthatarā satthupūjā, na tathā āmisapūjā.",
  "tika-s0105t0:253_4": "Ṭhānacaṅkamamevāti adhiṭṭhātabbairiyāpathavasena vuttaṁ,",
  "tika-s0105t0:253_5": "na bhojanakālādīsu avassaṁ kattabbanisajjāya paṭikkhepavasena.",
  "tika-s0105t0:253_6": "Evasaddena hi itarāya nisajjāya,",
  "tika-s0105t0:253_7": "sayanassa ca nivattanaṁ karoti.",
  "tika-s0105t0:253_8": "Vippayuttena uddhaṭe paṭinivattentoti sampayuttena uddharitapādeyeva puna ṭhapanaṁ sandhāyāha.",
  "tika-s0105t0:253_9": "‘‘Gāmasamīpaṁ gantvā’’ti vatvā tadatthaṁ vivarati ‘‘gāvī nū’’tiādinā.",
  "tika-s0105t0:253_10": "Kacchakantaratoti upakacchantarato,",
  "tika-s0105t0:253_11": "upakacche laggitakamaṇḍalutoti vuttaṁ hoti.",
  "tika-s0105t0:253_12": "Udakagaṇḍūsanti udakāvagaṇḍakārakaṁ.",
  "tika-s0105t0:253_13": "Katinaṁ tithīnaṁ pūraṇī katimī, ‘‘pañcamī nu kho pakkhassa,",
  "tika-s0105t0:253_14": "aṭṭhamī’’tiādinā divasaṁ vā pucchitoti attho.",
  "tika-s0105t0:253_15": "Anārocanassa akattabbattā āroceti.",
  "tika-s0105t0:253_16": "Tathā hi vuttaṁ ‘‘anujānāmi bhikkhave sabbeheva pakkhagaṇanaṁ uggahetu’’ntiādi (mahāva. 156).",
  "tika-s0105t0:254_0": "‘‘Udakaṁ gilitvā ārocetī’’ti vuttanayena.Tatthāti gāmadvāre.",
  "tika-s0105t0:254_1": "Niṭṭhubhananti udakaniṭṭhubhanaṭṭhānaṁ. Tesūti manussesu.",
  "tika-s0105t0:254_2": "Ñāṇacakkhusampannattā cakkhumā.Īdisoti susammaṭṭhacetiyaṅgaṇādiko.",
  "tika-s0105t0:254_3": "Visuddhipavāraṇanti khīṇāsavabhāvena pavāraṇaṁ.",
  "tika-s0105t0:255_0": "Vīthiṁ otaritvā ito cito ca anoloketvā paṭhamameva vīthiyo sallakkhetabbāti āha ‘‘vīthiyo sallakkhetvā’’ti.",
  "tika-s0105t0:255_1": "Yaṁ sandhāya vuttaṁ ‘‘pāsādikena abhikkantena paṭikkantenā’’tiādi (pārā. 432).",
  "tika-s0105t0:255_2": "Taṁ gamanaṁ dassetuṁ ‘‘tattha cā’’tiādimāha.",
  "tika-s0105t0:255_3": "‘‘Na hi javena piṇḍapātiyadhutaṅgaṁ nāma kiñci atthī’’ti iminā javena gamane loluppacāritā viya asāruppataṁ dasseti.",
  "tika-s0105t0:255_4": "Udakasakaṭanti udakasārasakaṭaṁ.",
  "tika-s0105t0:255_5": "Tañhi visamabhūmibhāgappattaṁ niccalameva kātuṁ vaṭṭati.",
  "tika-s0105t0:255_6": "Tadanurūpanti bhikkhādānānurūpaṁ.",
  "tika-s0105t0:255_7": "‘‘Āhāre paṭikūlasaññaṁ upaṭṭhapetvā’’tiādīsu yaṁ vattabbaṁ, taṁ parato āgamissati.",
  "tika-s0105t0:255_8": "Rathassa akkhānaṁ telena abbhañjanaṁ, vaṇassa lepanaṁ,",
  "tika-s0105t0:255_9": "puttamaṁsassa khādanañca tidhā upamā yassa āharaṇassāti tathā.",
  "tika-s0105t0:255_10": "Aṭṭhaṅgasamannāgatanti ‘‘yāvadeva imassa kāyassa ṭhitiyā, yāpanāyā’’tiādinā (ma. ni. 1.23; 2.24, 387; saṁ. ni. 4.120; a. ni. 6.58; 5.9; vibha. 518; mahāni.",
  "tika-s0105t0:255_11": "206) vuttehi aṭṭhahi aṅgehi samannāgataṁ katvā.",
  "tika-s0105t0:255_12": "‘‘Neva davāyā’’tiādi pana paṭikkhepamattadassanaṁ.",
  "tika-s0105t0:255_13": "Bhattakilamathanti bhattavasena uppannakilamathaṁ.",
  "tika-s0105t0:255_14": "Purebhattādi divāvasena vuttaṁ. Purimayāmādi rattivasena.",
  "tika-s0105t0:256_0": "Gatapaccāgatesu kammaṭṭhānassa haraṇaṁ vattanti atthaṁ dassento ‘‘haraṇapaccāharaṇasaṅkhāta’’nti āha.",
  "tika-s0105t0:256_1": "‘‘Yadi upanissayasampanno hotī’’ti idaṁ ‘‘devaputto hutvā’’tiādīsupi sabbattha sambajjhitabbaṁ.",
  "tika-s0105t0:256_2": "Tattha paccekabodhiyā upanissayasampadā kappānaṁ dve asaṅkhyeyyāni,",
  "tika-s0105t0:256_3": "satasahassañca tajjā puññañāṇasambhārasambharaṇaṁ,",
  "tika-s0105t0:256_4": "sāvakabodhiyā aggasāvakānaṁ ekamasaṅkhyeyyaṁ, kappasatasahassañca, mahāsāvakānaṁ (theragā. aṭṭha.",
  "tika-s0105t0:256_5": "2.vaṅgīsattheragāthāvaṇṇanā vitthāro) kappasatasahassameva,",
  "tika-s0105t0:256_6": "itaresaṁ pana atītāsu jātīsu vivaṭṭupanissayavasena kālaniyamamantarena nibbattitaṁ nibbedhabhāgiyakusalaṁ.",
  "tika-s0105t0:256_7": "‘‘Seyyathāpī’’tiādinā tasmiṁ tasmiṁ ṭhānantare etadaggaṭṭhapitānaṁ therānaṁ sakkhidassanaṁ.",
  "tika-s0105t0:256_8": "Tattha thero bāhiyo dārucīriyoti bāhiyavisaye sañjātasaṁvaḍḍhatāya bāhiyo,",
  "tika-s0105t0:256_9": "dārucīrapariharaṇato dārucīriyoti ca samaññito thero. So hāyasmā –",
  "tika-s0105t0:257_0": "‘‘Tasmā tiha te bāhiya evaṁ sikkhitabbaṁ ‘diṭṭhe diṭṭhamattaṁ bhavissati, sute, mute,",
  "tika-s0105t0:257_1": "viññāte viññātamattaṁ bhavissatī’ti,",
  "tika-s0105t0:257_2": "evañhi te bāhiya sikkhitabbaṁ.",
  "tika-s0105t0:257_3": "Yato kho te bāhiya diṭṭhe diṭṭhamattaṁ bhavissati, sute, mute,",
  "tika-s0105t0:257_4": "viññāte viññātamattaṁ bhavissati, tato tvaṁ bāhiya na tena. Yato tvaṁ bāhiya na tena, tato bāhiya na tattha. Yato tvaṁ bāhiya na tattha,",
  "tika-s0105t0:257_5": "tato tvaṁ bāhiya nevidha na huraṁ na ubhayamantarena, esevanto dukkhassā’ti’’ (udā. 10).",
  "tika-s0105t0:258_0": "Ettakāya desanāya arahattaṁ sacchākāsi.",
  "tika-s0105t0:258_1": "Evaṁ sāriputtattherādīnampi mahāpaññatādidīpanāni suttapadāni vitthārato vattabbāni.",
  "tika-s0105t0:258_2": "Visesato pana aṅguttarāgame etadaggasuttapadāni (a. ni.",
  "tika-s0105t0:258_3": "1.188) sikhāpattanti koṭippattaṁ niṭṭhānappattaṁ sabbathā paripuṇṇato.",
  "tika-s0105t0:259_0": "Tanti asammuyhanaṁ.",
  "tika-s0105t0:259_1": "Evanti idāni vuccamānākārena veditabbaṁ.",
  "tika-s0105t0:259_2": "‘‘Attā abhikkamatī’’ti iminā diṭṭhigāhavasena,",
  "tika-s0105t0:259_3": "‘‘ahaṁ abhikkamāmī’’ti iminā mānagāhavasena,",
  "tika-s0105t0:259_4": "tadubhayassa pana vinā taṇhāya appavattanato taṇhāgāhavasenāti tīhipi maññanāhi andhabālaputhujjanassa abhikkame sammuyhanaṁ dasseti.",
  "tika-s0105t0:259_5": "‘‘Tathā asammuyhanto’’ti vatvā tadeva asammuyhanaṁ yena ghanavinibbhogena hoti,",
  "tika-s0105t0:259_6": "taṁ dassento ‘‘abhikkamāmī’’tiādimāha.",
  "tika-s0105t0:259_7": "Cittasamuṭṭhānavāyodhātūti teneva abhikkamanacittena samuṭṭhānā,",
  "tika-s0105t0:259_8": "taṁcittasamuṭṭhānikā vā vāyodhātu. Viññattinti kāyaviññattiṁ.",
  "tika-s0105t0:259_9": "Janayamānā uppajjati tassā vikārabhāvato. Itīti tasmā uppajjanato.",
  "tika-s0105t0:259_10": "Cittakiriyavāyodhātuvipphāravasenāti kiriyamayacittasamuṭṭhānavāyodhātuyā vicalanākārasaṅkhātakāyaviññattivasena. Tassāti aṭṭhisaṅghāṭassa.",
  "tika-s0105t0:259_11": "Abhikkamatoti abhikkamantassa.",
  "tika-s0105t0:259_12": "Omattāti avamattā lāmakappamāṇā.",
  "tika-s0105t0:259_13": "Vāyodhātutejodhātuvasena itarā dve dhātuyo.",
  "tika-s0105t0:260_0": "Idaṁ vuttaṁ hoti – yasmā cettha vāyodhātuyā anugatā tejodhātu uddharaṇassa paccayo.",
  "tika-s0105t0:260_1": "Uddharaṇagatikā hi tejodhātu,",
  "tika-s0105t0:260_2": "tena tassā uddharaṇe vāyodhātuyā anugatabhāvo hoti,",
  "tika-s0105t0:260_3": "tasmā imāsaṁ dvinnamettha sāmatthiyato adhimattatā,",
  "tika-s0105t0:260_4": "tathā abhāvato pana itarāsaṁ omattatāti.",
  "tika-s0105t0:260_5": "Yasmā pana tejodhātuyā anugatā vāyodhātu atiharaṇavītiharaṇānaṁ paccayo.",
  "tika-s0105t0:260_6": "Kiriyagatikāya hi vāyodhātuyā atiharaṇavītiharaṇesu sātisayo byāpāro,",
  "tika-s0105t0:260_7": "tena tassā tattha tejodhātuyā anugatabhāvo hoti,",
  "tika-s0105t0:260_8": "tasmā imāsaṁ dvinnamettha sāmatthiyato adhimattatā,",
  "tika-s0105t0:260_9": "itarāsañca tadabhāvato omattatāti dasseti ‘‘tathā atiharaṇavītiharaṇesū’’ti iminā.",
  "tika-s0105t0:260_10": "Satipi cettha anugamakānugantabbatāvisese tejodhātuvāyodhātubhāvamattaṁ sandhāya tathāsaddaggahaṇaṁ kataṁ.",
  "tika-s0105t0:260_11": "Paṭhame hi naye tejodhātuyā anugamakatā, vāyodhātuyā anugantabbatā,",
  "tika-s0105t0:260_12": "dutiye pana vāyodhātuyā anugamakatā, tejodhātuyā anugantabbatāti.",
  "tika-s0105t0:260_13": "Tattha akkantaṭṭhānato pādassa ukkhipanaṁ uddharaṇaṁ,",
  "tika-s0105t0:260_14": "ṭhitaṭṭhānaṁ atikkamitvā purato haraṇaṁ atiharaṇaṁ. Khāṇuādipariharaṇatthaṁ,",
  "tika-s0105t0:260_15": "patiṭṭhitapādaghaṭṭanāpariharaṇatthaṁ vā passena haraṇaṁ vītiharaṇaṁ, yāva patiṭṭhitapādo, tāva haraṇaṁ atiharaṇaṁ,",
  "tika-s0105t0:260_16": "tato paraṁ haraṇaṁ vītiharaṇanti vā ayametesaṁ viseso.",
  "tika-s0105t0:261_0": "Yasmā pathavīdhātuyā anugatā āpodhātu vossajjane paccayo. Garutarasabhāvā hi āpodhātu,",
  "tika-s0105t0:261_1": "tena tassā vossajjane pathavīdhātuyā anugatabhāvo hoti,",
  "tika-s0105t0:261_2": "tasmā tāsaṁ dvinnamettha sāmatthiyato adhimattatā,",
  "tika-s0105t0:261_3": "itarāsañca tadabhāvato omattatāti dassento āha ‘‘vossajjane…pe… balavatiyo’’ti.",
  "tika-s0105t0:261_4": "Yasmā pana āpodhātuyā anugatā pathavīdhātu sannikkhepanassa paccayo.",
  "tika-s0105t0:261_5": "Patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo hoti,",
  "tika-s0105t0:261_6": "tathā ghaṭṭanakiriyāya pathavīdhātuyā vasena sannirujjhanassa sijjhanato tassā sannirujjhanepi āpodhātuyā anugatabhāvo hoti,",
  "tika-s0105t0:261_7": "tasmā vuttaṁ ‘‘tathā sannikkhepanasannirujjhanesū’’ti.",
  "tika-s0105t0:262_0": "Anugamakānugantabbatāvisesepi sati pathavīdhātuāpodhātubhāvamattaṁ sandhāya tathāsaddaggahaṇaṁ kataṁ.",
  "tika-s0105t0:262_1": "Paṭhame hi naye pathavīdhātuyā anugamakatā, āpodhātuyā anugantabbatā,",
  "tika-s0105t0:262_2": "dutiye pana āpodhātuyā anugamakatā,",
  "tika-s0105t0:262_3": "pathavīdhātuyā anugantabbatāti.",
  "tika-s0105t0:262_4": "Vossajjanañcettha pādassa onāmanavasena vossaggo,",
  "tika-s0105t0:262_5": "tato paraṁ bhūmiādīsu patiṭṭhāpanaṁ sannikkhepanaṁ,",
  "tika-s0105t0:262_6": "patiṭṭhāpetvā nimmaddanavasena gamanassa sannirodho sannirujjhanaṁ.",
  "tika-s0105t0:263_0": "Tatthāti tasmiṁ atikkamane,",
  "tika-s0105t0:263_1": "tesu vā yathāvuttesu uddharaṇātiharaṇavītiharaṇavossajjanasannikkhepanasannirujjhanasaṅkhātesu chasu koṭṭhāsesu. Uddharaṇeti uddharaṇakkhaṇe.",
  "tika-s0105t0:263_2": "Rūpārūpadhammāti uddharaṇākārena pavattā rūpadhammā,",
  "tika-s0105t0:263_3": "taṁsamuṭṭhāpakā ca arūpadhammā.",
  "tika-s0105t0:263_4": "Atiharaṇaṁ na pāpuṇanti khaṇamattāvaṭṭhānato. Sabbattha esa nayo.",
  "tika-s0105t0:263_5": "Tattha tatthevāti yattha yattha uddharaṇādike uppannā, tattha tattheva.",
  "tika-s0105t0:263_6": "Na hi dhammānaṁ desantarasaṅkamanaṁ atthi lahuparivattanato.",
  "tika-s0105t0:263_7": "Pabbaṁ pabbanti paricchedaṁ paricchedaṁ.",
  "tika-s0105t0:263_8": "Sandhi sandhīti gaṇṭhi gaṇṭhi. Odhi odhīti bhāgaṁ bhāgaṁ.",
  "tika-s0105t0:263_9": "Sabbañcetaṁ uddharaṇādikoṭṭhāse sandhāya sabhāgasantativasena vuttanti veditabbaṁ.",
  "tika-s0105t0:263_10": "Itaro eva hi rūpadhammānampi pavattikkhaṇo gamanayogagamanassādānaṁ devaputtānaṁ heṭṭhupariyena paṭimukhaṁ dhāvantānaṁ sirasi,",
  "tika-s0105t0:263_11": "pāde ca bandhakhuradhārāsamāgamatopi sīghataro,",
  "tika-s0105t0:263_12": "yathā tilānaṁ bhijjayamānānaṁ paṭapaṭāyanena bhedo lakkhīyati,",
  "tika-s0105t0:263_13": "evaṁ saṅkhatadhammānaṁ uppādenāti dassanatthaṁ ‘‘paṭapaṭāyantā’’ti vuttaṁ,",
  "tika-s0105t0:263_14": "uppādavasena paṭapaṭa-saddaṁ akarontāpi karontā viyāti attho.",
  "tika-s0105t0:263_15": "Tilabhedalakkhaṇaṁ paṭapaṭāyanaṁ viya hi saṅkhatabhedalakkhaṇaṁ uppādo uppannānamekantato bhinnattā. Tatthāti abhikkamane.",
  "tika-s0105t0:263_16": "Ko eko abhikkamati nābhikkamatiyeva.",
  "tika-s0105t0:263_17": "Kassa vā ekassa abhikkamanaṁ siyā, na siyā eva. Kasmā?",
  "tika-s0105t0:263_18": "Paramatthato hi…pe… dhātūnaṁ sayanaṁ, tasmāti attho.",
  "tika-s0105t0:263_19": "Andhabālaputhujjanasammūḷhassa attano abhikkamananivattanañhetaṁ vacanaṁ.",
  "tika-s0105t0:263_20": "Atha vā ‘‘ko eko…pe… abhikkamana’’nti codanāya ‘‘paramatthato hī’’tiādinā sodhanā vuttā.",
  "tika-s0105t0:264_0": "Tasmiṁ tasmiṁ koṭṭhāseti yathāvutte chabbidhepi koṭṭhāse gamanādikassa apaccāmaṭṭhattā. ‘‘Saddhiṁ rūpena uppajjate,",
  "tika-s0105t0:264_1": "nirujjhatī’’ti ca silokapadena saha sambandho.",
  "tika-s0105t0:264_2": "Tattha paṭhamapadasambandhe rūpenāti yena kenaci sahuppajjanakena rūpena.",
  "tika-s0105t0:264_3": "Dutiyapadasambandhe pana ‘‘rūpenā’’ti idaṁ yaṁ tato nirujjhamānacittato upari sattarasamacittassa uppādakkhaṇe uppannaṁ,",
  "tika-s0105t0:264_4": "tadeva tassa nirujjhamānacittassa nirodhena saddhiṁ nirujjhanakaṁ sattarasacittakkhaṇāyukaṁ rūpaṁ sandhāya vuttaṁ,",
  "tika-s0105t0:264_5": "aññathā rūpārūpadhammā samānāyukā siyuṁ. Yadi ca siyuṁ,",
  "tika-s0105t0:264_6": "atha ‘‘rūpaṁ garupariṇāmaṁ dandhanirodha’’ntiādi (vibha. aṭṭha.",
  "tika-s0105t0:264_7": "pakiṇṇakakathā) aṭṭhakathāvacanehi,",
  "tika-s0105t0:264_8": "‘‘nāhaṁ bhikkhave aññaṁ ekadhammampi samanupassāmi, yaṁ evaṁ lahuparivattaṁ, yathayidaṁ citta’’nti (a. ni.",
  "tika-s0105t0:264_9": "1.38) evamādipāḷivacanehi ca virodho siyā.",
  "tika-s0105t0:264_10": "Cittacetasikā hi sārammaṇasabhāvā yathābalaṁ attano ārammaṇapaccayabhūtamatthaṁ vibhāvento eva uppajjanti,",
  "tika-s0105t0:264_11": "tasmā tesaṁ taṁsabhāvanipphattianantaraṁ nirodho,",
  "tika-s0105t0:264_12": "rūpadhammā pana anārammaṇā pakāsetabbā,",
  "tika-s0105t0:264_13": "evaṁ tesaṁ pakāsetabbabhāvanipphatti soḷasahi cittehi hoti,",
  "tika-s0105t0:264_14": "tasmā ekacittakkhaṇātītena saha sattarasacittakkhaṇāyukatā rūpadhammānamicchitāti.",
  "tika-s0105t0:264_15": "Lahuparivattanaviññāṇavisesassa saṅgatimattapaccayatāya tiṇṇaṁ khandhānaṁ,",
  "tika-s0105t0:264_16": "visayasaṅgatimattatāya ca viññāṇassa lahuparivattitā,",
  "tika-s0105t0:264_17": "dandhamahābhūtapaccayatāya rūpassa garuparivattitā.",
  "tika-s0105t0:264_18": "Yathābhūtaṁ nānādhātuñāṇaṁ kho pana tathāgatasseva,",
  "tika-s0105t0:264_19": "tena ca purejātapaccayo rūpadhammova vutto,",
  "tika-s0105t0:264_20": "pacchājātapaccayo ca tathevāti rūpārūpadhammānaṁ samānakkhaṇatā na yujjateva,",
  "tika-s0105t0:264_21": "tasmā vuttanayenevettha attho veditabboti ācariyena (dī. ni. ṭī. 1.214) vuttaṁ ,",
  "tika-s0105t0:264_22": "tadetaṁ cittānuparivattiyā viññattiyā ekanirodhabhāvassa suviññeyyattā evaṁ vuttaṁ.",
  "tika-s0105t0:264_23": "Tato saviññattikena puretaraṁ sattarasamacittassa uppādakkhaṇe uppannena rūpena saddhiṁ aññaṁ cittaṁ nirujjhatīti attho veditabbo. Aññaṁ cittaṁ nirujjhati,",
  "tika-s0105t0:264_24": "aññaṁ uppajjate cittanti yojetabbaṁ. Añño hi saddakkamo, añño atthakkamoti. Yañhi purimuppannaṁ cittaṁ,",
  "tika-s0105t0:264_25": "taṁ nirujjhantaṁ aññassa pacchā uppajjamānassa anantarādipaccayabhāveneva nirujjhati,",
  "tika-s0105t0:264_26": "tathā laddhapaccayameva aññampi uppajjate cittaṁ,",
  "tika-s0105t0:264_27": "avatthāvisesato cettha aññathā.",
  "tika-s0105t0:264_28": "Yadi evaṁ tesamubhinnaṁ antaro labbheyyāti codanaṁ ‘‘no’’ti apanetumāha ‘‘avīci manusambandho’’ti,",
  "tika-s0105t0:264_29": "yathā vīci antaro na labbhati,",
  "tika-s0105t0:264_30": "tadevedanti avisesaṁ vidū maññanti,",
  "tika-s0105t0:264_31": "evaṁ anu anu sambandho cittasantāno,",
  "tika-s0105t0:264_32": "rūpasantāno ca nadīsotova nadiyaṁ udakappavāho viya vattatīti attho.",
  "tika-s0105t0:264_33": "Avīcīti hi nirantaratāvasena bhāvanapuṁsakavacanaṁ.",
  "tika-s0105t0:265_0": "Abhimukhaṁ lokitaṁ ālokitanti āha ‘‘puratopekkhana’’nti. Yaṁdisābhimukho gacchati, tiṭṭhati, nisīdati, sayati vā,",
  "tika-s0105t0:265_1": "tadabhimukhaṁ pekkhananti vuttaṁ hoti.",
  "tika-s0105t0:265_2": "Yasmā ca tādisamālokitaṁ nāma hoti,",
  "tika-s0105t0:265_3": "tasmā tadanugatadisālokanaṁ vilokitanti āha ‘‘anudisāpekkhana’’nti,",
  "tika-s0105t0:265_4": "abhimukhadisānurūpagatesu vāmadakkhiṇapassesu vividhā pekkhananti vuttaṁ hoti.",
  "tika-s0105t0:265_5": "Heṭṭhāuparipacchāpekkhanañhi ‘‘olokitaullokitāpalokitānī’’ti gahitāni.",
  "tika-s0105t0:265_6": "Sāruppavasenāti samaṇapatirūpavasena,",
  "tika-s0105t0:265_7": "imināva asāruppavasena itaresamaggahaṇanti sijjhati.",
  "tika-s0105t0:265_8": "Sammajjanaparibhaṇḍādikaraṇe olokitassa,",
  "tika-s0105t0:265_9": "ullokaharaṇādīsu ullokitassa,",
  "tika-s0105t0:265_10": "pacchato āgacchantaparissayaparivajjanādīsu apalokitassa ca siyā sambhavoti āha ‘‘iminā vā’’tiādi,",
  "tika-s0105t0:265_11": "etena upalakkhaṇamattañcetanti dasseti.",
  "tika-s0105t0:266_0": "Kāyasakkhinti kāyena sacchikataṁ paccakkhakārinaṁ, sādhakanti attho.",
  "tika-s0105t0:266_1": "So hi āyasmā vipassanākāle ‘‘yamevāhaṁ indriyesu aguttadvārataṁ nissāya sāsane anabhiratiādivippakāraṁ patto,",
  "tika-s0105t0:266_2": "tameva suṭṭhu niggahessāmī’’ti ussāhajāto balavahirottappo,",
  "tika-s0105t0:266_3": "tattha ca katādhikārattā indriyasaṁvare ukkaṁsapāramippatto,",
  "tika-s0105t0:266_4": "teneva naṁ satthā ‘‘etadaggaṁ bhikkhave mama sāvakānaṁ bhikkhūnaṁ indriyesu guttadvārānaṁ, yadidaṁ nando’’ti (a. ni. 1.230) etadagge ṭhapesi.",
  "tika-s0105t0:266_5": "Nandassāti kattutthe sāmivacanaṁ. Itīti iminā ālokanena.",
  "tika-s0105t0:267_0": "Sātthakatāca sappāyatā ca veditabbā ālokitavilokitassāti ajjhāharitvā sambandho.",
  "tika-s0105t0:267_1": "Tasmāti kammaṭṭhānāvijahanasseva ālokitavilokite.",
  "tika-s0105t0:267_2": "Gocarasampajaññabhāvato etthāti ālokitavilokite.",
  "tika-s0105t0:267_3": "Attano kammaṭṭhānavasenevāti khandhādikammaṭṭhānavaseneva ālokanavilokanaṁ kātabbaṁ,",
  "tika-s0105t0:267_4": "na añño upāyo gavesitabboti adhippāyo.",
  "tika-s0105t0:267_5": "Kammaṭṭhānasīsenevāti vakkhamānakammaṭṭhānamukheneva.",
  "tika-s0105t0:267_6": "Yasmā pana ālokitādi nāma dhammamattasseva pavattiviseso,",
  "tika-s0105t0:267_7": "tasmā tassa yāthāvato jānanaṁ asammohasampajaññanti dassetuṁ ‘‘abbhantare’’tiādi vuttaṁ. Āloketāti ālokento. Tathā viloketā. Viññattinti kāyaviññattiṁ. Itīti tasmā uppajjanato.",
  "tika-s0105t0:267_8": "Cittakiriyavāyodhātuvipphāravasenāti kiriyamayacittasamuṭṭhānāya vāyodhātuyā vicalanākārasaṅkhātakāyaviññattivasena. Akkhidalanti akkhipaṭalaṁ.",
  "tika-s0105t0:267_9": "Adho sīdatīti osīdantaṁ viya heṭṭhā gacchati.",
  "tika-s0105t0:267_10": "Uddhaṁ laṅghetīti laṅghentaṁ viya upari gacchati.",
  "tika-s0105t0:267_11": "Yantakenāti akkhidalesu yojitarajjuyo gahetvā paribbhamanakacakkena.",
  "tika-s0105t0:267_12": "Tatoti tathā akkhidalānamosīdanullaṅghanato.",
  "tika-s0105t0:267_13": "Manodvārikajavanassa mūlakāraṇaparijānanaṁ mūlapariññā. Āgantukassa abbhāgatassa,",
  "tika-s0105t0:267_14": "tāvakālikassa ca taṅkhaṇamattapavattakassa bhāvo āgantukatāvakālikabhāvo, tesaṁ vasena.",
  "tika-s0105t0:268_0": "Tatthāti tesu gāthāya dassitesu sattasu cittesu.",
  "tika-s0105t0:268_1": "Aṅgakiccaṁ sādhayamānanti padhānabhūtaaṅgakiccaṁ nipphādentaṁ, sarīraṁ hutvāti vuttaṁ hoti.",
  "tika-s0105t0:268_2": "Bhavaṅgañhi paṭisandhisadisattā padhānamaṅgaṁ,",
  "tika-s0105t0:268_3": "padhānañca ‘‘sarīra’’nti vuccati,",
  "tika-s0105t0:268_4": "avicchedappavattihetubhāvena vā kāraṇakiccaṁ sādhayamānanti attho.",
  "tika-s0105t0:268_5": "Taṁ āvaṭṭetvāti bhavaṅgasāmaññavasena vuttaṁ,",
  "tika-s0105t0:268_6": "pavattākāravisesavasena pana atītādinā tibbidhaṁ,",
  "tika-s0105t0:268_7": "tattha ca bhavaṅgupacchedasseva āvaṭṭanaṁ.",
  "tika-s0105t0:268_8": "Tannirodhāti tassa nirujjhanato,",
  "tika-s0105t0:268_9": "anantarapaccayavasena hetuvacanaṁ.",
  "tika-s0105t0:268_10": "‘‘Paṭhamajavanepi…pe… sattamajavanepī’’ti idaṁ pañcadvārikavīthiyaṁ ‘‘ayaṁ itthī,",
  "tika-s0105t0:268_11": "ayaṁ puriso’’ti rajjanadussanamuyhanānamabhāvaṁ sandhāya vuttaṁ.",
  "tika-s0105t0:268_12": "Tattha hi āvajjanavoṭṭhabbanānaṁ puretaraṁ pavattāyonisomanasikāravasena ayoniso āvajjanavoṭṭhabbanākārena pavattanato iṭṭhe itthirūpādimhi lobhasahagatamattaṁ javanaṁ uppajjati,",
  "tika-s0105t0:268_13": "aniṭṭhe ca dosasahagatamattaṁ,",
  "tika-s0105t0:268_14": "na panekantarajjanadussanādi,",
  "tika-s0105t0:268_15": "manodvāre eva ekantarajjanadussanādi hoti,",
  "tika-s0105t0:268_16": "tassa pana manodvārikassa rajjanadussanādino pañcadvārikajavanaṁ mūlaṁ,",
  "tika-s0105t0:268_17": "yathāvuttaṁ vā sabbampi bhavaṅgādi,",
  "tika-s0105t0:268_18": "evaṁ manodvārikajavanassa mūlakāraṇavasena mūlapariññā vuttā,",
  "tika-s0105t0:268_19": "āgantukatāvakālikatā pana pañcadvārika javanasseva apubbabhāvavasena, ittaratāvasena ca.",
  "tika-s0105t0:268_20": "Yuddhamaṇḍaleti saṅgāmappadese.",
  "tika-s0105t0:268_21": "Heṭṭhupariyavasenāti heṭṭhā ca upari ca parivattamānavasena,",
  "tika-s0105t0:268_22": "aparāparaṁ bhavaṅguppattivasenāti attho.",
  "tika-s0105t0:268_23": "Tathā bhavaṅguppādavasena hi tesaṁ bhijjitvā patanaṁ, iminā pana heṭṭhimassa,",
  "tika-s0105t0:268_24": "uparimassa ca bhavaṅgassa aparāparuppattivasena pañcadvārikajavanato visadisassa manodvārikajavanassa uppādaṁ dasseti tassa vaseneva rajjanādipavattanato.",
  "tika-s0105t0:268_25": "Tenevāha ‘‘rajjanādivasena ālokitavilokitaṁ hotī’’ti.",
  "tika-s0105t0:269_0": "Āpāthanti gocarabhāvaṁ.",
  "tika-s0105t0:269_1": "Sakakiccanipphādanavasenāti āvajjanādikiccanipphādanavasena. Tanti javanaṁ.",
  "tika-s0105t0:269_2": "Cakkhudvāre rūpassa āpāthagamanena āvajjanādīnaṁ pavattanato pavattikāraṇavaseneva ‘‘gehabhūte’’ti vuttaṁ, na nissayavasena.",
  "tika-s0105t0:269_3": "Āgantukapuriso viyāti abbhāgatapuriso viya.",
  "tika-s0105t0:269_4": "Duvidhā hi āgantukā atithiabbhāgatavasena.",
  "tika-s0105t0:269_5": "Tattha kataparicayo ‘‘atithī’’ti vuccati,",
  "tika-s0105t0:269_6": "akataparicayo ‘‘abbhāgato’’ti, ayamevidhādhippeto.",
  "tika-s0105t0:269_7": "Tenāha ‘‘yathā paragehe’’tiādi .",
  "tika-s0105t0:269_8": "Tassāti javanassa rajjanadussanamuyhanaṁ ayuttanti sambandho. Āsinesūti nisinnesu.",
  "tika-s0105t0:269_9": "Āṇākaraṇanti attano vasakaraṇaṁ.",
  "tika-s0105t0:270_0": "Saddhiṁ sampayuttadhammehi phassādīhi.",
  "tika-s0105t0:270_1": "Tattha tattheva sakakiccanipphādanaṭṭhāne bhijjanti.",
  "tika-s0105t0:270_2": "Itīti tasmā āvajjanādivoṭṭhabbanapariyosānānaṁ bhijjanato. Ittarānīti aciraṭṭhitikāni.",
  "tika-s0105t0:270_3": "Tatthāti tasmiṁ vacane ayaṁ upamāti attho.",
  "tika-s0105t0:270_4": "Udayabbayaparicchinno tāva tattako kālo etesanti tāvakālikāni, tassa bhāvo, taṁvasena.",
  "tika-s0105t0:271_0": "Etanti asammohasampajaññaṁ.",
  "tika-s0105t0:271_1": "Etthāti etasmiṁ yathāvuttadhammasamudāye. Dassanaṁ cakkhuviññāṇaṁ,",
  "tika-s0105t0:271_2": "tassa vaseneva ālokanavilokanapaññāyanato āvajjanādīnamaggahaṇaṁ.",
  "tika-s0105t0:272_0": "Samavāyeti sāmaggiyaṁ.",
  "tika-s0105t0:272_1": "Tatthāti pañcakkhandhavasena ālokanavilokana paññāyamāne. Nimittatthe cetaṁ bhummaṁ,",
  "tika-s0105t0:272_2": "tabbinimuttako ko ekoāloketi na tveva āloketi.",
  "tika-s0105t0:272_3": "Ko ca eko viloketi natveva viloketīti attho.",
  "tika-s0105t0:273_0": "‘‘Tathā’’tiādi āyatanavasena, dhātuvasena ca dassanaṁ.",
  "tika-s0105t0:273_1": "Cakkhurūpāni yathārahaṁ dassanassa nissayārammaṇapaccayo,",
  "tika-s0105t0:273_2": "tathā āvajjanā anantarādipaccayo,",
  "tika-s0105t0:273_3": "āloko upanissayapaccayoti dassanassa suttantanayena pariyāyato paccayatā vuttā.",
  "tika-s0105t0:273_4": "Sahajātapaccayopi dassanasseva,",
  "tika-s0105t0:273_5": "nidassanamattañcetaṁ aññamaññasampayuttaatthiavigatādipaccayānampi labbhanato,",
  "tika-s0105t0:273_6": "‘‘sahajātādipaccayā’’tipi adhunā pāṭho dissati. ‘‘Eva’’ntiādi nigamanaṁ.",
  "tika-s0105t0:274_0": "Idāni yathāpāṭhaṁ samiñjanapasāraṇesu sampajānaṁ vibhāvento ‘‘samiñjite pasārite’’tiādimāha.",
  "tika-s0105t0:274_1": "Tattha pabbānanti pabbabhūtānaṁ.",
  "tika-s0105t0:274_2": "Taṁsamiñjanapasāraṇeneva hi sabbesaṁ hatthapādānaṁ samiñjanapasāraṇaṁ hoti,",
  "tika-s0105t0:274_3": "pabbametesanti vā pabbā yathā ‘‘saddho’’ti, pabbavantānanti attho.",
  "tika-s0105t0:274_4": "Cittavasenevāti cittaruciyā eva, cittasāmatthiyā vā.",
  "tika-s0105t0:274_5": "Yaṁ yaṁ cittaṁ uppajjati sātthepi anatthepi samiñjituṁ, pasārituṁ vā,",
  "tika-s0105t0:274_6": "taṁtaṁcittānugateneva samiñjanapasāraṇamakatvāti vuttaṁ hoti.",
  "tika-s0105t0:274_7": "Tatthāti samiñjanapasāraṇesu atthānatthapariggaṇhanaṁ veditabbanti sambandho.",
  "tika-s0105t0:274_8": "Khaṇe khaṇeti tathā ṭhitakkhaṇassa byāpanicchāvacanaṁ.",
  "tika-s0105t0:274_9": "Vedanāti santhambhanādīhi rujjanā.",
  "tika-s0105t0:274_10": "‘‘Vedanā uppajjatī’’tiādinā paramparapayojanaṁ dasseti.",
  "tika-s0105t0:274_11": "Tathā ‘‘tā vedanānuppajjantī’’tiādināpi.",
  "tika-s0105t0:274_12": "Purimaṁ purimañhi pacchimassa pacchimassa kāraṇavacanaṁ. Kāleti samiñjituṁ, pasārituṁ vā yuttakāle. Phātinti vuddhiṁ. Jhānādi pana viseso.",
  "tika-s0105t0:275_0": "Tatrāyaṁ nayoti sappāyāsappāyaapariggaṇhane vatthusandassanasaṁṅkhāto nayo.",
  "tika-s0105t0:275_1": "Tadapariggahaṇe ādīnavadassaneneva pariggahaṇepi ānisaṁso vibhāvitoti tesamidha udāharaṇaṁ veditabbaṁ.",
  "tika-s0105t0:275_2": "Mahācetiyaṅgaṇeti duṭṭhagāmaṇiraññā katassa hemamālīnāmakassa mahācetiyassa aṅgaṇe. Vuttañhi –",
  "tika-s0105t0:276_0": "‘‘Dīpappasādako thero, rājino ayyakassa me;",
  "tika-s0105t0:277_0": "Evaṁ kirāha nattā te, duṭṭhagāmaṇi bhūpati.",
  "tika-s0105t0:278_0": "Mahāpuñño mahāthūpaṁ, soṇṇamāliṁ manoramaṁ;",
  "tika-s0105t0:279_0": "Vīsaṁ hatthasataṁ uccaṁ, kāressati anāgate’’ti.",
  "tika-s0105t0:280_0": "Bhūmippadeso cettha aṅgaṇaṁ ‘‘udaṅgaṇe tattha papaṁ avindu’’ntiādisu (jā. 1.1.2) viya,",
  "tika-s0105t0:280_1": "tasmā upacārabhūte susaṅkhate bhūmippadeseti attho.",
  "tika-s0105t0:280_2": "Teneva kāraṇena gihī jātoti kāyasaṁsaggasamāpajjanahetunā ukkaṇṭhito hutvā hīnāyāvatto.",
  "tika-s0105t0:280_3": "Jhāyīti jhāyanaṁ ḍayhanamāpajji.",
  "tika-s0105t0:280_4": "Mahācetiyaṅgaṇepi cīvarakuṭiṁ katvā tattha sajjhāyaṁ gaṇhantīti vuttaṁ ‘‘cīvarakuṭidaṇḍake’’ti,",
  "tika-s0105t0:280_5": "cīvarakuṭiyā cīvarachadanatthāya katadaṇḍaketi attho.",
  "tika-s0105t0:280_6": "‘‘Maṇisappo nāma sīhaḷadīpe vijjamānā ekā sappajātīti vadantī’’ti ācariyānandattherena, (vibha. mūlaṭī.",
  "tika-s0105t0:280_7": "242) ācariyadhammapālattherena (dī. ni. ṭī. 1.214) ca vuttaṁ. ‘‘Keci, apare,",
  "tika-s0105t0:280_8": "aññe’’ti vā avatvā ‘‘vadanti’’cceva vacanañca sārato gahetabbatāviññāpanatthaṁ aññathā gahetabbassa avacanato,",
  "tika-s0105t0:280_9": "tasmā na nīlasappādi idha ‘‘maṇisappo’’ti veditabbo.",
  "tika-s0105t0:281_0": "Mahātheravatthunāti evaṁnāmakassa therassa vatthunā.",
  "tika-s0105t0:281_1": "Antevāsikehīti tattha nisinnesu bahūsu antevāsikesu ekena antevāsikena.",
  "tika-s0105t0:281_2": "Tenāha ‘‘taṁ antevāsikā pucchiṁsū’’ti.",
  "tika-s0105t0:281_3": "Kammaṭṭhānanti ‘‘abbhantare attā nāmā’’tiādinā (dī. ni. aṭṭha.",
  "tika-s0105t0:281_4": "1.214) vakkhamānappakāraṁ dhātukammaṭṭhānaṁ.",
  "tika-s0105t0:281_5": "Pakaraṇatopi hi attho viññāyatīti.",
  "tika-s0105t0:281_6": "Tattha ṭhitānaṁ pucchantānaṁ saṅgahaṇavasena ‘‘tumhehī’’ti puna puthuvacanakaraṇaṁ.",
  "tika-s0105t0:281_7": "Evaṁ rūpaṁ sabhāvo yassāti evarūpo niggahitalopavasena tena ,",
  "tika-s0105t0:281_8": "kammaṭṭhānamanasikārasabhāvenāti attho.",
  "tika-s0105t0:281_9": "Evametthāpīti api-saddena heṭṭhā vuttaṁ ālokitavilokitapakkhamapekkhanaṁ karoti. Ayaṁ nayo uparipi.",
  "tika-s0105t0:282_0": "Suttākaḍḍhanavasenāti yante yojitasuttānaṁ āviñchanavasena.",
  "tika-s0105t0:282_1": "Dāruyantassāti dārunā katayantarūpassa.",
  "tika-s0105t0:282_2": "Taṁ taṁ kiriyaṁ yāti pāpuṇāti,",
  "tika-s0105t0:282_3": "hatthapādādīhi vā taṁ taṁ ākāraṁ kurumānaṁ yāti gacchatīti yantaṁ, naṭakādipañcālikārūpaṁ, dārunā kataṁ yantaṁ tathā, nidassanamattañcetaṁ.",
  "tika-s0105t0:282_4": "Tathā hi naṁ potthena vatthena alaṅkariyattā potthalikā,",
  "tika-s0105t0:282_5": "pañca aṅgāni yassā sajīvassevāti pañcālikāti ca voharanti.",
  "tika-s0105t0:282_6": "Hatthapādalaḷananti hatthapādānaṁ kampanaṁ, hatthapādehi vā līḷākaraṇaṁ.",
  "tika-s0105t0:283_0": "Saṅghāṭipattacīvaradhāraṇeti ettha saṅghāṭicīvarānaṁ samānadhāraṇatāya ekatodassanaṁ ganthagarutāpanayanatthaṁ,",
  "tika-s0105t0:283_1": "antaravāsakassa nivāsanavasena,",
  "tika-s0105t0:283_2": "sesānaṁ pārupanavasenāti yathārahamattho.",
  "tika-s0105t0:283_3": "Tatthāti saṅghāṭicīvaradhāraṇapattadhāraṇesu.",
  "tika-s0105t0:283_4": "Vuttappakāroti paccavekkhaṇavidhinā sutte vuttappabhedo.",
  "tika-s0105t0:284_0": "Uṇhapakatikassāti uṇhālukassa pariḷāhabahulakāyassa.",
  "tika-s0105t0:284_1": "Sītālukassāti sītabahulakāyassa. Ghananti appitaṁ. Dupaṭṭanti nidassanamattaṁ.",
  "tika-s0105t0:284_2": "‘‘Utuddhaṭānaṁ dussānaṁ catugguṇaṁ saṅghāṭiṁ, diguṇaṁ uttarāsaṅgaṁ, diguṇaṁ antaravāsakaṁ,",
  "tika-s0105t0:284_3": "paṁsukūle yāvadattha’’nti (mahāva. 348) hi vuttaṁ.",
  "tika-s0105t0:284_4": "Viparītanti tadubhayato viparītaṁ, tesaṁ tiṇṇampi asappāyaṁ.",
  "tika-s0105t0:284_5": "Kasmāti āha ‘‘aggaḷādidānenā’’tiādi.",
  "tika-s0105t0:284_6": "Uddharitvā allīyāpanakhaṇḍaṁ aggaḷaṁ.",
  "tika-s0105t0:284_7": "Ādisaddena tunnakammādīni saṅgaṇhāti. Tathā-saddo anukaḍḍhanattho, asappāyamevāti.",
  "tika-s0105t0:284_8": "Paṭṭuṇṇadese pāṇakehi sañjātavatthaṁ paṭṭuṇṇaṁ.",
  "tika-s0105t0:284_9": "Vākavisesamayaṁ setavaṇṇaṁ dukūlaṁ.",
  "tika-s0105t0:284_10": "Ādisaddena koseyyakambalādikaṁ sānulomaṁ kappiyacīvaraṁ saṅgaṇhāti.",
  "tika-s0105t0:284_11": "Kasmāti vuttaṁ ‘‘tādisañhī’’tiādi.",
  "tika-s0105t0:284_12": "Araññe ekakassa nivāsantarāyakaranti brahmacariyantarāyekadesamāha.",
  "tika-s0105t0:284_13": "Corādisādhāraṇato ca tathā vuttaṁ.",
  "tika-s0105t0:284_14": "Nippariyāyena taṁ asappāyanti sambandho.",
  "tika-s0105t0:284_15": "Aneneva yathāvuttamasappāyaṁ anekantaṁ tathārūpapaccayena kassaci kadāci sappāyasambhavato.",
  "tika-s0105t0:284_16": "Idaṁ pana dvayaṁ ekantameva asappāyaṁ kassaci kadācipi sappāyābhāvatoti dasseti.",
  "tika-s0105t0:284_17": "Micchā ājīvanti etenāti micchājīvo,",
  "tika-s0105t0:284_18": "anesanavasena paccayapariyesanapayogo.",
  "tika-s0105t0:284_19": "Nimittakammādīhi pavatto micchājīvo tathā,",
  "tika-s0105t0:284_20": "etena ekavīsatividhaṁ anesanapayogamāha.",
  "tika-s0105t0:284_21": "Vuttañhi suttanipātaṭṭhakathāyaṁ khuddakapāṭhaṭṭhakathāyañca mettasuttavaṇṇanāyaṁ –",
  "tika-s0105t0:285_0": "‘‘Yo imasmiṁ sāsane pabbajitvā attānaṁ na sammā payojeti, khaṇḍasīlo hoti ,",
  "tika-s0105t0:285_1": "ekavīsatividhaṁ anesanaṁ nissāya jīvikaṁ kappeti. Seyyathidaṁ? Veḷudānaṁ, pattadānaṁ, puppha, phala, dantakaṭṭha, mukhodaka, sināna, cuṇṇa, mattikādānaṁ, cāṭukamyataṁ, muggasūpyataṁ, pāribhaṭutaṁ, jaṅghapesanikaṁ, vejjakammaṁ, dūtakammaṁ, pahiṇagamanaṁ, piṇḍapaṭipiṇḍaṁ, dānānuppadānaṁ, vatthuvijjaṁ, nakkhattavijjaṁ, aṅgavijja’’nti.",
  "tika-s0105t0:286_0": "Abhidhammaṭīkākārena pana ācariyānandattherena evaṁ vuttaṁ –",
  "tika-s0105t0:287_0": "‘‘Ekavīsati anesanā nāma vejjakammaṁ karoti, dūtakammaṁ karoti, pahiṇakammaṁ karoti, gaṇḍaṁ phāleti, arumakkhanaṁ deti, uddhaṁvirecanaṁ deti, adhovirecanaṁ deti, natthutelaṁ pacati, vaṇatelaṁ pacati, veḷudānaṁ deti, patta, puppha, phala, sināna, dantakaṭṭha, mukhodaka, cuṇṇa, mattikādānaṁ deti, cāṭukammaṁ karoti, muggasūpiyaṁ, pāribhaṭuṁ,",
  "tika-s0105t0:287_1": "jaṅghapesanikaṁ dvāvīsatimaṁ dūtakammena sadisaṁ, tasmā ekavīsatī’’ti (dha. sa. mūlaṭī. 150-51).",
  "tika-s0105t0:288_0": "Aṭṭhakathāvacanañcettha brahmajālādisuttantanayena vuttaṁ,",
  "tika-s0105t0:288_1": "ṭīkāvacanaṁ pana khuddakavatthuvibhaṅgādiabhidhammanayena,",
  "tika-s0105t0:288_2": "ato cettha kesañci visamatāti vadanti, vīmaṁsitvā gahetabbaṁ.",
  "tika-s0105t0:288_3": "Apica ‘‘nimittakammādī’’ti iminā nimittobhāsaparikathāyo vuttā.",
  "tika-s0105t0:288_4": "‘‘Micchājīvo’’ti pana yathāvuttapayogo,",
  "tika-s0105t0:288_5": "tasmā nimittakammañca micchājīvo ca,",
  "tika-s0105t0:288_6": "tabbasena uppannaṁ asappāyaṁ sīlavināsanena anatthāvahattāti attho.",
  "tika-s0105t0:288_7": "Samāhāradvandepi hi katthaci pulliṅgapayogo dissati yathā ‘‘cittuppādo’’ti. Atiruciye rāgādayo,",
  "tika-s0105t0:288_8": "atiaruciye ca dosādayoti āha ‘‘akusalā dhammā abhivaḍḍhantī’’ti. Tanti tadubhayaṁ.",
  "tika-s0105t0:288_9": "Kammaṭṭhānāvijahanavasenāti vakkhamānakammaṭṭhānassa avijahanavasena.",
  "tika-s0105t0:289_0": "‘‘Abbhantare attā nāmā’’tiādinā saṅkhepato asammohasampajaññaṁ dassetvā ‘‘tattha cīvarampi acetana’’ntiādinā cīvarassa viya ‘‘kāyopi acetano’’ti kāyassa attasuññatāvibhāvanena tamatthaṁ paridīpento ‘‘tasmā neva sundaraṁ cīvaraṁ labhitvā’’tiādinā vuttassa itarītarasantosassa kāraṇaṁ vibhāvetīti daṭṭhabbaṁ.",
  "tika-s0105t0:289_1": "Evañhi sambandho vattabbo – asammohasampajaññaṁ dassento ‘‘abbhantare’’tiādimāha.",
  "tika-s0105t0:289_2": "Attasuññatāvibhāvanena pana tadatthaṁ paridīpituṁ vuttaṁ ‘‘tattha cīvara’’ntiādi.",
  "tika-s0105t0:289_3": "Idāni attasuññatāvibhāvanassa payojanabhūtaṁ itarītarasantosasaṅkhātaṁ laddhaguṇaṁ pakāsento āha ‘‘tasmā neva sundara’’ntiādīti.",
  "tika-s0105t0:290_0": "Tattha abbhantareti attano santāne.",
  "tika-s0105t0:290_1": "Tatthāti tasmiṁ cīvarapārupane.",
  "tika-s0105t0:290_2": "Tesu vā pārupakattapārupitabbacīvaresu.",
  "tika-s0105t0:290_3": "Kāyopīti attapaññattimatto kāyopi. ‘‘Tasmā’’ti ajjhāharitabbaṁ, acetanattāti attho. Ahanti kammabhūto kāyo.",
  "tika-s0105t0:290_4": "Dhātuyoti cīvarasaṅkhāto bāhirā dhātuyo.",
  "tika-s0105t0:290_5": "Dhātusamūhanti kāyasaṅkhātaṁ ajjhattikaṁ dhātusamūhaṁ.",
  "tika-s0105t0:290_6": "Potthakarūpapaṭicchādane dhātuyo dhātusamūhaṁ paṭicchādenti viyāti sambandho. Pusanaṁ snehasecanaṁ, pūraṇaṁ vā potthaṁ, lepanakhananakiriyā, tena katanti potthakaṁ, tameva rūpaṁ tathā,",
  "tika-s0105t0:290_7": "khananakammanibbattaṁ dārumattikādirūpamidhādhippetaṁ. Tasmāti acetanattā, attasuññabhāvato vā.",
  "tika-s0105t0:291_0": "Nāgānaṁ nivāso vammiko nāgavammiko.",
  "tika-s0105t0:291_1": "Cittīkaraṇaṭṭhānabhūto rukkho cetiyarukkho.",
  "tika-s0105t0:291_2": "Kehici sakkatassāpi kehici asakkatassa kāyassa upamānabhāvena yogyattā tesamidha kathanaṁ.",
  "tika-s0105t0:291_3": "Tehīti mālāgandhagūthamuttādīhi.",
  "tika-s0105t0:291_4": "Attasuññatāya nāgavammikacetiyarukkhādīhi viya kāyasaṅkhātena attanā somanassaṁ vā domanassaṁ vā na kātabbanti vuttaṁ hoti.",
  "tika-s0105t0:292_0": "‘‘Labhissāmi vā,",
  "tika-s0105t0:292_1": "no vā’’ti paccavekkhaṇapubbakena ‘‘labhissāmī’’ti atthasampassaneneva gahetabbaṁ.",
  "tika-s0105t0:292_2": "Evañhi sātthakasampajaññaṁ bhavatīti āha ‘‘sahasāva aggahetvā’’tiādi.",
  "tika-s0105t0:293_0": "Garupattoti atibhārabhūto patto.",
  "tika-s0105t0:293_1": "Cattāro vā pañca vā gaṇṭhikā catupañcagaṇṭhikā yathā ‘‘dvattipattā (pāci. 232), chappañcavācā’’ti (pāci.",
  "tika-s0105t0:293_2": "61) aññapadabhūtassa hi vā-saddasseva attho idha padhāno catugaṇṭhikāhato vā pañcagaṇṭhikāhato vā patto dubbisodhanīyoti vikappanavasena atthassa gayhamānattā.",
  "tika-s0105t0:293_3": "Āhatā catupañcagaṇṭhikā yassāti catupañcagaṇṭhikāhato yathā ‘‘agyāhito’’ti,",
  "tika-s0105t0:293_4": "catupañcagaṇṭhikāhi vā āhato tathā,",
  "tika-s0105t0:293_5": "dubbisodhanīyabhāvassa hetugabbhavacanañcetaṁ.",
  "tika-s0105t0:293_6": "Kāmañcaūnapañcabandhanasikkhāpade (pārā.",
  "tika-s0105t0:293_7": "612) pañcagaṇṭhikāhatopi patto paribhuñjitabbabhāvena vutto,",
  "tika-s0105t0:293_8": "dubbisodhanīyatāmattena pana palibodhakaraṇato idha asappāyoti daṭṭhabbaṁ.",
  "tika-s0105t0:293_9": "Duddhotapattoti agaṇṭhikāhatampi pakatiyāva dubbisodhanīyapattaṁ sandhāyāha.",
  "tika-s0105t0:293_10": "‘‘Taṁ dhovantassevā’’tiādi tadubhayassāpi asappāyabhāve kāraṇaṁ.",
  "tika-s0105t0:293_11": "‘‘Maṇivaṇṇapatto pana lobhanīyo’’ti iminā kiñcāpi so vinayapariyāyena kappiyo,",
  "tika-s0105t0:293_12": "suttantapariyāyena pana antarāyakaraṇato asappāyoti dasseti.",
  "tika-s0105t0:293_13": "‘‘Pattaṁ bhamaṁ āropetvā majjitvā pacanti ‘maṇivaṇṇaṁ karissāmā’ti, na vaṭṭatī’’ti (pārā. aṭṭha.",
  "tika-s0105t0:293_14": "1.pāḷimuttakavinicchayo) hi vinayaṭṭhakathāsu pacanakiriyāmattameva paṭikkhittaṁ.",
  "tika-s0105t0:293_15": "Tathā hi vadanti ‘‘maṇivaṇṇaṁ pana pattaṁ aññena kataṁ labhitvā paribhuñjituṁ vaṭṭatī’’ti (sārattha. ṭī.",
  "tika-s0105t0:293_16": "2.85) ‘‘tādisañhi araññe ekakassa nivāsantarāyakara’’ntiādinā cīvare vuttanayena ‘‘nimittakammādivasena laddho pana ekantaakappiyo sīlavināsanena anatthāvahattā’’tiādinā amhehi vuttanayopi yathārahaṁ netabbo.",
  "tika-s0105t0:293_17": "Sevamānassāti hetvanto gadhavacanaṁ abhivaḍḍhanaparihāyanassa.",
  "tika-s0105t0:294_0": "‘‘Abbhantare’’tiādi saṅkhepo.",
  "tika-s0105t0:294_1": "‘‘Tatthā’’tiādi attasuññatāvibhāvanena vitthāro.",
  "tika-s0105t0:294_2": "Saṇḍāsenāti kammārānaṁ ayogahaṇavisesena.",
  "tika-s0105t0:294_3": "Aggivaṇṇapattaggahaṇeti agginā jhāpitattā aggivaṇṇabhūtapattassa gahaṇe.",
  "tika-s0105t0:294_4": "Rāgādipariḷāhajanakapattassa īdisameva upamānaṁ yuttanti evaṁ vuttaṁ.",
  "tika-s0105t0:295_0": "‘‘Apicā’’tiādinā saṅghāṭicīvarapattadhāraṇesu ekato asammohasampajaññaṁ dasseti.",
  "tika-s0105t0:295_1": "Chinnahatthapāde anāthamanusseti sambandho.",
  "tika-s0105t0:295_2": "Nīlamakkhikā nāma āsāṭikakārikā.",
  "tika-s0105t0:295_3": "Gavādīnañhi vaṇesu nīlamakkhikāhi katā anayabyasanahetubhūtā aṇḍakā āsāṭikā nāma vuccati.",
  "tika-s0105t0:295_4": "Anāthasālāyanti anāthānaṁ nivāsasālāyaṁ. Dayālukāti karuṇābahulā.",
  "tika-s0105t0:295_5": "Vaṇamattacoḷakānīti vaṇappamāṇena paṭicchādanatthāya chinnacoḷakhaṇḍakāni.",
  "tika-s0105t0:295_6": "Kesañcīti bahūsu kesañci anāthamanussānaṁ. Thūlānīti thaddhāni. Tatthāti tasmiṁ pāpuṇane, bhāvalakkhaṇe, nimitte vā etaṁ bhummaṁ.",
  "tika-s0105t0:295_7": "Kasmāti vuttaṁ ‘‘vaṇapaṭicchādanamattenevā’’tiādi. Coḷakena,",
  "tika-s0105t0:295_8": "kapālenāti ca atthayoge kammatthe tatiyā, karaṇatthe vā.",
  "tika-s0105t0:295_9": "Vaṇapaṭicchādanamatteneva bhesajjakaraṇamattenevāti pana visesanaṁ,",
  "tika-s0105t0:295_10": "na pana maṇḍanānubhavanādippakārena atthoti.",
  "tika-s0105t0:295_11": "Saṅkhāradukkhatādīhi niccāturassa kāyassa paribhogabhūtānaṁ pattacīvarānaṁ edisameva upamānamupapannanti tathā vacanaṁ daṭṭhabbaṁ.",
  "tika-s0105t0:295_12": "Sukhumattasallakkhaṇena uttamassa sampajānassa karaṇasīlattā,",
  "tika-s0105t0:295_13": "purimehi ca sampajānakārīhi uttamattā uttamasampajānakārī.",
  "tika-s0105t0:296_0": "Asanādikiriyāya kammavisesayogato asitādipadeheva kammavisesasahito kiriyāviseso viññāyatīti vuttaṁ ‘‘asiteti piṇḍapātabhojane’’tiādi.",
  "tika-s0105t0:296_1": "Aṭṭhavidhopi atthoti aṭṭhappakāropi payojanaviseso.",
  "tika-s0105t0:297_0": "Tattha piṇḍapātabhojanādīsu attho nāma iminā mahāsivattheravādavasena ‘‘imassa kāyassa ṭhitiyā’’tiādinā (saṁ. ni. 4.120; a. ni. 6.58; 8.9; dha. sa. 1355; mahāni.",
  "tika-s0105t0:297_1": "206) sutte vuttaṁ aṭṭhavidhampi payojanaṁ dasseti. Mahāsivatthero (dha. sa.",
  "tika-s0105t0:297_2": "1.1355) hi ‘‘heṭṭhā cattāri aṅgāni paṭikkhepo nāma,",
  "tika-s0105t0:297_3": "upari pana aṭṭhaṅgāni payojanavasena samodhānetabbānī’’ti vadati.",
  "tika-s0105t0:297_4": "Tattha ‘‘yāvadeva imassa kāyassa ṭhitiyā’’ti ekamaṅgaṁ, ‘‘yāpanāyā’’ti ekaṁ, ‘‘vihiṁsūparatiyā’’ti ekaṁ,",
  "tika-s0105t0:297_5": "‘‘brahmacariyānuggahāyā’’ti ekaṁ,",
  "tika-s0105t0:297_6": "‘‘iti purāṇañca vedanaṁ paṭihaṅkhāmī’’ti ekaṁ,",
  "tika-s0105t0:297_7": "‘‘navañca vedanaṁ na uppādessāmī’’ti ekaṁ,",
  "tika-s0105t0:297_8": "‘‘yātrā ca me bhavissatī’’ti ekaṁ, ‘‘anavajjatā cā’’ti ekaṁ,",
  "tika-s0105t0:297_9": "phāsuvihāro pana bhojanānisaṁsamattanti evaṁ aṭṭha aṅgāni payojanavasena samodhānetabbāni.",
  "tika-s0105t0:297_10": "Aññathā pana ‘‘neva davāyā’’ti ekamaṅgaṁ, ‘‘na madāyā’’ti ekaṁ, ‘‘na maṇḍanāyā’’ti ekaṁ, ‘‘na vibhūsanāyā’’ti ekaṁ,",
  "tika-s0105t0:297_11": "‘‘yāvadeva imassa kāyassa ṭhitiyā yāpanāyā’’ti ekaṁ,",
  "tika-s0105t0:297_12": "‘‘vihiṁsūparatiyā brahmacariyānuggahāyā’’ti ekaṁ,",
  "tika-s0105t0:297_13": "‘‘iti purāṇañca vedanaṁ paṭihaṅkhāmi,",
  "tika-s0105t0:297_14": "navañca vedanaṁ na uppādessāmī’’ti ekaṁ,",
  "tika-s0105t0:297_15": "‘‘yātrā ca me bhavissatī’’ti ekaṁ,",
  "tika-s0105t0:297_16": "‘‘anavajjatā ca phāsuvihāro cā’’ti pana bhojanānisaṁsamattanti vuttāni aṭṭhaṅgāni idhānadhippetāni. Kasmāti ce? Payojanānameva abhāvato,",
  "tika-s0105t0:297_17": "tesameva ca idha atthasaddena vuttattā.",
  "tika-s0105t0:297_18": "Nanu ca ‘‘nevadavāyātiādinā nayena vutto’’ti mariyādavacanena dutiyanayasseva idhādhippetabhāvo viññāyatīti? Na,",
  "tika-s0105t0:297_19": "‘‘neva davāyā’’tiādinā paṭikkhepaṅgadassanamukhena paccavekkhaṇapāḷiyā desitattā,",
  "tika-s0105t0:297_20": "yathādesitatantikkamasseva mariyādabhāvena dassanato.",
  "tika-s0105t0:297_21": "Pāṭhakkameneva hi ‘‘neva davāyātiādinā nayenā’’ti vuttaṁ, na atthakkamena,",
  "tika-s0105t0:297_22": "tena pana ‘‘imassa kāyassa ṭhitiyātiādinā nayenā’’ti vattabbanti.",
  "tika-s0105t0:298_0": "Tidhā dente dvidhā gāhaṁ sandhāya ‘‘paṭiggahaṇaṁ nāmā’’ti vuttaṁ,",
  "tika-s0105t0:298_1": "bhojanādigahaṇatthāya hatthaotāraṇaṁ bhuñjanādiatthāya ālopakaraṇantiādinā anukkamena bhuñjanādipayogo vāyodhātuvaseneva vibhāvito.",
  "tika-s0105t0:298_2": "Vāyodhātuvipphārenevāti ettha eva-saddena nivattetabbaṁ dasseti ‘‘na kocī’’tiādinā. Kuñcikā nāma avāpuraṇaṁ, yaṁ ‘‘tāḷo’’tipi vadanti. Yantakenāti cakkayantakena.",
  "tika-s0105t0:298_3": "Yatati ugghāṭananigghāṭanaukkhipananikkhipanādīsu vāyamati etenāti hi yantakaṁ. Sañcuṇṇakaraṇaṁ musalakiccaṁ.",
  "tika-s0105t0:298_4": "Antokatvā patiṭṭhāpanaṁ udukkhalakiccaṁ.",
  "tika-s0105t0:298_5": "Āloḷitaviloḷitavasena parivattanaṁ hatthakiccaṁ. Itīti evaṁ. Tatthāti hatthakiccasādhane, bhāvalakkhaṇe, nimitte vā bhummaṁ. Tanukakheḷoti pasannakheḷo. Bahalakheḷoti āvilakheḷo.",
  "tika-s0105t0:298_6": "Jivhāsaṅkhātena hatthena āloḷitaviloḷitavasena ito cito ca parivattakaṁ jivhāhatthaparivattakaṁ. Kaṭacchu,",
  "tika-s0105t0:298_7": "dabbīti katthaci pariyāyavacanaṁ.",
  "tika-s0105t0:298_8": "‘‘Pume kaṭacchu dabbitthī’’ti hi vuttaṁ.",
  "tika-s0105t0:298_9": "Idha pana yena bhojanādīni antokatvā gaṇhāti, so kaṭacchu,",
  "tika-s0105t0:298_10": "yāya pana tesamuddharaṇādīni karoti, sā dabbīti veditabbaṁ.",
  "tika-s0105t0:298_11": "Palālasanthāranti patiṭṭhānabhūtaṁ palālādisanthāraṁ. Nidassanamattañhetaṁ.",
  "tika-s0105t0:298_12": "Dhārentoti patiṭṭhānabhāvena sampaṭicchanto.",
  "tika-s0105t0:298_13": "Pathavīsandhārakajalassa taṁsandhārakavāyunā viya paribhuttāhārassa vāyodhātunāva āmāsaye avaṭṭhānanti dasseti ‘‘vāyodhātuvaseneva tiṭṭhatī’’ti iminā.",
  "tika-s0105t0:298_14": "Tathā paribhuttañhi āhāraṁ vāyodhātu heṭṭhā ca tiriyañca ghanaṁ parivaṭumaṁ katvā yāva pakkā sannirujjhanavasena āmāsaye patiṭṭhitaṁ karotīti.",
  "tika-s0105t0:298_15": "Uddhanaṁ nāma yattha ukkhaliyādīni patiṭṭhāpetvā pacanti, yā ‘‘cullī’’tipi vuccati. Rassadaṇḍo daṇḍako. Patodo yaṭṭhi. Itīti vuttappakāramatidisati.",
  "tika-s0105t0:298_16": "Vuttappakārasseva hi dhātuvasena vibhāvanā.",
  "tika-s0105t0:298_17": "Tattha atiharatīti yāva mukhā abhiharati.",
  "tika-s0105t0:298_18": "Vītiharatīti tato kucchiyaṁ vimissaṁ karonto haratī’’ti (dī. ni. ṭī.",
  "tika-s0105t0:298_19": "1.214) ācariyadhammapālatthero,",
  "tika-s0105t0:298_20": "ācariyānandatthero pana ‘‘tato yāva kucchi, tāva haratī’’ti (vibha. mūlaṭī. 523) āha.",
  "tika-s0105t0:298_21": "Tadubhayampi atthato ekameva ubhayatthāpi kucchisambandhamattaṁ haraṇasseva adhippetattā.",
  "tika-s0105t0:299_0": "Apica atiharatīti mukhadvāraṁ atikkāmento harati.",
  "tika-s0105t0:299_1": "Vītiharatīti kucchigataṁ passato harati.",
  "tika-s0105t0:299_2": "Dhāretīti āmāsaye patiṭṭhitaṁ karoti .",
  "tika-s0105t0:299_3": "Parivattetīti aparāparaṁ parivattanaṁ karoti.",
  "tika-s0105t0:299_4": "Sañcuṇṇetīti musalena viya sañcuṇṇanaṁ karoti.",
  "tika-s0105t0:299_5": "Visosetīti visosanaṁ nātisukkhaṁ karoti.",
  "tika-s0105t0:299_6": "Nīharatīti kucchito bahi niddhāreti.",
  "tika-s0105t0:299_7": "Pathavīdhātukiccesupi yathāvuttoyeva attho.",
  "tika-s0105t0:299_8": "Tāni pana āhārassa dhāraṇaparivattanasañcuṇṇanavisosanāni pathavīsahitā eva vāyodhātu kātuṁ sakkoti, na kevalā,",
  "tika-s0105t0:299_9": "tasmā tāni pathavīdhātuyāpi kiccabhāvena vuttāni. Sinehetīti temeti.",
  "tika-s0105t0:299_10": "Allattañca anupāletīti yathā vāyodhātuādīhi ativiya sosanaṁ na hoti,",
  "tika-s0105t0:299_11": "tathā allabhāvañca nātiallatākaraṇavasena anupāleti.",
  "tika-s0105t0:299_12": "Añjasoti āhārassa pavisanaparivattananikkhamanādīnaṁ maggo.",
  "tika-s0105t0:299_13": "Viññāṇadhātūti manoviññāṇadhātu pariyesanajjhoharaṇādivijānanassa adhippetattā.",
  "tika-s0105t0:299_14": "Tattha tatthāti tasmiṁ tasmiṁ pariyesanajjhoharaṇādikicce.",
  "tika-s0105t0:299_15": "Taṁtaṁvijānanassa paccayabhūto taṁnipphādakoyeva payogo sammāpayogo nāma.",
  "tika-s0105t0:299_16": "Yena hi payogena pariyesanādi nipphajjati,.",
  "tika-s0105t0:299_17": "So tabbisayavijānanampi nipphādeti nāma tadavinābhāvato. Tamanvāya āgammāti attho. Ābhujatīti pariyesanavasena,",
  "tika-s0105t0:299_18": "ajjhāharaṇajiṇṇājiṇṇatādipaṭisaṁvedanavasena ca tāni pariyesanajjhoharaṇajiṇṇājiṇṇatādīni āvajjeti vijānāti.",
  "tika-s0105t0:299_19": "Āvajjanapubbakattā vijānanassa vijānanampettha gahitanti veditabbaṁ.",
  "tika-s0105t0:299_20": "Atha vā sammāpayogo nāma sammāpaṭipatti. Tamanvāya āgamma.",
  "tika-s0105t0:299_21": "‘‘Abbhantare attā nāma koci bhuñjanako natthī’’tiādinā ābhujati samannāharati, vijānātīti attho.",
  "tika-s0105t0:299_22": "Ābhogapubbako hi sabbo viññāṇabyāpāroti ‘‘ābhujati’’cceva vuttaṁ.",
  "tika-s0105t0:300_0": "Gamanatoti bhikkhācāravasena gocaragāmaṁ uddissa gamanato.",
  "tika-s0105t0:300_1": "Paccāgamanampi gamanasabhāvattā imināva saṅgahitaṁ.",
  "tika-s0105t0:300_2": "Pariyesanatoti gocaragāme bhikkhāya āhiṇḍanato.",
  "tika-s0105t0:300_3": "Pariyesanasabhāvattā imināva paṭikkamanasālādiupasaṅkamanampi saṅgahitaṁ.",
  "tika-s0105t0:300_4": "Paribhogatoti dantamusalehi sañcuṇṇetvā jivhāya samparivattanakkhaṇeyeva antarahitavaṇṇagandhasaṅkhāravisesaṁ suvānadoṇiyaṁ suvānavamathu viya paramajegucchaṁ āhāraṁ paribhuñjanato.",
  "tika-s0105t0:300_5": "Āsayatoti evaṁ paribhuttassa āhārassa pittasemhapubbalohitāsayabhāvūpagamanena paramajigucchanahetubhūtato āmāsayassa upari patiṭṭhānakapittādicatubbidhāsayato.",
  "tika-s0105t0:300_6": "Āsayati ekajjhaṁ pavattamānopi kammabalavavatthito hutvā mariyādavasena aññamaññaṁ asaṅkarato tiṭṭhati pavattati etthāti hi āsayo,",
  "tika-s0105t0:300_7": "āmāsayassa upari patiṭṭhānako pittādi catubbidhāsayo. Mariyādattho hi ayamākāro. Nidhānatoti āmāsayato.",
  "tika-s0105t0:300_8": "Nidheti yathābhutto āhāro nicito hutvā tiṭṭhati etthāti hi āmāsayo ‘‘nidhāna’’nti vuccati.",
  "tika-s0105t0:300_9": "Aparipakkatoti bhuttāhāraparipācanena gahaṇīsaṅkhātena kammajatejasā aparipākato.",
  "tika-s0105t0:300_10": "Paripakkatoti yathāvuttakammajatejasāva paripākato. Phalatoti nipphattito, sammāparipaccamānassa,",
  "tika-s0105t0:300_11": "asammāparipaccamānassa ca bhuttāhārassa yathākkamaṁ kesādikuṇapadadduādirogābhinipphattisaṅkhātapayojanatoti vā attho.",
  "tika-s0105t0:300_12": "‘‘Idamassa phala’’nti hi vuttaṁ.",
  "tika-s0105t0:300_13": "Nissandanatoti akkhikaṇṇādīsu anekadvāresu ito cito ca vissandanato. Vuttañhi –",
  "tika-s0105t0:301_0": "‘‘Annaṁ pānaṁ khādanīyaṁ, bhojanañca mahārahaṁ;",
  "tika-s0105t0:302_0": "Ekadvārena pavisitvā, navadvārehi sandatī’’ti. (visuddhi. 1.303);",
  "tika-s0105t0:303_0": "Sammakkhanatoti hatthaoṭṭhādiaṅgesu navasu dvāresu paribhogakāle,",
  "tika-s0105t0:303_1": "paribhuttakāle ca yathārahaṁ sabbaso makkhanato.",
  "tika-s0105t0:303_2": "Sabbattha āhāre paṭikkūlatā paccavekkhitabbāti saha pāṭhasesena yojanā.",
  "tika-s0105t0:303_3": "Taṁtaṁkiriyānipphattipaṭipāṭivasena cāyaṁ ‘‘gamanato’’tiādikā anupubbī ṭhapitā.",
  "tika-s0105t0:303_4": "Sammakkhanaṁ pana paribhogādīsu labbhamānampi nissandavasena visesato paṭikkūlanti sabbapacchā ṭhapitanti daṭṭhabbaṁ.",
  "tika-s0105t0:304_0": "Pattakāleti yuttakāle,",
  "tika-s0105t0:304_1": "yathāvuttena vā tejena paripaccanato uccārapassāvabhāvaṁ pattakāle.",
  "tika-s0105t0:304_2": "Vegasandhāraṇena uppannapariḷāhattā sakalasarīrato sedā muccanti.",
  "tika-s0105t0:304_3": "Tatoyeva akkhīni paribbhamanti, cittañca ekaggaṁ na hoti.",
  "tika-s0105t0:304_4": "Aññe ca sūlabhagandarādayo rogā uppajjanti.",
  "tika-s0105t0:304_5": "Sabbaṁ tanti sedamuccanādikaṁ.",
  "tika-s0105t0:305_0": "Aṭṭhāneti manussāmanussapariggahite khettadevāyatanādike ayuttaṭṭhāne.",
  "tika-s0105t0:305_1": "Tādise hi karontaṁ kuddhā manussā,",
  "tika-s0105t0:305_2": "amanussā vā jīvitakkhayampi pāpenti.",
  "tika-s0105t0:305_3": "Āpattīti pana bhikkhubhikkhunīnaṁ yathārahaṁ dukkaṭapācittiyā.",
  "tika-s0105t0:305_4": "Patirūpe ṭhāneti vuttaviparīte ṭhāne. Sabbaṁ tanti āpattiādikaṁ.",
  "tika-s0105t0:306_0": "Nikkhamāpetā attā nāma atthi,",
  "tika-s0105t0:306_1": "tassa kāmatāya nikkhamananti bālamaññanaṁ nivattetuṁ ‘‘akāmatāyā’’ti vuttaṁ,",
  "tika-s0105t0:306_2": "attano anicchāya apayogena vāyodhātuvipphāreneva nikkhamatīti vuttaṁ hoti.",
  "tika-s0105t0:306_3": "Sannicitāti samuccayena ṭhitā.",
  "tika-s0105t0:306_4": "Vāyuvegasamuppīḷitāti vāyodhātuyā vegena samantato avapīḷitā,",
  "tika-s0105t0:306_5": "nikkhamanassa cetaṁ hetuvacanaṁ.",
  "tika-s0105t0:306_6": "‘‘Sannicitā uccārapassāvā’’ti vatvā ‘‘so panāyaṁ uccārapassāvo’’ti puna vacanaṁ samāhāradvandepi pulliṅgapayogassa sambhavatādassanatthaṁ.",
  "tika-s0105t0:306_7": "Ekattameva hi tassa niyatalakkhaṇanti.",
  "tika-s0105t0:306_8": "Attanā nirapekkhaṁ nissaṭṭhattā neva attano atthāya santakaṁ vā hoti,",
  "tika-s0105t0:306_9": "kassacipi dīyanavasena anissajjitattā,",
  "tika-s0105t0:306_10": "jigucchanīyattā ca na parassapīti attho.",
  "tika-s0105t0:306_11": "Sarīranissandovāti sarīrato vissandanameva nikkhamanamattaṁ. Sarīre sati so hoti,",
  "tika-s0105t0:306_12": "nāsatīti sarīrassa ānisaṁsamattantipi vadanti.",
  "tika-s0105t0:306_13": "Tadayuttameva nidassanena visamabhāvato.",
  "tika-s0105t0:306_14": "Tattha hi ‘‘paṭijagganamattamevā’’ti vuttaṁ,",
  "tika-s0105t0:306_15": "paṭisodhanamattaṁ evāti cassa attho.",
  "tika-s0105t0:306_16": "Veḷunāḷiādiudakabhājanaṁ udakatumbo. Tanti chaḍḍitaudakaṁ.",
  "tika-s0105t0:307_0": "‘‘Gateti gamane’’ti pubbe abhikkamapaṭikkamagahaṇena gamanepi purato,",
  "tika-s0105t0:307_1": "pacchato ca kāyassa atiharaṇaṁ vuttanti idha gamanameva gahita’’nti (vibha. mūlaṭī.",
  "tika-s0105t0:307_2": "525) ācariyānandattherena vuttaṁ,",
  "tika-s0105t0:307_3": "taṁ kecivādo nāma ācariyadhammapālattherena kataṁ. Kasmāti ce? Gamane pavattassa purato,",
  "tika-s0105t0:307_4": "pacchato ca kāyātiharaṇassa tadavinābhāvato padavītihāraniyamitāya gamanakiriyāya eva saṅgahitattā, vibhaṅgaṭṭhakathādīhi (abhi. aṭṭha. 2.523) ca virodhanato.",
  "tika-s0105t0:307_5": "Vuttañhi tattha gamanassa ubhayattha samavarodhattaṁ, bhedattañca –",
  "tika-s0105t0:308_0": "‘‘Ettha ca eko iriyāpatho dvīsu ṭhānesu āgato.",
  "tika-s0105t0:308_1": "So heṭṭhā ‘abhikkante paṭikkante’ti ettha bhikkhācāragāmaṁ gacchato ca āgacchato ca addhānagamanavasena kathito.",
  "tika-s0105t0:308_2": "‘Gate ṭhite nisinne’ti ettha vihāre cuṇṇikapāduddhārairiyāpathavasena kathitoti veditabbo’’ti.",
  "tika-s0105t0:309_0": "‘‘Gate’’tiādīsu avatthābhedena kiriyābhedoyeva,",
  "tika-s0105t0:309_1": "na pana atthabhedoti dassetuṁ ‘‘gacchanto vā’’tiādi vuttaṁ. Tenāha ‘‘tasmā’’tiādi . Tattha sutteti dīghanikāye,",
  "tika-s0105t0:309_2": "majjhimanikāye ca saṅgīte satipaṭṭhānasutte (dī. ni. 2.372; ma. ni.",
  "tika-s0105t0:309_3": "1.105) addhānairiyāpathāti cirapavattakā dīghakālikā iriyāpathā addhānasaddassa cirakālavacanato ‘‘addhaniyaṁ assa ciraṭṭhitika’’ntiādīsu (dī. ni. 2.184; 3.177; pārā. 21) viya,",
  "tika-s0105t0:309_4": "addhānagamanapavattakā vā dīghamaggikā iriyāpathā.",
  "tika-s0105t0:309_5": "Addhānasaddo hi dīghamaggapariyāyo ‘‘addhānagamanasamayo’’tiādīsu (pāci. 213, 217) viya.",
  "tika-s0105t0:309_6": "Majjhimāti bhikkhācārādivasena pavattā nāticirakālikā,",
  "tika-s0105t0:309_7": "nātidīghamaggikā vā iriyāpathā. Cuṇṇiyairiyāpathāti vihāre,",
  "tika-s0105t0:309_8": "aññattha vā ito cito ca parivattanādivasena pavattā appamattakabhāvena cuṇṇavicuṇṇiyabhūtā iriyāpathā.",
  "tika-s0105t0:309_9": "Appamattakampi hi ‘‘cuṇṇavicuṇṇa’’nti loke vadanti.",
  "tika-s0105t0:309_10": "‘‘Khuddakacuṇṇikairiyāpathā’’tipi pāṭho,",
  "tika-s0105t0:309_11": "khuddakā hutvā vuttanayena cuṇṇikā iriyāpathāti attho.",
  "tika-s0105t0:309_12": "Tasmāti evaṁ avatthābhedena iriyāpathabhedamattassa kathanato.",
  "tika-s0105t0:309_13": "Tesupīti ‘‘gate ṭhite’’tiādīsupi.",
  "tika-s0105t0:309_14": "Vuttanayenāti ‘‘abhikkante’’tiādīsu vuttanayena.",
  "tika-s0105t0:310_0": "Aparabhāgeti gamanairiyāpathato aparabhāge.",
  "tika-s0105t0:310_1": "Ṭhitoti ṭhitairiyāpathasampanno. Etthevāti caṅkamaneyeva. Evaṁ sabbattha yathārahaṁ.",
  "tika-s0105t0:311_0": "Gamanaṭhānanisajjānaṁ viya nisīdanasayanassa kamavacanamayuttaṁ yebhuyyena tathā kamābhāvatoti ‘‘uṭṭhāya’’ micceva vuttaṁ.",
  "tika-s0105t0:312_0": "Jāgaritasaddasannidhānato cettha bhavaṅgotaraṇavasena niddokkamanameva sayanaṁ,",
  "tika-s0105t0:312_1": "na pana piṭṭhipasāraṇamattanti dasseti ‘‘kiriyāmayapavattāna’’ntiādinā. Divāseyyasikkhāpade (pārā.",
  "tika-s0105t0:312_2": "77) viya piṭṭhipasāraṇassāpi sayanairiyāpathabhāvena ekalakkhaṇattā etthāvarodhanaṁ daṭṭhabbaṁ. Karaṇaṁ kiriyā, kāyādikiccaṁ,",
  "tika-s0105t0:312_3": "taṁ nibbattentīti kiriyāmayāni taddhitasaddānamanekatthavuttito.",
  "tika-s0105t0:312_4": "Atha vā āvajjanadvayakiccaṁ kiriyā, tāya pakatāni, nibbattāni vā kiriyāmayāni.",
  "tika-s0105t0:312_5": "Āvajjanavasena hi bhavaṅgupacchede sati vīthicittāni uppajjantīti.",
  "tika-s0105t0:312_6": "Aparāparuppattiyā nānappakārato vattanti parivattantīti pavattāni.",
  "tika-s0105t0:312_7": "Katthaci pana ‘‘cittāna’’nti pāṭho, so abhidhammaṭṭhakathādīhi, (vibha. aṭṭha.",
  "tika-s0105t0:312_8": "523) taṭṭīkāhi ca viruddhattā na porāṇapāṭhoti veditabbo.",
  "tika-s0105t0:312_9": "Kiriyāmayāni eva pavattāni tathā, javanaṁ,",
  "tika-s0105t0:312_10": "sabbampi vā chadvārikavīthicittaṁ.",
  "tika-s0105t0:312_11": "Tenāha abhidhammaṭīkāyaṁ (vibha. mūlaṭī. 525) ‘‘kāyādikiriyāmayattā ,",
  "tika-s0105t0:312_12": "āvajjanakiriyāsamuṭṭhitattā ca javanaṁ,",
  "tika-s0105t0:312_13": "sabbampi vā chadvārappavattaṁ kiriyāmayapavattaṁ nāmā’’ti.",
  "tika-s0105t0:312_14": "Appavattanti niddokkamanakāle anuppajjanaṁ suttaṁ nāmāti attho gahetabbo. Neyyatthavacanañhi idaṁ,",
  "tika-s0105t0:312_15": "itarathā chadvārikacittānaṁ purecarānucaravasena uppajjantānaṁ sabbesampi dvāravimuttacittānaṁ pavattaṁ suttaṁ nāma siyā,",
  "tika-s0105t0:312_16": "evañca katvā niddokkamanakālato aññasmiṁ kāle uppajjantānaṁ dvāravimuttacittānampi pavattaṁ jāgarite saṅgayhatīti veditabbaṁ.",
  "tika-s0105t0:313_0": "Cittassa payogakāraṇabhūte oṭṭhādike paṭicca yathāsakaṁ ṭhāne saddo jāyatīti āha ‘‘oṭṭhe ca paṭiccā’’tiādi.",
  "tika-s0105t0:313_1": "Kiñcāpi saddo yathāṭhānaṁ jāyati,",
  "tika-s0105t0:313_2": "oṭṭhālanādinā pana payogeneva jāyati,",
  "tika-s0105t0:313_3": "na vinā tena payogenāti adhippāyo.",
  "tika-s0105t0:313_4": "Keci pana vadanti ‘‘oṭṭhe cātiādi sadduppattiṭṭhānanidassana’’nti,",
  "tika-s0105t0:313_5": "tadayuttameva tathā avacanato.",
  "tika-s0105t0:313_6": "Na hi ‘‘oṭṭhe ca paṭiccā’’tiādinā sasamuccayena kammavacanena ṭhānavacanaṁ sambhavatīti.",
  "tika-s0105t0:313_7": "Tadanurūpanti tassa saddassa anurūpaṁ.",
  "tika-s0105t0:313_8": "Bhāsanassa paṭisañcikkhanavirodhato tuṇhībhāvapakkhe ‘‘aparabhāge bhāsito iti paṭisañcikkhatī’’ti na vuttaṁ,",
  "tika-s0105t0:313_9": "tena ca viññāyati ‘‘tuṇhībhūtova paṭisañcikkhatīti attho’’ti.",
  "tika-s0105t0:314_0": "Bhāsanatuṇhībhāvānaṁ sabhāvato bhede sati ayaṁ vibhāgo yutto siyā,",
  "tika-s0105t0:314_1": "nāsatīti anuyogenāha ‘‘upādārūpapavattiyañhī’’tiādi.",
  "tika-s0105t0:314_2": "Upādārūpassa saddāyatanassa pavatti tathā,",
  "tika-s0105t0:314_3": "saddāyatanassa pavattanaṁ bhāsanaṁ,",
  "tika-s0105t0:314_4": "appavattanaṁ tuṇhīti vuttaṁ hoti.",
  "tika-s0105t0:315_0": "Yasmā pana mahāsivattheravāde anantare anantare iriyāpathe pavattarūpārūpadhammānaṁ tattha tattheva nirodhadassanavasena sampajānakāritā gahitā,",
  "tika-s0105t0:315_1": "tasmā taṁ mahāsatipaṭṭhānasutte (dī. ni. 2.376; ma. ni.",
  "tika-s0105t0:315_2": "1.109) āgataasammohasampajaññavipassanāvāravasena veditabbaṁ,",
  "tika-s0105t0:315_3": "na catubbidhasampajaññavibhāgavasena, ato tattheva tamadhippetaṁ,",
  "tika-s0105t0:315_4": "na idhāti dassento ‘‘tayida’’ntiādimāha.",
  "tika-s0105t0:315_5": "Asammohasaṅkhātaṁ dhuraṁ jeṭṭhakaṁ yassa vacanassāti asammohadhuraṁ,",
  "tika-s0105t0:315_6": "mahāsatipaṭṭhānasutteyeva tassa vacanassa adhippetabhāvassa hetugabbhamidaṁ vacanaṁ.",
  "tika-s0105t0:315_7": "Yasmā panettha sabbampi catubbidhaṁ sampajaññaṁ labbhati yāvadeva sāmaññaphalavisesadassanapadhānattā imissā desanāya,",
  "tika-s0105t0:315_8": "tasmā taṁ idha adhippetanti dassetuṁ ‘‘imasmiṁ panā’’tiādi vuttaṁ.",
  "tika-s0105t0:315_9": "Vuttanayenevāti abhikkantādīsu vuttanayeneva.",
  "tika-s0105t0:315_10": "Nanu ‘‘satisampajaññena samannāgato’’ti etassa uddesassāyaṁ niddeso,",
  "tika-s0105t0:315_11": "atha kasmā sampajaññavaseneva vitthāro katoti codanaṁ sodhento ‘‘sampajānakārīti cā’’tiādimāha,",
  "tika-s0105t0:315_12": "satisampayuttasseva sampajānassa vasena atthassa viditabbattā evaṁ vitthāro katoti vuttaṁ hoti.",
  "tika-s0105t0:315_13": "‘‘Satisampayuttassevā’’ti ca iminā yathā sampajaññassa kiccato padhānatā gahitā,",
  "tika-s0105t0:315_14": "evaṁ satiyāpīti atthaṁ dasseti,",
  "tika-s0105t0:315_15": "na panetaṁ satiyā sampajaññena saha bhāvamattadassanaṁ.",
  "tika-s0105t0:315_16": "Na hi kadāci satirahitā ñāṇappavatti atthīti.",
  "tika-s0105t0:316_0": "Nanu ca sampajaññavasenevāyaṁ vitthāro,",
  "tika-s0105t0:316_1": "atha kasmā satisampayuttassa sampajaññassa vasena attho veditabboti codanampi sodheti ‘‘satisampajaññena samannāgatoti etassa hi padassa ayaṁ vitthāro’’ti iminā.",
  "tika-s0105t0:316_2": "Idaṁ vuttaṁ hoti – ‘‘satisampajaññena samannāgato’’ti evaṁ ekato uddiṭṭhassa atthassa vitthārattā uddese viya niddesepi tadubhayaṁ samadhurabhāveneva gahitanti.",
  "tika-s0105t0:316_3": "Imināpi hi satiyā sampajaññena samadhurataṁyeva vibhāveti ekato uddiṭṭhassa atthassa vitthārabhāvadassanena tadatthassa siddhattā.",
  "tika-s0105t0:316_4": "Idāni vibhaṅganayenāpi tadatthaṁ samatthetuṁ ‘‘vibhaṅgappakaraṇe panā’’tiādi vuttaṁ.",
  "tika-s0105t0:316_5": "Imināpi hi sampajaññassa viya satiyāpettha padhānataṁyeva vibhāveti.",
  "tika-s0105t0:316_6": "Tattha etāni padānīti ‘‘abhikkante paṭikkante sampajānakārī hotī’’tiādīni uddesapadāni.",
  "tika-s0105t0:316_7": "Vibhattānevāti satiyā sampajaññena sampayogamakatvā sabbaṭṭhānesu visuṁ visuṁ vibhattāniyeva.",
  "tika-s0105t0:317_0": "Majjhimabhāṇakā, pana ābhidhammikā (vibha. aṭṭha.",
  "tika-s0105t0:317_1": "523) ca evaṁ vadanti – eko bhikkhu gacchanto aññaṁ cintento aññaṁ vitakkento gacchati,",
  "tika-s0105t0:317_2": "eko kammaṭṭhānaṁ avissajjetvāva gacchati.",
  "tika-s0105t0:317_3": "Tathā eko tiṭṭhanto aññaṁ cintento aññaṁ vitakkento tiṭṭhati,",
  "tika-s0105t0:317_4": "eko kammaṭṭhānaṁ avissajjetvāva tiṭṭhati.",
  "tika-s0105t0:317_5": "Eko nisīdanto aññaṁ cintento aññaṁ vitakkento nisīdati,",
  "tika-s0105t0:317_6": "eko kammaṭṭhānaṁ avissajjetvāva nisīdati.",
  "tika-s0105t0:317_7": "Eko sayanto aññaṁ cintento aññaṁ vitakkento sayati,",
  "tika-s0105t0:317_8": "eko kammaṭṭhānaṁ avissajjetvāva sayati.",
  "tika-s0105t0:317_9": "Ettakena pana gocarasampajaññaṁ na pākaṭaṁ hotīti caṅkamanena dīpenti.",
  "tika-s0105t0:317_10": "Yo hi bhikkhu caṅkamaṁ otaritvā caṅkamanakoṭiyaṁ ṭhito pariggaṇhāti ‘‘pācīnacaṅkamanakoṭiyaṁ pavattā rūpārūpadhammā pacchimacaṅkamanakoṭiṁ appatvā ettheva niruddhā,",
  "tika-s0105t0:317_11": "pacchimacaṅkamanakoṭiyaṁ pavattāpi pācīnacaṅkamanakoṭiṁ appatvā ettheva niruddhā,",
  "tika-s0105t0:317_12": "caṅkamanavemajjhe pavattā ubho koṭiyo appatvā ettheva niruddhā,",
  "tika-s0105t0:317_13": "caṅkamane pavattā rūpārūpadhammā ṭhānaṁ appatvā ettheva niruddhā, ṭhāne pavattā nisajjaṁ,",
  "tika-s0105t0:317_14": "nisajjāya pavattā sayanaṁ appatvā ettheva niruddhā’’ti evaṁ pariggaṇhanto pariggaṇhantoyeva bhavaṅgaṁ otāreti,",
  "tika-s0105t0:317_15": "uṭṭhahanto kammaṭṭhānaṁ gahetvāva uṭṭhahati.",
  "tika-s0105t0:317_16": "Ayaṁ bhikkhu gatādīsu sampajānakārī nāma hoti.",
  "tika-s0105t0:318_0": "Evaṁ pana sutte kammaṭṭhānaṁ avibhūtaṁ hoti,",
  "tika-s0105t0:318_1": "kammaṭṭhānaṁ avibhūtaṁ na kātabbaṁ,",
  "tika-s0105t0:318_2": "tasmā yo bhikkhu yāva sakkoti,",
  "tika-s0105t0:318_3": "tāva caṅkamitvā ṭhatvā nisīditvā sayamāno evaṁ pariggahetvā sayati ‘‘kāyo acetano, mañco acetano,",
  "tika-s0105t0:318_4": "kāyo na jānāti ‘ahaṁ mañce sayito’ti,",
  "tika-s0105t0:318_5": "mañcopi na jānāti ‘mayi kāyo sayito’ti.",
  "tika-s0105t0:318_6": "Acetano kāyo acetane mañce sayito’’ti.",
  "tika-s0105t0:318_7": "Evaṁ pariggaṇhanto pariggaṇhantoyeva cittaṁ bhavaṅgaṁ otāreti,",
  "tika-s0105t0:318_8": "pabujjhanto kammaṭṭhānaṁ gahetvāva pabujjhati,",
  "tika-s0105t0:318_9": "ayaṁ sutte sampajānakārī nāma hoti.",
  "tika-s0105t0:319_0": "‘‘Kāyādikiriyānipphattanena tammayattā,",
  "tika-s0105t0:319_1": "āvajjanakiriyāsamuṭṭhitattā ca javanaṁ,",
  "tika-s0105t0:319_2": "sabbampi vā chadvārappavattaṁ kiriyāmayapavattaṁ nāma,",
  "tika-s0105t0:319_3": "tasmiṁ sati jāgaritaṁ nāma hotī’’ti pariggaṇhanto bhikkhu jāgarite sampajānakārī nāma.",
  "tika-s0105t0:319_4": "Apica rattindivaṁ cha koṭṭhāse katvā pañca koṭṭhāse jaggantopi jāgarite sampajānakārī nāma hoti.",
  "tika-s0105t0:320_0": "Vimuttāyatanasīsena dhammaṁ desentopi,",
  "tika-s0105t0:320_1": "bāttiṁsa tiracchānakathā pahāya dasakathāvatthunissitaṁ sappāyakathaṁ kathentopi bhāsite sampajānakārī nāma.",
  "tika-s0105t0:321_0": "Aṭṭhatiṁsāya ārammaṇesu cittaruciyaṁ manasikāraṁ pavattentopi dutiyajjhānaṁ samāpannopi tuṇhībhāve sampajānakārī nāma.",
  "tika-s0105t0:321_1": "Dutiyañhi jhānaṁ vacīsaṅkhāravirahato visesato tuṇhībhāvo nāmāti.",
  "tika-s0105t0:321_2": "Ayampi nayo purimanayato visesanayattā idhāpi āharitvā vattabbo.",
  "tika-s0105t0:321_3": "Tathā hesa abhidhammaṭṭhakathādīsu (vibha. aṭṭha.",
  "tika-s0105t0:321_4": "523) ‘‘ayaṁ panettha aparopi nayo’’ti ārabhitvā yathāvuttanayo vibhāvitoti.",
  "tika-s0105t0:321_5": "‘‘Evaṁ kho mahārājā’’tiādi yathāniddiṭṭhassa atthassa nigamanaṁ,",
  "tika-s0105t0:321_6": "tasmā tattha niddesānurūpaṁ atthaṁ dassento ‘‘eva’’ntiādimāha.",
  "tika-s0105t0:321_7": "Satisampayuttassa sampajaññassāti hi niddesānurūpaṁ atthavacanaṁ. Tattha vinicchayo vuttoyeva.",
  "tika-s0105t0:321_8": "Evanti iminā vuttappakārena abhikkantapaṭikkantādīsu sattasu ṭhānesu paccekaṁ catubbidhena pakārenāti attho.",
  "tika-s0105t0:322_0": "Santosakathāvaṇṇanā",
  "tika-s0105t0:323_0": "215.",
  "tika-s0105t0:323_1": "Atthadassanena padassapi viññāyamānattā padamanapekkhitvā santosassa attani atthitāya bhikkhu santuṭṭhoti pavuccatīti atthamattaṁ dassetuṁ ‘‘itarītarapaccayasantosena samannāgato’’ti vuttaṁ.",
  "tika-s0105t0:323_2": "Santussati na luddho bhavatīti hi padanibbacanaṁ.",
  "tika-s0105t0:323_3": "Apica padanibbacanavasena atthe vutte yassa santosassa attani atthibhāvato santuṭṭho nāma,",
  "tika-s0105t0:323_4": "so apākaṭoti taṁ pākaṭakaraṇatthaṁ ‘‘itarītarapaccayasantosena samannāgato’’ti atthamattamāha,",
  "tika-s0105t0:323_5": "cīvarādike yattha katthaci kappiyapaccaye santosena samaṅgībhūtoti attho.",
  "tika-s0105t0:323_6": "Itara-saddo hi aniyamavacano dvikkhattuṁ vuccamāno yaṁ kiñci-saddena samānattho hoti.",
  "tika-s0105t0:323_7": "Tena vuttaṁ ‘‘yattha katthaci kappiyapaccaye’’ti.",
  "tika-s0105t0:323_8": "Atha vā itaraṁ vuccati hīnaṁ paṇītato aññattā,",
  "tika-s0105t0:323_9": "tathā paṇītampi hīnato aññattā.",
  "tika-s0105t0:323_10": "Aññamaññāpekkhāsiddhā hi itaratā,",
  "tika-s0105t0:323_11": "tasmā hīnena vā paṇītena vā cīvarādikappiyapaccayena santosena samaṅgībhūtoti attho daṭṭhabbo. Santussati tena,",
  "tika-s0105t0:323_12": "santussanamattanti vā santoso, tathā pavatto alobho,",
  "tika-s0105t0:323_13": "alobhapadhānā vā cattāro khandhā. Labhanaṁ lābho,",
  "tika-s0105t0:323_14": "attano lābhassa anurūpaṁ santoso yathālābhasantoso. Balanti kāyabalaṁ,",
  "tika-s0105t0:323_15": "attano balassa anurūpaṁ santoso yathābalasantoso.Sāruppanti sappāyaṁ patirūpaṁ bhikkhuno anucchavikatā,",
  "tika-s0105t0:323_16": "attano sāruppassa anurūpaṁ santoso yathāsāruppasantoso.",
  "tika-s0105t0:324_0": "Aparo nayo – labbhateti lābho, yo yo lābho yathālābhaṁ, itarītarapaccayo,",
  "tika-s0105t0:324_1": "yathālābhena santoso yathālābhasantoso.",
  "tika-s0105t0:324_2": "Balassa anurūpaṁ pavattatīti yathābalaṁ,",
  "tika-s0105t0:324_3": "attano balānucchavikapaccayo,",
  "tika-s0105t0:324_4": "yathā-saddo cettha sasādhanaṁ anurūpakiriyaṁ vadati,",
  "tika-s0105t0:324_5": "yathā taṁ ‘‘adhicitta’’nti ettha adhi-saddo sasādhanaṁ adhikaraṇakiriyanti.",
  "tika-s0105t0:324_6": "Yathābalena santoso yathābalasantoso. Sāruppati patirūpaṁ bhavati,",
  "tika-s0105t0:324_7": "sobhanaṁ vā āropetīti sāruppaṁ,",
  "tika-s0105t0:324_8": "yaṁ yaṁ sāruppaṁ yathāsāruppaṁ, bhikkhuno sappāyapaccayo,",
  "tika-s0105t0:324_9": "yathāsāruppena santoso yathāsāruppasantoso.",
  "tika-s0105t0:324_10": "Yathāvuttaṁ pabhedamanugatā vaṇṇanā pabhedavaṇṇanā.",
  "tika-s0105t0:325_0": "Idhāti sāsane.",
  "tika-s0105t0:325_1": "Aññaṁ na patthetīti appattapatthanabhāvamāha,",
  "tika-s0105t0:325_2": "labhantopi na gaṇhātīti pattapatthanābhāvaṁ.",
  "tika-s0105t0:325_3": "Paṭhamena appattapatthanābhāveyeva vutte yathāladdhato aññassa apatthanā nāma appicchatāyapi siyā pavattiākāroti appicchatāpasaṅgabhāvato tatopi nivattameva santosassa sarūpaṁ dassetuṁ dutiyena pattapatthanābhāvo vuttoti daṭṭhabbaṁ. Evamuparipi.",
  "tika-s0105t0:325_4": "Pakatidubbaloti ābādhādivirahepi sabhāvadubbalo.",
  "tika-s0105t0:325_5": "Samāno sīlādibhāgo yassāti sabhāgo,",
  "tika-s0105t0:325_6": "saha vā sīlādīhi guṇabhāgehi vattatīti sabhāgo, lajjīpesalo bhikkhu, tena.",
  "tika-s0105t0:325_7": "Taṁ parivattetvāti pakatidubbalādīnaṁ garucīvaraṁ na phāsubhāvāvahaṁ,",
  "tika-s0105t0:325_8": "sarīrakhedāvahañca hotīti payojanavasena parivattanaṁ vuttaṁ, na atricchatādivasena.",
  "tika-s0105t0:325_9": "Atricchatādippakārena hi parivattetvā lahukacīvaraparibhogo santosavirodhī hoti,",
  "tika-s0105t0:325_10": "tassa pana tadabhāvato yathāvuttappayojanavasena parivattetvā lahukacīvaraparibhogopi na santosavirodhīti āha ‘‘lahukena yāpentopi santuṭṭhova hotī’’ti.",
  "tika-s0105t0:325_11": "Payojanavasena parivattetvā lahukacīvaraparibhogopi na tāva santosavirodhī,",
  "tika-s0105t0:325_12": "pageva tathā aparivattetvā paribhogeti sambhāvitassa atthassa dassanatthañhettha api-saddaggahaṇaṁ.",
  "tika-s0105t0:325_13": "Cīvaraniddesepi ‘‘pattacīvarādīnaṁ aññatara’’nti vacanaṁ yathārutaṁ gahitāvasesapaccayasantosassa cīvarasantose samavarodhitādassanatthaṁ.",
  "tika-s0105t0:325_14": "‘‘Therako ayamāyasmā mallako’’tiādīsu theravohārassa paññattimattepi pavattito dasavassato pabhuti ciravassapabbajitesveva idha pavattiñāpanatthaṁ ‘‘therānaṁ cirapabbajitāna’’nti vuttaṁ,",
  "tika-s0105t0:325_15": "therānanti vā saṅghattheraṁ vadati.",
  "tika-s0105t0:325_16": "Cirapabbajitānanti pana tadavasese vuḍḍhabhikkhū.",
  "tika-s0105t0:325_17": "Saṅkārakūṭāditoti kacavararāsiādito.",
  "tika-s0105t0:325_18": "Anantakānīti nantakāni pilotikāni.",
  "tika-s0105t0:325_19": "‘‘A-kāro cettha nipātamatta’’nti (vi. va. aṭṭha.",
  "tika-s0105t0:325_20": "1165) vimānaṭṭhakathāyaṁ vuttaṁ.",
  "tika-s0105t0:325_21": "Tathā cāhu ‘‘nantakaṁ kappaṭo jiṇṇavasanaṁ tu paṭaccara’’nti natthi dasāsaṅkhāto anto koṭi yesanti hi nantakāni,",
  "tika-s0105t0:325_22": "na-saddassa tu anādese anantakānītipi yujjati.",
  "tika-s0105t0:325_23": "Saṅketakovidānaṁ pana ācariyānaṁ tathā avuttattā vīmaṁsitvā gahetabbaṁ. ‘‘Sanantakānī’’tipi pāṭho,",
  "tika-s0105t0:325_24": "nantakena saha saṁsibbitāni paṁsukūlāni cīvarānīti attho.",
  "tika-s0105t0:325_25": "Saṅghāṭinti tiṇṇaṁ cīvarānaṁ aññataraṁ cīvaraṁ.",
  "tika-s0105t0:325_26": "Tīṇipi hi cīvarāni saṅghaṭitattā ‘‘saṅghāṭī’’ti vuccanti. Mahagghaṁ cīvaraṁ,",
  "tika-s0105t0:325_27": "bahūni vā cīvarāni labhitvā tāni vissajjetvā tadaññassa gahaṇampi mahicchatādinaye aṭṭhatvā yathāsāruppanaye eva ṭhitattā na santosavirodhīti āha ‘‘tesaṁ…pe… dhārentopi santuṭṭhova hotī’’ti.",
  "tika-s0105t0:325_28": "Yathāsāruppanayena yathāladdhaṁ vissajjetvā tadaññagahaṇampi na tāva santosavirodhī,",
  "tika-s0105t0:325_29": "pageva anaññagahaṇena yathāladdhasseva yathāsāruppaṁ paribhogeti sambhāvitassa atthassa dassanatthañhettha api-saddaggahaṇaṁ,",
  "tika-s0105t0:325_30": "evaṁ sesapaccayesupi yathābalayathāsāruppaniddesesu api-saddaggahaṇe adhippāyo veditabbo.",
  "tika-s0105t0:326_0": "Pakativiruddhanti sabhāveneva asappāyaṁ.",
  "tika-s0105t0:326_1": "Samaṇadhammakaraṇasīsena sappāyapaccayapariyesanaṁ,",
  "tika-s0105t0:326_2": "paribhuñjanañca visesato yuttataranti atthantaraṁ viññāpetuṁ ‘‘yāpentopī’’ti avatvā ‘‘samaṇadhammaṁ karontopī’’ti vuttaṁ.",
  "tika-s0105t0:326_3": "Missakāhāranti taṇḍulamuggādīhi nānāvidhapubbaṇṇāparaṇṇehi missetvā kataṁ āhāraṁ.",
  "tika-s0105t0:327_0": "Aññampi senāsane yathāsāruppasantosaṁ dassento āha ‘‘yo hī’’tiādi.",
  "tika-s0105t0:327_1": "Paṭhame hi naye yathāladdhassa vissajjanena,",
  "tika-s0105t0:327_2": "dutiye pana yathāpattassa asampaṭicchanena yathāsāruppasantoso vuttoti ayametesaṁ viseso.",
  "tika-s0105t0:327_3": "Hi-saddo cettha pakkhantarajotako.",
  "tika-s0105t0:327_4": "Majjhimāgamaṭṭhakathāyaṁ pana pi-saddo dissati.",
  "tika-s0105t0:327_5": "‘‘Uttamasenāsanaṁ nāma pamādaṭṭhāna’’nti vatvā tabbhāvameva dassetuṁ ‘‘tattha nisinnassā’’tiādi vuttaṁ.",
  "tika-s0105t0:327_6": "Niddābhibhūtassāti thinamiddokkamanena cittacetasikagelaññabhāvato bhavaṅgasantatisaṅkhātāya niddāya abhibhūtassa, niddāyantassāti attho.",
  "tika-s0105t0:327_7": "Paṭibujjhatoti tathārūpena ārammaṇantarena paṭibujjhantassa paṭibujjhanahetu kāmavitakkā pātubhavantīti vuttaṁ hoti.",
  "tika-s0105t0:327_8": "‘‘Paṭibujjhanato’’tipi hi katthaci pāṭho dissati.",
  "tika-s0105t0:327_9": "Ayampīti paṭhamanayaṁ upādāya vuttaṁ.",
  "tika-s0105t0:328_0": "Tesaṁ ābhatenāti tehi therādīhi ābhatena,",
  "tika-s0105t0:328_1": "tesaṁ vā yena kenaci santakenāti ajjhāharitvā sambandho.",
  "tika-s0105t0:328_2": "Muttaharītakanti gomuttaparibhāvitaṁ,",
  "tika-s0105t0:328_3": "pūtibhāvena vā mocitaṁ chaḍḍitaṁ harītakaṁ,",
  "tika-s0105t0:328_4": "idāni pana potthakesu ‘‘gomuttaharītaka’’nti pāṭho,",
  "tika-s0105t0:328_5": "so na porāṇapāṭho tabbaṇṇanāya (dī. ni. ṭī. 1.215) viruddhattā.",
  "tika-s0105t0:328_6": "Catumadhuranti majjhimāgamavare mahādhammasamādānasutte (ma. ni.",
  "tika-s0105t0:328_7": "1.484 ādayo) vuttaṁ dadhimadhusappiphāṇitasaṅkhātaṁ catumadhuraṁ,",
  "tika-s0105t0:328_8": "ekasmiñca bhājane catumadhuraṁ ṭhapetvā tesu yadicchasi, taṁ gaṇhāhi bhanteti attho.",
  "tika-s0105t0:328_9": "‘‘Sacassā’’tiādinā tadubhayassa rogavūpasamanabhāvaṁ dasseti.",
  "tika-s0105t0:328_10": "Buddhādīhi vaṇṇitanti ‘‘pūtimuttabhesajjaṁ nissāya pabbajjā’’tiādinā (mahāva. 73,",
  "tika-s0105t0:328_11": "128) sammāsambuddhādīhi pasatthaṁ.",
  "tika-s0105t0:328_12": "Appicchatāvisiṭṭhāya santuṭṭhiyā niyojanato paramena ukkaṁsagatena santosena santussatīti paramasantuṭṭho.",
  "tika-s0105t0:329_0": "Kāmañca santosappabhedā yathāvuttatopi adhikatarā cīvare vīsati santosā, piṇḍapāte pannarasa, senāsane ca pannarasa, gilānapaccaye vīsatīti,",
  "tika-s0105t0:329_1": "idha pana saṅkhepena dvādasavidhoyeva santoso vutto.",
  "tika-s0105t0:329_2": "Tadadhikatarappabhedo pana caturaṅguttare mahāariyavaṁsasuttaṭṭhakathāya (a. ni. aṭṭha. 2.4.28) gahetabbo. Tenāha ‘‘iminā panā’’tiādi.",
  "tika-s0105t0:329_3": "Evaṁ ‘‘idha mahārāja bhikkhu santuṭṭho hotī’’ti ettha puggalādhiṭṭhānaniddiṭṭhena santuṭṭhapadeneva santosappabhedaṁ dassetvā idāni ‘‘kāyaparihārikena cīvarena kucchiparihārikena piṇḍapātenā’’tiādi desanānurūpaṁ tena santosena santuṭṭhassa anucchavikaṁ paccayappabhedaṁ,",
  "tika-s0105t0:329_4": "tassa ca kāyakucchiparihāriyabhāvaṁ vibhāvento evamāhāti ayamettha sambandho.",
  "tika-s0105t0:329_5": "Kāmañcassa cīvarapiṇḍapāteheva yathākkamaṁ kāyakucchiparihāriyehi santuṭṭhatā pāḷiyaṁ vuttā,",
  "tika-s0105t0:329_6": "tathāpi sesaparikkhāracatukkena ca vinā vicaraṇamayuttaṁ,",
  "tika-s0105t0:329_7": "sabbattha ca kāyakucchiparihāriyatā laddhabbāti aṭṭhakathāyaṁ ayaṁ vinicchayo vuttoti daṭṭhabbaṁ.",
  "tika-s0105t0:329_8": "Dantakaṭṭhacchedanavāsīti lakkhaṇamattaṁ tadaññakiccassāpi tāya sādhetabbattā,",
  "tika-s0105t0:329_9": "tena vakkhati ‘‘mañcapīṭhānaṁ aṅgapādacīvarakuṭidaṇḍakasajjanakāle cā’’tiādi.",
  "tika-s0105t0:329_10": "Vuttampi cetaṁ porāṇaṭṭhakathāsu ‘‘na hetaṁ katthacipi pāḷiyamāgata’’nti.",
  "tika-s0105t0:330_0": "Bandhananti kāyabandhanaṁ.",
  "tika-s0105t0:330_1": "Parissāvanena parissāvanañca, tena sahāti vā attho.",
  "tika-s0105t0:330_2": "Yutto kammaṭṭhānabhāvanāsaṅkhāto yogo yassa,",
  "tika-s0105t0:330_3": "tasmiṁ vā yogo yuttoti yuttayogo, tassa.",
  "tika-s0105t0:331_0": "Kāyaṁ pariharanti posenti,",
  "tika-s0105t0:331_1": "kāyassa vā parihāro posanamattaṁ payojanametehīti kāyaparihāriyā ka-kārassa ya-kāraṁ katvā. Posanañcettha vaḍḍhanaṁ, bharaṇaṁ vā,",
  "tika-s0105t0:331_2": "tathā kucchiparihāriyāpi veditabbā.",
  "tika-s0105t0:331_3": "Bahiddhāva kāyassa upakārakabhāvena kāyaparihāriyatā,",
  "tika-s0105t0:331_4": "ajjhoharaṇavasena sarīraṭṭhitiyā upakārakabhāvena kucchiparihāriyatāti ayametesaṁ viseso.",
  "tika-s0105t0:331_5": "Tenāha ‘‘ticīvaraṁ tāvā’’tiādi.",
  "tika-s0105t0:331_6": "‘‘Pariharatī’’ti etassa posetīti atthavacanaṁ. Itīti nidassane nipāto,",
  "tika-s0105t0:331_7": "evaṁ vuttanayena kāyaparihāriyaṁ hotīti kāraṇajotane vā,",
  "tika-s0105t0:331_8": "tasmā posanato kāyaparihāriyaṁ hotīti. Evamuparipi.",
  "tika-s0105t0:331_9": "Cīvarakaṇṇenāti cīvarapariyantena.",
  "tika-s0105t0:332_0": "Kuṭiparibhaṇḍakaraṇakāleti kuṭiyā samantato vilimpanena sammaṭṭhakaraṇakāle.",
  "tika-s0105t0:333_0": "Aṅgaṁ nāma mañcapīṭhānaṁ pādūpari ṭhapito padhānasambhāraviseso.",
  "tika-s0105t0:333_1": "Yattha padarasañcinanapiṭṭhiapassayanādīni karonti, yo ‘‘aṭanī’’tipi vuccati.",
  "tika-s0105t0:334_0": "Madhuddumapupphaṁ madhukaṁ nāma, makkhikāmadhūhi katapūvaṁ vā.",
  "tika-s0105t0:334_1": "Parikkhāramattā parikkhārapamāṇaṁ.",
  "tika-s0105t0:334_2": "Seyyaṁ pavisantassāti paccattharaṇakuñcikānaṁ tādise kāle paribhuttabhāvaṁ sandhāya vuttaṁ.",
  "tika-s0105t0:334_3": "Tenāha ‘‘tatraṭṭhakaṁ paccattharaṇa’’nti.",
  "tika-s0105t0:334_4": "Attano santakabhāvena paccattharaṇādhiṭṭhānena adhiṭṭhahitvā tattheva senāsane tiṭṭhanakañhi ‘‘tatraṭṭhaka’’nti vuccati.",
  "tika-s0105t0:334_5": "Vikappanavacanato pana tesamaññatarassa navamatā,",
  "tika-s0105t0:334_6": "yathāvuttapaṭipāṭiyā cettha navamabhāvo,",
  "tika-s0105t0:334_7": "na tu tesaṁ tathāpatiniyatabhāvena. Kasmāti ce? Tathāyeva tesamadhāraṇato. Esa nayo dasamādīsupi.",
  "tika-s0105t0:334_8": "Telaṁ paṭisāmetvā haritā veḷunāḷiādikā telanāḷi.",
  "tika-s0105t0:334_9": "Nanu santuṭṭhapuggaladassane santuṭṭhova aṭṭhaparikkhāriko dassetabboti anuyoge yathārahaṁ tesampi santuṭṭhabhāvaṁ dassento ‘‘etesu cā’’tiādimāha.",
  "tika-s0105t0:334_10": "Mahanto parikkhārasaṅkhāto bhāro etesanti mahābhārā, ayaṁ adhunā pāṭho,",
  "tika-s0105t0:334_11": "ācariyadhammapālattherena pana ‘‘mahāgajā’’ti pāṭhassa diṭṭhattā ‘‘dupposabhāvena mahāgajā viyāti mahāgajā’’ti (dī. ni. ṭī. 1.215) vuttaṁ,",
  "tika-s0105t0:334_12": "na te ettakehi parikkhārehi ‘‘mahicchā, asantuṭṭhā, dubbharā,",
  "tika-s0105t0:334_13": "bāhullavuttino’’ti ca vattabbāti adhippāyo.",
  "tika-s0105t0:334_14": "Yadi itarepi santuṭṭhā appicchatādisabhāvā,",
  "tika-s0105t0:334_15": "kimetesampi vasena ayaṁ desanā icchitāti codanaṁ sodhetuṁ ‘‘bhagavā panā’’tiādi vuttaṁ.",
  "tika-s0105t0:334_16": "Aṭṭhaparikkhārikassa vasena imissā desanāya icchitabhāvo kathaṁ viññāyatīti anuyogampi apaneti ‘‘so hī’’tiādinā,",
  "tika-s0105t0:334_17": "tasseva tathā pakkantabhāvena ‘‘kāyaparihārikena cīvarenā’’tiādi pāḷiyā yogyato tassa vasena icchitabhāvo viññāyatīti vuttaṁ hoti.",
  "tika-s0105t0:334_18": "Vacanīyassa hetubhāvadassanena hi vācakassāpi hetubhāvo dassitoti .",
  "tika-s0105t0:334_19": "Evañca katvā ‘‘iti imassā’’tiādi laddhaguṇavacanampi upapannaṁ hoti.",
  "tika-s0105t0:334_20": "Sallahukā vutti jīvikā yassāti sallahukavutti,",
  "tika-s0105t0:334_21": "tassa bhāvo sallahukavuttitā, taṁ.",
  "tika-s0105t0:334_22": "Kāyapārihāriyenāti bhāvappadhānaniddeso,",
  "tika-s0105t0:334_23": "bhāvalopaniddeso vāti dasseti ‘‘kāyaṁ pariharaṇamattakenā’’ti iminā, kāyaposanappamāṇenāti attho.",
  "tika-s0105t0:334_24": "Tathā kucchiparihāriyenāti etthāpi.",
  "tika-s0105t0:334_25": "Vuttanayena cettha dvidhā vacanattho, ṭīkāyaṁ (dī. ni. ṭī.",
  "tika-s0105t0:334_26": "1.215) pana paṭhamassa vacanatthassa heṭṭhā vuttattā dutiyova idha vuttoti daṭṭhabbaṁ. Mamāyanataṇhāya āsaṅgo. Pariggahataṇhāya bandho.",
  "tika-s0105t0:334_27": "Jiyāmuttoti dhanujiyāya mutto. Yūthāti hatthigaṇato.",
  "tika-s0105t0:334_28": "Tidhā pabhinnamado madahatthī.",
  "tika-s0105t0:334_29": "Vanapabbhāranti vane pabbhāraṁ.",
  "tika-s0105t0:335_0": "Catūsu disāsu sukhavihāritāya sukhavihāraṭṭhānabhūtā,",
  "tika-s0105t0:335_1": "‘‘ekaṁ disaṁ pharitvā’’tiādinā (dī. ni. 3.308; ma. ni. 1.77, 459, 509;",
  "tika-s0105t0:335_2": "2.309) vā nayena brahmavihārabhāvanāpharaṇaṭṭhānabhūtā catasso disā etassāti catuddiso, so eva cātuddiso, catasso vā disā catuddisaṁ,",
  "tika-s0105t0:335_3": "vuttanayena tamassāti cātuddiso yathā ‘‘saddho’’ti.",
  "tika-s0105t0:335_4": "Tāsveva disāsu katthacipi satte vā saṅkhāre vā bhayena na paṭihanati,",
  "tika-s0105t0:335_5": "sayaṁ vā tehi na paṭihaññateti appaṭigho. Santussamānoti sakena, santena vā, samameva vā tussanako.",
  "tika-s0105t0:335_6": "Itarītarenāti yena kenaci paccayena, uccāvacena vā.",
  "tika-s0105t0:335_7": "Paricca sayanti pavattanti kāyacittāni,",
  "tika-s0105t0:335_8": "tāni vā parisayanti abhibhavantīti parissayā, sīhabyagghādayo bāhirā,",
  "tika-s0105t0:335_9": "kāmacchandādayo ca ajjhattikā kāyacittupaddavā,",
  "tika-s0105t0:335_10": "upayogatthe cetaṁ sāmivacanaṁ. Sahitāti adhivāsanakhantiyā,",
  "tika-s0105t0:335_11": "vīriyādidhammehi ca yathārahaṁ khantā, gahantā cāti attho.",
  "tika-s0105t0:335_12": "Thaddhabhāvakarabhayābhāvena achambhī.",
  "tika-s0105t0:335_13": "Eko careti asahāyo ekākī hutvā carituṁ viharituṁ sakkuṇeyya.",
  "tika-s0105t0:335_14": "Samatthane hi eyya-saddo yathā ‘‘ko imaṁ vijaṭaye jaṭa’’nti (saṁ. ni.",
  "tika-s0105t0:335_15": "1.23) khaggavisāṇakappatāya ekavihārīti dasseti ‘‘khaggavisāṇakappo’’ti iminā.",
  "tika-s0105t0:335_16": "Saṇṭhānena khaggasadisaṁ ekameva matthake uṭṭhitaṁ visāṇaṁ yassāti khaggo;",
  "tika-s0105t0:335_17": "khaggasaddena taṁsadisavisāṇassa gahitattā, mahiṁsappamāṇo migaviseso, yo loke ‘‘palāsādo, gaṇṭhako’’ti ca vuccati,",
  "tika-s0105t0:335_18": "tassa visāṇena ekībhāvena sadisoti attho.",
  "tika-s0105t0:335_19": "Apica ekavihāritāya khaggavisāṇakappoti dassetumpi evaṁ vuttaṁ.",
  "tika-s0105t0:335_20": "Vitthāro panassā attho khaggavisāṇasuttavaṇṇanāyaṁ, (su. ni. aṭṭha. 1.42) cūḷaniddese (cūḷani.",
  "tika-s0105t0:335_21": "128) ca vuttanayena veditabbo.",
  "tika-s0105t0:336_0": "Evaṁ vaṇṇitanti khaggavisāṇasutte bhagavatā tathā desanāya vivaritaṁ, thomitaṁ vā.",
  "tika-s0105t0:336_1": "Khaggassa nāma migassa visāṇena kappo sadiso tathā.",
  "tika-s0105t0:336_2": "Kappa-saddo hettha ‘‘satthukappena vata bho kira sāvakena saddhiṁ mantayamānā’’tiādīsu (ma. ni.",
  "tika-s0105t0:336_3": "1.260) viya paṭibhāge vattati,",
  "tika-s0105t0:336_4": "tassa bhāvo khaggavisāṇakappatā, taṁ so āpajjatīti sambandho.",
  "tika-s0105t0:337_0": "Vātābhighātādīhi siyā sakuṇo chinnapakkho, asañjātapakkho vā,",
  "tika-s0105t0:337_1": "idha pana ḍetuṁ samattho sapakkhikova adhippetoti visesadassanatthaṁ pāḷiyaṁ ‘‘pakkhī sakuṇo’’ti vuttaṁ,",
  "tika-s0105t0:337_2": "na tu ‘‘ākāse antalikkhe caṅkamatī’’tiādīsu (paṭi. ma.",
  "tika-s0105t0:337_3": "3.11) viya pariyāyamattadassanatthanti āha ‘‘pakkhayutto sakuṇo’’ti.",
  "tika-s0105t0:337_4": "Uppatatīti uddhaṁ patati gacchati, pakkhandatīti attho. Vidhunantāti vibhindantā, vicālentā vā. Ajjatanāyāti ajjabhāvatthāya. Tathā svātanāyāti etthāpi.",
  "tika-s0105t0:337_5": "Attano pattaṁ eva bhāro yassāti sapattabhāro.",
  "tika-s0105t0:337_6": "Mamāyanataṇhābhāvena nissaṅgo.",
  "tika-s0105t0:337_7": "Pariggahataṇhābhāvena nirapekkho.",
  "tika-s0105t0:337_8": "Yena kāmanti yattha attano ruci, tattha. Bhāvanapuṁsakaṁ vā etaṁ.",
  "tika-s0105t0:337_9": "Yena yathā pavatto kāmoti hi yenakāmo, taṁ, yathākāmanti attho.",
  "tika-s0105t0:338_0": "Nīvaraṇappahānakathāvaṇṇanā",
  "tika-s0105t0:339_0": "216.",
  "tika-s0105t0:339_1": "Pubbe vuttasseva atthacatukkassa puna sampiṇḍetvā kathanaṁ kimatthanti adhippāyena anuyogaṁ uddharitvā sodheti ‘‘so…pe… kiṁ dassetī’’tiādinā.",
  "tika-s0105t0:339_2": "Paccayasampattinti sambhārapāripūriṁ.",
  "tika-s0105t0:339_3": "Ime cattāroti sīlasaṁvaro indriyasaṁvaro sampajaññaṁ santosoti pubbe vuttā cattāro āraññikassa sambhārā.",
  "tika-s0105t0:339_4": "Na ijjhatīti na sampajjati na saphalo bhavati. Na kevalaṁ anijjhanamattaṁ,",
  "tika-s0105t0:339_5": "atha kho ayampi dosoti dasseti ‘‘tiracchānagatehi vā’’tiādinā.",
  "tika-s0105t0:339_6": "Vattabbataṁ āpajjatīti ‘‘asukassa bhikkhuno araññe tiracchānagatānaṁ viya,",
  "tika-s0105t0:339_7": "vanacarakānaṁ viya ca nivāsanamattameva,",
  "tika-s0105t0:339_8": "na pana araññavāsānucchavikā kāci sammāpaṭipatti atthī’’ti apavādavasena vacanīyabhāvamāpajjati,",
  "tika-s0105t0:339_9": "imassatthassa pana dassanena virujjhanato saddhiṁ-saddo na porāṇoti daṭṭhabbaṁ.",
  "tika-s0105t0:339_10": "Atha vā āraññakehi tiracchānagatehi,",
  "tika-s0105t0:339_11": "vanacaravisabhāgajanehi vā saddhiṁ vippaṭipattivasena vasanīyabhāvaṁ āpajjati.",
  "tika-s0105t0:339_12": "‘‘Na bhikkhave paṇidhāya araññe vatthabbaṁ, yo vaseyya,",
  "tika-s0105t0:339_13": "āpatti dukkaṭassā’’tiādīsu (pārā.",
  "tika-s0105t0:339_14": "223) viya hi vatthabba-saddo vasitabbapariyāyo.",
  "tika-s0105t0:339_15": "Tathā hi vibhaṅgaṭṭhakathāyampi vuttaṁ ‘‘evarūpassa hi araññavāso kāḷamakkaṭaacchataracchadīpimigānaṁ aṭavivāsasadiso hotī’’ti (vibha. aṭṭha.",
  "tika-s0105t0:339_16": "526) adhivatthāti adhivasantā.",
  "tika-s0105t0:339_17": "Paṭhamaṁ bheravasaddaṁ sāventi.",
  "tika-s0105t0:339_18": "Tāvatā apalāyantassa hatthehipi sīsaṁ paharitvā palāpanākāraṁ karontīti ācariyasāriputtattherena kathitaṁ.",
  "tika-s0105t0:339_19": "Evaṁ byatirekato paccayasampattiyā dassitabhāvaṁ pakāsetvā idāni anvayatopi pakāsetuṁ ‘‘yassa panete’’tiādi vuttaṁ.",
  "tika-s0105t0:339_20": "Kathaṁ ijjhatīti āha ‘‘so hī’’tiādi.",
  "tika-s0105t0:339_21": "Kāḷako tilakoti vaṇṇavikārāpanarogavasena aññattha pariyāyavacanaṁ. Vuttañhi –",
  "tika-s0105t0:340_0": "‘‘Dunnāmakañca arisaṁ, chaddiko vamathūrito;",
  "tika-s0105t0:341_0": "Davathu paritāpotha, tilako tilakāḷako’’ti.",
  "tika-s0105t0:342_0": "Tilasaṇṭhānaṁ viya jāyatīti hi tilako, kāḷo hutvā jāyatīti kāḷako.",
  "tika-s0105t0:342_1": "Idha pana paṇṇattivītikkamasaṅkhātaṁ thullavajjaṁ kāḷakasadisattā kāḷakaṁ,",
  "tika-s0105t0:342_2": "micchāvītikkamasaṅkhātaṁ aṇumattavajjaṁ tilakasadisattā tilakanti ayaṁ viseso. Tanti tathā uppāditaṁ pītiṁ.",
  "tika-s0105t0:342_3": "Vigatabhāvena upaṭṭhānato khayavayavasena sammasanaṁ.",
  "tika-s0105t0:342_4": "Khīyanaṭṭhena hi khayova vigato,",
  "tika-s0105t0:342_5": "viparīto vā hutvā ayanaṭṭhena vayotipi vuccati.",
  "tika-s0105t0:342_6": "Ariyabhūmi nāma lokuttarabhūmi. Itīti ariyabhūmiokkamanato, devatānaṁ vaṇṇabhaṇanato vā,",
  "tika-s0105t0:342_7": "tattha tattha devatānaṁ vacanaṁ sutvā tassa yaso patthaṭoti vuttaṁ hoti,",
  "tika-s0105t0:342_8": "evañca katvā heṭṭhā vuttaṁ ayasapattharaṇampi devatānamārocanavasenāti gahetabbaṁ.",
  "tika-s0105t0:343_0": "Vivitta-saddo janaviveketi āha ‘‘suñña’’nti.",
  "tika-s0105t0:343_1": "Taṁ pana janasaddanigghosābhāvena veditabbaṁ saddakaṇṭakattā jhānassāti dassetuṁ ‘‘appasaddaṁ appanigghosanti attho’’ti vuttaṁ.",
  "tika-s0105t0:343_2": "Janakaggahaṇeneva hi idha jaññaṁ gahitaṁ.",
  "tika-s0105t0:343_3": "Tathā hi vuttaṁ vibhaṅge ‘‘yadeva taṁ appanigghosaṁ,",
  "tika-s0105t0:343_4": "tadeva taṁ vijanavāta’’nti (vibha. 533).",
  "tika-s0105t0:343_5": "Appasaddanti ca pakatisaddābhāvamāha.",
  "tika-s0105t0:343_6": "Appanigghosanti nagaranigghosādisaddābhāvaṁ.",
  "tika-s0105t0:343_7": "Īdisesu hi byañjanaṁ sāvasesaṁ viya,",
  "tika-s0105t0:343_8": "attho pana niravasesoti aṭṭhakathāsu vuttaṁ.",
  "tika-s0105t0:343_9": "Majjhimāgamaṭṭhakathāvaṇṇanāyaṁ (ma. ni. aṭṭha.",
  "tika-s0105t0:343_10": "3.364) pana ācariyadhammapālatthero evamāha ‘‘appasaddassa parittapariyāyaṁ manasi katvā vuttaṁ ‘byañjanaṁ sāvasesaṁ siyā’ti. Tenāha ‘na hi tassā’tiādi.",
  "tika-s0105t0:343_11": "Appasaddo panettha abhāvatthotipi sakkā viññātuṁ ‘appābādhatañca sañjānāmī’tiādīsu (ma. ni. 1.225) viyā’’ti.",
  "tika-s0105t0:343_12": "Tamatthaṁ vibhaṅgapāḷiyā (vibha.",
  "tika-s0105t0:343_13": "528) saṁsandanto ‘‘etadevā’’tiādimāha.",
  "tika-s0105t0:343_14": "Etadevāti ca mayā saṁvaṇṇiyamānaṁ nissaddataṁ evāti attho.",
  "tika-s0105t0:343_15": "Santikepīti gāmādīnaṁ samīpepi edisaṁ vivittaṁ nāma, pageva dūreti attho.",
  "tika-s0105t0:343_16": "Anākiṇṇanti asaṅkiṇṇaṁ asambādhaṁ.",
  "tika-s0105t0:343_17": "Yassa senāsanassa samantā gāvutampi aḍḍhayojanampi pabbatagahanaṁ vanagahanaṁ nadīgahanaṁ hoti,",
  "tika-s0105t0:343_18": "na koci avelāya upasaṅkamituṁ sakkoti,",
  "tika-s0105t0:343_19": "idaṁ santikepi anākiṇṇaṁ nāma. Setīti sayati. Āsatīti nisīdati.",
  "tika-s0105t0:343_20": "‘‘Etthā’’ti iminā sena-saddassa,",
  "tika-s0105t0:343_21": "āsana-saddassa ca adhikaraṇatthabhāvaṁ dasseti,",
  "tika-s0105t0:343_22": "ca-saddena ca tadubhayapadassa catthasamāsabhāvaṁ.",
  "tika-s0105t0:343_23": "‘‘Tenāhā’’tiādinā vibhaṅgapāḷimeva āharati.",
  "tika-s0105t0:344_0": "Idāni tassāyevatthaṁ senāsanappabhedadassanavasena vibhāvetuṁ ‘‘apicā’’tiādi vuttaṁ.",
  "tika-s0105t0:344_1": "Vibhaṅgapāḷiyaṁ nidassananayena sarūpato dassitasenāsanasseva hi ayaṁ vibhāgo.",
  "tika-s0105t0:344_2": "Tattha vihāro pākāraparicchinno sakalo āvāso. Aḍḍhayogo dīghapāsādo,",
  "tika-s0105t0:344_3": "‘‘garuḷasaṇṭhānapāsādo’’tipi vadanti. Pāsādo caturassapāsādo. Hammiyaṁ muṇḍacchadanapāsādo.",
  "tika-s0105t0:344_4": "Aṭṭo paṭirājūnaṁ paṭibāhanayoggo catupañcabhūmako patissayaviseso.",
  "tika-s0105t0:344_5": "Māḷo ekakūṭasaṅgahito anekakoṇavanto patissayaviseso.",
  "tika-s0105t0:344_6": "Aparo nayo – vihāro dīghamukhapāsādo.",
  "tika-s0105t0:344_7": "Aḍḍhayogo ekapassachadanakagehaṁ.",
  "tika-s0105t0:344_8": "Tassa kira ekapasse bhitti uccatarā hoti, itarapasse nīcā, tena taṁ ekachadanakaṁ hoti. Pāsādo āyatacaturassapāsādo.",
  "tika-s0105t0:344_9": "Hammiyaṁ muṇḍacchadanakaṁ candikaṅgaṇayuttaṁ. Guhā kevalā pabbataguhā. Leṇaṁ dvārabandhaṁ pabbhāraṁ. Sesaṁ vuttanayameva.",
  "tika-s0105t0:344_10": "‘‘Maṇḍapoti sākhāmaṇḍapo’’ti (dī. ni. ṭī.",
  "tika-s0105t0:344_11": "1.216) evaṁ ācariyadhammapālattherena,",
  "tika-s0105t0:344_12": "aṅguttaraṭīkākārena ca ācariyasāriputtattherena vuttaṁ.",
  "tika-s0105t0:345_0": "Vibhaṅgaṭṭhakathāyaṁ (vibha. aṭṭha.",
  "tika-s0105t0:345_1": "527) pana vihāroti samantā parihārapathaṁ,",
  "tika-s0105t0:345_2": "antoyeva ca rattiṭṭhānadivāṭṭhānāni dassetvā katasenāsanaṁ.",
  "tika-s0105t0:345_3": "Aḍḍhayogoti supaṇṇavaṅkagehaṁ.",
  "tika-s0105t0:345_4": "Pāsādoti dve kaṇṇikāni gahetvā kato dīghapāsādo.",
  "tika-s0105t0:345_5": "Aṭṭoti paṭirājādipaṭibāhanatthaṁ iṭṭhakāhi kato bahalabhittiko catupañcabhūmako patissayaviseso.",
  "tika-s0105t0:345_6": "Māḷoti bhojanasālāsadiso maṇḍalamāḷo.",
  "tika-s0105t0:345_7": "Vinayaṭṭhakathāyaṁ pana ‘‘ekakūṭasaṅgahito caturassapāsādo’’ti (pārā. aṭṭha. 2.482-487) vuttaṁ.",
  "tika-s0105t0:345_8": "Leṇanti pabbataṁ khaṇitvā vā pabbhārassa appahonakaṭṭhāne kuṭṭaṁ uṭṭhāpetvā vā katasenāsanaṁ.",
  "tika-s0105t0:345_9": "Guhāti bhūmidari vā yattha rattindivaṁ dīpaṁ laddhuṁ vaṭṭati,",
  "tika-s0105t0:345_10": "pabbataguhā vā bhūmiguhā vāti vuttaṁ.",
  "tika-s0105t0:346_0": "Taṁ āvasathabhūtaṁ patissayasenāsanaṁ viharitabbaṭṭhena,",
  "tika-s0105t0:346_1": "vihāraṭṭhānaṭṭhena ca vihārasenāsanaṁ nāma. Masārakādicatubbidho mañco. Tathā pīṭhaṁ. Uṇṇabhisiādipañcavidhā bhisi. Sīsappamāṇaṁ bimbohanaṁ.",
  "tika-s0105t0:346_2": "Vitthārato vidatthicaturaṅgulatā,",
  "tika-s0105t0:346_3": "dīghato mañcavitthārappamāṇatā cettha sīsappamāṇaṁ.",
  "tika-s0105t0:346_4": "Masārakādīni mañcapīṭhabhāvato,",
  "tika-s0105t0:346_5": "bhisiupadhānañca mañcapīṭhasambandhato mañcapīṭhasenāsanaṁ.",
  "tika-s0105t0:346_6": "Mañcapīṭhabhūtañhi senāsanaṁ,",
  "tika-s0105t0:346_7": "mañcapīṭhasambandhañca sāmaññaniddesena,",
  "tika-s0105t0:346_8": "ekasesena vā ‘‘mañcapīṭhasenāsana’’nti vuccati.",
  "tika-s0105t0:346_9": "Ācariyasāriputtattheropi evameva vadati.",
  "tika-s0105t0:346_10": "Ācariyadhammapālattherena pana ‘‘mañcapīṭhasenāsananti mañcapīṭhañceva mañcapīṭhasambandhasenāsanañcā’’ti (dī. ni. ṭī. 1.216) vuttaṁ.",
  "tika-s0105t0:346_11": "Cimilikā nāma sudhāparikammakatāya bhūmiyā vaṇṇānurakkhaṇatthaṁ paṭakhaṇḍādīhi sibbetvā katā.",
  "tika-s0105t0:346_12": "Cammakhaṇḍo nāma sīhabyagghadīpitaracchacammādīsupi yaṁ kiñci cammaṁ. Aṭṭhakathāsu (pāci. aṭṭha. 112; vi. saṅga. aṭṭha.",
  "tika-s0105t0:346_13": "82) hi senāsanaparibhoge paṭikkhittacammaṁ na dissati.",
  "tika-s0105t0:346_14": "Tiṇasanthāroti yesaṁ kesañci tiṇānaṁ santhāro. Eseva nayo paṇṇasanthārepi.",
  "tika-s0105t0:346_15": "Cimilikādi bhūmiyaṁ santharitabbatāya santhatasenāsanaṁ.",
  "tika-s0105t0:346_16": "Yattha vā pana bhikkhū paṭikkamantīti ṭhapetvā vā etāni mañcādīni yattha bhikkhū sannipatanti,",
  "tika-s0105t0:346_17": "sabbametaṁ senāsanaṁ nāmāti evaṁ vuttaṁ avasesaṁ rukkhamūlādipaṭikkamitabbaṭṭhānaṁ abhisaṅkharaṇābhāvato kevalaṁ sayanassa,",
  "tika-s0105t0:346_18": "nissajjāya ca okāsabhūtattā okāsasenāsanaṁ.",
  "tika-s0105t0:346_19": "Senāsanaggahaṇenāti ‘‘vivittaṁ senāsana’’nti iminā senāsanasaddena vivittasenāsanassa vā ādānena,",
  "tika-s0105t0:346_20": "vacanena vā gahitameva sāmaññajotanāya visese avaṭṭhānato,",
  "tika-s0105t0:346_21": "visesatthinā ca visesassa payujjitabbato.",
  "tika-s0105t0:347_0": "Yadevaṁ kasmā ‘‘arañña’’ntiādi puna vuttanti anuyogena ‘‘idha panassā’’tiādimāha.",
  "tika-s0105t0:347_1": "Evaṁ gahitesupi senāsanesu yathāvuttassa bhikkhuno anucchavikameva senāsanaṁ dassetukāmattā puna evaṁ vuttanti adhippāyo.",
  "tika-s0105t0:347_2": "‘‘Bhikkhunīnaṁ vasena āgata’’nti idaṁ vinaye āgatameva sandhāya vuttaṁ, na abhidhamme.",
  "tika-s0105t0:347_3": "Vinaye hi gaṇamhāohīyanasikkhāpade (pāci.",
  "tika-s0105t0:347_4": "691) bhikkhunīnaṁ āraññakadhutaṅgassa paṭikkhittattā idampi ca tāsaṁ araññaṁ nāma,",
  "tika-s0105t0:347_5": "na pana pañcadhanusatikaṁ pacchimaṁ araññameva senāsanaṁ,",
  "tika-s0105t0:347_6": "idampi ca tāsaṁ gaṇamhāohīyanāpattikaraṁ,",
  "tika-s0105t0:347_7": "na tu pañcadhanusatikādimeva araññaṁ. Vuttañhi tattha –",
  "tika-s0105t0:348_0": "‘‘Ekā vā gaṇamhā ohīyeyyāti agāmake araññe dutiyikāya bhikkhuniyā dassanūpacāraṁ vā savanūpacāraṁ vā vijahantiyā āpatti thullaccayassa,",
  "tika-s0105t0:348_1": "vijahite āpatti saṅghādisesassā’’ti.",
  "tika-s0105t0:349_0": "Vinayaṭṭhakathāsupi (pāci. aṭṭha.",
  "tika-s0105t0:349_1": "692) hi tathāva attho vuttoti.",
  "tika-s0105t0:349_2": "Abhidhamme pana ‘‘araññanti nikkhamitvā bahi indakhīlā sabbametaṁ arañña’’nti (vibha. 529) āgataṁ.",
  "tika-s0105t0:349_3": "Vinayasuttantā hi ubhopi pariyāyadesanā nāma,",
  "tika-s0105t0:349_4": "abhidhammo pana nippariyāyadesanā,",
  "tika-s0105t0:349_5": "tasmā yaṁ na gāmapadesantogadhaṁ,",
  "tika-s0105t0:349_6": "taṁ araññanti nippariyāyena dassetuṁ tathā vuttaṁ.",
  "tika-s0105t0:349_7": "Indakhīlā bahi nikkhamitvā yaṁ ṭhānaṁ pavattaṁ ,",
  "tika-s0105t0:349_8": "sabbametaṁ araññaṁ nāmāti cettha attho.",
  "tika-s0105t0:349_9": "Āraññakaṁ nāma…pe… pacchimanti idaṁ pana suttantanayena āraññakasikkhāpade (pārā.",
  "tika-s0105t0:349_10": "652) āraññikaṁ bhikkhuṁ sandhāya vuttaṁ imassa bhikkhuno anurūpaṁ,",
  "tika-s0105t0:349_11": "tasmā visuddhimagge dhutaṅganiddese (visuddhi.",
  "tika-s0105t0:349_12": "1.19) yaṁ tassa lakkhaṇaṁ vuttaṁ, taṁ yuttameva,",
  "tika-s0105t0:349_13": "ato tattha vuttanayena gahetabbanti adhippāyo.",
  "tika-s0105t0:350_0": "Sandacchāyanti sītacchāyaṁ. Tenāha ‘‘tattha hī’’tiādi. Rukkhamūlanti rukkhasamīpaṁ.",
  "tika-s0105t0:350_1": "Vuttañhetaṁ ‘‘yāvatā majjhanhike kāle samantā chāyā pharati, nivāte paṇṇāni nipatanti, ettāvatā rukkhamūla’’nti.",
  "tika-s0105t0:350_2": "Pabbatanti suddhapāsāṇasuddhapaṁsuubhayamissakavasena tividhopi pabbato adhippeto, na silāmayo eva.",
  "tika-s0105t0:350_3": "Sela-saddo pana avisesato pabbatapariyāyoti katvā evaṁ vuttaṁ.",
  "tika-s0105t0:350_4": "‘‘Tattha hī’’tiādinā tadubhayassa anurūpataṁ dasseti.",
  "tika-s0105t0:350_5": "Disāsu khāyamānāsūti dasasu disāsu abhimukhībhāvena dissamānāsu.",
  "tika-s0105t0:350_6": "Tathārūpenapi kāraṇena siyā cittassa ekaggatāti etaṁ vuttaṁ,",
  "tika-s0105t0:350_7": "sabbadisāhi āgatena vātena bījiyamānabhāvahetudassanatthanti keci.",
  "tika-s0105t0:350_8": "Kaṁ vuccati udakaṁ pipāsavinodanassa kārakattā.",
  "tika-s0105t0:350_9": "‘‘Yaṁ nadītumbantipi nadīkuñjantipi vadanti,",
  "tika-s0105t0:350_10": "taṁ kandaranti apabbatapadesepi vidugganadīnivattanapadesaṁ kandaranti dassetī’’ti (vibha. mūlaṭī. 530) ācariyānandatthero,",
  "tika-s0105t0:350_11": "teneva viññāyati ‘‘nadītumbanadīkuñjasaddā nadīnivattanapadesavācakā’’ti.",
  "tika-s0105t0:350_12": "Nadīnivattanapadeso ca nāma nadiyā nikkhamanaudakena puna nivattitvā gato viduggapadeso.",
  "tika-s0105t0:350_13": "‘‘Apabbatapadesepī’’ti vadanto pana aṭṭhakathāyaṁ nidassanamattena paṭhamaṁ pabbatapadesanti vuttaṁ,",
  "tika-s0105t0:350_14": "yathāvutto pana nadīpadesopi kandaro evāti dasseti.",
  "tika-s0105t0:351_0": "‘‘Tattha hī’’tiādināpi nidassanamatteneva tassānurūpabhāvamāha. Ussāpetvāti puñjaṁ katvā.",
  "tika-s0105t0:351_1": "‘‘Dvinnaṁ pabbatānampi āsannatare ṭhitānaṁ ovarakādisadisaṁ vivaraṁ hoti,",
  "tika-s0105t0:351_2": "ekasmiṁyeva pana pabbate umaṅgasadisa’’nti vadanti ācariyā.",
  "tika-s0105t0:351_3": "Ekasmiṁyeva hi umaṅgasadisaṁ antoleṇaṁ hoti upari paṭicchannattā,",
  "tika-s0105t0:351_4": "na dvīsu tathā appaṭicchannattā,",
  "tika-s0105t0:351_5": "tasmā ‘‘umaṅgasadisa’’nti idaṁ ‘‘ekasmiṁ yevā’’ti iminā sambandhanīyaṁ.",
  "tika-s0105t0:351_6": "‘‘Mahāvivara’’nti idaṁ pana ubhayehipi.",
  "tika-s0105t0:351_7": "Umaṅgasadisanti ca ‘‘suduṅgāsadisa’’nti (dī. ni. ṭī. 1.216) ācariyena vuttaṁ.",
  "tika-s0105t0:351_8": "Suduṅgāti hi bhūmigharassetaṁ adhivacanaṁ,",
  "tika-s0105t0:351_9": "‘‘taṁ gahetvā suduṅgāya ravantaṁ yakkhinī khipī’’tiādīsu viya.",
  "tika-s0105t0:351_10": "Manussānaṁ anupacāraṭṭhānanti pakatisañcāravasena manussehi na sañcaritabbaṭṭhānaṁ.",
  "tika-s0105t0:351_11": "Kassanavappanādivasena hi pakatisañcārapaṭikkhepo idhādhippeto.",
  "tika-s0105t0:351_12": "Tenāha ‘‘yatthana kasanti na vapantī’’ti.",
  "tika-s0105t0:351_13": "Ādisaddena pana ‘‘vanapatthanti vanasaṇṭhānametaṁ senāsanānaṁ adhivacanaṁ,",
  "tika-s0105t0:351_14": "vanapatthanti bhīsanakānametaṁ,",
  "tika-s0105t0:351_15": "vanapatthanti salomahaṁsānametaṁ,",
  "tika-s0105t0:351_16": "vanapatthanti pariyantānametaṁ,",
  "tika-s0105t0:351_17": "vanapatthanti na manussūpacārānametaṁ senāsanānaṁ adhivacana’’nti (vibha.",
  "tika-s0105t0:351_18": "531) imaṁ vibhaṅgapāḷisesaṁ saṅgaṇhāti.",
  "tika-s0105t0:351_19": "Patthoti hi pabbatassa samānabhūmi, yo ‘‘sānū’’tipi vuccati,",
  "tika-s0105t0:351_20": "tassadisattā pana manussānamasañcaraṇabhūtaṁ vanaṁ,",
  "tika-s0105t0:351_21": "tasmā patthasadisaṁ vanaṁ vanapatthoti visesanaparanipāto daṭṭhabbo.",
  "tika-s0105t0:351_22": "Sabbesaṁ sabbāsu disāsu abhimukho okāso abbhokāsoti āha ‘‘acchanna’’nti,",
  "tika-s0105t0:351_23": "kenaci chadanena antamaso rukkhasākhāyapi na chāditanti attho.",
  "tika-s0105t0:351_24": "Daṇḍakānaṁ upari cīvaraṁ chādetvā katā cīvarakuṭi. Nikkaḍḍhitvāti nīharitvā.",
  "tika-s0105t0:351_25": "Antopabbhāraleṇasadiso palālarāsiyeva adhippeto,",
  "tika-s0105t0:351_26": "itarathā tiṇapaṇṇasanthārasaṅgopi siyāti vuttaṁ ‘‘pabbhāraleṇasadise ālaye’’ti, pabbhārasadise, leṇasadise vāti attho.",
  "tika-s0105t0:351_27": "Gacchagumbādīnampīti pi-saddena purimanayaṁ sampiṇḍeti.",
  "tika-s0105t0:352_0": "Piṇḍapātassa pariyesanaṁ piṇḍapāto uttarapadalopena,",
  "tika-s0105t0:352_1": "tato paṭikkanto piṇḍapātapaṭikkantoti āha ‘‘piṇḍapātapariyesanato paṭikkanto’’ti.",
  "tika-s0105t0:352_2": "Pallaṅkanti ettha pari-saddo ‘‘samantato’’ti etasmiṁ atthe,",
  "tika-s0105t0:352_3": "tasmā parisamantato aṅkanaṁ āsanaṁ pallaṅko ra-kārassa la-kāraṁ,",
  "tika-s0105t0:352_4": "dvibhāvañca katvā yathā ‘‘palibuddho’’ti, (mi. pa.",
  "tika-s0105t0:352_5": "6.3.6) samantabhāvo ca vāmoruṁ,",
  "tika-s0105t0:352_6": "dakkhiṇoruñca samaṁ ṭhapetvā ubhinnaṁ pādānaṁ aññamaññasambandhanakaraṇaṁ.",
  "tika-s0105t0:352_7": "Tenāha ‘‘samantato ūrubaddhāsana’’nti.",
  "tika-s0105t0:352_8": "Ūrūnaṁ bandhanavasena nisajjāva idha pallaṅko,",
  "tika-s0105t0:352_9": "na āharimehi vāḷehi katoti vuttaṁ hoti.",
  "tika-s0105t0:352_10": "Ābhujitvāti ca yathā pallaṅkavasena nisajjā hoti,",
  "tika-s0105t0:352_11": "tathā ubho pāde ābhugge samiñjite katvā,",
  "tika-s0105t0:352_12": "taṁ pana ubhinnaṁ pādānaṁ tathābandhatākaraṇamevāti āha ‘‘bandhitvā’’ti.",
  "tika-s0105t0:352_13": "Ujuṁ kāyanti ettha kāya-saddo uparimakāyavisayo heṭṭhimakāyassa anujukaṁ ṭhapanassa nisajjāvacaneneva viññāpitattāti vuttaṁ ‘‘uparimaṁ sarīraṁ ujuṁ ṭhapetvā’’ti.",
  "tika-s0105t0:352_14": "Taṁ pana uparimakāyassa ujukaṁ ṭhapanaṁ sarūpato dasseti ‘‘aṭṭhārasā’’tiādinā,",
  "tika-s0105t0:352_15": "aṭṭhārasannaṁ piṭṭhikaṇṭakaṭṭhikānaṁ koṭiyā koṭiṁ paṭipādanameva tathā ṭhapananti adhippāyo.",
  "tika-s0105t0:353_0": "Idāni tathā ṭhapanassa payojanaṁ dassento ‘‘evañhī’’tiādimāha.",
  "tika-s0105t0:353_1": "Tattha evanti tathā ṭhapane sati, iminā vā tathāṭhapanahetunā. Na paṇamantīti na onamanti.",
  "tika-s0105t0:353_2": "‘‘Athassā’’tiādi pana paramparapayojanadassanaṁ. Athāti evaṁ anonamane.",
  "tika-s0105t0:353_3": "Vedanāti piṭṭhigilānādivedanā.",
  "tika-s0105t0:353_4": "Na paripatatīti na vigacchati vīthiṁ na vilaṅgheti.",
  "tika-s0105t0:353_5": "Tato eva pubbenāparaṁ visesappattiyā kammaṭṭhānaṁ vuddhiṁ phātiṁ vepullaṁ upagacchati.",
  "tika-s0105t0:353_6": "Parisaddo cettha abhisaddapariyāyo abhimukhatthoti vuttaṁ ‘‘kammaṭṭhānābhimukha’’nti,",
  "tika-s0105t0:353_7": "bahiddhā puthuttārammaṇato nivāretvā kammaṭṭhānaṁyeva purakkhatvāti attho.",
  "tika-s0105t0:353_8": "Parisaddassa samīpatthataṁ dasseti ‘‘mukhasamīpe vā katvā’’ti iminā,",
  "tika-s0105t0:353_9": "mukhassa samīpe viya citte nibaddhaṁ upaṭṭhāpanavasena katvāti vuttaṁ hoti.",
  "tika-s0105t0:353_10": "Parisaddassa samīpatthataṁ vibhaṅgapāḷiyā (vibha.",
  "tika-s0105t0:353_11": "537) sādhetuṁ ‘‘tenevā’’tiādi vuttaṁ. Nāsikaggeti nāsapuṭagge.",
  "tika-s0105t0:353_12": "Mukhanimittaṁ nāma uttaroṭṭhassa vemajjhappadeso,",
  "tika-s0105t0:353_13": "yattha nāsikavāto paṭihaññati.",
  "tika-s0105t0:354_0": "Ettha ca yathā ‘‘vivittaṁ senāsanaṁ bhajatī’’tiādinā (vibha.",
  "tika-s0105t0:354_1": "508) bhāvanānurūpaṁ senāsanaṁ dassitaṁ,",
  "tika-s0105t0:354_2": "evaṁ ‘‘nisīdatī’’ti iminā alīnānuddhaccapakkhiko santo iriyāpatho dassito,",
  "tika-s0105t0:354_3": "‘‘pallaṅkaṁ ābhujitvā’’ti iminā nisajjāya daḷhabhāvo,",
  "tika-s0105t0:354_4": "‘‘parimukhaṁ satiṁ upaṭṭhapetvā’’ti iminā ārammaṇapariggahaṇūpāyoti.",
  "tika-s0105t0:354_5": "Pari-saddo pariggahaṭṭho ‘‘pariṇāyikā’’tiādīsu (dha. sa. 16) viya.",
  "tika-s0105t0:354_6": "Mukha-saddo niyyānaṭṭho ‘‘suññatavimokkhamukha’’ntiādīsu viya.",
  "tika-s0105t0:354_7": "Paṭipakkhato nikkhamanameva hi niyyānaṁ.",
  "tika-s0105t0:354_8": "Asammosanabhāvo upaṭṭhānaṭṭho. Tatrāti paṭisambhidānaye.",
  "tika-s0105t0:354_9": "Pariggahitaniyyānanti sabbathā gahitāsammosatāya pariggahitaṁ,",
  "tika-s0105t0:354_10": "pariccattasammosapaṭipakkhatāya ca niyyānaṁ satiṁ katvā,",
  "tika-s0105t0:354_11": "paramaṁ satinepakkaṁ upaṭṭhapetvāti vuttaṁ hoti.",
  "tika-s0105t0:354_12": "Ayaṁ ācariyadhammapālattherassa,",
  "tika-s0105t0:354_13": "ācariyasāriputtattherassa ca mati.",
  "tika-s0105t0:354_14": "Atha vā ‘‘kāyādīsu suṭṭhupavattiyā pariggahitaṁ,",
  "tika-s0105t0:354_15": "tato eva ca niyyānabhāvayuttaṁ,",
  "tika-s0105t0:354_16": "kāyādipariggahaṇañāṇasampayuttatāya vā pariggahitaṁ,",
  "tika-s0105t0:354_17": "tatoyeva ca niyyānabhūtaṁ upaṭṭhānaṁ katvāti attho’’ti ayaṁ ācariyānandattherassa (vibha. mūlaṭī. 537) mati.",
  "tika-s0105t0:355_0": "217.",
  "tika-s0105t0:355_1": "Abhijjhāyati gijjhati abhikaṅkhati etāyāti abhijjhā, kāmacchandanīvaraṇaṁ.",
  "tika-s0105t0:355_2": "Luccanaṭṭhenāti bhijjanaṭṭhena,",
  "tika-s0105t0:355_3": "khaṇe khaṇe bhijjanaṭṭhenāti atthoti ācariyadhammapālattherena, (dī. ni. ṭī.",
  "tika-s0105t0:355_4": "1.217) aṅguttaraṭīkākārena ca ācariyasāriputtattherena vuttaṁ.",
  "tika-s0105t0:355_5": "Suttesu ca dissati ‘‘luccatīti kho bhikkhu lokoti vuccati. Kiñca luccati? Cakkhu kho bhikkhu luccati, rūpā luccanti,",
  "tika-s0105t0:355_6": "cakkhuviññāṇaṁ luccatī’’tiādi. (Saṁ. ni.",
  "tika-s0105t0:355_7": "4.82) abhidhammaṭṭhakathāyaṁ, (dha. sa. aṭṭha.",
  "tika-s0105t0:355_8": "7-13) pana idha ca adhunā potthake ‘‘luccanapaluccanaṭṭhenā’’ti likhitaṁ.",
  "tika-s0105t0:355_9": "Tattha luccanameva paluccanapariyāyena visesetvā vuttaṁ.",
  "tika-s0105t0:355_10": "Lucasaddo hi apekkhanādiatthopi bhavati ‘‘oloketī’’tiādīsu,",
  "tika-s0105t0:355_11": "bhijjanapabhijjanaṭṭhenāti attho.",
  "tika-s0105t0:355_12": "Vaṁsatthapakāsiniyaṁ pana vuttaṁ ‘‘khaṇabhaṅgavasena luccanasabhāvato,",
  "tika-s0105t0:355_13": "cutibhaṅgavasena ca paluccanasabhāvato loko nāmā’’ti (vaṁsatthapakāsiniyaṁ nāma mahāvaṁsaṭīkāyaṁ paṭhamaparicchede pañcamagāthā vaṇṇanāyaṁ) keci pana ‘‘bhijjanauppajjanaṭṭhenā’’ti atthaṁ vadanti.",
  "tika-s0105t0:355_14": "Āhaccabhāsitavacanatthena virujjhanato,",
  "tika-s0105t0:355_15": "lucasaddassa ca anuppādavācakattā ayuttamevetaṁ.",
  "tika-s0105t0:355_16": "Apica ācariyehipi ‘‘luccanapaluccanaṭṭhenā’’ti pāṭhameva ulliṅgetvā tathā attho vutto siyā,",
  "tika-s0105t0:355_17": "pacchā pana paramparābhatavasena pamādalekhattā tattha tattha na diṭṭhoti daṭṭhabbaṁ,",
  "tika-s0105t0:355_18": "na luccati na paluccatīti yo gahitopi tathā na hoti, sveva loko,",
  "tika-s0105t0:355_19": "aniccānupassanāya vā luccati bhijjati vinassatīti gahetabbova lokoti taṁgahaṇarahitānaṁ lokuttarānaṁ natthi lokatā,",
  "tika-s0105t0:355_20": "dukkhasaccaṁ vā lokoti vuttaṁ ‘‘pañcupādānakkhandhā loko’’ti.",
  "tika-s0105t0:355_21": "Evaṁ tattha tattha vacanatopi yathāvutto kesañci attho na yuttoti.",
  "tika-s0105t0:356_0": "Tasmāti pañcupādānakkhandhānameva lokabhāvato.",
  "tika-s0105t0:356_1": "Vikkhambhanavasenāti ettha vikkhambhanaṁ tadaṅgappahānavaseneva anuppādanaṁ appavattanaṁ,",
  "tika-s0105t0:356_2": "na pana vikkhambhanappahānavasena paṭipakkhānaṁ suṭṭhupahīnaṁ.",
  "tika-s0105t0:356_3": "‘‘Pahīnattā’’ti hi tathāpahīnasadisataṁ eva sandhāya vuttaṁ. Kasmāti ce? Jhānassa anadhigatattā.",
  "tika-s0105t0:356_4": "Evaṁ pana pubbabhāgabhāvanāya tathā pahānatoyevetaṁ cittaṁ vigatābhijjhaṁ nāma,",
  "tika-s0105t0:356_5": "na tu cakkhuviññāṇamiva sabhāvato abhijjhāvirahitattāti dassetuṁ ‘‘na cakkhuviññāṇasadisenā’’ti vuttaṁ.",
  "tika-s0105t0:356_6": "Yathā tanti ettha tanti nipātamattaṁ, taṁ cittaṁ vā. Adhunā muñcanassa,",
  "tika-s0105t0:356_7": "anāgate ca puna anādānassa karaṇaṁ parisodhanaṁ nāmāti vuttaṁ hoti.",
  "tika-s0105t0:356_8": "Yathā ca imassa cittassa pubbabhāgabhāvanāya parisodhitattā vigatābhijjhatā, evaṁ abyāpannatā, vigatathinamiddhatā, anuddhatatā,",
  "tika-s0105t0:356_9": "nibbicikicchatā ca veditabbāti nidassento ‘‘byāpādapadosaṁ pahāyātiādīsupi eseva nayo’’ti āha.",
  "tika-s0105t0:356_10": "Pūtikummāsādayoti ābhidosikayavakummāsādayo.",
  "tika-s0105t0:356_11": "Purimapakatinti parisuddhapaṇḍarasabhāvaṁ,",
  "tika-s0105t0:356_12": "iminā vikāramāpajjatīti atthaṁ dasseti.",
  "tika-s0105t0:356_13": "Vikārāpattiyāti purimapakativijahanasaṅkhātena vikāramāpajjanena.",
  "tika-s0105t0:356_14": "‘‘Ubhaya’’ntiādinā tulyatthasamāsabhāvamāha.",
  "tika-s0105t0:356_15": "‘‘Yā tasmiṁ samaye cittassa akallatā’’tiādinā (dha. sa. 1162; vibha. 546) thinassa,",
  "tika-s0105t0:356_16": "‘‘yā tasmiṁ samaye kāyassa akallatā’’tiādinā ca middhassa abhidhamme niddiṭṭhattā ‘‘thinaṁ cittagelaññaṁ,",
  "tika-s0105t0:356_17": "middhaṁ cetasikagelañña’’nti vuttaṁ.",
  "tika-s0105t0:356_18": "Satipi hi thinamiddhassa aññamaññaṁ avippayoge cittakāyalahutādīnaṁ viya cittacetasikānaṁ yathākkamaṁ taṁtaṁvisesassa yā tesaṁ akallatādīnaṁ visesapaccayatā,",
  "tika-s0105t0:356_19": "ayametesaṁ sabhāvoti daṭṭhabbaṁ.",
  "tika-s0105t0:356_20": "Diṭṭhāloko nāma passito rattiṁ candālokadīpālokaukkālokādi, divā ca sūriyālokādi.",
  "tika-s0105t0:356_21": "Rattimpi divāpi tassa sañjānanasamatthā saññā ālokasaññā,",
  "tika-s0105t0:356_22": "tassā ca vigatanīvaraṇāya parisuddhāya atthitā idha adhippetā.",
  "tika-s0105t0:356_23": "Atisayatthavisiṭṭhassa hi atthiatthassa avabodhako ayamīkāroti dassento ‘‘rattimpī’’tiādimāha,",
  "tika-s0105t0:356_24": "vigatathinamiddhabhāvassa kāraṇattā cetaṁ vuttaṁ. Suttesu pākaṭovāyamattho.",
  "tika-s0105t0:357_0": "Saratīti sato,",
  "tika-s0105t0:357_1": "sampajānātīti sampajānoti evaṁ puggalaniddesoti dasseti ‘‘satiyā ca ñāṇena ca samannāgato’’ti iminā.",
  "tika-s0105t0:357_2": "Santesupi aññesu vīriyasamādhiādīsu kasmā idameva ubhayaṁ vuttaṁ,",
  "tika-s0105t0:357_3": "vigatābhijjhādīsu vā idaṁ ubhayaṁ avatvā kasmā idheva vuttanti anuyogamapanetuṁ ‘‘idaṁ ubhaya’’ntiādi vuttaṁ,",
  "tika-s0105t0:357_4": "puggalādhiṭṭhānena niddiṭṭhasatisampajaññasaṅkhātaṁ idaṁ ubhayanti attho.",
  "tika-s0105t0:357_5": "Atikkamitvā ṭhitoti ta-saddassa atītatthataṁ āha,",
  "tika-s0105t0:357_6": "pubbabhāgabhāvanāya pajahanameva ca atikkamanaṁ.",
  "tika-s0105t0:357_7": "‘‘Kathaṁ idaṁ kathaṁ ida’’nti pavattatīti kathaṁkathā, vicikicchā,",
  "tika-s0105t0:357_8": "sā etassa atthīti kathaṁkathī, na kathaṁkathī akathaṁkathī, nibbicikicchoti vacanattho,",
  "tika-s0105t0:357_9": "atthamattaṁ pana dassetuṁ ‘‘kathaṁ idaṁ kathaṁ ida’nti evaṁ nappavattatīti akathaṁkathī’’ti vuttaṁ.",
  "tika-s0105t0:357_10": "‘‘Kusalesu dhammesū’’ti idaṁ ‘‘akathaṁkathī’’ti iminā sambajjhitabbanti āha ‘‘na vicikicchati, na kaṅkhatīti attho’’ti.",
  "tika-s0105t0:357_11": "Vacanatthalakkhaṇādibhedatoti ettha ādisaddena paccayapahānapahāyakādīnampi saṅgaho daṭṭhabbo. Tepi hi pabhedato vattabbāti.",
  "tika-s0105t0:358_0": "218.",
  "tika-s0105t0:358_1": "Vaḍḍhiyā gahitaṁ dhanaṁ iṇaṁ nāmāti vuttaṁ ‘‘vaḍḍhiyā dhanaṁ gahetvā’’ti. Vigato anto byanto, so yassāti byantī. Tenāha ‘‘vigatanta’’nti,",
  "tika-s0105t0:358_2": "virahitadātabbaiṇapariyantaṁ kareyyāti cetassa attho.",
  "tika-s0105t0:358_3": "Tesanti vaḍḍhiyā gahitānaṁ iṇadhanānaṁ.",
  "tika-s0105t0:358_4": "Pariyanto nāma taduttari dātabbaiṇaseso. Natthi iṇamassāti aṇaṇo. Tassa bhāvo āṇaṇyaṁ.",
  "tika-s0105t0:358_5": "Tameva nidānaṁ āṇaṇyanidānaṁ,",
  "tika-s0105t0:358_6": "āṇaṇyahetu āṇaṇyakāraṇāti attho.",
  "tika-s0105t0:358_7": "Āṇaṇyameva hi nidānaṁ kāraṇamassāti vā āṇaṇyanidānaṁ,",
  "tika-s0105t0:358_8": "‘‘pāmojjaṁ somanassa’’nti imehi sambandho.",
  "tika-s0105t0:358_9": "‘‘Iṇapalibodhato muttomhī’’ti balavapāmojjaṁ labhati.",
  "tika-s0105t0:358_10": "‘‘Jīvikānimittampi me avasiṭṭhaṁ atthī’’ti somanassaṁ adhigacchati.",
  "tika-s0105t0:359_0": "219.Visabhāgavedanā nāma dukkhavedanā.",
  "tika-s0105t0:359_1": "Sā hi kusalavipākasantānassa virodhibhāvato sukhavedanāya visabhāgā,",
  "tika-s0105t0:359_2": "tassā uppattiyā karaṇabhūtāya. Kakacenevāti kakacena iva.",
  "tika-s0105t0:359_3": "Catuiriyāpathanti catubbidhampi iriyāpathaṁ.",
  "tika-s0105t0:359_4": "Byādhito hi yathā ṭhānagamanesu asamattho, evaṁ nisajjādīsupi. Ābādhetīti pīḷeti.",
  "tika-s0105t0:359_5": "Vātādīnaṁ vikārabhūtā visamāvatthāyeva ‘‘ābādho’’ti vuccati.",
  "tika-s0105t0:359_6": "Tenāha ‘‘taṁsamuṭṭhānena dukkhena dukkhito’’ti,",
  "tika-s0105t0:359_7": "ābādhasamuṭṭhānena dukkhavedanāsaṅkhātena dukkhena dukkhito dukkhasamannāgatoti attho.",
  "tika-s0105t0:359_8": "Dukkhavedanāya pana ābādhabhāvena ādimhi bādhatīti ābādhoti katvā ābādhasaṅkhātena mūlabyādhinā ābādhiko,",
  "tika-s0105t0:359_9": "aparāparaṁ sañjātadukkhasaṅkhātena anubandhabyādhinā dukkhitoti attho gahetabbo.",
  "tika-s0105t0:359_10": "Evañhi sati dukkhavedanāvasena vuttassa dukkhitapadassa ābādhikapadena visesitabbatā pākaṭā hotīti ayamettha ācariyadhammapālattherena (dī. ni. ṭī. 1.219) vuttanayo.",
  "tika-s0105t0:359_11": "Adhikaṁ mattaṁ pamāṇaṁ adhimattaṁ, bāḷhaṁ,",
  "tika-s0105t0:359_12": "adhimattaṁ gilāno dhātusaṅkhayena parikkhīṇasarīroti adhimattagilāno.",
  "tika-s0105t0:359_13": "Adhimattabyādhiparetatāyāti adhimattabyādhipīḷitatāya. Na rucceyyāti na ruccetha,",
  "tika-s0105t0:359_14": "kammatthapadañcetaṁ ‘‘bhattañcassā’’ti ettha ‘‘assā’’ti kattudassanato.",
  "tika-s0105t0:359_15": "Mattāsaddo anatthakoti vuttaṁ ‘‘balamattāti balamevā’’ti,",
  "tika-s0105t0:359_16": "appamattakaṁ vā balaṁ balamattā. Tadubhayanti pāmojjaṁ, somanassañca.",
  "tika-s0105t0:359_17": "Labhetha pāmojjaṁ ‘‘rogato muttomhī’’ti.",
  "tika-s0105t0:359_18": "Adhigaccheyya somanassaṁ ‘‘atthi me kāyabala’’nti pāḷiyā attho.",
  "tika-s0105t0:360_0": "220.Kākaṇikamattaṁ nāma ‘‘ekaguñjamatta’’nti vadanti.",
  "tika-s0105t0:360_1": "‘‘Diyaḍḍhavīhimatta’’nti vinayaṭīkāyaṁ vuttaṁ. Apica kaṇa-saddo kuṇḍake –",
  "tika-s0105t0:361_0": "‘‘Akaṇaṁ athusaṁ suddhaṁ, sugandhaṁ taṇḍulapphalaṁ;",
  "tika-s0105t0:362_0": "Tuṇḍikīre pacitvāna, tato bhuñjanti bhojana’’nti. (dī. ni. 3.281) ādīsu viya;",
  "tika-s0105t0:363_0": "‘‘Kaṇo tu kuṇḍako bhave’’ti (abhidhāne bhakaṇḍe catubbaṇṇavagge 454 gāthā) hi vuttaṁ.",
  "tika-s0105t0:363_1": "Appako pana kaṇo kākaṇoti vuccati yathā ‘‘kālavaṇa’’nti,",
  "tika-s0105t0:363_2": "tasmā kākaṇova pamāṇamassāti kākaṇikaṁ, kākaṇikameva kākaṇikamattaṁ,",
  "tika-s0105t0:363_3": "khuddakakuṇḍakappamāṇamevāti attho daṭṭhabbo.",
  "tika-s0105t0:363_4": "Evañhi sati ‘‘rājadāyo nāma kākaṇikamattaṁ na vaṭṭati,",
  "tika-s0105t0:363_5": "aḍḍhamāsagghanikaṁ maṁsaṁ detī’’ti (jā. aṭṭha.",
  "tika-s0105t0:363_6": "6.umaṅgajātakavaṇṇanāya) vuttena umaṅgajātakavacanena ca aviruddhaṁ hoti. Vayoti khayo bhaṅgo,",
  "tika-s0105t0:363_7": "tassa ‘‘bandhanā muttomhī’’ti āvajjayato tadubhayaṁ hoti.",
  "tika-s0105t0:363_8": "Tena vuttaṁ ‘‘labhetha pāmojjaṁ, adhigaccheyya somanassa’’nti.",
  "tika-s0105t0:363_9": "Vacanāvasesaṁ sandhāya ‘‘sesaṁ vuttanayenevā’’tiādi vuttaṁ.",
  "tika-s0105t0:363_10": "Vuttanayenevāti ca paṭhamadutiyapadesu vuttanayeneva.",
  "tika-s0105t0:363_11": "Sabbapadesūti tatiyādīsu tīsu koṭṭhāsesu.",
  "tika-s0105t0:363_12": "Ekeko hi upamāpakkho ‘‘pada’’nti vutto.",
  "tika-s0105t0:364_0": "221-222.Adhīnoti āyatto, na seribhāvayutto.",
  "tika-s0105t0:364_1": "Tenāha ‘‘attano ruciyā kiñci kātuṁ na labhatī’’ti. Evamitarasmimpi. Yena gantukāmo,",
  "tika-s0105t0:364_2": "tena kāmaṁ gamo na hotīti sapāṭhasesayojanaṁ dassetuṁ ‘‘yenā’’tiādi vuttaṁ.",
  "tika-s0105t0:364_3": "Kāmanti cetaṁ bhāvanapuṁsakavacanaṁ,",
  "tika-s0105t0:364_4": "kāmena vā icchāya gamo kāmaṁgamo niggahītāgamena.",
  "tika-s0105t0:364_5": "Dāsabyāti ettha bya-saddassa bhāvatthataṁ dasseti ‘‘dāsabhāvā’’ti iminā.",
  "tika-s0105t0:364_6": "Aparādhīnatāya attano bhujo viya sakicce esitabbo pesitabboti bhujisso, sayaṁvasīti nibbacanaṁ.",
  "tika-s0105t0:364_7": "‘‘Bhujo nāma attano yathāsukhaṁ viniyogo,",
  "tika-s0105t0:364_8": "so isso icchitabbo etthāti bhujisso,",
  "tika-s0105t0:364_9": "assāmiko’’ti mūlapaṇṇāsakaṭīkāyaṁ vuttaṁ.",
  "tika-s0105t0:364_10": "Atthamattaṁ pana dassento ‘‘attano santako’’ti āha, attāva attano santako, na parassāti vuttaṁ hoti.",
  "tika-s0105t0:364_11": "Anudakatāya kaṁ pānīyaṁ tārenti etthāti kantāro,",
  "tika-s0105t0:364_12": "addhānasaddo ca dīghapariyāyoti vuttaṁ ‘‘nirudakaṁ dīghamagga’’nti.",
  "tika-s0105t0:365_0": "223.Sesānīti byāpādādīni. Tatrāti dassane.",
  "tika-s0105t0:365_1": "Ayanti idāni vuccamānā sadisatā, yena iṇādīnaṁ upamābhāvo,",
  "tika-s0105t0:365_2": "kāmacchandādīnañca upameyyabhāvo hoti,",
  "tika-s0105t0:365_3": "so nesaṁ upamopameyyasambandho sadisatāti daṭṭhabbaṁ. Tehīti parehi iṇasāmikehi.",
  "tika-s0105t0:365_4": "Kiñci paṭibāhitunti pharusavacanādikaṁ kiñcipi paṭisedhetuṁ na sakkoti iṇaṁ dātumasakkuṇattā.",
  "tika-s0105t0:365_5": "Kasmāti vuttaṁ ‘‘titikkhākāraṇa’’ntiādi,",
  "tika-s0105t0:365_6": "iṇassa titikkhākāraṇattāti attho.",
  "tika-s0105t0:365_7": "Yo yamhi kāmacchandena rajjatīti yo puggalo yamhi kāmacchandassa vatthubhūte puggale kāmacchandena rajjati.",
  "tika-s0105t0:365_8": "Taṇhāsahagatena taṁ vatthuṁ gaṇhātīti taṇhābhūtena kāmacchandena taṁ kāmacchandassa vatthubhūtaṁ puggalaṁ ‘‘mameta’’nti gaṇhāti.",
  "tika-s0105t0:365_9": "Sahagatasaddo hettha tabbhāvamatto ‘‘yāyaṁ taṇhā ponobhavikā nandīrāgasahagatā’’tiādīsu (dī. ni. 2.400; ma. ni. 1.133, 480; 3.373; saṁ. ni. 5.1081; mahāva. 15; paṭi. ma. 2.30) viya.",
  "tika-s0105t0:365_10": "Tenāti kāmacchandassa vatthubhūtena puggalena.",
  "tika-s0105t0:365_11": "Kasmāti āha ‘‘titikkhākāraṇa’’ntiādi,",
  "tika-s0105t0:365_12": "kāmacchandassa titikkhākāraṇattāti attho.",
  "tika-s0105t0:365_13": "Titikkhāsadiso cettha rāgapadhāno akusalacittuppādo ‘‘titikkhā’’ti vutto,",
  "tika-s0105t0:365_14": "na tu ‘‘khantī paramaṁ tapo titikkhā’’tiādīsu (dī. ni. 2.91; dha. pa.",
  "tika-s0105t0:365_15": "184) viya tapabhūto adosapadhāno cittuppādo.",
  "tika-s0105t0:365_16": "Gharasāmikehīti gharassa sāmikabhūtehi sassusasurasāmikehi.",
  "tika-s0105t0:365_17": "Itthīnaṁ kāmacchando titikkhākāraṇaṁ hoti viyāti sambandho.",
  "tika-s0105t0:366_0": "‘‘Yathā panā’’tiādinā sesānaṁ rogādisadisatā vuttā.",
  "tika-s0105t0:366_1": "Tattha pittadosakopanavasena pittarogāturo.",
  "tika-s0105t0:366_2": "Tassa pittakopanato sabbampi madhusakkarādikaṁ amadhurabhāvena sampajjatīti vuttaṁ ‘‘tittakaṁ tittakanti uggiratiyevā’’ti.",
  "tika-s0105t0:366_3": "Tumhe upaddavethāti ṭīkāyaṁ (dī. ni. ṭī. 1.223) uddhaṭapāṭho,",
  "tika-s0105t0:366_4": "‘‘upaddavaṁ karothā’’ti nāmadhātuvasena attho,",
  "tika-s0105t0:366_5": "idāni pana ‘‘tumhehi upaddutā’’ti pāṭho dissati.",
  "tika-s0105t0:366_6": "Vibbhamatīti ito cito ca āhiṇḍati, hīnāya vā āvattati.",
  "tika-s0105t0:366_7": "Madhusakkarādīnaṁ rasaṁ na vindati nānubhavati na jānāti na labhati ca viyāti sambandho.",
  "tika-s0105t0:366_8": "Sāsanarasanti sāsanassa rasaṁ, sāsanameva vā rasaṁ.",
  "tika-s0105t0:367_0": "Nakkhattachaṇaṁ nakkhattaṁ. Tenāha ‘‘aho naccaṁ, aho gīta’’nti. Muttoti bandhanato pamutto.",
  "tika-s0105t0:367_1": "Dhammassavanassāti sotabbadhammassa.",
  "tika-s0105t0:368_0": "Sīghaṁ pavattetabbakiccaṁ accāyikaṁ.",
  "tika-s0105t0:368_1": "Sīghattho hi atisaddo ‘‘pāṇātipāto’’tiādīsu (ma. ni. 2.193; vibha. 968) viya.",
  "tika-s0105t0:368_2": "Vinaye apakataññunāti vinayakkame akusalena.",
  "tika-s0105t0:368_3": "Pakataṁ niṭṭhānaṁ vinicchayaṁ jānātīti pakataññū, na pakataññū tathā.",
  "tika-s0105t0:368_4": "So hi kappiyākappiyaṁ yāthāvato na jānāti. Tenāha ‘‘kismiñcidevā’’tiādi.",
  "tika-s0105t0:368_5": "Kappiyamaṁsepīti sūkaramaṁsādikepi.",
  "tika-s0105t0:368_6": "Akappiyamaṁsasaññāyāti acchamaṁsādisaññāya.",
  "tika-s0105t0:369_0": "Daṇḍakasaddenāpīti sākhādaṇḍakasaddenapi.",
  "tika-s0105t0:369_1": "Ussaṅkitaparisaṅkitoti avasaṅkito ceva samantato saṅkito ca,",
  "tika-s0105t0:369_2": "ativiya saṅkitoti vuttaṁ hoti.",
  "tika-s0105t0:369_3": "Tadākāradassanaṁ ‘‘gacchatipī’’tiādi. So hi thokaṁ gacchatipi.",
  "tika-s0105t0:369_4": "Gacchanto pana tāya ussaṅkitaparisaṅkitatāya tattha tattha tiṭṭhatipi.",
  "tika-s0105t0:369_5": "Īdise kantāre gate ‘‘ko jānāti,",
  "tika-s0105t0:369_6": "kiṁ bhavissatī’’ti nivattatipi,",
  "tika-s0105t0:369_7": "tasmā ca gataṭṭhānato agataṭṭhānameva bahutaraṁ hoti,",
  "tika-s0105t0:369_8": "tato eva ca so kicchena kasirena khemantabhūmiṁ pāpuṇāti vā, na vā pāpuṇāti.",
  "tika-s0105t0:369_9": "Kicchena kasirenāti pariyāyavacanaṁ,",
  "tika-s0105t0:369_10": "kāyikadukkhena khedanaṁ vā kicchaṁ,",
  "tika-s0105t0:369_11": "cetasikadukkhena pīḷanaṁ kasiraṁ.",
  "tika-s0105t0:369_12": "Khemantabhūminti khemabhūtaṁ bhūmiṁ antasaddassa tabbhāvattā, bhayassa khīyanaṁ vā khemo,",
  "tika-s0105t0:369_13": "sova anto paricchedo yassā tathā,",
  "tika-s0105t0:369_14": "sā eva bhūmīti khemantabhūmi, taṁ nibbhayappadesanti attho.",
  "tika-s0105t0:369_15": "Aṭṭhasu ṭhānesūti ‘‘tattha katamā vicikicchā?",
  "tika-s0105t0:369_16": "Satthari kaṅkhati vicikicchati. Dhamme. Saṅghe. Sikkhāya. Pubbante. Aparante. Pubbantāparante.",
  "tika-s0105t0:369_17": "Idappaccayatāpaṭiccasamuppannesu dhammesu kaṅkhati vicikicchatī’’ti (vibha.",
  "tika-s0105t0:369_18": "915) vibhaṅge vuttesu aṭṭhasu ṭhānesu.",
  "tika-s0105t0:369_19": "Adhimuccitvāti vinicchinitvā, saddahitvā vā.",
  "tika-s0105t0:369_20": "Saddhāya gaṇhitunti saddheyyavatthuṁ ‘‘idameva’’nti saddahanavasena gaṇhituṁ,",
  "tika-s0105t0:369_21": "saddahituṁ na sakkotīti attho.",
  "tika-s0105t0:369_22": "Itīti tasmā vuttanayena asakkuṇanato antarāyaṁ karotīti sambandho. ‘‘Atthi nu kho,",
  "tika-s0105t0:369_23": "natthi nu kho’’ti araññaṁ paviṭṭhassa ādimhi eva sappanaṁ saṁsayo āsappanaṁ. Tato paraṁ samantato,",
  "tika-s0105t0:369_24": "uparūpari vā sappanaṁ parisappanaṁ.",
  "tika-s0105t0:369_25": "Ubhayenapi tattheva saṁsayavasena paribbhamanaṁ dasseti. Tenāha ‘‘apariyogāhana’’nti,",
  "tika-s0105t0:369_26": "‘‘evamida’’nti samantato anogāhananti attho.",
  "tika-s0105t0:369_27": "Chambhitattanti araññasaññāya uppannaṁ chambhitabhāvaṁ hadayamaṁsacalanaṁ, utrāsanti vuttaṁ hoti.",
  "tika-s0105t0:369_28": "Upameyyapakkhepi yathārahamesamattho.",
  "tika-s0105t0:370_0": "224.Tatrāyaṁ sadisatāti ettha pana appahīnapakkhe vuttanayānusārena sadisatā veditabbā .",
  "tika-s0105t0:370_1": "Yadaggena hi kāmacchandādayo iṇādisadisā,",
  "tika-s0105t0:370_2": "tadaggena ca tesaṁ pahānaṁ āṇaṇyādisadisatāti.",
  "tika-s0105t0:370_3": "Idaṁ pana anuttānapadatthamattaṁ – samiddhatanti aḍḍhataṁ.",
  "tika-s0105t0:370_4": "Pubbe paṇṇamāropitāya vaḍḍhiyā saha vattatīti savaḍḍhikaṁ.",
  "tika-s0105t0:370_5": "Paṇṇanti iṇadānaggahaṇe sallakkhaṇavasena likhitapaṇṇaṁ.",
  "tika-s0105t0:370_6": "Puna paṇṇanti iṇayācanavasena sāsanalikhitapaṇṇaṁ.",
  "tika-s0105t0:370_7": "Nillepatāyāti dhanasambandhābhāvena avilimpanatāya. Tathā alaggatāya. Pariyāyavacanañhetaṁ dvayaṁ.",
  "tika-s0105t0:370_8": "Atha vā nillepatāyāti vuttanayena avilimpanabhāvena visesanabhūtena alaggatāyāti attho.",
  "tika-s0105t0:370_9": "Cha dhammeti asubhanimittassa uggaho, asubhabhāvanānuyogo, indriyesu guttadvāratā, bhojane mattaññutā, kalyāṇamittatā,",
  "tika-s0105t0:370_10": "sappāyakathāti ime cha dhamme. Bhāvetvāti brūhetvā, attani vā uppādetvā.",
  "tika-s0105t0:370_11": "Anuppannaanuppādanauppannappahānādivibhāvanavasena mahāsatipaṭṭhānasutte savisesaṁ pāḷiyā āgatattā ‘‘mahāsatipaṭṭhāne vaṇṇayissāmā’’ti vuttaṁ.",
  "tika-s0105t0:370_12": "‘‘Mahāsatipaṭṭhāne’’ti ca imasmiṁ dīghāgame (dī. ni. 2.372 ādayo) saṅgītamāha,",
  "tika-s0105t0:370_13": "na majjhimāgame nikāyantarattā.",
  "tika-s0105t0:370_14": "Nikāyantarāgatopi hi attho ācariyehi aññattha yebhuyyena vuttoti vadanti.",
  "tika-s0105t0:370_15": "Esa nayo byāpādādippahānabhāgepi.",
  "tika-s0105t0:370_16": "Paravatthumhīti ārammaṇabhūte parasmiṁ vatthusmiṁ. Mamāyanābhāvena neva saṅgo. Pariggahābhāvena na baddho.",
  "tika-s0105t0:370_17": "Dibbānipi rūpāni passato kileso na samudācarati,",
  "tika-s0105t0:370_18": "pageva mānusiyānīti sambhāvane api-saddo.",
  "tika-s0105t0:371_0": "Anatthakaroti attano, parassa ca ahitakaro.",
  "tika-s0105t0:371_1": "Cha dhammeti mettānimittassa uggaho, mettābhāvanānuyogo, kammassakatā, paṭisaṅkhānabahulatā, kalyāṇamittatā,",
  "tika-s0105t0:371_2": "sappāyakathāti ime cha dhamme.",
  "tika-s0105t0:371_3": "Tatthevāti mahāsatipaṭṭhāneyeva.",
  "tika-s0105t0:371_4": "Cārittasīlameva uddissa paññattasikkhāpadaṁ ‘‘ācārapaṇṇattī’’ti vuttaṁ.",
  "tika-s0105t0:371_5": "Ādi-saddena vārittapaṇṇattisikkhāpadaṁ saṅgaṇhāti.",
  "tika-s0105t0:372_0": "Pavesitoti pavesāpito.",
  "tika-s0105t0:372_1": "Bandhanāgāraṁ pavesāpitattā aladdhanakkhattānubhavano puriso hi ‘‘nakkhattadivase bandhanāgāraṁ pavesito puriso’’ti vutto,",
  "tika-s0105t0:372_2": "nakkhattadivase eva vā tadananubhavanatthaṁ tathā kato puriso evaṁ vuttotipi vaṭṭati. Aparasminti tato pacchime, aññasmiṁ vā nakkhattadivase. Okāsanti kammakāraṇākāraṇaṁ, kammakāraṇakkhaṇaṁ vā.",
  "tika-s0105t0:372_3": "Mahānatthakaranti diṭṭhadhammikādiatthahāpanamukhena mahato anatthassa kārakaṁ.",
  "tika-s0105t0:372_4": "Cha dhammeti atibhojane nimittaggāho, iriyāpathasamparivattanatā, ālokasaññāmanasikāro, abbhokāsavāso, kalyāṇamittatā,",
  "tika-s0105t0:372_5": "sappāyakathāti ime cha dhamme,",
  "tika-s0105t0:372_6": "dhammanakkhattassāti yathāvuttasotabbadhammasaṅkhātassa mahassa.",
  "tika-s0105t0:372_7": "Sādhūnaṁ ratijananato hi dhammopi chaṇasadisaṭṭhena ‘‘nakkhatta’’nti vutto.",
  "tika-s0105t0:373_0": "Uddhaccakukkucce mahānatthakaranti parāyattatāpādanena vuttanayena mahato anatthassa kārakaṁ. Cha dhammeti bahussutatā, paripucchakatā, vinaye pakataññutā, vuḍḍhasevitā, kalyāṇamittatā,",
  "tika-s0105t0:373_1": "sappāyakathāti ime cha dhamme. Balassa,",
  "tika-s0105t0:373_2": "balena vā attanā icchitassa karaṇaṁ balakkāro, tena.",
  "tika-s0105t0:373_3": "Nekkhammapaṭipadanti nīvaraṇato nikkhamanapaṭipadaṁ upacārabhāvanameva, na paṭhamaṁ jhānaṁ. Ayañhi upacārabhāvanādhikāro.",
  "tika-s0105t0:374_0": "Balavāti paccatthikavidhamanasamatthena balena balavā vantu-saddassa abhisayatthavisiṭṭhassa atthiyatthassa bodhanato.",
  "tika-s0105t0:374_1": "Hatthasāranti hatthagatadhanasāraṁ.",
  "tika-s0105t0:374_2": "Sajjāvudhoti sajjitadhanvādiāvudho, sannaddhapañcāvudhoti attho.",
  "tika-s0105t0:374_3": "Sūravīrasevakajanavasena saparivāro. Tanti yathāvuttaṁ purisaṁ. Balavantatāya, sajjāvudhatāya,",
  "tika-s0105t0:374_4": "saparivāratāya ca corā dūratova disvā palāyeyyuṁ.",
  "tika-s0105t0:374_5": "Anatthakārikāti sammāpaṭipattiyā vibandhakaraṇato vuttanayena ahitakārikā. Cha dhammeti bahussutatā, paripucchakatā , vinaye pakataññutā, adhimokkhabahulatā, kalyāṇamittatā,",
  "tika-s0105t0:374_6": "sappāyakathāti ime cha dhamme.",
  "tika-s0105t0:374_7": "Yathā bāhusaccādīni uddhaccakukkuccassa pahānāya saṁvattanti,",
  "tika-s0105t0:374_8": "evaṁ vicikicchāyapīti idhāpi bahussutatādayo tayopi dhammā gahitā, kalyāṇamittatā,",
  "tika-s0105t0:374_9": "pana sappāyakathā ca pañcannampi pahānāya saṁvattanti,",
  "tika-s0105t0:374_10": "tasmā tāsu tassa tassa nīvaraṇassa anucchavikasevanatā daṭṭhabbā.",
  "tika-s0105t0:374_11": "Tiṇaṁ viyāti tiṇaṁ bhayavasena na gaṇeti viya.",
  "tika-s0105t0:374_12": "Duccaritakantāraṁ nittharitvāti duccaritacaraṇūpāyabhūtāya vicikicchāya nittharaṇavasena duccaritasaṅkhātaṁ kantāraṁ nittharitvā.",
  "tika-s0105t0:374_13": "Vicikicchā hi sammāpaṭipattiyā appaṭipajjananimittatāmukhena micchāpaṭipattimeva paribrūhetīti tassā appahānaṁ duccaritacaraṇūpāyo,",
  "tika-s0105t0:374_14": "pahānañca duccaritavidhūnanūpāyoti.",
  "tika-s0105t0:375_0": "225.‘‘Tuṭṭhākāro’’ti iminā pāmojjaṁ nāma taruṇapītiṁ dasseti.",
  "tika-s0105t0:375_1": "Sā hi taruṇatāya kathañcipi tuṭṭhāvatthā tuṭṭhākāramattaṁ.",
  "tika-s0105t0:375_2": "‘‘Tuṭṭhassā’’ti idaṁ ‘‘pamuditassā’’ti etassa atthavacanaṁ,",
  "tika-s0105t0:375_3": "tassattho ‘‘okkantikabhāvappattāya pītiyā vasena tuṭṭhassā’’ti ṭīkāyaṁ vutto,",
  "tika-s0105t0:375_4": "evaṁ sati pāmojjapadena okkantikā pītiyeva gahitā siyā.",
  "tika-s0105t0:375_5": "‘‘Sakalasarīraṁ khobhayamānā pīti jāyatī’’ti etassā cattho ‘‘attano savipphārikatāya,",
  "tika-s0105t0:375_6": "attasamuṭṭhānapaṇītarūpuppattiyā ca sakalasarīraṁ khobhayamānā pharaṇalakkhaṇā pīti jāyatī’’ti vutto,",
  "tika-s0105t0:375_7": "evañca sati pītipadena pharaṇā pītiyeva gahitā siyā,",
  "tika-s0105t0:375_8": "kāraṇaṁ panettha gavesitabbaṁ. Idha,",
  "tika-s0105t0:375_9": "pana aññattha ca taruṇabalavatāmattasāmaññena padadvayassa atthadīpanato yā kāci taruṇā pīti pāmojjaṁ, balavatī pīti,",
  "tika-s0105t0:375_10": "pañcavidhāya vā pītiyā yathākkamaṁ taruṇabalavatāsambhavato purimā purimā pāmojjaṁ,",
  "tika-s0105t0:375_11": "pacchimā pacchimā pītītipi vadanti,",
  "tika-s0105t0:375_12": "ayamettha tadanucchaviko attho.",
  "tika-s0105t0:375_13": "Tuṭṭhassāti pāmojjasaṅkhātāya taruṇapītiyā vasena tuṭṭhassa. Ta-saddo hi atītattho,",
  "tika-s0105t0:375_14": "itarathā hetuphalasambandhābhāvāpattito,",
  "tika-s0105t0:375_15": "hetuphalasambandhabhāvassa ca vuttattā.",
  "tika-s0105t0:375_16": "‘‘Sakalasarīraṁ khobhayamānā’’ti iminā pīti nāma ettha balavapītīti dasseti.",
  "tika-s0105t0:375_17": "Sā hi attano savipphārikatāya,",
  "tika-s0105t0:375_18": "attasamuṭṭhānapaṇītarūpuppattiyā ca sakalasarīraṁ saṅkhobhayamānā jāyati.",
  "tika-s0105t0:375_19": "Sakalasarīre pītivegassa pītivipphārassa uppādanañcettha saṅkhobhanaṁ.",
  "tika-s0105t0:376_0": "Pītisahitaṁ pīti uttarapadalopena. Kiṁ pana taṁ? Mano, pīti mano etassāti samāso.",
  "tika-s0105t0:376_1": "Pītiyā sampayuttaṁ mano yassātipi vaṭṭati, tassa.",
  "tika-s0105t0:376_2": "Atthamattaṁ pana dassetuṁ ‘‘pītisampayuttacittassa puggalassā’’ti vuttaṁ.",
  "tika-s0105t0:376_3": "Kāyoti idha sabbopi arūpakalāpo adhippeto,",
  "tika-s0105t0:376_4": "na pana kāyalahutādīsu viya vedanādikkhandhattayameva,",
  "tika-s0105t0:376_5": "na ca kāyāyatanādīsu viya rūpakāyampīti dasseti ‘‘nāmakāyo’’ti iminā.",
  "tika-s0105t0:376_6": "Passaddhidvayavaseneva hettha passambhanamadhippetaṁ,",
  "tika-s0105t0:376_7": "passambhanaṁ pana vigatakilesadarathatāti āha ‘‘vigatadaratho hotī’’ti,",
  "tika-s0105t0:376_8": "pahīnauddhaccādikilesadarathoti attho.",
  "tika-s0105t0:376_9": "Vuttappakārāya pubbabhāgabhāvanāya vasena cetasikasukhaṁ paṭisaṁvedentoyeva taṁsamuṭṭhānapaṇītarūpaphuṭasarīratāya kāyikampi sukhaṁ paṭisaṁvedetīti vuttaṁ ‘‘kāyikampi cetasikampi sukhaṁ vedayatī’’ti.",
  "tika-s0105t0:376_10": "Iminā nekkhammasukhenāti ‘‘sukhaṁ vedetī’’ti evaṁ vuttena saṁkilesanīvaraṇapakkhato nikkhantattā,",
  "tika-s0105t0:376_11": "paṭhamajjhānapakkhikattā ca yathārahaṁ nekkhammasaṅkhātena upacārasukhena appanāsukhena ca.",
  "tika-s0105t0:376_12": "Samādhānampettha tadubhayenevāti vuttaṁ ‘‘upacāravasenāpi appanāvasenāpī’’ti.",
  "tika-s0105t0:377_0": "Ettha panāyamadhippāyo – kāmacchandappahānato paṭṭhāya yāva passaddhakāyassa sukhapaṭisaṁvedanā, tāva yathā pubbe,",
  "tika-s0105t0:377_1": "tathā idhāpi pubbabhāgabhāvanāyeva vuttā, na appanā.",
  "tika-s0105t0:377_2": "Tathā hi kāmacchandappahāne ācariyadhammapālattherena vuttaṁ ‘‘vikkhambhanavasenāti ettha vikkhambhanaṁ anuppādanaṁ appavattanaṁ,",
  "tika-s0105t0:377_3": "na paṭipakkhānaṁ suppahīnatā,",
  "tika-s0105t0:377_4": "pahīnattāti ca pahīnasadisataṁ sandhāya vuttaṁ jhānassa anadhigatattā’’ti (dī. ni. ṭī. 1.261).",
  "tika-s0105t0:377_5": "Passaddhakāyassa sukhapaṭisaṁvedanāya ca vuttappakārāya pubbabhāgabhāvanāya vasena cetasikasukhaṁ paṭisaṁvedentoyeva taṁsamuṭṭhānapaṇītarūpaphuṭasarīratāya kāyikampi sukhaṁ paṭisaṁvedetīti.",
  "tika-s0105t0:377_6": "Apica kā nāma kathā aññehi vattabbā aṭṭhakathāyameva ‘‘cha dhamme bhāvetvā’’ti tattha tattha pubbabhāgabhāvanāya vuttattā.",
  "tika-s0105t0:377_7": "Sukhino cittasamādhāne pana sukhassa upacārabhāvanāya viya appanāyapi kāraṇattā,",
  "tika-s0105t0:377_8": "‘‘so vivicceva kāmehī’’tiādinā ca vakkhamānāya appanāya hetuphalavasena sambajjhanato pubbabhāgasamādhi , appanāsamādhi ca vutto,",
  "tika-s0105t0:377_9": "pubbabhāgasukhamiva vā appanāsukhampi appanāsamādhissa kāraṇamevāti tampi appanāsukhaṁ appanāsamādhino kāraṇabhāvena ācariyadhammapālattherena gahitanti imamatthamasallakkhentā nekkhammapadatthaṁ yathātathaṁ aggahetvā pāḷiyaṁ,",
  "tika-s0105t0:377_10": "aṭṭhakathāyampi saṁkiṇṇākulaṁ keci karontīti.",
  "tika-s0105t0:378_0": "Paṭhamajjhānakathāvaṇṇanā",
  "tika-s0105t0:379_0": "226.",
  "tika-s0105t0:379_1": "Yadevaṁ ‘‘sukhino cittaṁ samādhiyatī’’ti eteneva upacāravasenapi appanāvasenapi cittassa samādhānaṁ kathitaṁ siyā,",
  "tika-s0105t0:379_2": "evaṁ sante ‘‘so vivicceva kāmehī’’tiādikā desanā kimatthiyāti codanāya ‘‘so vivicceva…pe… vuttanti veditabba’’nti vuttaṁ.",
  "tika-s0105t0:379_3": "Tattha ‘‘samāhite’’ti padadvayaṁ ‘‘dassanatthaṁ vutta’’nti imehi sambandhitvā samāhitattā tathā dassanatthaṁ vuttanti adhippāyo veditabbo.",
  "tika-s0105t0:379_4": "Uparivisesadassanatthanti upacārasamādhito,",
  "tika-s0105t0:379_5": "paṭhamajjhānādisamādhito ca upari pattabbassa paṭhamadutiyajjhānādivisesassa dassanatthaṁ.",
  "tika-s0105t0:379_6": "Upacārasamādhisamadhigameneva hi paṭhamajjhānādiviseso samadhigantuṁ sakkā, na pana tena vinā,",
  "tika-s0105t0:379_7": "dutiyajjhānādisamadhigamepi pāmojjuppādādikāraṇaparamparā icchitabbā,",
  "tika-s0105t0:379_8": "dutiyamaggādisamadhigame paṭipadāñāṇadassanavisuddhi viyāti daṭṭhabbaṁ.",
  "tika-s0105t0:379_9": "Appanāsamādhināti paṭhamajjhānādiappanāsamādhinā.",
  "tika-s0105t0:379_10": "Tassa samādhinoti yo appanālakkhaṇo samādhi ‘‘sukhino cittaṁ samādhiyatī’’ti sabbasādhāraṇavasena vutto, tassa samādhino.",
  "tika-s0105t0:379_11": "Pabhedadassanatthanti dutiyajjhānādivibhāgassa ceva paṭhamābhiññādivibhāgassa ca pabhedadassanatthaṁ.",
  "tika-s0105t0:379_12": "Karajakāyanti catusantatirūpasamudāyabhūtaṁ cātumahābhūtikakāyaṁ.",
  "tika-s0105t0:379_13": "So hi gabbhāsaye karīyatīti katvā karasaṅkhātato pupphasambhavato jātattā karajoti vuccati.",
  "tika-s0105t0:379_14": "Karoti hi mātu soṇitasaṅkhātapupphassa,",
  "tika-s0105t0:379_15": "pitu sukkasaṅkhātasambhavassa ca nāmaṁ,",
  "tika-s0105t0:379_16": "tato jāto pana aṇḍajajalābujavasena gabbhaseyyakakāyova.",
  "tika-s0105t0:379_17": "Kāmaṁ opapātikādīnampi hetusampannānaṁ yathāvuttasamādhisamadhigamo sambhavati, tathāpi yebhuyyattā,",
  "tika-s0105t0:379_18": "pākaṭattā ca sveva kāyo vuttoti.",
  "tika-s0105t0:379_19": "Karoti putte nibbattetīti karo, sukkasoṇitaṁ,",
  "tika-s0105t0:379_20": "karena jāto karajotipi vadanti.",
  "tika-s0105t0:380_0": "Nanu ca nāmakāyopi vivekajena pītisukhena tathā laddhūpakārova siyā,",
  "tika-s0105t0:380_1": "atha kasmā yathāvutto rūpakāyova idha gahitoti?",
  "tika-s0105t0:380_2": "Saddantarābhisambandhena adhigatattā.",
  "tika-s0105t0:380_3": "‘‘Abhisandetī’’tiādisaddantarābhisambandhato hi rūpakāyo eva idha bhagavatā vuttoti adhigamīyati tasseva abhisandanādikiriyāyogyattāti.",
  "tika-s0105t0:380_4": "Abhisandetīti abhisandanaṁ karoti,",
  "tika-s0105t0:380_5": "so imameva kāyaṁ vivekajena pītisukhenāti hi bhedavasena,",
  "tika-s0105t0:380_6": "samudāyāvayavavasena ca parikappanāmattasiddhā hetukiriyā ettha labbhati,",
  "tika-s0105t0:380_7": "abhisandanaṁ panetaṁ jhānamayena pītisukhena karajakāyassa tintabhāvāpādanaṁ,",
  "tika-s0105t0:380_8": "sabbatthakameva ca lūkhabhāvassāpanayananti āha ‘‘temeti snehetī’’ti, avassutabhāvaṁ, allabhāvañca karotīti attho.",
  "tika-s0105t0:380_9": "Atthato pana abhisandanaṁ nāma yathāvuttapītisukhasamuṭṭhānehi paṇītarūpehi kāyassa parippharaṇaṁ daṭṭhabbaṁ.",
  "tika-s0105t0:380_10": "Tenevāha ‘‘sabbattha pavattapīti sukhaṁ karotī’’ti.",
  "tika-s0105t0:380_11": "Taṁsamuṭṭhānarūpapharaṇavaseneva hi sabbattha pavattapītisukhatā.",
  "tika-s0105t0:380_12": "Parisandetītiādīsupi eseva nayo. Bhastaṁ nāma cammapasibbakaṁ.",
  "tika-s0105t0:380_13": "Parippharatīti suddhakiriyāpadaṁ.",
  "tika-s0105t0:380_14": "Tena vuttaṁ ‘‘samantato phusatī’’ti,",
  "tika-s0105t0:380_15": "so imameva kāyaṁ vivekajena pītisukhena samantato phuṭṭho bhavatīti attho.",
  "tika-s0105t0:380_16": "Phusanakiriyāyevettha upapannā,",
  "tika-s0105t0:380_17": "na byāpanakiriyā bhikkhusseva suddhakattubhāvato.",
  "tika-s0105t0:380_18": "Sabbaṁ etassa atthīti sabbavā yathā ‘‘guṇavā’’ti, tassa sabbavato,",
  "tika-s0105t0:380_19": "‘‘avayavāvayavīsambandhe avayavini sāmivacana’’nti saddalakkhaṇena panetassa ‘‘kiñcī’’ti avayavena sambajjhanato avayavīvisayoyevesa sabbasaddoti mantvā chavimaṁsādikoṭṭhāsasaṅkhātena avayavena avayavībhāvaṁ dassento āha ‘‘sabbakoṭṭhāsavato kāyassā’’ti.",
  "tika-s0105t0:380_20": "‘‘Kiñcī’’ti etassa ‘‘upā…pe… ṭhāna’’nti atthavacanaṁ.",
  "tika-s0105t0:380_21": "Upādinnakasantatipavattiṭṭhāneti kammajarūpasantatiyā pavattiṭṭhāne aphuṭaṁ nāma na hotīti sambandho.",
  "tika-s0105t0:380_22": "Chavimaṁsalohitānugatanti chavimaṁsalohitādikammajarūpamanugataṁ. Yattha yattha kammajarūpaṁ,",
  "tika-s0105t0:380_23": "tattha tattha cittajarūpassāpi byāpanato tena tassa kāyassa phuṭabhāvaṁ sandhāya ‘‘aphuṭaṁ nāma na hotī’’ti vuttaṁ.",
  "tika-s0105t0:381_0": "227.Chekoti kusalo,",
  "tika-s0105t0:381_1": "taṁ pana kosallaṁ ‘‘kaṁsathāle nhāniyacuṇṇāni ākiritvā’’tiādisaddantarasannidhānato,",
  "tika-s0105t0:381_2": "pakaraṇato ca nhāniyacuṇṇānaṁ karaṇe, payojane,",
  "tika-s0105t0:381_3": "piṇḍane ca samatthatāvasena veditabbanti dasseti ‘‘paṭibalo’’tiādinā.",
  "tika-s0105t0:381_4": "Kaṁsasaddo pana ‘‘mahatiyā kaṁsapātiyā’’tiādīsu (ma. ni. 1.61) suvaṇṇe āgato,",
  "tika-s0105t0:381_5": "‘‘kaṁso upahato yathā’’tiādīsu (dha. pa. 134) kittimalohe,",
  "tika-s0105t0:381_6": "‘‘upakaṁso nāma rājā mahākaṁsassa atrajo’’tiādīsu [jā. aṭṭha.",
  "tika-s0105t0:381_7": "4.10.164 (atthato samānaṁ)] paṇṇattimatte.",
  "tika-s0105t0:381_8": "Idha pana yattha katthaci loheti āha ‘‘yena kenaci lohena katabhājane’’ti.",
  "tika-s0105t0:381_9": "Nanu upamākaraṇamattamevidaṁ,",
  "tika-s0105t0:381_10": "atha kasmā kaṁsathālakassa savisesassa gahaṇaṁ katanti anuyogaṁ pariharati ‘‘mattikābhājana’’ntiādinā.",
  "tika-s0105t0:381_11": "‘‘Sandentassā’’ti parimaddetvā piṇḍaṁ karontasseva bhijjati, na pana sandanakkhamaṁ hoti,",
  "tika-s0105t0:381_12": "anādaralakkhaṇe cetaṁ sāmivacanaṁ.",
  "tika-s0105t0:381_13": "Kiriyantarassa pavattanakkhaṇeyeva kiriyantarassa pavattanañhi anādaralakkhaṇaṁ.",
  "tika-s0105t0:381_14": "‘‘Paripphosakaṁ paripphosaka’’nti idaṁ bhāvanapuṁsakanti dasseti ‘‘siñcitvā siñcitvā’’ti iminā.",
  "tika-s0105t0:381_15": "Phusasaddo cettha parisiñcane yathā taṁ vātavuṭṭhisamaye ‘‘devo ca thokaṁ thokaṁ phusāyatī’’ti, (pāci.",
  "tika-s0105t0:381_16": "362) tasmā tato tato nhāniyacuṇṇato upari udakena byāpanakaraṇavasena parisiñcitvā parisiñcitvāti attho.",
  "tika-s0105t0:381_17": "Anupasaggopi hi saddo saupasaggo viya pakaraṇādhigatassa atthassa dīpako,",
  "tika-s0105t0:381_18": "‘‘siñcitvā siñcitvā’’ti pana vacanaṁ ‘‘paripphosakaṁ paripphosaka’’nti etassa ‘‘sandeyyā’’ti ettha visesanabhāvaviññāpanatthaṁ. Evamīdisesu.",
  "tika-s0105t0:381_19": "‘‘Sandeyyā’’ti ettha sanda-saddo piṇḍakaraṇeti vuttaṁ ‘‘piṇḍaṁ kareyyā’’ti.",
  "tika-s0105t0:381_20": "Anugatāti anupavisanavasena gatā upagatā.",
  "tika-s0105t0:381_21": "Pariggahitāti parito gahitā samantato phuṭṭhā.",
  "tika-s0105t0:382_0": "Antaro ca bāhiro ca padeso,",
  "tika-s0105t0:382_1": "tehi saha pavattatīti santarabāhirā, nhāniyapiṇḍi,",
  "tika-s0105t0:382_2": "‘‘samantarabāhirā’’tipi pāṭho,",
  "tika-s0105t0:382_3": "ma-kāro padasandhivasena āgamo.",
  "tika-s0105t0:382_4": "Yathāvuttena pariggahitatākāraṇeneva santarabāhiro nhāniyapiṇḍi phuṭā udakasnehenāti āha ‘‘sabbatthakameva udakasinehena phuṭā’’ti.",
  "tika-s0105t0:382_5": "Sabbattha pavattanaṁ sabbatthakaṁ, bhāvanapuṁsakañcetaṁ,",
  "tika-s0105t0:382_6": "sabbapadese hutvā eva phuṭāti attho.",
  "tika-s0105t0:382_7": "‘‘Santarabāhirā phuṭā’’ti ca iminā nhāniyapiṇḍiyā sabbaso udakena temitabhāvamāha,",
  "tika-s0105t0:382_8": "‘‘na ca paggharaṇī’’ti pana iminā tintāyapi tāya ghanathaddhabhāvaṁ.",
  "tika-s0105t0:382_9": "Tenāha ‘‘na ca binduṁ bindu’’ntiādi. Udakassa phusitaṁ phusitaṁ,",
  "tika-s0105t0:382_10": "na ca paggharaṇī sūdanīti attho,",
  "tika-s0105t0:382_11": "‘‘binduṁ udakaṁ’’ tipi katthaci pāṭho,",
  "tika-s0105t0:382_12": "udakasaṅkhātaṁ bindunti tassattho.",
  "tika-s0105t0:382_13": "Bindusaddo hi ‘‘byālambambudharabindū’’tiādīsu viya dhārāvayave.",
  "tika-s0105t0:382_14": "Evaṁ pana apaggharaṇato hatthenapi dvīhipi tīhipi aṅgulehi gahetuṁ, ovaṭṭikāya vā kātuṁ sakkā. Yadi hi sā paggharaṇī assa,",
  "tika-s0105t0:382_15": "evaṁ sati snehavigamanena sukkhattā thaddhā hutvā tathā gahetuṁ,",
  "tika-s0105t0:382_16": "kātuṁ vā na sakkāti vuttaṁ hoti.",
  "tika-s0105t0:382_17": "Ovaṭṭikāyāti parivaṭṭulavasena,",
  "tika-s0105t0:382_18": "guḷikāvasena sā piṇḍi kātuṁ sakkāti attho.",
  "tika-s0105t0:383_0": "Dutiyajjhānakathāvaṇṇanā",
  "tika-s0105t0:384_0": "229.",
  "tika-s0105t0:384_1": "Tāhi tāhi udakasirāhi ubbhijjati uddhaṁ nikkhamatīti ubbhidaṁ,",
  "tika-s0105t0:384_2": "tādisaṁ udakaṁ yassāti ubbhidodako,",
  "tika-s0105t0:384_3": "da-kārassa pana ta-kāre kate ubbhitodako,",
  "tika-s0105t0:384_4": "imamatthaṁ dassetuṁ ‘‘ubbhinnaudako’’ti vuttaṁ,",
  "tika-s0105t0:384_5": "nadītīre khatakūpako viya ubbhijjanakaudakoti attho.",
  "tika-s0105t0:384_6": "Ubbhijjanakampi udakaṁ katthaci heṭṭhā ubbhijjitvā dhārāvasena uṭṭhahitvā bahi gacchati,",
  "tika-s0105t0:384_7": "na taṁ koci antoyeva patiṭṭhitaṁ kātuṁ sakkoti dhārāvasena uṭṭhahanato,",
  "tika-s0105t0:384_8": "idha pana vālikātaṭe viya udakarahadassa antoyeva ubbhijjitvā tattheva tiṭṭhati,",
  "tika-s0105t0:384_9": "na dhārāvasena uṭṭhahitvā bahi gacchatīti viññāyati akhobhakassa sannisinnasseva udakassa adhippetattāti imamatthaṁ sandhāyāha ‘‘na heṭṭhā’’tiādi.",
  "tika-s0105t0:384_10": "Heṭṭhāti udakarahadassa heṭṭhā mahāudakasirā,",
  "tika-s0105t0:384_11": "lohitānugatā lohitasirā viya udakānugato pathavipadeso ‘‘udakasirā’’ti vuccati.",
  "tika-s0105t0:384_12": "Uggacchanakaudakoti dhārāvasena uṭṭhahanakaudako.",
  "tika-s0105t0:384_13": "Antoyevāti udakarahadassa anto samatalapadese eva.",
  "tika-s0105t0:384_14": "Ubbhijjanakaudakoti ubbhijjitvā tattheva tiṭṭhanakaudako.",
  "tika-s0105t0:384_15": "Āgamanamaggoti bāhirato udakarahadābhimukhaṁ āgamanamaggo.",
  "tika-s0105t0:384_16": "Kālena kālanti ruḷhīpadaṁ ‘‘eko ekāyā’’tiādi (pārā. 443, 444,",
  "tika-s0105t0:384_17": "452) viyāti vuttaṁ ‘‘kāle kāle’’ti.",
  "tika-s0105t0:384_18": "Anvaddhamāsanti ettha anusaddo byāpane.",
  "tika-s0105t0:384_19": "Vassānassa addhamāsaṁ addhamāsanti attho. Evaṁ anudasāhanti etthāpi. Vuṭṭhinti vassanaṁ.",
  "tika-s0105t0:384_20": "Anuppavaccheyyāti na upavaccheyya.",
  "tika-s0105t0:384_21": "Vassasaddato cassa siddhīti dasseti ‘‘na vasseyyā’’ti iminā.",
  "tika-s0105t0:385_0": "‘‘Sītā vāridhārā’’ti itthiliṅgapadassa ‘‘sītaṁ dhāra’’nti napuṁsakaliṅgena atthavacanaṁ dhārasaddassa dviliṅgikabhāvaviññāpanatthaṁ.",
  "tika-s0105t0:385_1": "Sītanti khobhanābhāvena sītalaṁ,",
  "tika-s0105t0:385_2": "purāṇapaṇṇatiṇakaṭṭhādisaṁkiṇṇābhāvena vā setaṁ parisuddhaṁ. Setaṁ sītanti hi pariyāyo.",
  "tika-s0105t0:385_3": "Kasmā panettha ubbhidodakoyeva rahado gahito,",
  "tika-s0105t0:385_4": "na itareti anuyogamapaneti ‘‘heṭṭhā uggacchanaudakañhī’’tiādinā.",
  "tika-s0105t0:385_5": "Uggantvā uggantvā bhijjantanti uṭṭhahitvā uṭṭhahitvā dhārākiraṇavasena ubbhijjantaṁ, vinassantaṁ vā. Khobhetīti āloḷeti. Vuṭṭhīti vassanaṁ.",
  "tika-s0105t0:385_6": "Dhārānipātapubbuḷakehīti udakadhārānipātehi ca tatoyeva uṭṭhitaudakapubbuḷakasaṅkhātehi pheṇapaṭalehi ca.",
  "tika-s0105t0:385_7": "Evaṁ yathākkamaṁ tiṇṇampi rahadānamagahetabbataṁ vatvā ubbhidodakasseva gahetabbataṁ vadati ‘‘sannisinnamevā’’tiādinā.",
  "tika-s0105t0:385_8": "Tattha sannisinnamevāti sammā, samaṁ vā nisinnameva,",
  "tika-s0105t0:385_9": "aparikkhobhatāya niccalameva, suppasannamevāti adhippāyo.",
  "tika-s0105t0:385_10": "Iddhinimmitamivāti iddhimatā iddhiyā tathā nimmitaṁ iva.",
  "tika-s0105t0:385_11": "Tatthāti tasmiṁ upamopameyyavacane.",
  "tika-s0105t0:385_12": "Sesanti ‘‘abhisandetī’’tiādikaṁ.",
  "tika-s0105t0:386_0": "Tatiyajjhānakathāvaṇṇanā",
  "tika-s0105t0:387_0": "231.‘‘Uppalinī’’tiādi gacchassapi vanassapi adhivacanaṁ. Idha pana ‘‘yāva aggā,",
  "tika-s0105t0:387_1": "yāva ca mūlā’’ti vacanayogena ‘‘appekaccānī’’tiādinā uppalagacchādīnameva gahetabbatāya vanamevādhippetaṁ,",
  "tika-s0105t0:387_2": "tasmā ‘‘uppalānīti uppalagacchāni.",
  "tika-s0105t0:387_3": "Etthāti uppalavane’’tiādinā attho veditabbo.",
  "tika-s0105t0:387_4": "Avayavena hi samudāyassa nibbacanaṁ kataṁ.",
  "tika-s0105t0:387_5": "Ekañhi uppalagacchādi uppalādiyeva,",
  "tika-s0105t0:387_6": "catupañcamattampi pana uppalādivananti voharīyati,",
  "tika-s0105t0:387_7": "sāratthadīpaniyaṁ pana jalāsayopi uppaliniādibhāvena vutto.",
  "tika-s0105t0:387_8": "Ettha cāti etasmiṁ padattaye,",
  "tika-s0105t0:387_9": "etesu vā tīsu uppalapadumapuṇḍarīkasaṅkhātesu atthesu.",
  "tika-s0105t0:387_10": "‘‘Setarattanīlesū’’ti uppalameva vuttaṁ,",
  "tika-s0105t0:387_11": "setuppalarattuppalanīluppalesūti attho.",
  "tika-s0105t0:387_12": "Yaṁ kiñci uppalaṁ uppalameva uppalasaddassa sāmaññanāmavasena tesu sabbesupi pavattanato.",
  "tika-s0105t0:387_13": "Satapattanti ettha satasaddo bahupariyāyo ‘‘satagghī sataraṁsi sūriyo’’tiādīsu viya anekasaṅkhyābhāvato.",
  "tika-s0105t0:387_14": "Evañca katvā anekapattassāpi padumabhāve saṅgaho siddho hoti.",
  "tika-s0105t0:387_15": "Pattanti ca pupphadalamadhippetaṁ.",
  "tika-s0105t0:387_16": "Vaṇṇaniyamena setaṁ padumaṁ,rattaṁpuṇḍarīkanti sāsanavohāro, loke pana ‘‘rattaṁ padumaṁ, setaṁ puṇḍarīka’’nti vadanti.",
  "tika-s0105t0:387_17": "Vuttañhi ‘‘puṇḍarīkaṁ sitaṁ rattaṁ, kokanadaṁ kokāsako’’ti.",
  "tika-s0105t0:387_18": "Rattavaṇṇatāya hi kokanāmakānaṁ sunakhānaṁ nādayato saddāpayato,",
  "tika-s0105t0:387_19": "tehi ca asitabbato ‘‘kokanadaṁ,",
  "tika-s0105t0:387_20": "kokāsako’’ti ca padumaṁ vuccati.",
  "tika-s0105t0:387_21": "Yathāha ‘‘padmaṁ yathā kokanadaṁ sugandha’’nti.",
  "tika-s0105t0:387_22": "Ayaṁ panettha vacanattho udakaṁ pāti, udake vā plavatīti uppalaṁ. Paṅke davati gacchati,",
  "tika-s0105t0:387_23": "pakārena vā davati viruhatīti padumaṁ. Paṇḍaraṁ vaṇṇamassa,",
  "tika-s0105t0:387_24": "mahantatāya vā muḍitabbaṁkhaṇḍetabbanti puṇḍarīkaṁ ma-kārassa pa-kārādivasena.",
  "tika-s0105t0:387_25": "Muḍisaddañhi muḍarisaddaṁ vā khaṇḍanatthamicchanti saddavidū,",
  "tika-s0105t0:387_26": "saddasatthato cettha padasiddhi. Yāva aggā,",
  "tika-s0105t0:387_27": "yāva ca mūlā udakena abhisandanādibhāvadassanatthaṁ pāḷiyaṁ ‘‘udakānuggatānī’’ti vacanaṁ,",
  "tika-s0105t0:387_28": "tasmā udakato na uggatānicceva attho,",
  "tika-s0105t0:387_29": "na tu udake anurūpagatānīti āha ‘‘udakā…pe… gatānī’’ti.",
  "tika-s0105t0:387_30": "Idha pana uppalādīni viya karajakāyo,",
  "tika-s0105t0:387_31": "udakaṁ viya tatiyajjhānasukhaṁ daṭṭhabbaṁ.",
  "tika-s0105t0:388_0": "Catutthajjhānakathāvaṇṇanā",
  "tika-s0105t0:389_0": "233.",
  "tika-s0105t0:389_1": "Yasmā pana catutthajjhānacittameva ‘‘cetasā’’ti vuttaṁ,",
  "tika-s0105t0:389_2": "tañca rāgādiupakkilesamalāpagamato nirupakkilesaṁ nimmalaṁ,",
  "tika-s0105t0:389_3": "tasmā upakkilesavigamanameva parisuddhabhāvoti āha ‘‘nirupakkilesaṭṭhena parisuddha’’nti.",
  "tika-s0105t0:389_4": "Yasmā ca parisuddhasseva paccayavisesena pavattiviseso pariyodātatā suddhantasuvaṇṇassa nighaṁsanena pabhassaratā viya,",
  "tika-s0105t0:389_5": "tasmā pabhassaratāyeva pariyodātatāti āha ‘‘pabhassaraṭṭhena pariyodāta’’nti.",
  "tika-s0105t0:389_6": "Vijju viya pabhāya ito cito ca niccharaṇaṁ pabhassaraṁ yathā ‘‘ābhassarā’’ti.",
  "tika-s0105t0:389_7": "Odātena vatthenāti ettha ‘‘odātenā’’ti guṇavacanaṁ sandhāya ‘‘odātena…pe… ida’’nti vuttaṁ.",
  "tika-s0105t0:389_8": "Utupharaṇatthanti uṇhassa utuno pharaṇadassanatthaṁ.",
  "tika-s0105t0:389_9": "Kasmāti āha ‘‘kiliṭṭhavatthenā’’tiādi.",
  "tika-s0105t0:389_10": "Utupharaṇaṁ na hotīti odātavatthena viya savisesaṁ utupharaṇaṁ na hoti,",
  "tika-s0105t0:389_11": "appakamattameva hotīti adhippāyo .",
  "tika-s0105t0:389_12": "Tenāha ‘‘taṅkhaṇa…pe… balavaṁ hotī’’ti.",
  "tika-s0105t0:389_13": "‘‘Taṅkhaṇadhotaparisuddhenā’’ti ca etena odātasaddo ettha parisuddhavacano eva ‘‘gihī odātavatthavasano’’tiādīsu viya ,",
  "tika-s0105t0:389_14": "na setavacano yena kenaci taṅkhaṇadhotaparisuddheneva utupharaṇasambhavatoti dasseti.",
  "tika-s0105t0:390_0": "Nanu ca pāḷiyaṁ ‘‘nāssa kiñci sabbāvato kāyassa odātena vatthena aphuṭaṁ assā’’ti kāyassa odātavatthapharaṇaṁ vuttaṁ,",
  "tika-s0105t0:390_1": "na pana vatthassa utupharaṇaṁ,",
  "tika-s0105t0:390_2": "atha kasmā utupharaṇaṁ idha vuttanti anuyogenāha ‘‘imissāya hī’’tiādi.",
  "tika-s0105t0:390_3": "Yasmā vatthaṁ viya karajakāyo,",
  "tika-s0105t0:390_4": "utupharaṇaṁ viya catutthajjhānasukhaṁ,",
  "tika-s0105t0:390_5": "tasmā evamattho veditabboti vuttaṁ hoti,",
  "tika-s0105t0:390_6": "etena ca odātena vatthena sabbāvato kāyassa pharaṇāsambhavato,",
  "tika-s0105t0:390_7": "upameyyena ca ayuttattā kāyaggahaṇena tannissitavatthaṁ gahetabbaṁ,",
  "tika-s0105t0:390_8": "vatthaggahaṇena ca tappaccayaṁ utupharaṇanti dasseti.",
  "tika-s0105t0:390_9": "Neyyatthato hi ayaṁ upamā vuttā.",
  "tika-s0105t0:390_10": "Vicitradesanā hi buddhā bhagavantoti.",
  "tika-s0105t0:390_11": "Yogino hi karajakāyo vatthaṁ viya daṭṭhabbo utupharaṇasadisena catutthajjhānasukhena pharitabbattā,",
  "tika-s0105t0:390_12": "utupharaṇaṁ viya catutthajjhānasukhaṁ vatthassa viya tena karajakāyassa pharaṇato,",
  "tika-s0105t0:390_13": "purisassa sarīraṁ viya catutthajjhānaṁ utupharaṇaṭṭhāniyassa sukhassa nissayabhāvato. Tenāha ‘‘tasmā’’tiādi.",
  "tika-s0105t0:390_14": "Idañhi yathāvuttavacanassa guṇadassanaṁ.",
  "tika-s0105t0:390_15": "Ettha ca pāḷiyaṁ ‘‘parisuddhena cetasā’’ti cetogahaṇena catutthajjhānasukhaṁ bhagavatā vuttanti ñāpetuṁ ‘‘catutthajjhānasukhaṁ,",
  "tika-s0105t0:390_16": "catutthajjhānasukhenā’’ti ca vuttanti daṭṭhabbaṁ.",
  "tika-s0105t0:390_17": "Nanu ca catutthajjhānasukhaṁ nāma sātalakkhaṇaṁ natthīti? Saccaṁ,",
  "tika-s0105t0:390_18": "santasabhāvattā panettha upekkhāyeva ‘‘sukha’’nti adhippetā.",
  "tika-s0105t0:390_19": "Tena vuttaṁ sammohavinodaniyaṁ ‘‘upekkhā pana santattā,",
  "tika-s0105t0:390_20": "sukhamicceva bhāsitā’’ti (vibha. aṭṭha. 232; visuddhi. 2.644; mahāni. aṭṭha. 27; paṭi. ma. aṭṭha. 1.105).",
  "tika-s0105t0:391_0": "Ettāvatāti paṭhamajjhānādhigamaparidīpanato paṭṭhāya yāva catutthajjhānādhigamaparidīpanā, tāvatā vacanakkamena. Labhanaṁ lābho, so etassāti lābhī,",
  "tika-s0105t0:391_1": "rūpajjhānānaṁ lābhī rūpajjhānalābhī yathā ‘‘lābhī cīvarapiṇḍapātasenāsanagilānapaccayabhesajjaparikkhārāna’’nti, (saṁ. ni. 2.70; udā. 38) labhanasīlo vā lābhī. Kiṁ labhanasīlo? Rūpajjhānānītipi yujjati. Evamitarasmimpi.",
  "tika-s0105t0:391_2": "Na arūpajjhānalābhīti na veditabboti yojetabbaṁ.",
  "tika-s0105t0:391_3": "Kasmāti vuttaṁ ‘‘na hī’’tiādi,",
  "tika-s0105t0:391_4": "aṭṭhannampi samāpattīnaṁ upari abhiññādhigame avinābhāvatoti vuttaṁ hoti.",
  "tika-s0105t0:391_5": "Cuddasahākārehīti ‘‘kasiṇānulomato,",
  "tika-s0105t0:391_6": "kasiṇapaṭilomato kasiṇānulomapaṭilomato, jhānānulomato, jhānapaṭilomato, jhānānulomapaṭilomato, jhānukkantikato, kasiṇukkantikato, jhānakasiṇukkantikato, aṅgasaṅkantito, ārammaṇasaṅkantito ,",
  "tika-s0105t0:391_7": "aṅgārammaṇasaṅkantito aṅgavavatthānato,",
  "tika-s0105t0:391_8": "ārammaṇavavatthānato’’ti (visuddhi.",
  "tika-s0105t0:391_9": "2.365) visuddhimagge vuttehi imehi cuddasahākārehi.",
  "tika-s0105t0:391_10": "Satipi jhānesu āvajjanādipañcavidhavasībhāve ayameva cuddasavidho vasībhāvo abhiññā nibbattane ekantena icchitabboti dassentena ‘‘cuddasahākārehi ciṇṇavasībhāva’’nti vuttaṁ,",
  "tika-s0105t0:391_11": "iminā ca arūpasamāpattīsu ciṇṇavasībhāvaṁ vinā rūpasamāpattīsu eva ciṇṇavasībhāvena samāpatti na ijjhatīti tāsaṁ abhiññādhigame avinābhāvaṁ dassetīti veditabbaṁ.",
  "tika-s0105t0:392_0": "Nanu yathāpāṭhameva vinicchayo vattabboti codanaṁ sodheti ‘‘pāḷiyaṁ panā’’tiādinā,",
  "tika-s0105t0:392_1": "sāvasesapāṭhabhāvato nīharitvā esa vinicchayo vattabboti vuttaṁ hoti.",
  "tika-s0105t0:392_2": "Yajjevaṁ arūpajjhānānipi pāḷiyaṁ gahetabbāni,",
  "tika-s0105t0:392_3": "atha kasmā tāni aggahetvā sāvasesapāṭho bhagavatā katoti?",
  "tika-s0105t0:392_4": "Sabbābhiññānaṁ visesato rūpāvacaracatutthajjhānapādakattā.",
  "tika-s0105t0:392_5": "Satipi hi tāsaṁ tathā avinābhāve visesato panetā rūpāvacaracatutthajjhānapādakā,",
  "tika-s0105t0:392_6": "tasmā tāsaṁ tappādakabhāvaviññāpanatthaṁ tattheva ṭhatvā desanā katā,",
  "tika-s0105t0:392_7": "na pana arūpāvacarajjhānānaṁ idha ananupayogato.",
  "tika-s0105t0:392_8": "Tenāha ‘‘arūpajjhānāni āharitvā kathetabbānī’’ti.",
  "tika-s0105t0:393_0": "Vipassanāñāṇakathāvaṇṇanā",
  "tika-s0105t0:394_0": "234.",
  "tika-s0105t0:394_1": "‘‘Puna caparaṁ mahārāja (pāḷiyaṁ natthi) bhikkhū’’ti vatvāpi kimatthaṁ dassetuṁ ‘‘so’’ti padaṁ puna vuttanti codanāyāha ‘‘so…pe… dassetī’’ti, yathārutavasena,",
  "tika-s0105t0:394_2": "neyyatthavasena ca vuttāsu aṭṭhasu samāpattīsu ciṇṇavasitāvisiṭṭhaṁ bhikkhuṁ dassetuṁ evaṁ vuttanti adhippāyo.",
  "tika-s0105t0:394_3": "Sesanti ‘‘so’’ti padatthato sesaṁ ‘‘evaṁ samāhite’’tiādīsu vattabbaṁ sādhippāyamatthajātaṁ. Ñeyyaṁ jānātīti ñāṇaṁ,",
  "tika-s0105t0:394_4": "tadeva paccakkhaṁ katvā passatīti dassanaṁ,",
  "tika-s0105t0:394_5": "ñāṇameva dassanaṁ na cakkhādikanti ñāṇadassanaṁ, pañcavidhampi ñāṇaṁ,",
  "tika-s0105t0:394_6": "tayidaṁ pana ñāṇadassanapadaṁ sāsane yesu ñāṇavisesesu niruḷhaṁ,",
  "tika-s0105t0:394_7": "taṁ sabbaṁ atthuddhāravasena dassento ‘‘ñāṇadassananti maggañāṇampi vuccatī’’tiādimāha.",
  "tika-s0105t0:394_8": "Ñāṇadassanavisuddhatthanti ñāṇadassanassa visuddhipayojanāya.",
  "tika-s0105t0:394_9": "Phāsuvihāroti ariyavihārabhūto sukhavihāro.",
  "tika-s0105t0:394_10": "Bhagavatopīti na kevalaṁ devatārocanameva,",
  "tika-s0105t0:394_11": "atha kho tadā bhagavatopi ñāṇadassanaṁ udapādīti attho.",
  "tika-s0105t0:394_12": "Sattāhaṁ kālaṅkatassa assāti sattāhakālaṅkato.",
  "tika-s0105t0:394_13": "‘‘Kālāmo’’ti gottavasena vuttaṁ.",
  "tika-s0105t0:394_14": "Cetovimutti [vimutti (aṭṭhakathāyaṁ)] nāma arahattaphalasamāpatti.",
  "tika-s0105t0:394_15": "Yasmā vipassanāñāṇaṁ ñeyyasaṅkhāte tebhūmakasaṅkhāre aniccādito jānāti,",
  "tika-s0105t0:394_16": "bhaṅgānupassanato ca paṭṭhāya paccakkhato te passati,",
  "tika-s0105t0:394_17": "tasmā yathāvuttaṭṭhena ñāṇadassanaṁ nāma jātanti dasseti ‘‘idha panā’’tiādinā.",
  "tika-s0105t0:395_0": "Abhinīharatīti vipassanābhimukhaṁ cittaṁ tadaññakaraṇīyato nīharitvā haratīti ayaṁ saddato attho,",
  "tika-s0105t0:395_1": "adhippāyato pana taṁ dassetuṁ ‘‘vipassanāñāṇassā’’tiādi vuttaṁ.",
  "tika-s0105t0:395_2": "Tadabhimukhabhāvoyeva hissa tanninnatādikaraṇaṁ,",
  "tika-s0105t0:395_3": "taṁ pana vuttanayena aṭṭhaṅgasamannāgate tasmiṁ citte vipassanākkamena jāte vipassanābhimukhaṁ cittapesanamevāti daṭṭhabbaṁ.",
  "tika-s0105t0:395_4": "Tanninnanti tassaṁ vipassanāyaṁ ninnaṁ.",
  "tika-s0105t0:395_5": "Itaradvayaṁ tasseva vevacanaṁ.",
  "tika-s0105t0:395_6": "Tassaṁ poṇaṁ vaṅkaṁ pabbhāraṁ nīcanti attho. Brahmajāle vuttoyeva.",
  "tika-s0105t0:395_7": "Odanakummāsehi upacīyati vaḍḍhāpīyati,",
  "tika-s0105t0:395_8": "upacayati vā vaḍḍhatīti atthaṁ sandhāya ‘‘odanenā’’tiādi vuttaṁ.",
  "tika-s0105t0:395_9": "Aniccucchādanaparimaddanabhedanaviddhaṁsanadhammoti ettha ‘‘aniccadhammo’’tiādinā dhammasaddo paccekaṁ yojetabbo.",
  "tika-s0105t0:395_10": "Tattha aniccadhammoti pabhaṅgutāya addhuvasabhāvo.",
  "tika-s0105t0:395_11": "Duggandhavighātatthāyāti sarīre duggandhassa vigamāya.",
  "tika-s0105t0:395_12": "Ucchādanadhammoti ucchādetabbatāsabhāvo,",
  "tika-s0105t0:395_13": "imassa pūtikāyassa duggandhabhāvato gandhodakādīhi ubbaṭṭanavilimpanajātikoti attho.",
  "tika-s0105t0:395_14": "Ucchādanena hi pūtikāye sedavātapittasemhādīhi garubhāvaduggandhānamapagamo hoti.",
  "tika-s0105t0:395_15": "Mahāsambāhanaṁ mallādīnaṁ bāhuvaḍḍhanādiatthaṁva hoti,",
  "tika-s0105t0:395_16": "aṅgapaccaṅgābādhavinodanatthaṁ pana khuddakasambāhanameva yuttanti āha ‘‘khuddakasambāhanenā’’ti, mandasambāhanenāti attho.",
  "tika-s0105t0:395_17": "Parimaddanadhammoti parimadditabbatāsabhāvo.",
  "tika-s0105t0:396_0": "Evaṁ aniyamitakālavasena atthaṁ vatvā idāni niyamitakālavasena atthaṁ vadati ‘‘daharakāle’’tiādinā.",
  "tika-s0105t0:396_1": "Vā-saddo cettha atthadassanavaseneva atthantaravikappanassa viññāyamānattā na payutto, luttaniddiṭṭho vā. Daharakāleti aciravijātakāle.",
  "tika-s0105t0:396_2": "Sayāpetvā añchanapīḷanādivasena parimaddanadhammoti sambandho.",
  "tika-s0105t0:396_3": "Mitanti bhāvanapuṁsakaniddeso, tena yathāpamāṇaṁ,",
  "tika-s0105t0:396_4": "mandaṁ vā añchanapīḷanādīni dasseti. Añchanañcettha ākaḍḍhanaṁ. Pīḷanaṁ sambāhanaṁ.",
  "tika-s0105t0:396_5": "Ādisaddena samiñjanauggamanādīni saṅgaṇhāti.",
  "tika-s0105t0:396_6": "Evaṁ pariharitopīti ucchādanādinā sukhedhitopi.",
  "tika-s0105t0:396_7": "Bhijjati cevāti aniccatādivasena nassati ca.",
  "tika-s0105t0:396_8": "Vikirati cāti evaṁ bhindanto ca kiñci payojanaṁ asādhento vippakiṇṇova hoti.",
  "tika-s0105t0:396_9": "Evaṁ navahi padehi yathārahaṁ kāye samudayavayadhammānupassitā dassitāti imamatthaṁ vibhāvento ‘‘tatthā’’tiādimāha.",
  "tika-s0105t0:396_10": "Tattha chahi padehīti ‘‘rūpī, cātumahābhūtiko, mātāpettikasambhavo, odanakummāsūpacayo, ucchādanadhammo,",
  "tika-s0105t0:396_11": "parimaddanadhammo’’ti imehi chahi padehi.",
  "tika-s0105t0:396_12": "Yuttaṁ tāva hotu majjhe tīhipi padehi kāyassa samudayakathanaṁ tesaṁ tadatthadīpanato, ‘‘rūpī, ucchādanadhammo,",
  "tika-s0105t0:396_13": "parimaddanadhammo’’ti pana tīhi tpadehi kathaṁ tassa tathākathanaṁ yuttaṁ siyā tesaṁ tadatthassa adīpanatoti?",
  "tika-s0105t0:396_14": "Yuttameva tesampi tadatthassa dīpitattā.",
  "tika-s0105t0:396_15": "‘‘Rūpī’’ti hi idaṁ attano paccayabhūtena utuāhāralakkhaṇena rūpena rūpavāti atthassa dīpakaṁ.",
  "tika-s0105t0:396_16": "Paccayasaṅgamavisiṭṭhe hi tadassatthiatthe ayamīkāro. ‘‘Ucchādanadhammo,",
  "tika-s0105t0:396_17": "parimaddanadhammo’’ti ca idaṁ padadvayaṁ tathāvidharūpuppādanena saṇṭhānasampādanatthassa dīpakanti. Dvīhīti ‘‘bhedanadhammo,",
  "tika-s0105t0:396_18": "viddhaṁsanadhammo’’ti dvīhi padehi.",
  "tika-s0105t0:396_19": "Nissitañca kāyapariyāpanne hadayavatthumhi nissitattā vipassanācittassa.",
  "tika-s0105t0:396_20": "Tadā pavattañhi vipassanācittameva ‘‘idañca me viññāṇa’’nti āsannapaccakkhavasena vuttaṁ.",
  "tika-s0105t0:396_21": "Paṭibaddhañca kāyena vinā appavattanato,",
  "tika-s0105t0:396_22": "kāyasaññitānañca rūpadhammānaṁ ārammaṇakaraṇato.",
  "tika-s0105t0:397_0": "235. Suṭṭhu obhāsatīti subho, pabhāsampanno maṇi,",
  "tika-s0105t0:397_1": "tāya eva pabhāsampattiyā maṇino bhadratāti atthamattaṁ dassetuṁ ‘‘subhoti sundaro’’ti vuttaṁ.",
  "tika-s0105t0:397_2": "Parisuddhākarasamuṭṭhānameva maṇino suvisuddhajātitāti āha ‘‘jātimāti parisuddhākarasamuṭṭhito’’ti.",
  "tika-s0105t0:397_3": "Suvisuddharatanākarato samuṭṭhitoti attho.",
  "tika-s0105t0:397_4": "Ākaraparivisuddhimūlako eva hi maṇino kuruvindajātiādijātivisesoti.",
  "tika-s0105t0:397_5": "Idhādhippetassa pana veḷuriyamaṇino viḷūra (vi. va. aṭṭha.",
  "tika-s0105t0:397_6": "34 ādayo vākyakkhkhndhesu passitabbaṁ) pabbatassa,",
  "tika-s0105t0:397_7": "viḷūra gāmassa ca avidūre parisuddhākaro.",
  "tika-s0105t0:397_8": "Yebhuyyena hi so tato samuṭṭhito.",
  "tika-s0105t0:397_9": "Tathā hesa viḷūranāmakassa pabbatassa,",
  "tika-s0105t0:397_10": "gāmassa ca avidūre samuṭṭhitattā veḷuriyoti paññāyittha,",
  "tika-s0105t0:397_11": "devaloke pavattassapi ca taṁsadisavaṇṇanibhatāya tadeva nāmaṁ jātaṁ yathā taṁ manussaloke laddhanāmavasena devaloke devatānaṁ,",
  "tika-s0105t0:397_12": "so pana mayūragīvāvaṇṇo vā hoti vāyasapattavaṇṇo vā siniddhaveṇupattavaṇṇo vāti ācariyadhammapālattherena paramatthadīpaniyaṁ (vi. va. aṭṭha. 34) vuttaṁ. Vinayasaṁvaṇṇanāsu (vi. vi. ṭī.",
  "tika-s0105t0:397_13": "1.281) pana ‘‘allaveḷuvaṇṇo’’ti vadanti.",
  "tika-s0105t0:397_14": "Tathā hissa ‘‘vaṁsavaṇṇo’’tipi nāmaṁ jātaṁ.",
  "tika-s0105t0:397_15": "‘‘Mañjārakkhimaṇḍalavaṇṇo’’ti ca vutto,",
  "tika-s0105t0:397_16": "tatoyeva so idha padese mañjāramaṇīti pākaṭo hoti.",
  "tika-s0105t0:397_17": "Cakkavattiparibhogārahapaṇītataramaṇibhāvato pana tasseva pāḷiyaṁ vacanaṁ daṭṭhabbaṁ.",
  "tika-s0105t0:397_18": "Yathāha ‘‘puna caparaṁ ānanda rañño mahāsudassanassa maṇiratanaṁ pāturahosi,",
  "tika-s0105t0:397_19": "so ahosi maṇi veḷuriyo subho jātimā aṭṭhaṁso’’tiādi (dī. ni. 2.248).",
  "tika-s0105t0:397_20": "Pāsāṇasakkharādidosanīharaṇavaseneva parikammanipphattīti dasseti ‘‘apanītapāsāṇasakkharo’’ti iminā.",
  "tika-s0105t0:398_0": "Chaviyā eva saṇhabhāvena acchatā,",
  "tika-s0105t0:398_1": "na saṅghātassāti āha ‘‘acchoti tanucchavī’’ti.",
  "tika-s0105t0:398_2": "Tato ceva visesena pasannoti dassetuṁ ‘‘suṭṭhu pasanno’’ti vuttaṁ.",
  "tika-s0105t0:398_3": "Paribhogamaṇiratanākārasampatti sabbākārasampannatā .",
  "tika-s0105t0:398_4": "Tenāha ‘‘dhovanavedhanādīhī’’tiādi. Pāsāṇādīsu dhotatā dhovanaṁ,",
  "tika-s0105t0:398_5": "kāḷakādiapaharaṇatthāya ceva suttena āvunatthāya ca vijjhitabbatā vedhanaṁ.",
  "tika-s0105t0:398_6": "Ādisaddena tāpasaṇhakaraṇādīnaṁ saṅgaho.",
  "tika-s0105t0:398_7": "Vaṇṇasampattinti āvunitasuttassa vaṇṇasampattiṁ.",
  "tika-s0105t0:398_8": "Kasmāti vuttaṁ ‘‘tādisa’’ntiādi,",
  "tika-s0105t0:398_9": "tādisasseva āvutassa pākaṭabhāvatoti vuttaṁ hoti.",
  "tika-s0105t0:399_0": "Maṇi viya karajakāyo paccavekkhitabbato.",
  "tika-s0105t0:399_1": "Āvutasuttaṁ viya viññāṇaṁ anupavisitvā ṭhitattā.",
  "tika-s0105t0:399_2": "Cakkhumā puriso viya vipassanālābhī bhikkhu sammadeva tassa dassanato,",
  "tika-s0105t0:399_3": "tassa purisassa maṇino āvibhūtakālo viya tassa bhikkhuno kāyassa āvibhūtakālo tannissayassa pākaṭabhāvato.",
  "tika-s0105t0:399_4": "Suttassāvibhūtakālo viya tesaṁ dhammānamāvibhūtakālo tannissitassa pākaṭabhāvatoti ayamettha upamāsampādane kāraṇavibhāvanā,",
  "tika-s0105t0:399_5": "‘‘āvutasuttaṁ viya vipassanāñāṇa’’nti katthaci pāṭho,",
  "tika-s0105t0:399_6": "‘‘idañca viññāṇa’’nti vacanato pana ‘‘viññāṇa’’nti pāṭhova sundarataro,",
  "tika-s0105t0:399_7": "‘‘vipassanāviññāṇa’’nti vā bhavitabbaṁ.",
  "tika-s0105t0:399_8": "Vipassanāñāṇaṁ abhinīharitvāti vipassanāñāṇābhimukhaṁ cittaṁ nīharitvā.",
  "tika-s0105t0:400_0": "Tatrāti veḷuriyamaṇimhi.",
  "tika-s0105t0:400_1": "Tadārammaṇānanti kāyasaññitarūpadhammārammaṇānaṁ.",
  "tika-s0105t0:400_2": "‘‘Phassapañcamakāna’’ntiādipadattayassetaṁ visesanaṁ atthavasā liṅgavibhattivacanavipariṇāmoti katvā pacchimapadassāpi visesanabhāvato. Phassapañcamakaggahaṇena,",
  "tika-s0105t0:400_3": "sabbacittacetasikaggahaṇena ca gahitadhammā vipassanācittuppādapariyāpannā evāti daṭṭhabbaṁ.",
  "tika-s0105t0:400_4": "Evañhi tesaṁ vipassanāviññāṇagatikattā āvutasuttaṁ viya ‘‘vipassanāviññāṇa’’nti heṭṭhā vuttavacanaṁ avirodhitaṁ hoti.",
  "tika-s0105t0:400_5": "Kasmā pana vipassanāviññāṇasseva gahaṇanti?",
  "tika-s0105t0:400_6": "‘‘Idañca me viññāṇaṁ ettha sitaṁ ettha paṭibaddha’’nti iminā tasseva vacanato.",
  "tika-s0105t0:400_7": "‘‘Ayaṁ kho me kāyo’’tiādinā hi vipassanāñāṇena vipassitvā ‘‘tadeva vipassanāñāṇasampayuttaṁ viññāṇaṁ ettha sitaṁ ettha paṭibaddha’’nti nissayavisayādivasena manasi karoti,",
  "tika-s0105t0:400_8": "tasmā tasseva idha gahaṇaṁ sambhavati, nāññassāti daṭṭhabbaṁ.",
  "tika-s0105t0:400_9": "Tenāha ‘‘vipassanāviññāṇasseva vā āvibhūtakālo’’ti. Dhammasaṅgahādīsu (dha. sa.",
  "tika-s0105t0:400_10": "2 ādayo) desitanayena pākaṭabhāvato cettha phassapañcamakānaṁ gahaṇaṁ,",
  "tika-s0105t0:400_11": "niravasesapariggahaṇato sabbacittacetasikānaṁ,",
  "tika-s0105t0:400_12": "yathārutaṁ desitavasena padhānabhāvato vipassanāviññāṇassāti veditabbaṁ.",
  "tika-s0105t0:400_13": "Kiṁ panete paccavekkhaṇañāṇassa āvibhavanti, udāhu puggalassāti? Paccavekkhaṇañāṇasseva,",
  "tika-s0105t0:400_14": "tassa pana āvibhūtattā puggalassāpi āvibhūtā nāma honti,",
  "tika-s0105t0:400_15": "tasmā ‘‘bhikkhuno āvibhūtakālo’’ti vuttanti.",
  "tika-s0105t0:401_0": "Yasmā panidaṁ vipassanāñāṇaṁ maggañāṇānantaraṁ hoti,",
  "tika-s0105t0:401_1": "tasmā lokiyābhiññānaṁ parato,",
  "tika-s0105t0:401_2": "chaṭṭhabhiññāya ca purato vattabbaṁ,",
  "tika-s0105t0:401_3": "atha kasmā sabbābhiññānaṁ puratova vuttanti codanālesaṁ dassetvā pariharanto ‘‘idañca vipassanāñāṇa’’ntiādimāha.",
  "tika-s0105t0:401_4": "‘‘Idañca maggañāṇānantara’’nti hi iminā yathāvuttaṁ codanālesaṁ dasseti.",
  "tika-s0105t0:401_5": "Tattha ‘‘maggañāṇānantara’’nti sikhāppattavipassanābhūtaṁ gotrabhuñāṇaṁ sandhāya vuttaṁ. Tadeva hi arahattamaggassa,",
  "tika-s0105t0:401_6": "sabbesaṁ vā maggaphalānamanantaraṁ hoti,",
  "tika-s0105t0:401_7": "padhānato pana tabbacaneneva sabbassapi vipassanāñāṇassa gahaṇaṁ daṭṭhabbaṁ avisesato tassa idha vuttattā.",
  "tika-s0105t0:401_8": "Maggasaddena ca arahattamaggasseva gahaṇaṁ tassevābhiññāpariyāpannattā,",
  "tika-s0105t0:401_9": "abhiññāsambandhena ca codanāsambhavato.",
  "tika-s0105t0:401_10": "Lokiyābhiññānaṁ purato vuttaṁ vipassanāñāṇaṁ tāsaṁ nānantaratāya anupakāraṁ,",
  "tika-s0105t0:401_11": "āsavakkhayañāṇasaṅkhātāya pana lokuttarābhiññāya purato vuttaṁ tassā anantaratāya upakāraṁ,",
  "tika-s0105t0:401_12": "tasmā idaṁ lokiyābhiññānaṁ parato,",
  "tika-s0105t0:401_13": "chaṭṭhābhiññāya ca purato vattabbaṁ.",
  "tika-s0105t0:401_14": "Kasmā pana upakāraṭṭhāne tathā avatvā anupakāraṭṭhāneva bhagavatā vuttanti hi codanā sambhavati.",
  "tika-s0105t0:401_15": "‘‘Evaṁ santepī’’tiādi parihāradassanaṁ.",
  "tika-s0105t0:401_16": "Tattha evaṁ santepīti yadipi ñāṇānupubbiyā maggañāṇassa anantaratāya upakāraṁ hoti, evaṁ satipīti attho.",
  "tika-s0105t0:402_0": "Abhiññāvāreti chaḷabhiññāvasena vutte desanāvāre.",
  "tika-s0105t0:402_1": "Etassa antarā vāro natthīti pañcasu lokiyābhiññāsu kathitāsu ākaṅkheyyasuttādīsu (ma. ni.",
  "tika-s0105t0:402_2": "1.65) viya chaṭṭhābhiññāpi avassaṁ kathetabbā abhiññālakkhaṇabhāvena tappariyāpannato,",
  "tika-s0105t0:402_3": "na ca vipassanāñāṇaṁ lokiyābhiññānaṁ,",
  "tika-s0105t0:402_4": "chaṭṭhābhiññāya ca antarā pavesetvā kathetabbaṁ anabhiññālakkhaṇabhāvena tadapariyāpannato.",
  "tika-s0105t0:402_5": "Iti etassa vipassanāñāṇassa tāsamabhiññānaṁ antarā vāro natthi,",
  "tika-s0105t0:402_6": "tasmā tattha avasarābhāvato idheva rūpāvacaracatutthajjhānānantaraṁ vipassanāñāṇaṁ kathitanti adhippāyo.",
  "tika-s0105t0:402_7": "‘‘Yasmā cā’’tiādinā atthantaramāha.",
  "tika-s0105t0:402_8": "Tattha ca-saddo samuccayattho,",
  "tika-s0105t0:402_9": "tena na kevalaṁ vipassanāñāṇassa idha dassane tadeva kāraṇaṁ,",
  "tika-s0105t0:402_10": "atha kho idampīti imamatthaṁ samuccinātīti ācariyena (dī. ni. ṭī. 1.235) vuttaṁ.",
  "tika-s0105t0:402_11": "Saddavidū pana īdise ṭhāne ca-saddo vā-saddattho, so ca vikappatthoti vadanti,",
  "tika-s0105t0:402_12": "tampi yuttameva atthantaradassane payuttattā.",
  "tika-s0105t0:402_13": "Attanā payujjitabbassa hi vijjamānatthasseva jotakā upasagganipātā yathā magganidassane sākhābhaṅgā,",
  "tika-s0105t0:402_14": "yathā ca adissamānā jotane padīpāti evamīdisesu. Hoti cettha –",
  "tika-s0105t0:403_0": "‘‘Atthantaradassanamhi , ca saddo yadi dissati;",
  "tika-s0105t0:404_0": "Samuccaye vikappe so, gahetabbo vibhāvinā’’ti.",
  "tika-s0105t0:405_0": "Akatasammasanassāti hetugabbhapadaṁ. Tathā katasammasanassāti ca.",
  "tika-s0105t0:405_1": "‘‘Dibbena cakkhunā bheravampi rūpaṁ passatoti ettha iddhividhañāṇena bheravaṁ rūpaṁ nimminitvā maṁsacakkhunā passatotipi vattabbaṁ.",
  "tika-s0105t0:405_2": "Evampi hi abhiññālābhino apariññātavatthukassa bhayaṁ santāso uppajjati uccavālikavāsimahānāgattherassa viyā’’ti ācariyena (dī. ni. ṭī. 1.235) vuttaṁ. Yathā cettha,",
  "tika-s0105t0:405_3": "evaṁ dibbāya sotadhātuyā bheravaṁ saddaṁ suṇatoti etthāpi iddhividhañāṇena bheravaṁ saddaṁ nimminitvā maṁsasotena suṇatopīti vattabbameva.",
  "tika-s0105t0:405_4": "Evampi hi abhiññālābhino apariññātavatthukassa bhayaṁ santāso uppajjati uccavālikavāsimahānāgattherassa viya.",
  "tika-s0105t0:405_5": "Thero hi koñcanādasahitaṁ sabbasetaṁ hatthināgaṁ māpetvā disvā,",
  "tika-s0105t0:405_6": "sutvā ca sañjātabhayasantāsoti aṭṭhakathāsu (vibha. aṭṭha. 2.882; ma. ni. aṭṭha. 1.81; visuddhi. 2.733) vutto.",
  "tika-s0105t0:405_7": "Aniccādivasena katasammasanassa dibbāya…pe… bhayaṁ santāso na uppajjatīti sambandho.",
  "tika-s0105t0:405_8": "Bhayavinodanahetu nāma vipassanāñāṇena katasammasanatā, tassa,",
  "tika-s0105t0:405_9": "tena vā sampādanatthanti attho.",
  "tika-s0105t0:405_10": "Idhevāti catutthajjhānānantarameva.",
  "tika-s0105t0:405_11": "‘‘Apicā’’tiādinā yathāpāṭhaṁ yuttataranayaṁ dasseti.",
  "tika-s0105t0:405_12": "Vipassanāya pavattaṁ pāmojjapītipassaddhiparamparāgatasukhaṁ vipassanāsukhaṁ.",
  "tika-s0105t0:405_13": "Pāṭiyekkanti jhānābhiññādīhi asammissaṁ visuṁ bhūtaṁ sandiṭṭhikaṁ sāmaññaphalaṁ. Tenāha bhagavā dhammapade –",
  "tika-s0105t0:406_0": "‘‘Yato yato sammasati, khandhānaṁ udayabbayaṁ;",
  "tika-s0105t0:407_0": "Labhatī pītipāmojjaṁ, amataṁ taṁ vijānata’’ntiādi. (dha. pa. 374);",
  "tika-s0105t0:408_0": "Idhāpi vuttaṁ ‘‘idampi kho mahārāja sandiṭṭhikaṁ sāmaññaphalaṁ…pe… paṇītatarañcā’’ti,",
  "tika-s0105t0:408_1": "tasmā pāḷiyā saṁsandanato imameva nayaṁ yuttataranti vadanti.",
  "tika-s0105t0:408_2": "Āditovāti abhiññānamādimhiyeva.",
  "tika-s0105t0:409_0": "Manomayiddhiñāṇakathāvaṇṇanā",
  "tika-s0105t0:410_0": "236-7.Manomayanti ettha pana mayasaddo aparapaññattivikārapadapūraṇanibbattiādīsu anekesvatthesu āgato.",
  "tika-s0105t0:410_1": "Idha pana nibbattiattheti dassetuṁ ‘‘manena nibbattita’’nti vuttaṁ.",
  "tika-s0105t0:410_2": "‘‘Abhiññāmanena nibbattita’’nti atthoti ācariyenāti (dī. ni. ṭī. 1.236, 237) vuttaṁ. Visuddhimagge (visuddhi.",
  "tika-s0105t0:410_3": "2.397) pana ‘‘adhiṭṭhānamanena nimmitattā manomaya’’nti āgataṁ, abhiññāmanena,",
  "tika-s0105t0:410_4": "adhiṭṭhānamanena cāti ubhayathāpi nibbattattā ubhayampetaṁ yuttameva .",
  "tika-s0105t0:410_5": "Aṅgaṁ nāma hatthapādāditaṁtaṁsamudāyaṁ,",
  "tika-s0105t0:410_6": "paccaṅgaṁ nāma kapparajaṇṇuādi tasmiṁ tasmiṁ samudāye avayavaṁ.",
  "tika-s0105t0:410_7": "‘‘Ahīnindriya’’nti ettha paripuṇṇatāyeva ahīnatā, na tu appaṇītatā,",
  "tika-s0105t0:410_8": "paripuṇṇabhāvo ca cakkhusotādīnaṁ saṇṭhānavaseneva.",
  "tika-s0105t0:410_9": "Nimmitarūpe hi pasādo nāma natthīti dassetuṁ ‘‘saṇṭhānavasena avikalindriya’’nti vuttaṁ,",
  "tika-s0105t0:410_10": "imināva tassa jīvitindriyādīnampi abhāvo vuttoti daṭṭhabbaṁ.",
  "tika-s0105t0:410_11": "Saṇṭhānavasenāti ca kamaladalādisadisasaṇṭhānamattavasena,",
  "tika-s0105t0:410_12": "na rūpābhighātārahabhūtappasādādiindriyavasena.",
  "tika-s0105t0:410_13": "‘‘Sabbaṅgapaccaṅgiṁ ahīnindriya’’nti vuttamevatthaṁ samatthento ‘‘iddhimatā’’tiādimāha.",
  "tika-s0105t0:410_14": "Aviddhakaṇṇoti kulacārittavasena kaṇṇālaṅkārapiḷandhanatthaṁ avijjhitakaṇṇo, nidassanamattametaṁ. Tenāha ‘‘sabbākārehī’’ti,",
  "tika-s0105t0:410_15": "vaṇṇasaṇṭhānāvayavavisesādisabbākārehīti attho. Tenāti iddhimatā.",
  "tika-s0105t0:411_0": "Ayamevattho pāḷiyampi vibhāvitoti āha ‘‘muñjamhā īsikantiādiupamāttayampi hi…pe… vutta’’nti.",
  "tika-s0105t0:411_1": "Katthaci pana ‘‘muñjamhā īsikantiādi upamāmattaṁ.",
  "tika-s0105t0:411_2": "Yampi hi sadisabhāvadassanatthameva vutta’’nti pāṭho dissati.",
  "tika-s0105t0:411_3": "Tattha ‘‘upamāmatta’’nti iminā atthantaradassanaṁ nivatteti,",
  "tika-s0105t0:411_4": "‘‘yampi hī’’tiādinā pana tassa upamābhāvaṁ samattheti.",
  "tika-s0105t0:411_5": "Niyatānapekkhena ca yaṁ-saddena ‘‘muñjamhā īsika’’ntiādivacanameva paccāmasati.",
  "tika-s0105t0:411_6": "Sadisabhāvadassanatthamevāti saṇṭhānatopi vaṇṇatopi avayavavisesatopi sadisabhāvadassanatthaṁyeva.",
  "tika-s0105t0:411_7": "Kathaṁ sadisabhāvoti vuttaṁ ‘‘muñjasadisā eva hī’’tiādi. Muñjaṁ nāma tiṇaviseso, yena kocchādīni karonti.",
  "tika-s0105t0:411_8": "‘‘Pavāheyyā’’ti vacanato anto ṭhitā eva īsikā adhippetāti dasseti ‘‘anto īsikā hotī’’ti iminā. Īsikāti ca kaḷīro.",
  "tika-s0105t0:411_9": "Visuddhimaggaṭīkāyaṁ pana ‘‘kaṇḍa’’nti (visuddhi. ṭī. 2.399) vuttaṁ.",
  "tika-s0105t0:411_10": "Vaṭṭāya kosiyāti parivaṭṭulāya asikosiyā. Patthaṭāyāti paṭṭikāya.",
  "tika-s0105t0:411_11": "Karaḍitabbo bhājetabboti karaṇḍo, peḷā.",
  "tika-s0105t0:411_12": "Karaḍitabbo jigucchitabboti karaṇḍo, nimmokaṁ.",
  "tika-s0105t0:411_13": "Idhāpi nimmokamevāti āha ‘‘karaṇḍāti idampī’’tiādi. Vilīvakaraṇḍo nāma peḷā. Kasmā ahikañcukasseva nāmaṁ,",
  "tika-s0105t0:411_14": "na vilīvakaraṇḍakassāti codanaṁ sodheti ‘‘ahikañcuko hī’’tiādinā, sveva ahinā sadiso,",
  "tika-s0105t0:411_15": "tasmā tasseva nāmanti vuttaṁ hoti.",
  "tika-s0105t0:411_16": "Visuddhimaggaṭīkāyaṁ pana ‘‘karaṇḍāyāti peḷāya,",
  "tika-s0105t0:411_17": "nimmokatoti ca vadantī’’ti (visuddhi. ṭī. 2.399) vuttaṁ.",
  "tika-s0105t0:411_18": "Tattha peḷāgahaṇaṁ ahinā asadisatāya vicāretabbaṁ.",
  "tika-s0105t0:412_0": "Yajjevaṁ ‘‘seyyathāpi pana mahārāja puriso ahiṁ karaṇḍā uddhareyyā’’ti purisassa karaṇḍato ahiuddharaṇūpamāya ayamattho virujjheyya.",
  "tika-s0105t0:412_1": "Na hi so hatthena tato uddharituṁ sakkāti anuyogenāha ‘‘tatthā’’tiādi.",
  "tika-s0105t0:412_2": "‘‘Uddhareyyā’’ti hi aniyamavacanepi hatthena uddharaṇasseva pākaṭattā taṁdassanamiva jātaṁ.",
  "tika-s0105t0:412_3": "Tenāha ‘‘hatthena uddharamāno viya dassito’’ti.",
  "tika-s0105t0:412_4": "‘‘Ayañhī’’tiādi cittena uddharaṇassa hetudassanaṁ.",
  "tika-s0105t0:412_5": "Ahino nāma pañcasu ṭhānesu sajātiṁ nātivattanti upapattiyaṁ, cutiyaṁ, vissaṭṭhaniddokkamane,",
  "tika-s0105t0:412_6": "samānajātiyā methunapaṭisevane,",
  "tika-s0105t0:412_7": "jiṇṇatacāpanayaneti vuttaṁ ‘‘sajātiyaṁ ṭhito’’ti.",
  "tika-s0105t0:412_8": "Uragajātiyameva ṭhito pajahati,",
  "tika-s0105t0:412_9": "na nāgiddhiyā aññajātirūpoti attho.",
  "tika-s0105t0:412_10": "Idañhi mahiddhike nāge sandhāya vuttaṁ.",
  "tika-s0105t0:412_11": "Sarīraṁ khādayamānaṁ viyāti attanoyeva tacaṁ attano sarīraṁ khādayamānaṁ viya.",
  "tika-s0105t0:412_12": "Purāṇatacaṁ jigucchantoti jiṇṇatāya katthaci muttaṁ katthaci olambitaṁ jiṇṇatacaṁ jigucchanto. Catūhīti ‘‘sajātiyaṁ ṭhito, nissāya, thāmena,",
  "tika-s0105t0:412_13": "jigucchanto’’ti yathāvuttehi catūhi kāraṇehi. Tatoti kañcukato. Aññenāti attato aññena.",
  "tika-s0105t0:412_14": "Cittenāti purisassa citteneva, na hatthena.",
  "tika-s0105t0:412_15": "Seyyathāpi nāma puriso ahiṁ passitvā ‘‘aho vatāhaṁ imaṁ ahiṁ kañcukato uddhareyya’’nti ahiṁ karaṇḍā cittena uddhareyya, tassa evamassa ‘‘ayaṁ ahi, ayaṁ karaṇḍo, añño ahi, añño karaṇḍo,",
  "tika-s0105t0:412_16": "karaṇḍā tveva ahi ubbhato’’ti,",
  "tika-s0105t0:412_17": "evameva…pe… so imamhā kāyā aññaṁ kāyaṁ abhinimmināti…pe… ahīnindriyanti ayamettha adhippāyo.",
  "tika-s0105t0:413_0": "Iddhividhañāṇādikathāvaṇṇanā",
  "tika-s0105t0:414_0": "239.",
  "tika-s0105t0:414_1": "Bhājanādivikatikiriyānissayabhūtā suparikammakatamattikādayo viya vikubbanakiriyānissayabhāvato iddhividhañāṇaṁ daṭṭhabbaṁ.",
  "tika-s0105t0:415_0": "241.",
  "tika-s0105t0:415_1": "Pubbe nīvaraṇappahānavāre viya kantāraggahaṇaṁ akatvā kevalaṁ addhānamaggaggahaṇaṁ khemamaggadassanatthaṁ.",
  "tika-s0105t0:415_2": "Kasmā pana khemamaggasseva dassanaṁ, na kantāramaggassa,",
  "tika-s0105t0:415_3": "nanu upamādassanamattametanti codanaṁ pariharanto ‘‘yasmā’’tiādimāha.",
  "tika-s0105t0:415_4": "‘‘Appaṭibhayañhī’’tiādi pana khemamaggasseva gahaṇakāraṇadassanaṁ.",
  "tika-s0105t0:415_5": "Vātātapādinivāraṇatthaṁ sīse sāṭakaṁ katvā.",
  "tika-s0105t0:415_6": "Tathā tathā pana paripuṇṇavacanaṁ upamāsampattiyā upameyyasampādanatthaṁ,",
  "tika-s0105t0:415_7": "adhippetassa ca upameyyatthassa suviññāpanatthaṁ,",
  "tika-s0105t0:415_8": "hetudāharaṇabhedyabhedakādisampannavacanena ca viññūjātikānaṁ cittārādhanatthanti veditabbaṁ. Evaṁ sabbattha.",
  "tika-s0105t0:415_9": "Sukhaṁ vavatthapetīti akicchaṁ akasirena sallakkheti, paricchindati ca.",
  "tika-s0105t0:416_0": "243.",
  "tika-s0105t0:416_1": "Mando uttānaseyyakadārakopi ‘‘daharo’’ti vuccatīti tato visesanatthaṁ ‘‘yuvā’’ti vuttanti mantvā yuvasaddena visesitabbameva daharasaddassa atthaṁ dassetuṁ ‘‘taruṇo’’ti vuttaṁ.",
  "tika-s0105t0:416_2": "Tathā yuvāpi koci anicchanako,",
  "tika-s0105t0:416_3": "anicchanato ca amaṇḍanajātikoti tato visesanatthaṁ ‘‘maṇḍanajātiko’’tiādi vuttanti mantvā maṇḍanajātikādisaddena visesitabbameva yuvasaddassa atthaṁ dassetuṁ ‘‘yobbannena samannāgato’’ti vuttaṁ.",
  "tika-s0105t0:416_4": "Pāḷiyañhi yathākkamaṁ padattayassa visesitabbavisesakabhāvena vacanato tathā saṁvaṇṇanā katā,",
  "tika-s0105t0:416_5": "itarathā ekakenāpi padena adhippetatthādhigamikā saparivārā saṁvaṇṇanāva kātabbā siyāti.",
  "tika-s0105t0:416_6": "‘‘Maṇḍanapakatiko’’ti vuttameva vivarituṁ ‘‘divasassā’’tiādimāha. Kaṇikasaddo dosapariyāyo,",
  "tika-s0105t0:416_7": "doso ca nāma kāḷatilakādīti dasseti ‘‘kāḷatilakā’’tiādinā.",
  "tika-s0105t0:416_8": "Kāḷatilappamāṇā bindavo kāḷatilakāni, kāḷā vā kammāsā,",
  "tika-s0105t0:416_9": "ye ‘‘sāsapabījikā’’tipi vuccanti. Tilappamāṇā bindavo tilakāni.",
  "tika-s0105t0:416_10": "Vaṅgaṁ nāma viyaṅgaṁ vipariṇāmitamaṅgaṁ.",
  "tika-s0105t0:416_11": "Yobbannapīḷakādayo mukhadūsipīḷakā,",
  "tika-s0105t0:416_12": "ye ‘‘kharapīḷakā’’ tipi vuccanti. Mukhanimittanti mukhacchāyaṁ. Mukhe gato doso mukhadoso.",
  "tika-s0105t0:416_13": "Lakkhaṇavacanamattametaṁ mukhe adosassapi pākaṭabhāvassa adhippetattā, yathā vā mukhe doso,",
  "tika-s0105t0:416_14": "evaṁ mukhe adosopi mukhadosoti saralopena vutto sāmaññaniddesatopi anekatthassa viññātabbattā,",
  "tika-s0105t0:416_15": "pisaddalopena vā ayamattho veditabbo.",
  "tika-s0105t0:416_16": "Avuttopi hi attho sampiṇḍanavasena vutto viya viññāyati,",
  "tika-s0105t0:416_17": "mukhadoso ca mukhaadoso ca mukhadosoti ekadesasarūpekasesanayenapettha attho daṭṭhabbo.",
  "tika-s0105t0:416_18": "Evañhi atthassa paripuṇṇatāya ‘‘paresaṁ soḷasavidhaṁ cittaṁ pākaṭaṁ hotī’’ti vacanaṁ samatthitaṁ hoti. Tenetaṁ vuccati –",
  "tika-s0105t0:417_0": "‘‘Vattabbassāvasiṭṭhassa, gāho nidassanādinā;",
  "tika-s0105t0:418_0": "Apisaddādilopena, ekasesanayena vā.",
  "tika-s0105t0:419_0": "Asamāne sadde tidhā, catudhā ca samānake;",
  "tika-s0105t0:420_0": "Sāmaññaniddesatopi, veditabbo vibhāvinā’’ti.",
  "tika-s0105t0:421_0": "‘‘Sarāgaṁ vā citta’’ntiādinā pāḷiyaṁ vuttaṁ soḷasavidhaṁ cittaṁ.",
  "tika-s0105t0:422_0": "245.Pubbenivāsañāṇūpamāyanti pubbenivāsañāṇassa,",
  "tika-s0105t0:422_1": "pubbenivāsañāṇe vā dassitāya upamāya.",
  "tika-s0105t0:422_2": "Kasmā pana pāḷiyaṁ gāmattayameva upamāne gahitanti codanaṁ sodhetuṁ ‘‘taṁ divasa’’ntiādi vuttaṁ.",
  "tika-s0105t0:422_3": "Taṁ divasaṁ katakiriyā nāma pākatikasattassāpi yebhuyyena pākaṭā hoti.",
  "tika-s0105t0:422_4": "Tasmā taṁ divasaṁ gantuṁ sakkuṇeyyaṁ gāmattayameva bhagavatā gahitaṁ, na taduttarīti adhippāyo .",
  "tika-s0105t0:422_5": "Kiñcāpi pāḷiyaṁ taṁdivasaggahaṇaṁ natthi,",
  "tika-s0105t0:422_6": "gāmattayaggahaṇena pana tadaheva katakiriyā adhippetāti mantvā aṭṭhakathāyaṁ taṁdivasaggahaṇaṁ katanti daṭṭhabbaṁ.",
  "tika-s0105t0:422_7": "Taṁdivasagatagāmattayaggahaṇeneva ca mahābhinīhārehi aññesampi pubbenivāsañāṇalābhīnaṁ tīsupi bhavesu katakiriyā yebhuyyena pākaṭā hotīti dīpitanti daṭṭhabbaṁ.",
  "tika-s0105t0:422_8": "Etadatthampi hi gāmattayaggahaṇanti.",
  "tika-s0105t0:422_9": "Tīsu bhavesu katakiriyāyāti abhisamparāyesu pubbe diṭṭhadhamme pana idāni, pubbe ca katakiccassa.",
  "tika-s0105t0:423_0": "247.",
  "tika-s0105t0:423_1": "Pāḷiyaṁ rathikāya vīthiṁ sañcaranteti aññāya rathikāya aññaṁ rathiṁ sañcaranteti attho,",
  "tika-s0105t0:423_2": "tena aparāparaṁ sañcaraṇaṁ dassitanti āha ‘‘aparāparaṁ sañcarante’’ti,",
  "tika-s0105t0:423_3": "taṁtaṁkiccavasena ito cito ca sañcaranteti vuttaṁ hoti,",
  "tika-s0105t0:423_4": "ayamevattho rathivīthisaddānamekatthattā. Siṅghāṭakamhīti vīthicatukke.",
  "tika-s0105t0:423_5": "Pāsādo viya bhikkhussa karajakāyo daṭṭhabbo tattha patiṭṭhitassa daṭṭhabbadassanasiddhito.",
  "tika-s0105t0:423_6": "Maṁsacakkhumato hi dibbacakkhusamadhigamo.",
  "tika-s0105t0:423_7": "Yathāha ‘‘maṁsacakkhussa uppādo,",
  "tika-s0105t0:423_8": "maggo dibbassa cakkhuno’’ti (itivu. 61).",
  "tika-s0105t0:423_9": "Cakkhumā puriso viya ayameva dibbacakkhuṁ patvā ṭhito bhikkhu daṭṭhabbassa dassanato. Gehaṁ pavisanto,",
  "tika-s0105t0:423_10": "tato nikkhamanto viya ca mātukucchiṁ paṭisandhivasena pavisanto,",
  "tika-s0105t0:423_11": "tato ca vijātivasena nikkhamanto mātukucchiyā gehasadisattā.",
  "tika-s0105t0:423_12": "Tathā hi vuttaṁ ‘‘mātaraṁ kuṭikaṁ brūsi,",
  "tika-s0105t0:423_13": "bhariyaṁ brūsi kulāvaka’’nti (saṁ. ni. 1.19).",
  "tika-s0105t0:423_14": "Ayaṁ aṭṭhakathāmuttako nayo – gehaṁ pavisanto viya attabhāvaṁ upapajjanavasena okkamanto,",
  "tika-s0105t0:423_15": "gehā nikkhamanto viya ca attabhāvato cavanavasena apakkamanto attabhāvassa gehasadisattā.",
  "tika-s0105t0:423_16": "Vuttañhi ‘‘gahakāraka diṭṭhosi,",
  "tika-s0105t0:423_17": "puna gehaṁ na kāhasī’’ti (dha. pa. 154).",
  "tika-s0105t0:424_0": "Aparāparaṁ sañcaraṇakasattāti punappunaṁ saṁsāre paribbhamanakasattā.",
  "tika-s0105t0:424_1": "Abbhokāsaṭṭhāneti ajjhokāsadesabhūte.",
  "tika-s0105t0:424_2": "Majjheti nagarassa majjhabhūte siṅghāṭake.",
  "tika-s0105t0:424_3": "Tattha tatthāti tasmiṁ tasmiṁ bhavekadese.",
  "tika-s0105t0:424_4": "Nibbattasattāti uppajjamānakasattā.",
  "tika-s0105t0:424_5": "Iminā hi tasmiṁ tasmiṁ bhave jātasaṁvaddhe satte vadati,",
  "tika-s0105t0:424_6": "‘‘aparāparaṁ sañcaraṇakasattā’’ti pana etena tathā aniyamitakālike sādhāraṇasatte.",
  "tika-s0105t0:424_7": "Evañhi tesaṁ yathākkamaṁ sañcaraṇakasannisinnakajanopamatā upapannā hotīti.",
  "tika-s0105t0:424_8": "Tīsu bhavesu nibbattasattānaṁ āvibhūtakāloti ettha pana vuttappakārānaṁ sabbesampi sattānaṁ aniyamato gahaṇaṁ veditabbaṁ.",
  "tika-s0105t0:425_0": "Nanu cāyaṁ dibbacakkhukathā,",
  "tika-s0105t0:425_1": "atha kasmā ‘‘tīsu bhavesū’’ti catuvokārabhavassāpi saṅgaho kato.",
  "tika-s0105t0:425_2": "Na hi so arūpadhammārammaṇoti anuyogaṁ pariharanto ‘‘idañcā’’tiādimāha.",
  "tika-s0105t0:425_3": "Tattha ‘‘idanti tīsu bhavesu nibbattasattānanti idaṁ vacana’’nti (dī. ni. ṭī.",
  "tika-s0105t0:425_4": "1.247) ayamettha ācariyassa mati,",
  "tika-s0105t0:425_5": "evaṁ sati aṭṭhakathācariyehi aṭṭhakathāyameva yathāvutto anuyogo pariharitoti.",
  "tika-s0105t0:425_6": "Ayaṁ panettha amhākaṁ khanti – nanu cāyaṁ dibbacakkhukathā,",
  "tika-s0105t0:425_7": "atha kasmā ‘‘dibbena cakkhunā visuddhena atikkantamānusakena satte passati cavamāne upapajjamāne’’tiādinā avisesato catuvokārabhavūpagassāpi saṅgaho kato.",
  "tika-s0105t0:425_8": "Na hi so arūpadhammārammaṇoti anuyogaṁ pariharanto ‘‘idañcā’’tiādimāha.",
  "tika-s0105t0:425_9": "Tattha idanti ‘‘satte passati cavamāne upapajjamāne’’tiādivacanaṁ.",
  "tika-s0105t0:425_10": "Evañhi sati aṭṭhakathācariyehi pāḷiyameva yathāvutto anuyogo pariharitoti.",
  "tika-s0105t0:425_11": "Yadaggena so pāḷiyaṁ pariharito,",
  "tika-s0105t0:425_12": "tadaggena aṭṭhakathāyampi tassā atthavaṇṇanābhāvato.",
  "tika-s0105t0:425_13": "Desanāsukhatthamevāti kevalaṁ desanāsukhatthaṁ eva avisesena vuttaṁ,",
  "tika-s0105t0:425_14": "na pana catuvokārabhavūpagānaṁ dibbacakkhussa āvibhāvasabbhāvato.",
  "tika-s0105t0:425_15": "‘‘Ṭhapetvā arūpabhava’’nti vā ‘‘dvīsu bhavesū’’ti vā satte passati kāmāvacarabhavato,",
  "tika-s0105t0:425_16": "rūpāvacarabhavato ca cavamāneti vā kāmāvacarabhave,",
  "tika-s0105t0:425_17": "rūpāvacarabhave ca upapajjamāneti vā vuccamānā hi desanā yathārahaṁ bhedyabhedakādivibhāvanena sukhāsukhāvabodhā ca na hoti,",
  "tika-s0105t0:425_18": "avisesena pana evameva vuccamānā sukhāsukhāvabodhā ca. Desetuṁ,",
  "tika-s0105t0:425_19": "avabodhetuñca sukaratāpayojanañhi ‘‘desanāsukhattha’’nti vuttaṁ.",
  "tika-s0105t0:425_20": "Kasmāti āha ‘‘āruppe…pe… natthī’’ti,",
  "tika-s0105t0:425_21": "dibbacakkhugocarabhūtānaṁ rūpadhammānamabhāvatoti vuttaṁ hoti.",
  "tika-s0105t0:426_0": "Āsavakkhayañāṇakathāvaṇṇanā",
  "tika-s0105t0:427_0": "248.Idha vipassanāpādakaṁ catutthajjhānacittaṁ veditabbaṁ,",
  "tika-s0105t0:427_1": "na lokiyābhiññāsu viya abhiññāpādakaṁ.",
  "tika-s0105t0:427_2": "Vipassanāpādakanti ca vipassanāya padaṭṭhānabhūtaṁ,",
  "tika-s0105t0:427_3": "vipassanā ca nāmesā tividhā vipassakapuggalabhedena mahābodhisattānaṁ vipassanā,",
  "tika-s0105t0:427_4": "paccekabodhisattānaṁ vipassanā, sāvakānaṁ vipassanā cāti. Tattha mahābodhisattānaṁ,",
  "tika-s0105t0:427_5": "paccekabodhisattānañca vipassanā cintāmayañāṇasambandhikā sayambhuñāṇabhūtā,",
  "tika-s0105t0:427_6": "sāvakānaṁ pana sutamayañāṇasambandhikā paropadesasambhūtā.",
  "tika-s0105t0:427_7": "Sā ‘‘ṭhapetvā nevasaññānāsaññāyatanaṁ avasesarūpārūpajjhānānaṁ aññatarato vuṭṭhāyā’’tiādinā anekadhā,",
  "tika-s0105t0:427_8": "arūpamukhavasena catudhātuvavatthāne vuttānaṁ tesaṁ tesaṁ dhātupariggahamukhānañca aññataramukhavasena anekadhā ca visuddhimagge (visuddhi. 2.664) nānānayato vibhāvitā,",
  "tika-s0105t0:427_9": "mahābodhisattānaṁ pana catuvīsatikoṭisatasahassamukhena pabhedagamanato nānānayaṁ sabbaññutaññāṇasannissayassa ariyamaggañāṇassa adhiṭṭhānabhūtaṁ pubbabhāgañāṇagabbhaṁ gaṇhāpentaṁ paripākaṁ gacchantaṁ paramagambhīraṁ saṇhasukhumataraṁ anaññasādhāraṇaṁ vipassanāñāṇaṁ hoti ,",
  "tika-s0105t0:427_10": "yaṁ aṭṭhakathāsu ‘‘mahāvajirañāṇa’’nti vuccati,",
  "tika-s0105t0:427_11": "yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhyā devasikaṁ satthu vaḷañjanasamāpattiyo vuccanti.",
  "tika-s0105t0:427_12": "Svāyaṁ buddhānaṁ vipassanācāro paramatthamañjusāyaṁ visuddhimaggavaṇṇanāyaṁ (visuddhi. ṭī.",
  "tika-s0105t0:427_13": "1.144) uddesato ācariyena dassito, tato so atthikehi gahetabbo.",
  "tika-s0105t0:427_14": "Idha pana sāvakānaṁ vipassanāva adhippetā.",
  "tika-s0105t0:428_0": "‘‘Āsavānaṁ khayañāṇāyā’’ti idaṁ kiriyāpayojanabhūte tadatthe sampadānavacanaṁ,",
  "tika-s0105t0:428_1": "tasmā asatipi payojanavācake payojanavaseneva attho veditabboti āha ‘‘khayañāṇanibbattanatthāyā’’ti. Evamīdisesu. Nibbānaṁ,",
  "tika-s0105t0:428_2": "arahattamaggo ca ukkaṭṭhaniddesena idha khayo nāma, tattha ñāṇaṁ khayañāṇaṁ,",
  "tika-s0105t0:428_3": "tassa nibbattanasaṅkhāto attho payojanaṁ, tadatthāyāti attho.",
  "tika-s0105t0:428_4": "Khepeti pāpadhamme samucchindatīti khayo, maggo.",
  "tika-s0105t0:428_5": "So pana pāpakkhayo āsavakkhayena vinā natthi, tasmā ‘‘khaye ñāṇa’’nti (dha. sa.",
  "tika-s0105t0:428_6": "suttantadukamātikā 148) ettha khayaggahaṇena āsavakkhayova vuttoti dasseti ‘‘āsavānaṁ khayo’’ti iminā.",
  "tika-s0105t0:428_7": "Anuppāde ñāṇanti āsavānamanuppādabhūte ariyaphale ñāṇaṁ.",
  "tika-s0105t0:428_8": "Khīyiṁsu āsavā etthāti khayo, phalaṁ. Samitapāpatāya samaṇo,",
  "tika-s0105t0:428_9": "samitapāpatā ca nippariyāyato arahattaphalenevāti āha ‘‘āsavānaṁ khayā samaṇo hotīti ettha phala’’nti. Khayāti ca khīṇattāti attho.",
  "tika-s0105t0:428_10": "Khīyanti āsavā etthāti khayo, nibbānaṁ.",
  "tika-s0105t0:428_11": "‘‘Āsavakkhayā’’ti pana samāsavasena dvibhāvaṁ katvā vuttattā ‘‘āsavānaṁ khayo’’ti padassa atthuddhāre āsavakkhayapadaggahaṇaṁ.",
  "tika-s0105t0:429_0": "‘‘Paravajjānupassissā’’tiādigāthā dhammapade (dha. pa. 253).",
  "tika-s0105t0:429_1": "Tattha ujjhānasaññinoti garahasaññino. Arāti dūrā.",
  "tika-s0105t0:429_2": "‘‘Arā siṅghāmi vārija’’ntiādīsu (saṁ. ni. 1.234; jā.",
  "tika-s0105t0:429_3": "1.6.116) viya hi dūratthoyaṁ nipāto. ‘‘Ārā’’tipi pāṭho.",
  "tika-s0105t0:429_4": "Arāsaddo viya ārāsaddopi dūratthe eko nipātoti veditabbo.",
  "tika-s0105t0:429_5": "Tadeva hi padaṁ saddasatthe udāhaṭaṁ.",
  "tika-s0105t0:429_6": "Kāmañca dhammapadaṭṭhakathāyaṁ ‘‘arahattamaggasaṅkhātā ārā dūraṁ gatova hotī’’ti (dha. pa. aṭṭha. 2.253) vuttaṁ,",
  "tika-s0105t0:429_7": "tathāpi āsavavaḍḍhiyā saṅkhāre vaḍḍhento visaṅkhārato suvidūradūro,",
  "tika-s0105t0:429_8": "tasmā ‘‘ārā so āsavakkhayā’’ti ettha āsavakkhayapadaṁ visaṅkhārādhivacanampi sambhavatīti āha ‘‘nibbāna’’nti. Khayanaṁ khayo, āsavānaṁ khaṇanirodho. Sesaṁ tassa pariyāyavacanaṁ.",
  "tika-s0105t0:429_9": "Bhaṅgo āsavānaṁ khayoti vuttoti yojanā.",
  "tika-s0105t0:429_10": "Idha pana nibbānampi maggopi avinābhāvato.",
  "tika-s0105t0:429_11": "Na hi nibbānamanārabbha maggeneva āsavānaṁ khayo hotīti.",
  "tika-s0105t0:430_0": "Tanninnanti tasmiṁ āsavānaṁ khayañāṇe ninnaṁ. Sesaṁ tasseva vevacanaṁ.",
  "tika-s0105t0:430_1": "Pāḷiyaṁ idaṁ dukkhanti dukkhassa ariyasaccassa paricchinditvā,",
  "tika-s0105t0:430_2": "anavasesetvā ca tadā tassa bhikkhuno paccakkhato gahitabhāvadassananti dassetuṁ ‘‘ettaka’’ntiādi vuttaṁ.",
  "tika-s0105t0:430_3": "Tattha hi ettakaṁ dukkhanti tassa paricchijja gahitabhāvadassanaṁ.",
  "tika-s0105t0:430_4": "Na ito bhiyyoti anavasesetvā gahitabhāvadassanaṁ.",
  "tika-s0105t0:430_5": "Tenāha ‘‘sabbampi dukkhasacca’’ntiādi.",
  "tika-s0105t0:430_6": "Sarasalakkhaṇapaṭivedhavasena pajānanameva yathābhūtaṁ pajānanaṁ nāmāti dasseti ‘‘sarasalakkhaṇapaṭivedhenā’’ti iminā.",
  "tika-s0105t0:430_7": "Rasoti sabhāvo rasitabbo jānitabboti katvā, attano raso saraso, so eva lakkhaṇaṁ,",
  "tika-s0105t0:430_8": "tassa asammohato paṭivijjhanenāti attho.",
  "tika-s0105t0:430_9": "Asammohato paṭivijjhanañca nāma yathā tasmiṁ ñāṇe pavatte pacchā dukkhasaccassa sarūpādiparicchede sammoho na hoti, tathā tassa pavattiyeva.",
  "tika-s0105t0:430_10": "Tena vuttaṁ ‘‘yathābhūtaṁ pajānātī’’ti.",
  "tika-s0105t0:430_11": "‘‘Nibbattika’’nti iminā ‘‘dukkhaṁ samudeti etasmāti dukkhasamudayo’’ti nibbacanaṁ dasseti. Tadubhayanti dukkhaṁ, dukkhasamudayo ca.",
  "tika-s0105t0:430_12": "Yaṁ ṭhānaṁ patvāti yaṁ nibbānaṁ maggassa ārammaṇapaccayaṭṭhena kāraṇabhūtaṁ āgamma.",
  "tika-s0105t0:430_13": "Ṭhānanti hi kāraṇaṁ vuccati tiṭṭhati ettha phalaṁ tadāyattatāyāti katvā.",
  "tika-s0105t0:430_14": "Tadubhayaṁ patvāti ca tadubhayavato puggalassa tadubhayassa patti viya vuttā.",
  "tika-s0105t0:430_15": "Puggalasseva hi ārammaṇakaraṇavasena nibbānappatti, na tadubhayassa. Apica patvāti pāpuṇanahetu,",
  "tika-s0105t0:430_16": "puggalassa ārammaṇakaraṇavasena samāpajjanatoti attho.",
  "tika-s0105t0:430_17": "Asamānakattuke viya hi samānakattukepi tvāpaccayassa hetvatthe pavatti saddasatthesu pākaṭā.",
  "tika-s0105t0:430_18": "Appavattīti appavattinimittaṁ ‘‘na pavattati tadubhayametenā’’ti katvā,",
  "tika-s0105t0:430_19": "appavattiṭṭhānaṁ vā ‘‘na pavattati tadubhayametthā’’ti katvā,",
  "tika-s0105t0:430_20": "anena ca ‘‘dukkhaṁ nirujjhati ettha,",
  "tika-s0105t0:430_21": "etenāti vā dukkhanirodho’’ti nibbacanaṁ dasseti,",
  "tika-s0105t0:430_22": "dukkhasamudayassa pana gahaṇaṁ taṁnibbattakassa nirujjhanato tassāpi nirujjhanadassanatthanti daṭṭhabbaṁ.",
  "tika-s0105t0:430_23": "Nibbānapadeyeva ta-saddo nivattatīti ayaṁ-saddo puna vutto.",
  "tika-s0105t0:430_24": "Sabbanāmikañhi padaṁ vuttassa vā liṅgassa gāhakaṁ, vuccamānassa vā. Tassāti dukkhanirodhassa.",
  "tika-s0105t0:430_25": "Sampāpakanti sacchikaraṇavasena sammadeva pāpakaṁ,",
  "tika-s0105t0:430_26": "etena ca ‘‘dukkhanirodhaṁ gamayati,",
  "tika-s0105t0:430_27": "gacchati vā etāyāti dukkhanirodhagāminī,",
  "tika-s0105t0:430_28": "sāyeva paṭipadā dukkhanirodhagāminipaṭipadā’’ti nibbacanaṁ dasseti.",
  "tika-s0105t0:431_0": "Kilesavasenāti āsavasaṅkhātakilesavasena.",
  "tika-s0105t0:431_1": "Tadeva āsavapariyāyena dassento puna āha,",
  "tika-s0105t0:431_2": "tasmā na ettha punaruttidosoti adhippāyo.",
  "tika-s0105t0:431_3": "Pariyāyadesanābhāvo nāma hi āveṇiko buddhadhammoti heṭṭhā vuttovāyamattho.",
  "tika-s0105t0:431_4": "Nanu ca āsavānaṁ dukkhasaccapariyāyova atthi, na sesasaccapariyāyo,",
  "tika-s0105t0:431_5": "atha kasmā sarūpato dassitasaccāniyeva kilesavasena pariyāyato puna dassento evamāhāti vuttanti? Saccaṁ,",
  "tika-s0105t0:431_6": "taṁsambandhattā pana sesasaccānaṁ taṁsamudayādipariyāyopi labbhatīti katvā evaṁ vuttanti veditabbaṁ.",
  "tika-s0105t0:431_7": "Dukkhasaccapariyāyabhūtaāsavasambandhāni hi āsavasamudayādīnīti,",
  "tika-s0105t0:431_8": "saccāni dassentotipi yojetabbaṁ.",
  "tika-s0105t0:431_9": "‘‘Āsavānaṁ khayañāṇāyā’’ti āraddhattā cettha āsavānameva gahaṇaṁ,",
  "tika-s0105t0:431_10": "na sesakilesānaṁ tathā anāraddhattāti daṭṭhabbaṁ.",
  "tika-s0105t0:431_11": "Tathā hi ‘‘kāmāsavāpi cittaṁ vimuccatī’’tiādinā (dī. ni. 1.248; ma. ni. 1.433;",
  "tika-s0105t0:431_12": "3.19) āsavavimuttasīseneva sabbakilesavimutti vuttā.",
  "tika-s0105t0:431_13": "‘‘Idaṁ dukkhanti yathābhūtaṁ pajānātī’’tiādinā missakamaggova idha kathito lokiyavipassanāya lokuttaramaggassa missakattāti vuttaṁ ‘‘saha vipassanāya koṭippattaṁ maggaṁ kathesī’’ti.",
  "tika-s0105t0:431_14": "‘‘Jānato passato’’ti iminā tayopi pariññāsacchikiriyābhāvanābhisamayā vuttā catusaccapajānanāya eva catukiccasiddhito,",
  "tika-s0105t0:431_15": "pahānābhisamayo pana pārisesato ‘‘vimuccatī’’ti iminā vuttoti āha ‘‘maggakkhaṇaṁ dassetī’’ti.",
  "tika-s0105t0:431_16": "Cattāri hi kiccāni catusaccapajānanāya eva siddhāni.",
  "tika-s0105t0:431_17": "Yathāha ‘‘taṁ kho panidaṁ dukkhaṁ ariyasaccaṁ pariññātanti me bhikkhave pubbe ananussutesu dhammesu cakkhuṁ udapādī’’tiādi (saṁ. ni. 5.1081; mahāva. 15; paṭi. ma. 2.29).",
  "tika-s0105t0:431_18": "Ayaṁ aṭṭhakathāmuttako nayo – jānato passatoti ca hetuniddeso,",
  "tika-s0105t0:431_19": "‘‘jānanahetu passanahetu kāmāsavāpi cittaṁ vimuccatī’’tiādinā yojanā.",
  "tika-s0105t0:431_20": "Kāmañcettha jānanapassanakiriyānaṁ,",
  "tika-s0105t0:431_21": "vimuccanakiriyāya ca samānakālatā,",
  "tika-s0105t0:431_22": "tathāpi dhammānaṁ samānakālikānampi paccayapaccayuppannatā sahajātādikoṭiyā labbhatīti,",
  "tika-s0105t0:431_23": "hetugabbhavisesanatādassanametantipi vadanti.",
  "tika-s0105t0:432_0": "Bhavāsavaggahaṇena cettha bhavarāgassa viya bhavadiṭṭhiyāpi samavarodhoti diṭṭhāsavassāpi saṅgaho daṭṭhabbo,",
  "tika-s0105t0:432_1": "adhunā pana ‘‘diṭṭhāsavāpi cittaṁ vimuccatī’’ti katthaci pāṭho dissati, so na porāṇo,",
  "tika-s0105t0:432_2": "pacchā pamādalikhitoti veditabbo.",
  "tika-s0105t0:432_3": "Bhayabheravasuttasaṁvaṇṇanādīsu (ma. ni. aṭṭha.",
  "tika-s0105t0:432_4": "1.54) anekāsupi tatheva saṁvaṇṇitattā.",
  "tika-s0105t0:432_5": "Ettha ca kiñcāpi pāḷiyaṁ saccapaṭivedho aniyamitapuggalassa aniyamitakālavasena vutto,",
  "tika-s0105t0:432_6": "tathāpi abhisamayakāle tassa paccuppannataṁ upādāya ‘‘evaṁ jānato evaṁ passato’’ti vattamānakālaniddeso kato,",
  "tika-s0105t0:432_7": "so ca kāmaṁ kassaci maggakkhaṇato paraṁ yāvajjatanā atītakāliko eva,",
  "tika-s0105t0:432_8": "sabbapaṭhamaṁ panassa atītakālikattaṁ phalakkhaṇena veditabbanti āha ‘‘vimuttasminti iminā phalakkhaṇa’’nti.",
  "tika-s0105t0:432_9": "Paccavekkhaṇañāṇanti phalapaccavekkhaṇañāṇaṁ tathā ceva vuttattā.",
  "tika-s0105t0:432_10": "Taggahaṇena pana tadavinābhāvato sesāni niravasesāni gahetabbāni,",
  "tika-s0105t0:432_11": "ekadesāni vā aparipuṇṇāyapi paccavekkhaṇāya sambhavato.",
  "tika-s0105t0:432_12": "‘‘Khīṇā jātī’’tiādīhi padehi ‘‘nāparaṁ itthattāyā’’ti padapariyosānehi. Tassāti paccavekkhaṇañāṇassa. Bhūminti pavattiṭṭhānaṁ.",
  "tika-s0105t0:432_13": "Nanu ca ‘‘vimuttasmiṁ vimutta’’nti vuttaṁ phalameva tassa ārammaṇasaṅkhātā bhūmi,",
  "tika-s0105t0:432_14": "atha kathaṁ ‘‘khīṇā jātī’’tiādīhi tassa bhūmidassananti codanaṁ sodhetuṁ ‘‘tena hī’’tiādi vuttaṁ.",
  "tika-s0105t0:432_15": "Yasmā pana pahīnakilesapaccavekkhaṇena vijjamānassāpi kammassa āyatiṁ appaṭisandhikabhāvato ‘‘khīṇā jātī’’ti pajānāti,",
  "tika-s0105t0:432_16": "yasmā ca maggapaccavekkhaṇādīhi ‘‘vusitaṁ brahmacariya’’ntiādīni pajānāti,",
  "tika-s0105t0:432_17": "tasmā ‘‘khīṇā jātī’’tiādīhi tassa bhūmidassananti vuttaṁ hoti.",
  "tika-s0105t0:432_18": "‘‘Tena ñāṇenā’’ti hi yathārutato,",
  "tika-s0105t0:432_19": "avinābhāvato ca gahitena pañcavidhena paccavekkhaṇañāṇenāti attho.",
  "tika-s0105t0:433_0": "‘‘Khīṇā jātī’’ti ettha sotujanānaṁ suviññāpanatthaṁ parammukhā viya codanaṁ samuṭṭhāpeti ‘‘katamā panā’’tiādinā.",
  "tika-s0105t0:433_1": "Yena panādhippāyena codanā katā,",
  "tika-s0105t0:433_2": "tadadhippāyaṁ pakāsetvā parihāraṁ vattukāmo ‘‘na tāvassā’’tiādimāha.",
  "tika-s0105t0:433_3": "‘‘Na tāva…pe… vijjamānattā’’ti vakkhamānameva hi atthaṁ manasi katvā ayaṁ codanā samuṭṭhāpitā,",
  "tika-s0105t0:433_4": "tattha na tāvassa atītājāti khīṇāti assa bhikkhuno atītā jāti, na tāva maggabhāvanāya khīṇā.",
  "tika-s0105t0:433_5": "Tattha kāraṇamāha ‘‘pubbeva khīṇattā’’ti,",
  "tika-s0105t0:433_6": "maggabhāvanāya purimatarameva nirujjhanavasena khīṇattāti adhippāyo.",
  "tika-s0105t0:433_7": "Na anāgatā assa jāti khīṇā maggabhāvanāyāti yojanā.",
  "tika-s0105t0:433_8": "Tattha kāraṇamāha ‘‘anāgate vāyāmābhāvato’’ti,",
  "tika-s0105t0:433_9": "idañca anāgatabhāvasāmaññameva gahetvā lesena codanādhippāyavibhāvanatthaṁ vadati,",
  "tika-s0105t0:433_10": "na anāgatavisesaṁ anāgate maggabhāvanāya khepanapayogābhāvatoti attho.",
  "tika-s0105t0:433_11": "Vijjamāneyeva hi payogo sambhavati, na avijjamāneti vuttaṁ hoti.",
  "tika-s0105t0:433_12": "Anāgataviseso panettha adhippeto,",
  "tika-s0105t0:433_13": "tassa ca khepane vāyāmopi labbhateva.",
  "tika-s0105t0:433_14": "Tenāha ‘‘yā pana maggassā’’tiādi.",
  "tika-s0105t0:433_15": "Anāgatavisesoti ca abhāvite magge uppajjanāraho anantarajātibhedo vuccati.",
  "tika-s0105t0:433_16": "Na paccuppannā assa jāti khīṇā maggabhāvanāyāti yojanā.",
  "tika-s0105t0:433_17": "Tattha kāraṇamāha ‘‘vijjamānattā’’ti,",
  "tika-s0105t0:433_18": "ekabhavapariyāpannatāya vijjamānattāti attho.",
  "tika-s0105t0:433_19": "Tattha tattha bhave paṭhamābhinibbattilakkhaṇā hi jāti.",
  "tika-s0105t0:433_20": "‘‘Yā panā’’tiādinā pana maggabhāvanāya kilesahetuvināsanamukhena anāgatajātiyā eva khīṇabhāvo pakāsitoti daṭṭhabbaṁ.",
  "tika-s0105t0:433_21": "Ekacatupañcavokārabhavesūti bhavattayaggahaṇaṁ vuttanayena anavasesato jātiyā khīṇabhāvadassanatthaṁ,",
  "tika-s0105t0:433_22": "pubbapadadvayepettha uttarapadalopo.",
  "tika-s0105t0:433_23": "Ekacatupañcakkhandhappabhedāti etthāpi eseva nayo.",
  "tika-s0105t0:433_24": "‘‘Taṁ so’’tiādi ‘‘kathañca naṁ pajānātī’’ti codanāya sodhanāvacanaṁ.",
  "tika-s0105t0:433_25": "Tattha tanti yathāvuttaṁ jātiṁ. Soti khīṇāsavo bhikkhu.",
  "tika-s0105t0:433_26": "Paccavekkhitvāti pajānanāya pubbabhāge pahīnakilesapaccavekkhaṇadassanaṁ.",
  "tika-s0105t0:433_27": "Evañca katvā paccavekkhaṇaparamparāya tathā pajānanā siddhāti daṭṭhabbaṁ.",
  "tika-s0105t0:433_28": "Paccavekkhaṇantaravibhāvanatthameva hi ‘‘jānanto pajānātī’’ti vattamānavacanadvayaṁ vuttaṁ, jānanto hutvā,",
  "tika-s0105t0:433_29": "jānanahetu vā pajānāti nāmāti attho.",
  "tika-s0105t0:434_0": "Brahmacariyavāso nāma ukkaṭṭhaniddesato maggabrahmacariyassa nibbattanamevāti āha ‘‘parivuttha’’nti,",
  "tika-s0105t0:434_1": "samantato niravasesena vasitaṁ pariciṇṇanti attho.",
  "tika-s0105t0:434_2": "Kasmā panidaṁ so atītakālavasena pajānātīti anuyogenāha ‘‘puthujjanakalyāṇakena hi saddhi’’ntiādi.",
  "tika-s0105t0:434_3": "Puthujjanakalyāṇakopi hi heṭṭhā vuttalakkhaṇo sotāpattiphalasacchikiriyāya paṭipanno nāma dakkhiṇavibhaṅgasuttādīsu (ma. ni. 3.379) tathā eva vuttattā.",
  "tika-s0105t0:434_4": "Vasanti nāmāti vasantā eva nāma honti, na vutthavāsā. Tasmāti vutthavāsattā.",
  "tika-s0105t0:434_5": "Nanu ca ‘‘so ‘idaṁ dukkha’’nti yathābhūtaṁ pajānātī’’tiādinā pāḷiyaṁ sammādiṭṭhiyeva vuttā, na sammāsaṅkappādayo,",
  "tika-s0105t0:434_6": "atha kasmā ‘‘catūsu saccesu catūhi maggehi pariññāpahānasacchikiriyābhāvanāvasena soḷasavidhaṁ kiccaṁ niṭṭhāpita’’nti aṭṭhaṅgikassa maggassa sādhāraṇato vuttanti?",
  "tika-s0105t0:434_7": "Sammāsaṅkappādīnampi catukiccasādhanavasena pavattito.",
  "tika-s0105t0:434_8": "Sammādiṭṭhiyā hi catūsu saccesu pariññādikiccasādhanavasena pavattamānāya sammāsaṅkappādīnampi sesānaṁ dukkhasacce pariññābhisamayānuguṇāva pavatti,",
  "tika-s0105t0:434_9": "itarasaccesu ca nesaṁ pahānābhisamayādivasena pavatti pākaṭā evāti.",
  "tika-s0105t0:434_10": "Dukkhanirodhamaggesu yathākkamaṁ pariññāsacchikiriyābhāvanāpi yāvadeva samudayapahānatthāti katvā tadattheyeva tāsaṁ pakkhipanena ‘‘kataṁ karaṇīya’’nti padassa adhippāyaṁ vibhāvetuṁ ‘‘tenā’’tiādi vuttaṁ.",
  "tika-s0105t0:434_11": "‘‘Dukkhamūlaṁ samucchinna’’nti imināpi tadeva pakārantarena vibhāveti.",
  "tika-s0105t0:435_0": "Kasmā panettha ‘‘kataṁ karaṇīya’’nti atītaniddeso katoti āha ‘‘puthujjanakalyāṇakādayo’’tiādi. Ime pakārā itthaṁ,",
  "tika-s0105t0:435_1": "tabbhāvo itthattanti dasseti ‘‘itthabhāvāyā’’ti iminā, āya-saddo ca sampadānatthe, tadatthāyāti attho.",
  "tika-s0105t0:435_2": "Te pana pakārā ariyamaggabyāpārabhūtā pariññādayo idhādhippetāti vuttaṁ ‘‘evaṁ soḷasakiccabhāvāyā’’ti.",
  "tika-s0105t0:435_3": "Te hi maggaṁ paccavekkhato maggānubhāvena pākaṭā hutvā upaṭṭhahanti magge paccavekkhite taṁkiccapaccavekkhaṇāyapi sukhena siddhito.",
  "tika-s0105t0:435_4": "Evaṁ sādhāraṇato catūsu maggesu paccekaṁ catukiccavasena soḷasakiccabhāvaṁ pakāsetvā tesupi kiccesu pahānameva padhānaṁ tadatthattā itaresaṁ pariññādīnanti tadeva visesato pakāsetuṁ ‘‘kilesakkhayabhāvāya vā’’ti āha.",
  "tika-s0105t0:436_0": "Apica purimanayena paccavekkhaṇaparamparāya paccavekkhaṇavidhiṁ dassetvā idāni padhānattā pahīnakilesapaccavekkhaṇavidhimeva dassetuṁ evaṁ vuttantipi daṭṭhabbaṁ.",
  "tika-s0105t0:436_1": "Dutiyavikappe ayaṁ pakāro itthaṁ, tabbhāvo itthattaṁ,",
  "tika-s0105t0:436_2": "āyasaddo cettha sampadānavacanassa kāriyabhūto nissakkattheti dasseti ‘‘itthabhāvato’’ti iminā.",
  "tika-s0105t0:436_3": "‘‘Imasmā evaṁ pakārā’’ti pana vadanto pakāro nāma pakāravantato atthato bhedo natthi. Yadi hi so bhedo assa, tasseva so pakāro na siyā,",
  "tika-s0105t0:436_4": "tasmā itthaṁ-saddo pakāravantavācako,",
  "tika-s0105t0:436_5": "atthato pana abhedepi sati avayavāvayavitādinā bhedaparikappanāvasena siyā kiñci bhedamatthaṁ,",
  "tika-s0105t0:436_6": "tasmā itthattasaddo pakāravācakoti dasseti. Ayamidha ṭīkāyaṁ, (dī. ni. ṭī.",
  "tika-s0105t0:436_7": "1.248) majjhimāgamaṭīkāvinayaṭīkādīsu (sārattha. ṭī. 1.14) ca āgatanayo.",
  "tika-s0105t0:437_0": "Saddavidū pana pavattinimittānusārena evamicchanti – ayaṁ pakāro assāti itthaṁ, pakāravanto. Vicitrā hi taddhitavutti. Tassa bhāvo itthattaṁ, pakāro,",
  "tika-s0105t0:437_1": "imamatthaṁ dassento ‘‘itthabhāvato imasmā evaṁ pakārā’’ti āhāti.",
  "tika-s0105t0:437_2": "Paṭhamavikappepi yathārahaṁ esa nayo.",
  "tika-s0105t0:437_3": "Idāni vattamānakhandhasantānāti sarūpakathanaṁ. Aparanti anāgataṁ.",
  "tika-s0105t0:437_4": "‘‘Ime pana pañcakkhandhā pariññātā tiṭṭhantī’’ti idāni pāṭho,",
  "tika-s0105t0:437_5": "‘‘ime pana carimakattabhāvasaṅkhātā pañcakkhandhā pariññātā tiṭṭhantī’’ti pana majjhimāgamavinayaṭīkādīsu, (sārattha. ṭī. 1.14) idha ca ṭīkāyaṁ (dī. ni. ṭī. 1.248) ulliṅgitapāṭho.",
  "tika-s0105t0:437_6": "Tattha carimakattabhāvasaṅkhātāti ekasantatipariyāpannabhāvena pacchimakattabhāvakathitā.",
  "tika-s0105t0:437_7": "Pariññātāti maggena paricchijja ñātā.",
  "tika-s0105t0:437_8": "Tiṭṭhantīti appatiṭṭhā anokāsā tiṭṭhanti.",
  "tika-s0105t0:437_9": "Etena hi tesaṁ khandhānaṁ apariññāmūlābhāvena apatiṭṭhābhāvaṁ dasseti. Apariññāmūlikā hi patiṭṭhā,",
  "tika-s0105t0:437_10": "tadabhāvato pana appatiṭṭhābhāvo.",
  "tika-s0105t0:437_11": "Yathāha ‘‘kabaḷīkāre ce bhikkhave āhāre atthi rāgo, atthi nandī, atthi taṇhā,",
  "tika-s0105t0:437_12": "patiṭṭhitaṁ tattha viññāṇaṁ viruḷha’’ntiādi (saṁ. ni. 2.64; kathā. 296; mahāni. 7).",
  "tika-s0105t0:437_13": "Tadupamaṁ vibhāveti ‘‘chinnamūlakā rukkhā viyā’’ti iminā,",
  "tika-s0105t0:437_14": "yathā chinnamūlakā rukkhā mūlābhāvato appatiṭṭhā anokāsā tiṭṭhanti,",
  "tika-s0105t0:437_15": "evametepi apariññāmūlābhāvatoti. Ayamettha opammasaṁsandanā.",
  "tika-s0105t0:437_16": "Carimakacittanirodhenāti parinibbānacittanirodhena. Anupādānoti anindhano.",
  "tika-s0105t0:437_17": "Apaṇṇattikabhāvanti yesu khandhesu vijjamānesu tathā tathā parikappanāsiddhā paññatti,",
  "tika-s0105t0:437_18": "tadabhāvato tassāpi dharamānakapaññattiyā abhāvena apaññattikabhāvaṁ gamissanti.",
  "tika-s0105t0:437_19": "Paṇṇatti paññattīti hi atthato ekaṁ yathā ‘‘paññāsa paṇṇāsā’’ti.",
  "tika-s0105t0:437_20": "Paññāsa paṇṇādesoti hi akkharacintakā vadanti.",
  "tika-s0105t0:438_0": "249.",
  "tika-s0105t0:438_1": "Yebhuyyena saṁkhipati saṅkucito bhavatīti saṅkhepo, pabbatamatthakaṁ.",
  "tika-s0105t0:438_2": "Tañhi pabbatapādato anukkamena bahulaṁ saṁkhittaṁ saṅkucitaṁ hoti.",
  "tika-s0105t0:438_3": "Tenāha ‘‘pabbatamatthake’’ti, pabbatasikhareti attho.",
  "tika-s0105t0:438_4": "Ayaṁ aṭṭhakathāmuttako nayo – saṅkhipīyati pabbatabhāvena gaṇīyatīti saṅkhepo, pabbatapariyāpanno padeso,",
  "tika-s0105t0:438_5": "tasmiṁ pabbatapariyāpanne padeseti atthoti. Anāviloti akālusiyo,",
  "tika-s0105t0:438_6": "sā cassa anāvilatā kaddamābhāvena hotīti āha ‘‘nikkaddamo’’ti.",
  "tika-s0105t0:438_7": "Sapati apadāpi samānā gacchatīti sippi,",
  "tika-s0105t0:438_8": "khuddakā sippi sippiyo kā-kārassa ya-kāraṁ katvā, yo ‘‘muttiko’’tipi vuccati. Savati pasavatīti sambuko, yaṁ ‘‘jalasutti, saṅkhalikā’’ti ca voharanti.",
  "tika-s0105t0:438_9": "Samāhāre yebhuyyato napuṁsakapayogoti vuttaṁ ‘‘sippiyasambuka’’nti. Evamīdisesu.",
  "tika-s0105t0:438_10": "Sakkharāti muṭṭhippamāṇā pāsāṇā. Kathalānīti kapālakhaṇḍāni.",
  "tika-s0105t0:438_11": "Samūhavācakassa ghaṭāsaddassa itthi liṅgassāpi dissanato ‘‘gumba’’nti padassatthaṁ dasseti ‘‘ghaṭā’’ti iminā.",
  "tika-s0105t0:439_0": "Kāmañca ‘‘sippiyasambukampi sakkharakathalampi macchagumbampi tiṭṭhantampi carantampī’’ti ettha sakkharakathalaṁ tiṭṭhatiyeva,",
  "tika-s0105t0:439_1": "sippiyasambukamacchagumbāni carantipi tiṭṭhantipi,",
  "tika-s0105t0:439_2": "tathāpi sahacaraṇanayena sabbāneva caranti viya evaṁ vuttanti atthaṁ dassento ‘‘tiṭṭhantampi carantampīti etthā’’tiādimāha.",
  "tika-s0105t0:439_3": "Tattha hi ‘‘sakkharakathalaṁ tiṭṭhatiyevā’’tiādinā yathāsambhavamatthaṁ dasseti,",
  "tika-s0105t0:439_4": "‘‘yathā panā’’tiādinā pana sahacaraṇanayaṁ. Pana-saddo arucisaṁsūcane, tathāpīti attho.",
  "tika-s0105t0:439_5": "Antarantarāti bahūnaṁ gāvīnamantarantarā ṭhitāsu gāvīsu vijjamānāsupi. Gāvoti gāviyo. Itarāpīti ṭhitāpi nisinnāpi.",
  "tika-s0105t0:439_6": "Carantīti vuccanti sahacaraṇanayena.",
  "tika-s0105t0:439_7": "Tiṭṭhantamevātiādīsu ayamadhippāyo – sippiyasambukamacchagumbānaṁ caraṇakiriyāyapi yogato ṭhānakiriyāya anekantattā ekantato tiṭṭhantameva na kadācipi carantaṁ sakkharakathalaṁ upādāya sippiyasambukampi macchagumbampi tiṭṭhantanti vuttaṁ,",
  "tika-s0105t0:439_8": "na tu tesaṁ ṭhānakiriyamupādāya.",
  "tika-s0105t0:439_9": "Tesaṁ pana caraṇakiriyamupādāya ‘‘carantampī’’ti pi-saddalopo hettha daṭṭhabbo.",
  "tika-s0105t0:439_10": "Itarampi dvayanti sippiyasambukamacchagumbaṁ padavasena evaṁ vuttaṁ.",
  "tika-s0105t0:439_11": "Itarañca dvayanti sippiyasambukamacchagumbameva.",
  "tika-s0105t0:439_12": "Carantanti vuttanti etthāpi tesaṁ ṭhānakiriyamupādāya ‘‘tiṭṭhantampī’’ti pi-saddalopo,",
  "tika-s0105t0:439_13": "evamettha aṭṭhakathācariyehi sahacaraṇanayo dassito,",
  "tika-s0105t0:439_14": "ācariyadhammapālattherena pana yathālābhanayopi.",
  "tika-s0105t0:439_15": "Tathā hi vuttaṁ ‘‘kiṁ vā imāya sahacariyāya,",
  "tika-s0105t0:439_16": "yathālābhaggahaṇaṁ panettha daṭṭhabbaṁ.",
  "tika-s0105t0:439_17": "Sakkharakathalassa hi vasena tiṭṭhantanti,",
  "tika-s0105t0:439_18": "sippisambukassa macchagumbassa ca vasena tiṭṭhantampi carantampīti evaṁ yojanā kātabbā’’ti (dī. ni. ṭī. 1.249).",
  "tika-s0105t0:439_19": "Alabbhamānassāpi atthassa sahayogīvasena desanāmattaṁ pati sahacaraṇanayo,",
  "tika-s0105t0:439_20": "sādhāraṇato desitassāpi atthassa sambhavavasena vivecanaṁ pati yathālābhanayoti ubhayathāpi yujjati.",
  "tika-s0105t0:440_0": "Evampettha vadanti – aṭṭhakathāyaṁ ‘‘sakkharakathalaṁ tiṭṭhatiyeva,",
  "tika-s0105t0:440_1": "itarāni carantipi tiṭṭhantipī’’ti iminā yathālābhanayo dassito yathāsambhavaṁ atthassa vivecitattā,",
  "tika-s0105t0:440_2": "‘‘yathā panā’’tiādinā pana sahacaraṇanayo alabbhamānassāpi atthassa sahayogīvasena desanāmattassa vibhāvitattāti ,",
  "tika-s0105t0:440_3": "tadetampi anupavajjameva atthassa yuttattā,",
  "tika-s0105t0:440_4": "aṭṭhakathāyañca tathā dassanassāpi sambhavatoti daṭṭhabbaṁ.",
  "tika-s0105t0:440_5": "‘‘Tatthā’’tiādi upamāsaṁsandanaṁ. Tīreti udakarahadassa tīre.",
  "tika-s0105t0:440_6": "Udakarahado ca nāma katthaci samuddopi vuccati ‘‘rahadopi tattha gambhīro,",
  "tika-s0105t0:440_7": "samuddo saritodako’’tiādīsu (dī. ni. 3.278).",
  "tika-s0105t0:440_8": "Katthaci jalāsayopi ‘‘rahadopi tattha dharaṇī nāma, yato meghā pavassanti,",
  "tika-s0105t0:440_9": "vassā yato patāyantī’’tiādīsu, (dī. ni. 3.281) idhāpi jalāsayoyeva.",
  "tika-s0105t0:440_10": "So hi udakavasena raho cakkhurahādikaṁ dadātīti udakarahado o-kārassa a-kāraṁ katvā.",
  "tika-s0105t0:440_11": "Saddavidū pana ‘‘udakaṁ haratīti udakarahado niruttinayenā’’ti vadanti.",
  "tika-s0105t0:441_0": "‘‘Ettāvatā’’tiādinā catutthajjhānāntaraṁ dassitavipassanāñāṇato paṭṭhāya yathāvuttatthassa sampiṇḍanaṁ.",
  "tika-s0105t0:441_1": "Tattha ettāvatāti ‘‘puna caparaṁ mahārāja bhikkhu evaṁ samāhite citte…pe… ñāṇadassanāya cittaṁ abhinīharatī’’tiādinā ettakena,",
  "tika-s0105t0:441_2": "etaparimāṇavantena vā vacanakkamena.",
  "tika-s0105t0:441_3": "Vipassanāñāṇanti ñāṇadassananāmena dassitaṁ vipassanāñāṇaṁ,",
  "tika-s0105t0:441_4": "tassa ca visuṁ gaṇanadassanena heṭṭhā catutthajjhānānantaraṁ vattabbatākāraṇesu tīsu nayesu tatiyanayasseva yuttatarabhāvopi dīpitoti daṭṭhabbaṁ.",
  "tika-s0105t0:441_5": "Manomayañāṇassa iddhividhasamavarodhitabhāve visuddhimagge (visuddhi.",
  "tika-s0105t0:441_6": "2.379 ādayo) vuttepi idha pāḷiyaṁ visuṁ desitattā visuṁ eva gahaṇaṁ,",
  "tika-s0105t0:441_7": "tathā desanā ca pāṭiyekkasandiṭṭhikasāmaññaphalatthāti daṭṭhabbaṁ.",
  "tika-s0105t0:441_8": "Anāgataṁsañāṇayathākammūpagañāṇadvayassa pāḷiyaṁ anāgatattā ‘‘dibbacakkhuvasena nipphanna’’nti vuttaṁ,",
  "tika-s0105t0:441_9": "tabbasena nipphannattā taggahaṇeneva gahitaṁ taṁ ñāṇadvayanti vuttaṁ hoti.",
  "tika-s0105t0:441_10": "Dibbacakkhussa hi anāgataṁsañāṇaṁ,",
  "tika-s0105t0:441_11": "yathākammūpagañāṇañcāti dvepi ñāṇāni paribhaṇḍāni hontīti.",
  "tika-s0105t0:441_12": "Dibbacakkhuñāṇanti cutūpapātañāṇanāmena dassitaṁ dibbacakkhuñāṇaṁ.",
  "tika-s0105t0:442_0": "Sabbesaṁ pana dasannaṁ ñāṇānaṁ ārammaṇavibhāgassa visuddhimagge anāgatattā tatthānāgatañāṇānaṁ ārammaṇavibhāgaṁ dassetuṁ ‘‘tesa’’ntiādi vuttaṁ. Tesanti dasannaṁ ñāṇānaṁ.",
  "tika-s0105t0:442_1": "Tatthāti tasmiṁ ārammaṇavibhāge, tesu vā dasasu ñāṇesu.",
  "tika-s0105t0:442_2": "Bhūmibhedato parittamahaggataṁ,",
  "tika-s0105t0:442_3": "kālabhedato atītānāgatapaccuppannaṁ,",
  "tika-s0105t0:442_4": "santānabhedato ajjhattabahiddhā cāti vipassanāñāṇaṁ sattavidhārammaṇaṁ.",
  "tika-s0105t0:442_5": "Parittārammaṇāditikattayeneva hi tassa ārammaṇavibhāgo, na maggārammaṇatikena.",
  "tika-s0105t0:442_6": "Nimmitarūpāyatanamattamevāti attanā nimmitaṁ rūpārammaṇameva,",
  "tika-s0105t0:442_7": "attanā vā nimmite manomaye kāye vijjamānaṁ rūpāyatanamevātipi yujjati.",
  "tika-s0105t0:442_8": "Idañhi tassa ñāṇassa abhinimmiyamāne manomaye kāye rūpāyatanamevārabbha pavattanato vuttaṁ,",
  "tika-s0105t0:442_9": "na pana tattha gandhāyatanādīnamabhāvato .",
  "tika-s0105t0:442_10": "Na hi rūpakalāpo gandhāyatanādivirahito atthīti sabbathā parinipphannameva nimmitarūpaṁ.",
  "tika-s0105t0:442_11": "Tenāha ‘‘parittapaccuppannabahiddhārammaṇa’’nti,",
  "tika-s0105t0:442_12": "yathākkamaṁ bhūmikālasantānabhedato tibbidhārammaṇanti attho.",
  "tika-s0105t0:442_13": "Nibbānavasena ekadhammārammaṇampi samānaṁ āsavakkhayañāṇaṁ parittārammaṇāditikavasena tividhārammaṇaṁ dassetuṁ ‘‘appamāṇabahiddhānavattabbārammaṇa’’nti vuttaṁ.",
  "tika-s0105t0:442_14": "Tañhi parittatikavasena appamāṇārammaṇaṁ,",
  "tika-s0105t0:442_15": "ajjhattikavasena bahiddhārammaṇaṁ,",
  "tika-s0105t0:442_16": "atītatikavasena navattabbārammaṇañca hoti.",
  "tika-s0105t0:443_0": "Uttaritarasaddo,",
  "tika-s0105t0:443_1": "paṇītatarasaddo ca pariyāyoti dasseti ‘‘seṭṭhatara’’nti iminā.",
  "tika-s0105t0:443_2": "Ratanakūṭaṁ viya kūṭāgārassa arahattaṁ kūṭaṁ uttamaṅgabhūtaṁ bhagavato desanāya arahattapariyosānattāti āha ‘‘arahattanikūṭenā’’ti.",
  "tika-s0105t0:443_3": "Desanaṁ niṭṭhāpesīti titthakaramataharavibhāviniṁ nānāvidhakuhanalapanādimicchājīvaviddhaṁsiniṁ tividhasīlālaṅkataparamasallekhapaṭipattiparidīpiniṁ jhānābhiññādiuttarimanussadhammavibhūsiniṁ cuddasavidhamahāsāmaññphalapaṭimaṇḍitaṁ anaññasādhāraṇaṁ sāmaññaphaladesanaṁ ratanāgāraṁ viya ratanakūṭena arahattakūṭena niṭṭhāpesi ‘‘vimuttasmi’’nti iminā,",
  "tika-s0105t0:443_4": "arahattaphalassa desitattāti attho.",
  "tika-s0105t0:444_0": "Ajātasattuupāsakattapaṭivedanākathāvaṇṇanā",
  "tika-s0105t0:445_0": "250.",
  "tika-s0105t0:445_1": "Ettāvatā bhagavatā desitassa sāmaññaphalasuttassa atthavaṇṇanaṁ katvā idāni dhammasaṅgāhakehi saṅgītassa ‘‘evaṁ vutte’’tiādipāṭhassapi atthavaṇṇanaṁ karonto paṭhamaṁ sambandhaṁ dassetuṁ ‘‘rājā’’tiādimāha.",
  "tika-s0105t0:445_2": "Tattha tatthāti tasmiṁ tasmiṁ sāmaññaphale, suttapadese vā. Karaṇaṁ kāro, sādhu iti kāro tathā, ‘‘sādhu bhagavā,",
  "tika-s0105t0:445_3": "sādhu sugatā’’tiādinā taṁ pavattento.",
  "tika-s0105t0:445_4": "Ādimajjhapariyosānanti desanāya ādiñca majjhañca pariyosānañca.",
  "tika-s0105t0:445_5": "Sakkaccaṁ sādaraṁ gāravaṁ sutvā,",
  "tika-s0105t0:445_6": "‘‘cintetvā’’ti ettha idaṁ pubbakālakiriyāvacanaṁ.",
  "tika-s0105t0:445_7": "Ime pañhe puthū samaṇabrāhmaṇe pucchanto ahaṁ ciraṁ vata amhi,",
  "tika-s0105t0:445_8": "evaṁ pucchantopi ahaṁ thuse koṭṭento viya kañci sāraṁ nālatthanti yojanā. Tathā yo…pe… vissajjesi,",
  "tika-s0105t0:445_9": "tassa bhagavato guṇasampadā aho vata.",
  "tika-s0105t0:445_10": "Dasabalassa guṇānubhāvaṁ ajānanto ahaṁ vañcito suciraṁ vata amhīti.",
  "tika-s0105t0:445_11": "Vañcitoti ca aññāṇena vañcito āvaṭṭito,",
  "tika-s0105t0:445_12": "mohena paṭicchādito amhīti vuttaṁ hoti.",
  "tika-s0105t0:445_13": "Tenāha ‘‘dasabalassa guṇānubhāvaṁ ajānanto’’ti.",
  "tika-s0105t0:445_14": "Sāmaññajotanā hi visese avatiṭṭhati.",
  "tika-s0105t0:445_15": "Cintetvā āvikarontoti sambandho.",
  "tika-s0105t0:445_16": "Ullaṅghanasamatthāyapi ubbegapītiyā anullaṅghanampi siyāti āha ‘‘pañcavidhāya pītiyā phuṭasarīro’’ti.",
  "tika-s0105t0:445_17": "Phuṭasarīroti ca phusitasarīroti attho,",
  "tika-s0105t0:445_18": "na byāpitasarīroti sabbāya pītiyā abyāpitattā.",
  "tika-s0105t0:445_19": "Tanti attano pasādassa āvikaraṇaṁ, upāsakattapavedanañca. Āraddhaṁ dhammasaṅgāhakehi.",
  "tika-s0105t0:446_0": "Abhikkantāti atikkantā vigatā,",
  "tika-s0105t0:446_1": "vigatabhāvo ca khayo evāti āha ‘‘khaye dissatī’’ti.",
  "tika-s0105t0:446_2": "Tathā hi vuttaṁ ‘‘nikkhanto paṭhamo yāmo’’ti.",
  "tika-s0105t0:446_3": "Abhikkantataroti ativiya kantataro manoramo,",
  "tika-s0105t0:446_4": "tādiso ca sundaro bhaddako nāmāti vuttaṁ ‘‘sundare’’ti.",
  "tika-s0105t0:447_0": "‘‘Ko me’’tiādi gāthā vimānavatthumhi (vi. va. 857).",
  "tika-s0105t0:447_1": "Tattha koti devanāgayakkhagandhabbādīsu katamo. Meti mama. Pādānīti pāde, liṅgavipariyāyoyaṁ. Iddhiyāti īdisāya deviddhiyā. Yasasāti īdisena parivārena, parijanena ca. Jalanti jalanto vijjotamāno.",
  "tika-s0105t0:447_2": "Abhikkantenāti ativiya kantena kamanīyena, abhirūpenāti vuttaṁ hoti.",
  "tika-s0105t0:447_3": "Vaṇṇenāti chavivaṇṇena sarīravaṇṇanibhāya.",
  "tika-s0105t0:447_4": "Sabbā obhāsayaṁ disāti sabbā dasapi disā obhāsayanto. Cando viya,",
  "tika-s0105t0:447_5": "sūriyo viya ca ekobhāsaṁ ekālokaṁ karonto ko vandatīti sambandho.",
  "tika-s0105t0:448_0": "Abhirūpeti atirekarūpe uḷāravaṇṇena sampannarūpe.",
  "tika-s0105t0:448_1": "Abbhānumodaneti abhianumodane abhippamoditabhāve.",
  "tika-s0105t0:448_2": "Kimatthiyaṁ ‘‘abbhānumodane’’ti vacananti āha ‘‘tasmā’’tiādi.",
  "tika-s0105t0:448_3": "Yuttaṁ tāva hotu abbhānumodane,",
  "tika-s0105t0:448_4": "kasmā panāyaṁ dvikkhattuṁ vuttoti codanāya sodhanāmukhena āmeḍitavisayaṁ niddhāreti ‘‘bhaye kodhe’’tiādinā,",
  "tika-s0105t0:448_5": "iminā saddalakkhaṇena hetubhūtena evaṁ vutto,",
  "tika-s0105t0:448_6": "iminā ca iminā ca visayenāti vuttaṁ hoti.",
  "tika-s0105t0:448_7": "‘‘Sādhu sādhu bhante’’ti āmeḍitavasena atthaṁ dassetvā tassa visayaṁ niddhārento evamāhātipi sambandhaṁ vadanti. Tattha ‘‘coro coro,",
  "tika-s0105t0:448_8": "sappo sappo’’tiādīsu bhaye āmeḍitaṁ, ‘‘vijjha vijjha,",
  "tika-s0105t0:448_9": "pahara paharā’’tiādīsu kodhe, ‘‘sādhu sādhū’’tiādīsu (saṁ. ni. 2.127; 3.35; 5.1085) pasaṁsāyaṁ, ‘‘gaccha gaccha,",
  "tika-s0105t0:448_10": "lunāhi lunāhī’’tiādīsu turite,",
  "tika-s0105t0:448_11": "‘‘āgaccha āgacchā’’tiādīsu kotūhale,",
  "tika-s0105t0:448_12": "‘‘buddho buddhoti cintento’’tiādīsu (bu. vaṁ. 2.44) acchare,",
  "tika-s0105t0:448_13": "‘‘abhikkamathāyasmanto abhikkamathāyasmanto’’tiādīsu (dī. ni. 3.20; a. ni. 9.11) hāse, ‘‘kahaṁ ekaputtaka,",
  "tika-s0105t0:448_14": "kahaṁ ekaputtakā’’tiādīsu (saṁ. ni. 2.63) soke, ‘‘aho sukhaṁ, aho sukha’’ntiādīsu (udā. 20; dī. ni. 3.305) pasāde. Casaddo avuttasamuccayattho,",
  "tika-s0105t0:448_15": "tena garahā asammānādīnaṁ saṅgaho daṭṭhabbo.",
  "tika-s0105t0:448_16": "‘‘Pāpo pāpo’’tiādīsu hi garahāyaṁ,",
  "tika-s0105t0:448_17": "‘‘abhirūpaka abhirūpakā’’tiādīsu asammāne. Evametesu navasu,",
  "tika-s0105t0:448_18": "aññesu ca visayesu āmeḍitavacanaṁ budho kareyya, yojeyyāti attho.",
  "tika-s0105t0:448_19": "Āmeḍanaṁ punappunamuccāraṇaṁ,",
  "tika-s0105t0:448_20": "āmeḍīyati vā punappunamuccārīyatīti āmeḍitaṁ,",
  "tika-s0105t0:448_21": "ekassevatthassa dvattikkhattuṁ vacanaṁ. Meḍisaddo hi ummādane,",
  "tika-s0105t0:448_22": "āpubbo tu dvattikkhattumuccāraṇe vattati yathā ‘‘etadeva yadā vākya-māmeḍayati vāsavo’’ti.",
  "tika-s0105t0:449_0": "Evaṁ āmeḍitavasena dvikkhattuṁ vuttabhāvaṁ dassetvā idāni nayidaṁ āmeḍitavaseneva dvikkhattuṁ vuttaṁ,",
  "tika-s0105t0:449_1": "atha kho paccekamatthadvayavasenapīti dassento ‘‘atha vā’’tiādimāha.",
  "tika-s0105t0:449_2": "Āmeḍitavasena atthaṁ dassetvā vicchāvasenāpi dassento evamāhātipi vadanti,",
  "tika-s0105t0:449_3": "tadayuttameva byāpetabbassa dvikkhattumavuttattā.",
  "tika-s0105t0:449_4": "Byāpetabbassa hi byāpakena guṇakiriyādabbena byāpanicchāya dvattikkhattuṁ vacanaṁ vicchā yathā ‘‘gāmo gāmo ramaṇīyo’’ti.",
  "tika-s0105t0:449_5": "Tattha abhikkantanti abhikkamanīyaṁ,",
  "tika-s0105t0:449_6": "tabbhāvo ca atiiṭṭhatāyāti vuttaṁ ‘‘atiiṭṭha’’ntiādi,",
  "tika-s0105t0:449_7": "padattayañcetaṁ pariyāyavacanaṁ.",
  "tika-s0105t0:449_8": "Etthāti dvīsu abhikkantasaddesu.",
  "tika-s0105t0:449_9": "‘‘Abhikkanta’’nti vacanaṁ apekkhitvā napuṁsakaliṅgena vuttaṁ,",
  "tika-s0105t0:449_10": "taṁ pana bhagavato vacanaṁ dhammadesanāyevāti katvā ‘‘yadidaṁ bhagavato dhammadesanā’’ti āha,",
  "tika-s0105t0:449_11": "yāyaṁ bhagavato dhammadesanā mayā sutā,",
  "tika-s0105t0:449_12": "tadidaṁ bhagavato dhammadesanāsaṅkhātaṁ vacanaṁ abhikkantanti attho.",
  "tika-s0105t0:449_13": "Evaṁ paṭiniddesopi hi atthato abhedattā yutto eva ‘‘yattha ca dinnaṁ mahapphalamāhū’’tiādīsu (vi. va. 888) viya.",
  "tika-s0105t0:449_14": "‘‘Abhikkanta’’nti vuttassa vā atthamattadassanaṁ etaṁ,",
  "tika-s0105t0:449_15": "tasmā atthavasena liṅgavibhattivipariṇāmo veditabbo,",
  "tika-s0105t0:449_16": "kāriyavipariṇāmavasena cettha vibhattivipariṇāmatā. Vacananti hettha seso,",
  "tika-s0105t0:449_17": "abhikkantaṁ bhagavato vacanaṁ,",
  "tika-s0105t0:449_18": "yāyaṁ bhagavato dhammadesanā mayā sutā,",
  "tika-s0105t0:449_19": "sā abhikkantaṁ abhikkantāti attho.",
  "tika-s0105t0:449_20": "Dutiyapadepi ‘‘abhikkantanti pasādanaṁ apekkhitvā napuṁsakaliṅgena vutta’’ntiādinā yathārahamesa nayo netabbo.",
  "tika-s0105t0:450_0": "‘‘Bhagavato vacana’’ntiādinā atthadvayasarūpaṁ dasseti.",
  "tika-s0105t0:450_1": "Tattha dosanāsanatoti rāgādikilesadosaviddhaṁsanato.",
  "tika-s0105t0:450_2": "Guṇādhigamanatoti sīlādiguṇānaṁ sampādanavasena adhigamāpanato. Ye guṇe desanā adhigameti,",
  "tika-s0105t0:450_3": "tesu ‘‘guṇādhigamanato’’ti vuttesuyeva guṇesu padhānabhūtā guṇā dassetabbāti te padhānabhūte guṇe tāva dassetuṁ ‘‘saddhājananato paññājananato’’ti vuttaṁ.",
  "tika-s0105t0:450_4": "Saddhāpadhānā hi lokiyā guṇā, paññāpadhānā lokuttarāti,",
  "tika-s0105t0:450_5": "padhānaniddeso cesa desanāya adhigametabbehi sīlasamādhidukādīhipi yojanāsambhavato.",
  "tika-s0105t0:450_6": "Aññampi atthadvayaṁ dasseti ‘‘sātthato’’tiādinā.",
  "tika-s0105t0:450_7": "Sīlādiatthasampattiyā sātthato.",
  "tika-s0105t0:450_8": "Sabhāvaniruttisampattiyā sabyañjanato.",
  "tika-s0105t0:450_9": "Suviññeyyasaddapayogatāya uttānapadato.",
  "tika-s0105t0:450_10": "Saṇhasukhumabhāvena dubbiññeyyatthatāya gambhīratthato.",
  "tika-s0105t0:450_11": "Siniddhamudumadhurasaddapayogatāya kaṇṇasukhato.",
  "tika-s0105t0:450_12": "Vipulavisuddhapemanīyatthatāya hadayaṅgamato.",
  "tika-s0105t0:450_13": "Mānātimānavidhamanena anattukkaṁsanato.",
  "tika-s0105t0:450_14": "Thambhasārambhanimmaddanena aparavambhanato.",
  "tika-s0105t0:450_15": "Hitādhippāyappavattiyā paresaṁ rāgapariḷāhādivūpasamanena karuṇāsītalato.",
  "tika-s0105t0:450_16": "Kilesandhakāravidhamanena paññāvadātato. Avadātaṁ, odātanti ca atthato ekaṁ.",
  "tika-s0105t0:450_17": "Karavīkarutamañjutāya āpātharamaṇīyato.",
  "tika-s0105t0:450_18": "Pubbāparāviruddhasuvisuddhatāya vimaddakkhamato.",
  "tika-s0105t0:450_19": "Āpātharamaṇīyatāya eva suyyamānasukhato. Vimaddakkhamatāya,",
  "tika-s0105t0:450_20": "hitajjhāsayappavattitāya ca vīmaṁsiyamānahitatoti evamettha attho veditabbo.",
  "tika-s0105t0:450_21": "Ādisaddena pana saṁsāracakkanivattanato, saddhammacakkappavattanato, micchāvādaviddhaṁsanato, sammāvādapatiṭṭhāpanato, akusalamūlasamuddharaṇato, kusalamūlasaṁropanato, apāyadvāravidhānato, saggamaggadvāravivaraṇato, pariyuṭṭhānavūpasamanato,",
  "tika-s0105t0:450_22": "anusayasamugghāṭanatoti evamādīnaṁ saṅgaho daṭṭhabbo.",
  "tika-s0105t0:451_0": "Na kevalaṁ padadvayeneva,",
  "tika-s0105t0:451_1": "tato parampi catūhi upamāhīti pi-saddo sampiṇḍanattho.",
  "tika-s0105t0:451_2": "‘‘Cakkhumanto rūpāni dakkhantī’’ti idaṁ ‘‘telapajjotaṁ dhāreyyā’’ti catutthaupamāya ākāramattadassanaṁ,",
  "tika-s0105t0:451_3": "na pana upamantaradassananti āha ‘‘catūhi upamāhī’’ti.",
  "tika-s0105t0:451_4": "Adhomukhaṭṭhapitanti kenaci adhomukhaṁ ṭhapitaṁ.",
  "tika-s0105t0:451_5": "Heṭṭhāmukhajātanti sabhāveneva heṭṭhāmukhaṁ jātaṁ. Ugghāṭeyyāti vivaṭaṁ kareyya.",
  "tika-s0105t0:451_6": "‘‘Hatthe gahetvā’’ti samācikkhaṇadassanatthaṁ vuttaṁ, ‘‘puratthābhimukho,",
  "tika-s0105t0:451_7": "uttarābhimukho vā gacchā’’tiādinā vacanamattaṁ avatvā ‘‘esa maggo,",
  "tika-s0105t0:451_8": "evaṁ gacchā’’ti hatthe gahetvā nissandehaṁ dasseyyāti vuttaṁ hoti.",
  "tika-s0105t0:451_9": "Kāḷapakkhe cātuddasī kāḷapakkhacātuddasī.",
  "tika-s0105t0:451_10": "Nirantararukkhagahanena ekagghano vanasaṇḍo ghanavanasaṇḍo.",
  "tika-s0105t0:451_11": "Meghassa paṭalaṁ meghapaṭalaṁ, meghacchannatāti vuttaṁ hoti.",
  "tika-s0105t0:451_12": "Nikkujjitaṁ ukkujjeyyāti kassacipi ādheyyassa anādhārabhūtaṁ kiñci bhājanaṁ ādhārabhāvāpādanavasena ukkujjeyya upari mukhaṁ ṭhapeyya.",
  "tika-s0105t0:451_13": "Heṭṭhāmukhajātatāya vimukhaṁ,",
  "tika-s0105t0:451_14": "adhomukhaṭṭhapitatāya asaddhamme patitanti evaṁ padadvayaṁ nikkujjitapadassa yathādassitena atthadvayena yathārahaṁ yojetabbaṁ, na yathāsaṅkhyaṁ.",
  "tika-s0105t0:451_15": "Attano sabhāveneva hi esa rājā saddhammavimukho,",
  "tika-s0105t0:451_16": "pāpamittena pana devadattena pitughātādīsu uyyojitattā asaddhamme patitoti.",
  "tika-s0105t0:451_17": "Vuṭṭhāpentena bhagavatāti sambandho.",
  "tika-s0105t0:452_0": "‘‘Kassapassa bhagavato’’tiādinā tadā raññā avuttassāpi atthāpattimattadassanaṁ.",
  "tika-s0105t0:452_1": "Kāmañca kāmacchandādayopi paṭicchādakā nīvaraṇabhāvato,",
  "tika-s0105t0:452_2": "micchādiṭṭhi pana savisesaṁ paṭicchādikā satte micchābhinivesavasenāti āha ‘‘micchādiṭṭhigahanapaṭicchanna’’nti.",
  "tika-s0105t0:452_3": "Tenāha bhagavā ‘‘micchādiṭṭhiparamāhaṁ bhikkhave vajjaṁ vadāmī’’ti, [a. ni.",
  "tika-s0105t0:452_4": "1.310 (atthato samānaṁ)] micchādiṭṭhisaṅkhātagumbapaṭicchannanti attho.",
  "tika-s0105t0:452_5": "‘‘Micchādiṭṭhigahanapaṭicchannaṁ sāsanaṁ vivarantenā’’ti vadanto sabbabuddhānaṁ ekāva anusandhi,",
  "tika-s0105t0:452_6": "ekaṁva sāsananti katvā kassapassa bhagavato sāsanampi iminā saddhiṁ ekasāsanaṁ karotīti daṭṭhabbaṁ.",
  "tika-s0105t0:452_7": "Aṅguttaraṭṭhakathādīsupi hi tathā ceva vuttaṁ,",
  "tika-s0105t0:452_8": "evañca katvā micchādiṭṭhigahanapaṭicchannassa sāsanassa vivaraṇavacanaṁ upapannaṁ hotīti.",
  "tika-s0105t0:453_0": "Sabbo akusaladhammasaṅkhāto apāyagāmimaggo kummaggo kucchito maggoti katvā.",
  "tika-s0105t0:453_1": "Sammādiṭṭhiādīnaṁ ujupaṭipakkhatāya micchādiṭṭhiādayo aṭṭha micchattadhammā micchāmaggo mokkhamaggato micchā vitatho maggoti katvā.",
  "tika-s0105t0:453_2": "Teneva hi tadubhayassa paṭipakkhataṁ sandhāya ‘‘saggamokkhamaggaṁ āvikarontenā’’ti vuttaṁ.",
  "tika-s0105t0:453_3": "Sabbo hi kusaladhammo saggamaggo.",
  "tika-s0105t0:453_4": "Sammādiṭṭhiādayo aṭṭha sammattadhammā mokkhamaggo.",
  "tika-s0105t0:453_5": "Sappiādisannissayo padīpo na tathā ujjalo,",
  "tika-s0105t0:453_6": "yathā telasannissayoti telapajjotaggahaṇaṁ. Dhāreyyāti dhareyya,",
  "tika-s0105t0:453_7": "samāhareyya samādaheyyāti attho.",
  "tika-s0105t0:453_8": "Buddhādiratanarūpānīti buddhādīnaṁ tiṇṇaṁ ratanānaṁ vaṇṇāyatanāni.",
  "tika-s0105t0:453_9": "Tesaṁ buddhādiratanarūpānaṁ paṭicchādakassa mohandhakārassa viddhaṁsakaṁ tathā.",
  "tika-s0105t0:453_10": "Desanāsaṅkhātaṁ pajjotaṁ tathā.",
  "tika-s0105t0:453_11": "Tadubhayaṁ tulyādhikaraṇavasena viyūhitvā tassa dhārako samādahakoti atthena ‘‘tappaṭicchādakamohandhakāraviddhaṁsakadesanāpajjotadhārakenā’’ti vuttaṁ.",
  "tika-s0105t0:453_12": "Etehi pariyāyehīti yathāvuttehi nikkujjitukkujjanapaṭicchannavivaraṇamaggācikkhaṇatelapajjotadhāraṇa saṅkhāta catubbidhopamopamitabbappakārehi,",
  "tika-s0105t0:453_13": "yathāvuttehi vā nānāvidhakuhanalapanādimicchājīvavidhamanādivibhāvanapariyāyehi.",
  "tika-s0105t0:453_14": "Tenāha ‘‘anekapariyāyena dhammo pakāsito’’ti.",
  "tika-s0105t0:454_0": "‘‘Eva’’ntiādinā ‘‘esāha’’ntiādipāṭhassa sambandhaṁ dasseti.",
  "tika-s0105t0:454_1": "Pasannacittatāyapasannākāraṁ karoti.",
  "tika-s0105t0:454_2": "Pasannacittatā ca imaṁ desanaṁ sutvā evāti atthaṁ ñāpetuṁ ‘‘imāya desanāyā’’tiādi vuttaṁ. Imāya desanāya hetubhūtāya.",
  "tika-s0105t0:454_3": "Pasannākāranti pasannehi sādhujanehi kattabbasakkāraṁ. Saraṇanti paṭisaraṇaṁ. Tenāha ‘‘parāyaṇa’’nti.",
  "tika-s0105t0:454_4": "Parāyaṇatā pana anatthanisedhanena,",
  "tika-s0105t0:454_5": "atthasampādanena cāti vuttaṁ ‘‘aghassa tātā,hitassa ca vidhātā’’ti.",
  "tika-s0105t0:454_6": "Aghassāti nissakke sāmivacanaṁ, pāpatoti attho. Dukkhatotipi vadanti keci.",
  "tika-s0105t0:454_7": "Tāyati avassayaṁ karotīti tātā.",
  "tika-s0105t0:454_8": "Hitassāti upayogatthe sāmivacanaṁ.",
  "tika-s0105t0:454_9": "Vidahati saṁvidhānaṁ karotīti vidhātā.",
  "tika-s0105t0:454_10": "‘‘Iti iminā adhippāyenā’’ti vadanto ‘‘itisaddo cettha luttaniddiṭṭho, so ca ākārattho’’ti dasseti. Saraṇanti gamanaṁ. Hitādhippāyena bhajanaṁ, jānanaṁ vā,",
  "tika-s0105t0:454_11": "evañca katvā vinayaṭṭhakathādīsu ‘‘saraṇanti gacchāmī’’ti saheva itisaddena attho vuttoti.",
  "tika-s0105t0:454_12": "Ettha hi nāyaṁ gami-saddo nī-saddādayo viya dvikammiko,",
  "tika-s0105t0:454_13": "tasmā yathā ‘‘ajaṁ gāmaṁ netī’’ti vuccati,",
  "tika-s0105t0:454_14": "evaṁ ‘‘bhagavantaṁ saraṇaṁ gacchāmī’’ti vattuṁ na sakkā,",
  "tika-s0105t0:454_15": "‘‘saraṇanti gacchāmī’’ti pana vattabbaṁ,",
  "tika-s0105t0:454_16": "tasmā ettha itisaddo luttaniddiṭṭhoti veditabbaṁ,",
  "tika-s0105t0:454_17": "evañca katvā ‘‘yo buddhaṁ saraṇaṁ gacchati,",
  "tika-s0105t0:454_18": "so buddhaṁ vā gaccheyya saraṇaṁ vā’’ti (khu. pā. aṭṭha.",
  "tika-s0105t0:454_19": "1.gamatīyadīpanā) khuddakanikāyaṭṭhakathāya uddhaṭā codanā anavakāsā.",
  "tika-s0105t0:454_20": "Na hi gami-saddaṁ duhādinyādigaṇikaṁ karonti akkharacintakāti.",
  "tika-s0105t0:454_21": "Hotu tāva gami-saddassa ekakammabhāvo,",
  "tika-s0105t0:454_22": "tathāpi ‘‘gacchateva pubbaṁ disaṁ,",
  "tika-s0105t0:454_23": "gacchati pacchimaṁ disa’’ntiādīsu (saṁ. ni. 1.159; 3.87) viya ‘‘bhagavantaṁ,",
  "tika-s0105t0:454_24": "saraṇa’’nti padadvayassa samānādhikaraṇatā yuttāti? Na,",
  "tika-s0105t0:454_25": "tassa padadvayassa samānādhikaraṇabhāvānupapattito.",
  "tika-s0105t0:454_26": "Tassa hi samānādhikaraṇabhāve adhippete paṭihatacittopi bhagavantaṁ upasaṅkamanto buddhaṁ saraṇaṁ gato nāma siyā.",
  "tika-s0105t0:454_27": "Yañhi taṁ ‘‘buddho’’ti visesitaṁ saraṇaṁ, tamevesa gatoti,",
  "tika-s0105t0:454_28": "na cettha anupapattikena atthena attho,",
  "tika-s0105t0:454_29": "tasmā ‘‘bhagavanta’’nti gamanīyatthassa dīpanaṁ,",
  "tika-s0105t0:454_30": "‘‘saraṇa’’nti pana gamanākārassāti vuttanayena itilopavaseneva attho gahetabboti.",
  "tika-s0105t0:454_31": "Dhammañca saṅghañcāti etthāpi eseva nayo. Honti cettha –",
  "tika-s0105t0:455_0": "‘‘Gamissa ekakammattā, itilopaṁ vijāniyā;",
  "tika-s0105t0:456_0": "Paṭighātappasaṅgattā, na ca tulyatthatā siyā.",
  "tika-s0105t0:457_0": "Tasmā gamanīyatthassa, pubbapadaṁva jotakaṁ;",
  "tika-s0105t0:458_0": "Gamanākārassa paraṁ, ityuttaṁ saraṇattaye’’ti.",
  "tika-s0105t0:459_0": "‘‘Iti iminā adhippāyena bhagavantaṁ gacchāmī’’ti pana vadanto aneneva adhippāyena bhajanaṁ,",
  "tika-s0105t0:459_1": "jānanaṁ vā saraṇagamanaṁ nāmāti niyameti.",
  "tika-s0105t0:459_2": "Tattha ‘‘gacchāmī’’tiādīsu purimassa purimassa pacchimaṁ pacchimaṁ atthavacanaṁ,",
  "tika-s0105t0:459_3": "‘‘gacchāmī’’ti etassa vā anaññasādhāraṇatādassanavasena pāṭiyekkameva atthavacanaṁ ‘‘bhajāmī’’tiādipadattayaṁ.",
  "tika-s0105t0:459_4": "Bhajanañhi saraṇādhippāyena upasaṅkamanaṁ, sevanaṁ santikāvacarabhāvo,",
  "tika-s0105t0:459_5": "payirupāsanaṁ vattapaṭivattakaraṇena upaṭṭhānanti evaṁ sabbathāpi anaññasādhāraṇataṁyeva dasseti.",
  "tika-s0105t0:459_6": "Evaṁ ‘‘gacchāmī’’ti padassa gatiatthaṁ dassetvā buddhiatthampi dassetuṁ ‘‘evaṁ vā’’tiādimāha,",
  "tika-s0105t0:459_7": "tattha evanti ‘‘bhagavā me saraṇa’’ntiādinā adhippāyena.",
  "tika-s0105t0:459_8": "Kasmā pana ‘‘gacchāmī’’ti padassa ‘‘bujjhāmī’’ti ayamattho labbhatīti codanaṁ sodheti ‘‘yesañhī’’tiādinā,",
  "tika-s0105t0:459_9": "anena ca niruttinayamantarena sabhāvatova gamudhātussa buddhiatthoti dīpeti.",
  "tika-s0105t0:459_10": "Dhātūnanti mūlasaddasaṅkhātānaṁ i, yā, kamu, gamuiccādīnaṁ.",
  "tika-s0105t0:460_0": "‘‘Adhigatamagge,",
  "tika-s0105t0:460_1": "sacchikatanirodhe’’ti padadvayenāpi phalaṭṭhā eva dassitā,",
  "tika-s0105t0:460_2": "na maggaṭṭhāti te dassento ‘‘yathānusiṭṭhaṁ paṭipajjamāne cā’’ti āha.",
  "tika-s0105t0:460_3": "Nanu ca kalyāṇaputhujjanopi ‘‘yathānusiṭṭhaṁ paṭipajjatī’’ti vuccatīti? Kiñcāpi vuccati,",
  "tika-s0105t0:460_4": "nippariyāyena pana maggaṭṭhā eva tathā vattabbā,",
  "tika-s0105t0:460_5": "na itaro niyāmokkamanābhāvato.",
  "tika-s0105t0:460_6": "Tathā hi te eva ‘‘apāyesu apatamāne dhāretī’’ti vuttā.",
  "tika-s0105t0:460_7": "Sammattaniyāmokkamanena hi apāyavinimuttisambhavoti.",
  "tika-s0105t0:460_8": "Evaṁ anekehipi vinaya- (sārattha. ṭī.",
  "tika-s0105t0:460_9": "1.verañjakaṇḍavaṇṇanā) suttantaṭīkākārehī (dī. ni. ṭī. 1.250) vuttaṁ,",
  "tika-s0105t0:460_10": "tadetaṁ sammattaniyāmokkamanavasena nippariyāyato apāyavinimuttake sandhāya vuttaṁ,",
  "tika-s0105t0:460_11": "tadanupapattivasena pana pariyāyato apāyavinimuttakaṁ kalyāṇaputhujjanampi ‘‘yathānusiṭṭhaṁ paṭipajjamāne’’ti padena dassetīti daṭṭhabbaṁ.",
  "tika-s0105t0:460_12": "Tathā hesa dakkhiṇavibhaṅgasuttādīsu (ma. ni.",
  "tika-s0105t0:460_13": "3.379) sotāpattiphalasacchikiriyāya paṭipannabhāvena vuttoti, chattavimāne (vi. va.",
  "tika-s0105t0:460_14": "886 ādayo) chattamāṇavako cettha nidassanaṁ. Adhigatamagge,",
  "tika-s0105t0:460_15": "sacchikatanirodhe ca yathānusiṭṭhaṁ paṭipajjamāne ca puggale apāyesu apatamāne katvā dhāretīti sapāṭhasesayojanā.",
  "tika-s0105t0:460_16": "Atītakālikena hi purimapadadvayena phalaṭṭhānameva gahaṇaṁ,",
  "tika-s0105t0:460_17": "vattamānakālikena ca pacchimena padena saha kalyāṇaputhujjanena maggaṭṭhānameva.",
  "tika-s0105t0:460_18": "‘‘Apatamāne’’ti pana padena dhāraṇākāradassanaṁ apatanakaraṇavaseneva dhāretīti, dhāraṇasarūpadassanaṁ vā.",
  "tika-s0105t0:460_19": "Dhāraṇaṁ nāma apatanakaraṇamevāti,",
  "tika-s0105t0:460_20": "apatanakaraṇañca apāyādinibbattakakilesaviddhaṁsanavasena vaṭṭato niyyānameva.",
  "tika-s0105t0:460_21": "‘‘Apāyesū’’ti hi dukkhabahulaṭṭhānatāya padhānavasena vuttaṁ,",
  "tika-s0105t0:460_22": "vaṭṭadukkhesu pana sabbesupi apatamāne katvā dhāretīti attho veditabbo.",
  "tika-s0105t0:460_23": "Tathā hi abhidhammaṭṭhakathāyaṁ vuttaṁ ‘‘sotāpattimaggo cettha apāyabhavato vuṭṭhāti,",
  "tika-s0105t0:460_24": "sakadāgāmimaggo sugatikāmabhavekadesato, anāgāmimaggo kāmabhavato,",
  "tika-s0105t0:460_25": "arahattamaggo rūpārūpabhavato,",
  "tika-s0105t0:460_26": "sabbabhavehipi vuṭṭhāti evāti vadantī’’ti (dha. sa. aṭṭha.",
  "tika-s0105t0:460_27": "350) evañca katvā ariyamaggo niyyānikatāya,",
  "tika-s0105t0:460_28": "nibbānañca tassa tadatthasiddhihetutāyāti ubhayameva nippariyāyena dhammo nāmāti sarūpato dassetuṁ ‘‘so atthato ariyamaggo ceva nibbānañcā’’ti vuttaṁ.",
  "tika-s0105t0:460_29": "Nibbānañhi ārammaṇaṁ labhitvā ariyamaggassa tadatthasiddhi,",
  "tika-s0105t0:460_30": "svāyamattho ca pāḷiyā eva siddhoti āha ‘‘vuttañceta’’ntiādi. Yāvatāti yattakā. Tesanti tattakānaṁ dhammānaṁ.",
  "tika-s0105t0:460_31": "‘‘Aggo akkhāyatī’’ti vattabbe o-kārassa a-kāraṁ,",
  "tika-s0105t0:460_32": "ma-kārāgamañca katvā ‘‘aggamakkhāyatī’’ti vuttaṁ.",
  "tika-s0105t0:460_33": "‘‘Akkhāyatī’’ti cettha itisaddo ādiattho, pakārattho vā,",
  "tika-s0105t0:460_34": "tena ‘‘yāvatā bhikkhave dhammā saṅkhatā vā asaṅkhatā vā,",
  "tika-s0105t0:460_35": "virāgo tesaṁ aggamakkhāyatī’’tiādi (itivu. 90; a. ni. 4.34) suttapadaṁ saṅgaṇhāti,",
  "tika-s0105t0:460_36": "‘‘vitthāro’’ti iminā vā tadavasesasaṅgaho.",
  "tika-s0105t0:461_0": "Yasmā pana ariyaphalānaṁ ‘‘tāya saddhāya avūpasantāyā’’tiādi vacanato maggena samucchinnānaṁ kilesānaṁ paṭippassaddhippahānakiccatāya niyyānānuguṇatā, niyyānapariyosānatā ca,",
  "tika-s0105t0:461_1": "pariyattiyā pana niyyānadhammasamadhigamahetutāya niyyānānuguṇatāti iminā pariyāyena vuttanayena dhammabhāvo labbhati,",
  "tika-s0105t0:461_2": "tasmā tadubhayampi saṅgaṇhanto ‘‘na kevalañcā’’tiādimāha.",
  "tika-s0105t0:461_3": "Svāyamattho ca pāṭhāruḷho evāti dasseti ‘‘vuttañheta’’ntiādinā.",
  "tika-s0105t0:461_4": "Tattha chattamāṇavakavimāneti chatto kira nāma setabyāyaṁ brāhmaṇamāṇavako,",
  "tika-s0105t0:461_5": "so ukkaṭṭhāyaṁ pokkharasātibrāhmaṇassa santike sippaṁ uggahetvā ‘‘garudakkhiṇaṁ dassāmī’’ti ukkaṭṭhābhimukho gacchati,",
  "tika-s0105t0:461_6": "athassa bhagavā antarāmagge corantarāyaṁ,",
  "tika-s0105t0:461_7": "tāvatiṁsabhavane nibbattamānañca disvā gāthābandhavasena saraṇagamanavidhiṁ desesi,",
  "tika-s0105t0:461_8": "tassa tāvatiṁsabhavanupagassa tiṁsayojanikaṁ vimānaṁ chattamāṇavakavimānaṁ.",
  "tika-s0105t0:461_9": "Devalokepi hi tassa manussakāle samaññā yathā ‘‘maṇḍūko devaputto, (vi. va.",
  "tika-s0105t0:461_10": "858 ādayo) kuvero devarājā’’ti,",
  "tika-s0105t0:461_11": "idha pana chattamāṇavakavimānaṁ vatthu kāraṇaṁ etassāti katvā uttarapadalopena ‘‘na tathā tapati nabhe sūriyo,",
  "tika-s0105t0:461_12": "cando ca na bhāsati na phusso, yathā’’tiādikā (vi. va.",
  "tika-s0105t0:461_13": "889) desanā ‘‘chattamāṇavakavimāna’’nti vuccati, tatrāyaṁ gāthā pariyāpannā,",
  "tika-s0105t0:461_14": "tasmā chattamāṇavakavimānavatthudesanāyanti attho veditabbo.",
  "tika-s0105t0:462_0": "Kāmarāgo bhavarāgoti evamādibhedo anādikālavibhāvito sabbopi rāgo virajjati pahīyati etenāti rāgavirāgo, maggo. Ejāsaṅkhātāya taṇhāya,",
  "tika-s0105t0:462_1": "antonijjhānalakkhaṇassa ca sokassa taduppattiyaṁ sabbaso parikkhīṇattā natthi ejā, soko ca etasminti anejaṁ, asokañca, phalaṁ. Tadaṭṭhakathāyaṁ (vi. va. aṭṭha.",
  "tika-s0105t0:462_2": "887) pana ‘‘taṇhāvasiṭṭhānaṁ sokanimittānaṁ kilesānaṁ paṭippassambhanato asoka’’nti vuttaṁ.",
  "tika-s0105t0:462_3": "Dhammamasaṅkhatanti sampajja sambhūya paccayehi appaṭisaṅkhatattā asaṅkhataṁ attano sabhāvadhāraṇato paramatthadhammabhūtaṁ nibbānaṁ.",
  "tika-s0105t0:462_4": "Tadaṭṭhakathāyaṁ pana ‘‘dhammanti sabhāvadhammaṁ.",
  "tika-s0105t0:462_5": "Sabhāvato gahetabbadhammo hesa, yadidaṁ maggaphalanibbānāni,",
  "tika-s0105t0:462_6": "na pariyattidhammo viya paññattidhammavasenā’’ti (vi. va. aṭṭha. 887) vuttaṁ,",
  "tika-s0105t0:462_7": "evaṁ sati dhammasaddo tīsupi ṭhānesu yojetabbo.",
  "tika-s0105t0:462_8": "Appaṭikūlasaddena ca tattha nibbānameva gahitaṁ ‘‘natthi ettha kiñcipi paṭikūla’’nti katvā,",
  "tika-s0105t0:462_9": "appaṭikūlanti ca avirodhadīpanato kiñci aviruddhaṁ, iṭṭhaṁ paṇītanti vā attho. Paguṇarūpena pavattitattā,",
  "tika-s0105t0:462_10": "pakaṭṭhaguṇavibhāvanato vā paguṇaṁ.",
  "tika-s0105t0:462_11": "Yathāha ‘‘vihiṁsasaññī paguṇaṁ na bhāsiṁ,",
  "tika-s0105t0:462_12": "dhammaṁ paṇītaṁ manujesu brahme’’ti (ma. ni. 1.283; 2.339; mahāva. 9).",
  "tika-s0105t0:463_0": "Dhammakkhandhā kathitāti yojanā.",
  "tika-s0105t0:463_1": "Evaṁ idha catūhipi padehi pariyattidhammoyeva gahito,",
  "tika-s0105t0:463_2": "tadaṭṭhakathāyaṁ pana ‘‘savanavelāyaṁ, upaparikkhaṇavelāyaṁ,",
  "tika-s0105t0:463_3": "paṭipajjanavelāyanti sabbadāpi iṭṭhamevāti madhuraṁ,",
  "tika-s0105t0:463_4": "sabbaññutaññāṇasannissayāya paṭibhānasampadāya pavattitattā suppavattibhāvato, nipuṇabhāvato ca paguṇaṁ,",
  "tika-s0105t0:463_5": "vibhajitabbassa atthassa khandhādivasena, kusalādivasena,",
  "tika-s0105t0:463_6": "uddesādivasena ca suṭṭhu vibhajanato suvibhattanti tīhipi padehi pariyattidhammameva vadatī’’ti (vi. va. aṭṭha. 887) vuttaṁ.",
  "tika-s0105t0:463_7": "Āpāthakāle viya majjanakālepi,",
  "tika-s0105t0:463_8": "kathentassa viya suṇantassāpi sammukhībhāvato ubhatopaccakkhatādassanatthaṁ idheva ‘‘ima’’nti āsannapaccakkhavacanamāha.",
  "tika-s0105t0:463_9": "Puna ‘‘dhamma’’nti idaṁ yathāvuttassa catubbidhassāpi dhammassa sādhāraṇavacanaṁ.",
  "tika-s0105t0:463_10": "Pariyattidhammopi hi saraṇesu ca sīlesu ca patiṭṭhānamattāyapi yāthāvapaṭipattiyā apāyapatanato dhāreti,",
  "tika-s0105t0:463_11": "imassa ca atthassa idameva chattamāṇavakavimānaṁ sādhakanti daṭṭhabbaṁ.",
  "tika-s0105t0:463_12": "Sādhāraṇabhāvena yathāvuttaṁ dhammaṁ paccakkhaṁ katvā dassento puna ‘‘ima’’nti āha.",
  "tika-s0105t0:463_13": "Yasmā cesā bha-kārattayena ca paṭimaṇḍitā dodhakagāthā,",
  "tika-s0105t0:463_14": "tasmā tatiyapāde madhurasadde ma-kāro adhikopi ariyacariyādipadehi viya anekakkharapadena yuttattā anupavajjoti daṭṭhabbaṁ.",
  "tika-s0105t0:464_0": "Diṭṭhisīlasaṅghātenāti ‘‘yāyaṁ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0105t0:464_1": "tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356; a. ni. 6.11; pari.",
  "tika-s0105t0:464_2": "274) evaṁ vuttāya diṭṭhiyā ceva ‘‘yāni tāni sīlāni akhaṇḍāni acchiddāni asabalāni akammāsāni bhujissāni viññupasatthāni aparāmaṭṭhāni samādhisaṁvattanikāni,",
  "tika-s0105t0:464_3": "tathārūpehi sīlehi sīlasāmaññagato viharatī’’ti (dī. ni. 3.324, 356; ma. ni. 1.492; 3.54; a. ni. 6.92; pari.",
  "tika-s0105t0:464_4": "274) evaṁ vuttānaṁ sīlānañca saṁhatabhāvena, diṭṭhisīlasāmaññenāti attho. Saṁhatoti saṅghaṭito, sametoti vuttaṁ hoti.",
  "tika-s0105t0:464_5": "Ariyapuggalā hi yattha katthaci dūre ṭhitāpi attano guṇasāmaggiyā saṁhatā eva.",
  "tika-s0105t0:464_6": "‘‘Vuttañheta’’ntiādinā āhaccapāṭhena samattheti.",
  "tika-s0105t0:465_0": "Yatthāti yasmiṁ saṅghe.",
  "tika-s0105t0:465_1": "Dinnanti pariccattaṁ annādideyyadhammaṁ,",
  "tika-s0105t0:465_2": "gāthābandhattā cettha anunāsikalopo. Dodhakagāthā hesā.",
  "tika-s0105t0:465_3": "Mahapphalamāhūti ‘‘mahapphala’’nti buddhādayo āhu.",
  "tika-s0105t0:465_4": "Catūsūti cettha ca-kāro adhikopi vuttanayena anupavajjo.",
  "tika-s0105t0:465_5": "Accantameva kilesāsucito visuddhattā sucīsu.",
  "tika-s0105t0:465_6": "‘‘Sotāpanno sotāpattiphalasacchikiriyāya paṭipanno’’tiādinā (saṁ. ni.",
  "tika-s0105t0:465_7": "5.488) vuttesu catūsu purisayugesu. Catusaccadhammassa,",
  "tika-s0105t0:465_8": "nibbānadhammassa ca paccakkhato dassanena,",
  "tika-s0105t0:465_9": "ariyadhammassa paccakkhadassāvitāya vā dhammadasā.",
  "tika-s0105t0:465_10": "Te puggalā maggaṭṭhaphalaṭṭhe yugale akatvā visuṁ visuṁ puggalagaṇanena aṭṭha ca honti.",
  "tika-s0105t0:465_11": "Imaṁ saṅghaṁ saraṇatthaṁ saraṇāya parāyaṇāya apāyadukkhavaṭṭadukkhaparitāṇāya upehi upagaccha bhaja seva,",
  "tika-s0105t0:465_12": "evaṁ vā jānāhi bujjhassūti saha yojanāya attho.",
  "tika-s0105t0:465_13": "Yattha yesu sucīsu catūsu purisayugesu dinnaṁ mahapphalamāhu,",
  "tika-s0105t0:465_14": "dhammadasā te puggalā aṭṭha ca,",
  "tika-s0105t0:465_15": "imaṁ saṅghaṁ saraṇatthamupehīti vā sambandho.",
  "tika-s0105t0:465_16": "Evampi hi paṭiniddeso yutto eva atthato abhinnattāti daṭṭhabbaṁ.",
  "tika-s0105t0:465_17": "Gāthāsukhatthañcettha purisapade īkāraṁ,",
  "tika-s0105t0:465_18": "puggalāpade ca rassaṁ katvā niddeso.",
  "tika-s0105t0:466_0": "Ettāvatāti ‘‘esāha’’ntiādivacanakkamena.",
  "tika-s0105t0:466_1": "Tīṇi vatthūni ‘‘saraṇa’’nti gamanāni,",
  "tika-s0105t0:466_2": "tikkhattuṁ vā ‘‘saraṇa’’nti gamanānīti saraṇagamanāni.",
  "tika-s0105t0:466_3": "Paṭivedesīti attano hadayagataṁ vācāya pavedesi.",
  "tika-s0105t0:467_0": "Saraṇagamanakathāvaṇṇanā",
  "tika-s0105t0:468_0": "Saraṇagamanassa visayappabhedaphalasaṁkilesabhedānaṁ viya,",
  "tika-s0105t0:468_1": "kattu ca vibhāvanā tattha kosallāya hoti yevāti saha kattunā taṁ vidhiṁ dassetuṁ ‘‘idāni tesu saraṇagamanesu kosallatthaṁ…pe… veditabbo’’ti vuttaṁ.",
  "tika-s0105t0:468_2": "‘‘Yo ca saraṇaṁ gacchatī’’ti iminā hi kattāraṁ vibhāveti tena vinā saraṇagamanasseva asambhavato,",
  "tika-s0105t0:468_3": "‘‘saraṇagamana’’nti iminā ca saraṇagamanameva,",
  "tika-s0105t0:468_4": "‘‘saraṇa’’ntiādīhi pana yathākkamaṁ visayādayo.",
  "tika-s0105t0:468_5": "Kasmā panettha vodānaṁ na gahitaṁ,",
  "tika-s0105t0:468_6": "nanu vodānavibhāvanāpi tattha kosallāya hotīti? Saccametaṁ,",
  "tika-s0105t0:468_7": "taṁ pana saṁkilesaggahaṇeneva atthato vibhāvitaṁ hotīti na gahitaṁ.",
  "tika-s0105t0:468_8": "Yāni hi nesaṁ saṁkilesakāraṇāni aññāṇādīni,",
  "tika-s0105t0:468_9": "tesaṁ sabbena sabbaṁ anuppannānaṁ anuppādanena,",
  "tika-s0105t0:468_10": "uppannānañca pahānena vodānaṁ hotīti. Atthatoti saraṇasaddatthato, ‘‘saraṇatthato’’tipi pāṭho, ayamevattho.",
  "tika-s0105t0:468_11": "Hiṁsatthassa sarasaddassa vasenetaṁ siddhanti dassento dhātvatthavasena ‘‘hiṁsatīti saraṇa’’nti vatvā taṁ pana hiṁsanaṁ kesaṁ, kathaṁ,",
  "tika-s0105t0:468_12": "kassa vāti codanaṁ sodheti ‘‘saraṇagatāna’’ntiādinā. Kesanti hi saraṇagatānaṁ.",
  "tika-s0105t0:468_13": "Kathanti teneva saraṇagamanena.",
  "tika-s0105t0:468_14": "Kassāti bhayādīnanti yathākkamaṁ sodhanā.",
  "tika-s0105t0:468_15": "Tattha saraṇagatānanti ‘‘saraṇa’’nti gatānaṁ.",
  "tika-s0105t0:468_16": "Saraṇagamanenāti ‘‘saraṇa’’nti gamanena kusaladhammena. Bhayanti vaṭṭabhayaṁ.",
  "tika-s0105t0:468_17": "Santāsanti cittutrāsaṁ teneva cetasikadukkhassa saṅgahitattā.",
  "tika-s0105t0:468_18": "Dukkhanti kāyikadukkhaggahaṇaṁ.",
  "tika-s0105t0:468_19": "Duggatiparikilesanti duggatipariyāpannaṁ sabbampi dukkhaṁ ‘‘duggatiyaṁ parikilissanaṁ saṁvibādhanaṁ, samupatāpanaṁ vā’’ti katvā,",
  "tika-s0105t0:468_20": "tayidaṁ sabbaṁ parato phalakathāyaṁ āvi bhavissati. Hiṁsanañcettha vināsanameva,",
  "tika-s0105t0:468_21": "na pana sattahiṁsanamivāti dasseti ‘‘hanati vināsetī’’ti iminā. Etanti saraṇapadaṁ. Adhivacananti nāmaṁ, pasiddhavacanaṁ vā,",
  "tika-s0105t0:468_22": "yathābhuccaṁ vā guṇaṁ adhikicca pavattavacanaṁ.",
  "tika-s0105t0:468_23": "Tenāha ‘‘ratanattayassevā’’ti.",
  "tika-s0105t0:469_0": "Evaṁ hiṁsanatthavasena avisesato saraṇasaddatthaṁ dassetvā idāni tadatthavaseneva visesato dassetuṁ ‘‘atha vā’’tiādi vuttaṁ.",
  "tika-s0105t0:469_1": "Ratanattayassa paccekaṁ hiṁsanakāraṇadassanameva hi purimanayato imassa visesoti.",
  "tika-s0105t0:469_2": "Tattha hite pavattanenāti ‘‘sampannasīlā bhikkhave viharathā’’tiādinā (ma. ni. 1.64,",
  "tika-s0105t0:469_3": "69) atthe sattānaṁ niyojanena.",
  "tika-s0105t0:469_4": "Ahitā ca nivattanenāti ‘‘pāṇātipātassa kho pāpako vipāko,",
  "tika-s0105t0:469_5": "pāpakaṁ abhisamparāya’’ntiādinā ādīnavadassanādimukhena anatthato ca sattānaṁ nivattanena.",
  "tika-s0105t0:469_6": "Bhayaṁ hiṁsatīti hitāhitesu appavattipavattihetukaṁ byasanaṁ appavattikaraṇena vināseti.",
  "tika-s0105t0:469_7": "Bhavakantārā uttāraṇena maggasaṅkhāto dhammo,",
  "tika-s0105t0:469_8": "phalanibbānasaṅkhāto pana assāsadānena sattānaṁ bhayaṁ hiṁsatīti yojanā. Kārānanti dānavasena,",
  "tika-s0105t0:469_9": "pūjāvasena ca upanītānaṁ sakkārānaṁ.",
  "tika-s0105t0:469_10": "Anupasaggopi hi saddo saupasaggo viya atthavisesavācako ‘‘appakampi kataṁ kāraṁ,",
  "tika-s0105t0:469_11": "puññaṁ hoti mahapphala’’ntiādīsu viya.",
  "tika-s0105t0:469_12": "Anuttaradakkhiṇeyyabhāvato vipulaphalapaṭilābhakaraṇena sattānaṁ bhayaṁ hiṁ satīti yojetabbaṁ.",
  "tika-s0105t0:469_13": "Imināpi pariyāyenāti ratanattayassa paccekaṁ hiṁsakabhāvakāraṇadassanavasena vibhajitvā vuttena imināpi kāraṇena.",
  "tika-s0105t0:469_14": "Yasmā panidaṁ saraṇapadaṁ nāthapadaṁ viya suddhanāmapadattā dhātvatthaṁ antonītaṁ katvā saṅketatthampi vadati,",
  "tika-s0105t0:469_15": "tasmā heṭṭhā saraṇaṁ parāyaṇanti attho vuttoti daṭṭhabbaṁ.",
  "tika-s0105t0:470_0": "Evaṁ saraṇatthaṁ dassetvā idāni saraṇagamanatthaṁ dassento ‘‘tappasādā’’tiādimāha.",
  "tika-s0105t0:470_1": "Tattha ‘‘sammāsambuddho bhagavā, svākkhāto dhammo,",
  "tika-s0105t0:470_2": "suppaṭipanno saṅgho’’ti evamādinā tasmiṁ ratanattaye pasādo tappasādo,",
  "tika-s0105t0:470_3": "tadeva ratanattayaṁ garu etassāti taggaru, tassa bhāvo taggarutā,",
  "tika-s0105t0:470_4": "tappasādo ca taggarutā ca tappasādataggarutā, tāhi.",
  "tika-s0105t0:470_5": "Vihatakileso vidhutavicikicchāsammohāsaddhiyādipāpadhammattā,",
  "tika-s0105t0:470_6": "tadeva ratanattayaṁ parāyaṇaṁ parāgati tāṇaṁ leṇaṁ etassāti tapparāyaṇo, tassa bhāvo tapparāyaṇatā,",
  "tika-s0105t0:470_7": "sāyeva ākāro tapparāyaṇatākāro,",
  "tika-s0105t0:470_8": "tena pavatto tapparāyaṇatākārappavatto.",
  "tika-s0105t0:470_9": "Ettha ca pasādaggahaṇena lokiyaṁ saraṇagamanamāha. Tañhi saddhāpadhānaṁ, na ñāṇapadhānaṁ,",
  "tika-s0105t0:470_10": "garutāgahaṇena pana lokuttaraṁ.",
  "tika-s0105t0:470_11": "Ariyā hi ratanattayaṁ guṇābhiññatāya pāsāṇacchattaṁ viya garuṁ katvā passanti,",
  "tika-s0105t0:470_12": "tasmā tappasādena tadaṅgappahānavasena vihatakileso,",
  "tika-s0105t0:470_13": "taggarutāya ca agāravakaraṇahetūnaṁ samucchedavasenāti yojetabbaṁ.",
  "tika-s0105t0:470_14": "Tapparāyaṇatā panettha taggatikatāti tāya catubbidhampi vakkhamānaṁ saraṇagamanaṁ gahitanti daṭṭhabbaṁ.",
  "tika-s0105t0:470_15": "Avisesena vā pasādagarutā jotitāti pasādaggahaṇena anaveccappasādassa lokiyassa,",
  "tika-s0105t0:470_16": "aveccappasādassa ca lokuttarassa gahaṇaṁ,",
  "tika-s0105t0:470_17": "tathā garutāgahaṇena lokiyassa garukaraṇassa,",
  "tika-s0105t0:470_18": "lokuttarassa cāti ubhayenapi padena ubhayampi lokiyalokuttarasaraṇagamanaṁ yojetabbaṁ.",
  "tika-s0105t0:470_19": "Uppajjati cittametenāti uppādo, sampayuttadhammasamūho,",
  "tika-s0105t0:470_20": "cittañca taṁ uppādo cāti cittuppādo.",
  "tika-s0105t0:470_21": "Samāhāradvandepi hi katthaci pulliṅgamicchanti saddavidū,",
  "tika-s0105t0:470_22": "tadākārappavattaṁ saddhāpaññādisampayuttadhammasahitaṁ cittaṁ saraṇagamanaṁ nāma ‘‘saraṇanti gacchati etenāti katvā’’ti vuttaṁ hoti.",
  "tika-s0105t0:470_23": "‘‘Taṁsamaṅgī’’tiādi kattuvibhāvanā.",
  "tika-s0105t0:470_24": "Tena yathāvuttacittuppādena samaṅgīti taṁsamaṅgī.",
  "tika-s0105t0:470_25": "Tenāha ‘‘vuttappakārenacittuppādenā’’ti .",
  "tika-s0105t0:470_26": "Upetīti bhajati sevati payirupāsati, jānāti vā, bujjhatīti attho.",
  "tika-s0105t0:471_0": "Lokuttaraṁ saraṇagamanaṁ kesanti āha ‘‘diṭṭhasaccāna’’nti,",
  "tika-s0105t0:471_1": "aṭṭhannaṁ ariyapuggalānanti attho.",
  "tika-s0105t0:471_2": "Kadā taṁ ijjhatīti āha ‘‘maggakkhaṇe’’ti,",
  "tika-s0105t0:471_3": "‘‘ijjhatī’’ti padena cetassa sambandho.",
  "tika-s0105t0:471_4": "Maggakkhaṇe ijjhamāneneva hi catusaccādhigamena phalaṭṭhānampi saraṇagamakatā sijjhati lokuttarasaraṇagamanassa bhedābhāvato, tesañca ekasantānattā.",
  "tika-s0105t0:471_5": "Kathaṁ taṁ ijjhatīti āha ‘‘saraṇagamanupakkilesasamucchedenā’’tiādi, upapakkilesasamucchedato, ārammaṇato,",
  "tika-s0105t0:471_6": "kiccato ca sakalepi ratanattaye ijjhatīti vuttaṁ hoti.",
  "tika-s0105t0:471_7": "Saraṇagamanupakkilesasamucchedenāti cettha pahānābhisamayaṁ sandhāya vuttaṁ,",
  "tika-s0105t0:471_8": "ārammaṇatoti sacchikiriyābhisamayaṁ.",
  "tika-s0105t0:471_9": "Nibbānārammaṇaṁ hutvā ārammaṇato ijjhatīti hi yojetabbaṁ,",
  "tika-s0105t0:471_10": "tvā-saddo ca hetutthavācako yathā ‘‘sakko hutvā nibbattī’’ti (dha. pa. aṭṭha. 1.2.29).",
  "tika-s0105t0:471_11": "Apica ‘‘ārammaṇato’’ti vuttamevatthaṁ sarūpato niyameti ‘‘nibbānārammaṇaṁ hutvā’’ti iminā.",
  "tika-s0105t0:471_12": "‘‘Kiccato’’ti tadavasesaṁ bhāvanābhisamayaṁ pariññābhisamayañca sandhāya vuttaṁ.",
  "tika-s0105t0:471_13": "‘‘Ārammaṇato nibbānārammaṇaṁ hutvā’’ti etena vā maggakkhaṇānurūpaṁ ekārammaṇataṁ dassetvā ‘‘kiccato’’ti iminā pahānato avasesaṁ kiccattayaṁ dassitanti daṭṭhabbaṁ. ‘‘Maggakkhaṇe,",
  "tika-s0105t0:471_14": "nibbānārammaṇaṁ hutvā’’ti ca vuttattā atthato maggañāṇasaṅkhāto catusaccādhigamo eva lokuttarasaraṇagamananti viññāyati.",
  "tika-s0105t0:471_15": "Tattha hi catusaccādhigamane saraṇagamanupakkilesassa pahānābhisamayavasena samucchindanaṁ bhavati,",
  "tika-s0105t0:471_16": "nibbānadhammo pana sacchikiriyābhisamayavasena,",
  "tika-s0105t0:471_17": "maggadhammo ca bhāvanābhisamayavasena paṭivijjhiyamānoyeva saraṇagamanatthaṁ sādheti,",
  "tika-s0105t0:471_18": "buddhaguṇā pana sāvakagocarabhūtā pariññābhisamayavasena paṭivijjhiyamānā saraṇagamanatthaṁ sādhenti, tathā ariyasaṅghaguṇā.",
  "tika-s0105t0:471_19": "Tenāha ‘‘sakalepi ratanattaye ijjhatī’’ti.",
  "tika-s0105t0:472_0": "Phalapariyattīnampettha vuttanayena maggānuguṇappavattiyā gahaṇaṁ,",
  "tika-s0105t0:472_1": "apariññeyyabhūtānañca buddhasaṅghaguṇānaṁ tagguṇasāmaññatāyāti daṭṭhabbaṁ.",
  "tika-s0105t0:472_2": "Evañhi sakalabhāvavisiṭṭhavacanaṁ upapannaṁ hotīti. Ijjhantañca saheva ijjhati,",
  "tika-s0105t0:472_3": "na lokiyaṁ viya paṭipāṭiyā asammohapaṭivedhena paṭividdhattāti gahetabbaṁ.",
  "tika-s0105t0:472_4": "Padīpassa viya hi ekakkhaṇeyeva maggassa catukiccasādhananti.",
  "tika-s0105t0:472_5": "Ye pana vadanti ‘‘saraṇagamanaṁ nibbānārammaṇaṁ hutvā na pavattati,",
  "tika-s0105t0:472_6": "maggassa adhigatattā pana adhigatameva taṁ hoti ekaccānaṁ tevijjādīnaṁ lokiyavijjādayo viyā’’ti,",
  "tika-s0105t0:472_7": "tesaṁ pana vacane lokiyameva saraṇagamanaṁ siyā, na lokuttaraṁ,",
  "tika-s0105t0:472_8": "tañca ayuttameva duvidhassāpi tassa icchitabbattā.",
  "tika-s0105t0:472_9": "Tadaṅgappahānena saraṇagamanupakkilesavikkhambhanaṁ.",
  "tika-s0105t0:472_10": "Ārammaṇato buddhādiguṇārammaṇaṁ hutvāti etthāpi vuttanayena attho,",
  "tika-s0105t0:472_11": "saraṇagamanupakkilesavikkhambhanato,",
  "tika-s0105t0:472_12": "ārammaṇato ca sakalepi ratanattaye ijjhatīti vuttaṁ hoti.",
  "tika-s0105t0:473_0": "Tanti lokiyasaraṇagamanaṁ.",
  "tika-s0105t0:473_1": "‘‘Sammāsambuddho bhagavā’’tiādinā saddhāpaṭilābho.",
  "tika-s0105t0:473_2": "Saddhāmūlikāti yathāvuttasaddhāpubbaṅgamā.",
  "tika-s0105t0:473_3": "Sahajātavasena pubbaṅgamatāyeva hi tammūlikatā saddhāvirahitassa buddhādīsu sammādassanassa asambhavato.",
  "tika-s0105t0:473_4": "Sammādiṭṭhi nāma buddhasubuddhataṁ,",
  "tika-s0105t0:473_5": "dhammasudhammataṁ saṅghasuppaṭipannatañca lokiyāvabodhavasena sammā ñāyena dassanato.",
  "tika-s0105t0:473_6": "‘‘Saddhāpaṭilābho’’ti iminā sammādiṭṭhivirahitāpi saddhā lokiyasaraṇagamananti dasseti,",
  "tika-s0105t0:473_7": "‘‘saddhāmūlikā ca sammādiṭṭhī’’ti pana etena saddhūpanissayā yathāvuttā paññāti.",
  "tika-s0105t0:473_8": "Lokiyampi hi saraṇagamanaṁ duvidhaṁ ñāṇasampayuttaṁ, ñāṇavippayuttañca.",
  "tika-s0105t0:473_9": "Tattha paṭhamena padena mātādīhi ussāhitadārakādīnaṁ viya ñāṇavippayuttaṁ saraṇagamanaṁ gahitaṁ,",
  "tika-s0105t0:473_10": "dutiyena pana ñāṇasampayuttaṁ.",
  "tika-s0105t0:473_11": "Tadubhayameva puññakiriyavatthu visesabhāvena dassetuṁ ‘‘dasasu puññakiriyavatthūsu diṭṭhijukammanti vuccatī’’ti āha.",
  "tika-s0105t0:473_12": "Diṭṭhi eva attano paccayehi ujuṁ karīyatīti hi atthena sammādiṭṭhiyā diṭṭhijukammabhāvo,",
  "tika-s0105t0:473_13": "diṭṭhi ujuṁ karīyati etenāti atthena pana saddhāyapi.",
  "tika-s0105t0:473_14": "Saddhāsammādiṭṭhiggahaṇena cettha tappadhānassāpi cittuppādassa gahaṇaṁ,",
  "tika-s0105t0:473_15": "diṭṭhijukammapadena ca yathāvuttena karaṇasādhanena,",
  "tika-s0105t0:473_16": "evañca katvā ‘‘tapparāyaṇatākārappavatto cittuppādo’’ti heṭṭhā vuttavacanaṁ samatthitaṁ hoti,",
  "tika-s0105t0:473_17": "saddhāsammādiṭṭhīnaṁ pana visuṁ gahaṇaṁ taṁsampayuttacittuppādassa tappadhānatāyāti daṭṭhabbaṁ.",
  "tika-s0105t0:474_0": "Tayidanti lokiyaṁ saraṇagamanameva paccāmasati lokuttarassa tathā bhedābhāvato.",
  "tika-s0105t0:474_1": "Tassa hi maggakkhaṇeyeva vuttanayena ijjhanato tathāvidhassa samādānassa avijjamānattā esa bhedo na sambhavatīti.",
  "tika-s0105t0:474_2": "Attā sanniyyātīyati appīyati pariccajīyati etenāti attasanniyyātanaṁ,",
  "tika-s0105t0:474_3": "yathāvuttaṁ saraṇagamanasaṅkhātaṁ diṭṭhijukammaṁ.",
  "tika-s0105t0:474_4": "Taṁ ratanattayaṁ parāyaṇaṁ paṭisaraṇametassāti tapparāyaṇo, puggalo, cittuppādo vā, tassa bhāvo tapparāyaṇatā, tadeva diṭṭhijukammaṁ.",
  "tika-s0105t0:474_5": "‘‘Saraṇa’’nti adhippāyena sissabhāvaṁ antevāsikabhāvasaṅkhātaṁ vattapaṭivattādikaraṇaṁ upagacchati etenāti sissabhāvūpagamanaṁ.",
  "tika-s0105t0:474_6": "Saraṇagamanādhippāyeneva paṇipatati etenāti paṇipāto,",
  "tika-s0105t0:474_7": "paṇipatanañcettha abhivādanapaccuṭṭhānaañjalikammasāmīcikammameva,",
  "tika-s0105t0:474_8": "sabbattha ca atthato yathāvuttadiṭṭhijukammameva veditabbaṁ.",
  "tika-s0105t0:475_0": "Saṁsāradukkhanittharaṇatthaṁ attano attabhāvassa pariccajanaṁ attapariccajanaṁ.",
  "tika-s0105t0:475_1": "Tapparāyaṇatādīsupi eseva nayo.",
  "tika-s0105t0:475_2": "Hitopadesakathāpariyāyena dhammassāpi ācariyabhāvo samudācarīyati ‘‘phalo ambo aphalo ca,",
  "tika-s0105t0:475_3": "te satthāro ubho mamā’’tiādīsu viyāti āha ‘‘dhammassa antevāsiko’’ti.",
  "tika-s0105t0:475_4": "‘‘Abhivādanā’’tiādi paṇipātassa atthadassanaṁ.",
  "tika-s0105t0:475_5": "Buddhādīnaṁyevāti avadhāraṇassa attasanniyyātanādīsupi sīhagatikavasena adhikāro veditabbo.",
  "tika-s0105t0:475_6": "Evañhi tadaññanivattanaṁ kataṁ hotīti.",
  "tika-s0105t0:475_7": "‘‘Imesañhī’’tiādi catudhā pavattanassa samatthanaṁ, kāraṇadassanaṁ vā.",
  "tika-s0105t0:476_0": "Evaṁ attasanniyyātanādīni ekena pakārena dassetvā idāni aparehipi pakārehi dassetuṁ ‘‘apicā’’tiādi āraddhaṁ,",
  "tika-s0105t0:476_1": "etena attasanniyyātanatapparāyaṇatādīnaṁ catunnaṁ pariyāyantarehipi attasanniyyātanatapparāyaṇatādi katameva hoti atthassa abhinnattā yathā taṁ ‘‘sikkhāpaccakkhānaabhūtārocanānī’’ti dasseti.",
  "tika-s0105t0:476_2": "Jīvitapariyantikanti bhāvanapuṁsakavacanaṁ, yāvajīvaṁ gacchāmīti attho.",
  "tika-s0105t0:476_3": "Mahākassapo kira sayameva pabbajitavesaṁ gahetvā mahātitthabrāhmaṇagāmato nikkhamitvā gacchanto tigāvutamaggaṁ paccuggamanaṁ katvā antarā ca rājagahaṁ,",
  "tika-s0105t0:476_4": "antarā ca nāḷandaṁ bahuputtakanigrodharukkhamūle ekakameva nisinnaṁ bhagavantaṁ passitvā ‘‘ayaṁ bhagavā arahaṁ sammāsambuddho’’ti ajānantoyeva ‘‘satthārañca vatāhaṁ passeyyaṁ,",
  "tika-s0105t0:476_5": "bhagavantameva passeyya’’ntiādinā (saṁ. ni. 2.154) saraṇagamanamakāsi.",
  "tika-s0105t0:476_6": "Tena vuttaṁ ‘‘mahākassapassa saraṇagamanaṁ viyā’’ti.",
  "tika-s0105t0:476_7": "Vitthāro kassapasaṁyuttaṭṭhakathāyaṁ (saṁ. ni. aṭṭha. 2.2.154) gahetabbo.",
  "tika-s0105t0:476_8": "Tattha satthārañcavatāhaṁ passeyyaṁ,",
  "tika-s0105t0:476_9": "bhagavantameva passeyyanti sace ahaṁ satthāraṁ passeyyaṁ,",
  "tika-s0105t0:476_10": "imaṁ bhagavantaṁyeva passeyyaṁ.",
  "tika-s0105t0:476_11": "Na hi me ito aññena satthārā bhavituṁ sakkā. Sugatañca vatāhaṁ passeyyaṁ,",
  "tika-s0105t0:476_12": "bhagavantameva passeyyanti sace ahaṁ sammāpaṭipattiyā suṭṭhu gatattā sugataṁ nāma passeyyaṁ,",
  "tika-s0105t0:476_13": "imaṁ bhagavantaṁyeva passeyyaṁ.",
  "tika-s0105t0:476_14": "Na hi me ito aññena sugatena bhavituṁ sakkā.",
  "tika-s0105t0:476_15": "Sammāsambuddhañca vatāhaṁ passeyyaṁ,",
  "tika-s0105t0:476_16": "bhagavantameva passeyyanti sace ahaṁ sammā sāmañca saccāni buddhattā sammāsambuddhaṁ nāma passeyyaṁ,",
  "tika-s0105t0:476_17": "imaṁ bhagavantaṁyeva passeyyaṁ,",
  "tika-s0105t0:476_18": "na hi me ito aññena sammāsambuddhena bhavituṁ sakkāti ayamettha aṭṭhakathā. Sabbattha ca-saddo,",
  "tika-s0105t0:476_19": "vata-saddo ca padapūraṇamattaṁ,",
  "tika-s0105t0:476_20": "ce-saddena vā bhavitabbaṁ ‘‘sace’’ti aṭṭhakathāyaṁ (saṁ. ni. aṭṭha. 2.2.154) vuttattā.",
  "tika-s0105t0:476_21": "Vata-saddo ca passitukāmatāya ekaṁsatthaṁ dīpetītipi yujjati.",
  "tika-s0105t0:477_0": "‘‘So aha’’ntiādi suttanipāte āḷavakasutte.",
  "tika-s0105t0:477_1": "Tattha kiñcāpi maggeneva tassa saraṇagamanamāgataṁ, sotāpannabhāvadassanatthaṁ,",
  "tika-s0105t0:477_2": "pana pasādānurūpadassanatthañca evaṁ vācaṁ bhindatīti tadaṭṭhakathāyaṁ (su. ni. aṭṭha. 1.181) vuttaṁ.",
  "tika-s0105t0:477_3": "Gāmā gāmanti aññasmā devagāmā aññaṁ devagāmaṁ, devatānaṁ vā khuddakaṁ, mahantañca gāmantipi attho.",
  "tika-s0105t0:477_4": "Purā puranti etthāpi eseva nayo.",
  "tika-s0105t0:477_5": "Dhammassa ca sudhammatanti buddhassa subuddhataṁ, dhammassa sudhammataṁ,",
  "tika-s0105t0:477_6": "saṅghassa suppaṭipannatañca abhitthavitvāti saha samuccayena, pāṭhasesena ca attho,",
  "tika-s0105t0:477_7": "sambuddhaṁ namassamāno dhammaghosako hutvā vicarissāmīti vuttaṁ hoti.",
  "tika-s0105t0:478_0": "Āḷavakādīnanti ādi-saddena sātāgirahemavatādīnampi saṅgaho.",
  "tika-s0105t0:478_1": "Nanu ca ete āḷavakādayo adhigatamaggattā maggeneva āgatasaraṇagamanā,",
  "tika-s0105t0:478_2": "kasmā tesaṁ tapparāyaṇatāsaraṇagamanaṁ vuttanti?",
  "tika-s0105t0:478_3": "Maggenāgatasaraṇagamanehipi tehi tapparāyaṇatākārassa paveditattā.",
  "tika-s0105t0:478_4": "‘‘So ahaṁ vicarissāmi…pe… sudhammataṁ, (saṁ. ni. 1.246; su. ni. 194) te mayaṁ vicarissāma,",
  "tika-s0105t0:478_5": "gāmā gāmaṁ nagā nagaṁ…pe… sudhammata’’nti (su. ni.",
  "tika-s0105t0:478_6": "182) ca hi etehi tapparāyaṇatākāro pavedito.",
  "tika-s0105t0:478_7": "Tasmā saraṇagamanavisesamanapekkhitvā pavedanākāramattaṁ upadisantena evaṁ vuttanti daṭṭhabbaṁ.",
  "tika-s0105t0:478_8": "Athāti ‘‘kathaṁ kho brāhmaṇo hotī’’tiādinā puṭṭhassa aṭṭhavidhapañhassa ‘‘pubbenivāsaṁ yo vedī’’tiādinā byākaraṇapariyosānakāle.",
  "tika-s0105t0:478_9": "Idañhi majjhimapaṇṇāsake brahmāyusutte (ma. ni.",
  "tika-s0105t0:478_10": "2.394) paricumbatīti pariphusati . Parisambāhatīti parimajjati.",
  "tika-s0105t0:478_11": "Evampi paṇipāto daṭṭhabboti evampi paramanipaccakārena paṇipāto daṭṭhabbo.",
  "tika-s0105t0:479_0": "So panesāti paṇipāto.",
  "tika-s0105t0:479_1": "Ñāti…pe… vasenāti ettha ñātivasena, bhayavasena, ācariyavasena,",
  "tika-s0105t0:479_2": "dakkhiṇeyyavasenāti paccekaṁ yojetabbaṁ dvandaparato suyyamānattā.",
  "tika-s0105t0:479_3": "Tattha ñātivasenāti ñātibhāvavasena.",
  "tika-s0105t0:479_4": "Bhāvappadhānaniddeso hi ayaṁ,",
  "tika-s0105t0:479_5": "bhāvalopaniddeso vā tabbhāvasseva adhippetattā.",
  "tika-s0105t0:479_6": "Evaṁ sesesupi paṇipātapadena cetesaṁ sambandho tabbasena paṇipātassa catubbidhattā.",
  "tika-s0105t0:479_7": "Tenāha ‘‘dakkhiṇeyyapaṇipātenā’’ti,",
  "tika-s0105t0:479_8": "dakkhiṇeyyatāhetukena paṇipātenevāti attho.",
  "tika-s0105t0:479_9": "Itarehīti ñātibhāvādihetukehi paṇipātehi.",
  "tika-s0105t0:479_10": "‘‘Seṭṭhavasenevā’’tiādi tassevatthassa samatthanaṁ .",
  "tika-s0105t0:479_11": "Idāni ‘‘na itarehī’’tiādinā vuttameva atthattayaṁ yathākkamaṁ vitthārato dassetuṁ ‘‘tasmā’’tiādi vuttaṁ.",
  "tika-s0105t0:479_12": "‘‘Sākiyo vā’’ti pitupakkhato ñātikuladassanaṁ,",
  "tika-s0105t0:479_13": "‘‘koliyo vā’’ti pana mātupakkhato.",
  "tika-s0105t0:479_14": "Vandatīti paṇipātassa upalakkhaṇavacanaṁ. Rājapūjitoti rājūhi,",
  "tika-s0105t0:479_15": "rājūnaṁ vā pūjito yathā ‘‘gāmapūjito’’ti.",
  "tika-s0105t0:479_16": "Pūjāvacanapayoge hi kattari sāmivacanamicchanti saddavidū.",
  "tika-s0105t0:479_17": "Bhagavatoti bodhisattabhūtassa, buddhabhūtassa vā bhagavato. Uggahitanti sikkhitasippaṁ.",
  "tika-s0105t0:480_0": "‘‘Catudhā’’tiādi siṅgālovādasutte (dī. ni.",
  "tika-s0105t0:480_1": "3.265) gharamāvasanti ghare vasanto,",
  "tika-s0105t0:480_2": "kammappavacanīyayogato cettha bhummatthe upayogavacanaṁ.",
  "tika-s0105t0:480_3": "Kammaṁ payojayeti kasivāṇijjādikammaṁ payojeyya.",
  "tika-s0105t0:480_4": "Kulānañhi na sabbakālaṁ ekasadisaṁ vattati,",
  "tika-s0105t0:480_5": "kadāci rājādivasena āpadāpi uppajjati,",
  "tika-s0105t0:480_6": "tasmā ‘‘āpadāsu uppannāsu bhavissatī’’ti evaṁ manasi katvā nidhāpeyyāti āha ‘‘āpadāsu bhavissatī’’ti.",
  "tika-s0105t0:480_7": "Imesu pana catūsu koṭṭhāsesu ‘‘ekena bhoge bhuñjeyyā’’ti vuttakoṭṭhāsatoyeva gahetvā bhikkhūnampi kapaṇaddhikādīnampi dānaṁ dātabbaṁ,",
  "tika-s0105t0:480_8": "pesakāranhāpitakādīnampi vetanaṁ dātabbanti ayaṁ bhogapariggahaṇānusāsanī,",
  "tika-s0105t0:480_9": "evarūpaṁ anusāsaniṁ uggahetvāti attho.",
  "tika-s0105t0:480_10": "Idañhi diṭṭhadhammikaṁyeva sandhāya vadati, samparāyikaṁ,",
  "tika-s0105t0:480_11": "pana niyyānikaṁ vā anusāsaniṁ paccāsisantopi dakkhiṇeyyapaṇipātameva karoti nāmāti daṭṭhabbaṁ.",
  "tika-s0105t0:480_12": "‘‘Yo panā’’tiādi ‘‘seṭṭhavaseneva…pe… gaṇhātī’’ti vuttassatthassa vitthāravacanaṁ.",
  "tika-s0105t0:481_0": "‘‘Eva’’ntiādi pana ‘‘seṭṭhavasena ca bhijjatī’’ti vuttassa byatirekadassanaṁ.",
  "tika-s0105t0:481_1": "Atthavasā liṅgavibhattivipariṇāmoti katvā gahitasaraṇāya upāsikāya vātipi yojetabbaṁ. Evamīdisesu.",
  "tika-s0105t0:481_2": "Pabbajitampīti pi-saddo sambhāvanatthoti vuttaṁ ‘‘pageva apabbajita’’nti.",
  "tika-s0105t0:481_3": "Saraṇagamanaṁ na bhijjati seṭṭhavasena avanditattā.",
  "tika-s0105t0:481_4": "Tathāti anukaḍḍhanatthe nipāto ‘‘saraṇagamanaṁ na bhijjatī’’ti. Raṭṭhapūjitattāti raṭṭhe, raṭṭhavāsīnaṁ vā pūjitattā.",
  "tika-s0105t0:481_5": "Tayidaṁ bhayavasena vanditabbabhāvasseva samatthanaṁ,",
  "tika-s0105t0:481_6": "na tu abhedassa kāraṇadassanaṁ,",
  "tika-s0105t0:481_7": "tassa pana kāraṇaṁ seṭṭhavasena avanditattāti veditabbaṁ.",
  "tika-s0105t0:481_8": "Vuttañhi ‘‘seṭṭhavasena ca bhijjatī’’ti.",
  "tika-s0105t0:481_9": "Seṭṭhavasenāti loke aggadakkhiṇeyyatāya seṭṭhabhāvavasenāti attho.",
  "tika-s0105t0:481_10": "Tenāha ‘‘ayaṁ loke aggadakkhiṇeyyoti vandatī’’ti.",
  "tika-s0105t0:481_11": "Titthiyampi vandato na bhijjati, pageva itaraṁ.",
  "tika-s0105t0:481_12": "Saraṇagamanappabhedoti saraṇagamanavibhāgo,",
  "tika-s0105t0:481_13": "tabbibhāgasambandhato cettha sakkā abhedopi sukhena dassetunti abhedadassanaṁ kataṁ.",
  "tika-s0105t0:482_0": "Ariyamaggo eva lokuttarasaraṇagamananti cattāri sāmaññaphalāni vipākaphalabhāvena vuttāni.",
  "tika-s0105t0:482_1": "Sabbadukkhakkhayoti sakalassa vaṭṭadukkhassa anuppādanirodho nibbānaṁ.",
  "tika-s0105t0:482_2": "Ettha ca kammasadisaṁ vipākaphalaṁ,",
  "tika-s0105t0:482_3": "tabbiparītaṁ ānisaṁsaphalanti daṭṭhabbaṁ.",
  "tika-s0105t0:482_4": "Yathā hi sālibījādīnaṁ phalāni taṁsadisāni vipakkāni nāma honti, vipākaniruttiñca labhanti,",
  "tika-s0105t0:482_5": "na mūlaṅkurapattakkhandhanāḷāni,",
  "tika-s0105t0:482_6": "evaṁ kusalākusalānaṁ phalāni arūpadhammabhāvena,",
  "tika-s0105t0:482_7": "sārammaṇabhāvena ca sadisāni vipakkāni nāma honti, vipākaniruttiñca labhanti,",
  "tika-s0105t0:482_8": "na tadaññāni kammanibbattānipi kammaasadisāni,",
  "tika-s0105t0:482_9": "tāni pana ānisaṁsāni nāma honti,",
  "tika-s0105t0:482_10": "ānisaṁsaniruttimattañca labhantīti.",
  "tika-s0105t0:482_11": "‘‘Vuttañheta’’ntiādinā dhammapade aggidattabrāhmaṇavatthupāḷimāharitvā dasseti.",
  "tika-s0105t0:483_0": "Yo cāti ettha ca-saddo byatireke, yo panāti attho.",
  "tika-s0105t0:483_1": "Tatrāyamadhippāyo – byatirekatthadīpane yadi ‘‘bahuṁ ve saraṇaṁ yanti,",
  "tika-s0105t0:483_2": "pabbatāni vanāni cā’’tiādinā (dha. pa.",
  "tika-s0105t0:483_3": "188) vuttaṁ khemaṁ saraṇaṁ na hoti, na uttamaṁ saraṇaṁ,",
  "tika-s0105t0:483_4": "etañca saraṇamāgamma sabbadukkhā na pamuccati,",
  "tika-s0105t0:483_5": "evaṁ sati kiṁ nāma vatthu khemaṁ saraṇaṁ hoti, uttamaṁ saraṇaṁ,",
  "tika-s0105t0:483_6": "kiṁ nāma vatthuṁ saraṇamāgamma sabbadukkhā pamuccatīti ce?",
  "tika-s0105t0:484_0": "Yo ca buddhañca dhammañca, saṅghañca saraṇaṁ gato…pe…",
  "tika-s0105t0:485_0": "Etaṁ kho saraṇaṁ khemaṁ, etaṁ saraṇamuttamaṁ;",
  "tika-s0105t0:486_0": "Etaṁ saraṇamāgamma, sabbadukkhā pamuccatīti. (dha. pa. 190-92);",
  "tika-s0105t0:487_0": "Evamīdisesu.",
  "tika-s0105t0:487_1": "Lokiyassa saraṇagamanassa aññatitthiyāvandanādinā kuppanato,",
  "tika-s0105t0:487_2": "calanato ca akuppaṁ acalaṁ lokuttarameva saraṇagamanaṁ pakāsetuṁ ‘‘cattāri ariyasaccāni,",
  "tika-s0105t0:487_3": "sammappaññāya passatī’’ti vuttaṁ.",
  "tika-s0105t0:487_4": "Vācāsiliṭṭhatthañcettha sammāsaddassa rassattaṁ.",
  "tika-s0105t0:487_5": "‘‘Dukkha’’ntiādi ‘‘cattāri ariyasaccānī’’ti vuttassa sarūpadassanaṁ.",
  "tika-s0105t0:487_6": "Dukkhassa ca atikkamanti dukkhanirodhaṁ.",
  "tika-s0105t0:487_7": "Dukkhūpasamagāminanti dukkhanirodhagāmiṁ.",
  "tika-s0105t0:487_8": "‘‘Eta’’nti ‘‘cattāri…pe… passatī’’ti (dha. pa.",
  "tika-s0105t0:487_9": "190) evaṁ vuttaṁ lokuttarasaraṇagamanasaṅkhātaṁ ariyasaccadassanaṁ.",
  "tika-s0105t0:487_10": "Kho-saddo avadhāraṇattho padattayepi yojetabbo.",
  "tika-s0105t0:488_0": "Niccato anupagamanādivasenāti ‘‘nicca’’nti aggahaṇādivasena,",
  "tika-s0105t0:488_1": "itinā niddisitabbehi to-saddamicchanti saddavidū.",
  "tika-s0105t0:488_2": "‘‘Vuttañheta’’ntiādinā ñāṇavibhaṅgādīsu (ma. ni. 3.126; a. ni.",
  "tika-s0105t0:488_3": "1.268) āgataṁ pāḷiṁ sādhakabhāvena āharati.",
  "tika-s0105t0:488_4": "Aṭṭhānanti janakahetupaṭikkhepo.",
  "tika-s0105t0:488_5": "Anavakāsoti paccayahetupaṭikkhepo.",
  "tika-s0105t0:488_6": "Ubhayenāpi kāraṇameva paṭikkhipati. Yanti yena kāraṇena.",
  "tika-s0105t0:488_7": "Diṭṭhisampannoti maggadiṭṭhiyā sampanno sotāpanno.",
  "tika-s0105t0:488_8": "Kañci saṅkhāranti catubhūmakesu saṅkhatasaṅkhāresu ekampi saṅkhāraṁ.",
  "tika-s0105t0:488_9": "Niccato upagaccheyyāti ‘‘nicco’’ti gaṇheyya.",
  "tika-s0105t0:488_10": "Sukhato upagaccheyyāti ‘‘ekantasukhī attā hoti arogo paraṁ maraṇā’’ti (dī. ni.",
  "tika-s0105t0:488_11": "1.76) evaṁ attadiṭṭhivasena ‘‘sukho’’ti gaṇheyya,",
  "tika-s0105t0:488_12": "diṭṭhivippayuttacittena pana ariyasāvako pariḷāhavūpasamatthaṁ mattahatthiparittāsito cokkhabrāhmaṇo viya ukkārabhūmiṁ kañci saṅkhāraṁ sukhato upagacchati.",
  "tika-s0105t0:488_13": "Attavāre kasiṇādipaṇṇattisaṅgahaṇatthaṁ ‘‘saṅkhāra’’nti avatvā ‘‘dhamma’’nti vuttaṁ. Yathāha parivāre –",
  "tika-s0105t0:489_0": "‘‘Aniccā sabbe saṅkhārā, dukkhānattā ca saṅkhatā;",
  "tika-s0105t0:490_0": "Nibbānañceva paññatti, anattā iti nicchayā’’ti. (pari. 257);",
  "tika-s0105t0:491_0": "Imesu pana tīsupi vāresu ariyasāvakassa catubhūmakavaseneva paricchedo veditabbo, tebhūmakavaseneva vā.",
  "tika-s0105t0:491_1": "Yaṁ yañhi puthujjano ‘‘niccaṁ sukhaṁ attā’’ti gāhaṁ gaṇhāti,",
  "tika-s0105t0:491_2": "taṁ taṁ ariyasāvako ‘‘aniccaṁ dukkhaṁ anattā’’ti gaṇhanto gāhaṁ viniveṭheti.",
  "tika-s0105t0:492_0": "‘‘Mātara’’ntiādīsu janikā mātā, janako pitā,",
  "tika-s0105t0:492_1": "manussabhūto khīṇāsavo arahāti adhippeto.",
  "tika-s0105t0:492_2": "Kiṁ pana ariyasāvako tehi aññampi pāṇaṁ jīvitā voropeyyāti? Etampi aṭṭhānameva.",
  "tika-s0105t0:492_3": "Cakkavattirajjasakajīvitahetupi hi so taṁ jīvitā na voropeyya,",
  "tika-s0105t0:492_4": "tathāpi puthujjanabhāvassa mahāsāvajjatādassanatthaṁ ariyabhāvassa ca balavatāpakāsanatthaṁ evaṁ vuttanti daṭṭhabbaṁ.",
  "tika-s0105t0:492_5": "Paduṭṭhacittoti vadhakacittena padūsanacitto, padūsitacitto vā.",
  "tika-s0105t0:492_6": "Lohitaṁ uppādeyyāti jīvamānakasarīre khuddakamakkhikāya pivanamattampi lohitaṁ uppādeyya.",
  "tika-s0105t0:492_7": "Saṅghaṁ bhindeyyāti samānasaṁvāsakaṁ samānasīmāyaṁ ṭhitaṁ saṅghaṁ pañcahi kāraṇehi bhindeyya,",
  "tika-s0105t0:492_8": "vuttañhetaṁ ‘‘pañcahupāli ākārehi saṅgho bhijjati kammena, uddesena, voharanto, anussāvanena, salākaggāhenā’’ti (pari.",
  "tika-s0105t0:492_9": "458) aññaṁ satthāranti ito aññaṁ titthakaraṁ ‘‘ayaṁ me satthā’’ti evaṁ gaṇheyya, netaṁ ṭhānaṁ vijjatīti attho.",
  "tika-s0105t0:492_10": "Bhavasampadāti sugatibhavena sampadā, idaṁ vipākaphalaṁ.",
  "tika-s0105t0:492_11": "Bhogasampadāti manussabhogadevabhogehi sampadā, idaṁ pana ānisaṁsaphalaṁ.",
  "tika-s0105t0:492_12": "‘‘Vuttañheta’’ntiādinā devatāsaṁyuttādipāḷiṁ (saṁ. ni. 1.37) sādhakabhāvena dasseti.",
  "tika-s0105t0:493_0": "Gatāseti ettha se-iti nipātamattaṁ.",
  "tika-s0105t0:493_1": "Na te gamissanti apāyabhūminti te buddhaṁ saraṇaṁ gatā tannimittaṁ apāyaṁ na gamissanti.",
  "tika-s0105t0:493_2": "Mānusanti ca gāthābandhavasena visaññoganiddeso, manussesu jātanti attho. Devakāyanti devasaṅghaṁ,",
  "tika-s0105t0:493_3": "devapuraṁ vā ‘‘devānaṁ kāyo samūho etthā’’ti katvā.",
  "tika-s0105t0:494_0": "‘‘Aparampī’’tiādinā saḷāyatanavagge moggallānasaṁyutte (saṁ. ni.",
  "tika-s0105t0:494_1": "4.341) āgataṁ aññampi phalamāha,",
  "tika-s0105t0:494_2": "aparampi phalaṁ mahāmoggallānattherena vuttanti attho.",
  "tika-s0105t0:494_3": "Aññe deveti asaraṇaṅgate deve.",
  "tika-s0105t0:494_4": "Dasahi ṭhānehīti dasahi kāraṇehi.",
  "tika-s0105t0:494_5": "‘‘Dibbenā’’tiādi tassarūpadassanaṁ.",
  "tika-s0105t0:494_6": "Adhigaṇhantīti abhibhavanti atikkamitvā tiṭṭhanti.",
  "tika-s0105t0:494_7": "‘‘Esa nayo’’ti iminā ‘‘sādhu kho devānaminda dhammasaraṇagamanaṁ hotī’’ti (saṁ. ni. 4.341) suttapadaṁ atidisati.",
  "tika-s0105t0:494_8": "Velāmasuttaṁ nāma aṅguttaranikāye navanipāte jātigottarūpabhogasaddhāpaññādīhi mariyādavelātikkantehi uḷārehi guṇehi samannāgatattā velāmanāmakassa bodhisattabhūtassa caturāsītisahassarājūnaṁ ācariyabrāhmaṇassa dānakathāpaṭisaññuttaṁ suttaṁ (a. ni.",
  "tika-s0105t0:494_9": "9.20) tattha hi karīsassa catutthabhāgappamāṇānaṁ caturāsītisahassasaṅkhyānaṁ suvaṇṇapātirūpiyapātikaṁsapātīnaṁ yathākkamaṁ rūpiyasuvaṇṇa hiraññapūrānaṁ, sabbālaṅkārapaṭimaṇḍitānaṁ,",
  "tika-s0105t0:494_10": "caturāsītiyā hatthisahassānaṁ caturāsītiyā assasahassānaṁ,",
  "tika-s0105t0:494_11": "caturāsītiyā rathasahassānaṁ,",
  "tika-s0105t0:494_12": "caturāsītiyā dhenusahassānaṁ,",
  "tika-s0105t0:494_13": "caturāsītiyā kaññāsahassānaṁ,",
  "tika-s0105t0:494_14": "caturāsītiyā pallaṅkasahassānaṁ,",
  "tika-s0105t0:494_15": "caturāsītiyā vatthakoṭisahassānaṁ,",
  "tika-s0105t0:494_16": "aparimāṇassa ca khajjabhojjādibhedassa āhārassa pariccajanavasena sattamāsādhikāni sattasaṁvaccharāni nirantaraṁ pavattavelāmamahādānato ekassa sotāpannassa dinnadānaṁ mahapphalataraṁ,",
  "tika-s0105t0:494_17": "tato sataṁsotāpannānaṁ dinnadānato ekassa sakadāgāmino, tato ekassa anāgāmino, tato ekassa arahato,",
  "tika-s0105t0:494_18": "tato ekassa paccekabuddhassa, tato sammāsambuddhassa,",
  "tika-s0105t0:494_19": "tato buddhappamukhassa saṅghassa dinnadānaṁ mahapphalataraṁ,",
  "tika-s0105t0:494_20": "tato cātuddisaṁ saṅghaṁ uddissa vihārakaraṇaṁ,",
  "tika-s0105t0:494_21": "tato saraṇagamanaṁ mahapphalataranti ayamattho pakāsito. Vuttañhetaṁ –",
  "tika-s0105t0:495_0": "‘‘Yaṁ gahapati velāmo brāhmaṇo dānaṁ adāsi mahādānaṁ,",
  "tika-s0105t0:495_1": "yo cekaṁ diṭṭhisampannaṁ bhojeyya, idaṁ tato mahapphalataraṁ,",
  "tika-s0105t0:495_2": "yo ca sataṁ diṭṭhisampannānaṁ bhojeyya,",
  "tika-s0105t0:495_3": "yo cekaṁ sakadāgāmiṁ bhojeyya,",
  "tika-s0105t0:495_4": "idaṁ tato mahapphalatara’’ntiādi (a. ni. 9.20).",
  "tika-s0105t0:496_0": "Iminā ca ukkaṭṭhaparicchedato lokuttarasseva saraṇagamanassa phalaṁ dassitanti veditabbaṁ.",
  "tika-s0105t0:496_1": "Tathā hi velāmasuttaṭṭhakathāyaṁ vuttaṁ ‘‘saraṇaṁ gaccheyyāti ettha maggenāgataṁ anivattanasaraṇaṁ adhippetaṁ,",
  "tika-s0105t0:496_2": "apare panāhu ‘attānaṁ niyyātetvā dinnattā saraṇagamanaṁ tato mahapphalatara’nti vutta’’nti (a. ni. aṭṭha.",
  "tika-s0105t0:496_3": "3.9.20) kūṭadantasuttaṭṭhakathāyaṁ pana vakkhati ‘‘yasmā ca saraṇagamanaṁ nāma tiṇṇaṁ ratanānaṁ jīvitapariccāgamayaṁ puññakammaṁ saggasampattiṁ deti,",
  "tika-s0105t0:496_4": "tasmā mahapphalatarañca mahānisaṁsatarañcāti veditabba’’nti (dī. ni. aṭṭha. 1.350,",
  "tika-s0105t0:496_5": "351) iminā pana nayena lokiyassāpi saraṇagamanassa phalaṁ idha dassitamevāti gahetabbaṁ.",
  "tika-s0105t0:496_6": "Ācariyadhammapālattherenapi (dī. ni. ṭī.",
  "tika-s0105t0:496_7": "1.250) hi ayamevattho icchitoti viññāyati idha ceva aññāsu ca majjhimāgamaṭīkādīsu avisesatoyeva vuttattā,",
  "tika-s0105t0:496_8": "ācariyasāriputtattherenāpi ayamattho abhimato siyā sāratthadīpaniyaṁ, (sārattha. ṭī.",
  "tika-s0105t0:496_9": "verañjakaaṇḍavaṇṇanā.15) aṅguttaraṭīkāyañca tadubhayasādhāraṇavacanato.",
  "tika-s0105t0:496_10": "Apare pana vadanti ‘‘kūṭadantasuttaṭṭhakathāyampi (dī. ni. ṭī.",
  "tika-s0105t0:496_11": "1.249) lokuttarasseva saraṇagamanassa phalaṁ vutta’’nti,",
  "tika-s0105t0:496_12": "tadayuttameva tathā avuttattā.",
  "tika-s0105t0:496_13": "‘‘Yasmā…pe… detī’’ti hi tadubhayasādhāraṇakāraṇavasena tadubhayassāpi phalaṁ tattha vuttanti.",
  "tika-s0105t0:496_14": "Velāmasuttādīnanti ettha ādisaddena (a. ni. 4.34; itivu.",
  "tika-s0105t0:496_15": "90) aggappasādasuttachattamāṇavakavimānādīnaṁ (vi. va. 886 ādayo) saṅgaho daṭṭhabbo.",
  "tika-s0105t0:497_0": "Aññāṇaṁ nāma vatthuttayassa guṇānamajānanaṁ tattha sammoho.",
  "tika-s0105t0:497_1": "Saṁsayo nāma ‘‘buddho nu kho, na nu kho’’tiādinā (dī. ni. aṭṭha. 2.216) vicikicchā.",
  "tika-s0105t0:497_2": "Micchāñāṇaṁ nāma vatthuttayassa guṇānaṁ aguṇabhāvaparikappanena viparītaggāho.",
  "tika-s0105t0:497_3": "Ādisaddena anādarāgāravādīnaṁ saṅgaho.",
  "tika-s0105t0:497_4": "Saṁkilissatīti saṁkiliṭṭhaṁ malīnaṁ bhavati.",
  "tika-s0105t0:497_5": "Na mahājutikantiādipi saṁkilesapariyāyo eva.",
  "tika-s0105t0:497_6": "Tattha na mahājutikanti na mahujjalaṁ,",
  "tika-s0105t0:497_7": "aparisuddhaṁ apariyodātanti attho.",
  "tika-s0105t0:497_8": "Na mahāvipphāranti na mahānubhāvaṁ, apaṇītaṁ anuḷāranti attho.",
  "tika-s0105t0:497_9": "Sāvajjoti taṇhādiṭṭhādivasena sadoso.",
  "tika-s0105t0:497_10": "Tadeva phalavasena vibhāvetuṁ ‘‘aniṭṭhaphalo’’ti vuttaṁ,",
  "tika-s0105t0:497_11": "sāvajjattā akantiphalo hotīti attho.",
  "tika-s0105t0:497_12": "Lokiyasaraṇagamanaṁ sikkhāsamādānaṁ viya agahitakālaparicchedaṁ jīvitapariyantameva hoti,",
  "tika-s0105t0:497_13": "tasmā tassa khandhabhedena bhedo,",
  "tika-s0105t0:497_14": "so ca taṇhādiṭṭhādivirahitattā adosoti āha ‘‘anavajjo kālakiriyāya hotī’’ti.",
  "tika-s0105t0:497_15": "Soti anavajjo saraṇagamanabhedo.",
  "tika-s0105t0:497_16": "Satipi anavajjatte iṭṭhaphalopi na hoti,",
  "tika-s0105t0:497_17": "pageva aniṭṭhaphalo avipākattā. Na hi taṁ akusalaṁ hoti,",
  "tika-s0105t0:497_18": "atha kho bhedanamattanti adhippāyo.",
  "tika-s0105t0:497_19": "Bhavantarepīti aññasmimpi bhave.",
  "tika-s0105t0:498_0": "Dharasaddassa dvikammikattā ‘‘upāsaka’’nti idampi kammameva,",
  "tika-s0105t0:498_1": "tañca kho ākāraṭṭhāneti atthamattaṁ dassetuṁ ‘‘upāsako ayanti evaṁdhāretū’’ti vuttaṁ.",
  "tika-s0105t0:498_2": "Dhāretūti ca upadhāretūti attho.",
  "tika-s0105t0:498_3": "Upadhāraṇañcettha jānanamevāti dasseti ‘‘jānātū’’ti iminā.",
  "tika-s0105t0:498_4": "Upāsakavidhikosallatthanti upāsakabhāvavidhānakosallatthaṁ. Ko upāsakoti sarūpapucchā,",
  "tika-s0105t0:498_5": "kiṁ lakkhaṇo upāsako nāmāti vuttaṁ hoti. Kasmāti hetupucchā,",
  "tika-s0105t0:498_6": "kena pavattinimittena upāsakasaddo tasmiṁ puggale niruḷhoti adhippāyo.",
  "tika-s0105t0:498_7": "Tenāha ‘‘kasmā upāsakoti vuccatī’’ti.",
  "tika-s0105t0:498_8": "Saddassa hi abhidheyye pavattinimittameva tadatthassa tabbhāvakāraṇaṁ.",
  "tika-s0105t0:498_9": "Kimassa sīlanti vatasamādānapucchā,",
  "tika-s0105t0:498_10": "kīdisaṁ assa upāsakassa sīlaṁ,",
  "tika-s0105t0:498_11": "kittakena vatasamādānenāyaṁ sīlasampanno nāma hotīti attho.",
  "tika-s0105t0:498_12": "Ko ājīvoti kammasamādānapucchā, ko assa sammāājīvo,",
  "tika-s0105t0:498_13": "kena kammasamādānena assa ājīvo sambhavatīti pucchati,",
  "tika-s0105t0:498_14": "so pana micchājīvassa parivajjanena hotīti micchājīvopi vibhajīyati.",
  "tika-s0105t0:498_15": "Kā vipattīti tadubhayesaṁ vippaṭipattipucchā, kā assa upāsakassa sīlassa, ājīvassa ca vipattīti attho.",
  "tika-s0105t0:498_16": "Sāmaññaniddiṭṭhe hi sati anantarasseva vidhi vā paṭisedho vāti anantarassa gahaṇaṁ.",
  "tika-s0105t0:498_17": "Kā sampattīti tadubhayesameva sammāpaṭipattipucchā, kā assa upāsakassa sīlassa,",
  "tika-s0105t0:498_18": "ājīvassa ca sampattīti vuttanayena attho.",
  "tika-s0105t0:498_19": "Sarūpavacanatthādisaṅkhātena pakārena kiratīti pakiṇṇaṁ, tadeva pakiṇṇakaṁ,",
  "tika-s0105t0:498_20": "anekākārena pavattaṁ atthavinicchayanti attho.",
  "tika-s0105t0:499_0": "Yo kocīti khattiyabrāhmaṇādīsu yo koci,",
  "tika-s0105t0:499_1": "iminā padena akāraṇamettha jātiādivisesoti dasseti,",
  "tika-s0105t0:499_2": "‘‘saraṇagato’’ti iminā pana saraṇagamanamevettha pamāṇanti.",
  "tika-s0105t0:499_3": "‘‘Gahaṭṭho’’ti ca iminā āgārikesveva upāsakasaddo niruḷho, na pabbajjūpagatesūti.",
  "tika-s0105t0:499_4": "Tamatthaṁ mahāvaggasaṁyutte mahānāmasuttena (saṁ. ni.",
  "tika-s0105t0:499_5": "5.1033) sādhento ‘‘vuttañheta’’ntiādimāha.",
  "tika-s0105t0:499_6": "Tattha yatoti buddhādisaraṇagamanato.",
  "tika-s0105t0:499_7": "Mahānāmāti attano cūḷapituno sukkodanassa puttaṁ mahānāmaṁ nāma sakyarājānaṁ bhagavā ālapati.",
  "tika-s0105t0:499_8": "Ettāvatāti ettakena buddhādisaraṇagamanena upāsako nāma hoti,",
  "tika-s0105t0:499_9": "na jātiādīhi kāraṇehīti adhippāyo.",
  "tika-s0105t0:499_10": "Kāmañca tapussabhallikānaṁ viya dvevācikaupāsakabhāvopi atthi,",
  "tika-s0105t0:499_11": "so pana tadā vatthuttayābhāvato kadāciyeva hotīti sabbadā pavattaṁ tevācikaupāsakabhāvaṁ dassetuṁ ‘‘saraṇagato’’ti vuttaṁ.",
  "tika-s0105t0:499_12": "Tepi hi pacchā tisaraṇagatā eva,",
  "tika-s0105t0:499_13": "na cettha sambhavati aññaṁ paṭikkhipitvā ekaṁ vā dve vā saraṇagato upāsako nāmāti imamatthampi ñāpetuṁ evaṁ vuttanti daṭṭhabbaṁ.",
  "tika-s0105t0:500_0": "Upāsanatoti teneva saraṇagamanena,",
  "tika-s0105t0:500_1": "tattha ca sakkaccakāritāya gāravabahumānādiyogena payirupāsanato, iminā katvatthaṁ dasseti. Tenāha ‘‘so hī’’tiādi.",
  "tika-s0105t0:501_0": "Veramaṇiyoti ettha veraṁ vuccati pāṇātipātādidussīlyaṁ,",
  "tika-s0105t0:501_1": "tassa maṇanato hananato vināsanato veramaṇiyo nāma,",
  "tika-s0105t0:501_2": "pañca viratiyo viratipadhānattā tassa sīlassa.",
  "tika-s0105t0:501_3": "Tathā hi udāhaṭe mahānāmasutte vuttaṁ ‘‘pāṇātipātā paṭivirato hotī’’tiādi (saṁ. ni.",
  "tika-s0105t0:501_4": "5.1033) ‘‘yathāhā’’tiādinā sādhakaṁ,",
  "tika-s0105t0:501_5": "sarūpañca dasseti yathā taṁ uyyānapālassa ekeneva udakapatiṭṭhānapayogena ambasecanaṁ, garusinānañca. Yathāha ambavimāne (vi. va. 1151 ādayo) –",
  "tika-s0105t0:502_0": "‘‘Ambo ca sitto samaṇo ca nhāpito,",
  "tika-s0105t0:503_0": "Mayā ca puññaṁ pasutaṁ anappakaṁ;",
  "tika-s0105t0:504_0": "Iti so pītiyā kāyaṁ, sabbaṁ pharati attano’’ti.",
  "tika-s0105t0:505_0": "[‘‘Ambo ca siñcato āsi, samaṇo ca nahāpito;",
  "tika-s0105t0:506_0": "Bahuñca puññaṁ pasutaṁ, aho saphalaṁ jīvita’’nti. (idha ṭīkāyaṁ mūlapāṭho)]",
  "tika-s0105t0:507_0": "Evamīdisesu.",
  "tika-s0105t0:507_1": "Ettāvatāti ettakena pañcaveraviratimattena.",
  "tika-s0105t0:508_0": "Micchāvaṇijjāti ayuttavaṇijjā, na sammāvaṇijjā,",
  "tika-s0105t0:508_1": "asāruppavaṇijjakammānīti attho.",
  "tika-s0105t0:508_2": "Pahāyāti akaraṇeneva pajahitvā.",
  "tika-s0105t0:508_3": "Dhammenāti dhammato anapetena,",
  "tika-s0105t0:508_4": "tena micchāvaṇijjakammena ājīvanato aññampi adhammikaṁ ājīvanaṁ paṭikkhipati. Samenāti avisamena,",
  "tika-s0105t0:508_5": "tena kāyavisamādiduccaritaṁ vajjetvā kāyasamādinā sucaritena ājīvanaṁ dasseti.",
  "tika-s0105t0:508_6": "‘‘Vuttañheta’’ntiādinā pañcaṅguttarapāḷimāharitvā sādhakaṁ, sarūpañca dasseti. Vāṇijānaṁ ayanti vaṇijjā, yassa kassaci vikkayo, itthiliṅgapadametaṁ.",
  "tika-s0105t0:508_7": "Satthavaṇijjāti āvudhabhaṇḍaṁ katvā vā kāretvā vā yathākataṁ paṭilabhitvā vā tassa vikkayo.",
  "tika-s0105t0:508_8": "Sattavaṇijjāti manussavikkayo.",
  "tika-s0105t0:508_9": "Maṁsavaṇijjāti sūnakārādayo viya migasūkarādike posetvā maṁsaṁ sampādetvā vikkayo.",
  "tika-s0105t0:508_10": "Majjavaṇijjāti yaṁ kiñci majjaṁ yojetvā tassa vikkayo. Visavaṇijjāti visaṁ yojetvā, saṅgahetvā vā tassa vikkayo.",
  "tika-s0105t0:508_11": "Tattha satthavaṇijjā paroparodhanimittatāya akaraṇīyāti vuttā,",
  "tika-s0105t0:508_12": "sattavaṇijjā abhujissabhāvakaraṇato, maṁsavaṇijjā vadhahetuto, majjavaṇijjā pamādaṭṭhānato,",
  "tika-s0105t0:508_13": "visavaṇijjā parūpaghātakāraṇato.",
  "tika-s0105t0:509_0": "Tassevāti yathāvuttassa pañcaveramaṇilakkhaṇassa sīlassa ceva pañcamicchāvaṇijjādippahānalakkhaṇassa ājīvassa ca paṭiniddeso. Vipattīti bhedo, pakopo ca .",
  "tika-s0105t0:509_1": "Evaṁ sīlaājīvavipattivasena upāsakassa vipattiṁ dassetvā assaddhiyādivasenapi dassento ‘‘apicā’’tiādimāha.",
  "tika-s0105t0:509_2": "Yāyāti assaddhiyādivippaṭipattiyā.",
  "tika-s0105t0:509_3": "Caṇḍāloti nīcadhammajātikaṭṭhena upāsakacaṇḍālo.",
  "tika-s0105t0:509_4": "Malanti malīnaṭṭhena upāsakamalaṁ.",
  "tika-s0105t0:509_5": "Patikiṭṭhoti lāmakaṭṭhena upāsakanihīno.",
  "tika-s0105t0:509_6": "Sāpissāti sāpi assaddhiyādivippaṭipatti assa upāsakassa vipattīti veditabbā.",
  "tika-s0105t0:509_7": "Kā panāyanti vuttaṁ ‘‘te cā’’tiādi. Upāsakacaṇḍālasuttaṁ, (a. ni.",
  "tika-s0105t0:509_8": "5.175) upāsakaratanasuttañca pañcaṅguttare. Tattha buddhādīsu,",
  "tika-s0105t0:509_9": "kammakammaphalesu ca saddhāvipariyāyo micchāvimokkho assaddhiyaṁ, tena samannāgato assaddho.",
  "tika-s0105t0:509_10": "Yathāvuttasīlavipattiājīvavipattivasena dussīlo.",
  "tika-s0105t0:509_11": "‘‘Iminā diṭṭhādinā idaṁ nāma maṅgalaṁ hotī’’ti evaṁ bālajanaparikappitena kotūhalasaṅkhātena diṭṭhasutamutamaṅgalena samannāgato kotūhalamaṅgaliko.",
  "tika-s0105t0:509_12": "Maṅgalaṁ paccetīti diṭṭhamaṅgalādibhedaṁ maṅgalameva pattiyāyati no kammanti kammassakataṁ no pattiyāyati.",
  "tika-s0105t0:509_13": "Ito ca bahiddhāti ito sabbaññubuddhasāsanato bahiddhā bāhirakasamaye. Ca-saddo aṭṭhānapayutto,",
  "tika-s0105t0:509_14": "sabbattha ‘‘assaddho’’tiādīsu yojetabbo.",
  "tika-s0105t0:509_15": "Dakkhiṇeyyaṁ pariyesatīti duppaṭipannaṁ dakkhiṇārahasaññī gavesati.",
  "tika-s0105t0:509_16": "Tatthāti bahiddhā bāhirakasamaye.",
  "tika-s0105t0:509_17": "Pubbakāraṁ karotīti paṭhamataraṁ dānamānanādikaṁ kusalakiriyaṁ karoti,",
  "tika-s0105t0:509_18": "bāhirakasamaye paṭhamataraṁ kusalakiriyaṁ katvā pacchā sāsane karotīti vuttaṁ hotīti .",
  "tika-s0105t0:509_19": "Tatthāti vā tesaṁ bāhirakānaṁ titthiyānantipi vadanti.",
  "tika-s0105t0:509_20": "Ettha ca dakkhiṇeyyapariyesanapubbakāre ekaṁ katvā pañca dhammā veditabbā.",
  "tika-s0105t0:510_0": "Assāti upāsakassa.",
  "tika-s0105t0:510_1": "Sīlasampadāti yathāvuttena pañcaveramaṇilakkhaṇena sīlena sampadā.",
  "tika-s0105t0:510_2": "Ājīvasampadāti pañcamicchāvaṇijjādippahānalakkhaṇena ājīvena sampadā.",
  "tika-s0105t0:510_3": "Evaṁ sīlasampadāājīvasampadāvasena upāsakassa sampattiṁ dassetvā saddhādivasenapi dassento ‘‘ye cassā’’tiādimāha. Ye ca pañca dhammā, tepi assa sampattīti yojanā. Dhammehīti guṇehi.",
  "tika-s0105t0:510_4": "Catunnaṁ parisānaṁ ratijananaṭṭhena upāsakova ratanaṁ upāsakaratanaṁ.",
  "tika-s0105t0:510_5": "Guṇasobhākittisaddasugandhatādīhi upāsakova padumaṁ upāsakapadumaṁ. Tathā upāsakapuṇḍarīkaṁ.",
  "tika-s0105t0:510_6": "Sesaṁ vipattiyaṁ vuttavipariyāyena veditabbaṁ.",
  "tika-s0105t0:511_0": "Nigaṇṭhīnanti nigaṇṭhasamaṇīnaṁ. Ādimhīti paṭhamatthe.",
  "tika-s0105t0:511_1": "Ucchagganti ucchuaggaṁ ucchukoṭi. Tathā veḷagganti etthāpi. Koṭiyanti pariyantakoṭiyaṁ, pariyantattheti attho. Ambilagganti ambilakoṭṭhāsaṁ. Tathā tittakagganti etthāpi.",
  "tika-s0105t0:511_2": "Vihāraggenāti ovarakakoṭṭhāsena ‘‘imasmiṁ gabbhe vasantānaṁ idaṁ nāma phalaṁ pāpuṇātī’’tiādinā taṁtaṁvasanaṭṭhānakoṭṭhāsenāti attho .",
  "tika-s0105t0:511_3": "Pariveṇaggenāti etthāpi eseva nayo.",
  "tika-s0105t0:511_4": "Aggeti ettha upayogavacanassa ekārādeso, vacanavipallāso vā,",
  "tika-s0105t0:511_5": "katvā-saddo ca sesoti vuttaṁ ‘‘ādiṁ katvā’’ti.",
  "tika-s0105t0:511_6": "Bhāvatthe tā-saddoti dasseti ‘‘ajjabhāva’’nti iminā,",
  "tika-s0105t0:511_7": "ajjabhāvo ca nāma tasmiṁ dhammassavanasamaye dharamānakatāpāpuṇakabhāvo.",
  "tika-s0105t0:511_8": "Tadā hi taṁ nissayavasena dharamānataṁ nimittaṁ katvā taṁdivasanissitaaruṇuggamanato paṭṭhāya yāva puna aruṇuggamanā etthantare ajjasaddo pavattati,",
  "tika-s0105t0:511_9": "tasmā tasmiṁ samaye dharamānakatāsaṅkhātaṁ ajjabhāvaṁ ādiṁ katvāti attho daṭṭhabbo.",
  "tika-s0105t0:511_10": "Ajjatanti vā ajjaicceva attho tā-saddassa sakatthavuttito yathā ‘‘devatā’’ti, ayaṁ ācariyānaṁ mati.",
  "tika-s0105t0:511_11": "Evaṁ paṭhamakkharena dissamānapāṭhānurūpaṁ atthaṁ dassetvā idāni tatiyakkharena dissamānapāṭhānurūpaṁ atthaṁ dassetuṁ ‘‘ajjadaggeti vā pāṭho’’tiādi vuttaṁ.",
  "tika-s0105t0:511_12": "Āgamamattattā dakāro padasandhikaro.",
  "tika-s0105t0:511_13": "Ajjāti hi nepātikamidaṁ padaṁ.",
  "tika-s0105t0:511_14": "Tenāha ‘‘ajja agganti attho’’ti.",
  "tika-s0105t0:512_0": "‘‘Pāṇo’’ti idaṁ paramatthato jīvitindriye eva,",
  "tika-s0105t0:512_1": "‘‘pāṇupeta’’nti ca karaṇattheneva samāsoti ñāpetuṁ ‘‘yāva me jīvitaṁ pavattati, tāvaupeta’’nti āha.",
  "tika-s0105t0:512_2": "Upeti upagacchatīti hi upeto,",
  "tika-s0105t0:512_3": "pāṇehi karaṇabhūtehi upeto pāṇupetoti attho ācariyehi abhimato.",
  "tika-s0105t0:512_4": "Iminā ca ‘‘pāṇupetanti idaṁ padaṁ tassa saraṇagamanassa āpāṇakoṭikatādassana’’nti imamatthaṁ vibhāveti.",
  "tika-s0105t0:512_5": "‘‘Pāṇupeta’’nti hi iminā yāva me pāṇā dharanti, tāva saraṇaṁ upeto, upento ca na vācāmattena,",
  "tika-s0105t0:512_6": "na ca ekavāraṁ cittuppādamattena,",
  "tika-s0105t0:512_7": "atha kho pāṇānaṁ pariccajanavasena yāvajīvaṁ upetoti āpāṇakoṭikatā dassitā.",
  "tika-s0105t0:512_8": "‘‘Tīhi…pe… gata’’nti idaṁ ‘‘saraṇaṁ gata’’nti etassa atthavacanaṁ.",
  "tika-s0105t0:512_9": "‘‘Anaññasatthuka’’nti idaṁ pana antogadhāvadhāraṇena,",
  "tika-s0105t0:512_10": "aññatthāpohanena ca nivattetabbatthadassanaṁ.",
  "tika-s0105t0:512_11": "Ekacco kappiyakārakasaddassa attho upāsakasaddassa vacanīyopi bhavatīti vuttaṁ ‘‘upāsakaṁ kappiyakāraka’’nti,",
  "tika-s0105t0:512_12": "attasanniyyātanasaraṇagamanaṁ vā sandhāya evaṁ vuttanti daṭṭhabbaṁ.",
  "tika-s0105t0:512_13": "Evaṁ ‘‘pāṇupeta’’nti iminā nītatthato dassitaṁ tassa saraṇagamanassa āpāṇakoṭikataṁ dassetvā evaṁ vadanto panesa rājā ‘‘jīvitena saha vatthuttayaṁ paṭipūjento saraṇagamanaṁ rakkhāmī’’ti adhippāyaṁ vibhāvetīti neyyatthato vibhāvitaṁ tassa rañño adhippāyaṁ vibhāvento ‘‘ahañhī’’tiādimāha. Tattha hi-saddo samatthane, kāraṇatthe vā, tena imāya yuttiyā,",
  "tika-s0105t0:512_14": "iminā vā kāraṇena upāsakaṁ maṁ bhagavā dhāretūti ayamattho pakāsito.",
  "tika-s0105t0:513_0": "Accayanaṁ sādhumariyādaṁ atikkamma madditvā pavattanaṁ accayo,",
  "tika-s0105t0:513_1": "kāyikādiajjhācārasaṅkhāto dosoti āha ‘‘aparādho’’ti,",
  "tika-s0105t0:513_2": "acceti abhibhavitvā pavattati etenāti vā accayo,",
  "tika-s0105t0:513_3": "kāyikādivītikkamassa pavattanako akusaladhammasaṅkhāto doso eva,",
  "tika-s0105t0:513_4": "so ca aparajjhati etenāti aparādhoti vuccati.",
  "tika-s0105t0:513_5": "So hi aparajjhantaṁ purisaṁ abhibhavitvā pavattati.",
  "tika-s0105t0:513_6": "Tenāha ‘‘atikkamma abhibhavitvā pavatto’’ti. Dhammanti dasarājadhammaṁ.",
  "tika-s0105t0:513_7": "Vitthāro panetassa mahāhaṁsajātakādīhi vibhāvetabbo. Caratīti ācarati karoti.",
  "tika-s0105t0:513_8": "Dhammenevāti dhammato anapeteneva,",
  "tika-s0105t0:513_9": "anapetakusaladhammenevāti attho.",
  "tika-s0105t0:513_10": "Tenāha ‘‘na pitughātanādinā adhammenā’’ti.",
  "tika-s0105t0:513_11": "‘‘Paṭiggaṇhātū’’ti etassa adhivāsanaṁ sampaṭicchatūti saddato attho,",
  "tika-s0105t0:513_12": "adhippāyato pana atthaṁ dassetuṁ ‘‘khamatū’’ti vuttaṁ.",
  "tika-s0105t0:513_13": "Puna akaraṇamettha saṁvaroti dasseti ‘‘puna evarūpassā’’tiādinā.",
  "tika-s0105t0:513_14": "‘‘Aparādhassā’’tiādi aññamaññaṁ vevacanaṁ.",
  "tika-s0105t0:514_0": "251.‘‘Yathādhammo ṭhito,",
  "tika-s0105t0:514_1": "tathevā’’ti imināpi yathā-saddassa anurūpatthamāha,",
  "tika-s0105t0:514_2": "sādhusamāciṇṇakusaladhammānurūpanti attho.",
  "tika-s0105t0:514_3": "Paṭisaddassa anatthakataṁ dasseti ‘‘karosī’’ti iminā.",
  "tika-s0105t0:514_4": "Paṭikammaṁ karosītipi vadanti.",
  "tika-s0105t0:514_5": "Yathādhammaṁ paṭikaraṇaṁ nāma katāparādhassa khamāpanamevāti āha ‘‘khamāpesīti vuttaṁ hotī’’ti.",
  "tika-s0105t0:514_6": "‘‘Paṭiggaṇhāmā’’ti etassa adhivāsanaṁ sampaṭicchāmāti atthaṁ dasseti ‘‘khamāmā’’ti iminā.",
  "tika-s0105t0:514_7": "Vuddhi hesāti ettha ha-kāro padasiliṭṭhatāya āgamo, hi-saddo vā nipātamattaṁ.",
  "tika-s0105t0:514_8": "Esāti yathādhammaṁ paṭikiriyā, āyatiṁ saṁvarāpajjanā ca.",
  "tika-s0105t0:514_9": "Tenāha ‘‘yo accayaṁ…pe… āpajjatī’’ti.",
  "tika-s0105t0:514_10": "Sadevakena lokena ‘‘saraṇa’’nti araṇīyato upagantabbato tathāgato ariyo nāmāti vuttaṁ ‘‘buddhassa bhagavato’’ti. Vineti satte etenāti vinayo, sāsanaṁ.",
  "tika-s0105t0:514_11": "Vaddhati saggamokkhasampatti etāyāti vuddhi. Katamā pana sā,",
  "tika-s0105t0:514_12": "yā ‘‘esā’’ti niddiṭṭhā vuddhīti codanamapanetuṁ ‘‘yo accaya’’ntiādi vuttanti sambandhaṁ dasseti ‘‘katamā’’tiādinā, yā ayaṁ saṁvarāpajjanā,",
  "tika-s0105t0:514_13": "sā ‘‘esā’’ti niddiṭṭhā vuddhi nāmāti attho.",
  "tika-s0105t0:514_14": "‘‘Yathādhammaṁ paṭikarotī’’ti idaṁ āyatiṁ saṁvarāpajjanāya pubbakiriyādassananti viññāpanatthaṁ ‘‘yathādhammaṁ paṭikaritvā āyatiṁ saṁvarāpajjanā’’ti vuttaṁ. Esā hi ācariyānaṁ pakati,",
  "tika-s0105t0:514_15": "yadidaṁ yena kenaci pakārena adhippāyantaraviññāpanaṁ,",
  "tika-s0105t0:514_16": "etapadena pana tassāpi paṭiniddeso sambhavati ‘‘yathādhammaṁ paṭikarotī’’ tipi paṭiniddisitabbassa dassanato.",
  "tika-s0105t0:514_17": "Keci pana ‘‘yathādhammaṁ paṭikarotī’ti idaṁ pubbakiriyāmattasseva dassanaṁ, na paṭiniddisitabbassa.",
  "tika-s0105t0:514_18": "‘Āyatiñca saṁvaraṁ āpajjatī’ti idaṁ pana paṭiniddisitabbassevāti viññāpanatthaṁ evaṁ vutta’’nti vadanti,",
  "tika-s0105t0:514_19": "tadayuttameva khamāpanassāpi vuddhihetubhāvena ariyūpavāde vuttattā.",
  "tika-s0105t0:514_20": "Itarathā hi khamāpanābhāvepi āyatiṁ saṁvarāpajjanāya eva ariyūpavādāpagamanaṁ vuttaṁ siyā, na ca pana vuttaṁ,",
  "tika-s0105t0:514_21": "tasmā vuttanayeneva attho veditabboti.",
  "tika-s0105t0:515_0": "Kasmā pana ‘‘yāya’’ntiādinā dhammaniddeso dassito,",
  "tika-s0105t0:515_1": "nanu pāḷiyaṁ ‘‘yo accaya’’ntiādinā puggalaniddeso katoti codanaṁ sodhetuṁ ‘‘desanaṁ panā’’tiādi āraddhaṁ.",
  "tika-s0105t0:515_2": "Puggalādhiṭṭhānaṁ karontoti puggalādhiṭṭhānadhammadesanaṁ karonto.",
  "tika-s0105t0:515_3": "Puggalādhiṭṭhānāpi hi puggalādhiṭṭhānadhammadesanā,",
  "tika-s0105t0:515_4": "puggalādhiṭṭhānapuggaladesanāti duvidhā hoti.",
  "tika-s0105t0:515_5": "Ayametthādhippāyo – kiñcāpi ‘‘vuddhi hesā’’tiādinā dhammādhiṭṭhānadesanā āraddhā,",
  "tika-s0105t0:515_6": "tathāpi puna puggalādhiṭṭhānaṁ karontena ‘‘yo accaya’’ntiādinā puggalādhiṭṭhānadesanā āraddhā desanāvilāsavasena, veneyyajjhāsayavasena cāti.",
  "tika-s0105t0:515_7": "Tadubhayavaseneva hi dhammādhiṭṭhānādibhedena catubbidhā desanā.",
  "tika-s0105t0:516_0": "252.Vacasāyatteti vacasā āyatte. Vācāpaṭibandhatteti vadanti,",
  "tika-s0105t0:516_1": "taṁ ‘‘so hī’’tiādinā viruddhaṁ viya dissati.",
  "tika-s0105t0:516_2": "Vacasāyattheti pana vācāpariyosānattheti attho yutto osānakaraṇatthassa sāsaddassa vasena sāyasaddanipphattito yathā ‘‘dāyo’’ti.",
  "tika-s0105t0:516_3": "Evañhi samatthanavacanampi upapannaṁ hoti.",
  "tika-s0105t0:516_4": "Gamanāya kataṁ vācāpariyosānaṁ katvā vuttattā tasmiṁyeva atthe vattatīti. Handasaddañhi codanatthe, vacasaggatthe ca icchanti.",
  "tika-s0105t0:516_5": "‘‘Handa dāni bhikkhave āmantayāmī’’tiādīsu (dī. ni. 2.218; saṁ. ni. 1.186) hi codanatthe,",
  "tika-s0105t0:516_6": "‘‘handa dāni apāyāmī’’tiādīsu (jā. 2.22.843) vacasaggatthe,",
  "tika-s0105t0:516_7": "vacasaggo ca nāma vācāvissajjanaṁ,",
  "tika-s0105t0:516_8": "tañca vācāpariyosānamevāti daṭṭhabbaṁ.",
  "tika-s0105t0:516_9": "Dukkarakiccavasena bahukiccatāti āha ‘‘balavakiccā’’ti. ‘‘Avassaṁ kattabbaṁ kiccaṁ, itaraṁ karaṇīyaṁ.",
  "tika-s0105t0:516_10": "Paṭhamaṁ vā kattabbaṁ kiccaṁ, pacchā kattabbaṁ karaṇīyaṁ. Khuddakaṁ vā kiccaṁ,",
  "tika-s0105t0:516_11": "mahantaṁ karaṇīya’’ntipi udānaṭṭhakathādīsu (udā. aṭṭha. 15) vuttaṁ.",
  "tika-s0105t0:516_12": "Yaṁ-taṁ-saddānaṁ niccasambandhattā, gamanakālajānanato,",
  "tika-s0105t0:516_13": "aññakiriyāya ca anupayuttattā ‘‘tassa kālaṁ tvameva jānāsī’’ti vuttaṁ.",
  "tika-s0105t0:516_14": "Idaṁ vuttaṁ hoti ‘‘tayā ñātaṁ gamanakālaṁ tvameva ñatvā gacchāhī’’ti.",
  "tika-s0105t0:516_15": "Atha vā yathā kattabbakiccaniyojane ‘‘imaṁ jāna, imaṁ dehi, imaṁ āharā’’ti (pāci. 88, 93) vuttaṁ,",
  "tika-s0105t0:516_16": "tathā idhāpi tayā ñātaṁ kālaṁ tvameva jānāsi,",
  "tika-s0105t0:516_17": "gamanavasena karohīti gamane niyojetīti dassetuṁ ‘‘tvameva jānāsī’’ti pāṭhaseso vuttoti daṭṭhabbaṁ.",
  "tika-s0105t0:516_18": "‘‘Tikkhattuṁ padakkhiṇaṁ katvā’’tiādi yathāsamāciṇṇaṁ pakaraṇādhigatamattaṁ dassetuṁ vuttaṁ.",
  "tika-s0105t0:516_19": "Tattha padakkhiṇanti pakārato kataṁ dakkhiṇaṁ. Tenāha ‘‘tikkhattu’’nti.",
  "tika-s0105t0:516_20": "Dasanakhasamodhānasamujjalanti dvīsu hatthesu jātānaṁ dasannaṁ nakhānaṁ samodhānena ekībhāvena samujjalantaṁ,",
  "tika-s0105t0:516_21": "tena dvinnaṁ karatalānaṁ samaṭṭhapanaṁ dasseti. Añjalinti hatthapuṭaṁ.",
  "tika-s0105t0:516_22": "Añjati byattiṁ pakāseti etāyāti añjali. Añju-saddañhi byattiyaṁ,",
  "tika-s0105t0:516_23": "alipaccayañca icchanti saddavidū. Abhimukhovāti sammukho eva,",
  "tika-s0105t0:516_24": "na bhagavato piṭṭhiṁ dassetvāti attho.",
  "tika-s0105t0:516_25": "Pañcappatiṭṭhitavandanānayo vutto eva.",
  "tika-s0105t0:517_0": "253.",
  "tika-s0105t0:517_1": "Imasmiṁyeva attabhāve vipaccanakānaṁ attano pubbe katakusalamūlānaṁ khaṇanena khato,",
  "tika-s0105t0:517_2": "tesameva upahananena upahato,",
  "tika-s0105t0:517_3": "padadvayenapi tassa kammāparādhameva dasseti pariyāyavacanattā padadvayassa.",
  "tika-s0105t0:517_4": "Kusalamūlasaṅkhātapatiṭṭhābhedanena khatūpahatabhāvaṁ dassetuṁ ‘‘bhinnapatiṭṭho jāto’’ti vuttaṁ. Patiṭṭhā, mūlanti ca atthato ekaṁ.",
  "tika-s0105t0:517_5": "Patiṭṭhahati sammattaniyāmokkamanaṁ etāyāti hi patiṭṭhā,",
  "tika-s0105t0:517_6": "tassa kusalūpanissayasampadā,",
  "tika-s0105t0:517_7": "sā kiriyāparādhena bhinnā vināsitā etenāti bhinnapatiṭṭho.",
  "tika-s0105t0:517_8": "Tadeva vitthārento ‘‘tathā’’tiādimāha.",
  "tika-s0105t0:517_9": "Yathā kusalamūlasaṅkhātā attano patiṭṭhānajātā,",
  "tika-s0105t0:517_10": "tathā anena raññā attanāva attā khato khanitoti yojanā.",
  "tika-s0105t0:517_11": "Khatoti hi idaṁ idha kammavasena siddhaṁ,",
  "tika-s0105t0:517_12": "pāḷiyaṁ pana kattuvasenāti daṭṭhabbaṁ.",
  "tika-s0105t0:517_13": "Padadvayassa pariyāyattā ‘‘upahato’’ti idha na vuttaṁ.",
  "tika-s0105t0:518_0": "‘‘Rāgo rajo na ca pana reṇu vuccatī’’tiādi (mahāni. 209; cūḷani.",
  "tika-s0105t0:518_1": "74) vacanato rāgadosamohāva idha rajo nāmāti vuttaṁ ‘‘rāgarajādivirahita’’nti.",
  "tika-s0105t0:518_2": "Vītasaddassa vigatapariyāyataṁ dasseti ‘‘vigatattā’’ti iminā.",
  "tika-s0105t0:518_3": "Dhammesu cakkhunti catusaccadhammesu pavattaṁ tesaṁ dassanaṭṭhena cakkhuṁ.",
  "tika-s0105t0:518_4": "Dhammesūti vā heṭṭhimesu tīsu maggadhammesu.",
  "tika-s0105t0:518_5": "Cakkhunti sotāpattimaggasaṅkhātaṁ ekaṁ cakkhuṁ,",
  "tika-s0105t0:518_6": "samudāyekadesavasena ādhāratthasamāsoyaṁ, na tu niddhāraṇatthasamāso. So hi sāsanaganthesu,",
  "tika-s0105t0:518_7": "sakkataganthesu ca sabbattha paṭisiddhoti.",
  "tika-s0105t0:518_8": "Dhammamayanti samathavipassanādhammena nibbattaṁ,",
  "tika-s0105t0:518_9": "iminā ‘‘dhammena nibbattaṁ cakkhu dhammacakkhū’’ti atthamāha.",
  "tika-s0105t0:518_10": "Apica dhammamayanti sīlāditividhadhammakkhandhoyeva maya-saddassa sakatthe pavattanato,",
  "tika-s0105t0:518_11": "anena ‘‘dhammoyeva cakkhu dhammacakkhū’’ti atthamāha.",
  "tika-s0105t0:518_12": "Aññesu ṭhānesūti aññesu suttapadesesu,",
  "tika-s0105t0:518_13": "etena yathāpāṭhaṁ tividhatthataṁ dasseti.",
  "tika-s0105t0:518_14": "Idha pana sotāpattimaggassevetaṁ adhivacanaṁ,",
  "tika-s0105t0:518_15": "tasmimpi anadhigate aññesaṁ vattabbatāyeva abhāvatoti adhippāyo.",
  "tika-s0105t0:519_0": "Idāni ‘‘khatāyaṁ bhikkhave rājā’’tiādipāṭhassa suviññeyyamadhippāyaṁ dassento ‘‘idaṁ vuttaṁ hotī’’tiādimāha.",
  "tika-s0105t0:519_1": "Tattha nābhavissāti sace na abhavissatha, evaṁ satīti attho.",
  "tika-s0105t0:519_2": "Atīte hi idaṁ kālātipattivacanaṁ, na anāgateti daṭṭhabbaṁ.",
  "tika-s0105t0:519_3": "Esa nayo sotāpattimaggaṁ patto abhavissāti etthāpi.",
  "tika-s0105t0:519_4": "Nanu ca maggapāpuṇanavacanaṁ bhavissamānattā anāgatakālikanti? Saccaṁ aniyamite,",
  "tika-s0105t0:519_5": "idha pana ‘‘idhevāsane nisinno’’ti niyamitattā atītakālikamevāti veditabbaṁ.",
  "tika-s0105t0:519_6": "Idañhi bhagavā rañño āsanā vuṭṭhāya acirapakkantasseva avocāti.",
  "tika-s0105t0:519_7": "Pāpamittasaṁsaggenāti devadattena,",
  "tika-s0105t0:519_8": "devadattaparisāsaṅkhātena ca pāpamittena saṁsaggato. Assāti sotāpattimaggassa.",
  "tika-s0105t0:519_9": "‘‘Evaṁ santepī’’tiādinā pāṭhānāruḷhaṁ vacanāvasesaṁ dasseti.",
  "tika-s0105t0:519_10": "Tasmāti saraṇaṁ gatattā muccissatīti sambandho.",
  "tika-s0105t0:519_11": "‘‘Mama ca sāsanamahantatāyā’’ti pāṭho yutto,",
  "tika-s0105t0:519_12": "katthaci pana ca-saddo na dissati,",
  "tika-s0105t0:519_13": "tattha so luttaniddiṭṭhoti daṭṭhabbaṁ.",
  "tika-s0105t0:519_14": "Na kevalaṁ saraṇaṁ gatattāyeva muccissati, atha kho yattha esa pasanno, pasannākārañca karoti,",
  "tika-s0105t0:519_15": "tassa ca tividhassapi sāsanassa uttamatāyāti hi saha samuccayena attho adhippetoti.",
  "tika-s0105t0:520_0": "‘‘Yathā nāmā’’tiādi dukkarakammavipākato sukarena muccanena upamādassanaṁ. Kocīti koci puriso. Kassacīti kassaci purisassa,",
  "tika-s0105t0:520_1": "‘‘vadha’’nti ettha bhāvayoge kammatthe sāmivacanaṁ.",
  "tika-s0105t0:520_2": "Pupphamuṭṭhimattena daṇḍenāti pupphamuṭṭhimattasaṅkhātena dhanadaṇḍena.",
  "tika-s0105t0:520_3": "Mucceyyāti vadhakammadaṇḍato mucceyya,",
  "tika-s0105t0:520_4": "daṇḍenāti vā nissakkatthe karaṇavacanaṁ ‘‘sumuttā mayaṁ tena mahāsamaṇenā’’tiādīsu (dī. ni. 2.232; cūḷava. 437) viya,",
  "tika-s0105t0:520_5": "pupphamuṭṭhimattena dhanadaṇḍato,",
  "tika-s0105t0:520_6": "vadhadaṇḍato ca mucceyyāti attho.",
  "tika-s0105t0:520_7": "Lohakumbhiyanti lohakumbhinarake.",
  "tika-s0105t0:520_8": "Tattha hi tadanubhavanakānaṁ sattānaṁ kammabalena lohamayā mahatī kumbhī nibbattā,",
  "tika-s0105t0:520_9": "tasmā taṁ ‘‘lohakumbhī’’ti vuccati. Uparimatalato adho patanto,",
  "tika-s0105t0:520_10": "heṭṭhimatalato uddhaṁ gacchanto,",
  "tika-s0105t0:520_11": "ubhayathā pana saṭṭhivassasahassāni honti. Vuttañca –",
  "tika-s0105t0:521_0": "‘‘Saṭṭhivassasahassāni, paripuṇṇāni sabbaso;",
  "tika-s0105t0:522_0": "Niraye paccamānānaṁ, kadā anto bhavissatī’’ti. (pe. va. 802; jā. 1.4.54);",
  "tika-s0105t0:523_0": "‘‘Heṭṭhimatalaṁ patvā,",
  "tika-s0105t0:523_1": "uparimatalaṁ pāpuṇitvā muccissatī’’ti vadanto imamatthaṁ dīpeti – yathā aññe seṭṭhiputtādayo aparāparaṁ adho patantā,",
  "tika-s0105t0:523_2": "uddhaṁ gacchantā ca anekāni vassasatasahassāni tattha paccanti, na tathā ayaṁ,",
  "tika-s0105t0:523_3": "ayaṁ pana rājā yathāvuttakāraṇena ekavārameva adho patanto,",
  "tika-s0105t0:523_4": "uddhañca gacchanto saṭṭhivassasahassāniyeva paccitvā muccissatīti.",
  "tika-s0105t0:523_5": "Ayaṁ pana attho kuto laddhoti anuyogaṁ pariharanto ‘‘idampi kira bhagavatā vuttamevā’’ti āha.",
  "tika-s0105t0:523_6": "Kirasaddo cettha anussavanattho,",
  "tika-s0105t0:523_7": "tena bhagavatā vuttabhāvassa ācariyaparamparato suyyamānataṁ,",
  "tika-s0105t0:523_8": "imassa ca atthassa ācariyaparamparābhatabhāvaṁ dīpeti.",
  "tika-s0105t0:523_9": "Atha pāḷiyaṁ saṅgītaṁ siyāti codanamapaneti ‘‘pāḷiyaṁ pana na āruḷha’’nti iminā,",
  "tika-s0105t0:523_10": "pakiṇṇakadesanābhāvena pāḷiyamanāruḷhattā pāṭhabhāvena na saṅgītanti adhippāyo.",
  "tika-s0105t0:523_11": "Pakiṇṇakadesanā hi pāḷiyamanāruḷhāti aṭṭhakathāsu vuttaṁ.",
  "tika-s0105t0:524_0": "Yadi anantare attabhāve narake paccati,",
  "tika-s0105t0:524_1": "evaṁ sati imaṁ desanaṁ sutvā ko rañño ānisaṁso laddhoti kassaci āsaṅkā siyāti tadāsaṅkānivattanatthaṁ codanaṁ uddharitvā pariharituṁ ‘‘idaṁ panā’’tiādi vuttaṁ.",
  "tika-s0105t0:524_2": "‘‘Ayañhī’’tiādinā niddālābhādikaṁ diṭṭhadhammikasamparāyikaṁ anekavidhaṁ mahānisaṁsaṁ sarūpato niyametvā dasseti.",
  "tika-s0105t0:524_3": "Ettha hi ‘‘ayaṁ…pe… niddaṁ labhatī’’ti iminā niddālābhaṁ dasseti,",
  "tika-s0105t0:524_4": "tadā kāyikacetasikadukkhāpagatabhāvañca niddālābhasīsena,",
  "tika-s0105t0:524_5": "‘‘tiṇṇaṁ…pe… akāsī’’ti iminā tiṇṇaṁ ratanānaṁ mahāsakkārakiriyaṁ,",
  "tika-s0105t0:524_6": "‘‘pothujjanikāya…pe… nāhosī’’ti iminā sātisayaṁ pothujjanikasaddhāpaṭilābhaṁ dassetīti evamādi diṭṭhadhammiko,",
  "tika-s0105t0:524_7": "‘‘anāgate…pe… parinibbāyissatī’’ti iminā pana ukkaṁsato samparāyiko dassito,",
  "tika-s0105t0:524_8": "anavasesato pana aparāparesu bhavesu aparimāṇoyeva samparāyiko veditabbo.",
  "tika-s0105t0:525_0": "Tattha madhurāyāti madhurarasabhūtāya.",
  "tika-s0105t0:525_1": "Ojavantiyāti madhurarasassāpi sārabhūtāya ojāya ojavatiyā.",
  "tika-s0105t0:525_2": "Puthujjane bhavā pothujjanikā.",
  "tika-s0105t0:525_3": "Pañca māre visesato jitavāti vijitāvī,",
  "tika-s0105t0:525_4": "parūpadesavirahatā cettha visesabhāvo.",
  "tika-s0105t0:525_5": "Paccekaṁ abhisambuddhoti paccekabuddho,",
  "tika-s0105t0:525_6": "anācariyako hutvā sāmaññeva sambodhiṁ abhisambuddhoti attho.",
  "tika-s0105t0:525_7": "Tathā hi ‘‘paccekabuddhā sayameva bujjhanti, na pare bodhenti, attharasameva paṭivijjhanti, na dhammarasaṁ.",
  "tika-s0105t0:525_8": "Na hi te lokuttaradhammaṁ paññattiṁ āropetvā desetuṁ sakkonti, mūgena diṭṭhasupino viya,",
  "tika-s0105t0:525_9": "vanacarakena nagare sāyitabyañjanaraso viya ca nesaṁ dhammābhisamayo hoti,",
  "tika-s0105t0:525_10": "sabbaṁ iddhisamāpattipaṭisambhidāpabhedaṁ pāpuṇantī’’ti (su. ni. aṭṭha. 1.khaggavisāṇasuttavaṇṇanā; apa. aṭṭha. 1.90, 91) aṭṭhakathāsu vuttaṁ.",
  "tika-s0105t0:526_0": "Etthāha – yadi rañño kammantarāyābhāve tasmiṁyeva āsane dhammacakkhu uppajjissatha,",
  "tika-s0105t0:526_1": "atha kathaṁ anāgate paccekabuddho hutvā parinibbāyissati.",
  "tika-s0105t0:526_2": "Yadi ca anāgate paccekabuddho hutvā parinibbāyissati,",
  "tika-s0105t0:526_3": "atha kathaṁ tasmiṁyeva āsane dhammacakkhu uppajjissatha,",
  "tika-s0105t0:526_4": "nanu ime sāvakabodhipaccekabodhiupanissayā bhinnanissayā dvinnaṁ bodhīnaṁ asādhāraṇabhāvato.",
  "tika-s0105t0:526_5": "Asādhāraṇā hi etā dve yathākkamaṁ pañcaṅgadvayaṅgasampattiyā, abhinīhārasamiddhivasena, pāramīsambharaṇakālavasena, abhisambujjhanavasena cāti?",
  "tika-s0105t0:526_6": "Nāyaṁ virodho ito paratoyevassa paccekabodhisambhārānaṁ sambharaṇīyattā.",
  "tika-s0105t0:526_7": "Sāvakabodhiyā bujjhanakasattāpi hi asati tassā samavāye kālantare paccekabodhiyā bujjhissanti tathābhinīhārassa sambhavatoti.",
  "tika-s0105t0:526_8": "Apare pana bhaṇanti – ‘‘paccekabodhiyāyevāyaṁ rājā katābhinīhāro.",
  "tika-s0105t0:526_9": "Katābhinīhārāpi hi tattha niyatimappattā tassa ñāṇassa paripākaṁ anupagatattā satthu sammukhībhāve sāvakabodhiṁ pāpuṇissantīti bhagavā ‘sacāyaṁ bhikkhave rājā’tiādimavoca,",
  "tika-s0105t0:526_10": "mahābodhisattānameva ca ānantariyaparimutti hoti, na itaresaṁ bodhisattānaṁ.",
  "tika-s0105t0:526_11": "Tathā hi paccekabodhiyaṁ niyato samāno devadatto cirakālasambhūtena lokanāthe āghātena garutarāni ānantariyakammāni pasavi,",
  "tika-s0105t0:526_12": "tasmā kammantarāyena ayaṁ idāni asamavetadassanābhisamayo rājā paccekabodhiniyāmena anāgate vijitāvī nāma paccekabuddho hutvā parinibbāyissatī’’ti daṭṭhabbaṁ,",
  "tika-s0105t0:526_13": "yuttataramettha vīmaṁsitvā gahetabbaṁ.",
  "tika-s0105t0:527_0": "Yathāvuttaṁ pāḷimeva saṁvaṇṇanāya nigamavasena dassento ‘‘idamavocā’’tiādimāha. Tassattho hi heṭṭhā vuttoti.",
  "tika-s0105t0:527_1": "Apica pāḷiyamanāruḷhampi atthaṁ saṅgahetuṁ ‘‘idamavocā’’tiādinā nigamanaṁ karotīti daṭṭhabbaṁ.",
  "tika-s0105t0:528_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṁhiravisāradañāṇacārinā anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṁsadhammasenāpatināmatherena mahādhammarājādhirājagarunā katāya sādhuvilāsiniyā nāma līnatthappakāsaniyā sāmaññaphalasuttavaṇṇanāya līnatthappakāsanā.",
  "tika-s0105t0:529_0": "Sāmaññaphalasuttavaṇṇanā niṭṭhitā."
}