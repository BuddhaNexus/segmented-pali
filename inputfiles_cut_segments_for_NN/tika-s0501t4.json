{
  "tika-s0501t4:0_0": "Nayasamuṭṭhānavibhāvanā",
  "tika-s0501t4:1_0": "79.",
  "tika-s0501t4:1_1": "Yena yena saṁvaṇṇanāvisesabhūtena desanāhārasampātādinā hārasampātena ekasuttappadesatthā niddhāretvā vibhattā,",
  "tika-s0501t4:1_2": "so saṁvaṇṇanāvisesabhūto desanāhārasampātādihārasampāto paripuṇṇo,",
  "tika-s0501t4:1_3": "‘‘katamaṁ nayasamuṭṭhāna’’nti pucchitabbattā ‘‘tattha katamaṁ nayasamuṭṭhāna’’ntiādi āraddhaṁ.",
  "tika-s0501t4:1_4": "Aṭṭhakathāyaṁ pana –‘‘evaṁ nānāsuttavasena,",
  "tika-s0501t4:1_5": "ekasuttavasena ca hāravicāraṁ dassetvā idāni nayavicāraṁ dassetuṁ ‘tattha katamaṁ nayasamuṭṭhāna’ntiādi āraddha’’nti (netti. aṭṭha.",
  "tika-s0501t4:1_6": "79) vuttaṁ.",
  "tika-s0501t4:1_7": "‘‘Tattha katamo nandiyāvaṭṭanayo’’tiādiṁ anārabhitvā ‘‘tattha katamaṁ nayasamuṭṭhāna’’ntiādiārambhane kāraṇaṁ aṭṭhakathāyaṁ vuttameva.",
  "tika-s0501t4:1_8": "Tattha tatthāti tesu hārādīsu yo atthanayo saṁvaṇṇanānayena niddiṭṭho,",
  "tika-s0501t4:1_9": "tasseva atthanayassa samuṭṭhānaṁ bhūmiṁ pucchati ‘‘katamaṁ nayasamuṭṭhāna’’nti.",
  "tika-s0501t4:2_0": "Kiñcāpi saṁvaṇṇanānayā niddiṭṭhā,",
  "tika-s0501t4:2_1": "tathāpi atthanayasaṁvaṇṇanānayānaṁ visesassa pākaṭaṁ kātuṁ puna kathayissāma.",
  "tika-s0501t4:2_2": "Taṇhāavijjāhi saṁkilesapakkhassa suttatthassa catusaccayojanamukhena nayanalakkhaṇo saṁvaṇṇanāviseso",
  "tika-s0501t4:2_3": "ceva samathavipassanāhi vodānapakkhassa suttatthassa catusaccayojanamukhena nayanalakkhaṇo saṁvaṇṇanāviseso",
  "tika-s0501t4:2_4": "ca nandiyāvaṭṭo nayo nāma.",
  "tika-s0501t4:2_5": "Tīhi akusalamūlehi lobhādīhi saṁkilesapakkhassa suttatthassa catusaccayojanamukhena nayanalakkhaṇo saṁvaṇṇanāviseso",
  "tika-s0501t4:2_6": "ceva tīhi kusalamūlehi alobhādīhi vodānapakkhassa suttatthassa catusaccayojanamukhena nayanalakkhaṇo",
  "tika-s0501t4:2_7": "saṁvaṇṇanāviseso ca tipukkhalo nayo nāma.",
  "tika-s0501t4:2_8": "Catūhi subhasaññādīhi vipallāsehi sakalasaṁkilesapakkhassa suttatthassa catusaccayojanamukhena nayanalakkhaṇo",
  "tika-s0501t4:2_9": "saṁvaṇṇanāviseso ceva catūhi asubhasaññādīhi avipallāsehi satipaṭṭhānehi,",
  "tika-s0501t4:2_10": "saddhindriyehi vā vodānapakkhassa suttatthassa catusaccayojanamukhena nayanalakkhaṇo saṁvaṇṇanāviseso",
  "tika-s0501t4:2_11": "ca sīhavikkīḷito nayo nāmāti vuttā nayā saṁvaṇṇanānayā nāma.",
  "tika-s0501t4:2_12": "Tesaṁ saṁvaṇṇanānayānaṁ samuṭṭhānaṁ pucchati ‘‘katamaṁ nayasamuṭṭhāna’’nti.",
  "tika-s0501t4:3_0": "Nayā pana nānāsuttato niddhāritehi taṇhāavijjādīhi mūlapadehi catusaccayojanāya nayato anubujjhiyamāno dukkhādiattho.",
  "tika-s0501t4:3_1": "So hi maggañāṇaṁ nayati sampāpetīti ‘‘nayo’’ti vutto,",
  "tika-s0501t4:3_2": "so atthanayo nāma.",
  "tika-s0501t4:3_3": "Tasseva atthanayassa samuṭṭhānaṁ pucchati ‘‘katamaṁ nayasamuṭṭhāna’’nti?",
  "tika-s0501t4:3_4": "Tasmā catusaccayojanāya nayaggāhato nīyati anupucchīyatīti nayo, ko so?",
  "tika-s0501t4:3_5": "Suttatthabhūto dukkhādiko attho.",
  "tika-s0501t4:3_6": "Nayati maggañāṇaṁ pāpetīti vā nayo,",
  "tika-s0501t4:3_7": "dukkhādiko atthova. Tenāha –",
  "tika-s0501t4:3_8": "‘‘anubujjhiyamāno dukkhādiattho.",
  "tika-s0501t4:3_9": "So hi maggañāṇaṁ nayati sampāpetīti nayo’’ti (netti. aṭṭha. 79).",
  "tika-s0501t4:3_10": "Samuṭṭhahanti nayā etenāti samuṭṭhānaṁ, kiṁ taṁ?",
  "tika-s0501t4:3_11": "Avijjātaṇhādikāraṇaṁ,",
  "tika-s0501t4:3_12": "taṁdīpanā saṁvaṇṇanā ca.",
  "tika-s0501t4:3_13": "Avijjātaṇhādinā hi dukkhādiatthanayā sambhavanti.",
  "tika-s0501t4:3_14": "Atha vā avijjātaṇhādīhi catusaccayojanā samuṭṭhānaṁ nāma.",
  "tika-s0501t4:3_15": "Tena vuttaṁ –",
  "tika-s0501t4:3_16": "‘‘kiṁ pana taṁ?",
  "tika-s0501t4:3_17": "Taṁtaṁmūlapadehi catusaccayojanā’’ti (netti. aṭṭha. 79).",
  "tika-s0501t4:3_18": "Evaṁ atthe gayhamāne sati saṁvaṇṇanānayāpi gahitā honti,",
  "tika-s0501t4:3_19": "nayānaṁ samuṭṭhānaṁ nayasamuṭṭhānaṁ,",
  "tika-s0501t4:3_20": "tasmiṁ nayasamuṭṭhāne.",
  "tika-s0501t4:4_0": "‘‘Katamaṁ nandiyāvaṭṭanayasamuṭṭhāna’’nti pucchitabbattā paṭhamaṁ nandiyāvaṭṭanayasamuṭṭhānaṁ dassetuṁ ‘‘pubbā koṭi na paññāyatī’’tiādi vuttaṁ.",
  "tika-s0501t4:4_1": "Nandiyāvaṭṭanayasamuṭṭhānabhūtāya avijjāya ca taṇhāya ca pubbā koṭi ‘‘asukassa buddhassa bhagavato uppajjanakāle uppannā,",
  "tika-s0501t4:4_2": "asukassa cakkavattino uppajjanakāle uppannā’’ti na paññāyati koṭiyā abhāvatoti yojanā.",
  "tika-s0501t4:4_3": "‘‘Avijjātaṇhāsu katamā nīvaraṇaṁ,",
  "tika-s0501t4:4_4": "katamā saṁyojana’’nti pucchitabbattā ‘‘tattha avijjā nīvaraṇaṁ taṇhā saṁyojana’’nti vuttaṁ.",
  "tika-s0501t4:4_5": "Tatthāti tāsu avijjātaṇhāsu.",
  "tika-s0501t4:4_6": "Ādīnavapaṭicchādikattā avijjā nīvaraṇaṁ.",
  "tika-s0501t4:4_7": "Bhavesu saṁyojanato taṇhā saṁyojanaṁ.",
  "tika-s0501t4:4_8": "‘‘Avijjānīvaraṇā sattā kathaṁ vicaranti,",
  "tika-s0501t4:4_9": "kathaṁ vuccanti,",
  "tika-s0501t4:4_10": "taṇhāsaṁyojanā sattā kathaṁ vicaranti kathaṁ vuccantī’’ti pucchitabbattā ‘‘avijjānīvaraṇā sattā’’tiādi vuttaṁ.",
  "tika-s0501t4:4_11": "Avijjānīvaraṇametesamatthīti avijjānīvaraṇā.",
  "tika-s0501t4:4_12": "Avijjāya saṁyuttā viya pavattā avijjāya abhinivisavatthūsu saṁyuttā viya pavattā sattā avijjāpakkhena",
  "tika-s0501t4:4_13": "vipallāsena niccādiabhinivesavatthubhūte rūpādiārammaṇe vicaranti vividhā caranti pavattanti,",
  "tika-s0501t4:4_14": "te niccādiabhinivisantā vicarantā sattā ‘‘diṭṭhicaritā’’ti vuccanti.",
  "tika-s0501t4:4_15": "Taṇhāsaṁyojanametesanti taṇhāsaṁyojanā.",
  "tika-s0501t4:4_16": "Taṇhāya saṁyuttā viya pavattā,",
  "tika-s0501t4:4_17": "taṇhāya vā ārammaṇabhūte vatthukāme saṁyuttā viya pavattā sattā taṇhāpakkhena aṭṭhasatataṇhāvicaritena",
  "tika-s0501t4:4_18": "ārammaṇabhūte vatthusmiṁ vicaranti pavattantīti attho.",
  "tika-s0501t4:5_0": "‘‘Diṭṭhicaritā sattā kaṁ paṭipattiṁ anuyuttā viharanti,",
  "tika-s0501t4:5_1": "taṇhācaritā sattā kaṁ paṭipattiṁ anuyuttā viharantī’’ti pucchitabbattā ‘‘diṭṭhicaritā’’tiādi vuttaṁ.",
  "tika-s0501t4:5_2": "Diṭṭhicaritā sattā ito sāsanato bahiddhā pabbajitā hontāpi ‘‘sukhena adhigantabbaṁ sukhaṁ natthi,",
  "tika-s0501t4:5_3": "dukkhena adhigantabbaṁ sukhaṁ pana atthī’’ti manasi karontā attakilamathānuyogaṁ pañcātapādipaṭipattiṁ anuyuttā viharanti.",
  "tika-s0501t4:5_4": "Taṇhācaritā sattā ito sāsanato bahiddhā pabbajitā hontāpi ‘‘kāme paṭisevantā lokaṁ vaḍḍhāpentā bahuṁ",
  "tika-s0501t4:5_5": "puññaṁ vaḍḍhāpentī’’ti manasi karontā kāmesu kāmasukhallikānuyogaṁ paṭipattiṁ anuyuttā viharanti.",
  "tika-s0501t4:6_0": "‘‘Kasmā diṭṭhicaritā tathāvidhaṁ paṭipattiṁ anuyuttā viharanti,",
  "tika-s0501t4:6_1": "kasmā taṇhācaritā tathāvidhaṁ paṭipattiṁ anuyuttā viharantī’’ti pucchitabbattā ‘‘tattha kiṁ kāraṇa’’ntiādi vuttaṁ.",
  "tika-s0501t4:6_2": "Tatthāti tattha tesu diṭṭhicaritataṇhācaritesu.",
  "tika-s0501t4:6_3": "Yaṁ yasmā kāraṇā viharanti,",
  "tika-s0501t4:6_4": "taṁ kāraṇaṁ kinti pucchati.",
  "tika-s0501t4:6_5": "Ito sāsanato bahiddhā yesaṁ puggalānaṁ saccavavatthānaṁ natthi,",
  "tika-s0501t4:6_6": "catusaccappakāsanā kuto ca atthi,",
  "tika-s0501t4:6_7": "samathavipassanākosallaṁ vā upasamasukhappatti vā kuto atthi,",
  "tika-s0501t4:6_8": "te puggalā upasamasukhassa anabhiññā viparītacetā hutvā evaṁ āhaṁsu ‘‘sukhena adhigantabbaṁ sukhaṁ natthi ,",
  "tika-s0501t4:6_9": "dukkhena adhigantabbaṁ sukhaṁ nāma atthī’’ti.",
  "tika-s0501t4:6_10": "Te evaṁsaññī evaṁdiṭṭhī dukkhena sukhaṁ patthayamānā hutvā attakilamathānuyogamanuyuttā viharanti.",
  "tika-s0501t4:6_11": "Ito sāsanato bahiddhā yesaṁ puggalānaṁ saccavavatthānaṁ natthi,",
  "tika-s0501t4:6_12": "catusaccappakāsanā kuto ca atthi,",
  "tika-s0501t4:6_13": "samathavipassanākosallaṁ vā upasamasukhappatti vā kuto atthi,",
  "tika-s0501t4:6_14": "te puggalā upasamasukhassa anabhiññā viparītacetā hutvā evamāhaṁsu ‘‘yo kāme paṭisevati,",
  "tika-s0501t4:6_15": "so lokaṁ vaḍḍhayati,",
  "tika-s0501t4:6_16": "yo lokaṁ vaḍḍhayati,",
  "tika-s0501t4:6_17": "so bahuṁ puññaṁ pasavatī’’ti.",
  "tika-s0501t4:6_18": "Te evaṁsaññī evaṁdiṭṭhī kāmesu sukhasaññī hutvā kāmasukhallikānuyogaṁ anuyuttā ca viharantīti yojanā kātabbā.",
  "tika-s0501t4:7_0": "‘‘Tathā viharantā kiṁ vaḍḍhayantī’’ti pucchitabbattā ‘‘te tadabhiññā santā rogameva vaḍḍhayantī’’ti vuttaṁ.",
  "tika-s0501t4:7_1": "‘‘Tathā vaḍḍhayantā rogādīnaṁ bhesajjaṁ samathavipassanaṁ vaḍḍhayanti ki’’nti pucchitabbattā ‘‘te rogābhitunnā",
  "tika-s0501t4:7_2": "gaṇḍapaṭipīḷitā sallānuviddhā nirayatiracchānayonipetāsuresu ummujjanimujjāni karontā ugghātanigghātaṁ",
  "tika-s0501t4:7_3": "paccanubhontā rogagaṇḍasallabhesajjaṁ navindantī’’ti vuttaṁ.",
  "tika-s0501t4:7_4": "Attho pana aṭṭhakathāyaṁ (netti. aṭṭha.",
  "tika-s0501t4:7_5": "79) vutto.",
  "tika-s0501t4:7_6": "‘‘Katame saṁkilesavodānā,",
  "tika-s0501t4:7_7": "katame rogādayo,",
  "tika-s0501t4:7_8": "katamaṁ bhesajja’’nti pucchitabbattā ‘‘tattha attakilamathānuyogo’’tiādi vuttaṁ.",
  "tika-s0501t4:7_9": "Tatthāti tesu saṁkilesavodānarogabhesajjādīsu.",
  "tika-s0501t4:7_10": "Attakilamathānuyogo ca kāmasukhallikānuyogo ca saṁkileso hoti,",
  "tika-s0501t4:7_11": "samathavipassanā vodānaṁ hoti,",
  "tika-s0501t4:7_12": "attakilamathānuyogo ca rogo hoti,",
  "tika-s0501t4:7_13": "samathavipassanā roganigghātakabhesajjaṁ…pe...",
  "tika-s0501t4:7_14": "samathavipassanā salluddhāraṇabhesajjaṁ hoti.",
  "tika-s0501t4:8_0": "‘‘Katamo katamaṁ sacca’’nti pucchitabbattā ‘‘tattha saṁkileso dukkha’’ntiādi vuttaṁ.",
  "tika-s0501t4:8_1": "Tatthāti tesu saṁkilesādīsu saṁkileso ekadesavasena dukkhaṁ dukkhasaccaṁ hoti.",
  "tika-s0501t4:8_2": "Tadabhisaṅgoti tasmiṁ saṁkilese abhisaṅgo viya pavatto lokiyadhammo niravasesavasena dukkhasaccaṁ hoti.",
  "tika-s0501t4:8_3": "Atha vā tasmiṁ dukkhe abhisaṅgo viya pavattā taṇhā dukkhasamudayo samudayasaccaṁ hoti.",
  "tika-s0501t4:8_4": "Taṇhānirodho dukkhanirodho nirodhasaccaṁ hoti.",
  "tika-s0501t4:8_5": "Samathavipassanā dukkhanirodhagāminī paṭipadā maggasaccaṁ hoti.",
  "tika-s0501t4:8_6": "Imāni cattāri saccāni niddhāretvā yojetabbāni.",
  "tika-s0501t4:8_7": "‘‘Tesu catūsu saccesu katamaṁ pariññeyyaṁ,",
  "tika-s0501t4:8_8": "katamo pahātabbo,",
  "tika-s0501t4:8_9": "katamo bhāvetabbo,",
  "tika-s0501t4:8_10": "katamo sacchikātabbo’’ti pucchitabbattā ‘‘dukkhaṁ pariññeyya’’ntiādi vuttaṁ.",
  "tika-s0501t4:9_0": "80.",
  "tika-s0501t4:9_1": "Diṭṭhicaritataṇhācaritānaṁ attakilamathānuyogādivasena cattāri saccāni niddhāritāni,",
  "tika-s0501t4:9_2": "‘‘kathaṁ diṭṭhicaritataṇhācaritānaṁ sakkāyadassane pavattibhedavasena cattāri saccāni niddhāritānī’’ti",
  "tika-s0501t4:9_3": "pucchitabbattā ‘‘tattha diṭṭhicaritā’’tiādi vuttaṁ.",
  "tika-s0501t4:9_4": "Atha vā ‘‘diṭṭhicaritataṇhācaritānaṁ sakkāyadassane katamo pavattibhedo’’ti pucchitabbattā imesaṁ sakkāyadassane",
  "tika-s0501t4:9_5": "ayaṁ pavattibhedoti vibhajitvā dassetuṁ ‘‘tattha diṭṭhicaritā’’tiādi vuttaṁ.",
  "tika-s0501t4:9_6": "Tena vuttaṁ –",
  "tika-s0501t4:9_7": "‘‘idāni diṭṭhicaritataṇhācaritānaṁ sakkāyadiṭṭhidassane pavattibhedaṁ dassetuṁ ‘diṭṭhicaritā’tiādi vutta’’nti.",
  "tika-s0501t4:9_8": "Tatthāti tesu diṭṭhicaritataṇhācaritesu.",
  "tika-s0501t4:9_9": "Diṭṭhicaritā puggalā rūpaṁ ‘‘attā’’ti attato upagacchanti…pe…",
  "tika-s0501t4:9_10": "viññāṇaṁ ‘‘attā’’ti attato upagacchanti diṭṭhicaritānaṁ attābhinivesassa balavabhāvato,",
  "tika-s0501t4:9_11": "taṇhācaritā pana rūpaṁ vā ‘‘attā’’ti rūpavantaṁ attānaṁ upagacchanti attani vā rūpaṁ,",
  "tika-s0501t4:9_12": "rūpasmiṁ vā ‘‘attā’’ti attānaṁ upagacchanti…pe…",
  "tika-s0501t4:9_13": "viññāṇasmiṁ vā ‘‘attā’’ti attānaṁ upagacchanti taṇhācaritānaṁ attaniyābhinivesassa balavabhāvato.",
  "tika-s0501t4:9_14": "Pañcasu upādānakkhandhesu ekekaṁ nissāya catubbidhattā vīsativatthukā ayaṁ micchādiṭṭhi ‘‘sakkāyadiṭṭhī’’ti vuccati.",
  "tika-s0501t4:9_15": "Evaṁ diṭṭhicaritataṇhācaritānaṁ sakkāyadassane pavattibhedo viññātabboti attho.",
  "tika-s0501t4:10_0": "‘‘Sakkāyadiṭṭhiyā katamo paṭipakkho’’ti pucchitabbattā ‘‘tassā paṭipakkho’’tiādi vuttaṁ.",
  "tika-s0501t4:10_1": "Tassā sakkāyadiṭṭhiyā pajahanavasena lokuttarā sammādiṭṭhi paṭipakkho,",
  "tika-s0501t4:10_2": "tassā sammādiṭṭhiyā anvāyikā anuguṇabhāvena pavattanakā dhammā ca sakkāyadiṭṭhiyā pajahanavasena paṭipakkhā bhavanti.",
  "tika-s0501t4:10_3": "‘‘Katame dhammā anvāyikā’’ti pucchitabbattā ‘‘sammāsaṅkappo’’tiādi vuttaṁ.",
  "tika-s0501t4:10_4": "Sammāsaṅkappo…pe…",
  "tika-s0501t4:10_5": "sammāsamādhi ime dhammā anvāyikā honti.",
  "tika-s0501t4:10_6": "Ayaṁ sammādiṭṭhiādiko ariyo aṭṭhaṅgiko maggo tassā sakkāyadiṭṭhiyā paṭipakkho hoti pahāyakattā.",
  "tika-s0501t4:10_7": "‘‘Te sammādiṭṭhiyādayo dhammā khandhato kittakā hontī’’ti pucchitabbattā ‘‘te tayo khandhā’’tiādi vuttaṁ.",
  "tika-s0501t4:10_8": "‘‘Katamo khandho samatho,",
  "tika-s0501t4:10_9": "katamo khandho vipassanā’’ti pucchitabbattā ‘‘sīlakkhandho samādhikkhandho ca samatho,",
  "tika-s0501t4:10_10": "paññākkhandho vipassanā’’ti vuttaṁ.",
  "tika-s0501t4:10_11": "‘‘Sakkāyādīsu katamo katamaṁ saccaṁ,",
  "tika-s0501t4:10_12": "katamo katamaṁ sacca’’nti pucchitabbattā ‘‘tattha sakkāyo’’tiādi vuttaṁ.",
  "tika-s0501t4:11_0": "‘‘Diṭṭhicaritataṇhācaritānaṁ sakkāyadiṭṭhitappaṭipakkhavasena cattāri saccāni niddhāritāni,",
  "tika-s0501t4:11_1": "kathaṁ antadvayamajjhimapaṭipadā niddhāritā’’ti vattabbattā ‘‘tattha ye rūpaṁ attato’’tiādi vuttaṁ.",
  "tika-s0501t4:11_2": "Tatthāti tesu diṭṭhicaritataṇhācaritesu ye diṭṭhicaritā puggalā rūpaṁ ‘‘attā’’ti attato upagacchanti…pe…",
  "tika-s0501t4:11_3": "viññāṇaṁ ‘‘attā’’ti attato upagacchanti.",
  "tika-s0501t4:11_4": "Ime diṭṭhicaritā puggalā ‘‘rūpādayo ca attā,",
  "tika-s0501t4:11_5": "rūpādīnañca aniccattā,",
  "tika-s0501t4:11_6": "attassāpi aniccattā attā ucchijjati,",
  "tika-s0501t4:11_7": "attā vinassati,",
  "tika-s0501t4:11_8": "attā paraṁ maraṇā na hotī’’ti abhinivisanato ‘‘ucchedavādino’’ti vuccanti.",
  "tika-s0501t4:11_9": "Ye taṇhācaritā puggalā rūpaṁ vā ‘‘attā’’ti rūpavantaṁ attānaṁ upagacchanti…pe…",
  "tika-s0501t4:11_10": "viññāṇaṁ vā ‘‘attā’’ti viññāṇavantaṁ attānaṁ upagacchanti.",
  "tika-s0501t4:11_11": "Attani vā viññāṇaṁ,",
  "tika-s0501t4:11_12": "viññāṇasmiṁ vā attānaṁ upagacchanti.",
  "tika-s0501t4:11_13": "Ime taṇhācaritā puggalā ‘‘rūpādīhi attā añño aññattā attā nicco sassato’’ti abhinivisanato ‘‘sassatavādino’’ti vuccanti.",
  "tika-s0501t4:12_0": "Tattha tesu ucchedavādīsassatavādīpuggalesu pavattā ucchedavādasassatavādā ubho antā antadvayapaṭipadā honti.",
  "tika-s0501t4:12_1": "Ayaṁ antadvayapaṭipadā saṁsārapavattanassa hetubhāvato saṁsārapavatti hoti,",
  "tika-s0501t4:12_2": "tassa antadvayassa paṭipajjanassa pajahanavasena majjhimapaṭipadāsaṅkhātova ariyo aṭṭhaṅgiko maggo paṭipakkho hoti pahāyakattā.",
  "tika-s0501t4:12_3": "Ayaṁ maggo saṁsāranivattanassa hetubhāvato saṁsāranivatti hoti.",
  "tika-s0501t4:12_4": "Tattha saṁsārapavattisaṁsāranivattīsu pavatti saṁsārapavatti dukkhaṁ dukkhasaccaṁ,",
  "tika-s0501t4:12_5": "tadabhisaṅgo tasmiṁ dukkhe abhisaṅgo taṇhā samudayo samudayasaccaṁ,",
  "tika-s0501t4:12_6": "taṇhānirodho dukkhanirodho nirodhasaccaṁ,",
  "tika-s0501t4:12_7": "ariyo aṭṭhaṅgiko maggo dukkhanirodhagāminī paṭipadā maggasaccaṁ,",
  "tika-s0501t4:12_8": "iti imāni cattāri saccāni niddhāritāni.",
  "tika-s0501t4:12_9": "‘‘Dukkhaṁ pariññeyya’’ntiādimhi vuttanayova attho.",
  "tika-s0501t4:13_0": "‘‘Ucchedasassatassa kittako pabhedo,",
  "tika-s0501t4:13_1": "maggassa kittako’’ti pucchitabbattā ‘‘tattha ucchedasassata’’ntiādi vuttaṁ.",
  "tika-s0501t4:13_2": "Tattha ucchedasassataariyamaggesu ucchedasassatadassanaṁ samāsato saṅkhepato vīsativatthukā sakkāyadiṭṭhi.",
  "tika-s0501t4:13_3": "Ucchedo pañcupādānakkhandhe nissāya pavattattā pañcavidho,",
  "tika-s0501t4:13_4": "sassatadassanaṁ ekekasmiṁ tidhā uppajjanato pannarasavidhanti vīsatividhaṁ hoti.",
  "tika-s0501t4:13_5": "Vitthārato dvāsaṭṭhi diṭṭhigatāni. Katamāni?",
  "tika-s0501t4:13_6": "Cattāro sassatavādā,",
  "tika-s0501t4:13_7": "cattāro ekaccasassatavādā,",
  "tika-s0501t4:13_8": "cattāro antānantavādā,",
  "tika-s0501t4:13_9": "cattāro amarāvikkhepavādā,",
  "tika-s0501t4:13_10": "dve adhiccasamuppannavādā,",
  "tika-s0501t4:13_11": "soḷasa saññīvādā,",
  "tika-s0501t4:13_12": "aṭṭha asaññīvādā,",
  "tika-s0501t4:13_13": "aṭṭha nevasaññīnāsaññīvādā,",
  "tika-s0501t4:13_14": "satta ucchedavādā,",
  "tika-s0501t4:13_15": "pañca diṭṭhadhammanibbānavādāti dvāsaṭṭhi diṭṭhigatāni veditabbāni.",
  "tika-s0501t4:13_16": "Vitthārato pana brahmajālasutte (dī. ni.",
  "tika-s0501t4:13_17": "1.30 ādayo) āgatāni.",
  "tika-s0501t4:13_18": "Tesaṁ ucchedasassatadassanānaṁ tecattālīsaṁ bodhipakkhiyadhammā paṭipakkho maggo.",
  "tika-s0501t4:13_19": "Katame tecattālīsaṁ?",
  "tika-s0501t4:13_20": "‘‘Aniccasaññā dukkhasaññā anattasaññā’’ti tisso saññā ca ‘‘pahānasaññā virāgasaññā nirodhasaññā’’ti tisso",
  "tika-s0501t4:13_21": "saññā cāti cha saññā ca ‘‘cattāro satipaṭṭhānā,",
  "tika-s0501t4:13_22": "cattāro sammappadhānā,",
  "tika-s0501t4:13_23": "cattāro iddhipādā,",
  "tika-s0501t4:13_24": "pañcindriyāni,",
  "tika-s0501t4:13_25": "pañca balāni,",
  "tika-s0501t4:13_26": "satta bojjhaṅgā,",
  "tika-s0501t4:13_27": "aṭṭha maggaṅgānī’’ti tecattālīsaṁ bodhipakkhiyadhammā vipassanāvasena paṭipakkho maggo nāma.",
  "tika-s0501t4:14_0": "‘‘Samathavasena katamo paṭipakkho’’ti vattabbattā ‘‘aṭṭha vimokkhā’’tiādi vuttaṁ.",
  "tika-s0501t4:14_1": "Aṭṭha vimokkhā pākaṭā.",
  "tika-s0501t4:14_2": "Dasa kasiṇāyatanāni samathavasena paṭipakkho maggo nāma.",
  "tika-s0501t4:14_3": "‘‘Katamaṁ ñāṇaṁ katamassa dhammassa padālana’’nti pucchitabbattā ‘‘dvāsaṭṭhi diṭṭhigatānī’’tiādi vuttaṁ.",
  "tika-s0501t4:14_4": "Diṭṭhicarite pavattāni diṭṭhigatāni, moho.",
  "tika-s0501t4:14_5": "Taṇhācarite pavattāni diṭṭhigatāni, jālaṁ.",
  "tika-s0501t4:14_6": "Anādivasena pavatto moho.",
  "tika-s0501t4:14_7": "Anidhanavasena pavattaṁ jālaṁ.",
  "tika-s0501t4:14_8": "Aṭṭha samāpattiyo samāpajjitvā tejetvā tikkhaṁ vipassanāñāṇañca ariyamaggañāṇañcañāṇavajiraṁ nāma bodhipakkhiyadhammānaṁ ñāṇapadaṭṭhānattā.",
  "tika-s0501t4:14_9": "Moho ca jālañca mohajālaṁ.",
  "tika-s0501t4:14_10": "Padāletīti padālanaṁ,",
  "tika-s0501t4:14_11": "kattari yupaccayo,",
  "tika-s0501t4:14_12": "mohajālassa padālananti mohajālapadālanaṁ.",
  "tika-s0501t4:14_13": "Padālanañhi duvidhaṁ vikkhambhanapadālanaṁ samucchedapadālananti.",
  "tika-s0501t4:14_14": "Pubbabhāge samathavipassanāvasena vikkhambhanapadālanaṁ,",
  "tika-s0501t4:14_15": "maggakkhaṇe samucchedapadālanaṁ eva daṭṭhabbaṁ.",
  "tika-s0501t4:14_16": "Tatthāti tasmiṁ mohajāle avijjā moho,",
  "tika-s0501t4:14_17": "bhavataṇhā jālaṁ.",
  "tika-s0501t4:14_18": "Attano ādhāraṁ puggalaṁ dukkhādīsu aṭṭhasu ṭhānesu mohetīti moho.",
  "tika-s0501t4:14_19": "Paṭhamaṁ jālaṁ jaṭaṁ lāyitvā jaṭāvasena lāti pavattatīti jālaṁ,",
  "tika-s0501t4:14_20": "attani jātaṁ macchasakuṇādikaṁ lāti gaṇhāti,",
  "tika-s0501t4:14_21": "lāpeti gaṇhāpetīti vā jālaṁ,",
  "tika-s0501t4:14_22": "jālaṁ viyāti jālaṁ.",
  "tika-s0501t4:14_23": "Tena vuttaṁ –",
  "tika-s0501t4:14_24": "‘‘atītādibhedabhinnesu rūpādīsu,",
  "tika-s0501t4:14_25": "sakaattabhāvādīsu ca saṁsibbanavasena pavattanato jālaṁ bhavataṇhā’’ti (netti. aṭṭha. 80).",
  "tika-s0501t4:14_26": "‘‘Avijjātaṇhāhi attakilamathānuyogādīnaṁ kilesapakkhānaṁ niddhāraṇaṁ kataṁ kathaṁ kena saddahitabba’’nti",
  "tika-s0501t4:14_27": "vattabbattā ‘‘tena vuccati ‘pubbā koṭi na paññāyati avijjāya ca bhavataṇhāya cā’ti’’ vuttaṁ.",
  "tika-s0501t4:15_0": "81.",
  "tika-s0501t4:15_1": "‘‘Ito sāsanato bahiddhā diṭṭhicaritataṇhācaritānaṁ paṭipadādayo niddhāritā,",
  "tika-s0501t4:15_2": "sāsane diṭṭhicaritataṇhācaritānaṁ paṭipadādayo kathaṁ niddhāritabbā’’ti vattabbattā ‘‘saṁkilesapakkhā suttatthā ācariyena dassitā,",
  "tika-s0501t4:15_3": "vodānapakkhasuttatthā kathaṁ dassitabbā’’ti vattabbattā vā ‘‘tattha diṭṭhicarito asmiṁ sāsane’’tiādi vuttaṁ.",
  "tika-s0501t4:15_4": "Tatthāti tesu diṭṭhicaritataṇhācaritesu.",
  "tika-s0501t4:15_5": "Diṭṭhicarito puggalo asmiṁ sāsane pabbajito hutvā catūsu paccayesu sallekhānusantatavutti bhavati. Kasmā?",
  "tika-s0501t4:15_6": "Yasmā sallekhe tibbagāravo,",
  "tika-s0501t4:15_7": "tasmā sallekhe tibbagāravattā.",
  "tika-s0501t4:15_8": "Taṇhācarito puggalo asmiṁ sāsane pabbajito hutvā sikkhānusantatavutti bhavati . Kasmā?",
  "tika-s0501t4:15_9": "Yasmā sikkhāya tibbagāravo,",
  "tika-s0501t4:15_10": "tasmā sikkhāya tibbagāravattā.",
  "tika-s0501t4:15_11": "Diṭṭhicarito puggalo sammattaniyāmaṁ okkamanto hutvā dhammānusārī puggalo bhavati. Kasmā?",
  "tika-s0501t4:15_12": "Diṭṭhiyā diṭṭhivisaye paññāsadisapavattanato.",
  "tika-s0501t4:15_13": "Taṇhācarito puggalo sammattaniyāmaṁ okkamanto hutvā saddhānusārī bhavati. Kasmā?",
  "tika-s0501t4:15_14": "Taṇhāvasena micchādhimokkhattā.",
  "tika-s0501t4:15_15": "Diṭṭhicarito puggalo sukhāya paṭipadāya,",
  "tika-s0501t4:15_16": "dandhābhiññāya ca niyyāti,",
  "tika-s0501t4:15_17": "sukhāya paṭipadāya,",
  "tika-s0501t4:15_18": "khippābhiññāya ca niyyāti sukhena kilesehi vikkhambhituṁ samatthattā.",
  "tika-s0501t4:15_19": "Taṇhācarito puggalo dukkhāya paṭipadāya,",
  "tika-s0501t4:15_20": "dandhābhiññāya ca niyyāti,",
  "tika-s0501t4:15_21": "dukkhāya paṭipadāya,",
  "tika-s0501t4:15_22": "khippābhiññāya ca niyyāti dukkhena kilesehi vikkhambhituṁ samatthattā.",
  "tika-s0501t4:16_0": "‘‘Tathā kasmā niyyātī’’ti pucchitabbattā ‘‘tattha kiṁ kāraṇaṁ ya’’ntiādi vuttaṁ.",
  "tika-s0501t4:16_1": "Yaṁ yena kāraṇena niyyāti,",
  "tika-s0501t4:16_2": "taṁ kāraṇaṁ kinti pucchati.",
  "tika-s0501t4:16_3": "Tassa taṇhācaritassa kāmā sukhena apariccattā hi yasmā bhavanti,",
  "tika-s0501t4:16_4": "tasmā kāmānaṁ sukhena apariccattattā tathā niyyāti.",
  "tika-s0501t4:16_5": "So taṇhācarito kāmehi vatthukāmakilesakāmehi viveciyamāno dukkhena paṭinissarati,",
  "tika-s0501t4:16_6": "dandhañca dhammaṁ catusaccadhammaṁ ājānāti.",
  "tika-s0501t4:16_7": "Yo pana ayaṁ puggalo diṭṭhicarito hoti,",
  "tika-s0501t4:16_8": "so ayaṁ diṭṭhicarito puggalo ādito ādimhiyeva kāmehi kilesakāmavatthukāmehi anatthiko bhavati.",
  "tika-s0501t4:16_9": "So diṭṭhicarito tato tehi kāmehi viveciyamāno khippañca sukhena paṭinissarati,",
  "tika-s0501t4:16_10": "khippañca dhammaṁ ājānāti.",
  "tika-s0501t4:17_0": "‘‘Taṇhācarito dukkhāya paṭipadāya dandhābhiññāya niyyāti,",
  "tika-s0501t4:17_1": "diṭṭhicarito sukhāya paṭipadāya khippābhiññāya niyyātīti ekekāya paṭipadāya bhavitabba’’nti vattabbattā",
  "tika-s0501t4:17_2": "‘‘dukkhāpi paṭipadā duvidhā dandhābhiññā ca khippābhiññā ca,",
  "tika-s0501t4:17_3": "sukhāpi paṭipadā duvidhā dandhābhiññā ca khippābhiññā cā’’ti vuttaṁ.",
  "tika-s0501t4:17_4": "‘‘Evaṁ sati ekova dvīhi dvīhi paṭipadāhi niyyātīti āpajjatī’’ti vattabbattā ‘‘sattāpī’’tiādi vuttaṁ.",
  "tika-s0501t4:17_5": "Taṇhācaritā sattāpi duvidhā mudindriyāpi tikkhindriyāpi,",
  "tika-s0501t4:17_6": "diṭṭhicaritā sattāpi duvidhā mudindriyāpi tikkhindriyāpīti yojanā kātabbā.",
  "tika-s0501t4:17_7": "Ye taṇhācaritadiṭṭhicaritā mudindriyā bhavanti,",
  "tika-s0501t4:17_8": "te taṇhācaritadiṭṭhicaritā dandhañca paṭinissaranti,",
  "tika-s0501t4:17_9": "dandhañca dhammaṁ ājānanti.",
  "tika-s0501t4:17_10": "Ye taṇhācaritadiṭṭhicaritā tikkhindriyā bhavanti,",
  "tika-s0501t4:17_11": "te taṇhācaritadiṭṭhicaritā khippañca paṭinissaranti,",
  "tika-s0501t4:17_12": "khippañca dhammaṁ ājānanti,",
  "tika-s0501t4:17_13": "tasmā ekekasseva ekekā paṭipadā yuttāvāti.",
  "tika-s0501t4:17_14": "‘‘Imāhi paṭipadāhi niyyantiyeva,",
  "tika-s0501t4:17_15": "na niyyiṁsu niyyissantīti āpajjeyya vattamānavibhattiyā niddiṭṭhattā’’ti vattabbattā ‘‘imā catasso’’tiādi vuttaṁ.",
  "tika-s0501t4:17_16": "Atītepi imāhi catūhi paṭipadāhi niyyiṁsu,",
  "tika-s0501t4:17_17": "paccuppannesupi niyyanti,",
  "tika-s0501t4:17_18": "anāgatepi niyyissantīti attho gahetabbo yathā ‘‘pabbato tiṭṭhatī’’ti.",
  "tika-s0501t4:18_0": "Evanti evaṁ vuttappakārena.",
  "tika-s0501t4:18_1": "Ariyapuggalā catukkamaggaṁ paṭipadaṁ paññāpenti.",
  "tika-s0501t4:18_2": "‘‘Kimatthaṁ paññāpentī’’ti vattabbattā ‘‘abudhajanasevitāyā’’tiādi vuttaṁ.",
  "tika-s0501t4:18_3": "Ayaṁ vuccati nandiyāvaṭṭassa nayassa bhūmīti taṇhāavijjānaṁ vasena saṁkilesapakkhe dvidisā catusaccayojanāpi",
  "tika-s0501t4:18_4": "samathavipassanānaṁ vasena vodānapakkhe dvidisā catusaccayojanāpi dassitā.",
  "tika-s0501t4:18_5": "Ayaṁ catubbidhā catusaccayojanā nandiyāvaṭṭassa nayassa samuṭṭhānaṁ bhūmi samuṭṭhānabhāvatoti.",
  "tika-s0501t4:18_6": "‘‘Tathāvidhāya catusaccayojanāya nandiyāvaṭṭassa nayassa samuṭṭhānabhūmibhāvo kena saddahitabbo’’ti vattabbattā ‘‘tenāhā’’tiādi vuttaṁ.",
  "tika-s0501t4:19_0": "82.",
  "tika-s0501t4:19_1": "‘‘Nandiyāvaṭṭassa nayassa samuṭṭhānabhūtā bhūmi dassitā,",
  "tika-s0501t4:19_2": "tassa nandiyāvaṭṭassa nayassa kattha katamā disā kittakena upaparikkhitabbā’’ti vattabbattā ‘‘veyyākaraṇesu hī’’tiādi vuttaṁ.",
  "tika-s0501t4:19_3": "Hi-saddo pakkhantarattho.",
  "tika-s0501t4:19_4": "Ye disābhūtā āhārādayo dhammā veyyākaraṇesu ‘‘kusalākusalā’’ti vuttaṁ,",
  "tika-s0501t4:19_5": "te disābhūtā āhārādayo dhammā duvidhena ‘‘ime akusalā dhammā saṁkilesadhammā,",
  "tika-s0501t4:19_6": "ime kusalā vodānadhammā’’ti duvidhena upaparikkhitabbā ālocitabbā.",
  "tika-s0501t4:19_7": "‘‘Katamena duvidhenā’’ti pucchitabbattā ‘‘lokavaṭṭānusārī ca lokavivaṭṭānusārī cā’’ti vuttaṁ.",
  "tika-s0501t4:19_8": "‘‘Katamaṁ vaṭṭaṁ,",
  "tika-s0501t4:19_9": "katamaṁ vivaṭṭa’’nti pucchitabbattā ‘‘vaṭṭaṁ nāma saṁsāro,",
  "tika-s0501t4:19_10": "vivaṭṭaṁ nibbāna’’nti vuttaṁ.",
  "tika-s0501t4:19_11": "‘‘Saṁsārassa katamo hetū’’ti pucchitabbattā ‘‘kammakilesā hetu saṁsārassā’’ti vuttaṁ.",
  "tika-s0501t4:19_12": "‘‘Katamaṁ kammaṁ nāma,",
  "tika-s0501t4:19_13": "cetanāyeva kammaṁ nāma kiṁ,",
  "tika-s0501t4:19_14": "udāhu cetasikañca phaladānasamatthāsamatthampi kammaṁ ki’’nti pucchitabbattā ‘‘tattha kamma’’ntiādi vuttaṁ.",
  "tika-s0501t4:19_15": "Tatthāti tesu kammakilesesu.",
  "tika-s0501t4:19_16": "‘‘Taṁ kammaṁ kathaṁ kena pakārena daṭṭhabba’’nti ce vadeyya,",
  "tika-s0501t4:19_17": "yathā yena upacayena kataṁ kammaṁ phaladānasamatthaṁ hoti,",
  "tika-s0501t4:19_18": "tasmiṁ upacaye taṁ kammaṁ daṭṭhabbaṁ.",
  "tika-s0501t4:19_19": "‘‘Te kilesā katamehi dhammehi niddisitabbā’’ti ce puccheyya,",
  "tika-s0501t4:19_20": "sabbepi kilesā catūhi vipallāsehi niddisitabbā.",
  "tika-s0501t4:19_21": "‘‘Te kilesā kattha daṭṭhabbā’’ti ce puccheyya,",
  "tika-s0501t4:19_22": "dasavatthuke kilesapuñje te kilesā daṭṭhabbā.",
  "tika-s0501t4:20_0": "‘‘Katamāni dasa vatthūnī’’ti ce puccheyya,",
  "tika-s0501t4:20_1": "cattāro āhārā,",
  "tika-s0501t4:20_2": "cattāro vipallāsā,",
  "tika-s0501t4:20_3": "cattāri upādānāni,",
  "tika-s0501t4:20_4": "cattāro yogā,",
  "tika-s0501t4:20_5": "cattāro ganthā,",
  "tika-s0501t4:20_6": "cattāro āsavā,",
  "tika-s0501t4:20_7": "cattāro oghā,",
  "tika-s0501t4:20_8": "cattāro sallā,",
  "tika-s0501t4:20_9": "catasso viññāṇaṭṭhitiyo,",
  "tika-s0501t4:20_10": "cattāri agatigamanānīti dasa vatthūnīti veditabbāni catunnaṁ kiccavasena ekattā.",
  "tika-s0501t4:20_11": "Ettha ca kilesānaṁ paccayo vatthukāmopi kilesopi kilesavatthu hoti purimānaṁ purimānaṁ kilesānaṁ pacchimānaṁ pacchimānaṁ kilesānaṁ paccayabhāvato.",
  "tika-s0501t4:21_0": "‘‘Katamo katamo katamassa katamassa vatthū’’ti pucchitabbattā ‘‘paṭhame āhāre’’tiādi vuttaṁ.",
  "tika-s0501t4:21_1": "Ālambitabbe paṭhame kabaḷīkārāhāre paṭhamo ‘‘rūpaṁ subha’’nti vipallāso ārammaṇakaraṇavasena pavattati.",
  "tika-s0501t4:21_2": "Ālambitabbe dutiye phassāhāre dutiyo ‘‘phassapaccayā vedanā sukhā’’ti vipallāso pavattati.",
  "tika-s0501t4:21_3": "Ālambitabbe tatiye cittāhāre tatiyo ‘‘cittaṁ nicca’’nti vipallāso pavattati,",
  "tika-s0501t4:21_4": "ālambitabbe catutthe manosañcetanāhāre ‘‘dhammo attā’’ti vipallāso ārammaṇakaraṇavasena pavattati.",
  "tika-s0501t4:21_5": "Ālambitabbe paṭhame ‘‘rūpaṁ subha’’nti vipallāso paṭhamaṁ kāmupādānaṁ ārammaṇakaraṇavasena pavattati.",
  "tika-s0501t4:21_6": "Sesesupi yathārahaṁ nayānusārena yojetvā attho veditabbo.",
  "tika-s0501t4:22_0": "83.",
  "tika-s0501t4:22_1": "‘‘Tesu āhārādīsu katamo katamassa puggalassa upakkileso’’ti vattabbattā ‘‘tattha yo cā’’tiādi vuttaṁ.",
  "tika-s0501t4:22_2": "Tatthāti tesu āhārādīsu,",
  "tika-s0501t4:22_3": "taṇhācaritadiṭṭhicaritesu vā.",
  "tika-s0501t4:22_4": "Taṇhācaritassa rūpavedanāsu tibbacchandarāgassa uppajjanato yo ca kabaḷīkāro āhāro,",
  "tika-s0501t4:22_5": "yo ca phassāhāro pavattati,",
  "tika-s0501t4:22_6": "ime kabaḷīkārāhāraphassāhārā taṇhācaritassa puggalassa upakkilesā bhavanti.",
  "tika-s0501t4:22_7": "Diṭṭhicaritassa dhammacittesu balavaattaniccābhinivesassa uppajjanato yo ca manosañcetanāhāro,",
  "tika-s0501t4:22_8": "yo ca viññāṇāhāro pavattati,",
  "tika-s0501t4:22_9": "ime manosañcetanāhāraviññāṇāhārā diṭṭhicaritassa puggalassa upakkilesā bhavanti.",
  "tika-s0501t4:22_10": "‘‘Tattha yo ca asubhe subha’’ntiādīsupi vuttanayānusārena attho gahetabboti.",
  "tika-s0501t4:22_11": "Purimānaṁ dvinnaṁ dvinnaṁ taṇhāpadhānattā ceva taṇhāsabhāvattā ca,",
  "tika-s0501t4:22_12": "pacchimānaṁ dvinnaṁ dvinnaṁ diṭṭhipadhānattā ceva diṭṭhisabhāvattā cāti.",
  "tika-s0501t4:23_0": "84.",
  "tika-s0501t4:23_1": "‘‘Katamasmiṁ paṭhamādike āhāre katamo paṭhamādiko vipallāso pavattatī’’ti pucchitabbattā ‘‘tattha kabaḷīkāre",
  "tika-s0501t4:23_2": "āhāre’’tiādinā nāmavasena niyametvā pubbe vuttatthameva dasseti.",
  "tika-s0501t4:23_3": "‘‘Katamasmiṁ vipallāse ṭhito katamaṁ upādiyatī’’ti pucchitabbattā ‘‘paṭhame vipallāse ṭhito’’tiādi vuttaṁ.",
  "tika-s0501t4:23_4": "Paṭhame vipallāse ṭhito puggalo kāme yena upādānena upādiyati,",
  "tika-s0501t4:23_5": "idaṁ upādānaṁ ‘‘kāmupādānaṁ nāmā’’ti vuccati.",
  "tika-s0501t4:23_6": "Sesesu iminā nayena yojanā kātabbā.",
  "tika-s0501t4:24_0": "‘‘Yena kāmupādānena kāmehi puggalo saṁyujjati,",
  "tika-s0501t4:24_1": "ayaṁ kāmupādānadhammo ‘kāmayogo’ti vuccatī’’tiādinā yojanā kātabbā.",
  "tika-s0501t4:24_2": "Sesānaṁ yojanatthādayo pāḷito,",
  "tika-s0501t4:24_3": "aṭṭhakathāto ca pākaṭā.",
  "tika-s0501t4:25_0": "85.",
  "tika-s0501t4:25_1": "‘‘Āhārādīsu katame katamā disā’’ti pucchitabbattā ‘‘tattha imā catasso disā’’tiādi vuttaṁ.",
  "tika-s0501t4:25_2": "Tattha tesu āhāracatukkādīsu dasasu catukkesu paṭhamo paṭhamo kabaḷīkārāhārādiko paṭhamā disā,",
  "tika-s0501t4:25_3": "dutiyo dutiyo phassāhārādiko dutiyā disā,",
  "tika-s0501t4:25_4": "tatiyo tatiyo viññāṇāhārādiko tatiyā disā,",
  "tika-s0501t4:25_5": "catuttho catuttho manosañcetanāhārādiko catutthā disāti veditabbā.",
  "tika-s0501t4:26_0": "‘‘Tāsu catūsu disāsu tesu kabaḷīkārāhārādīsu dhammesu katame dhammā katamassa upakkilesā’’ti pucchitabbattā",
  "tika-s0501t4:26_1": "ime āhārādayo dhammā imassa puggalassa upakkilesāti vibhattāti dassetuṁ ‘‘tattha yo ca kabaḷīkāro āhāro…pe…",
  "tika-s0501t4:26_2": "ime diṭṭhicaritassa udattassa upakkilesā’’ti vuttaṁ.",
  "tika-s0501t4:26_3": "Aṭṭhakathāyaṁ pana –",
  "tika-s0501t4:26_4": "‘‘kabaḷīkārāhāro āhārotiādi āhārādīsu ye yassa puggalassa upakkilesā,",
  "tika-s0501t4:26_5": "taṁ vibhajitvā dassetuṁ āraddha’’nti (netti. aṭṭha.",
  "tika-s0501t4:26_6": "85) vuttaṁ.",
  "tika-s0501t4:26_7": "Dasannaṁ suttānanti ekadesabhūtānaṁ dasannaṁ suttānaṁ.",
  "tika-s0501t4:26_8": "Atthoti sabhāvadhammo.",
  "tika-s0501t4:26_9": "Saddattho hi asamānoti.",
  "tika-s0501t4:26_10": "‘‘Byañjanameva nāna’’nti etena ca saddatthassa nānattaṁ dasseti.",
  "tika-s0501t4:27_0": "‘‘Kabaḷīkārāhārādīsu katame āhārādayo katamena vimokkhamukhena pariññaṁ pahānaṁ gacchantī’’ti pucchitabbattā ‘‘tattha yo ca kabaḷīkāro’’tiādi vuttaṁ.",
  "tika-s0501t4:28_0": "Itīti evaṁ vuttappakārā.",
  "tika-s0501t4:28_1": "Sabbeti sabbe āhārādayo dhammā lokavaṭṭānusārino bhavanti.",
  "tika-s0501t4:28_2": "Teti te sabbe āhārādayo dhammā.",
  "tika-s0501t4:28_3": "Lokāti lokato vaṭṭato.",
  "tika-s0501t4:28_4": "Tīhi vimokkhamukhehi aniccānupassanādīhi niyyanti.",
  "tika-s0501t4:29_0": "86.",
  "tika-s0501t4:29_1": "Saṁkilesapakkhe disābhūtā āhāracatukkādayo dasa catukkā dhammā ācariyena niddhāretvā dassitā,",
  "tika-s0501t4:29_2": "amhehi ca ñātā,",
  "tika-s0501t4:29_3": "‘‘vodānapakkhe katame disābhūtā dhammā’’ti pucchitabbattā vodānapakkhe disābhūte dhamme dassetuṁ ‘‘catasso paṭipadā’’tiādi vuttaṁ.",
  "tika-s0501t4:29_4": "Cattāro vihārāti dibbavihārā brahmavihārā ariyavihārā āneñjavihārāti cattāro vihārā.",
  "tika-s0501t4:29_5": "Tesu rūpāvacarasamāpattiyo dibbavihārā,",
  "tika-s0501t4:29_6": "catasso appamaññāyo brahmavihārā,",
  "tika-s0501t4:29_7": "catasso phalasamāpattiyo ariyavihārā,",
  "tika-s0501t4:29_8": "catasso arūpasamāpattiyo āneñjavihārācattāro acchariyā abbhutā dhammāti mānapahānaṁ ālayasamugghāto avijjāpahānaṁ",
  "tika-s0501t4:29_9": "bhavūpasamoti cattāro acchariyaabbhutadhammā.",
  "tika-s0501t4:29_10": "Cattāri adhiṭṭhānānīti saccādhiṭṭhānaṁ cāgādhiṭṭhānaṁ paññādhiṭṭhānaṁ upasamādhiṭṭhānanti cattāri adhiṭṭhānāni.",
  "tika-s0501t4:29_11": "Catasso samādhibhāvanāti chandasamādhibhāvanā vīriyasamādhibhāvanā cittasamādhibhāvanā vīmaṁsāsamādhibhāvanāti catasso samādhibhāvanā.",
  "tika-s0501t4:29_12": "Cattārosukhabhāgiyāti indriyasaṁvaro tapo bojjhaṅgo sabbūpadhipaṭinissaggoti cattāro sukhabhāgiyā.",
  "tika-s0501t4:29_13": "Avasesā pākaṭā.",
  "tika-s0501t4:30_0": "‘‘Catūsu catūsu paṭipadādīsu katamo paṭipadādiko paṭhamo satipaṭṭhānādiko bhavatī’’ti pucchitabbattā",
  "tika-s0501t4:30_1": "‘‘paṭhamā paṭipadā paṭhamaṁ satipaṭṭhāna’’ntiādi vuttaṁ.",
  "tika-s0501t4:30_2": "‘‘Paṭipadādayo paññāpadaṭṭhānādikā,",
  "tika-s0501t4:30_3": "satipaṭṭhānādayo pana satipadaṭṭhānādikā,",
  "tika-s0501t4:30_4": "tasmā ‘paṭhamā paṭipadā paṭhamaṁ satipaṭṭhāna’ntiādiyojanā kātabbā’’ti vattabbattā ‘‘paṭhamā paṭipadā",
  "tika-s0501t4:30_5": "bhāvitā bahulīkatā paṭhamaṁ satipaṭṭhānaṁ pūretī’’tiādi vuttaṁ,",
  "tika-s0501t4:30_6": "pūrakapūretabbabhāvato tathā yojanā kātabbāti adhippāyo.",
  "tika-s0501t4:30_7": "Atha vā ‘‘bhāvitā bahulīkatā katame paṭipadādayo katame satipaṭṭhānādike pūrentī’’ti pucchitabbattā ‘‘paṭhamā",
  "tika-s0501t4:30_8": "paṭipadā bhāvitā bahulīkatā paṭhamaṁ satipaṭṭhānaṁ pūretī’’tiādi vuttaṁ.",
  "tika-s0501t4:31_0": "87.",
  "tika-s0501t4:31_1": "‘‘Tesu dasasu paṭipadācatukkādīsu katame dhammā katamā disā,",
  "tika-s0501t4:31_2": "katame dhammā katamā disā’’ti pucchitabbattā ‘‘tattha imā catasso disā paṭhamā paṭipadā,",
  "tika-s0501t4:31_3": "paṭhamo satipaṭṭhāno’’tiādi vuttaṁ.",
  "tika-s0501t4:31_4": "Tatthāti tesu dasasu paṭipadācatukkādīsu.",
  "tika-s0501t4:31_5": "Imā mayā vuccamānā paṭhamā paṭipadādayo disā catasso disā bhavanti.",
  "tika-s0501t4:32_0": "‘‘Tesu catūsu disābhūtesu paṭipadācatukkādīsu katamo disābhūto attho katamassa puggalassa bhesajja’’nti pucchitabbattā ‘‘tattha paṭhamā paṭipadā…pe…",
  "tika-s0501t4:32_1": "diṭṭhicaritassa udattassa bhesajja’’nti vuttaṁ.",
  "tika-s0501t4:33_0": "‘‘Tesu dasasu paṭipadādicatukkesu dhammesu katamo katamo katamaṁ katamaṁ vimokkhamukha’’nti pucchitabbattā ‘‘tattha dukkhā ca paṭipadā’’tiādi vuttaṁ.",
  "tika-s0501t4:33_1": "Attho pana ṭīkāyaṁ vitthārena vutto pākaṭo.",
  "tika-s0501t4:33_2": "Saṁkilesapakkhe disābhūtā āhāracatukkādayo dasa catukkā samatikkamitabbapahātabbabhāvena niddhāritā,",
  "tika-s0501t4:33_3": "vodānapakkhe pana disābhūtā paṭipadācatukkādayo dasa catukkā samatikkamapahāyakabhāvena niddhāritā.",
  "tika-s0501t4:34_0": "‘‘Tesaṁ āhāracatukkādīnaṁ dasannaṁ catukkānaṁ samatikkamanapahānasaṅkhātaṁ yaṁ vikkīḷitañca tesaṁ paṭipadācatukkādīnaṁ",
  "tika-s0501t4:34_1": "dasannaṁ catukkānaṁ bhāvanāsaṅkhātaṁ yaṁ vikkīḷitañca sacchikiriyāsaṅkhātaṁ yaṁ vikkīḷitañca atthi,",
  "tika-s0501t4:34_2": "taṁ tividhaṁ vikkīḷitaṁ katamesaṁ puggalānaṁ vikkīḷitaṁ bhavatī’’ti pucchitabbattā ‘‘tesaṁ vikkīḷita’’nti vuttaṁ.",
  "tika-s0501t4:34_3": "Atha vā ‘‘yathāvuttappakārehi vimokkhamukhehi ye buddhapaccekabuddhasāvakā vimucciṁsu,",
  "tika-s0501t4:34_4": "tesu buddhasseva vikkīḷitaṁ bhavati kiṁ,",
  "tika-s0501t4:34_5": "paccekabuddhasseva vikkīḷitaṁ bhavati kiṁ,",
  "tika-s0501t4:34_6": "sāvakasseva vikkīḷitaṁ bhavati kiṁ,",
  "tika-s0501t4:34_7": "udāhu sabbesaṁ buddhapaccekabuddhasāvakānaṁ vikkīḷitaṁ bhavati ki’’nti vicāraṇāya sambhavato ‘‘tesaṁ vikkīḷita’’nti vuttaṁ.",
  "tika-s0501t4:34_8": "Yathāvuttappakārehi vimokkhamukhehi ye buddhapaccekabuddhasāvakā mucciṁsu,",
  "tika-s0501t4:34_9": "tesaṁ buddhapaccekabuddhasāvakānaṁ vikkīḷitaṁ.",
  "tika-s0501t4:34_10": "Yaṁ āhāracatukkādīnaṁ dasannaṁ catukkānaṁ saparasantāne samatikkamanapahānañca yā paṭipadācatukkādīnaṁ",
  "tika-s0501t4:34_11": "dasannaṁ catukkānaṁ saparasantāne bhāvanāsampādanā,",
  "tika-s0501t4:34_12": "sacchikiriyāsampādanā ca atthi,",
  "tika-s0501t4:34_13": "idaṁ sabbaṁ vikkīḷitaṁ nāma bhavatīti attho.",
  "tika-s0501t4:35_0": "‘‘Sabbesaṁ āhāracatukkādīnaṁ dasannaṁ catukkānaṁ sabbe paṭipadācatukkādayo dasa catukkā paṭipakkhā honti kiṁ,",
  "tika-s0501t4:35_1": "udāhu yathākkamaṁ catukkānaṁ catukkā paṭipakkhā honti ki’’nti vicāraṇāya sambhavato yathākkamaṁ catukkānaṁ",
  "tika-s0501t4:35_2": "catukkā paṭipakkhā honti pahātabbapahāyakabhāvenāti dassento ‘‘cattāro āhārā tesaṁ paṭipakkho catasso",
  "tika-s0501t4:35_3": "paṭipadā’’tiādimāha.",
  "tika-s0501t4:35_4": "Aṭṭhakathāyaṁ pana –",
  "tika-s0501t4:35_5": "‘‘idāni āhārādīnaṁ paṭipadādīhi yena samatikkamanaṁ,",
  "tika-s0501t4:35_6": "taṁ nesaṁ paṭipakkhabhāvaṁ dassento ‘cattāro āhārā tesaṁ paṭipakkho catasso paṭipadā’tiādimāhā’’ti (netti. aṭṭha.",
  "tika-s0501t4:35_7": "87) vuttaṁ.",
  "tika-s0501t4:35_8": "Tattha saṁkilesapakkhe cattāro ye āhārā niddhāritā,",
  "tika-s0501t4:35_9": "tesaṁ catunnaṁ āhārānaṁ vodānapakkhe yā catasso paṭipadā niddhāritā,",
  "tika-s0501t4:35_10": "tā catasso paṭipadā paṭipakkho āhārānaṁ pahātabbattā,",
  "tika-s0501t4:35_11": "paṭipadānaṁ pana pahāyakattā.",
  "tika-s0501t4:35_12": "Satipi āhārānaṁ appahātabbabhāve vipassanārammaṇattā āhārapaṭibaddhachandarāgappahānavasena pahātabbabhāvo vuttoti evamādiyojanā kātabbā.",
  "tika-s0501t4:36_0": "Sīhāti sīhasadisā buddhā ca sīhasadisā paccekabuddhā ca sīhasadisā sāvakā cāti sīhasadisā visuṁ visuṁ yojetabbā.",
  "tika-s0501t4:36_1": "Sāvakā pana ahatarāgadosamohāpi santi,",
  "tika-s0501t4:36_2": "tepi ‘‘sīhā’’ti maññeyyunti taṁ nivattāpanatthaṁ ‘‘hatarāgadosamohā’’ti vuttaṁ.",
  "tika-s0501t4:36_3": "Hanitabbāti hatā,",
  "tika-s0501t4:36_4": "rāgo ca doso ca moho ca rāgadosamohā,",
  "tika-s0501t4:36_5": "hatā rāgadosamohā etehi sāvakehīti hatarāgadosamohā,",
  "tika-s0501t4:36_6": "sāvakāti yojanā kātabbā sāvakānaṁyeva byabhicārasambhavatoti.",
  "tika-s0501t4:36_7": "Tesaṁ sīhānaṁ buddhānaṁ,",
  "tika-s0501t4:36_8": "tesaṁ sīhānaṁ paccekabuddhānaṁ,",
  "tika-s0501t4:36_9": "tesaṁ sīhānaṁ sāvakānaṁ bhāvanā vodānapakkhe bhāvitabbānaṁ bodhipakkhiyadhammānaṁ bhāvanā vaḍḍhanā ca,",
  "tika-s0501t4:36_10": "sacchikiriyā vodānapakkheyeva sacchikātabbānaṁ phalanibbānānaṁ sacchikiriyā ca,",
  "tika-s0501t4:36_11": "byantīkiriyā saṁkilesapakkhe pahātabbānaṁ pahānasaṅkhātā byantīkiriyā ca vikkīḷitaṁ nāma bhavati.",
  "tika-s0501t4:37_0": "Indriyādhiṭṭhānanti saddhindriyādīnaṁ indriyānaṁ adhiṭṭhānaṁ pavattanaṁ bhāvanā,",
  "tika-s0501t4:37_1": "sacchikiriyā ca.",
  "tika-s0501t4:37_2": "Vipariyāsānadhiṭṭhānanti vipallāsānaṁ adhiṭṭhānaṁ pahānavasena appavattanaṁ,",
  "tika-s0501t4:37_3": "anuppādanañca saṅkhepato vikkīḷitaṁ nāmāti gahitaṁ.",
  "tika-s0501t4:37_4": "Indriyāni saddhindriyādīni saddhammagocaro saddhammassa vodānapakkhassa gocaro pavattanahetūti adhippetāni.",
  "tika-s0501t4:37_5": "Vipariyāsā vipallāsā kilesagocaro saṁkilesapakkhassa gocaro pavattihetūti adhippetā.",
  "tika-s0501t4:38_0": "‘‘Cattāro āhārātiādinā saṁkilesapakkhe āhāracatukkādīnaṁ dasannaṁ catukkānaṁ taṇhācaritādīnaṁ catunnaṁ",
  "tika-s0501t4:38_1": "puggalānaṁ upakkilesavibhāvanāmukhena yā niddhāraṇā ācariyena katā,",
  "tika-s0501t4:38_2": "‘catasso paṭipadā’tiādinā ca vodānapakkhe paṭipadācatukkādīnaṁ dasannaṁ catukkānaṁ taṇhācaritādīnaṁ catunnaṁ",
  "tika-s0501t4:38_3": "puggalānaṁ vodānavibhāvanāmukhena yā niddhāraṇā ācariyena katā,",
  "tika-s0501t4:38_4": "sā ayaṁ niddhāraṇā katamassa nayassa samuṭṭhānaṁ bhūmīti vuccatī’’ti pucchitabbattā ‘‘ayaṁ vuccati sīhavikkīḷitassa nayassa bhūmī’’ti vuttaṁ.",
  "tika-s0501t4:38_5": "Tattha ayanti yā ayaṁ vuttanayena dvippakārā niddhāraṇā katā,",
  "tika-s0501t4:38_6": "sā ayaṁ dvippakārā niddhāraṇā sīhavikkīḷitassa nayassa bhūmi pavattiṭṭhānaṁ samuṭṭhānanti nayasamuṭṭhānakosallehi",
  "tika-s0501t4:38_7": "puggalehi vuccatīti yojanā kātabbāti.",
  "tika-s0501t4:39_0": "‘‘Vuttappakārāya niddhāritāya nayassa bhūmibhāvo kasmā viññāyatī’’ti vattabbattā ‘‘tenāhā’’tiādi vuttaṁ.",
  "tika-s0501t4:39_1": "Tena vuttappakārāya niddhāraṇāya nayabhūmibhāvena ‘‘yo neti…pe…",
  "tika-s0501t4:39_2": "kusalāti cā’’ti yaṁ vacanaṁ ācariyo āha,",
  "tika-s0501t4:39_3": "tena vacanena viññāyatīti.",
  "tika-s0501t4:40_0": "Sīhavikkīḷitanayabhūmi ācariyena vibhāvitā,",
  "tika-s0501t4:40_1": "amhehi ca ñātā,",
  "tika-s0501t4:40_2": "‘‘katamā tipukkhalanayabhūmī’’ti pucchitabbattā tipukkhalanayabhūmiṁ vibhāvetukāmo ‘‘tattha ye dukkhāya paṭipadāyā’’tiādimāha.",
  "tika-s0501t4:40_3": "Evaṁ sati ‘‘ayaṁ saṁkileso,",
  "tika-s0501t4:40_4": "tīṇi akusalamūlānī’’tiādivacanameva ācariyena vattabbaṁ,",
  "tika-s0501t4:40_5": "kasmā pana ‘‘tattha ye dukkhāya paṭipadāyā’’tiādivacanaṁ vattabbanti? Saccaṁ,",
  "tika-s0501t4:40_6": "tipukkhalanayabhūmibhāvanā pana ugghaṭitaññuādipuggalattayavasena pavattā,",
  "tika-s0501t4:40_7": "tasmā ugghaṭitaññuādipuggalattayaṁ vibhāvetuṁ ‘‘tattha ye dukkhāya paṭipadāyā’’tiādivacanaṁ vuttaṁ.",
  "tika-s0501t4:40_8": "Evamapi ‘‘tattha yo sukhāya paṭipadāya khippābhiññāya niyyāti,",
  "tika-s0501t4:40_9": "ayaṁ ugghaṭitaññū’’tiādivacanameva vattabbaṁ ,",
  "tika-s0501t4:40_10": "kasmā pana ‘‘tattha ye dukkhāya paṭipadāyā’’tiādivacanaṁ vattabbanti? Saccaṁ,",
  "tika-s0501t4:40_11": "ugghaṭitaññuādipuggalattayaṁ pana sīhavikkīḷitanayato tipukkhalanayassa niggacchanato nikkhamanato sīhavikkīḷitanayabhūmivibhāvanāyaṁ",
  "tika-s0501t4:40_12": "paṭipadāvibhāgato vibhāvitapuggalacatukkato niddhāritaṁ,",
  "tika-s0501t4:40_13": "sīhavikkīḷitanayabhūmivibhāvanāyaṁ paṭipadāvibhāgato vibhāvitaṁ puggalacatukkaṁ paṭhamaṁ vibhāvetuṁ ‘‘tattha ye dukkhāya paṭipadāyā’’tiādi vuttaṁ.",
  "tika-s0501t4:40_14": "Tatthāti yo paṭipadācatukko sīhavikkīḷitanayabhūmivibhāvanāyaṁ niddhārito,",
  "tika-s0501t4:40_15": "tasmiṁ paṭipadācatukke.",
  "tika-s0501t4:40_16": "Yeti ye dandhaudattā diṭṭhicaritapuggalā yathākkamaṁ sukhāya paṭipadāya dandhābhiññāya ca sukhāya paṭipadāya khippābhiññāya ca niyyanti,",
  "tika-s0501t4:40_17": "iti niyyakā dve puggalā ca niddhāritā.",
  "tika-s0501t4:40_18": "‘‘Tesaṁ catunnaṁ puggalānaṁ katamo saṁkileso’’ti pucchitabbattā ‘‘tesaṁ catunnaṁ puggalānaṁ ayaṁ saṁkileso’’ti",
  "tika-s0501t4:40_19": "vissajjetuṁ ‘‘tesaṁ catunnaṁ puggalānaṁ ayaṁ saṁkileso’’tiādi vuttaṁ.",
  "tika-s0501t4:40_20": "Cattāro āhārā niddhāritā…pe…",
  "tika-s0501t4:40_21": "cattāri agatigamanāni niddhāritāni,",
  "tika-s0501t4:40_22": "iti ayaṁ dasavidho āhāracatukkādicatukko tesaṁ catunnaṁ puggalānaṁ saṁkileso hoti.",
  "tika-s0501t4:40_23": "Tesaṁ catunnaṁ puggalānaṁ saṁkileso ācariyena niddhārito,",
  "tika-s0501t4:40_24": "‘‘katamaṁ vodāna’’nti pucchitabbattā ‘‘tesaṁ catunnaṁ puggalānaṁ idaṁ vodāna’’ntiādi vuttaṁ.",
  "tika-s0501t4:40_25": "Catasso paṭipadā niddhāritā,",
  "tika-s0501t4:40_26": "catasso appamāṇā niddhāritā,",
  "tika-s0501t4:40_27": "iti idaṁ dasavidhaṁ paṭipadācatukkādicatukkabhūtaṁ dhammajātaṁ tesaṁ catunnaṁ puggalānaṁ vodānaṁ hoti.",
  "tika-s0501t4:41_0": "88.",
  "tika-s0501t4:41_1": "‘‘Tesu catūsu puggalesu katamo puggalo ugghaṭitaññū,",
  "tika-s0501t4:41_2": "katamo puggalo vipañcitaññū,",
  "tika-s0501t4:41_3": "katamo puggalo neyyo’’ti pucchitabbattā ‘‘tattha ye’’tiādi vuttaṁ.",
  "tika-s0501t4:41_4": "‘‘Pubbepi ‘tattha ye’tiādinā cattāro puggalā niddhāritā,",
  "tika-s0501t4:41_5": "kasmā pana puna ‘‘tattha ye’tiādinā cattāro puggalā niddhāritā’’ti ce vadeyya?",
  "tika-s0501t4:41_6": "Pubbe saṁkilesavodānaṁ sāmibhāvena niddhāritā,",
  "tika-s0501t4:41_7": "pacchā pana ugghaṭitaññuādīnaṁ avayavānaṁ samūhabhāvena niddhāritāti visesattho gahetabbo.",
  "tika-s0501t4:41_8": "Tattha ye…pe…",
  "tika-s0501t4:41_9": "ime dve puggalāti ettha yojanattho heṭṭhā vuttasadisova.",
  "tika-s0501t4:41_10": "Tatthāti tesu catūsu puggalesu.",
  "tika-s0501t4:41_11": "Yoti udatto diṭṭhicarito.",
  "tika-s0501t4:41_12": "Ayanti ayaṁ niyato udatto diṭṭhicarito.",
  "tika-s0501t4:41_13": "Puna yoti udattova taṇhācarito ca mando diṭṭhicarito ca.",
  "tika-s0501t4:41_14": "Sādhāraṇāyāti dukkhāya paṭipadāya khippābhiññāya ca sukhāya paṭipadāya dandhābhiññāya ca.",
  "tika-s0501t4:42_0": "‘‘Ugghaṭitaññuādayo tayo puggalā ācariyena niddhāritā,",
  "tika-s0501t4:42_1": "tesu tīsu puggalesu katamassa katamassa katamaṁ katamaṁ bhagavā upadisatī’’ti pucchitabbattā ‘‘tattha bhagavā’’tiādi vuttaṁ.",
  "tika-s0501t4:42_2": "Atha vā ‘‘paṭipadābhedena puggalabhedo ācariyena vibhāvito,",
  "tika-s0501t4:42_3": "kathaṁ desanābhedena puggalabhedo vibhāvito’’ti vattabbattā desanābhedenapi puggalabhedaṁ vibhāvetuṁ ‘‘tattha bhagavā’’tiādi vuttaṁ.",
  "tika-s0501t4:42_4": "Tatthāti tesu tīsu ugghaṭitaññuādīsu puggalesu.",
  "tika-s0501t4:42_5": "‘‘Samathadesanāvipassanādesanābhedeneva puggalabhedo vibhāvito’’ti vattabbattā mududhammadesanātikkhadhammadesanābhedenapi",
  "tika-s0501t4:42_6": "puggalabhedaṁ vibhāvetuṁ ‘‘tattha bhagavā’’tiādi vuttaṁ.",
  "tika-s0501t4:42_7": "Sesesupi evameva anusandhyattho vattabbo.",
  "tika-s0501t4:43_0": "Visuṁ visuṁ paṭipadābhedena cattāro hutvā visuṁ ca sampiṇḍitā ca paṭipadābhedena ceva desanābhedena ca",
  "tika-s0501t4:43_1": "tayo hontīti vibhāvetuṁ ‘‘tattha ye’’tiādiṁ puna vatvā ‘‘iti kho cattāri hutvā tīṇi bhavantī’’ti vuttaṁ.",
  "tika-s0501t4:43_2": "Tattha cattāri tīṇīti liṅgavipallāsaniddeso,",
  "tika-s0501t4:43_3": "‘‘cattāro tayo’’ti pana pakatiliṅganiddeso kātabbova.",
  "tika-s0501t4:44_0": "‘‘Tesaṁ tiṇṇaṁ puggalānaṁ katamo saṁkileso’’ti pucchitabbattā ‘‘tesaṁ tiṇṇaṁ puggalānaṁ ayaṁ saṁkileso’’tiādi vuttaṁ.",
  "tika-s0501t4:44_1": "Tattha ayaṁ saṁkilesoti ‘‘tīṇi akusalamūlāni…pe…",
  "tika-s0501t4:44_2": "sīlavipatti diṭṭhivipatti ācāravipattī’’ti niddhāritānaṁ akusalānaṁ dhammānaṁ iti ayaṁ samūho saṁkileso hoti.",
  "tika-s0501t4:44_3": "‘‘Tesaṁ tiṇṇaṁ puggalānaṁ saṁkileso ācariyena niddhārito,",
  "tika-s0501t4:44_4": "kathaṁ vodānaṁ niddhāritabba’’nti vattabbattā ‘‘tesaṁ tiṇṇaṁ puggalānaṁ idaṁ vodāna’’ntiādi vuttaṁ.",
  "tika-s0501t4:44_5": "Tattha idaṁ vodānanti ‘‘tīṇi kusalamūlāni…pe…",
  "tika-s0501t4:44_6": "tīṇi vimokkhamukhāni suññataṁ animittaṁ appaṇihita’’nti niddhāritānaṁ kusaladhammānaṁ samūhabhūtaṁ iti idaṁ dhammajātaṁ vodānaṁ hoti.",
  "tika-s0501t4:45_0": "‘‘Vuttappakārena cattāro hutvā tayo puggalā bhavantīti ācariyena vibhāvitā,",
  "tika-s0501t4:45_1": "tayo hutvā kittakā puggalā bhavantī’’ti vattabbabhāvato ‘‘iti kho cattāri hutvā tīṇi bhavanti,",
  "tika-s0501t4:45_2": "tīṇi hutvā dve bhavanti taṇhācarito ca diṭṭhicarito cā’’tiādi vuttaṁ.",
  "tika-s0501t4:45_3": "Itīti heṭṭhā vuttappakārena cattāri cattāro hutvā tīṇi tayo bhavanti.",
  "tika-s0501t4:45_4": "Tīṇi tayo hutvā taṇhācarito ca diṭṭhicarito cāti dve puggalā bhavanti.",
  "tika-s0501t4:46_0": "‘‘Tesaṁ dvinnaṁ puggalānaṁ katamo saṁkileso’’ti vattabbabhāvato ‘‘tesaṁ dvinnaṁ puggalānaṁ ayaṁ saṁkileso’’tiādi vuttaṁ.",
  "tika-s0501t4:46_1": "Tattha ayaṁ saṁkilesoti ‘‘taṇhā ca avijjā ca…pe…",
  "tika-s0501t4:46_2": "sassatadiṭṭhi ca ucchedadiṭṭhi cā’’ti niddhāritānaṁ akusaladhammānaṁ iti ayaṁ samūho saṁkileso hoti.",
  "tika-s0501t4:47_0": "‘‘Tesaṁ dvinnaṁ puggalānaṁ saṁkileso ācariyena niddhārito,",
  "tika-s0501t4:47_1": "kathaṁ vodāna’’nti vattabbabhāvato ‘‘tesaṁ dvinnaṁ puggalānaṁ idaṁ vodāna’’ntiādi vuttaṁ.",
  "tika-s0501t4:47_2": "Idaṁ vodānanti ‘‘samatho ca vipassanā ca…pe…",
  "tika-s0501t4:47_3": "saupādisesā ca nibbānadhātu,",
  "tika-s0501t4:47_4": "anupādisesā ca nibbānadhātū’’ti niddhāritānaṁ kusaladhammānaṁ samūhabhūtaṁ iti idaṁ dhammajātaṁ vodānaṁ hoti.",
  "tika-s0501t4:48_0": "‘‘Tīṇi akusalamūlānī’’tiādinā saṁkilesapakkhe akusalamūlatikādīnaṁ dvinnaṁ dvādasannaṁ tikānaṁ,",
  "tika-s0501t4:48_1": "tiṇṇaṁ ugghaṭitaññuādipuggalānaṁ saṁkilesavibhāvanāmukhena yā niddhāraṇā katā,",
  "tika-s0501t4:48_2": "‘‘tīṇi kusalamūlānī’’tiādinā vodānapakkhe kusalamūlatikādīnaṁ dvinnaṁ dvādasannaṁ tikānaṁ,",
  "tika-s0501t4:48_3": "tiṇṇaṁ ugghaṭitaññuādipuggalānaṁ vodānavibhāvanāmukhena yā niddhāraṇā katā,",
  "tika-s0501t4:48_4": "ayaṁ vuttappakāraniddhāraṇā tipukkhalassa ca nayassa,",
  "tika-s0501t4:48_5": "aṅkusassa ca nayassa bhūmi samuṭṭhānaṁ pavattihetu nāmāti yojetvā ‘‘taṇhā ca avijjā cā’’tiādinā saṁkilesapakkhe",
  "tika-s0501t4:48_6": "taṇhāavijjādukādīnaṁ pannarasannaṁ dukānaṁ,",
  "tika-s0501t4:48_7": "dvinnaṁ taṇhācaritadiṭṭhicaritānaṁ puggalānaṁ vodānavibhāvanāmukhena yā niddhāraṇā katā,",
  "tika-s0501t4:48_8": "‘‘samatho ca vipassanā cā’’tiādinā vodānapakkhe samathavipassanādukādīnaṁ ekūnavīsatidukānaṁ,",
  "tika-s0501t4:48_9": "dvinnaṁ taṇhācaritadiṭṭhicaritānaṁ puggalānaṁ vodānavibhāvanāmukhena yā niddhāraṇā katā,",
  "tika-s0501t4:48_10": "ayaṁ vuttappakārā nandiyāvaṭṭassa nayassa bhūmītipi nīharitvā yojetabbā.",
  "tika-s0501t4:48_11": "Puggalādhiṭṭhānavasena hi nandiyāvaṭṭanayato sīhavikkīḷitanayassa sambhavo,",
  "tika-s0501t4:48_12": "sīhavikkīḷitanayato ca tipukkhalanayassa sambhavo hoti.",
  "tika-s0501t4:48_13": "Dhammādhiṭṭhānavasena pana sīhavikkīḷitanayato tipukkhalanayassa sambhavo,",
  "tika-s0501t4:48_14": "tipukkhalanayato ca nandiyāvaṭṭanayassa sambhavo hoti.",
  "tika-s0501t4:48_15": "Tenāha aṭṭhakathāyaṁ ‘‘ante ‘taṇhā ca avijjā cā’tiādinā samathassa nayassa bhūmi dassitā.",
  "tika-s0501t4:48_16": "Teneva hi ‘cattāri hutvā tīṇi bhavanti,",
  "tika-s0501t4:48_17": "tīṇi hutvā dve bhavantī’ti vutta’’nti (netti. aṭṭha. 88).",
  "tika-s0501t4:49_0": "‘‘Kasmā pana ayaṁ vuttappakārāya niddhāraṇāya tipukkhalassa ca nayassa,",
  "tika-s0501t4:49_1": "aṅkusassa ca nayassa bhūmibhāvo viññāyatī’’ti vattabbabhāvato ‘‘tenāhā’’tiādi vuttaṁ.",
  "tika-s0501t4:49_2": "Tena yathāvuttassa niddhāraṇāya bhūmibhāvena ācariyo ‘‘yo akusale…pe…",
  "tika-s0501t4:49_3": "disālocanenāti cā’’ti yaṁ vacanaṁ āha,",
  "tika-s0501t4:49_4": "tena vacanena vuttappakārāya niddhāraṇāya tipukkhala…pe…",
  "tika-s0501t4:49_5": "yassa bhūmibhāvo viññāyatīti attho.",
  "tika-s0501t4:50_0": "‘‘Ettāvatā nayasamuṭṭhānaṁ paripuṇṇaṁ hoti,",
  "tika-s0501t4:50_1": "aññaṁ natthī’’ti vattabbattā ‘‘niyuttaṁ nayasamuṭṭhāna’’nti vuttaṁ.",
  "tika-s0501t4:50_2": "Yena yena nayasamuṭṭhānena saṁkilesapakkhe vā akusalā dhammā niddhāritā ,",
  "tika-s0501t4:50_3": "vodānapakkhe vā kusalā dhammā niddhāritā,",
  "tika-s0501t4:50_4": "taṁ taṁ nayasamuṭṭhānaṁ niyuttaṁ yathārahaṁ niddhāretvā yujjitabbanti attho gahetabbo.",
  "tika-s0501t4:51_0": "Nayakkamena pana saṅkhepato dassayissāmi –",
  "tika-s0501t4:51_1": "dve puggalā,",
  "tika-s0501t4:51_2": "tayo puggalā,",
  "tika-s0501t4:51_3": "cattāro puggalāti puggalā tikoṭṭhāsā bhavanti, catudisā, chadisā,",
  "tika-s0501t4:51_4": "aṭṭhadisāti disāpi tikoṭṭhāsā bhavanti.",
  "tika-s0501t4:51_5": "Tattha dve puggalāti taṇhācarito puggalo,",
  "tika-s0501t4:51_6": "diṭṭhicarito puggaloti dve puggalā bhavanti.",
  "tika-s0501t4:51_7": "Tayo puggalāti ugghaṭitaññupuggalo,",
  "tika-s0501t4:51_8": "vipañcitaññupuggalo,",
  "tika-s0501t4:51_9": "neyyapuggaloti tayo puggalā bhavanti.",
  "tika-s0501t4:51_10": "Cattāro puggalāti dukkhāpaṭipadādandhābhiññādibhedena bhinnā mudindriyo taṇhācarito puggalo,",
  "tika-s0501t4:51_11": "mudindriyo diṭṭhicarito puggalo,",
  "tika-s0501t4:51_12": "tikkhindriyo taṇhācarito puggalo,",
  "tika-s0501t4:51_13": "tikkhindriyo diṭṭhicarito puggaloti cattāro puggalā bhavanti.",
  "tika-s0501t4:51_14": "Catudisāti saṁkilesapakkhe dve dve disā,",
  "tika-s0501t4:51_15": "vodānapakkhe dve dve disāti catudisā bhavanti.",
  "tika-s0501t4:51_16": "Chadisāti saṁkilesapakkhe tisso tisso disā,",
  "tika-s0501t4:51_17": "vodānapakkhe tisso tisso disāti chadisā bhavanti.",
  "tika-s0501t4:51_18": "Aṭṭhadisāti saṁkilesapakkhe catasso catasso disā,",
  "tika-s0501t4:51_19": "vodānapakkhe catasso catasso disāti aṭṭhadisā bhavanti.",
  "tika-s0501t4:51_20": "Tesu dve dve taṇhācaritadiṭṭhicarite puggale,",
  "tika-s0501t4:51_21": "catudisā ca nissāya nandiyāvaṭṭanayasamuṭṭhānaṁ bhavati.",
  "tika-s0501t4:51_22": "Tayo ugghaṭitaññuvipañcitaññuneyyapuggale ca chadisā ca nissāya tipukkhalanayasamuṭṭhānaṁ bhavati.",
  "tika-s0501t4:51_23": "Dukkhāpaṭipadādandhābhiññādibhedena bhinne cattāro mudindriyataṇhācaritatikkhindriyataṇhācaritamudindriyadiṭṭhicaritatikkhindriyadiṭṭhicarite",
  "tika-s0501t4:51_24": "puggale ca aṭṭhadisā ca nissāya sīhavikkīḷitanayasamuṭṭhānaṁ bhavati .",
  "tika-s0501t4:51_25": "Ekekasmiṁ nayasamuṭṭhāne vibhajite disālocanaaṅkusanayasamuṭṭhānānipi vibhajitāni bhavanti.",
  "tika-s0501t4:52_0": "‘‘Kathaṁ nandiyāvaṭṭanayasamuṭṭhānaṁ bhavatī’’ti ce vadeyya?",
  "tika-s0501t4:52_1": "‘‘Taṇhā ca avijjā ca ahirikañca anottappañca assati ca asampajaññañca ayonisomanasikāro ca kosajjañca",
  "tika-s0501t4:52_2": "dovacassañca ahaṁkāro ca mamaṁkāro ca assaddhā ca pamādo ca asaddhammassavanañca asaṁvaro ca abhijjhā",
  "tika-s0501t4:52_3": "ca byāpādo ca nīvaraṇañca saṁyojanañca kodho ca upanāho ca makkho ca paḷāso ca issā ca maccherañca māyā",
  "tika-s0501t4:52_4": "ca sāṭheyyañca sassatadiṭṭhi ca ucchedadiṭṭhi cā’’ti (netti.",
  "tika-s0501t4:52_5": "88) dukadukavasena desito ayaṁ disābhūto akusaladhammasamūho dvinnaṁ taṇhācaritadiṭṭhicaritānaṁ puggalānaṁ",
  "tika-s0501t4:52_6": "saṁkileso hotīti saṁkilesapakkhe saṁkilesasāmaññabhāvena yojetvā ‘‘imesu pannarasasu dukadukavasena desitesu",
  "tika-s0501t4:52_7": "disābhūtesu akusaladhammesu katamo akusaladhammo katamassa puggalassa disā’’ti manasāva disādhammabhāvena",
  "tika-s0501t4:52_8": "oloketvā ‘‘ayaṁ ayaṁ paṭhamo paṭhamo akusaladhammo taṇhācaritassa puggalassa saṁkilesapakkhe paṭhamā",
  "tika-s0501t4:52_9": "disā nāma,",
  "tika-s0501t4:52_10": "ayaṁ ayaṁ dutiyo dutiyo akusaladhammo diṭṭhicaritassa puggalassa saṁkilesapakkhe dutiyā disā nāmā’’ti",
  "tika-s0501t4:52_11": "visuṁ visuṁ yojetvā samudayasaccadukkhasaccāni yathārahaṁ nīharitvā vibhajitabbadhammasabhāvo ca yena",
  "tika-s0501t4:52_12": "saṁvaṇṇanāvisesena dassito,",
  "tika-s0501t4:52_13": "so saṁvaṇṇanāviseso ca nandiyāvaṭṭanayasamuṭṭhānaṁ bhavati,",
  "tika-s0501t4:52_14": "tassa olokanā ca yena saṁvaṇṇanāvisesena dassitā,",
  "tika-s0501t4:52_15": "so saṁvaṇṇanāviseso ca disālocananayasamuṭṭhānaṁ bhavati,",
  "tika-s0501t4:52_16": "tathā oloketvā disāvisesabhūtassa dhammavisesassa puggalānaṁ nayanañca yena saṁvaṇṇanāvisesena nayati,",
  "tika-s0501t4:52_17": "so saṁvaṇṇanāviseso ca aṅkusanayasamuṭṭhānaṁ bhavati.",
  "tika-s0501t4:53_0": "‘‘Samatho ca vipassanā ca,",
  "tika-s0501t4:53_1": "hirī ca ottappañca,",
  "tika-s0501t4:53_2": "sati ca sampajaññañca,",
  "tika-s0501t4:53_3": "yonisomanasikāro ca vīriyārambho ca,",
  "tika-s0501t4:53_4": "sovacassañca dhamme ñāṇañca anvaye ñāṇañca,",
  "tika-s0501t4:53_5": "khaye ñāṇañca anuppāde ñāṇañca,",
  "tika-s0501t4:53_6": "saddhā ca appamādo ca,",
  "tika-s0501t4:53_7": "saddhammassavanañca saṁvaro ca,",
  "tika-s0501t4:53_8": "anabhijjhā ca abyāpādo ca,",
  "tika-s0501t4:53_9": "rāgavirāgā ca cetovimutti,",
  "tika-s0501t4:53_10": "avijjāvirāgā ca paññāvimutti,",
  "tika-s0501t4:53_11": "abhisamayo ca appicchatā ca,",
  "tika-s0501t4:53_12": "santuṭṭhi ca akkodho ca,",
  "tika-s0501t4:53_13": "anupanāho ca amakkho ca,",
  "tika-s0501t4:53_14": "apaḷāso ca issāpahānañca macchariyappahānañca vijjā ca,",
  "tika-s0501t4:53_15": "vimutti ca saṅkhatārammaṇo ca vimokkho,",
  "tika-s0501t4:53_16": "asaṅkhatārammaṇo ca vimokkho,",
  "tika-s0501t4:53_17": "saupādisesā ca nibbānadhātu,",
  "tika-s0501t4:53_18": "anupādisesā ca nibbānadhātū’’ti (netti.",
  "tika-s0501t4:53_19": "88) tikadukavasena desitaṁ idaṁ disābhūtaṁ kusalasamūhadhammajātaṁ dvinnaṁ taṇhācaritadiṭṭhicaritānaṁ",
  "tika-s0501t4:53_20": "puggalānaṁ vodānaṁ hotīti vodānapakkhe vodānasāmaññabhāvena yojetvā ‘‘imesu ekūnavīsatiyā dukadukavasena",
  "tika-s0501t4:53_21": "vā desitesu disābhūtesu dhammesu katamo katamo kusaladhammo katamassa katamassa puggalassa disā’’ti manasāva",
  "tika-s0501t4:53_22": "disādhammabhāvena oloketvā ‘‘ayaṁ paṭhamo paṭhamo kusaladhammo taṇhācaritassa puggalassa vodānapakkhe",
  "tika-s0501t4:53_23": "paṭhamā disā nāma,",
  "tika-s0501t4:53_24": "ayaṁ dutiyo dutiyo kusaladhammo diṭṭhicaritassa puggalassa vodānapakkhe dutiyā disā nāmā’’ti visuṁ visuṁ",
  "tika-s0501t4:53_25": "yojetvā maggasaccanirodhasaccāni yathārahaṁ nīharitvā vibhajitabbadhammabhāvo ca yena saṁvaṇṇanāvisesena dassito,",
  "tika-s0501t4:53_26": "so saṁvaṇṇanāviseso ca nandiyāvaṭṭanayasamuṭṭhānaṁ bhavati,",
  "tika-s0501t4:53_27": "tassa olokanā ca yena saṁvaṇṇanāvisesena dassitā,",
  "tika-s0501t4:53_28": "so saṁvaṇṇanāviseso ca disālocananayasamuṭṭhānaṁ bhavati,",
  "tika-s0501t4:53_29": "tathā oloketvā disāvisesabhūtassa dhammavisesassa puggalānaṁ nayanañca yena saṁvaṇṇanāvisesena nayati,",
  "tika-s0501t4:53_30": "so saṁvaṇṇanāviseso ca aṅkusanayasamuṭṭhānaṁ bhavati.",
  "tika-s0501t4:54_0": "‘‘Kathaṁ tipukkhalanayasamuṭṭhānaṁ bhavatī’’ti ce puccheyya,",
  "tika-s0501t4:54_1": "‘‘tīṇi akusalamūlāni –",
  "tika-s0501t4:54_2": "lobho akusalamūlaṁ,",
  "tika-s0501t4:54_3": "doso akusalamūlaṁ,",
  "tika-s0501t4:54_4": "moho akusalamūlaṁ.",
  "tika-s0501t4:54_5": "Tīṇi duccaritāni –",
  "tika-s0501t4:54_6": "kāyaduccaritaṁ ,",
  "tika-s0501t4:54_7": "vacīduccaritaṁ,",
  "tika-s0501t4:54_8": "manoduccaritaṁ.",
  "tika-s0501t4:54_9": "Tayo akusalavitakkā –",
  "tika-s0501t4:54_10": "kāmavitakko,",
  "tika-s0501t4:54_11": "byāpādavitakko,",
  "tika-s0501t4:54_12": "vihiṁsāvitakko.",
  "tika-s0501t4:54_13": "Tisso akusalasaññā –",
  "tika-s0501t4:54_14": "kāmasaññā,",
  "tika-s0501t4:54_15": "byāpādasaññā,",
  "tika-s0501t4:54_16": "vihiṁsāsaññā.",
  "tika-s0501t4:54_17": "Tisso viparītasaññā –",
  "tika-s0501t4:54_18": "niccasaññā,",
  "tika-s0501t4:54_19": "sukhasaññā,",
  "tika-s0501t4:54_20": "attasaññā.",
  "tika-s0501t4:54_21": "Tisso vedanā –",
  "tika-s0501t4:54_22": "sukhā vedanā,",
  "tika-s0501t4:54_23": "dukkhā vedanā,",
  "tika-s0501t4:54_24": "adukkhamasukhā vedanā.",
  "tika-s0501t4:54_25": "Tisso dukkhatā –",
  "tika-s0501t4:54_26": "dukkhadukkhatā,",
  "tika-s0501t4:54_27": "saṅkhāradukkhatā,",
  "tika-s0501t4:54_28": "vipariṇāmadukkhatā.",
  "tika-s0501t4:54_29": "Tayo aggī – rāgaggi, dosaggi, mohaggi.",
  "tika-s0501t4:54_30": "Tayo sallā –",
  "tika-s0501t4:54_31": "rāgasallo,",
  "tika-s0501t4:54_32": "dosasallo,",
  "tika-s0501t4:54_33": "mohasallo.",
  "tika-s0501t4:54_34": "Tisso jaṭā – rāgajaṭā, dosajaṭā, mohajaṭā.",
  "tika-s0501t4:54_35": "Tisso akusalūpaparikkhā –",
  "tika-s0501t4:54_36": "akusalaṁ kāyakammaṁ ,",
  "tika-s0501t4:54_37": "akusalaṁ vacīkammaṁ,",
  "tika-s0501t4:54_38": "akusalaṁ manokammaṁ.",
  "tika-s0501t4:54_39": "Tisso vipattiyo –",
  "tika-s0501t4:54_40": "sīlavipatti,",
  "tika-s0501t4:54_41": "diṭṭhivipatti,",
  "tika-s0501t4:54_42": "ācāravipattī’’ti (netti.",
  "tika-s0501t4:54_43": "88) tikavasena desito ayaṁ disābhūto akusaladhammasamūho tiṇṇaṁ ugghaṭitaññuvipañcitaññuneyyapuggalānaṁ",
  "tika-s0501t4:54_44": "saṁkileso hotīti saṁkilesapakkhe saṁkilesasāmaññabhāvena yojetvā ‘‘imesu dvādasasu tikatikavasena desitesu",
  "tika-s0501t4:54_45": "disābhūtesu akusaladhammesu katamo katamo akusalo dhammo katamassa katamassa puggalassa disā’’ti manasāva",
  "tika-s0501t4:54_46": "disādhammabhāvena oloketvā ‘‘ayaṁ ayaṁ paṭhamo paṭhamo akusaladhammo ugghaṭitaññupuggalassa saṁkilesapakkhe",
  "tika-s0501t4:54_47": "paṭhamā disā nāma.",
  "tika-s0501t4:54_48": "Ayaṁ ayaṁ dutiyo dutiyo akusaladhammo vipañcitaññupuggalassa saṁkilesapakkhe dutiyā disā nāma.",
  "tika-s0501t4:54_49": "Ayaṁ ayaṁ tatiyo tatiyo akusaladhammo neyyassa puggalassa saṁkilesapakkhe tatiyā disā nāmā’’ti visuṁ",
  "tika-s0501t4:54_50": "visuṁ yojetvā samudayasaccadukkhasaccāni yathārahaṁ nīharitvā vibhajitabbadhammasabhāvo ca yena saṁvaṇṇanāvisesena dassito.",
  "tika-s0501t4:54_51": "So saṁvaṇṇanāviseso ca tipukkhalanayasamuṭṭhānaṁ bhavati.",
  "tika-s0501t4:54_52": "Tassa olokanā ca yena saṁvaṇṇanāvisesena dassitā,",
  "tika-s0501t4:54_53": "so saṁvaṇṇanāviseso ca disālocananayasamuṭṭhānaṁ bhavati tathā oloketvā disāvisesabhūtassa dhammavisesassa",
  "tika-s0501t4:54_54": "puggalānaṁ nayanañca yena saṁvaṇṇanāvisesena nayati,",
  "tika-s0501t4:54_55": "so saṁvaṇṇanāviseso aṅkusanayasamuṭṭhānaṁ bhavati.",
  "tika-s0501t4:55_0": "‘‘Tīṇi kusalamūlāni –",
  "tika-s0501t4:55_1": "alobho kusalamūlaṁ,",
  "tika-s0501t4:55_2": "adoso kusalamūlaṁ,",
  "tika-s0501t4:55_3": "amoho kusalamūlaṁ.",
  "tika-s0501t4:55_4": "Tīṇi sucaritāni –",
  "tika-s0501t4:55_5": "kāyasucaritaṁ,",
  "tika-s0501t4:55_6": "vacīsucaritaṁ,",
  "tika-s0501t4:55_7": "manosucaritaṁ.",
  "tika-s0501t4:55_8": "Tayo kusalavitakkā –",
  "tika-s0501t4:55_9": "nekkhammavitakko,",
  "tika-s0501t4:55_10": "abyāpādavitakko,",
  "tika-s0501t4:55_11": "avihiṁsāvitakko.",
  "tika-s0501t4:55_12": "Tayo samādhī –",
  "tika-s0501t4:55_13": "savitakko savicāro samādhi,",
  "tika-s0501t4:55_14": "avitakko vicāramatto samādhi,",
  "tika-s0501t4:55_15": "avitakko avicāro samādhi.",
  "tika-s0501t4:55_16": "Tisso kusalasaññā –",
  "tika-s0501t4:55_17": "nekkhammasaññā,",
  "tika-s0501t4:55_18": "abyāpādasaññā,",
  "tika-s0501t4:55_19": "avihiṁsāsaññā.",
  "tika-s0501t4:55_20": "Tisso aviparītasaññā –",
  "tika-s0501t4:55_21": "aniccasaññā,",
  "tika-s0501t4:55_22": "dukkhasaññā,",
  "tika-s0501t4:55_23": "anattasaññā.",
  "tika-s0501t4:55_24": "Tisso kusalūpaparikkhā –",
  "tika-s0501t4:55_25": "kusalaṁ kāyakammaṁ,",
  "tika-s0501t4:55_26": "kusalaṁ vacīkammaṁ,",
  "tika-s0501t4:55_27": "kusalaṁ manokammaṁ.",
  "tika-s0501t4:55_28": "Tīṇi soceyyāni –",
  "tika-s0501t4:55_29": "kāyasoceyyaṁ,",
  "tika-s0501t4:55_30": "vacīsoceyyaṁ,",
  "tika-s0501t4:55_31": "manosoceyyaṁ.",
  "tika-s0501t4:55_32": "Tisso sampattiyo –",
  "tika-s0501t4:55_33": "sīlasampatti,",
  "tika-s0501t4:55_34": "samādhisampatti,",
  "tika-s0501t4:55_35": "paññāsampatti .",
  "tika-s0501t4:55_36": "Tisso sikkhā –",
  "tika-s0501t4:55_37": "adhisīlasikkhā,",
  "tika-s0501t4:55_38": "adhicittasikkhā ,",
  "tika-s0501t4:55_39": "adhipaññāsikkhā.",
  "tika-s0501t4:55_40": "Tayo khandhā –",
  "tika-s0501t4:55_41": "sīlakkhandho,",
  "tika-s0501t4:55_42": "samādhikkhandho,",
  "tika-s0501t4:55_43": "paññākkhandho.",
  "tika-s0501t4:55_44": "Tīṇi vimokkhamukhāni – suññataṁ,",
  "tika-s0501t4:55_45": "animittaṁ,",
  "tika-s0501t4:55_46": "appaṇihita’’nti (netti.",
  "tika-s0501t4:55_47": "88) tikatikavasena desitaṁ idaṁ disābhūtaṁ kusalasamūhadhammajātaṁ tiṇṇaṁ ugghaṭitaññuvipañcitaññuneyyapuggalānaṁ",
  "tika-s0501t4:55_48": "vodānaṁ hotīti vodānapakkhe vodānasāmaññabhāvena yojetvā ‘‘imesu dvīsu dvādasasu tikatikavasena desitesu",
  "tika-s0501t4:55_49": "disābhūtesu kusaladhammesu katamo katamo kusaladhammo katamassa katamassa puggalassa disā’’ti manasāva",
  "tika-s0501t4:55_50": "disādhammabhāvena oloketvā ‘‘ayaṁ ayaṁ paṭhamo paṭhamo kusaladhammo ugghaṭitaññupuggalassa vodānapakkhe",
  "tika-s0501t4:55_51": "paṭhamā disā nāma.",
  "tika-s0501t4:55_52": "Ayaṁ ayaṁ dutiyo dutiyo kusalo dhammo vipañcitaññupuggalassa vodānapakkhe dutiyā disā nāma.",
  "tika-s0501t4:55_53": "Ayaṁ ayaṁ tatiyo tatiyo kusaladhammo neyyapuggalassa vodānapakkhe tatiyā disā nāmā’’ti visuṁ visuṁ disābhāvena",
  "tika-s0501t4:55_54": "yojetvā maggasaccanirodhasaccāni yathārahaṁ nīharitvā vibhajitabbadhammasabhāvo ca yena saṁvaṇṇanāvisesena dassito.",
  "tika-s0501t4:55_55": "So saṁvaṇṇanāviseso ca tipukkhalanayasamuṭṭhānaṁ bhavati.",
  "tika-s0501t4:55_56": "Tassa olokanā ca yena saṁvaṇṇanāvisesena dassitā,",
  "tika-s0501t4:55_57": "so saṁvaṇṇanāviseso ca disālocananayasamuṭṭhānaṁ bhavati.",
  "tika-s0501t4:55_58": "Tathā oloketvā disāvisesabhūtassa dhammassa puggalānaṁ nayanañca yena saṁvaṇṇanāvisesena nayati,",
  "tika-s0501t4:55_59": "so saṁvaṇṇanāviseso ca aṅkusanayasamuṭṭhānaṁ bhavati.",
  "tika-s0501t4:56_0": "‘‘Kathaṁ sīhavikkīḷitanayasamuṭṭhāna’’nti ce puccheyya,",
  "tika-s0501t4:56_1": "‘‘cattāro āhārā,",
  "tika-s0501t4:56_2": "cattāro vipallāsā,",
  "tika-s0501t4:56_3": "cattāri upādānāni,",
  "tika-s0501t4:56_4": "cattāro yogā,",
  "tika-s0501t4:56_5": "cattāro ganthā,",
  "tika-s0501t4:56_6": "cattāro āsavā,",
  "tika-s0501t4:56_7": "cattāro oghā,",
  "tika-s0501t4:56_8": "cattāro sallā,",
  "tika-s0501t4:56_9": "catasso viññāṇaṭṭhitiyo,",
  "tika-s0501t4:56_10": "cattāri agatigamanānī’’ti (netti.",
  "tika-s0501t4:56_11": "87) catukkacatukkavasena desito ayaṁ disābhūto catukko catukko akusaladhammo ‘‘dukkhāya paṭipadāya dandhābhiññāya",
  "tika-s0501t4:56_12": "niyyakassa mudindriyassa taṇhācaritassa ca dukkhāya paṭipadāya khippābhiññāya niyyakassa tikkhindriyassa",
  "tika-s0501t4:56_13": "taṇhācaritassa ca sukhāya paṭipadāya dandhābhiññāya niyyakassa mudindriyassa diṭṭhicaritassa ca sukhāya",
  "tika-s0501t4:56_14": "paṭipadāya khippābhiññāya niyyakassa tikkhindriyassa diṭṭhicaritassa cā’’ti catunnaṁ puggalānaṁ saṁkilesoti",
  "tika-s0501t4:56_15": "saṁkilesapakkhe saṁkilesasāmaññabhāvena yojetvā ‘‘imesu catukkacatukkavasena desitesu dasasu catukkesu",
  "tika-s0501t4:56_16": "dhammesu katamo katamo akusaladhammo katamassa katamassa puggalassa disā’’ti manasāva saṁkilesapakkhe",
  "tika-s0501t4:56_17": "disādhammabhāvena oloketvā ‘‘ayaṁ ayaṁ paṭhamo paṭhamo akusaladhammo dukkhāya paṭipadāya dandhābhiññāya",
  "tika-s0501t4:56_18": "niyyakassa mudindriyassa taṇhācaritassa puggalassa paṭhamā disā nāma.",
  "tika-s0501t4:56_19": "Ayaṁ ayaṁ dutiyo dutiyo akusaladhammo dukkhāya paṭipadāya khippābhiññāya niyyakassa tikkhindriyassa taṇhācaritassa puggalassa dutiyā disā nāma.",
  "tika-s0501t4:56_20": "Ayaṁ ayaṁ tatiyo tatiyo akusaladhammo sukhāya paṭipadāya dandhābhiññāya niyyakassa mudindriyassa diṭṭhicaritassa puggalassa tatiyā disā nāma.",
  "tika-s0501t4:56_21": "Ayaṁ ayaṁ catuttho catuttho akusaladhammo sukhāya paṭipadāya khippābhiññāya niyyakassa tikkhindriyassa",
  "tika-s0501t4:56_22": "diṭṭhicaritassa puggalassa catutthā disā nāmā’’ti visuṁ visuṁ disābhāvena yojetvā,",
  "tika-s0501t4:56_23": "samudayasaccadukkhasaccāni yathārahaṁ nīharitvā,",
  "tika-s0501t4:56_24": "vibhajitabbadhammasabhāvo ca yena saṁvaṇṇanāvisesena dassito.",
  "tika-s0501t4:56_25": "So saṁvaṇṇanāviseso ca sīhavikkīḷitanayasamuṭṭhānaṁ bhavati.",
  "tika-s0501t4:56_26": "Tassa olokanā ca yena saṁvaṇṇanāvisesena dassitā,",
  "tika-s0501t4:56_27": "so saṁvaṇṇanāviseso ca disālocananayasamuṭṭhānaṁ bhavati.",
  "tika-s0501t4:56_28": "Tathā oloketvā disāvisesabhūtassa dhammassa puggalānaṁ nayanañca yena saṁvaṇṇanāvisesena nayati,",
  "tika-s0501t4:56_29": "so saṁvaṇṇanāviseso ca aṅkusanayasamuṭṭhānaṁ bhavati.",
  "tika-s0501t4:57_0": "‘‘Catasso paṭipadā,",
  "tika-s0501t4:57_1": "cattāro satipaṭṭhānā,",
  "tika-s0501t4:57_2": "cattāri jhānāni,",
  "tika-s0501t4:57_3": "cattāro vihārā,",
  "tika-s0501t4:57_4": "cattāro sammappadhānā,",
  "tika-s0501t4:57_5": "cattāro acchariyā abbhutā dhammā,",
  "tika-s0501t4:57_6": "cattāri adhiṭṭhānāni,",
  "tika-s0501t4:57_7": "catasso samādhibhāvanā,",
  "tika-s0501t4:57_8": "cattāro sukhabhāgiyā dhammā,",
  "tika-s0501t4:57_9": "catasso appamāṇā’’ti (netti.",
  "tika-s0501t4:57_10": "86) catukkacatukkavasena desitaṁ idaṁ disābhūtaṁ kusalasamūhadhammajātaṁ ‘‘dukkhāya paṭipadāya dandhābhiññāya",
  "tika-s0501t4:57_11": "niyyakassa mudindriyassa taṇhācaritassa ca dukkhāya paṭipadāya khippābhiññāya niyyakassa tikkhindriyassa",
  "tika-s0501t4:57_12": "taṇhācaritassa ca sukhāya paṭipadāya dandhābhiññāya niyyakassa mudindriyassa diṭṭhicaritassa sa sukhāya",
  "tika-s0501t4:57_13": "paṭipadāya khippābhiññāya niyyakassa tikkhindriyassa diṭṭhicaritassa cā’’ti catunnaṁ puggalānaṁ vodānaṁ",
  "tika-s0501t4:57_14": "hotīti vodānapakkhe vodānasāmaññabhāvena yojetvā ‘‘imesu catukkacatukkavasena desitesu dasasu catukkesu",
  "tika-s0501t4:57_15": "kusaladhammesu katamo katamo kusaladhammo katamassa katamassa puggalassa disā’’ti manasāva disādhammabhāvena oloketvā,",
  "tika-s0501t4:57_16": "‘‘ayaṁ ayaṁ paṭhamo paṭhamo kusaladhammo dukkhāya paṭipadāya dandhābhiññāya niyyakassa mudindriyassa taṇhācaritassa puggalassa paṭhamā disā nāma.",
  "tika-s0501t4:57_17": "Ayaṁ ayaṁ dutiyo dutiyo kusaladhammo dukkhāya paṭipadāya khippābhiññāya niyyakassa tikkhindriyassa taṇhācaritassa puggalassa dutiyā disā nāma.",
  "tika-s0501t4:57_18": "Ayaṁ ayaṁ tatiyo tatiyo kusaladhammo sukhāya paṭipadāya dandhābhiññāya niyyakassa mudindriyassa diṭṭhicaritassa puggalassa tatiyā disā nāma.",
  "tika-s0501t4:57_19": "Ayaṁ ayaṁ catuttho catuttho kusaladhammo sukhāya paṭipadāya khippābhiññāya niyyakassa tikkhindriyassa",
  "tika-s0501t4:57_20": "diṭṭhicaritassa puggalassa catutthā disā nāmā’’ti visuṁ visuṁ disābhāvena yojetvā,",
  "tika-s0501t4:57_21": "maggasaccanirodhasaccāni yathārahaṁ nīharitvā,",
  "tika-s0501t4:57_22": "vibhajitabbadhammasabhāvo ca yena saṁvaṇṇanāvisesena dassito.",
  "tika-s0501t4:57_23": "So saṁvaṇṇanāviseso ca sīhavikkīḷitanayasamuṭṭhānaṁ bhavati.",
  "tika-s0501t4:57_24": "Tassa olokanā ca yena saṁvaṇṇanāvisesena dassitā.",
  "tika-s0501t4:57_25": "So saṁvaṇṇanāviseso ca disālocananayasamuṭṭhānaṁ bhavati.",
  "tika-s0501t4:57_26": "Tathā oloketvā disāvisesassa dhammassa puggalānaṁ nayanañca yena saṁvaṇṇanāvisesena nayati,",
  "tika-s0501t4:57_27": "so saṁvaṇṇanāviseso ca aṅkusanayasamuṭṭhānaṁ bhavatīti nayakkamena saṅkhepato nayasamuṭṭhānaṁ bhavatīti viññātabbanti.",
  "tika-s0501t4:58_0": "Iti nayasamuṭṭhāne sattibalānurūpā racitā",
  "tika-s0501t4:59_0": "Vibhāvanā niṭṭhitā.",
  "tika-s0501t4:60_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti."
}