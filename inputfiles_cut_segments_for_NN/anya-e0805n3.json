{
  "anya-e0805n3:0_0": "4. Samāsakaṇḍa",
  "anya-e0805n3:1_0": "Atha nāmameva aññamaññasambandhīnaṁ samāsoti nāmanissitattā,",
  "anya-e0805n3:1_1": "sayañca nāmikattā nāmānantaraṁ samāso vuccate.",
  "anya-e0805n3:2_0": "So ca saññāvasena chabbidho abyayībhāvo kammadhārayo digu tappuriso bahubbīhi dvando cāti.",
  "anya-e0805n3:3_0": "Abyayībhāvasamāsa",
  "anya-e0805n3:4_0": "Tatra paṭhamaṁ abyayībhāvasamāso vuccate;",
  "anya-e0805n3:5_0": "So ca niccasamāsoti assapadaviggaho.",
  "anya-e0805n3:6_0": "‘‘Upanagaraṁ’’itīdha –",
  "anya-e0805n3:6_1": "upasaddato paṭhamekavacanaṁ si,",
  "anya-e0805n3:6_2": "tassa upasaggaparattā ‘‘sabbāsamāvusopasagganipātādīhi cā’’ti lopo,",
  "anya-e0805n3:6_3": "nagarasaddato chaṭṭhekavacanaṁ sa,",
  "anya-e0805n3:6_4": "nagarassa samīpanti aññapadena viggahe –",
  "anya-e0805n3:7_0": "‘‘Nāmānaṁ samāso yuttattho’’ti samāsavidhāne sabbattha vattate.",
  "anya-e0805n3:8_0": "330.Upasagganipātapubbako abyayībhāvo.",
  "anya-e0805n3:9_0": "Upasaggapubbako,",
  "anya-e0805n3:9_1": "nipātapubbako ca nāmiko yuttattho teheva attapubbakehi upasagganipātehi saha niccaṁ samasīyate,",
  "anya-e0805n3:9_2": "so ca samāso abyayībhāvasañño hoti.",
  "anya-e0805n3:9_3": "Idha abyayībhāvādisaññāvidhāyakasuttāneva vā saññāvidhānamukhena samāsavidhāyakānīti daṭṭhabbāni.",
  "anya-e0805n3:10_0": "Tattha abyayamiti upasagganipātānaṁ saññā,",
  "anya-e0805n3:10_1": "liṅgavacanabhedepi byayarahitattā,",
  "anya-e0805n3:10_2": "abyayānaṁ atthaṁ vibhāvayatīti abyayībhāvo abyayatthapubbaṅgamattā,",
  "anya-e0805n3:10_3": "anabyayaṁ abyayaṁ bhavatīti vā abyayībhāvo.",
  "anya-e0805n3:10_4": "Pubbapadatthappadhāno hi abyayībhāvo,",
  "anya-e0805n3:10_5": "ettha ca ‘‘upasagganipātapubbako’’ti vuttattā upasagganipātānameva pubbanipāto.",
  "anya-e0805n3:11_0": "331.Nāmānaṁ samāso yuttattho.",
  "anya-e0805n3:12_0": "Tesaṁ nāmānaṁ payujjamānapadatthānaṁ yo yuttattho, so samāsasañño hoti, tadaññaṁ vākyamiti ruḷhaṁ.",
  "anya-e0805n3:13_0": "Nāmāni syādivibhatyantāni, samassateti samāso, saṅkhipiyatīti attho.",
  "anya-e0805n3:14_0": "Vuttañhi",
  "anya-e0805n3:15_0": "‘‘Samāso padasaṅkhepo, padappaccayasaṁhitaṁ;",
  "anya-e0805n3:16_0": "Taddhitaṁ nāma hotevaṁ, viññeyyaṁ tesamantara’’nti.",
  "anya-e0805n3:17_0": "Duvidhañcassa samasanaṁ saddasamasanamatthasamasanañca,",
  "anya-e0805n3:17_1": "tadubhayampi luttasamāse paripuṇṇameva labbhati.",
  "anya-e0805n3:17_2": "Aluttasamāse pana atthasamasanameva vibhattilopābhāvato,",
  "anya-e0805n3:17_3": "tatthāpi vā ekapadattūpagamanato duvidhampi labbhateva.",
  "anya-e0805n3:17_4": "Dve hi samāsassa payojanāni ekapadattamekavibhattittañcāti.",
  "anya-e0805n3:18_0": "Yutto attho yuttatto,",
  "anya-e0805n3:18_1": "atha vā yutto saṅgato,",
  "anya-e0805n3:18_2": "sambandho vā attho yassa soyaṁ yuttattho,",
  "anya-e0805n3:18_3": "etena saṅgatatthena yuttatthavacanena bhinnatthānaṁ ekatthībhāvo samāsalakkhaṇanti vuttaṁ hoti.",
  "anya-e0805n3:18_4": "Ettha ca ‘‘nāmāna’’nti vacanena ‘‘devadatto pacatī’’tiādīsu ākhyātena samāso na hotīti dasseti.",
  "anya-e0805n3:18_5": "Sambandhatthena pana yuttatthaggahaṇena ‘‘bhaṭo rañño putto devadattassā’’tiādīsu aññamaññānapekkhesu,",
  "anya-e0805n3:18_6": "‘‘devadattassa kaṇhā dantā’’tiādīsu ca aññasāpekkhesu ayuttatthatāya samāso na hotīti dīpeti.",
  "anya-e0805n3:19_0": "‘‘Atthavasā vibhattivipariṇāmo’’ti vipariṇāmena ‘‘yuttatthāna’’nti vattate.",
  "anya-e0805n3:20_0": "332.Tesaṁ vibhattiyo lopā ca.",
  "anya-e0805n3:21_0": "Idha padantarena vā taddhitappaccayehi vā āyādippaccayehi vā ekatthībhūtā yuttatthā nāma,",
  "anya-e0805n3:21_1": "tena ‘‘tesaṁ yuttatthānaṁ samāsānaṁ,",
  "anya-e0805n3:21_2": "taddhitāyādippaccayantānañca vibhattiyo lopanīyā hontī’’ti attho.",
  "anya-e0805n3:21_3": "Samāsaggahaṇādhikāre pana sati tesaṁgahaṇena vā taddhitāyādippaccayanta vibhattilopo.",
  "anya-e0805n3:21_4": "Caggahaṇaṁ ‘‘pabhaṅkaro’’tiādīsu lopanivattanatthaṁ.",
  "anya-e0805n3:22_0": "Vipariṇāmena ‘‘luttāsu, vibhattīsū’’ti vattate, yuttatthaggahaṇañca.",
  "anya-e0805n3:23_0": "333.Pakati cassa sarantassa.",
  "anya-e0805n3:24_0": "Luttāsu vibhattīsu sarantassa assa yuttatthabhūtassa tividhassapi liṅgassa pakatibhāvo hoti.",
  "anya-e0805n3:24_1": "Casaddena kiṁsamudaya idappaccayatādīsu niggahītantassapi.",
  "anya-e0805n3:24_2": "Nimittābhāve nemittakābhāvassa idha anicchitattā ayamatideso.",
  "anya-e0805n3:25_0": "Sakatthavirahenidha samāsassa ca liṅgabhāvābhāvā vibhattuppattiyamasampattāyaṁ nāmabyapadesātidesamāha.",
  "anya-e0805n3:26_0": "334.Taddhitasamāsakitakā nāmaṁvā’tavetunādīsu ca.",
  "anya-e0805n3:27_0": "Taddhitantā , kitantā,",
  "anya-e0805n3:27_1": "samāsā ca nāmamiva daṭṭhabbā tavetuna tvāna tvādippaccayante vajjetvā.",
  "anya-e0805n3:27_2": "Caggahaṇaṁ kiccappaccayaāīinīitthippaccayantādissapi nāmabyapadesatthaṁ.",
  "anya-e0805n3:27_3": "Idha samāsaggahaṇaṁ atthavataṁ samudāyānaṁ nāmabyapadeso samāsassevāti niyamatthanti apare.",
  "anya-e0805n3:28_0": "‘‘Abyayībhāvo’’ti vattate.",
  "anya-e0805n3:29_0": "335.So napuṁsakaliṅgo.",
  "anya-e0805n3:30_0": "So abyayībhāvasamāso napuṁsakaliṅgova daṭṭhabboti napuṁsakaliṅgattaṁ.",
  "anya-e0805n3:30_1": "Ettha hi satipi liṅgātidese ‘‘adhipañña’’ntiādīsu ‘‘adhiñāṇaṁ’’ntiādi rūpappasaṅgo na hoti saddantarattā,",
  "anya-e0805n3:30_2": "‘‘tipañña’’ntiādīsu viyāti daṭṭhabbaṁ,",
  "anya-e0805n3:30_3": "na cāyaṁ atideso,",
  "anya-e0805n3:30_4": "sutte atidesaliṅgassa ivasaddassa adassanato.",
  "anya-e0805n3:30_5": "Pure viya syādyuppatti.",
  "anya-e0805n3:31_0": "‘‘Kvacī’’ti vattate.",
  "anya-e0805n3:32_0": "336.Aṁ vibhattīnamakārantā abyayībhāvā.",
  "anya-e0805n3:33_0": "Tasmā akārantā abyayībhāvā parāsaṁ vibhattīnaṁ kvaci aṁ hoti, sesaṁ neyyaṁ.",
  "anya-e0805n3:34_0": "Taṁ upanagaraṁ,",
  "anya-e0805n3:34_1": "nagarassa samīpaṁ tiṭṭhatīti attho.",
  "anya-e0805n3:34_2": "Tāni upanagaraṁ,",
  "anya-e0805n3:34_3": "ālapanepevaṁ,",
  "anya-e0805n3:34_4": "taṁ upanagaraṁ passa,",
  "anya-e0805n3:34_5": "tāni upanagaraṁ.",
  "anya-e0805n3:35_0": "Na pañcamyāyamambhāvo, kvacīti adhikārato;",
  "anya-e0805n3:36_0": "Tatiyāsattamīchaṭṭhī-nantu hoti vikappato.",
  "anya-e0805n3:37_0": "Tena upanagaraṁ kataṁ,",
  "anya-e0805n3:37_1": "upanagarena vā,",
  "anya-e0805n3:37_2": "tehi upanagaraṁ,",
  "anya-e0805n3:37_3": "upanagarehi vā,",
  "anya-e0805n3:37_4": "tassa upanagaraṁ dehi,",
  "anya-e0805n3:37_5": "tesaṁ upanagaraṁ,",
  "anya-e0805n3:37_6": "upanagarā ānaya,",
  "anya-e0805n3:37_7": "upanagaramhā upanagarasmā,",
  "anya-e0805n3:37_8": "upanagarehi,",
  "anya-e0805n3:37_9": "upanagaraṁ santakaṁ,",
  "anya-e0805n3:37_10": "upanagarassa vā,",
  "anya-e0805n3:37_11": "tesaṁ upanagaraṁ,",
  "anya-e0805n3:37_12": "upanagarānaṁ vā ,",
  "anya-e0805n3:37_13": "upanagaraṁ nidhehi,",
  "anya-e0805n3:37_14": "upanagaramhi upanagarasmiṁ,",
  "anya-e0805n3:37_15": "upanagaraṁ upanagaresu vā.",
  "anya-e0805n3:37_16": "Evaṁ upakumbhaṁ.",
  "anya-e0805n3:38_0": "Abhāve – darathānaṁ abhāvo niddarathaṁ, nimmasakaṁ.",
  "anya-e0805n3:39_0": "Pacchāatthe – rathassa pacchā anurathaṁ, anuvātaṁ.",
  "anya-e0805n3:40_0": "Yoggatāyaṁ – yathāsarūpaṁ, anurūpaṁ, rūpayogganti attho.",
  "anya-e0805n3:41_0": "Vicchāyaṁ – attānamattānaṁ pati paccattaṁ, addhamāsaṁ addhamāsaṁ anu anvaddhamāsaṁ.",
  "anya-e0805n3:42_0": "Anupubbiyaṁ – jeṭṭhānaṁ anupubbo anujeṭṭhaṁ.",
  "anya-e0805n3:43_0": "Paṭilome – sotassa paṭilomaṁ paṭisotaṁ, paṭipathaṁ, pativātaṁ, attānaṁ adhikicca pavattā ajjhattaṁ.",
  "anya-e0805n3:44_0": "Pariyādābhividhīsu āpāṇakoṭiyā āpāṇakoṭikaṁ,",
  "anya-e0805n3:44_1": "‘‘kvaci samāsantagatānamakāranto’’ti kappaccayo,",
  "anya-e0805n3:44_2": "ākumārehi yaso kaccāyanassa ākumāraṁ.",
  "anya-e0805n3:45_0": "Samiddhiyaṁ – bhikkhāya samiddhīti atthe samāseva napuṁsakaliṅgatte ca kate –",
  "anya-e0805n3:46_0": "‘‘Samāsassa, anto’’ti ca vattate.",
  "anya-e0805n3:47_0": "337.Saro rasso napuṁsake.",
  "anya-e0805n3:48_0": "Napuṁsake vattamānassa samāsassa anto saro rasso hoti.",
  "anya-e0805n3:48_1": "Ettha ca abyayībhāvaggahaṇaṁ nānuvattetabbaṁ,",
  "anya-e0805n3:48_2": "tena digudvandabahubbīhīsupi napuṁsake vattamānassa samāsantassarassa rassattaṁ siddhaṁ hoti.",
  "anya-e0805n3:48_3": "‘‘Aṁ vibhattīna’’miccādinā amādeso,",
  "anya-e0805n3:48_4": "subhikkhaṁ.",
  "anya-e0805n3:48_5": "Gaṅgāya samīpe vattatīti upagaṅgaṁ,",
  "anya-e0805n3:48_6": "maṇikāya samīpaṁ upamaṇikaṁ.",
  "anya-e0805n3:49_0": "Itthīsu amikiccāti atthe samāsanapuṁsakarassattādīsu katesu –",
  "anya-e0805n3:50_0": "‘‘Abyayībhāvā, vibhattīna’’nti ca vattate.",
  "anya-e0805n3:51_0": "338.Aññasmā lopo ca.",
  "anya-e0805n3:52_0": "Akārantato aññasmā abyayībhāvasamāsā parāsaṁ vibhattīnaṁ lopo ca hoti. Adhitti,",
  "anya-e0805n3:52_1": "itthīsu adhikicca kathā pavattatīti attho.",
  "anya-e0805n3:52_2": "Adhitthi passa,",
  "anya-e0805n3:52_3": "adhitthi kataṁ iccādi,",
  "anya-e0805n3:52_4": "evaṁ adhikumāri,",
  "anya-e0805n3:52_5": "vadhuyā samīpaṁ upavadhu,",
  "anya-e0805n3:52_6": "gunnaṁ samīpaṁ upagu,",
  "anya-e0805n3:52_7": "okārassa rassattaṁ ukāro.",
  "anya-e0805n3:52_8": "Evaṁ upasaggapubbako.",
  "anya-e0805n3:53_0": "Nipātapubbako yathā –",
  "anya-e0805n3:53_1": "vuḍḍhānaṁ paṭipāṭi,",
  "anya-e0805n3:53_2": "ye ye vuḍḍhā vā yathāvuḍḍhaṁ,",
  "anya-e0805n3:53_3": "padatthānatikkame –",
  "anya-e0805n3:53_4": "yathākkamaṁ,",
  "anya-e0805n3:53_5": "yathāsatti,",
  "anya-e0805n3:53_6": "yathābalaṁ karoti,",
  "anya-e0805n3:53_7": "balamanatikkamitvā karotīti attho.",
  "anya-e0805n3:53_8": "Jīvassa yattako paricchedo yāvajīvaṁ,",
  "anya-e0805n3:53_9": "yāvatāyukaṁ,",
  "anya-e0805n3:53_10": "kappaccayo.",
  "anya-e0805n3:53_11": "Yattakena attho yāvadatthaṁ,",
  "anya-e0805n3:53_12": "pabbatassa parabhāgo tiropabbataṁ,",
  "anya-e0805n3:53_13": "tiropākāraṁ,",
  "anya-e0805n3:53_14": "tirokuṭṭaṁ,",
  "anya-e0805n3:53_15": "pāsādassa anto antopāsādaṁ,",
  "anya-e0805n3:53_16": "antonagaraṁ,",
  "anya-e0805n3:53_17": "antovassaṁ,",
  "anya-e0805n3:53_18": "nagarassa bahi bahinagaraṁ,",
  "anya-e0805n3:53_19": "pāsādassa upari uparipāsādaṁ,",
  "anya-e0805n3:53_20": "uparimañcaṁ,",
  "anya-e0805n3:53_21": "mañcassa heṭṭhā heṭṭhāmañcaṁ,",
  "anya-e0805n3:53_22": "heṭṭhāpāsādaṁ,",
  "anya-e0805n3:53_23": "bhattassa pure purebhattaṁ,",
  "anya-e0805n3:53_24": "evaṁ pacchābhattaṁ.",
  "anya-e0805n3:54_0": "Sākallatthe –",
  "anya-e0805n3:54_1": "saha makkhikāya samakkhikaṁ bhuñjati,",
  "anya-e0805n3:54_2": "na kiñci parivajjetīti attho.",
  "anya-e0805n3:54_3": "‘‘Tesu vuddhī’’tiādinā sahasaddassa sādeso.",
  "anya-e0805n3:54_4": "Gaṅgāya oraṁ oragaṅgamiccādi.",
  "anya-e0805n3:55_0": "Abyayībhāvasamāso niṭṭhito.",
  "anya-e0805n3:56_0": "Kammadhārayasamāsa",
  "anya-e0805n3:57_0": "Atha kammadhārayasamāso vuccate.",
  "anya-e0805n3:58_0": "So ca navavidho visesanapubbapado visesanuttarapado visesanobhayapado upamānuttarapado sambhāvanāpubbapado",
  "anya-e0805n3:58_1": "avadhāraṇapubbapado nanipātapubbapado kupubbapado pādipubbapado cāti.",
  "anya-e0805n3:59_0": "Tattha visesanapubbapado tāva –",
  "anya-e0805n3:59_1": "‘‘mahanta purisa’’itīdha ubhayattha paṭhamekavacanaṁ si,",
  "anya-e0805n3:59_2": "tulyādhikaraṇabhāvappasiddhatthaṁ casadda tasaddappayogo,",
  "anya-e0805n3:59_3": "mahanto ca so puriso cāti viggahe –",
  "anya-e0805n3:60_0": "Ito paraṁ ‘‘vibhāsā rukkhatiṇa’’iccādito ‘‘vibhāsā’’ti samāsavidhāne sabbattha vattate.",
  "anya-e0805n3:61_0": "339.Dvipade tulyādhikaraṇe kammadhārayo.",
  "anya-e0805n3:62_0": "Dve padāni nāmikāni tulyādhikaraṇāni aññamaññena saha vibhāsā samasyante,",
  "anya-e0805n3:62_1": "tasmiṁ dvipade tulyādhikaraṇe sati so samāso kammadhārayasañño ca hoti.",
  "anya-e0805n3:63_0": "Dve padāni dvipadaṁ,",
  "anya-e0805n3:63_1": "tulyaṁ samānaṁ adhikaraṇaṁ attho yassa padadvayassa taṁ tulyādhikaraṇaṁ,",
  "anya-e0805n3:63_2": "tasmiṁ dvipade tulyādhikaraṇe.",
  "anya-e0805n3:63_3": "Bhinnappavattinimittānaṁ dvinnaṁ padānaṁ visesanavisesitabbabhāvena ekasmiṁ atthe pavatti tulyādhikaraṇatā.",
  "anya-e0805n3:63_4": "Kammamiva dvayaṁ dhārayatīti kammadhārayo.",
  "anya-e0805n3:63_5": "Yathā hi kammaṁ kriyañca payojanañca dvayaṁ dhārayati,",
  "anya-e0805n3:63_6": "kamme sati kriyāya,",
  "anya-e0805n3:63_7": "payojanassa ca sambhavato,",
  "anya-e0805n3:63_8": "tathā ayaṁ samāso ekassa atthassa dve nāmāni dhārayati,",
  "anya-e0805n3:63_9": "tasmiṁ samāse sati ekatthajotakassa nāmadvayassa sambhavato.",
  "anya-e0805n3:64_0": "Pure viya samāsasaññāvibhattilopapakatibhāvā,",
  "anya-e0805n3:64_1": "samāseneva tulyādhikaraṇabhāvassa vuttattā ‘‘vuttatthānamappayogo’’ti casadda tasaddānamappayogo.",
  "anya-e0805n3:65_0": "340.Mahataṁ mahā tulyādhikaraṇe pade.",
  "anya-e0805n3:66_0": "Mahanta saddassa mahā hoti tulyādhikaraṇe uttarapade pare.",
  "anya-e0805n3:66_1": "Mahatanti bahuvacanaggahaṇena kvaci mahaādeso ca,",
  "anya-e0805n3:66_2": "ettha ca visesanassa pubbanipāto visesanabhūtassa pubbapadassa mahādesavidhānatova viññāyati.",
  "anya-e0805n3:67_0": "‘‘Kammadhārayo, digū’’ti ca vattate.",
  "anya-e0805n3:68_0": "341.Ubhe tappurisā.",
  "anya-e0805n3:69_0": "Ubhe kammadhārayadigusamāsā tappurisasaññā honti.",
  "anya-e0805n3:70_0": "Tassa puriso tappuriso,",
  "anya-e0805n3:70_1": "tappurisasadisattā ayampi samāso anvatthasaññāya tappurisoti vutto.",
  "anya-e0805n3:70_2": "Yathā hi tappurisasaddo guṇamativatto,",
  "anya-e0805n3:70_3": "tathā ayaṁ samāsopi.",
  "anya-e0805n3:70_4": "Uttarapadatthappadhāno hi tappurisoti.",
  "anya-e0805n3:70_5": "Tato nāmabyapadeso syādyuppatti.",
  "anya-e0805n3:70_6": "Ayaṁ pana tappuriso abhidheyyavacano,",
  "anya-e0805n3:70_7": "paraliṅgo ca.",
  "anya-e0805n3:71_0": "Mahāpuriso,",
  "anya-e0805n3:71_1": "mahāpurisā iccādi purisasaddasamaṁ,",
  "anya-e0805n3:71_2": "evaṁ mahāvīro, mahāmuni,",
  "anya-e0805n3:71_3": "mahantañca taṁ balañcāti mahābalaṁ,",
  "anya-e0805n3:71_4": "mahabbhayaṁ,",
  "anya-e0805n3:71_5": "mahaādeso.",
  "anya-e0805n3:71_6": "Santo ca so puriso cāti sappuriso,",
  "anya-e0805n3:71_7": "‘‘santasaddassa so bhe bo cante’’ti ettha casaddena santasaddassa samāse abhakārepi sādeso,",
  "anya-e0805n3:71_8": "tathā pubbapuriso,",
  "anya-e0805n3:71_9": "parapuriso,",
  "anya-e0805n3:71_10": "paṭhamapuriso,",
  "anya-e0805n3:71_11": "majjhimapuriso,",
  "anya-e0805n3:71_12": "uttamapuriso,",
  "anya-e0805n3:71_13": "dantapuriso,",
  "anya-e0805n3:71_14": "paramapuriso,",
  "anya-e0805n3:71_15": "vīrapuriso,",
  "anya-e0805n3:71_16": "setahatthī,",
  "anya-e0805n3:71_17": "kaṇhasappo,",
  "anya-e0805n3:71_18": "nīluppalaṁ,",
  "anya-e0805n3:71_19": "lohitacandanaṁ.",
  "anya-e0805n3:72_0": "Kvaci vibhāsādhikārato na bhavati, yathā – puṇṇo mantāniputto, citto gahapati, sakko devarājāti.",
  "anya-e0805n3:73_0": "Pumā ca so kokilo cāti atthe samāse kate –",
  "anya-e0805n3:74_0": "‘‘Lopa’’nti vattate.",
  "anya-e0805n3:75_0": "342.Pumassa liṅgādīsu samāsesu.",
  "anya-e0805n3:76_0": "Pumaiccetassa anto akāro lopamāpajjate liṅgādīsu parapadesu samāsesu,",
  "anya-e0805n3:76_1": "‘‘aṁmo niggahītaṁ jhalapehī’’ti makārassa niggahītaṁ.",
  "anya-e0805n3:76_2": "Puṅkokilo.",
  "anya-e0805n3:76_3": "Evaṁ punnāgo.",
  "anya-e0805n3:77_0": "Khattiyā ca sā kaññā cāti viggayha samāse kate –",
  "anya-e0805n3:78_0": "‘‘Tulyādhikaraṇe, pade, itthiyaṁ bhāsitapumitthī pumāva ce’’ti ca vattate.",
  "anya-e0805n3:79_0": "343.Kammadhārayasaññe ca.",
  "anya-e0805n3:80_0": "Kammadhārayasaññe ca samāse itthiyaṁ vattamāne tulyādhikaraṇe uttarapade pare pubbabhūto itthivācako saddo pubbe bhāsitapumā ce,",
  "anya-e0805n3:80_1": "so pumā iva daṭṭhabboti pubbapade itthippaccayassa nivatti hoti.",
  "anya-e0805n3:81_0": "Khattiyakaññā,",
  "anya-e0805n3:81_1": "khattiyakaññāyo iccādi.",
  "anya-e0805n3:81_2": "Evaṁ rattalatā,",
  "anya-e0805n3:81_3": "dutiyabhikkhā,",
  "anya-e0805n3:81_4": "brāhmaṇī ca sā dārikā cāti brāhmaṇadārikā,",
  "anya-e0805n3:81_5": "nāgamāṇavikā.",
  "anya-e0805n3:82_0": "Pubbapadassevāyaṁ pumbhāvātideso,",
  "anya-e0805n3:82_1": "tena ‘‘khattiyakumārī kumārasamaṇī taruṇabrāhmaṇī’’tiādīsu uttarapadesu itthippaccayassa na nivatti hoti.",
  "anya-e0805n3:83_0": "Itthiyamicceva kiṁ? Kumārīratanaṁ, samaṇīpadumaṁ.",
  "anya-e0805n3:84_0": "Bhāsitapumāti kiṁ?",
  "anya-e0805n3:84_1": "Gaṅgānadī,",
  "anya-e0805n3:84_2": "taṇhānadī,",
  "anya-e0805n3:84_3": "pathavīdhātu.",
  "anya-e0805n3:84_4": "‘‘Nandāpokkharaṇī,",
  "anya-e0805n3:84_5": "nandādevī’’tiādīsu pana saññāsaddattā na hoti.",
  "anya-e0805n3:85_0": "Tathā puratthimo ca so kāyo cāti puratthimakāyo,",
  "anya-e0805n3:85_1": "ettha ca kāyekadeso kāyasaddo.",
  "anya-e0805n3:85_2": "Evaṁ pacchimakāyo,",
  "anya-e0805n3:85_3": "heṭṭhimakāyo,",
  "anya-e0805n3:85_4": "uparimakāyo,",
  "anya-e0805n3:85_5": "sabbakāyo,",
  "anya-e0805n3:85_6": "purāṇavihāro, navāvāso,",
  "anya-e0805n3:85_7": "kataranikāyo,",
  "anya-e0805n3:85_8": "katamanikāyo,",
  "anya-e0805n3:85_9": "hetuppaccayo,",
  "anya-e0805n3:85_10": "abahulaṁ bahulaṁ katanti bahulīkataṁ,",
  "anya-e0805n3:85_11": "jīvitappadhānaṁ navakaṁ jīvitanavakaṁ iccādi.",
  "anya-e0805n3:86_0": "Visesanuttarapade jinavacanānuparodhato therācariyapaṇḍitādi visesanaṁ parañca bhavati. Yathā –",
  "anya-e0805n3:86_1": "sāriputto ca so thero cāti sāriputtatthero.",
  "anya-e0805n3:86_2": "Evaṁ mahāmoggallānatthero,",
  "anya-e0805n3:86_3": "mahākassapatthero,",
  "anya-e0805n3:86_4": "buddhaghosācariyo,",
  "anya-e0805n3:86_5": "dhammapālācariyo,",
  "anya-e0805n3:86_6": "ācariyaguttiloti vā,",
  "anya-e0805n3:86_7": "mahosadho ca so paṇḍito cāti mahosadhapaṇḍito.",
  "anya-e0805n3:86_8": "Evaṁ vidhurapaṇḍito,",
  "anya-e0805n3:86_9": "vatthuviseso.",
  "anya-e0805n3:87_0": "Visesanobhayapado yathā –",
  "anya-e0805n3:87_1": "sītañca taṁ uṇhañcāti sītuṇhaṁ,",
  "anya-e0805n3:87_2": "siniddho ca so uṇho cāti siniddhuṇho, māso.",
  "anya-e0805n3:87_3": "Khañjo ca so khujjo cāti khañjakhujjo.",
  "anya-e0805n3:87_4": "Evaṁ andhabadhiro,",
  "anya-e0805n3:87_5": "katākataṁ,",
  "anya-e0805n3:87_6": "chiddāvachiddaṁ,",
  "anya-e0805n3:87_7": "uccāvacaṁ,",
  "anya-e0805n3:87_8": "chinnabhinnaṁ,",
  "anya-e0805n3:87_9": "sittasammaṭṭhaṁ,",
  "anya-e0805n3:87_10": "gatapaccāgataṁ.",
  "anya-e0805n3:88_0": "Upamānuttarapade abhidhānānurodhato upamānabhūtaṁ visesanaṁ paraṁ bhavati. Yathā –",
  "anya-e0805n3:88_1": "sīho viya sīho,",
  "anya-e0805n3:88_2": "muni ca so sīho cāti munisīho.",
  "anya-e0805n3:88_3": "Evaṁ munivasabho,",
  "anya-e0805n3:88_4": "munipuṅgavo,",
  "anya-e0805n3:88_5": "buddhanāgo,",
  "anya-e0805n3:88_6": "buddhādicco,",
  "anya-e0805n3:88_7": "raṁsi viya raṁsi,",
  "anya-e0805n3:88_8": "saddhammo ca so raṁsi cāti saddhammaraṁsi.",
  "anya-e0805n3:88_9": "Evaṁ vinayasāgaro,",
  "anya-e0805n3:88_10": "puṇḍarīkamiva puṇḍarīko,",
  "anya-e0805n3:88_11": "samaṇo ca so puṇḍarīko cāti samaṇapuṇḍarīko,",
  "anya-e0805n3:88_12": "samaṇapadumo.",
  "anya-e0805n3:88_13": "Cando viya cando,",
  "anya-e0805n3:88_14": "mukhañca taṁ cando cāti mukhacando.",
  "anya-e0805n3:88_15": "Evaṁ mukhapadumaṁ iccādi.",
  "anya-e0805n3:89_0": "Sambhāvanāpubbapado yathā –",
  "anya-e0805n3:89_1": "dhammo iti buddhi dhammabuddhi.",
  "anya-e0805n3:89_2": "Evaṁ dhammasaññā,",
  "anya-e0805n3:89_3": "dhammasaṅkhāto,",
  "anya-e0805n3:89_4": "dhammasammato,",
  "anya-e0805n3:89_5": "pāṇasaññitā,",
  "anya-e0805n3:89_6": "asubhasaññā,",
  "anya-e0805n3:89_7": "aniccasaññā,",
  "anya-e0805n3:89_8": "anattasaññā,",
  "anya-e0805n3:89_9": "dhātusaññā,",
  "anya-e0805n3:89_10": "dhītusaññā,",
  "anya-e0805n3:89_11": "attasaññā,",
  "anya-e0805n3:89_12": "atthisaññā,",
  "anya-e0805n3:89_13": "attadiṭṭhi iccādi.",
  "anya-e0805n3:90_0": "Avadhāraṇapubbapado yathā –",
  "anya-e0805n3:90_1": "guṇo eva dhanaṁ guṇadhanaṁ.",
  "anya-e0805n3:90_2": "Evaṁ saddhādhanaṁ,",
  "anya-e0805n3:90_3": "sīladhanaṁ,",
  "anya-e0805n3:90_4": "paññādhanaṁ,",
  "anya-e0805n3:90_5": "cakkhu eva indriyaṁ cakkhundriyaṁ.",
  "anya-e0805n3:90_6": "Evaṁ cakkhāyatanaṁ,",
  "anya-e0805n3:90_7": "cakkhudhātu,",
  "anya-e0805n3:90_8": "cakkhudvāraṁ,",
  "anya-e0805n3:90_9": "rūpārammaṇamiccādi.",
  "anya-e0805n3:91_0": "Nanipātapubbapado yathā – na brāhmaṇoti atthe kammadhārayasamāse, vibhattilopādimhi ca kate –",
  "anya-e0805n3:92_0": "‘‘Ubhe tappurisā’’ti tappurisasaññā.",
  "anya-e0805n3:93_0": "344.Attaṁ nassa tappurise.",
  "anya-e0805n3:94_0": "Nassa nipātapadassa tappurise uttarapade pare sabbasseva attaṁ hoti.",
  "anya-e0805n3:94_1": "Tappurisekadesattā tappuriso,",
  "anya-e0805n3:94_2": "abrāhmaṇo.",
  "anya-e0805n3:95_0": "Na nisedho sato yutto,",
  "anya-e0805n3:96_0": "Desādiniyamaṁ vinā;",
  "anya-e0805n3:97_0": "Asato cāphalo tasmā,",
  "anya-e0805n3:98_0": "Kathamabrāhmaṇoti ce?",
  "anya-e0805n3:99_0": "Nisedhatthānuvādena, paṭisedhavidhi kvaci;",
  "anya-e0805n3:100_0": "Parassa micchāñāṇattā-khyāpanāyopapajjate.",
  "anya-e0805n3:101_0": "Duvidho cassattho pasajjappaṭisedhapariyudāsavasena.",
  "anya-e0805n3:102_0": "Tattha yo ‘‘asūriyapassā rājadārā’’tiādīsu viya uttarapadatthassa sabbathā abhāvaṁ dīpeti,",
  "anya-e0805n3:102_1": "so pasajjappaṭisedhavācī nāma.",
  "anya-e0805n3:102_2": "Yo pana ‘‘abrāhmaṇa amanussā’’tiādīsu viya uttarapadatthaṁ pariyudāsitvā taṁsadise vatthumhi kāriyaṁ paṭipādayati,",
  "anya-e0805n3:102_3": "so pariyudāsavācī nāma.",
  "anya-e0805n3:103_0": "Vuttañca",
  "anya-e0805n3:104_0": "‘‘Pasajjappaṭisedhassa, lakkhaṇaṁ vatthunatthitā;",
  "anya-e0805n3:105_0": "Vatthuto aññatra vutti, pariyudāsalakkhaṇa’’nti.",
  "anya-e0805n3:106_0": "Nanvevaṁ santepi ‘‘abrāhmaṇo’’tiādīsu kathamuttarapadatthappadhānatā siyāti?",
  "anya-e0805n3:107_0": "Vuccate –",
  "anya-e0805n3:107_1": "brāhmaṇādisaddānaṁ brāhmaṇādiatthasseva taṁsadisādiatthassāpi vācakattā,",
  "anya-e0805n3:107_2": "brāhmaṇādisaddā hi kevalābrāhmaṇādiatthesveva pākaṭā,",
  "anya-e0805n3:107_3": "bhūsaddo viyasattāyaṁ,",
  "anya-e0805n3:107_4": "yadā te pana aññena sadisādivācakena naiti nipātena yujjanti,",
  "anya-e0805n3:107_5": "tadā taṁsadisatadaññatabbiruddhatadabhāvesupi vattanti,",
  "anya-e0805n3:107_6": "bhūsaddo viya anvabhiyādiyoge anubhavanaabhibhavanādīsu,",
  "anya-e0805n3:107_7": "tasmā uttarapadatthajotakoyevettha naiti nipātoti na doso,",
  "anya-e0805n3:107_8": "tena abrāhmaṇoti brāhmaṇasadisoti vuttaṁ hoti.",
  "anya-e0805n3:107_9": "Evaṁ amanusso, assamaṇo.",
  "anya-e0805n3:108_0": "Aññatthe – na byākatā abyākatā, asaṁkiliṭṭhā, apariyāpannā.",
  "anya-e0805n3:109_0": "Viruddhatthe – na kusalā akusalā, kusalapaṭipakkhāti attho. Evaṁ alobho, amitto.",
  "anya-e0805n3:110_0": "Pasajjappaṭisedhe – na katvā akatvā, akātuna puññaṁ akaronto.",
  "anya-e0805n3:111_0": "‘‘Nassa, tappurise’’ti ca vattate.",
  "anya-e0805n3:112_0": "345.Sareana.",
  "anya-e0805n3:113_0": "Naiccetassa padassa tappurise uttarapade ana hoti sare pare.",
  "anya-e0805n3:114_0": "Na asso anasso,",
  "anya-e0805n3:114_1": "na ariyo anariyo.",
  "anya-e0805n3:114_2": "Evaṁ anissaro, aniṭṭho,",
  "anya-e0805n3:114_3": "anupavādo,",
  "anya-e0805n3:114_4": "na ādāya anādāya,",
  "anya-e0805n3:114_5": "anoloketvā iccādi.",
  "anya-e0805n3:115_0": "Kupubbapado yathā – kucchitamannanti niccasamāsattā aññapadena viggaho, kammadhārayasamāse kate –",
  "anya-e0805n3:116_0": "‘‘Tappurise, sare’’ti ca vattate.",
  "anya-e0805n3:117_0": "346.Kadada kussa.",
  "anya-e0805n3:118_0": "Kuiccetassa nipātassa tappurise uttarapade kada hoti sare pare. Kadannaṁ. Evaṁ kadasanaṁ.",
  "anya-e0805n3:119_0": "Sareti kiṁ? Kudārā, kuputtā, kudāsā, kudiṭṭhi.",
  "anya-e0805n3:120_0": "‘‘Kussā’’ti vattate.",
  "anya-e0805n3:121_0": "347.Kāppatthesu ca.",
  "anya-e0805n3:122_0": "Kuiccetassa appatthe vattamānassa kā hoti tappurise uttarapade pare.",
  "anya-e0805n3:122_1": "Bahuvacanuccāraṇato kucchitatthe ca kvaci tappurise.",
  "anya-e0805n3:122_2": "Appakaṁ lavaṇaṁ kālavaṇaṁ.",
  "anya-e0805n3:122_3": "Evaṁ kāpupphaṁ,",
  "anya-e0805n3:122_4": "kucchito puriso kāpuriso,",
  "anya-e0805n3:122_5": "kupuriso vā.",
  "anya-e0805n3:123_0": "Pādipubbapado ca niccasamāsova,",
  "anya-e0805n3:123_1": "padhānaṁ vacanaṁ pāvacanaṁ,",
  "anya-e0805n3:123_2": "bhusaṁ vaddhaṁ pavaddhaṁ, sarīraṁ, samaṁ,",
  "anya-e0805n3:123_3": "sammā vā ādhānaṁ samādhānaṁ,",
  "anya-e0805n3:123_4": "vividhā mati vimati,",
  "anya-e0805n3:123_5": "vividho kappo vikappo,",
  "anya-e0805n3:123_6": "visiṭṭho vā kappo vikappo,",
  "anya-e0805n3:123_7": "adhiko devo atidevo.",
  "anya-e0805n3:123_8": "Evaṁ adhidevo,",
  "anya-e0805n3:123_9": "adhisīlaṁ,",
  "anya-e0805n3:123_10": "sundaro gandho sugandho,",
  "anya-e0805n3:123_11": "kucchito gandho duggandho,",
  "anya-e0805n3:123_12": "sobhanaṁ kataṁ sukataṁ,",
  "anya-e0805n3:123_13": "asobhanaṁ kataṁ dukkaṭaṁ iccādi.",
  "anya-e0805n3:124_0": "Ye idha avihitalakkhaṇā nāmanipātopasaggā,",
  "anya-e0805n3:124_1": "tesaṁ ‘‘nāmānaṁ samāso’’ti yogavibhāgena samāso daṭṭhabbo. Yathā –",
  "anya-e0805n3:124_2": "apunageyyā gāthā,",
  "anya-e0805n3:124_3": "acandamullokikāni mukhāni,",
  "anya-e0805n3:124_4": "assaddhabhojī,",
  "anya-e0805n3:124_5": "alavaṇabhojītiādīsu ayuttatthattā nāññena samāso.",
  "anya-e0805n3:125_0": "Tathā diṭṭho pubbanti diṭṭhapubbo tathāgataṁ.",
  "anya-e0805n3:125_1": "Evaṁ sutapubbo dhammaṁ,",
  "anya-e0805n3:125_2": "gatapubbo maggaṁ,",
  "anya-e0805n3:125_3": "kammani diṭṭhā pubbanti diṭṭhapubbā devā tena.",
  "anya-e0805n3:125_4": "Evaṁ sutapubbā dhammā,",
  "anya-e0805n3:125_5": "gatapubbā disā, pahāro,",
  "anya-e0805n3:125_6": "parābhavo, vihāro, āhāro,",
  "anya-e0805n3:125_7": "upahāro iccādi.",
  "anya-e0805n3:126_0": "Kammadhārayasamāso.",
  "anya-e0805n3:127_0": "Digusamāsa",
  "anya-e0805n3:128_0": "Atha digusamāso vuccate.",
  "anya-e0805n3:129_0": "Tayo lokā samāhaṭā cittena sampiṇḍitā, tiṇṇaṁ lokānaṁ samāhāroti vā atthe –",
  "anya-e0805n3:130_0": "‘‘Nāmānaṁ samāso yuttattho’’ti vattamāne ‘‘dvipade’’tiādinā kammadhārayasamāso,",
  "anya-e0805n3:130_1": "tato samāsasaññāyaṁ,",
  "anya-e0805n3:130_2": "vibhattilope,",
  "anya-e0805n3:130_3": "pakatibhāve ca kate –",
  "anya-e0805n3:131_0": "‘‘Kammadhārayo’’ti vattate.",
  "anya-e0805n3:132_0": "348.Saṅkhyāpubbodigu.",
  "anya-e0805n3:133_0": "Saṅkhyāpubbo kammadhārayasamāso digusañño hoti.",
  "anya-e0805n3:134_0": "Dve gāvo digu,",
  "anya-e0805n3:134_1": "digusadisattā ayampi samāso digūti vutto.",
  "anya-e0805n3:134_2": "Atha vā saṅkhyāpubbattanapuṁsakekattasaṅkhātehi dvīhi lakkhaṇehi gato avagatoti digūti vuccati,",
  "anya-e0805n3:134_3": "dvīhi vā lakkhaṇehi gacchati pavattatīti digu.",
  "anya-e0805n3:134_4": "Ettha ca ‘‘saṅkhyāpubbo’’ti vuttattā saṅkhyāsaddasseva pubbanipāto,",
  "anya-e0805n3:134_5": "‘‘ubhe tappurisā’’ti tappurisasaññā.",
  "anya-e0805n3:135_0": "‘‘Napuṁsakaliṅgo’’ti vattate.",
  "anya-e0805n3:136_0": "349.Digussekattaṁ.",
  "anya-e0805n3:137_0": "Digussa samāsassa ekattaṁ hoti, napuṁsakaliṅgattañca.",
  "anya-e0805n3:138_0": "Samāhāradigussetaṁ gahaṇaṁ,",
  "anya-e0805n3:138_1": "tattha sabbatthekavacanameva hoti,",
  "anya-e0805n3:138_2": "aññatra pana bahuvacanampi,",
  "anya-e0805n3:138_3": "nāmabyapadesasyādyuppatti amādesādi.",
  "anya-e0805n3:139_0": "Tilokaṁ,",
  "anya-e0805n3:139_1": "he tiloka, tilokaṁ, tilokena,",
  "anya-e0805n3:139_2": "tilokassa,",
  "anya-e0805n3:139_3": "tilokā tilokasmā tilokamhā,",
  "anya-e0805n3:139_4": "tilokassa,",
  "anya-e0805n3:139_5": "tiloke tilokamhi tilokasmiṁ.",
  "anya-e0805n3:140_0": "Evaṁ tayo daṇḍā tidaṇḍaṁ,",
  "anya-e0805n3:140_1": "tīṇi malāni samāhaṭāni,",
  "anya-e0805n3:140_2": "tiṇṇaṁ malānaṁ samāhāroti vā timalaṁ,",
  "anya-e0805n3:140_3": "tilakkhaṇaṁ,",
  "anya-e0805n3:140_4": "catussaccaṁ,",
  "anya-e0805n3:140_5": "catasso disā catuddisaṁ,",
  "anya-e0805n3:140_6": "‘‘saro rasso napuṁsake’’ti rassattaṁ,",
  "anya-e0805n3:140_7": "pañcasikkhāpadaṁ,",
  "anya-e0805n3:140_8": "saḷāyatanaṁ, sattāhaṁ,",
  "anya-e0805n3:140_9": "aṭṭhasīlaṁ,",
  "anya-e0805n3:140_10": "navalokuttaraṁ,",
  "anya-e0805n3:140_11": "dasasīlaṁ,",
  "anya-e0805n3:140_12": "satayojanaṁ.",
  "anya-e0805n3:141_0": "Tathā –",
  "anya-e0805n3:141_1": "dve rattiyo dvirattaṁ,",
  "anya-e0805n3:141_2": "tisso rattiyo tirattaṁ,",
  "anya-e0805n3:141_3": "dve aṅguliyo dvaṅgulaṁ,",
  "anya-e0805n3:141_4": "satta godāvariyo,",
  "anya-e0805n3:141_5": "tāsaṁ samāhāroti vā sattagodāvaraṁ.",
  "anya-e0805n3:142_0": "Ettha ca ratti aṅguli godāvarīnamantassa –",
  "anya-e0805n3:143_0": "350.Kvaci samāsantagatānamakāranto.",
  "anya-e0805n3:144_0": "Rājādigaṇassetaṁ gahaṇaṁ,",
  "anya-e0805n3:144_1": "tena samāsantagatānaṁ rājādīnaṁ nāmānaṁ anto kvaci akāro hotīti attho.",
  "anya-e0805n3:144_2": "Kāraggahaṇena bahubbīhādimhi samāsante kvaci kappaccayo hoti,",
  "anya-e0805n3:144_3": "surabhi su du pūtīhi gandhantassikāro ca.",
  "anya-e0805n3:145_0": "Atha vā a ca ko ca akā,",
  "anya-e0805n3:145_1": "rakāro padasandhikaro,",
  "anya-e0805n3:145_2": "tena kvaci samāsantagatānamanto hutvā a ka iccete paccayā hontīti attho.",
  "anya-e0805n3:145_3": "Tena pañca gāvo samāhaṭāti atthe samāsādiṁ katvā samāsante appaccaye,",
  "anya-e0805n3:145_4": "‘‘o sare cā’’ti avādese ca kate ‘‘pañcagava’’ntiādi ca sijjhati.",
  "anya-e0805n3:145_5": "‘‘Dviratta’’ntiādīsu pana appaccaye kate pubbasarassa ‘‘saralopo’’tiādinā lopo.",
  "anya-e0805n3:146_0": "Asamāhāradigu yathā –",
  "anya-e0805n3:146_1": "eko ca so puggalo cāti ekapuggalo.",
  "anya-e0805n3:146_2": "Evaṁ ekadhammo, ekaputto,",
  "anya-e0805n3:146_3": "tayo bhavā tibhavā,",
  "anya-e0805n3:146_4": "catasso disā catuddisā,",
  "anya-e0805n3:146_5": "dasasahassacakkavāḷāni iccādi.",
  "anya-e0805n3:147_0": "Digusamāso.",
  "anya-e0805n3:148_0": "Tappurisasamāsa",
  "anya-e0805n3:149_0": "Atha tappurisasamāso vuccate.",
  "anya-e0805n3:150_0": "So pana dutiyādīsu chasu vibhattīsu bhāvato chabbidho.",
  "anya-e0805n3:150_1": "Tattha dutiyātappuriso gatanissitātītātikkantappattāpannādīhi bhavati.",
  "anya-e0805n3:151_0": "Saraṇaṁ gatoti viggahe –",
  "anya-e0805n3:152_0": "‘‘Tappuriso’’ti vattate.",
  "anya-e0805n3:153_0": "351.Amādayoparapadebhi.",
  "anya-e0805n3:154_0": "Amādivibhatyantāni yuttatthāni pubbapadāni nāmehi parapadebhi saha vibhāsā samasyante,",
  "anya-e0805n3:154_1": "so samāso tappurisasañño hoti.",
  "anya-e0805n3:154_2": "Ayañca tappuriso abhidheyyavacanaliṅgo.",
  "anya-e0805n3:155_0": "Gatādisaddā kitantattā tiliṅgā,",
  "anya-e0805n3:155_1": "vibhattilopādi sabbaṁ pubbasamaṁ.",
  "anya-e0805n3:155_2": "So saraṇagato,",
  "anya-e0805n3:155_3": "te saraṇagatā.",
  "anya-e0805n3:155_4": "Sā saraṇagatā,",
  "anya-e0805n3:155_5": "tā saraṇagatāyo.",
  "anya-e0805n3:155_6": "Taṁ kulaṁ saraṇagataṁ,",
  "anya-e0805n3:155_7": "tāni kulāni saraṇagatāni iccādi.",
  "anya-e0805n3:156_0": "Evaṁ araññagato,",
  "anya-e0805n3:156_1": "bhūmigato,",
  "anya-e0805n3:156_2": "dhammaṁ nissito dhammanissito,",
  "anya-e0805n3:156_3": "atthanissito,",
  "anya-e0805n3:156_4": "bhavaṁ atīto bhavātīto, kālātīto,",
  "anya-e0805n3:156_5": "pamāṇaṁ atikkantaṁ pamāṇātikkantaṁ.",
  "anya-e0805n3:156_6": "Lokātikkantaṁ,",
  "anya-e0805n3:156_7": "sukhaṁ patto sukhappatto,",
  "anya-e0805n3:156_8": "dukkhappatto,",
  "anya-e0805n3:156_9": "sotaṁ āpanno sotāpanno,",
  "anya-e0805n3:156_10": "nirodhasamāpanno,",
  "anya-e0805n3:156_11": "rathaṁ āruḷho rathāruḷho,",
  "anya-e0805n3:156_12": "sabbarattiṁ sobhano sabbarattisobhano,",
  "anya-e0805n3:156_13": "muhuttasukhaṁ.",
  "anya-e0805n3:157_0": "Upapadasamāse pana vuttiyeva tassa niccattā. Yathā –",
  "anya-e0805n3:157_1": "kammaṁ karotīti kammakāro,",
  "anya-e0805n3:157_2": "kumbhakāro,",
  "anya-e0805n3:157_3": "atthaṁ kāmetīti atthakāmo,",
  "anya-e0805n3:157_4": "dhammakāmo,",
  "anya-e0805n3:157_5": "dhammaṁ dhāretīti dhammadharo,",
  "anya-e0805n3:157_6": "vinayadharo,",
  "anya-e0805n3:157_7": "saccaṁ vadituṁ sīlamassāti saccavādī iccādi.",
  "anya-e0805n3:158_0": "Tavantumānantādikitantehi vākyameva vavatthitavibhāsādhikārato. Yathā –",
  "anya-e0805n3:158_1": "odanaṁ bhuttavā,",
  "anya-e0805n3:158_2": "dhammaṁ suṇamāno,",
  "anya-e0805n3:158_3": "dhammaṁ suṇanto,",
  "anya-e0805n3:158_4": "kaṭaṁ karāno,",
  "anya-e0805n3:158_5": "anabhidhānato vā,",
  "anya-e0805n3:158_6": "abhidhānalakkhaṇā hi taddhitasamāsakitakāti.",
  "anya-e0805n3:159_0": "Dutiyātappuriso.",
  "anya-e0805n3:160_0": "Tatiyā kitaka pubba sadisa samūnattha kalaha nipuṇa missasakhilādīhi.",
  "anya-e0805n3:161_0": "Buddhena bhāsito buddhabhāsito, dhammo.",
  "anya-e0805n3:161_1": "Evaṁ jinadesito,",
  "anya-e0805n3:161_2": "satthārā vaṇṇito satthuvaṇṇito,",
  "anya-e0805n3:161_3": "viññūhi garahito viññugarahito,",
  "anya-e0805n3:161_4": "viññuppasattho,",
  "anya-e0805n3:161_5": "issarakataṁ,",
  "anya-e0805n3:161_6": "sayaṁkataṁ,",
  "anya-e0805n3:161_7": "sukehi āhaṭaṁ sukāhataṁ,",
  "anya-e0805n3:161_8": "raññā hato rājahato,",
  "anya-e0805n3:161_9": "rogapīḷito,",
  "anya-e0805n3:161_10": "aggidaḍḍho,",
  "anya-e0805n3:161_11": "sappadaṭṭho,",
  "anya-e0805n3:161_12": "sallena viddho sallaviddho,",
  "anya-e0805n3:161_13": "icchāya apakato icchāpakato,",
  "anya-e0805n3:161_14": "sīlena sampanno sīlasampanno.",
  "anya-e0805n3:161_15": "Evaṁ sukhasahagataṁ,",
  "anya-e0805n3:161_16": "ñāṇasampayuttaṁ,",
  "anya-e0805n3:161_17": "mittasaṁsaggo,",
  "anya-e0805n3:161_18": "piyavippayogo,",
  "anya-e0805n3:161_19": "jātitthaddho, guṇahīno,",
  "anya-e0805n3:161_20": "guṇavuḍḍho,",
  "anya-e0805n3:161_21": "catuvaggakaraṇīyaṁ,",
  "anya-e0805n3:161_22": "catuvaggādikattabbaṁ,",
  "anya-e0805n3:161_23": "kākehi peyyā kākapeyyā, nadī.",
  "anya-e0805n3:162_0": "Kvaci vuttiyeva,",
  "anya-e0805n3:162_1": "urena gacchatīti urago,",
  "anya-e0805n3:162_2": "pādena pivatīti pādapo.",
  "anya-e0805n3:162_3": "Kvaci vākyameva,",
  "anya-e0805n3:162_4": "parasunā chinnavā,",
  "anya-e0805n3:162_5": "kākehi pātabbā,",
  "anya-e0805n3:162_6": "dassanena pahātabbā.",
  "anya-e0805n3:163_0": "Pubbādiyoge –",
  "anya-e0805n3:163_1": "māsena pubbo māsapubbo.",
  "anya-e0805n3:163_2": "Evaṁ mātusadiso, pitusamo,",
  "anya-e0805n3:163_3": "ekūnavīsati,",
  "anya-e0805n3:163_4": "sīlavikalo,",
  "anya-e0805n3:163_5": "asikalaho,",
  "anya-e0805n3:163_6": "vācānipuṇo,",
  "anya-e0805n3:163_7": "yāvakālikasaṁmissaṁ,",
  "anya-e0805n3:163_8": "vācāsakhilo,",
  "anya-e0805n3:163_9": "satthārā sadiso satthukappo,",
  "anya-e0805n3:163_10": "puññena atthiko puññatthiko,",
  "anya-e0805n3:163_11": "guṇādhiko,",
  "anya-e0805n3:163_12": "guḷena saṁsaṭṭho odano guḷodano,",
  "anya-e0805n3:163_13": "khīrodano,",
  "anya-e0805n3:163_14": "assena yutto ratho assaratho,",
  "anya-e0805n3:163_15": "maggacittaṁ,",
  "anya-e0805n3:163_16": "jambuyā paññāto lakkhito dīpo jambudīpo,",
  "anya-e0805n3:163_17": "ekena adhikā dasa ekādasa,",
  "anya-e0805n3:163_18": "jātiyā andho jaccandho,",
  "anya-e0805n3:163_19": "pakatiyā medhāvī pakatimedhāvī iccādi.",
  "anya-e0805n3:164_0": "Tatiyātappuriso.",
  "anya-e0805n3:165_0": "Catutthī tadatthaatthahitadeyyādīhi.",
  "anya-e0805n3:166_0": "Tadatthe –",
  "anya-e0805n3:166_1": "kathinassa dussaṁ kathinadussaṁ,",
  "anya-e0805n3:166_2": "kathinacīvaratthāyāti attho.",
  "anya-e0805n3:166_3": "Evaṁ cīvaradussaṁ,",
  "anya-e0805n3:166_4": "cīvaramūlyaṁ,",
  "anya-e0805n3:166_5": "yāguyā atthāya taṇḍulā yāgutaṇḍulā,",
  "anya-e0805n3:166_6": "bhattataṇḍulā,",
  "anya-e0805n3:166_7": "saṅghassatthāya bhattaṁ saṅghabhattaṁ,",
  "anya-e0805n3:166_8": "āgantukānamatthāya bhattaṁ āgantukabhattaṁ.",
  "anya-e0805n3:166_9": "Evaṁ gamikabhattaṁ,",
  "anya-e0805n3:166_10": "pāsādāya dabbaṁ pāsādadabbaṁ.",
  "anya-e0805n3:167_0": "Atthe bhikkhusaṅghassatthāya vihāro bhikkhusaṅghattho vihāro,",
  "anya-e0805n3:167_1": "bhikkhusaṅghatthā yāgu,",
  "anya-e0805n3:167_2": "bhikkhusaṅghatthaṁ cīvaraṁ.",
  "anya-e0805n3:167_3": "Yassatthāya yadattho, yadatthā,",
  "anya-e0805n3:167_4": "yadatthaṁ.",
  "anya-e0805n3:167_5": "Evaṁ tadattho, tadatthā.",
  "anya-e0805n3:167_6": "Tadatthaṁ.",
  "anya-e0805n3:167_7": "Etadattho vāyāmo,",
  "anya-e0805n3:167_8": "etadatthā kathā,",
  "anya-e0805n3:167_9": "etadatthaṁ sotāvadhānaṁ.",
  "anya-e0805n3:167_10": "Kimatthaṁ,",
  "anya-e0805n3:167_11": "attatthaṁ,",
  "anya-e0805n3:167_12": "paratthaṁ,",
  "anya-e0805n3:167_13": "vinayo saṁvaratthāya,",
  "anya-e0805n3:167_14": "sukhaṁ samādhatthāya,",
  "anya-e0805n3:167_15": "nibbidā virāgatthāya,",
  "anya-e0805n3:167_16": "virāgo vimuttatthāya.",
  "anya-e0805n3:167_17": "Tathā lokassa hito lokahito,",
  "anya-e0805n3:167_18": "buddhassa deyyaṁ buddhadeyyaṁ, pupphaṁ.",
  "anya-e0805n3:167_19": "Saṅghadeyyaṁ, cīvaraṁ.",
  "anya-e0805n3:167_20": "Idha na bhavati,",
  "anya-e0805n3:167_21": "saṅghassa dātabbaṁ,",
  "anya-e0805n3:167_22": "saṅghassa dātuṁ iccādi.",
  "anya-e0805n3:168_0": "Catutthītappuriso.",
  "anya-e0805n3:169_0": "Pañcamī apagamana bhaya virati mocanatthādīhi.",
  "anya-e0805n3:170_0": "Methunasmā apeto methunāpeto.",
  "anya-e0805n3:170_1": "Evaṁ palāpāpagato,",
  "anya-e0805n3:170_2": "nagaraniggato,",
  "anya-e0805n3:170_3": "piṇḍapātapaṭikkanto.",
  "anya-e0805n3:170_4": "Gāmato nikkhantaṁ gāmanikkhantaṁ,",
  "anya-e0805n3:170_5": "rukkhaggā patito rukkhaggapatito,",
  "anya-e0805n3:170_6": "sāsanacuto,",
  "anya-e0805n3:170_7": "āpattivuṭṭhānaṁ,",
  "anya-e0805n3:170_8": "dharaṇitaluggato,",
  "anya-e0805n3:170_9": "sabbabhavehi nissaṭo sabbabhavanissaṭo.",
  "anya-e0805n3:171_0": "Bhayatthādiyoge yathā –",
  "anya-e0805n3:171_1": "rājato bhayaṁ rājabhayaṁ,",
  "anya-e0805n3:171_2": "corehi bhayaṁ corabhayaṁ,",
  "anya-e0805n3:171_3": "amanussehi bhayaṁ amanussabhayaṁ,",
  "anya-e0805n3:171_4": "aggito bhayaṁ aggibhayaṁ.",
  "anya-e0805n3:171_5": "Pāpato bhīto pāpabhīto ,",
  "anya-e0805n3:171_6": "pāpabhīruko,",
  "anya-e0805n3:171_7": "akattabbato virati akattabbavirati.",
  "anya-e0805n3:171_8": "Evaṁ kāyaduccaritavirati,",
  "anya-e0805n3:171_9": "vacīduccaritavirati,",
  "anya-e0805n3:171_10": "bandhanā mutto bandhanamutto,",
  "anya-e0805n3:171_11": "vanamutto,",
  "anya-e0805n3:171_12": "bandhanamokkho,",
  "anya-e0805n3:171_13": "kammato samuṭṭhitaṁ kammasamuṭṭhitaṁ,",
  "anya-e0805n3:171_14": "ukkaṭṭhukkaṭṭhaṁ,",
  "anya-e0805n3:171_15": "omakomakaṁ.",
  "anya-e0805n3:172_0": "Kvaci vuttiyeva,",
  "anya-e0805n3:172_1": "kammato jātaṁ kammajaṁ.",
  "anya-e0805n3:172_2": "Evaṁ cittajaṁ, utujaṁ, āhārajaṁ.",
  "anya-e0805n3:172_3": "Idha na bhavati,",
  "anya-e0805n3:172_4": "pāsādā patito.",
  "anya-e0805n3:173_0": "Pañcamītappuriso.",
  "anya-e0805n3:174_0": "Chaṭṭhī rañño putto rājaputto.",
  "anya-e0805n3:174_1": "Evaṁ rājapuriso,",
  "anya-e0805n3:174_2": "ācariyapūjako,",
  "anya-e0805n3:174_3": "buddhasāvako,",
  "anya-e0805n3:174_4": "buddharūpaṁ,",
  "anya-e0805n3:174_5": "jinavacanaṁ,",
  "anya-e0805n3:174_6": "samuddaghoso,",
  "anya-e0805n3:174_7": "dhaññānaṁ rāsi dhaññarāsi,",
  "anya-e0805n3:174_8": "pupphagandho,",
  "anya-e0805n3:174_9": "phalaraso,",
  "anya-e0805n3:174_10": "kāyassa lahutā kāyalahutā,",
  "anya-e0805n3:174_11": "maraṇassati,",
  "anya-e0805n3:174_12": "rukkhamūlaṁ,",
  "anya-e0805n3:174_13": "ayassa patto ayopatto,",
  "anya-e0805n3:174_14": "evaṁ suvaṇṇakaṭāhaṁ,",
  "anya-e0805n3:174_15": "pānīyathālakaṁ,",
  "anya-e0805n3:174_16": "sappikumbho.",
  "anya-e0805n3:175_0": "‘‘Devānaṁ rājā’’ti atthe samāsādimhi kate ‘‘kvaci samāsantagatānamakāranto’’ti akāro,",
  "anya-e0805n3:175_1": "tato ‘‘syā cā’’ti āttaṁ na bhavati. Devarājo, devarājā,",
  "anya-e0805n3:175_2": "devarājaṁ,",
  "anya-e0805n3:175_3": "devarāje iccādi purisasaddasamaṁ.",
  "anya-e0805n3:175_4": "Attābhāve so devarājā,",
  "anya-e0805n3:175_5": "te devarājāno iccādi rājasaddasamaṁ.",
  "anya-e0805n3:175_6": "Tathā devānaṁ sakhā devasakho,",
  "anya-e0805n3:175_7": "devasakhā,",
  "anya-e0805n3:175_8": "so devasakhā,",
  "anya-e0805n3:175_9": "te devasakhāno iccādi.",
  "anya-e0805n3:176_0": "Pumassa liṅgaṁ pulliṅgaṁ. Evaṁ pumbhāvo, pumantalopādi.",
  "anya-e0805n3:177_0": "Hatthipadaṁ,",
  "anya-e0805n3:177_1": "itthirūpaṁ,",
  "anya-e0805n3:177_2": "bhikkhunisaṅgho,",
  "anya-e0805n3:177_3": "jambusākhā,",
  "anya-e0805n3:177_4": "ettha ca ‘‘kvacādimajjhuttarāna’’ntiādinā majjhe īkārūkārānaṁ rassattaṁ.",
  "anya-e0805n3:178_0": "Vibhāsādhikārato kvaci vākyameva,",
  "anya-e0805n3:178_1": "sahasā kammassa kattāro,",
  "anya-e0805n3:178_2": "bhinnānaṁ sandhātā,",
  "anya-e0805n3:178_3": "kappassa tatiyo bhāgo,",
  "anya-e0805n3:178_4": "yā ca pakkhassa aṭṭhamī,",
  "anya-e0805n3:178_5": "manussānaṁ khattiyo sūratamo.",
  "anya-e0805n3:179_0": "Yuttattho icceva?",
  "anya-e0805n3:179_1": "‘‘Bhaṭo rañño puriso devadattassā’’ti ettha ‘‘bhaṭasambandhe chaṭṭhī’’ti aññamaññānapekkhatāya ayuttatthabhāvato samāso na bhavati,",
  "anya-e0805n3:179_2": "‘‘kosalassa rañño putto’’tiādīsu pana sāpekkhatāya asamatthattā na bhavati,",
  "anya-e0805n3:179_3": "sambandhīsaddānaṁ pana niccaṁ sāpekkhattepi gamakattā samāso, yathā –",
  "anya-e0805n3:179_4": "devadattassa gurukulaṁ,",
  "anya-e0805n3:179_5": "bhagavato sāvakasaṅghotiādi.",
  "anya-e0805n3:180_0": "Chaṭṭhītappuriso.",
  "anya-e0805n3:181_0": "Sattamī rūpe saññā rūpasaññā,",
  "anya-e0805n3:181_1": "evaṁ rūpasañcetanā,",
  "anya-e0805n3:181_2": "saṁsāradukkhaṁ,",
  "anya-e0805n3:181_3": "cakkhumhi sannissitaṁ viññāṇaṁ cakkhuviññāṇaṁ,",
  "anya-e0805n3:181_4": "dhamme rato dhammarato,",
  "anya-e0805n3:181_5": "dhammābhirati,",
  "anya-e0805n3:181_6": "dhammaruci,",
  "anya-e0805n3:181_7": "dhammagāravo,",
  "anya-e0805n3:181_8": "dhammesu nirutti dhammanirutti,",
  "anya-e0805n3:181_9": "dānādhimutti,",
  "anya-e0805n3:181_10": "bhavantarakataṁ,",
  "anya-e0805n3:181_11": "dassane assādo dassanassādo,",
  "anya-e0805n3:181_12": "araññe vāso araññavāso,",
  "anya-e0805n3:181_13": "vikāle bhojanaṁ vikālabhojanaṁ,",
  "anya-e0805n3:181_14": "kāle vassaṁ kālavassaṁ,",
  "anya-e0805n3:181_15": "vane pupphaṁ vanapupphaṁ.",
  "anya-e0805n3:181_16": "Evaṁ vanamahiso,",
  "anya-e0805n3:181_17": "gāmasūkaro,",
  "anya-e0805n3:181_18": "samuddamaccho,",
  "anya-e0805n3:181_19": "āvāṭakacchapo,",
  "anya-e0805n3:181_20": "āvāṭamaṇḍūko,",
  "anya-e0805n3:181_21": "kūpamaṇḍūko,",
  "anya-e0805n3:181_22": "titthanāvā,",
  "anya-e0805n3:181_23": "itthīsu dhutto itthidhutto chāyāya sukkho chāyāsukkho,",
  "anya-e0805n3:181_24": "aṅgārapakkaṁ,",
  "anya-e0805n3:181_25": "cārakabaddho.",
  "anya-e0805n3:182_0": "Idha vuttiyeva, yathā –",
  "anya-e0805n3:182_1": "vane caratīti vanacaro,",
  "anya-e0805n3:182_2": "kucchimhi sayatīti kucchisayo,",
  "anya-e0805n3:182_3": "thale tiṭṭhatīti thalaṭṭho.",
  "anya-e0805n3:182_4": "Evaṁ jalaṭṭho,",
  "anya-e0805n3:182_5": "pabbataṭṭho,",
  "anya-e0805n3:182_6": "maggaṭṭho,",
  "anya-e0805n3:182_7": "paṅke jātaṁ paṅkajaṁ,",
  "anya-e0805n3:182_8": "sire ruhatīti siroruhaṁ iccādi.",
  "anya-e0805n3:183_0": "Idha na bhavati, bhojane mattaññutā, indriyesu guttadvāratā, āsane nisinno, āsane nisīditabbaṁ.",
  "anya-e0805n3:184_0": "Sattamītappuriso.",
  "anya-e0805n3:185_0": "‘‘Tadanuparodhenā’’ti vuttattā yathābhidhānaṁ tappurise kvaci accantādīsu amādivibhatyantaṁ pubbapadaṁ paraṁ sambhavati.",
  "anya-e0805n3:186_0": "Yathā –",
  "anya-e0805n3:186_1": "antaṁ atikkantaṁ accantaṁ,",
  "anya-e0805n3:186_2": "accantāni,",
  "anya-e0805n3:186_3": "velaṁ atikkanto ativelo,",
  "anya-e0805n3:186_4": "rassattaṁ.",
  "anya-e0805n3:186_5": "Evaṁ mālaṁ atīto atimālo,",
  "anya-e0805n3:186_6": "pattajīviko,",
  "anya-e0805n3:186_7": "āpannajīviko,",
  "anya-e0805n3:186_8": "akkhaṁ patigataṁ nissitanti paccakkhaṁ dassanaṁ,",
  "anya-e0805n3:186_9": "paccakkho attabhāvo,",
  "anya-e0805n3:186_10": "paccakkhā buddhi,",
  "anya-e0805n3:186_11": "atthaṁ anugataṁ anvatthaṁ,",
  "anya-e0805n3:186_12": "kokilāya avakuṭṭhaṁ avakokilaṁ vanaṁ,",
  "anya-e0805n3:186_13": "pariccattanti attho.",
  "anya-e0805n3:186_14": "Avamayūraṁ,",
  "anya-e0805n3:186_15": "ajjhayanāya parigilāno pariyajjhayano,",
  "anya-e0805n3:186_16": "kammassa alaṁ samatthoti alaṁkammo,",
  "anya-e0805n3:186_17": "vacanāya alanti alaṁvacano,",
  "anya-e0805n3:186_18": "vānato nikkhantaṁ nibbānaṁ,",
  "anya-e0805n3:186_19": "kilesehi nikkhanto nikkileso,",
  "anya-e0805n3:186_20": "niraṅgaṇo,",
  "anya-e0805n3:186_21": "kosambiyā nikkhanto nikkosambī,",
  "anya-e0805n3:186_22": "vanato niyyāto nibbano,",
  "anya-e0805n3:186_23": "ācariyato paro pācariyo.",
  "anya-e0805n3:186_24": "Evaṁ payyako,",
  "anya-e0805n3:186_25": "parahiyyo,",
  "anya-e0805n3:186_26": "gaṅgāya upari uparigaṅgaṁ.",
  "anya-e0805n3:186_27": "Evaṁ heṭṭhānadī,",
  "anya-e0805n3:186_28": "antosamāpatti,",
  "anya-e0805n3:186_29": "haṁsānaṁ rājā rājahaṁso,",
  "anya-e0805n3:186_30": "haṁsarājā vā,",
  "anya-e0805n3:186_31": "māsassa addhaṁ addhamāsaṁ,",
  "anya-e0805n3:186_32": "māsaddhaṁ vā,",
  "anya-e0805n3:186_33": "āmalakassa addhaṁ addhāmalakaṁ,",
  "anya-e0805n3:186_34": "āmalakaddhaṁ vā,",
  "anya-e0805n3:186_35": "kahāpaṇassa aḍḍhaṁ aḍḍhakahāpaṇaṁ,",
  "anya-e0805n3:186_36": "aḍḍhamāsakaṁ,",
  "anya-e0805n3:186_37": "rattiyā aḍḍhaṁ aḍḍharattaṁ,",
  "anya-e0805n3:186_38": "rattiyā pubbaṁ pubbarattaṁ,",
  "anya-e0805n3:186_39": "rattiyā pacchā pacchārattaṁ.",
  "anya-e0805n3:186_40": "Ettha ca ‘‘kvaci samāsantagatānamakāranto’’ti rattisaddantassa attaṁ,",
  "anya-e0805n3:186_41": "ahassa pubbaṁ pubbanhaṁ.",
  "anya-e0805n3:186_42": "Evaṁ sāyanhaṁ,",
  "anya-e0805n3:186_43": "‘‘tesu vuddhī’’tiādinā ahassa anhādeso.",
  "anya-e0805n3:187_0": "Amādiparatappuriso.",
  "anya-e0805n3:188_0": "Kvaci tappurise ‘‘pabhaṅkarā’’dīsu vibhattilopo na bhavati.",
  "anya-e0805n3:189_0": "Yathā –",
  "anya-e0805n3:189_1": "pabhaṁ karotīti atthe ‘‘amādayo parapadebhī’’ti samāso,",
  "anya-e0805n3:189_2": "‘‘nāmānaṁ samāso yuttattho’’ti samāsasaññā,",
  "anya-e0805n3:189_3": "tato ‘‘tesaṁ vibhattiyo lopā cā’’ti vibhattilope sampatte tattheva caggahaṇena pubbapade vibhattilopābhāvo.",
  "anya-e0805n3:189_4": "Sesaṁ samaṁ.",
  "anya-e0805n3:189_5": "Pabhaṅkaro,",
  "anya-e0805n3:189_6": "amataṁ dadātīti amatandado,",
  "anya-e0805n3:189_7": "raṇaṁ jahātīti raṇañjaho,",
  "anya-e0805n3:189_8": "jutiṁ dhāretīti jutindharo,",
  "anya-e0805n3:189_9": "tathā sahasākataṁ,",
  "anya-e0805n3:189_10": "parassapadaṁ.",
  "anya-e0805n3:189_11": "Attanopadaṁ,",
  "anya-e0805n3:189_12": "bhayato upaṭṭhānaṁ bhayatūpaṭṭhānaṁ,",
  "anya-e0805n3:189_13": "paratoghoso,",
  "anya-e0805n3:189_14": "gavaṁpatitthero,",
  "anya-e0805n3:189_15": "manasikāro,",
  "anya-e0805n3:189_16": "pubbenivāso,",
  "anya-e0805n3:189_17": "pubbenivāsānussati,",
  "anya-e0805n3:189_18": "majjhekalyāṇaṁ, antevāsī,",
  "anya-e0805n3:189_19": "antevāsiko, janesuto,",
  "anya-e0805n3:189_20": "urasilomo,",
  "anya-e0805n3:189_21": "kaṇṭhekāḷo,",
  "anya-e0805n3:189_22": "sarasijamiccādi.",
  "anya-e0805n3:190_0": "Alopatappuriso.",
  "anya-e0805n3:191_0": "Tappurisasamāso niṭṭhito.",
  "anya-e0805n3:192_0": "Bahubbīhisamāsa",
  "anya-e0805n3:193_0": "Atha bahubbīhisamāso vuccate.",
  "anya-e0805n3:194_0": "So ca navavidho dvipado tulyādhikaraṇo,",
  "anya-e0805n3:194_1": "dvipado bhinnādhikaraṇo,",
  "anya-e0805n3:194_2": "tipado nanipātapubbapado,",
  "anya-e0805n3:194_3": "sahapubbapado upamānapubbapado saṅkhyobhayapado disantarāḷattho byatihāralakkhaṇo cāti.",
  "anya-e0805n3:195_0": "Tattha dvipado tulyādhikaraṇo bahubbīhi kammādīsu chasu vibhatyatthesu bhavati.",
  "anya-e0805n3:196_0": "Tattha dutiyatthe tāva – ‘‘āgatā samaṇā imaṁ saṅghārāma’’nti viggahe –",
  "anya-e0805n3:197_0": "352.Aññapadatthesu bahubbīhi.",
  "anya-e0805n3:198_0": "Samasyamānapadato aññesaṁ paṭhamadutiyādivibhatyantānaṁ padānamatthesu yuttatthāni nāmāni vibhāsā samasyante,",
  "anya-e0805n3:198_1": "so samāso bahubbīhisañño ca hoti.",
  "anya-e0805n3:199_0": "Bahavo vīhayo yassa so bahubbīhi,",
  "anya-e0805n3:199_1": "bahubbīhisadisattā ayampisamāso anvatthasaññāvasena bahubbīhīti vutto,",
  "anya-e0805n3:199_2": "aññapadatthappadhāno hi bahubbīhi.",
  "anya-e0805n3:200_0": "Duvidho cāyaṁ bahubbīhi tagguṇasaṁviññāṇātagguṇasaṁviññāṇavasena,",
  "anya-e0805n3:200_1": "tesu yattha visesanabhūto attho aññapadatthaggahaṇena gayhati,",
  "anya-e0805n3:200_2": "so tagguṇasaṁviññāṇo, yathā –",
  "anya-e0805n3:200_3": "lambakaṇṇamānayāti.",
  "anya-e0805n3:201_0": "Yattha pana na gayhati, so atagguṇasaṁviññāṇo, yathā – bahudhanamānayāti.",
  "anya-e0805n3:202_0": "Idha bahubbīhisadde viya visesanassa pubbanipāto, sesaṁ pubbasamaṁ.",
  "anya-e0805n3:203_0": "Āgatasamaṇo saṅghārāmo.",
  "anya-e0805n3:203_1": "Ettha ca āgatasaddo,",
  "anya-e0805n3:203_2": "samaṇasaddo ca attano atthe aṭṭhatvā dutiyāvibhatyatthabhūte saṅghārāmasaṅkhāte aññapadatthe vattanti,",
  "anya-e0805n3:203_3": "tadatthajotanatthameva tadanantaraṁ ‘‘saṅghārāmo’’ti padantaraṁ payujjati,",
  "anya-e0805n3:203_4": "tato samāseneva kammatthassa abhihitattā puna dutiyā na hoti.",
  "anya-e0805n3:203_5": "Idaṁsaddassa ca appayogo,",
  "anya-e0805n3:203_6": "evaṁ sabbattha.",
  "anya-e0805n3:203_7": "Bahubbīhi cāyaṁ abhidheyyaliṅgavacano.",
  "anya-e0805n3:204_0": "Tathā āgatasamaṇā sāvatthi,",
  "anya-e0805n3:204_1": "āgatasamaṇaṁ jetavanaṁ,",
  "anya-e0805n3:204_2": "paṭipannā addhikā yaṁ pathaṁ soyaṁ paṭipannaddhiko patho ,",
  "anya-e0805n3:204_3": "abhiruḷhā vāṇijā yaṁ nāvaṁ sā abhiruḷhavāṇijā nāvā.",
  "anya-e0805n3:204_4": "Evaṁ kammatthe bahubbīhi.",
  "anya-e0805n3:205_0": "Tatiyatthe bahubbīhi yathā –",
  "anya-e0805n3:205_1": "jitāni indriyāni yena samaṇena soyaṁ jitindriyo samaṇo.",
  "anya-e0805n3:205_2": "Evaṁ diṭṭhadhammo,",
  "anya-e0805n3:205_3": "pattadhammo,",
  "anya-e0805n3:205_4": "katakicco,",
  "anya-e0805n3:205_5": "jitā mārā anenāti jitamāro bhagavā,",
  "anya-e0805n3:205_6": "paṭividdhasabbadhammo.",
  "anya-e0805n3:206_0": "Catutthiyatthe bahubbīhi yathā –",
  "anya-e0805n3:206_1": "dinno suṅko yassa rañño soyaṁ dinnasuṅko rājā,",
  "anya-e0805n3:206_2": "upanītaṁ bhojanaṁ assa samaṇassāti upanītabhojano samaṇo,",
  "anya-e0805n3:206_3": "upahaṭo bali assāti upahaṭabali yakkho.",
  "anya-e0805n3:207_0": "Pañcamiyatthe bahubbīhi yathā –",
  "anya-e0805n3:207_1": "niggatā janā asmā gāmā soyaṁ niggatajano gāmo,",
  "anya-e0805n3:207_2": "niggato ayo asmāti nirayo,",
  "anya-e0805n3:207_3": "niggatā kilesā etasmāti nikkileso,",
  "anya-e0805n3:207_4": "apetaṁ viññāṇaṁ asmāti apetaviññāṇo matakāyo,",
  "anya-e0805n3:207_5": "apagataṁ bhayabheravaṁ asmāti apagatabhayabheravo arahā.",
  "anya-e0805n3:208_0": "Chaṭṭhiyatthe bahubbīhi yathā –",
  "anya-e0805n3:208_1": "chinnā hatthā yassa purisassa soyaṁ chinnahattho puriso.",
  "anya-e0805n3:208_2": "Evaṁ paripuṇṇasaṅkappo,",
  "anya-e0805n3:208_3": "khīṇāsavo,",
  "anya-e0805n3:208_4": "vīto rāgo assāti vītarāgo,",
  "anya-e0805n3:208_5": "dve padāni assāti dvipado,",
  "anya-e0805n3:208_6": "dvihattho paṭo, tevijjo,",
  "anya-e0805n3:208_7": "catuppado,",
  "anya-e0805n3:208_8": "pañca cakkhūni assāti pañcacakkhu bhagavā,",
  "anya-e0805n3:208_9": "chaḷabhiñño,",
  "anya-e0805n3:208_10": "rassattaṁ,",
  "anya-e0805n3:208_11": "navaṅgaṁ satthusāsanaṁ, dasabalo,",
  "anya-e0805n3:208_12": "anantañāṇo,",
  "anya-e0805n3:208_13": "tīṇi dasa parimāṇametesanti tidasā devā,",
  "anya-e0805n3:208_14": "samāsantassa attaṁ,",
  "anya-e0805n3:208_15": "idha parimāṇasaddassa sannidhānato dasasaddo saṅkhyāne vattate,",
  "anya-e0805n3:208_16": "ayaṁ paccayo etesanti idappaccayā,",
  "anya-e0805n3:208_17": "ko pabhavo assāti kiṁpabhavo ayaṁ kāyo,",
  "anya-e0805n3:208_18": "vigataṁ malamassāti vimalo,",
  "anya-e0805n3:208_19": "sundaro gandho assāti sugandhaṁ candanaṁ.",
  "anya-e0805n3:208_20": "Evaṁ susīlo, sumukho,",
  "anya-e0805n3:208_21": "kucchito gandho assāti duggandhaṁ kuṇapaṁ,",
  "anya-e0805n3:208_22": "duṭṭhu mano assāti dummano.",
  "anya-e0805n3:208_23": "Evaṁ dussīlo, dummukho,",
  "anya-e0805n3:208_24": "tapo eva dhanaṁ assāti tapodhano,",
  "anya-e0805n3:208_25": "khantisaṅkhātaṁ balaṁ assāti khantibalo,",
  "anya-e0805n3:208_26": "indoti nāmaṁ etassāti indanāmo.",
  "anya-e0805n3:209_0": "Chandajātādīsu visesanavisesitabbānaṁ yathicchitattā ubhayaṁ pubbaṁ nipatati, yathā –",
  "anya-e0805n3:209_1": "chando jāto assāti chandajāto,",
  "anya-e0805n3:209_2": "jāto chando assātipi jātachando.",
  "anya-e0805n3:209_3": "Evaṁ sañjātapītisomanasso,",
  "anya-e0805n3:209_4": "pītisomanassasañjāto, māsajāto, jātamāso,",
  "anya-e0805n3:209_5": "chinnahattho,",
  "anya-e0805n3:209_6": "hatthacchinno.",
  "anya-e0805n3:210_0": "‘‘Dīghā jaṅghāyassā’’ti viggayha samāsādimhi kate –",
  "anya-e0805n3:211_0": "‘‘Tulyādhikaraṇe, pade’’ti ca vattate.",
  "anya-e0805n3:212_0": "353.Itthiyaṁ bhāsitapumitthī pumāva ce.",
  "anya-e0805n3:213_0": "Itthiyaṁ vattamāne tulyādhikaraṇe pade pare pubbe bhāsitapumā itthivācako saddo atthi ce,",
  "anya-e0805n3:213_1": "so pumā iva daṭṭhabboti pubbapade itthippaccayābhāvo,",
  "anya-e0805n3:213_2": "bahubbīhivisayoyaṁ,",
  "anya-e0805n3:213_3": "upari ‘‘kammadhārayasaññe cā’’ti vakkhamānattā.",
  "anya-e0805n3:214_0": "354.Kvacādimajjhuttarānaṁ dīgharassāpaccayesu ca.",
  "anya-e0805n3:215_0": "Kvaci taddhitasamāsanāmopasaggādīsu padesu ādimajjhuttarabhūtānaṁ sarānaṁ jinavacanānuparodhena dīgharassā honti paccayesu,",
  "anya-e0805n3:215_1": "apaccayesu paresu,",
  "anya-e0805n3:215_2": "aparabhūtesu ca.",
  "anya-e0805n3:216_0": "Tattha ",
  "anya-e0805n3:217_0": "Dīghattaṁ pākaṭānūpa- ghātādo madhuvādisu;",
  "anya-e0805n3:218_0": "Rassattaṁ ajjave itthi- rūpādo ca ka, tādisūti.",
  "anya-e0805n3:219_0": "Bahubbīhisamāse sati pulliṅge uttarapadantassa rassattaṁ.",
  "anya-e0805n3:219_1": "Dīghajaṅgho puriso,",
  "anya-e0805n3:219_2": "tathā pahūtā jivhā assāti pahūtajivho bhagavā.",
  "anya-e0805n3:219_3": "Mahatī paññā assāti mahāpañño.",
  "anya-e0805n3:219_4": "‘‘Mahataṁ mahā tulyādhikaraṇe pade’’ti mahādeso.",
  "anya-e0805n3:220_0": "Itthiyamiti kiṁ?",
  "anya-e0805n3:220_1": "Khamādhano.",
  "anya-e0805n3:220_2": "Bhāsitapumāti kiṁ?",
  "anya-e0805n3:220_3": "Saddhādhuro,",
  "anya-e0805n3:220_4": "saddhāpakatiko,",
  "anya-e0805n3:220_5": "paññāpakatiko,",
  "anya-e0805n3:220_6": "paññāvisuddhiko,",
  "anya-e0805n3:220_7": "ettha ca ‘‘kvaci samāsantagatānamakāranto’’ti kappaccayo.",
  "anya-e0805n3:220_8": "Tulyādhikaraṇe icceva?",
  "anya-e0805n3:220_9": "Samaṇibhattiko,",
  "anya-e0805n3:220_10": "kumāribhattiko,",
  "anya-e0805n3:220_11": "kumāribhatti.",
  "anya-e0805n3:221_0": "Pubbapadassevāyaṁ pumbhāvātideso, tena idha na bhavati. Bahudāsiko puriso. Bahukumārikaṁ kulaṁ.",
  "anya-e0805n3:222_0": "‘‘Gāṇṭhivo dhanu assā’’ti viggayha samāsādimhi kate –",
  "anya-e0805n3:223_0": "355.Dhanumhā ca.",
  "anya-e0805n3:224_0": "Tipadamidaṁ.",
  "anya-e0805n3:224_1": "Kvacisamāsantagatā dhanusaddā āpaccayo hoti,",
  "anya-e0805n3:224_2": "casaddena dhammādito ca,",
  "anya-e0805n3:224_3": "‘‘vamodudantāna’’nti vakāro,",
  "anya-e0805n3:224_4": "gāṇṭhivadhanvā.",
  "anya-e0805n3:224_5": "Evaṁ paccakkhadhammā.",
  "anya-e0805n3:225_0": "Kvacīti kiṁ? Sahassathāmadhanu, paccakkhadhammo, viditadhammo.",
  "anya-e0805n3:226_0": "Nānādumapatitapupphavāsitasānu iccatra –",
  "anya-e0805n3:226_1": "nānappakārā dumā nānādumā,",
  "anya-e0805n3:226_2": "nānādumehi patitāni nānādumapatitāni,",
  "anya-e0805n3:226_3": "nānādumapatitāni ca tāni pupphāni cāti nānādumapatitapupphāni,",
  "anya-e0805n3:226_4": "tehi vāsitā nānādumapatitapupphavāsitā,",
  "anya-e0805n3:226_5": "nānādumapatitapupphavāsitā sānū yassa pabbatassa soyaṁ nānādumapatitapupphavāsitasānu pabbato.",
  "anya-e0805n3:226_6": "Ayaṁ pana kammadhārayatappurisagabbho tulyādhikaraṇabahubbīhi.",
  "anya-e0805n3:227_0": "Tathā byālambo ambudharo byālambambudharo,",
  "anya-e0805n3:227_1": "tassa bindūni byālambambudharabindūni,",
  "anya-e0805n3:227_2": "tehi cumbito byālambambudharabinducumbito,",
  "anya-e0805n3:227_3": "tādiso kūṭo yassa soyaṁ byālambambudharabinducumbitakūṭo iccādi.",
  "anya-e0805n3:228_0": "Sattamiyatthe bahubbīhi yathā –",
  "anya-e0805n3:228_1": "sampannāni sassāni yasmiṁ janapade soyaṁ sampannasasso janapado,",
  "anya-e0805n3:228_2": "sulabho piṇḍo imasminti sulabhapiṇḍo deso.",
  "anya-e0805n3:228_3": "Ākiṇṇā manussā yassaṁ rājadhāniyaṁ sā ākiṇṇamanussā rājadhānī,",
  "anya-e0805n3:228_4": "bahavo tāpasā etasminti bahutāpaso assamo,",
  "anya-e0805n3:228_5": "upacitaṁ maṁsalohitaṁ asminti upacitamaṁsalohitaṁ sarīraṁ,",
  "anya-e0805n3:228_6": "bahavo sāmino asminti bahussāmikaṁ nagaraṁ.",
  "anya-e0805n3:229_0": "‘‘Bahū nadiyo asmi’’nti atthe samāsādimhi kate –",
  "anya-e0805n3:230_0": "Samāsantaggahaṇaṁ, kappaccayo ca vattate.",
  "anya-e0805n3:231_0": "356.Nadimhā ca.",
  "anya-e0805n3:232_0": "Samāsantagatā nadimhā kappaccayo hoti,",
  "anya-e0805n3:232_1": "casaddena tuantā ca.",
  "anya-e0805n3:232_2": "Niccatthaṁ vacanaṁ.",
  "anya-e0805n3:232_3": "Nadīti cettha itthivācakānaṁ īkārūkārānaṁ parasamaññā,",
  "anya-e0805n3:232_4": "tato ‘‘kvacādimajjhuttarāna’’ntiādinā nadisaññassa kappaccaye rassattaṁ,",
  "anya-e0805n3:232_5": "bahunadiko janapado.",
  "anya-e0805n3:232_6": "Evaṁ bahujambukaṁ vanaṁ.",
  "anya-e0805n3:232_7": "Bahunārikoti chaṭṭhībahubbīhinā siddhaṁ.",
  "anya-e0805n3:232_8": "Bahavo kattāro asmiṁ,",
  "anya-e0805n3:232_9": "assāti vā bahukattuko deso.",
  "anya-e0805n3:232_10": "Evaṁ bahubhattuko.",
  "anya-e0805n3:233_0": "Bhinnādhikaraṇo yathā –",
  "anya-e0805n3:233_1": "ekarattiṁ vāso assāti ekarattivāso,",
  "anya-e0805n3:233_2": "samānena janena saddhiṁ vāso assāti samānavāso puriso.",
  "anya-e0805n3:233_3": "Ubhato byañjanamassa atthīti ubhabhobyañjanako,",
  "anya-e0805n3:233_4": "chattaṁ pāṇimhi assāti chattapāṇi puriso.",
  "anya-e0805n3:233_5": "Evaṁ daṇḍapāṇi,",
  "anya-e0805n3:233_6": "satthapāṇi,",
  "anya-e0805n3:233_7": "vajirapāṇi,",
  "anya-e0805n3:233_8": "khaggahattho,",
  "anya-e0805n3:233_9": "satthahattho,",
  "anya-e0805n3:233_10": "dāne ajjhāsayo assāti dānajjhāsayo,",
  "anya-e0805n3:233_11": "dānādhimuttiko,",
  "anya-e0805n3:233_12": "buddhabhattiko,",
  "anya-e0805n3:233_13": "saddhammagāravo iccādi.",
  "anya-e0805n3:234_0": "Tipado yathā –",
  "anya-e0805n3:234_1": "parakkamenādhigatā sampadā yehi te bhavanti parakkamādhigatasampadā mahāpurisā.",
  "anya-e0805n3:234_2": "Evaṁ dhammādhigatabhogā,",
  "anya-e0805n3:234_3": "oṇīto pattato pāṇi yena soyaṁ oṇītapattapāṇi,",
  "anya-e0805n3:234_4": "sīhassa pubbaddhaṁ viya kāyo assāti sīhapubbaddhakāyo,",
  "anya-e0805n3:234_5": "mattā bahavo mātaṅgā asminti mattabahumātaṅgaṁ vanaṁ iccādi.",
  "anya-e0805n3:235_0": "Nanipātapubbapado yathā –",
  "anya-e0805n3:235_1": "natthi etassa samoti asamo bhagavā.",
  "anya-e0805n3:235_2": "Idha ‘‘attaṁ nassa tappurise’’ti sutte ‘‘attaṁ nassā’’ti yogavibhāgena nassa attaṁ.",
  "anya-e0805n3:235_3": "Evaṁ appaṭipuggalo, aputtako, ahetuko,",
  "anya-e0805n3:235_4": "‘‘kvaci samāsanta’’iccādinā kappaccayo,",
  "anya-e0805n3:235_5": "natthi saṁvāso etesanti asaṁvāsā,",
  "anya-e0805n3:235_6": "na vijjate vuṭṭhi etthāti avuṭṭhiko janapado,",
  "anya-e0805n3:235_7": "abhikkhuko vihāro,",
  "anya-e0805n3:235_8": "natthi etassa uttaroti anuttaro,",
  "anya-e0805n3:235_9": "‘‘sare ana’’ti ana,",
  "anya-e0805n3:235_10": "tappurisaggahaṇamupalakkhaṇaṁ,",
  "anya-e0805n3:235_11": "athavā ‘‘tesu vuddhī’’tiādinā nassa ana.",
  "anya-e0805n3:235_12": "Evaṁ natthi anto assāti anantaṁ,",
  "anya-e0805n3:235_13": "na vijjanti āsavā etesanti anāsavā iccādi.",
  "anya-e0805n3:236_0": "Paṭhamāyatthe sahapubbapado yathā –",
  "anya-e0805n3:236_1": "saha hetunā yo vattateti sahetuko,",
  "anya-e0805n3:236_2": "sahetu vā,",
  "anya-e0805n3:236_3": "‘‘tesu vuddhī’’tiādinā sahasaddassa sādeso,",
  "anya-e0805n3:236_4": "‘‘kvaci samāsanta’’iccādinā kappaccayo ca,",
  "anya-e0805n3:236_5": "saha pītiyā ime vattantīti sappītikā.",
  "anya-e0805n3:236_6": "Evaṁ saha paccayehi vattantīti sappaccayā, sakileso,",
  "anya-e0805n3:236_7": "saupādāno,",
  "anya-e0805n3:236_8": "saparivāro,",
  "anya-e0805n3:236_9": "saha mūlena uddhato samūluddhato rukkho.",
  "anya-e0805n3:237_0": "Upamānapubbapado paṭhamāyatthe tāva –",
  "anya-e0805n3:237_1": "upamānopameyyabhāvappasiddhatthaṁ ivasaddappayogo,",
  "anya-e0805n3:237_2": "kāyabyāmānaṁ samappamāṇatāya nigrodho iva parimaṇḍalo yo rājakumāro soyaṁnigrodhaparimaṇḍalo rājakumāro.",
  "anya-e0805n3:237_3": "‘‘Vuttatthānamappayogo’’ti ivasaddassa appayogo,",
  "anya-e0805n3:237_4": "saṅkho viya paṇḍaro ayanti saṅkhapaṇḍaro,",
  "anya-e0805n3:237_5": "kāko viya sūro ayanti kākasūro,",
  "anya-e0805n3:237_6": "cakkhu iva bhūto ayaṁ paramatthadassanatoti cakkhubhūto bhagavā.",
  "anya-e0805n3:237_7": "Evaṁ atthabhūto.",
  "anya-e0805n3:237_8": "Dhammabhūto,",
  "anya-e0805n3:237_9": "brahmabhūto,",
  "anya-e0805n3:237_10": "andho viya bhūto ayanti andhabhūto bālo.",
  "anya-e0805n3:237_11": "Muñjapabbajamiva bhūtā ayanti muñjapabbajabhūtā kudiṭṭhi.",
  "anya-e0805n3:237_12": "Tantākulakamiva jātā ayanti tantākulakajātā.",
  "anya-e0805n3:238_0": "Chaṭṭhiyatthe –",
  "anya-e0805n3:238_1": "suvaṇṇavaṇṇo viya vaṇṇo yassa soyaṁ suvaṇṇavaṇṇo bhagavā.",
  "anya-e0805n3:238_2": "Uttarapadalopo,",
  "anya-e0805n3:238_3": "nāgassa viya assa gatīti nāgagati.",
  "anya-e0805n3:238_4": "Evaṁ sīhagati,",
  "anya-e0805n3:238_5": "nāgavikkamo,",
  "anya-e0805n3:238_6": "sīhavikkamo, sīhahanu,",
  "anya-e0805n3:238_7": "eṇissa viya assa jaṅghāti eṇijaṅgho,",
  "anya-e0805n3:238_8": "sīhassa pubbaddhaṁ viya assa kāyoti sīhapubbaddhakāyo,",
  "anya-e0805n3:238_9": "brahmuno viya aṭṭhaṅgasamannāgato saro assāti brahmassaro.",
  "anya-e0805n3:239_0": "Vāsaddatthesaṅkhyobhayapado yathā –",
  "anya-e0805n3:239_1": "dve vā tayo vā pattā dvattipattā,",
  "anya-e0805n3:239_2": "‘‘dvekaṭṭhānamākāro vā’’ti dvisaddantassa āttaṁ,",
  "anya-e0805n3:239_3": "rassattaṁ,",
  "anya-e0805n3:239_4": "dvīhaṁ vā tīhaṁ vā dvīhatīhaṁ,",
  "anya-e0805n3:239_5": "cha vā pañca vā vācā chappañcavācā.",
  "anya-e0805n3:239_6": "Evaṁ sattaṭṭhamāsā,",
  "anya-e0805n3:239_7": "ekayojanadviyojanāni.",
  "anya-e0805n3:240_0": "Disantarāḷattho yathā –",
  "anya-e0805n3:240_1": "pubbassā ca dakkhiṇassā ca disāya yadantarāḷaṁ sāyaṁ pubbadakkhiṇā vidisā.",
  "anya-e0805n3:240_2": "Ettha tulyādhikaraṇapadaparattābhāvā na pumbhāvātideso,",
  "anya-e0805n3:240_3": "‘‘kvacādimajjhuttarāna’’ntiādinā disantarāḷatthe pubbapadassa rassattaṁ.",
  "anya-e0805n3:240_4": "Evaṁ pubbuttarā,",
  "anya-e0805n3:240_5": "aparadakkhiṇā,",
  "anya-e0805n3:240_6": "pacchimuttarā.",
  "anya-e0805n3:240_7": "Yadā pana dakkhiṇā ca sā pubbā cāti kammadhārayasamāso hoti,",
  "anya-e0805n3:240_8": "tadā pumbhāvātideso uttarapadatthappadhānattā,",
  "anya-e0805n3:240_9": "sabbanāmikavidhānampi niccaṁ bhavatiyeva, yathā –",
  "anya-e0805n3:240_10": "dakkhiṇapubbassā,",
  "anya-e0805n3:240_11": "dakkhiṇapubbassamiti.",
  "anya-e0805n3:241_0": "Byatihāralakkhaṇo yathā –",
  "anya-e0805n3:241_1": "kesesu ca kesesu ca gahetvā idaṁ yuddhaṁ pavattatīti kesākesi,",
  "anya-e0805n3:241_2": "daṇḍehi ca daṇḍehi ca paharitvā idaṁ yuddhaṁ pavattatīti daṇḍādaṇḍi,",
  "anya-e0805n3:241_3": "‘‘kvacādimajjhuttarāna’’ntiādinā majjhedīgho,",
  "anya-e0805n3:241_4": "‘‘tesu vuddhī’’tiādinā antassikāro.",
  "anya-e0805n3:242_0": "Paṭhamāvibhatyatthabahubbīhi.",
  "anya-e0805n3:243_0": "Bahubbīhisamāso niṭṭhito.",
  "anya-e0805n3:244_0": "Dvandasamāsa",
  "anya-e0805n3:245_0": "Atha dvandasamāso vuccate.",
  "anya-e0805n3:246_0": "So ca duvidho itarītarayoga samāhāratthabhedena.",
  "anya-e0805n3:247_0": "Tattha itarītarayoge tāva –",
  "anya-e0805n3:247_1": "‘‘sāriputtamoggallāna’’itīdha ubhayatthāpi paṭhamekavacanaṁ,",
  "anya-e0805n3:247_2": "samuccayajotanatthaṁ casaddappayogo ca.",
  "anya-e0805n3:248_0": "‘‘Sāriputto ca moggallāno cā’’ti viggahe –",
  "anya-e0805n3:249_0": "357.Nāmānaṁ samuccayo dvando.",
  "anya-e0805n3:250_0": "Nānānāmānameva ekavibhattikānaṁ yuttatthānaṁ yo samuccayo,",
  "anya-e0805n3:250_1": "so vibhāsā samāso bhavati,",
  "anya-e0805n3:250_2": "dvandasañño ca.",
  "anya-e0805n3:251_0": "Ettha ca samuccayo nāma sampiṇḍanaṁ,",
  "anya-e0805n3:251_1": "so pana atthavasena kevalasamuccayo anvācayo itarītarayogo samāhāro cāti catubbidho.",
  "anya-e0805n3:252_0": "Tattha kevalasamuccaye,",
  "anya-e0805n3:252_1": "anvācaye ca samāso na bhavati,",
  "anya-e0805n3:252_2": "kriyāsāpekkhatāya nāmānaṁ aññamaññaṁ ayuttatthabhāvato, yathā –",
  "anya-e0805n3:252_3": "cīvaraṁ piṇḍapātañca paccayaṁ sayanāsanaṁ adāsi,",
  "anya-e0805n3:252_4": "dānañca dehi,",
  "anya-e0805n3:252_5": "sīlañca rakkhāhi.",
  "anya-e0805n3:252_6": "Itarītarayoge,",
  "anya-e0805n3:252_7": "samāhāre ca samāso bhavati,",
  "anya-e0805n3:252_8": "tattha nāmānaṁ aññamaññaṁ yuttatthabhāvato.",
  "anya-e0805n3:253_0": "Dve dve padāni dvandā,",
  "anya-e0805n3:253_1": "dvandaṭṭhā vā dvandā,",
  "anya-e0805n3:253_2": "dvandasadisattā ayaṁ samāsopi anvatthasaññāya dvandoti vuccati,",
  "anya-e0805n3:253_3": "ubhayapadatthappadhāno hi dvando.",
  "anya-e0805n3:254_0": "Nanu ca ubhayapadatthappadhānatte sati dvande kathamekatthībhāvo siyāti? Vuccate –",
  "anya-e0805n3:254_1": "sadisādiatthepi saddappavattisambhavenadvinnaṁ padānaṁ ekakkhaṇeyeva atthadvayadīpakattā na virodho,",
  "anya-e0805n3:254_2": "tañca dvandavisayameva,",
  "anya-e0805n3:254_3": "tesamatthadvayadīpakattā.",
  "anya-e0805n3:254_4": "Yathā hi bhūsaddo anubhavaabhibhavādike atthe anvabhiādiupasaggasahitova dīpeti,",
  "anya-e0805n3:254_5": "na kevalo,",
  "anya-e0805n3:254_6": "evaṁ ‘‘gavassaka’’ntiādīsu gavādīnaṁ assādisaddantarasahitānameva atthadvayadīpanaṁ,",
  "anya-e0805n3:254_7": "na kevalānanti tañca dvandavisayameva,",
  "anya-e0805n3:254_8": "na sabbatthāti daṭṭhabbaṁ.",
  "anya-e0805n3:254_9": "Atha vā dvinnampi yathāvuttasamuccayadīpakattā atthi dvandepekatthitāti na koci virodho,",
  "anya-e0805n3:254_10": "tato samāsasaññāvibhattilopādi vuttanayameva,",
  "anya-e0805n3:254_11": "samāseneva catthassa vuttattā ‘‘vuttatthānamappayogo’’ti casaddassa appayogo.",
  "anya-e0805n3:255_0": "Idha dvande accitataraṁ pubbaṁ nipatati,",
  "anya-e0805n3:255_1": "parasseva liṅgañca.",
  "anya-e0805n3:255_2": "Itarītarayogassa avayavappadhānattā sabbattha bahuvacanameva.",
  "anya-e0805n3:256_0": "Sāriputtamoggallānā,",
  "anya-e0805n3:256_1": "sāriputtamoggallāne,",
  "anya-e0805n3:256_2": "sāriputtamoggallānehi iccādi,",
  "anya-e0805n3:256_3": "samaṇo ca brāhmaṇo ca samaṇabrāhmaṇā.",
  "anya-e0805n3:256_4": "Evaṁ brāhmaṇagahapatikā,",
  "anya-e0805n3:256_5": "khattiyabrāhmaṇā,",
  "anya-e0805n3:256_6": "devamanussā,",
  "anya-e0805n3:256_7": "candimasūriyā,",
  "anya-e0805n3:256_8": "mātā ca pitā ca mātāpitaro,",
  "anya-e0805n3:256_9": "‘‘tesu vuddhī’’tiādinā dvande mātuādipubbapadukārassa ākāro.",
  "anya-e0805n3:256_10": "Evaṁ pitāputtā.",
  "anya-e0805n3:257_0": "‘‘Jāyā ca pati cāti jāyāpati’’itīdha –",
  "anya-e0805n3:258_0": "‘‘Kvacī’’ti vattate.",
  "anya-e0805n3:259_0": "358.Jāyāya tudaṁ jāni patimhi.",
  "anya-e0805n3:260_0": "Jāyāsaddassa tudaṁ jāniiccete ādesā honti patisadde pare kvaci.",
  "anya-e0805n3:260_1": "Tudaṁpati, jānipati,",
  "anya-e0805n3:260_2": "jayampatikā.",
  "anya-e0805n3:260_3": "Ettha niggahītāgamo,",
  "anya-e0805n3:260_4": "‘‘kvacā’’dinā rassattañca.",
  "anya-e0805n3:261_0": "Kvaci appasaraṁ pubbaṁ nipatati, yathā –",
  "anya-e0805n3:261_1": "cando ca sūriyo ca candasūriyā,",
  "anya-e0805n3:261_2": "nigamā ca janapadā ca nigamajanapadā,",
  "anya-e0805n3:261_3": "surā ca asurā ca garuḷā ca manujā ca bhujagā ca gandhabbā ca surāsuragaruḷamanujabhujagagandhabbā.",
  "anya-e0805n3:262_0": "Kvaci ivaṇṇuvaṇṇantānaṁ pubbanipāto, yathā –",
  "anya-e0805n3:262_1": "aggi ca dhūmo ca aggidhūmā.",
  "anya-e0805n3:262_2": "Evaṁ gatibuddhibhujapaṭhaharakarasayā,",
  "anya-e0805n3:262_3": "dhātavo ca liṅgāni ca dhātuliṅgāni.",
  "anya-e0805n3:263_0": "Kvaci sarādiakārantānaṁ pubbanipāto, yathā –",
  "anya-e0805n3:263_1": "attho ca dhammo ca atthadhammā.",
  "anya-e0805n3:263_2": "Evaṁ atthasaddā,",
  "anya-e0805n3:263_3": "saddatthā vā.",
  "anya-e0805n3:264_0": "Samāhāre pana –",
  "anya-e0805n3:264_1": "‘‘cakkhu ca sotañcā’’ti atthe ‘‘nāmānaṁ samuccayo dvando’’ti dvandasamāsaṁ katvā vibhattilopādimhi kate –",
  "anya-e0805n3:265_0": "‘‘Napuṁsakaliṅgaṁ, ekattañcā’’ti vattate.",
  "anya-e0805n3:266_0": "359.Tathā dvande pāṇi tūriya yogga senaṅga khuddajantuka vividha viruddha visabhāgatthādīnañca.",
  "anya-e0805n3:267_0": "Yathā digusamāse,",
  "anya-e0805n3:267_1": "tathā samāhāradvandasamāsepi pāṇi tūriya yogga senaṅgatthānaṁ,",
  "anya-e0805n3:267_2": "khuddajantukavividha viruddhavisabhāgatthaiccevamādīnañca ekattaṁ hoti,",
  "anya-e0805n3:267_3": "napuṁsakaliṅgattañca.",
  "anya-e0805n3:268_0": "Pāṇino ca tūriyāni ca yoggāni ca senā cāti pāṇitūriya yoggasenā,",
  "anya-e0805n3:268_1": "tāsamaṅgāni pāṇitūriyayoggasenaṅgāni,",
  "anya-e0805n3:268_2": "dvandato parattā aṅgasaddo paccekamabhisambajjhate.",
  "anya-e0805n3:268_3": "Khuddā ca te jantukā ceti khuddajantukā,",
  "anya-e0805n3:268_4": "vividhenākārena viruddhā vividhaviruddhā,",
  "anya-e0805n3:268_5": "niccavirodhino.",
  "anya-e0805n3:268_6": "Samāno bhāgo yesaṁ te sabhāgā,",
  "anya-e0805n3:268_7": "‘‘tesu vuddhī’’tiādinā samānassa saādeso,",
  "anya-e0805n3:268_8": "vividhā ca te lakkhaṇato sabhāgā ca kiccatoti visabhāgā.",
  "anya-e0805n3:268_9": "Pāṇitūriyayoggasenaṅgāni ca khuddajantukā ca vividhaviruddhā ca visabhāgā cāti dvando,",
  "anya-e0805n3:268_10": "idha bahuttā pubbanipātassa aniyamo,",
  "anya-e0805n3:268_11": "te atthā yesaṁ te pāṇitūriyayoggasenaṅgakhuddajantukavividhaviruddhavisabhāgatthā,",
  "anya-e0805n3:268_12": "te ādayo yesaṁ te tadādayo.",
  "anya-e0805n3:269_0": "Ādiggahaṇena aññoññaliṅgavisesita saṅkhyāparimāṇattha pacanacaṇḍālattha disatthādīnañca dvande ekattaṁ,",
  "anya-e0805n3:269_1": "napuṁsakaliṅgattañca,",
  "anya-e0805n3:269_2": "iti pāṇyaṅgatthabhāvato cakkhusotasaddānaṁ iminā ekattaṁ,",
  "anya-e0805n3:269_3": "napuṁsakaliṅgattañca katvā samāsattā nāmabyapadese kate syādyuppatti amādesādi.",
  "anya-e0805n3:270_0": "Cakkhusotaṁ,",
  "anya-e0805n3:270_1": "he cakkhusota,",
  "anya-e0805n3:270_2": "cakkhusotaṁ,",
  "anya-e0805n3:270_3": "cakkhusotena.",
  "anya-e0805n3:270_4": "Evaṁ sabbatthekavacanameva.",
  "anya-e0805n3:270_5": "Mukhañca nāsikā ca mukhanāsikaṁ,",
  "anya-e0805n3:270_6": "‘‘saro rasso napuṁsake’’ti antassa rassattaṁ,",
  "anya-e0805n3:270_7": "hanu ca gīvā ca hanugīvaṁ.",
  "anya-e0805n3:270_8": "Evaṁ kaṇṇanāsaṁ,",
  "anya-e0805n3:270_9": "pāṇipādaṁ,",
  "anya-e0805n3:270_10": "chavimaṁsalohitaṁ.",
  "anya-e0805n3:270_11": "Hatthapādā maṁsalohitānītiādīnaṁ pana itarītarayogena siddhaṁ.",
  "anya-e0805n3:270_12": "Evaṁ pāṇyaṅgatthe.",
  "anya-e0805n3:271_0": "Tūriyaṅgatthe gītañca vāditañca gītavāditaṁ,",
  "anya-e0805n3:271_1": "sammañca tāḷañca sammatāḷaṁ,",
  "anya-e0805n3:271_2": "sammanti kaṁsatāḷaṁ.",
  "anya-e0805n3:271_3": "Tāḷanti hatthatāḷaṁ.",
  "anya-e0805n3:271_4": "Saṅkhe ca paṇavo ca ḍiṇḍimo ca,",
  "anya-e0805n3:271_5": "saṅkhā ca paṇavā ca ḍaṁṇḍimā cāti vā saṅkhapaṇavaḍiṇḍimaṁ,",
  "anya-e0805n3:271_6": "paṇavādayo dvepi bheriviseso.",
  "anya-e0805n3:272_0": "Yoggaṅgatthe yathā – phālo ca pācanañca phālapācanaṁ, yugañca naṅgalañca yuganaṅgalaṁ.",
  "anya-e0805n3:273_0": "Senaṅgatthe hatthino ca assā ca hatthiassaṁ,",
  "anya-e0805n3:273_1": "rathā ca pattikā ca rathapattikaṁ,",
  "anya-e0805n3:273_2": "asi ca cammañca asicammaṁ,",
  "anya-e0805n3:273_3": "cammanti saravāraṇaphalakaṁ.",
  "anya-e0805n3:273_4": "Dhanu ca kalāpo ca dhanukalāpaṁ,",
  "anya-e0805n3:273_5": "kalāpoti tūṇīraṁ.",
  "anya-e0805n3:274_0": "Khuddajantukatthe ḍaṁsā ca makasā ca ḍaṁsamakasaṁ.",
  "anya-e0805n3:274_1": "Evaṁ kunthakipillikaṁ,",
  "anya-e0805n3:274_2": "kīṭapaṭaṅgaṁ,",
  "anya-e0805n3:274_3": "kīṭasarīsapaṁ.",
  "anya-e0805n3:274_4": "Tattha kunthā sukhumakipillikā,",
  "anya-e0805n3:274_5": "kīṭā kapālapiṭṭhikapāṇā.",
  "anya-e0805n3:275_0": "Vividhaviruddhatthe ahi ca nakulo ca,",
  "anya-e0805n3:275_1": "ahī ca nakulā cāti vā ahinakulaṁ.",
  "anya-e0805n3:275_2": "Evaṁ biḷāramūsikaṁ,",
  "anya-e0805n3:275_3": "antassa rassattaṁ,",
  "anya-e0805n3:275_4": "kākolūkaṁ,",
  "anya-e0805n3:275_5": "sappamaṇḍūkaṁ,",
  "anya-e0805n3:275_6": "garuḷasappaṁ.",
  "anya-e0805n3:276_0": "Visabhāgatthe sīlañca paññāṇañca sīlapaññāṇaṁ,",
  "anya-e0805n3:276_1": "samatho ca vipassanā ca samathavipassanaṁ.",
  "anya-e0805n3:276_2": "Evaṁ nāmarūpaṁ,",
  "anya-e0805n3:276_3": "hirottappaṁ.",
  "anya-e0805n3:276_4": "Satisampajaññaṁ,",
  "anya-e0805n3:276_5": "lobhamohaṁ,",
  "anya-e0805n3:276_6": "dosamohaṁ,",
  "anya-e0805n3:276_7": "ahirikānottappaṁ,",
  "anya-e0805n3:276_8": "thinamiddhaṁ,",
  "anya-e0805n3:276_9": "uddhaccakukkuccamiccādi.",
  "anya-e0805n3:276_10": "‘‘Aṁmo niggahītaṁ jhalapehī’’ti ettha ‘‘aṁmo’’ti niddesadassanato katthaci napuṁsakaliṅgattaṁ na hotīti daṭṭhabbaṁ,",
  "anya-e0805n3:276_11": "tena ādhipaccaparivāro chandapārisuddhi paṭisandhippavattiyantiādi sijjhati.",
  "anya-e0805n3:277_0": "Aññoññaliṅgavisesitānaṁ dvande dāsī ca dāso ca dāsidāsaṁ,",
  "anya-e0805n3:277_1": "‘‘kvacādī’’tiādinā majjhe rassattaṁ.",
  "anya-e0805n3:277_2": "Evaṁ itthipumaṁ,",
  "anya-e0805n3:277_3": "pattacīvaraṁ,",
  "anya-e0805n3:277_4": "sākhāpalāsamiccādi.",
  "anya-e0805n3:278_0": "Saṅkhyāparimāṇatthānaṁ dvande ekakañca dukañca ekakadukaṁ,",
  "anya-e0805n3:278_1": "saṅkhyādvande appasaṅkhyā pubbaṁ nipatati.",
  "anya-e0805n3:278_2": "Evaṁ dukatikaṁ,",
  "anya-e0805n3:278_3": "tikacatukkaṁ,",
  "anya-e0805n3:278_4": "catukkapañcakaṁ,",
  "anya-e0805n3:278_5": "dīgho ca majjhimo ca dīghamajjhimaṁ.",
  "anya-e0805n3:279_0": "Pacanacaṇḍālatthānaṁ dvande orabbhikā ca sūkarikā ca orabbhikasūkarikaṁ.",
  "anya-e0805n3:279_1": "Evaṁ sākuṇikamāgavikaṁ,",
  "anya-e0805n3:279_2": "sapāko ca caṇḍālo ca sapākacaṇḍālaṁ,",
  "anya-e0805n3:279_3": "pukkusachavaḍāhakaṁ,",
  "anya-e0805n3:279_4": "venarathakāraṁ.",
  "anya-e0805n3:279_5": "Tattha venā tacchakā,",
  "anya-e0805n3:279_6": "rathakārā cammakārā.",
  "anya-e0805n3:280_0": "Disatthānaṁ dvande pubbā ca aparā cāti atthe dvandasamāsaṁ,",
  "anya-e0805n3:280_1": "vibhattilopañca katvā idhādiggahaṇena ekatte,",
  "anya-e0805n3:280_2": "napuṁsakaliṅgatte ca kate ‘‘saro rasso napuṁsake’’ti rassattaṁ,",
  "anya-e0805n3:280_3": "pubbāparaṁ ,",
  "anya-e0805n3:280_4": "he pubbāpara,",
  "anya-e0805n3:280_5": "pubbāparaṁ,",
  "anya-e0805n3:280_6": "pubbāparena,",
  "anya-e0805n3:280_7": "pubbāparassa iccādi.",
  "anya-e0805n3:280_8": "Evaṁ puratthimapacchimaṁ,",
  "anya-e0805n3:280_9": "dakkhiṇuttaraṁ,",
  "anya-e0805n3:280_10": "adharuttaraṁ.",
  "anya-e0805n3:281_0": "‘‘Napuṁsakaliṅgaṁ, ekattaṁ, dvande’’ti ca vattate.",
  "anya-e0805n3:282_0": "360.Vibhāsā rukkha tiṇa pasu dhana dhañña janapadādīnañca.",
  "anya-e0805n3:283_0": "Rukkha tiṇa pasu dhana dhañña janapadādīnamekattaṁ,",
  "anya-e0805n3:283_1": "napuṁsakaliṅgattañca vibhāsā hoti dvande samāse.",
  "anya-e0805n3:283_2": "Ekattābhāve bahuvacanaṁ,",
  "anya-e0805n3:283_3": "parasseva liṅgañca.",
  "anya-e0805n3:284_0": "Tattha rukkhānaṁ dvande assatthā ca kapitthā cāti atthe samāhāre dvandasamāsādimhi kate iminā vikappenekattaṁ,",
  "anya-e0805n3:284_1": "napuṁsakaliṅgattañca.",
  "anya-e0805n3:284_2": "Assatthakapitthaṁ,",
  "anya-e0805n3:284_3": "assatthakapitthā vā.",
  "anya-e0805n3:284_4": "Evaṁ ambapanasaṁ,",
  "anya-e0805n3:284_5": "ambapanasā vā,",
  "anya-e0805n3:284_6": "khadirapalāsaṁ,",
  "anya-e0805n3:284_7": "khadirapalāsā vā,",
  "anya-e0805n3:284_8": "dhavassakaṇṇakaṁ,",
  "anya-e0805n3:284_9": "dhavassakaṇṇakā vā.",
  "anya-e0805n3:285_0": "Tiṇānaṁ dvande usīrāni ca bīraṇāni ca usīrabīraṇaṁ,",
  "anya-e0805n3:285_1": "usīrabīraṇāni vā.",
  "anya-e0805n3:285_2": "Evaṁ muñjapabbajaṁ,",
  "anya-e0805n3:285_3": "muñjapabbajā vā,",
  "anya-e0805n3:285_4": "kāsakusaṁ,",
  "anya-e0805n3:285_5": "kāsakusā vā.",
  "anya-e0805n3:286_0": "Pasūnaṁ dvande ajā ca eḷakā ca ajeḷakaṁ,",
  "anya-e0805n3:286_1": "ajeḷakā vā,",
  "anya-e0805n3:286_2": "hatthī ca gāvo ca assā ca vaḷavā ca hatthigavassavaḷavaṁ,",
  "anya-e0805n3:286_3": "hatthigavassavaḷavā vā,",
  "anya-e0805n3:286_4": "‘‘kvacā’’tiādinā rassattaṁ,",
  "anya-e0805n3:286_5": "‘‘osare cā’’ti avādeso ca,",
  "anya-e0805n3:286_6": "gomahiṁsaṁ,",
  "anya-e0805n3:286_7": "gomahiṁsā vā,",
  "anya-e0805n3:286_8": "eṇeyyavarāhaṁ,",
  "anya-e0805n3:286_9": "eṇeyyavarāhā vā,",
  "anya-e0805n3:286_10": "sīhabyagghataracchaṁ,",
  "anya-e0805n3:286_11": "sīhabyagghataracchā vā.",
  "anya-e0805n3:287_0": "Dhanānaṁ dvande hiraññañca suvaṇṇañca hiraññasuvaṇṇaṁ,",
  "anya-e0805n3:287_1": "hiraññasuvaṇṇāni vā.",
  "anya-e0805n3:287_2": "Evaṁ jātarūparajataṁ,",
  "anya-e0805n3:287_3": "jātarūparajatāni vā,",
  "anya-e0805n3:287_4": "maṇimuttasaṅkhaveḷuriyaṁ,",
  "anya-e0805n3:287_5": "maṇimuttasaṅkhaveḷuriyā vā.",
  "anya-e0805n3:288_0": "Dhaññānaṁdvande sālī ca yavā ca sāliyavaṁ, sāliyavā vā. Evaṁ tilamuggamāsaṁ, tilamuggamāsā vā.",
  "anya-e0805n3:289_0": "Janapadānaṁ dvande kāsī ca kosalā ca kāsikosalaṁ,",
  "anya-e0805n3:289_1": "kāsikosalā vā,",
  "anya-e0805n3:289_2": "vajjī ca mallā ca vajjimallaṁ,",
  "anya-e0805n3:289_3": "vajjimallā vā,",
  "anya-e0805n3:289_4": "aṅgā ca magadhā ca aṅgamagadhaṁ,",
  "anya-e0805n3:289_5": "aṅgamagadhā vā.",
  "anya-e0805n3:290_0": "Ādiggahaṇena aññoññappaṭipakkhadhammānaṁ,",
  "anya-e0805n3:290_1": "sakuṇatthānañca dvande vibhāsā ekattaṁ hoti,",
  "anya-e0805n3:290_2": "napuṁsakaliṅgattañca.",
  "anya-e0805n3:290_3": "Kusalañca akusalañca kusalākusalaṁ,",
  "anya-e0805n3:290_4": "kusalākusalā vā,",
  "anya-e0805n3:290_5": "evaṁ sāvajjānavajjaṁ,",
  "anya-e0805n3:290_6": "sāvajjānavajjā vā,",
  "anya-e0805n3:290_7": "hīnappaṇītaṁ,",
  "anya-e0805n3:290_8": "hīnappaṇītā vā,",
  "anya-e0805n3:290_9": "kaṇhasukkaṁ,",
  "anya-e0805n3:290_10": "kaṇhasukkā vā,",
  "anya-e0805n3:290_11": "sukhadukkhaṁ,",
  "anya-e0805n3:290_12": "sukhadukkhāni vā,",
  "anya-e0805n3:290_13": "paṭighānunayaṁ,",
  "anya-e0805n3:290_14": "paṭighānunayā vā,",
  "anya-e0805n3:290_15": "chāyātapaṁ,",
  "anya-e0805n3:290_16": "chāyātapā vā,",
  "anya-e0805n3:290_17": "ālokandhakāraṁ,",
  "anya-e0805n3:290_18": "ālokandhakārā vā,",
  "anya-e0805n3:290_19": "ratti ca divā ca rattindivaṁ,",
  "anya-e0805n3:290_20": "rattindivā vā,",
  "anya-e0805n3:290_21": "ahañca ratti ca ahorattaṁ,",
  "anya-e0805n3:290_22": "ahorattā vā,",
  "anya-e0805n3:290_23": "‘‘kvaci samāsanta’’iccādinā ākārikārānamattaṁ.",
  "anya-e0805n3:291_0": "Sakuṇānaṁ dvande haṁsā ca bakā ca haṁsabakaṁ,",
  "anya-e0805n3:291_1": "haṁsabakā vā.",
  "anya-e0805n3:291_2": "Evaṁ kāraṇḍavacakkavākaṁ,",
  "anya-e0805n3:291_3": "kāraṇḍavacakkavākā vā,",
  "anya-e0805n3:291_4": "mayūrakoñcaṁ,",
  "anya-e0805n3:291_5": "mayūrakoñcā vā,",
  "anya-e0805n3:291_6": "sukasālikaṁ,",
  "anya-e0805n3:291_7": "sukasālikā vā.",
  "anya-e0805n3:292_0": "Samāhāradvando.",
  "anya-e0805n3:293_0": "Yebhuyyena cettha –",
  "anya-e0805n3:294_0": "Accitappasaraṁ pubbaṁ, ivaṇṇuvaṇṇakaṁ kvaci;",
  "anya-e0805n3:295_0": "Dvande sarādyakārantaṁ, bahūsvaniyamo bhave.",
  "anya-e0805n3:296_0": "Dvandasamāso niṭṭhito.",
  "anya-e0805n3:297_0": "Pubbuttarubhayaññattha-ppadhānattā catubbidho;",
  "anya-e0805n3:298_0": "Samāsoyaṁ digu kamma-dhārayehi ca chabbidho.",
  "anya-e0805n3:299_0": "Duvidho abyayībhāvo, navadhā kammadhārayo;",
  "anya-e0805n3:300_0": "Digu dudhā tappuriso, aṭṭhadhā navadhā bhave;",
  "anya-e0805n3:301_0": "Bahubbīhi dvidhā dvando, samāso caturaṭṭhadhāti.",
  "anya-e0805n3:302_0": "Iti padarūpasiddhiyaṁ samāsakaṇḍo",
  "anya-e0805n3:303_0": "Catuttho."
}