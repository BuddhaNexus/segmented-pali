{
  "tika-vin02t9:0.1_0": "Mahāvagga-ṭīkā",
  "tika-vin02t9:0.2_0": "1. Mahākhandhakaṁ",
  "tika-vin02t9:1_0": "Bodhikathāvaṇṇanā",
  "tika-vin02t9:2_0": "Idāni ubhatovibhaṅgānantaraṁ saṅgahamāropitassa mahāvaggacūḷavaggasaṅgahitassa khandhakassa atthasaṁvaṇṇanaṁ",
  "tika-vin02t9:2_1": "ārabhitukāmo “ubhinnaṁ pātimokkhāna”ntiādimāha.",
  "tika-vin02t9:2_2": "Tattha ubhinnaṁ pātimokkhānanti ubhinnaṁ pātimokkhavibhaṅgānaṁ.",
  "tika-vin02t9:2_3": "Pātimokkhaggahaṇena hettha tesaṁ vibhaṅgo abhedena gahito.",
  "tika-vin02t9:2_4": "Yaṁ khandhakaṁ saṅgāyiṁsūti sambandho.",
  "tika-vin02t9:2_5": "Khandhānaṁ samūho khandhako,",
  "tika-vin02t9:2_6": "khandhānaṁ vā pakāsanato dīpanato khandhako.",
  "tika-vin02t9:2_7": "“Khandhā”ti cettha pabbajjupasampadādivinayakammasaṅkhātā cārittavārittasikkhāpadasaṅkhātā ca paññattiyo adhippetā.",
  "tika-vin02t9:2_8": "Pabbajjādīni hi bhagavatā paññattattā “paññattiyo”ti vuccanti.",
  "tika-vin02t9:2_9": "Paññattiyañca khandhasaddo dissati “dārukkhandho aggikkhandho”tiādīsu viya.",
  "tika-vin02t9:2_10": "Apica bhāgarāsaṭṭhatāpettha yujjatiyeva tāsaṁ paññattīnaṁ bhāgato rāsito ca vibhattattā.",
  "tika-vin02t9:2_11": "Khandhakovidāti paññattibhāgarāsaṭṭhavasena khandhaṭṭhe kovidā.",
  "tika-vin02t9:3_0": "Padabhājanīye yesaṁ padānaṁ atthā yehi aṭṭhakathānayehi pakāsitāti yojetabbaṁ.",
  "tika-vin02t9:3_1": "Te ce puna vadeyyāmāti te ce aṭṭhakathānaye punapi vadeyyāma.",
  "tika-vin02t9:3_2": "Atha vā padabhājanīye yesaṁ padānaṁ ye atthā heṭṭhā pakāsitā,",
  "tika-vin02t9:3_3": "te ce atthe puna vadeyyāmāti yojetabbaṁ.",
  "tika-vin02t9:3_4": "Imasmiṁ pakkhe hi-saddo padapūraṇe daṭṭhabbo.",
  "tika-vin02t9:3_5": "Pariyosānanti saṁvaṇṇanāpariyosānaṁ.",
  "tika-vin02t9:3_6": "Uttānā ceva ye atthāti ye atthā pubbe apakāsitāpi uttānā agambhīrā.",
  "tika-vin02t9:4_0": "1.Visesakāraṇaṁ natthīti “yena samayena āyasmato sāriputtattherassa sikkhāpadapaññattiyācanahetubhūto parivitakko udapādi,",
  "tika-vin02t9:4_1": "tena samayenā”tiādinā vuttakāraṇaṁ viya idha visesakāraṇaṁ natthi.",
  "tika-vin02t9:4_2": "Ayamabhilāpoti “tena samayenā”ti ayamabhilāpo.",
  "tika-vin02t9:4_3": "Kiṁ panetassa vacane payojananti yadi visesakāraṇaṁ natthi,",
  "tika-vin02t9:4_4": "etassa vacane kiṁ payojananti adhippāyo.",
  "tika-vin02t9:4_5": "Nidānadassanaṁ payojananti yojetabbaṁ.",
  "tika-vin02t9:4_6": "Tameva vibhāvetuṁ “yā hi bhagavatā”tiādi vuttaṁ.",
  "tika-vin02t9:5_0": "Mahāvelā viya mahāvelā,",
  "tika-vin02t9:5_1": "vipulavālukapuñjatāya mahanto velātaṭo viyāti attho.",
  "tika-vin02t9:5_2": "Tenāha “mahante vālikarāsimhīti attho”ti.",
  "tika-vin02t9:5_3": "Uru maru sikatā vālukā vaṇṇu vālikāti ime saddā samānatthā,",
  "tika-vin02t9:5_4": "byañjanameva nānaṁ.",
  "tika-vin02t9:5_5": "Tenāha “urūti vālikā vuccatī”ti.",
  "tika-vin02t9:6_0": "Ito paṭṭhāya ca –",
  "tika-vin02t9:7_0": "Yasmā suttantapāḷīnaṁ, attho saṅkhepavaṇṇito;",
  "tika-vin02t9:8_0": "Tasmā mayaṁ karissāma, tāsaṁ atthassa dīpanaṁ.",
  "tika-vin02t9:9_0": "Najjāti nadati sandatīti nadī,",
  "tika-vin02t9:9_1": "tassā najjā,",
  "tika-vin02t9:9_2": "nadiyā ninnagāyāti attho.",
  "tika-vin02t9:9_3": "Nerañjarāyāti “nelañjalāyā”ti vattabbe la-kārassa ra-kāraṁ katvā “nerañjarāyā”ti vuttaṁ,",
  "tika-vin02t9:9_4": "kaddamasevālapaṇakādidosarahitasalilāyāti attho.",
  "tika-vin02t9:9_5": "Keci “nīlaṁjalāyāti vattabbe nerañjarāyāti vutta”nti vadanti,",
  "tika-vin02t9:9_6": "nāmameva vā etaṁ tassā nadiyāti veditabbaṁ.",
  "tika-vin02t9:9_7": "Tassā nadiyā tīre yattha bhagavā vihāsi,",
  "tika-vin02t9:9_8": "taṁ dassetuṁ “bodhirukkhamūle”ti vuttaṁ.",
  "tika-vin02t9:9_9": "“Bodhi vuccati catūsu maggesu ñāṇa”nti ettha maggañāṇaṁ bodhīti vuttaṁ,",
  "tika-vin02t9:9_10": "“pappoti bodhiṁ varabhūrimedhaso”ti ettha sabbaññutaññāṇaṁ.",
  "tika-vin02t9:9_11": "Tadubhayampi bodhiṁ bhagavā ettha pattoti rukkhopi “bodhirukkho”tveva nāmaṁ labhi.",
  "tika-vin02t9:9_12": "Atha vā satta bojjhaṅge bujjhatīti bhagavā bodhi.",
  "tika-vin02t9:9_13": "Tena bujjhantena sannissitattā so rukkho “bodhirukkho”ti nāmaṁ labhi.",
  "tika-vin02t9:9_14": "Aṭṭhakathāyaṁ pana ekadeseneva atthaṁ dassetuṁ “bodhi vuccati catūsu maggesu ñāṇa”ntiādi vuttaṁ.",
  "tika-vin02t9:9_15": "Mūleti samīpe.",
  "tika-vin02t9:9_16": "Paṭhamābhisambuddhoti anunāsikalopenāyaṁ niddesoti āha “paṭhamaṁ abhisambuddho”ti.",
  "tika-vin02t9:9_17": "Paṭhamanti ca bhāvanapuṁsakaniddeso,",
  "tika-vin02t9:9_18": "tasmā abhisambuddho hutvā sabbapaṭhamaṁ bodhirukkhamūle viharatīti evamettha sambandho veditabbo.",
  "tika-vin02t9:10_0": "Athakho bhagavāti ettha athāti tasmiṁ samayeti evamattho gahetabbo anekatthattā nipātānaṁ,",
  "tika-vin02t9:10_1": "yasmiṁ samaye abhisambuddho hutvā bodhirukkhamūle viharati,",
  "tika-vin02t9:10_2": "tasmiṁ samayeti attho.",
  "tika-vin02t9:10_3": "Teneva udānapāḷiyaṁ “tena kho pana samayena bhagavā sattāhaṁ ekapallaṅkena nisinno hoti vimuttisukhapaṭisaṁvedī”ti vuttaṁ.",
  "tika-vin02t9:10_4": "Athāti vā pacchāti imasmiṁ atthe nipāto,",
  "tika-vin02t9:10_5": "tasmā abhisambodhito pacchāti evamattho gahetabbo.",
  "tika-vin02t9:10_6": "Khoti padapūraṇe nipāto.",
  "tika-vin02t9:10_7": "Satta ahāni sattāhaṁ.",
  "tika-vin02t9:10_8": "Accantasaṁyoge cetaṁ upayogavacanaṁ.",
  "tika-vin02t9:10_9": "Yasmā bhagavā taṁ sattāhaṁ nirantaratāya accantameva phalasamāpattisukhena vihāsi,",
  "tika-vin02t9:10_10": "tasmā “sattāha”nti accantasaṁyogavasena upayogavacanaṁ vuttaṁ.",
  "tika-vin02t9:10_11": "Ekapallaṅkenāti visākhapuṇṇamāya anatthaṅgateyeva sūriye aparājitapallaṅkavasena vajirāsane nisinnakālato",
  "tika-vin02t9:10_12": "paṭṭhāya sakimpi anuṭṭhahitvā yathābhujitena ekeneva pallaṅkena.",
  "tika-vin02t9:11_0": "Vimuttisukhapaṭisaṁvedīti ettha tadaṅgavikkhambhanasamucchedapaṭippassaddhinissaraṇavimuttīsu pañcasu",
  "tika-vin02t9:11_1": "paṭippassaddhivimuttisaṅkhātā bhagavato phalavimutti adhippetāti āha “vimuttisukhaṁ phalasamāpattisukhaṁ",
  "tika-vin02t9:11_2": "paṭisaṁvedayamāno”ti.",
  "tika-vin02t9:11_3": "Vimuttīti ca upakkilesehi paṭippassaddhivasena cittassa vimuttabhāvo,",
  "tika-vin02t9:11_4": "cittameva vā tathā vimuttaṁ veditabbaṁ.",
  "tika-vin02t9:11_5": "Tāya vimuttiyā jātaṁ,",
  "tika-vin02t9:11_6": "sampayuttaṁ vā sukhaṁ vimuttisukhaṁ. “Yāyaṁ, bhante,",
  "tika-vin02t9:11_7": "upekkhā sante sukhe vuttā bhagavatā”ti vacanato upekkhāpi cettha sukhamicceva veditabbā.",
  "tika-vin02t9:11_8": "Tathā hi vuttaṁ sammohavinodaniyaṁ “upekkhā pana santattā,",
  "tika-vin02t9:11_9": "sukhamicceva bhāsitā”ti.",
  "tika-vin02t9:11_10": "Bhagavā hi catutthajjhānikaṁ arahattaphalasamāpattiṁ samāpajjati,",
  "tika-vin02t9:11_11": "na itaraṁ.",
  "tika-vin02t9:11_12": "Atha vā “tesaṁ vūpasamo sukho”tiādīsu yathā saṅkhāradukkhavūpasamo “sukho”ti vuccati,",
  "tika-vin02t9:11_13": "evaṁ sakalakilesadukkhūpasamabhāvato aggaphale labbhamānā paṭippassaddhivimutti eva idha “sukha”nti veditabbā.",
  "tika-vin02t9:12_0": "Athāti adhikāratthe nipāto,",
  "tika-vin02t9:12_1": "khoti padapūraṇe.",
  "tika-vin02t9:12_2": "Tesu adhikāratthena “athā”ti iminā vimuttisukhapaṭisaṁvedanato aññaṁ adhikāraṁ dasseti.",
  "tika-vin02t9:12_3": "Ko panesoti?",
  "tika-vin02t9:12_4": "Paṭiccasamauppādamanasikāro.",
  "tika-vin02t9:12_5": "Rattiyāti avayavasambandhe sāmivacanaṁ.",
  "tika-vin02t9:12_6": "Paṭhamanti accantasaṁyogatthe upayogavacanaṁ.",
  "tika-vin02t9:12_7": "Bhagavā hi tassā rattiyā sakalampi paṭhamaṁ yāmaṁ teneva manasikārena yutto ahosīti.",
  "tika-vin02t9:13_0": "Paccayākāranti avijjādipaccayadhammaṁ.",
  "tika-vin02t9:13_1": "Paṭiccāti paṭimukhaṁ gantvā,",
  "tika-vin02t9:13_2": "kāraṇasāmaggiṁ apaṭikkhipitvāti attho.",
  "tika-vin02t9:13_3": "Paṭimukhagamanañca paccayassa kāraṇasāmaggiyā aṅgabhāvena phalassa uppādanameva.",
  "tika-vin02t9:13_4": "Apaṭikkhipitvāti pana vinā tāya kāraṇasāmaggiyā aṅgabhāvaṁ agantvā sayameva na uppādetīti attho.",
  "tika-vin02t9:13_5": "Etena kāraṇabahutā dassitā.",
  "tika-vin02t9:13_6": "Avijjādiekekahetusīsena hi hetusamūho niddiṭṭho.",
  "tika-vin02t9:13_7": "Sahiteti samudite,",
  "tika-vin02t9:13_8": "avinibbhutteti attho.",
  "tika-vin02t9:13_9": "Avijjādiko hi paccayadhammo sahiteyeva aññamaññaṁ avinibbhogavuttidhamme uppādeti.",
  "tika-vin02t9:13_10": "Iminā paccayuppannadhammabahutā dassitā.",
  "tika-vin02t9:13_11": "Ubhayenapi “ekaṁ na ekato”tiādinayo dīpito hoti.",
  "tika-vin02t9:13_12": "Ekato hi kāraṇato na idha kiñci ekaṁ phalamatthi,",
  "tika-vin02t9:13_13": "na anekaṁ,",
  "tika-vin02t9:13_14": "nāpi anekehi kāraṇehi ekaṁ,",
  "tika-vin02t9:13_15": "anekehi pana kāraṇehi anekameva hoti.",
  "tika-vin02t9:13_16": "Tathā hi anekehi utupathavībījasalilasaṅkhātehi kāraṇehi anekameva rūpagandharasādiaṅkurasaṅkhātaṁ phalamuppajjamānaṁ dissati.",
  "tika-vin02t9:13_17": "Yaṁ panetaṁ “avijjāpaccayā saṅkhārā,",
  "tika-vin02t9:13_18": "saṅkhārapaccayā viññāṇa”nti ekekahetuphaladīpanaṁ kataṁ,",
  "tika-vin02t9:13_19": "tattha payojanaṁ na vijjati.",
  "tika-vin02t9:14_0": "Bhagavā hi katthaci padhānattā katthaci pākaṭattā katthaci asādhāraṇattā desanāvilāsassa ca veneyyānañca anurūpato ekameva hetuṁ vā phalaṁ vā dīpeti.",
  "tika-vin02t9:14_1": "“Phassapaccayā vedanā”ti hi ekameva hetuṁ phalañcāha.",
  "tika-vin02t9:14_2": "Phasso hi vedanāya padhānahetu yathāphassaṁ vedanāvavatthānato.",
  "tika-vin02t9:14_3": "Vedanā ca phassassa padhānaphalaṁ yathāvedanaṁ phassavavatthānato.",
  "tika-vin02t9:14_4": "“Semhasamuṭṭhānā ābādhā”ti pākaṭattā ekaṁ hetuṁ āha.",
  "tika-vin02t9:14_5": "Pākaṭo hi ettha semho,",
  "tika-vin02t9:14_6": "na kammādayo. “Ye keci,",
  "tika-vin02t9:14_7": "bhikkhave,",
  "tika-vin02t9:14_8": "akusalā dhammā,",
  "tika-vin02t9:14_9": "sabbete ayonisomanasikāramūlakā”ti asādhāraṇattā ekaṁ hetuṁ āha.",
  "tika-vin02t9:14_10": "Asādhāraṇo hi ayonisomanasikāro akusalānaṁ,",
  "tika-vin02t9:14_11": "sādhāraṇāni vatthārammaṇādīnīti.",
  "tika-vin02t9:14_12": "Tasmā avijjā tāvettha vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino",
  "tika-vin02t9:14_13": "taṇhā pavaḍḍhatī”ti ca “avijjāsamudayā āsavasamudayo”ti ca vacanato aññesampi taṇhādīnaṁ saṅkhārahetūnaṁ",
  "tika-vin02t9:14_14": "hetūti padhānattā, “avidvā,",
  "tika-vin02t9:14_15": "bhikkhave,",
  "tika-vin02t9:14_16": "avijjāgato puññābhisaṅkhārampi abhisaṅkharotī”ti pākaṭattā asādhāraṇattā ca saṅkhārānaṁ hetubhāvena dīpitāti veditabbā.",
  "tika-vin02t9:14_17": "Evaṁ sabbattha ekekahetuphaladīpane yathāsambhavaṁ nayo netabbo.",
  "tika-vin02t9:14_18": "Tenāhu porāṇā –",
  "tika-vin02t9:15_0": "“Ekaṁ na ekato idha, nānekamanekatopi no ekaṁ;",
  "tika-vin02t9:16_0": "Phalamatthi atthi pana eka-hetuphaladīpane attho”ti.",
  "tika-vin02t9:17_0": "Paccetumarahatīti paṭicco.",
  "tika-vin02t9:17_1": "Yo hi naṁ pacceti abhisameti,",
  "tika-vin02t9:17_2": "tassa accantameva dukkhavūpasamāya saṁvattati.",
  "tika-vin02t9:17_3": "Sammā saha ca uppādetīti samuppādo.",
  "tika-vin02t9:17_4": "Paccayadhammo hi attano phalaṁ uppādento sampuṇṇameva uppādeti,",
  "tika-vin02t9:17_5": "na vikalaṁ.",
  "tika-vin02t9:17_6": "Ye ca dhamme uppādeti,",
  "tika-vin02t9:17_7": "te sabbe saheva uppādeti,",
  "tika-vin02t9:17_8": "na ekekaṁ.",
  "tika-vin02t9:17_9": "Iti paṭicco ca so samuppādo cāti paṭiccasamuppādoti evampettha attho daṭṭhabbo.",
  "tika-vin02t9:17_10": "Vitthāroti paṭiccasamuppādapadavaṇṇanāpapañco.",
  "tika-vin02t9:17_11": "Mayampi taṁ atipapañcabhayā idha na dassayissāma,",
  "tika-vin02t9:17_12": "evaṁ parato vakkhamānampi vitthāraṁ.",
  "tika-vin02t9:17_13": "Anulomapaṭilomanti bhāvanapuṁsakaniddeso “visamaṁ candimasūriyā parivattantī”tiādīsu viya.",
  "tika-vin02t9:17_14": "Svevāti so eva paccayākāro.",
  "tika-vin02t9:17_15": "Purimanayena vā vuttoti “avijjāpaccayā saṅkhārā”tiādinā nayena vutto paccayākāro.",
  "tika-vin02t9:17_16": "Pavattiyāti saṁsārappavattiyā.",
  "tika-vin02t9:17_17": "Manasi akāsīti yo yo paccayadhammo yassa yassa paccayuppannadhammassa yathā yathā hetupaccayādinā paccayabhāvena paccayo hoti,",
  "tika-vin02t9:17_18": "taṁ sabbaṁ aviparītaṁ aparihāpetvā anavasesato paccavekkhaṇavasena citte akāsīti attho.",
  "tika-vin02t9:18_0": "Avijjāpaccayātiādīsu avindiyaṁ kāyaduccaritādiṁ vindatīti avijjā,",
  "tika-vin02t9:18_1": "vindiyaṁ kāyasucaritādiṁ na vindatīti avijjā,",
  "tika-vin02t9:18_2": "dhammānaṁ aviparītasabhāvaṁ aviditaṁ karotīti avijjā,",
  "tika-vin02t9:18_3": "antavirahite saṁsāre bhavādīsu satte javāpetīti avijjā,",
  "tika-vin02t9:18_4": "avijjamānesu javati,",
  "tika-vin02t9:18_5": "vijjamānesu na javatīti avijjā,",
  "tika-vin02t9:18_6": "vijjāpaṭipakkhāti vā avijjā.",
  "tika-vin02t9:18_7": "Sā “dukkhe aññāṇa”ntiādinā catubbidhā veditabbā.",
  "tika-vin02t9:18_8": "Paṭicca naṁ na vinā phalaṁ eti uppajjati ceva pavattati cāti paccayo,",
  "tika-vin02t9:18_9": "upakāraṭṭho vā paccayo.",
  "tika-vin02t9:18_10": "Avijjā ca sā paccayo cāti avijjāpaccayo,",
  "tika-vin02t9:18_11": "tasmā avijjāpaccayā.",
  "tika-vin02t9:18_12": "Saṅkharontīti saṅkhārā,",
  "tika-vin02t9:18_13": "lokiyā kusalākusalacetanā.",
  "tika-vin02t9:18_14": "Te puññāpuññāneñcābhisaṅkhāravasena tividhā veditabbā.",
  "tika-vin02t9:18_15": "Vijānātīti viññāṇaṁ,",
  "tika-vin02t9:18_16": "taṁ lokiyavipākaviññāṇavasena bāttiṁsavidhaṁ.",
  "tika-vin02t9:18_17": "Namatīti nāmaṁ,",
  "tika-vin02t9:18_18": "vedanādikkhandhattayaṁ.",
  "tika-vin02t9:18_19": "Ruppatīti rūpaṁ,",
  "tika-vin02t9:18_20": "bhūtarūpaṁ cakkhādiupādārūpañca. Āyatanti,",
  "tika-vin02t9:18_21": "āyatañca saṁsāradukkhaṁ nayatīti āyatanaṁ.",
  "tika-vin02t9:18_22": "Phusatīti phasso.",
  "tika-vin02t9:18_23": "Vedayatīti vedanā.",
  "tika-vin02t9:18_24": "Idampi dvayaṁ dvāravasena chabbidhaṁ,",
  "tika-vin02t9:18_25": "vipākavasena gahaṇe bāttiṁsavidhaṁ.",
  "tika-vin02t9:18_26": "Tassati paritassatīti taṇhā,",
  "tika-vin02t9:18_27": "sā kāmataṇhādivasena saṅkhepato tividhā,",
  "tika-vin02t9:18_28": "vitthārato aṭṭhasatavidhā ca.",
  "tika-vin02t9:18_29": "Upādiyatīti upādānaṁ,",
  "tika-vin02t9:18_30": "taṁ kāmupādānādivasaena catubbidhaṁ.",
  "tika-vin02t9:19_0": "Bhavati bhāvayati cāti bhavo,",
  "tika-vin02t9:19_1": "so kammopapattibhedato duvidho.",
  "tika-vin02t9:19_2": "Jananaṁ jāti.",
  "tika-vin02t9:19_3": "Jīraṇaṁ jarā.",
  "tika-vin02t9:19_4": "Maranti tenāti maraṇaṁ.",
  "tika-vin02t9:19_5": "Socanaṁ soko.",
  "tika-vin02t9:19_6": "Paridevanaṁ paridevo.",
  "tika-vin02t9:19_7": "Dukkhayatīti dukkhaṁ.",
  "tika-vin02t9:19_8": "Uppādaṭṭhitivasena dvedhā khanatīti vā dukkhaṁ.",
  "tika-vin02t9:19_9": "Dummanassa bhāvo domanassaṁ.",
  "tika-vin02t9:19_10": "Bhuso āyāso upāyāso.",
  "tika-vin02t9:19_11": "Sambhavantīti nibbattanti.",
  "tika-vin02t9:19_12": "Na kevalañca sokādīheva,",
  "tika-vin02t9:19_13": "atha kho sabbapadehi “sambhavantī”ti padassa yojanā kātabbā.",
  "tika-vin02t9:19_14": "Evañhi avijjāpaccayā saṅkhārā sambhavantīti paccayapaccayuppannavavatthānaṁ dassitaṁ hoti.",
  "tika-vin02t9:19_15": "Tenevāha “avijjāpaccayā saṅkhārā sambhavantīti iminā nayena sabbapadesu attho veditabbo”ti.",
  "tika-vin02t9:19_16": "Evametassa…pe…",
  "tika-vin02t9:19_17": "samudayo hotīti ettha pana ayamattho.",
  "tika-vin02t9:19_18": "Evanti niddiṭṭhanayanidassanaṁ.",
  "tika-vin02t9:19_19": "Tena avijjādīheva kāraṇehi,",
  "tika-vin02t9:19_20": "na issaranimmānādīhīti dasseti.",
  "tika-vin02t9:19_21": "Etassāti yathāvuttassa.",
  "tika-vin02t9:19_22": "Kevalassāti asammissassa,",
  "tika-vin02t9:19_23": "sakalassa vā.",
  "tika-vin02t9:19_24": "Dukkhakkhandhassāti dukkhasamūhassa,",
  "tika-vin02t9:19_25": "na sattassa nāpi subhasukhādīnaṁ.",
  "tika-vin02t9:19_26": "Samudayo hotīti nibbatti sambhavati.",
  "tika-vin02t9:20_0": "Accantameva saṅkhārehi virajjati etenāti virāgo,",
  "tika-vin02t9:20_1": "ariyamaggoti āha “virāgasaṅkhātena maggenā”ti.",
  "tika-vin02t9:20_2": "Asesaṁ nirodhā asesanirodhā,",
  "tika-vin02t9:20_3": "asesetvā nissesetvā nirodhā samucchindanā anusayappahānavasena aggamaggena avijjāya accantasamugghātatoti attho.",
  "tika-vin02t9:20_4": "Yadipi heṭṭhimamaggehipi pahīyamānā avijjā accantasamugghātavaseneva pahīyati,",
  "tika-vin02t9:20_5": "tathāpi na anavasesato pahīyati.",
  "tika-vin02t9:20_6": "Apāyagamanīyā hi avijjā paṭhamamaggena pahīyati,",
  "tika-vin02t9:20_7": "tathā sakideva imasmiṁ loke sabbattha ca anariyabhūmiyaṁ upapattiyā paccayabhūtā avijjā yathākkamaṁ dutiyatatiyamaggehi pahīyati,",
  "tika-vin02t9:20_8": "na itarāti,",
  "tika-vin02t9:20_9": "arahattamaggeneva pana sā anavasesaṁ pahīyatīti.",
  "tika-vin02t9:20_10": "Anuppādanirodho hotīti sabbesaṁ saṅkhārānaṁ anavasesaṁ anuppādanirodho hoti.",
  "tika-vin02t9:20_11": "Heṭṭhimena hi maggattayena keci saṅkhārā nirujjhanti,",
  "tika-vin02t9:20_12": "keci na nirujjhanti avijjāya sāvasesanirodhā,",
  "tika-vin02t9:20_13": "aggamaggena panassā anavasesanirodhā na keci saṅkhārā na nirujjhantīti.",
  "tika-vin02t9:20_14": "Evaṁ niruddhānanti evaṁ anuppādanirodhena niruddhānaṁ.",
  "tika-vin02t9:20_15": "Kevala-saddo niravasesavācako ca hoti “kevalā aṅgamagadhā”tiādīsu.",
  "tika-vin02t9:20_16": "Asammissavācako ca “kevalā sālayo”tiādīsu.",
  "tika-vin02t9:20_17": "Tasmā ubhayathāpi atthaṁ vadati “sakalassa,",
  "tika-vin02t9:20_18": "suddhassa vā”ti.",
  "tika-vin02t9:20_19": "Tattha sakalassāti anavasesassa sabbabhavādigatassa.",
  "tika-vin02t9:20_20": "Sattavirahitassāti paraparikappitajīvarahitassa.",
  "tika-vin02t9:21_0": "Apicettha kiñcāpi “avijjānirodhā saṅkhāranirodho,",
  "tika-vin02t9:21_1": "saṅkhāranirodhā viññāṇanirodho”ti ettāvatāpi sakalassa dukkhakkhandhassa anavasesato nirodho vutto hoti,",
  "tika-vin02t9:21_2": "tathāpi yathā anulome yassa yassa paccayadhammassa atthitāya yo yo paccayuppannadhammo na nirujjhati",
  "tika-vin02t9:21_3": "pavattati evāti imassa atthassa dassanatthaṁ “avijjāpaccayā saṅkhārā…pe…",
  "tika-vin02t9:21_4": "samudayo hotī”ti vuttaṁ.",
  "tika-vin02t9:21_5": "Evaṁ tappaṭipakkhato tassa tassa paccayassa abhāve so so paccayuppannadhammo nirujjhati na pavattatīti",
  "tika-vin02t9:21_6": "dassanatthaṁ idha “avijjānirodhā saṅkhāranirodho,",
  "tika-vin02t9:21_7": "saṅkhāranirodhā viññāṇanirodho,",
  "tika-vin02t9:21_8": "viññāṇanirodhā nāmarūpanirodho…pe…",
  "tika-vin02t9:21_9": "dukkhakkhandhassa nirodho hotī”ti vuttaṁ,",
  "tika-vin02t9:21_10": "na pana anulome viya kālattayapariyāpannassa dukkhakkhandhassa nirodhadassanatthaṁ.",
  "tika-vin02t9:21_11": "Anāgatasseva hi ariyamaggabhāvanāya asati uppajjanārahassa dukkhakkhandhassa ariyamaggabhāvanāya nirodho icchitoti ayampi viseso veditabbo.",
  "tika-vin02t9:22_0": "Yadā haveti ettha haveti byattanti imasmiṁ atthe nipāto.",
  "tika-vin02t9:22_1": "Keci pana “haveti āhave yuddhe”ti atthaṁ vadanti,",
  "tika-vin02t9:22_2": "“yodhetha māraṁ paññāvudhenā”ti hi vacanato kilesamārena yujjhanasamayeti tesaṁ adhippāyo.",
  "tika-vin02t9:22_3": "Ārammaṇūpanijjhānalakkhaṇenāti ārammaṇūpanijjhānasabhāvena.",
  "tika-vin02t9:22_4": "Lakkhaṇūpanijjhānalakkhaṇenāti etthāpi eseva nayo.",
  "tika-vin02t9:22_5": "Tattha ārammaṇūpanijjhānaṁ nāma aṭṭha samāpattiyo kasiṇārammaṇassa upanijjhāyanato.",
  "tika-vin02t9:22_6": "Lakkhaṇūpanijjhānaṁ nāma vipassanāmaggaphalāni.",
  "tika-vin02t9:22_7": "Vipassanā hi tīṇi lakkhaṇāni upanijjhāyatīti lakkhaṇūpanijjhānaṁ,",
  "tika-vin02t9:22_8": "maggo vipassanāya āgatakiccaṁ sādhetīti lakkhaṇūpanijjhānaṁ,",
  "tika-vin02t9:22_9": "phalaṁ tathalakkhaṇaṁ nirodhasaccaṁ upanijjhāyatīti lakkhaṇūpanijjhānaṁ.",
  "tika-vin02t9:22_10": "No kallo pañhoti ayutto pañho,",
  "tika-vin02t9:22_11": "duppañho esoti attho.",
  "tika-vin02t9:22_12": "Ādisaddena –",
  "tika-vin02t9:23_0": "“Phusatīti ahaṁ na vadāmi.",
  "tika-vin02t9:23_1": "Phusatīti cāhaṁ vadeyyaṁ,",
  "tika-vin02t9:23_2": "tatrassa kallo pañho ‘ko nu kho, bhante,",
  "tika-vin02t9:23_3": "phusatī’ti?",
  "tika-vin02t9:23_4": "Evañcāhaṁ na vadāmi,",
  "tika-vin02t9:23_5": "evaṁ maṁ avadantaṁ yo evaṁ puccheyya ‘kiṁpaccayā nu kho, bhante,",
  "tika-vin02t9:23_6": "phasso’ti,",
  "tika-vin02t9:23_7": "esa kallo pañho.",
  "tika-vin02t9:23_8": "Tatra kallaṁ veyyākaraṇaṁ ‘saḷāyatanapaccayā phasso,",
  "tika-vin02t9:23_9": "phassapaccayā vedanā’ti.",
  "tika-vin02t9:23_10": "Ko nu kho, bhante,",
  "tika-vin02t9:23_11": "vedayatīti?",
  "tika-vin02t9:23_12": "No kallo pañhoti bhagavā avoca,",
  "tika-vin02t9:23_13": "vedayatīti ahaṁ na vadāmi,",
  "tika-vin02t9:23_14": "vedayatīti cāhaṁ vadeyyaṁ,",
  "tika-vin02t9:23_15": "tatrassa kallo pañho ‘ko nu kho, bhante,",
  "tika-vin02t9:23_16": "vedayatī’ti?",
  "tika-vin02t9:23_17": "Evañcāhaṁ na vadāmi.",
  "tika-vin02t9:23_18": "Evaṁ maṁ avadantaṁ yo evaṁ puccheyya ‘kiṁpaccayā nu kho, bhante,",
  "tika-vin02t9:23_19": "vedanā’ti,",
  "tika-vin02t9:23_20": "esa kallo pañho.",
  "tika-vin02t9:23_21": "Tatra kallaṁ veyyākaraṇaṁ ‘phassapaccayā vedanā,",
  "tika-vin02t9:23_22": "vedanāpaccayā taṇhā”’ti –",
  "tika-vin02t9:24_0": "Evamādiṁ pāḷisesaṁ saṅgaṇhāti.",
  "tika-vin02t9:25_0": "Ādinā ca nayenāti ettha ādi-saddena pana “katamā nu kho, bhante, jāti,",
  "tika-vin02t9:25_1": "kassa ca panāyaṁ jātīti.",
  "tika-vin02t9:25_2": "‘No kallo pañho’ti bhagavā avocā”ti evamādiṁ saṅgaṇhāti.",
  "tika-vin02t9:25_3": "Nanu cettha “katamaṁ nu kho, bhante,",
  "tika-vin02t9:25_4": "jarāmaraṇa”nti idaṁ supucchitanti?",
  "tika-vin02t9:25_5": "Kiñcāpi supucchitaṁ,",
  "tika-vin02t9:25_6": "yathā pana satasahassagghanake suvaṇṇathālake vaḍḍhitassa subhojanassa matthake āmalakamatte gūthapiṇḍe",
  "tika-vin02t9:25_7": "ṭhapite sabbaṁ bhojanaṁ dubbhojanaṁ hoti chaḍḍetabbaṁ,",
  "tika-vin02t9:25_8": "evameva “kassa ca panidaṁ jarāmaraṇa”nti iminā sattūpaladdhivādapadena gūthapiṇḍena taṁ bhojanaṁ dubbhojanaṁ viya ayampi sabbo duppañho jātoti.",
  "tika-vin02t9:26_0": "Soḷasa kaṅkhāti “ahosiṁ nu kho ahaṁ atītamaddhānaṁ,",
  "tika-vin02t9:26_1": "na nu kho ahosiṁ,",
  "tika-vin02t9:26_2": "kiṁ nu kho ahosiṁ,",
  "tika-vin02t9:26_3": "kathaṁ nu kho ahosiṁ,",
  "tika-vin02t9:26_4": "kiṁ hutvā kiṁ ahosiṁ nu kho ahaṁ atītamaddhānaṁ,",
  "tika-vin02t9:26_5": "bhavissāmi nu kho ahaṁ anāgatamaddhānaṁ,",
  "tika-vin02t9:26_6": "na nu kho bhavissāmi,",
  "tika-vin02t9:26_7": "kiṁ nu kho bhavissāmi,",
  "tika-vin02t9:26_8": "kathaṁ nu kho bhavissāmi,",
  "tika-vin02t9:26_9": "kiṁ hutvā kiṁ bhavissāmi nu kho ahaṁ anāgatamaddhānaṁ,",
  "tika-vin02t9:26_10": "ahaṁ nu khosmi,",
  "tika-vin02t9:26_11": "no nu khosmi,",
  "tika-vin02t9:26_12": "kiṁ nu khosmi,",
  "tika-vin02t9:26_13": "kathaṁ nu khosmi,",
  "tika-vin02t9:26_14": "ayaṁ nu kho satto kuto āgato,",
  "tika-vin02t9:26_15": "so kuhiṁ gāmī bhavissatī”ti evamāgatā atītānāgatapaccuppannavisayā soḷasavidhā kaṅkhā.",
  "tika-vin02t9:27_0": "Tattha ahosiṁ nu kho,",
  "tika-vin02t9:27_1": "na nu khoti sassatākārañca adhiccasamuppattiākārañca nissāya atīte attano vijjamānatañca avijjamānatañca kaṅkhati,",
  "tika-vin02t9:27_2": "kiṁ kāraṇanti na vattabbaṁ.",
  "tika-vin02t9:27_3": "Ummattako viya hi bālaputhujjano yathā tathā vā pavattati.",
  "tika-vin02t9:27_4": "Apica ayonisomanasikāroyevettha kāraṇaṁ.",
  "tika-vin02t9:27_5": "Evaṁ ayonisomanasikārassa pana kiṁ kāraṇanti?",
  "tika-vin02t9:27_6": "Sveva puthujjanabhāvo ariyānaṁ adassanādīni vā.",
  "tika-vin02t9:27_7": "Nanu ca puthujjanopi yoniso manasi karotīti.",
  "tika-vin02t9:27_8": "Ko vā evamāha “na manasi karotī”ti.",
  "tika-vin02t9:27_9": "Na pana tattha puthujjanabhāvo kāraṇaṁ,",
  "tika-vin02t9:27_10": "saddhammasavanakalyāṇamittādīni tattha kāraṇāni.",
  "tika-vin02t9:27_11": "Na hi macchamaṁsādīni attano pakatiyā sugandhāni,",
  "tika-vin02t9:27_12": "abhisaṅkhārapaccayā pana sugandhānipi honti.",
  "tika-vin02t9:28_0": "Kiṁ nu kho ahosinti jātiliṅgupapattiyo nissāya “khattiyo nu kho ahosiṁ,",
  "tika-vin02t9:28_1": "brāhmaṇavessasuddagahaṭṭhapabbajitadevamanussānaṁ aññataro”ti kaṅkhati.",
  "tika-vin02t9:29_0": "Kathaṁ nu khoti saṇṭhānākāraṁ nissāya “dīgho nu kho ahosiṁ,",
  "tika-vin02t9:29_1": "rassaodātakaṇhappamāṇikaappamāṇikādīnaṁ aññataro”ti kaṅkhati.",
  "tika-vin02t9:29_2": "Keci pana “issaranimmānādiṁ nissāya ‘kena nu kho kāraṇena ahosi’nti hetuto kaṅkhatī”ti vadanti.",
  "tika-vin02t9:30_0": "Kiṁ hutvā kiṁ ahosinti jātiādīni nissāya “khattiyo hutvā nu kho brāhmaṇo ahosiṁ…pe…",
  "tika-vin02t9:30_1": "devo hutvā manusso”ti attano paramparaṁ kaṅkhati.",
  "tika-vin02t9:30_2": "Sabbattheva pana addhānanti kālādhivacanametaṁ,",
  "tika-vin02t9:30_3": "tañca bhummatthe upayogavacanaṁ daṭṭhabbaṁ.",
  "tika-vin02t9:31_0": "Bhavissāmi nu kho,",
  "tika-vin02t9:31_1": "na nu khoti sassatākārañca ucchedākārañca nissāya anāgate attano vijjamānatañca avijjamānatañca kaṅkhati.",
  "tika-vin02t9:31_2": "Sesamettha vuttanayameva.",
  "tika-vin02t9:32_0": "Ahaṁnu khosmīti attano atthibhāvaṁ kaṅkhati.",
  "tika-vin02t9:32_1": "Yuttaṁ panetanti?",
  "tika-vin02t9:32_2": "Yuttaṁ ayuttanti kā ettha cintā.",
  "tika-vin02t9:32_3": "Apicettha idaṁ vatthumpi udāharanti,",
  "tika-vin02t9:32_4": "cūḷamātāya kira putto muṇḍo,",
  "tika-vin02t9:32_5": "mahāmātāya putto amuṇḍo.",
  "tika-vin02t9:32_6": "Taṁ suttaṁ muṇḍesuṁ.",
  "tika-vin02t9:32_7": "So uṭṭhāya “ahaṁ nu kho cūḷamātāya putto”ti cintesi.",
  "tika-vin02t9:32_8": "Evaṁ “ahaṁ nu khosmī”ti kaṅkhā hoti.",
  "tika-vin02t9:33_0": "No nu khosmīti attano natthibhāvaṁ kaṅkhati.",
  "tika-vin02t9:33_1": "Tatrāpi idaṁ vatthu –",
  "tika-vin02t9:33_2": "eko kira macche gaṇhanto udake ciraṭṭhānena sītibhūtaṁ attano ūruṁ “maccho”ti cintetvā pahari.",
  "tika-vin02t9:33_3": "Aparo susānapasse khettaṁ rakkhanto bhīto saṅkuṭito sayi.",
  "tika-vin02t9:33_4": "So paṭibujjhitvā attano jaṇṇukāni “dve yakkhā”ti cintetvā pahari,",
  "tika-vin02t9:33_5": "evaṁ “no nu khosmī”ti kaṅkhati.",
  "tika-vin02t9:34_0": "Kiṁ nu khosmīti khattiyova samāno attano khattiyabhāvaṁ kaṅkhati kaṇṇo viya sūtaputtasaññī.",
  "tika-vin02t9:34_1": "Esa nayo sesesu.",
  "tika-vin02t9:34_2": "Devo pana samāno devabhāvaṁ ajānanto nāma natthi.",
  "tika-vin02t9:34_3": "Sopi pana “ahaṁ rūpī nu kho arūpī nu kho”tiādinā nayena kaṅkhati.",
  "tika-vin02t9:34_4": "Khattiyādayo kasmā na jānantīti ce?",
  "tika-vin02t9:34_5": "Appaccakkhā tesaṁ tattha tattha kule uppatti.",
  "tika-vin02t9:34_6": "Gahaṭṭhāpi ca pātalikādayo pabbajitasaññino.",
  "tika-vin02t9:34_7": "Pabbajitāpi “kuppaṁ nu kho me kamma”ntiādinā nayena gahaṭṭhasaññino.",
  "tika-vin02t9:34_8": "Manussāpi ca ekacce rājāno viya attani devasaññino honti.",
  "tika-vin02t9:35_0": "Kathaṁ nu khosmīti vuttanayameva.",
  "tika-vin02t9:35_1": "Kevalañhettha abbhantare jīvo nāma atthīti gahetvā tassa saṇṭhānākāraṁ nissāya “dīgho nu khosmi,",
  "tika-vin02t9:35_2": "rassacaturassachaḷaṁsaaṭṭhaṁsasoḷasaṁsādīnaṁ aññatarappakāro”ti kaṅkhanto “kathaṁ nu khosmī”ti kaṅkhatīti veditabbo.",
  "tika-vin02t9:35_3": "Sarīrasaṇṭhānaṁ pana paccuppannaṁ ajānanto nāma natthi.",
  "tika-vin02t9:36_0": "Kuto āgato, so kuhiṁ gāmī bhavissatīti attabhāvassa āgatigatiṭṭhānaṁ kaṅkhati.",
  "tika-vin02t9:37_0": "Vapayantīti viapayanti,",
  "tika-vin02t9:37_1": "ikāralopenāyaṁ niddeso.",
  "tika-vin02t9:37_2": "Byapayantīti vuttaṁ hoti.",
  "tika-vin02t9:37_3": "Tenāha “vapayanti apagacchantī”ti.",
  "tika-vin02t9:37_4": "Apagamanañca anuppattinirodhavasenāti āha “nirujjhantī”ti.",
  "tika-vin02t9:38_0": "3.",
  "tika-vin02t9:38_1": "Kadā panassa bodhipakkhiyadhammā catusaccadhammā vā pātubhavanti uppajjanti pakāsantīti?",
  "tika-vin02t9:38_2": "Vipassanāmaggañāṇesu pavattamānesu.",
  "tika-vin02t9:38_3": "Tattha vipassanāñāṇe tāva vipassanāñāṇasampayuttā satiādayo vipassanāñāṇañca yathārahaṁ attano attano",
  "tika-vin02t9:38_4": "visayesu tadaṅgappahānavasena subhasaññādike pajahantā kāyānupassanādivasena visuṁ visuṁ uppajjanti.",
  "tika-vin02t9:38_5": "Maggakkhaṇe pana te nibbānamālambitvā samucchedavasena paṭipakkhe pajahantā catūsupi ariyasaccesu asammohapaṭivedhasādhanavasena sakideva uppajjanti.",
  "tika-vin02t9:38_6": "Evaṁ tāvettha bodhipakkhiyadhammānaṁ uppajjanaṭṭhena pātubhāvo veditabbo.",
  "tika-vin02t9:38_7": "Ariyasaccadhammānaṁ pana lokiyānaṁ vipassanākkhaṇe vipassanāya ārammaṇakaraṇavasena lokuttarānaṁ tadadhimuttatāvasena",
  "tika-vin02t9:38_8": "maggakkhaṇe nirodhasaccassa ārammaṇābhisamayavasena sabbesampi kiccābhisamayavasena pākaṭabhāvato pakāsanaṭṭhena",
  "tika-vin02t9:38_9": "pātubhāvo veditabbo.",
  "tika-vin02t9:39_0": "Iti bhagavā satipi sabbākārena sabbadhammānaṁ attano ñāṇassa pākaṭabhāve paṭiccasamuppādamukhena vipassanābhinivesassa",
  "tika-vin02t9:39_1": "katattā nipuṇagambhīrasududdasatāya paccayākārassa taṁ paccavekkhitvā uppannabalavasomanasso paṭipakkhasamucchedavibhāvanena",
  "tika-vin02t9:39_2": "saddhiṁ attano tadabhisamayānubhāvadīpakamevettha udānaṁ udānesi.",
  "tika-vin02t9:40_0": "“Kāmāte paṭhamā senā”tiādinā nayena vuttappakāraṁ mārasenanti –",
  "tika-vin02t9:41_0": "“Kāmā te paṭhamā senā, dutiyā arati vuccati;",
  "tika-vin02t9:42_0": "Tatiyā khuppipāsā te, catutthī taṇhā pavuccati.",
  "tika-vin02t9:43_0": "“Pañcamī thinamiddhaṁ te, chaṭṭhā bhīrū pavuccati;",
  "tika-vin02t9:44_0": "Sattamī vicikicchā te, makkho thambho ca aṭṭhamā.",
  "tika-vin02t9:45_0": "“Lābho siloko sakkāro, micchāladdho ca yo yaso;",
  "tika-vin02t9:46_0": "Yo cattānaṁ samukkaṁse, pare ca avajānati.",
  "tika-vin02t9:47_0": "“Esā namuci te senā, kaṇhassābhippahārinī;",
  "tika-vin02t9:48_0": "Na naṁ asūro jināti, jetvā ca labhate sukha”nti. –",
  "tika-vin02t9:49_0": "Iminā nayena vuttappakāraṁ mārasenaṁ.",
  "tika-vin02t9:50_0": "Tattha yasmā āditova agāriyabhūte satte vatthukāmesu kilesakāmā mohayanti,",
  "tika-vin02t9:50_1": "te abhibhuyya anagāriyabhāvaṁ upagatānaṁ pantesu vā senāsanesu aññataraññataresu vā adhikusalesu dhammesu arati uppajjati.",
  "tika-vin02t9:50_2": "Vuttampi cetaṁ “pabbajitena kho, āvuso,",
  "tika-vin02t9:50_3": "abhirati dukkarā”ti.",
  "tika-vin02t9:50_4": "Tato te parapaṭibaddhajīvikattā khuppipāsā bādhati,",
  "tika-vin02t9:50_5": "tāya bādhitānaṁ pariyesana taṇhā cittaṁ kilamayati,",
  "tika-vin02t9:50_6": "atha nesaṁ kilantacittānaṁ thinamiddhaṁ okkamati,",
  "tika-vin02t9:50_7": "tato visesamanadhigacchantānaṁ durabhisambhavesu araññavanapatthesu senāsanesu viharataṁ utrāsasaññitā bhīru jāyati,",
  "tika-vin02t9:50_8": "tesaṁ ussaṅkitaparisaṅkitānaṁ dīgharattaṁ vivekarasamanassādayamānānaṁ viharataṁ “na siyā nu kho esa maggo”ti paṭipattiyaṁ vicikicchā uppajjati,",
  "tika-vin02t9:50_9": "taṁ vinodetvā viharataṁ appamattakena visesādhigamena mānamakkhathambhā jāyanti,",
  "tika-vin02t9:50_10": "tepi vinodetvā viharataṁ tato adhikataraṁ visesādhigamaṁ nissāya lābhasakkārasilokā uppajjanti,",
  "tika-vin02t9:50_11": "lābhādimucchitā dhammapatirūpakāni pakāsentā micchāyasaṁ adhigantvā tattha ṭhitā jātiādīhi attānaṁ ukkaṁsenti paraṁ vambhenti,",
  "tika-vin02t9:50_12": "tasmā kāmādīnaṁ paṭhamasenādibhāvo veditabbo.",
  "tika-vin02t9:51_0": "Evametaṁ dasavidhaṁ senaṁ uddisitvā yasmā sā kaṇhadhammasamannāgatattā kaṇhassa namucino upakārāya saṁvattati,",
  "tika-vin02t9:51_1": "tasmā naṁ “tava senā”ti niddisantena “esā namuci te senā,",
  "tika-vin02t9:51_2": "kaṇhassābhippahārinī”ti vuttaṁ.",
  "tika-vin02t9:51_3": "Tattha abhippahārinīti samaṇabrāhmaṇānaṁ ghātanī nippothanī,",
  "tika-vin02t9:51_4": "antarāyakarīti attho.",
  "tika-vin02t9:51_5": "Na naṁ asūro jināti,",
  "tika-vin02t9:51_6": "jetvā ca labhate sukhanti evaṁ tava senaṁ asūro kāye ca jīvite ca sāpekkho puriso na jināti,",
  "tika-vin02t9:51_7": "sūro pana jināti,",
  "tika-vin02t9:51_8": "jetvā ca maggasukhaṁ phalasukhañca adhigacchatīti attho.",
  "tika-vin02t9:51_9": "Sopi brāhmaṇoti sopi khīṇāsavabrāhmaṇo.",
  "tika-vin02t9:52_0": "Idāni “tena kho pana samayena bhagavā sattāhaṁ ekapallaṅkena nisinno hoti vimuttisukhapaṭisaṁvedī.",
  "tika-vin02t9:52_1": "Atha kho bhagavā tassa sattāhassa accayena tamhā samādhimhā vuṭṭhahitvā rattiyā paṭhamaṁ yāmaṁ paṭiccasamuppādaṁ anulomaṁ sādhukaṁ manasākāsi.",
  "tika-vin02t9:52_2": "Rattiyā majjhimaṁ yāmaṁ paṭiccasamuppādaṁ paṭilomaṁ sādhukaṁ manasākāsi.",
  "tika-vin02t9:52_3": "Rattiyā pacchimaṁ yāmaṁ paṭiccasamuppādaṁ anulomapaṭilomaṁ sādhukaṁ manasākāsī”ti evaṁ vuttāya udānapāḷiyā",
  "tika-vin02t9:52_4": "imissā ca khandhakapāḷiyā avirodhaṁ dassetuṁ “udāne panā”tiādi āraddhaṁ.",
  "tika-vin02t9:52_5": "Ettha tassa vasenāti tassa paccayākārapajānanassa paccayakkhayādhigamassa ca vasena.",
  "tika-vin02t9:52_6": "Ekekameva koṭṭhāsanti anulomapaṭilomesu ekekameva koṭṭhāsaṁ.",
  "tika-vin02t9:52_7": "Pāṭipadarattiyā evaṁ manasākāsīti rattiyā tīsupi yāmesu anulomapaṭilomaṁyeva manasākāsi.",
  "tika-vin02t9:52_8": "Bhagavā kira ṭhapetvā ratanagharasattāhaṁ sesesu chasu sattāhesu antarantarā dhammaṁ paccavekkhitvā yebhuyyena vimuttisukhapaṭisaṁvedī vihāsi,",
  "tika-vin02t9:52_9": "ratanagharasattāhe pana abhidhammapavicayavaseneva vihāsi.",
  "tika-vin02t9:52_10": "Tasmā antarantarā dhammapaccavekkhaṇavasena uppāditamanasikāresu pāṭipadarattiyā uppāditaṁ manasikāraṁ",
  "tika-vin02t9:52_11": "sandhāya imissaṁ khandhakapāḷiyaṁ evaṁ vuttanti adhippāyo.",
  "tika-vin02t9:53_0": "Bodhikathāvaṇṇanā niṭṭhitā.",
  "tika-vin02t9:54_0": "Ajapālakathāvaṇṇanā",
  "tika-vin02t9:55_0": "4.Tassa sattāhassa accayenāti pallaṅkasattāhassa apagamanena.",
  "tika-vin02t9:55_1": "Tamhā samādhimhā vuṭṭhahitvāti tato arahattaphalasamāpattisamādhito yathākālaparicchedaṁ vuṭṭhahitvā.",
  "tika-vin02t9:55_2": "Aññepi buddhattakarāti visākhapuṇṇamito paṭṭhāya rattindivaṁ evaṁ niccasamāhitabhāvahetubhūtānaṁ buddhaguṇānaṁ upari aññepi buddhattasādhakā.",
  "tika-vin02t9:55_3": "“Ayaṁ buddho”ti buddhabhāvassa paresaṁ vibhāvanā dhammā kiṁ nu kho santīti yojanā.",
  "tika-vin02t9:55_4": "Ekaccānaṁ devatānanti yā adhigatamaggā sacchikatanirodhā ekapadesena buddhaguṇe jānanti,",
  "tika-vin02t9:55_5": "tā ṭhapetvā tadaññāsaṁ devatānaṁ.",
  "tika-vin02t9:55_6": "Animisehīti dhammapītivipphāravasena pasādavibhāvaniccaladalatāya nimesarahitehi.",
  "tika-vin02t9:55_7": "Ratanacaṅkameti devatāhi māpite ratanamayacaṅkame.",
  "tika-vin02t9:55_8": "“Ratanabhūtānaṁ sattannaṁ pakaraṇānaṁ tattha ca anuttarassa dhammaratanassa sammasanena taṁ ṭhānaṁ ratanagharacetiyaṁ nāma jāta”ntipi vadanti.",
  "tika-vin02t9:55_9": "Teneva aṭṭhasāliniyaṁ “ratanagharaṁ nāma na ratanamayaṁ gehaṁ,",
  "tika-vin02t9:55_10": "sattannaṁ pana pakaraṇānaṁ sammasitaṭṭhānaṁ ratanagharanti veditabba”nti vuttaṁ.",
  "tika-vin02t9:56_0": "Kasmā panāyaṁ ajapālanigrodho nāma jātoti āha “tassa kirā”tiādi.",
  "tika-vin02t9:56_1": "Keci pana “yasmā tattha vede sajjhāyituṁ asamatthā mahallakabrāhmaṇā pākāraparikkhepayuttāni nivesanāni katvā sabbe vasiṁsu,",
  "tika-vin02t9:56_2": "tasmāssa ‘ajapālanigrodho’ti nāmaṁ jāta”nti vadanti.",
  "tika-vin02t9:56_3": "Tatrāyaṁ vacanattho –",
  "tika-vin02t9:56_4": "na japantīti ajapā,",
  "tika-vin02t9:56_5": "mantānaṁ anajjhāyakāti attho.",
  "tika-vin02t9:56_6": "Ajapā lanti ādiyanti nivāsaṁ etthāti ajapāloti.",
  "tika-vin02t9:56_7": "Apare pana vadanti “yasmā majjhanhike samaye anto paviṭṭhe aje attano chāyāya pāleti rakkhati,",
  "tika-vin02t9:56_8": "tasmā ‘ajapālo’tissa nāmaṁ ruḷha”nti.",
  "tika-vin02t9:56_9": "Sabbathāpi nāmametaṁ tassa rukkhassa.",
  "tika-vin02t9:57_0": "Vimuttisukhaṁ paṭisaṁvedentoti dhammaṁ vicinantoyeva antarantarā vimuttisukhañca paṭisaṁvedento.",
  "tika-vin02t9:57_1": "“Dhammaṁ vicinanto vimuttisukhañca paṭisaṁvedento”ti evaṁ vā ettha pāṭho gahetabbo.",
  "tika-vin02t9:57_2": "Udānaṭṭhakathāyampi hi ayameva pāṭho.",
  "tika-vin02t9:57_3": "Dhammaṁ vicinanto cettha evaṁ abhidhamme nayamaggaṁ sammasi paṭhamaṁ dhammasaṅgaṇīpakaraṇaṁ nāma,",
  "tika-vin02t9:57_4": "tato vibhaṅgappakaraṇaṁ,",
  "tika-vin02t9:57_5": "dhātukathāpakaraṇaṁ,",
  "tika-vin02t9:57_6": "puggalapaññattippakaraṇaṁ,",
  "tika-vin02t9:57_7": "kathāvatthuṁ nāma,",
  "tika-vin02t9:57_8": "yamakaṁ nāma,",
  "tika-vin02t9:57_9": "tato mahāpakaraṇaṁ paṭṭhānaṁ nāmāti.",
  "tika-vin02t9:57_10": "Tatthassa saṇhasukhumaṭṭhānamhi citte otiṇṇe pīti uppajji,",
  "tika-vin02t9:57_11": "pītiyā uppannāya lohitaṁ pasīdi,",
  "tika-vin02t9:57_12": "lohite pasanne chavi pasīdi,",
  "tika-vin02t9:57_13": "chaviyā pasannāya puratthimakāyato kūṭāgārādippamāṇā rasmiyo uṭṭhahitvā ākāse pakkhandaṁ chaddantanāgakulaṁ",
  "tika-vin02t9:57_14": "viya pācīnadisāya anantāni cakkavāḷāni pakkhandā.",
  "tika-vin02t9:57_15": "Pacchimakāyato uṭṭhahitvā pacchimadisāya,",
  "tika-vin02t9:57_16": "dakkhiṇaṁsakūṭato uṭṭhahitvā dakkhiṇadisāya,",
  "tika-vin02t9:57_17": "vāmaṁsakūṭato uṭṭhahitvā uttaradisāya anantāni cakkavāḷāni pakkhandā.",
  "tika-vin02t9:57_18": "Pādatalehi pavāḷaṅkuravaṇṇā rasmiyo nikkhamitvā mahāpathaviṁ vinibbijjha udakaṁ dvidhā bhinditvā vātakkhandhaṁ padāletvā ajaṭākāsaṁ pakkhandā.",
  "tika-vin02t9:57_19": "Sīsato saṁparivattiyamānaṁ maṇidāmaṁ viya nīlavaṇṇarasmivaṭṭi uṭṭhahitvā cha devaloke vinivijjhitvā nava brahmaloke atikkamma ajaṭākāsaṁ pakkhandā.",
  "tika-vin02t9:57_20": "Tasmiṁ divase aparimāṇesu cakkavāḷesu aparimāṇā sattā sabbe suvaṇṇavaṇṇāva ahesuṁ.",
  "tika-vin02t9:57_21": "Taṁ divasañca pana bhagavato sarīrā nikkhantā yāvajjadivasāpi kira tā rasmiyo anantalokadhātuyo gacchantiyeva.",
  "tika-vin02t9:57_22": "Na kevalañca imasmiṁyeva sattāhe dhammaṁ vicinantassa sarīrato rasmiyo nikkhamiṁsu,",
  "tika-vin02t9:57_23": "atha kho ratanagharasattāhepi paṭṭhānaṁ sammasantassa evameva sarīrato rasmiyo nikkhantā evāti veditabbaṁ.",
  "tika-vin02t9:58_0": "Vuttañhetaṁ aṭṭhasāliniyaṁ –",
  "tika-vin02t9:59_0": "“Imesu ca ekavīsatiyā divasesu ekadivasepi satthu sarīrato rasmiyo na nikkhantā,",
  "tika-vin02t9:59_1": "catutthe pana sattāhe pacchimuttarāya disāya ratanaghare nisīdi.",
  "tika-vin02t9:59_2": "Tattha dhammasaṅgaṇiṁ sammasantassapi sarīrato rasmiyo na nikkhantā.",
  "tika-vin02t9:59_3": "Vibhaṅgappakaraṇaṁ,",
  "tika-vin02t9:59_4": "dhātukathaṁ,",
  "tika-vin02t9:59_5": "puggalapaññattiṁ,",
  "tika-vin02t9:59_6": "kathāvatthuppakaraṇaṁ,",
  "tika-vin02t9:59_7": "yamakappakaraṇaṁ sammasantassapi rasmiyo na nikkhantā.",
  "tika-vin02t9:59_8": "Yadā pana mahāpakaraṇaṁ oruyha ‘hetupaccayo ārammaṇapaccayo…pe…",
  "tika-vin02t9:59_9": "avigatapaccayo’ti sammasanaṁ ārabhi,",
  "tika-vin02t9:59_10": "athassa catuvīsatisamantapaṭṭhānaṁ sammasantassa ekantato sabbaññutaññāṇaṁ mahāpakaraṇe okāsaṁ labhi.",
  "tika-vin02t9:59_11": "Yathā hi timirapiṅgalamahāmaccho caturāsītiyojanasahassagambhīre mahāsamuddeyeva okāsaṁ labhati,",
  "tika-vin02t9:59_12": "evameva sabbaññutaññāṇaṁ ekantato mahāpakaraṇeyeva okāsaṁ labhi.",
  "tika-vin02t9:60_0": "“Satthu evaṁ laddhokāsena sabbaññutaññāṇena yathāsukhaṁ saṇhasukhumadhammaṁ sammasantassa sarīrato nīlapītalohitodātamañjiṭṭhapabhassaravasena",
  "tika-vin02t9:60_1": "chabbaṇṇarasmiyo nikkhamiṁsu.",
  "tika-vin02t9:60_2": "Kesamassūhi ceva akkhīnañca nīlaṭṭhānehi nīlarasmiyo nikkhamiṁsu,",
  "tika-vin02t9:60_3": "yāsaṁ vasena gaganatalaṁ añjanacuṇṇasamokiṇṇaṁ viya umāpupphanīluppaladalasañchannaṁ viya vītipatantamaṇitālavaṇṭaṁ",
  "tika-vin02t9:60_4": "viya sampasāritamecakapaṭaṁ viya ca ahosi.",
  "tika-vin02t9:60_5": "Chavito ceva akkhīnañca pītaṭṭhānehi pītarasmiyo nikkhamiṁsu,",
  "tika-vin02t9:60_6": "yāsaṁ vasena disābhāgā suvaṇṇarasanisiñcamānā viya suvaṇṇapaṭapasāritā viya kuṅkumacuṇṇakaṇikārapupphasamparikiṇṇā viya ca virociṁsu.",
  "tika-vin02t9:60_7": "Maṁsalohitehi ceva akkhīnañca rattaṭṭhānehi lohitarasmiyo nikkhamiṁsu,",
  "tika-vin02t9:60_8": "yāsaṁ vasena disābhāgā cīnapiṭṭhacuṇṇarañjitā viya supakkalākhārasanisiñcamānā viya rattakambalaparikkhittā",
  "tika-vin02t9:60_9": "viya jayasumanapāribaddhakabandhujīvakakusumasamparikiṇṇā viya ca virociṁsu.",
  "tika-vin02t9:60_10": "Aṭṭhīhi ceva dantehi ca akkhīnañca setaṭṭhānehi odātarasmiyo nikkhamiṁsu,",
  "tika-vin02t9:60_11": "yāsaṁ vasena disābhāgā rajatakuṭehi āsiñcamānakhīradhārāsamparikiṇṇā viya pasāritarajatapaṭavitānā viya",
  "tika-vin02t9:60_12": "vītipatantarajatatālavaṇṭā viya kundakumudasindhuvārasumanamallikādikusumasañchannā viya ca virociṁsu.",
  "tika-vin02t9:60_13": "Mañjiṭṭhapabhassarā pana tamhā tamhā sarīrappadesā nikkhamiṁsu.",
  "tika-vin02t9:60_14": "Iti tā chabbaṇṇarasmiyo nikkhamitvā ghanamahāpathaviṁ gaṇhiṁsu.",
  "tika-vin02t9:61_0": "“Catunahutādhikadviyojanasatasahassabahalā mahāpathavī niddhantasuvaṇṇapiṇḍi viya ahosi.",
  "tika-vin02t9:61_1": "Pathaviṁ bhinditvā heṭṭhā udakaṁ gaṇhiṁsu.",
  "tika-vin02t9:61_2": "Pathavīsandhārakaṁ aṭṭhanahutādhikacatuyojanasatasahassabahalaṁ udakaṁ suvaṇṇakalasehi āsiñcamānavilīnasuvaṇṇaṁ viya ahosi.",
  "tika-vin02t9:61_3": "Udakaṁ vinivijjhitvā vātaṁ aggahesuṁ.",
  "tika-vin02t9:61_4": "Channavutādhikanavayojanasatasahassabahalo vāto samussitasuvaṇṇakkhandho viya ahosi.",
  "tika-vin02t9:61_5": "Vātaṁ vinivijjhitvā heṭṭhā ajaṭākāsaṁ pakkhandiṁsu.",
  "tika-vin02t9:61_6": "Uparibhāgena uggantvāpi catumahārājike gaṇhiṁsu.",
  "tika-vin02t9:61_7": "Te vinivijjhitvā tāvatiṁse,",
  "tika-vin02t9:61_8": "tato yāme,",
  "tika-vin02t9:61_9": "tato tusite,",
  "tika-vin02t9:61_10": "tato nimmānaratī,",
  "tika-vin02t9:61_11": "tato paranimmitavasavattī,",
  "tika-vin02t9:61_12": "tato nava brahmaloke,",
  "tika-vin02t9:61_13": "tato vehapphale,",
  "tika-vin02t9:61_14": "tato pañca suddhāvāse vinivijjhitvā cattāro āruppe gaṇhiṁsu.",
  "tika-vin02t9:61_15": "Cattāro ca āruppe vinivijjhitvā ajaṭākāsaṁ pakkhandiṁsu.",
  "tika-vin02t9:62_0": "“Tiriyabhāgehi anantā lokadhātuyo pakkhandiṁsu,",
  "tika-vin02t9:62_1": "ettake ṭhāne candamhi candappabhā natthi,",
  "tika-vin02t9:62_2": "sūriye sūriyappabhā natthi,",
  "tika-vin02t9:62_3": "tārakarūpesu tārakarūpappabhā natthi,",
  "tika-vin02t9:62_4": "devatānaṁ uyyānavimānakapparukkhesu sarīre ābharaṇesūti sabbattha pabhā natthi.",
  "tika-vin02t9:62_5": "Tisahassimahāsahassilokadhātuyā ālokapharaṇasamattho mahābrahmāpi sūriyuggamane khajjopanako viya ahosi,",
  "tika-vin02t9:62_6": "candasūriyatārakarūpadevatuyyānavimānakapparukkhānaṁ paricchedamattakameva paññāyittha.",
  "tika-vin02t9:62_7": "Ettakaṁ ṭhānaṁ buddharasmīhiyeva ajjhotthaṭaṁ ahosi.",
  "tika-vin02t9:62_8": "Ayañca neva buddhānaṁ adhiṭṭhāniddhi,",
  "tika-vin02t9:62_9": "na bhāvanāmayiddhi.",
  "tika-vin02t9:62_10": "Saṇhasukhumadhammaṁ pana sammasato lokanāthassa lohitaṁ pasīdi,",
  "tika-vin02t9:62_11": "vatthurūpaṁ pasīdi,",
  "tika-vin02t9:62_12": "chavivaṇṇo pasīdi.",
  "tika-vin02t9:62_13": "Cittasamuṭṭhānā vaṇṇadhātu samantā asītihatthamatte padese niccalā aṭṭhāsī”ti.",
  "tika-vin02t9:63_0": "Evaṁ nisinneti tamhā samādhimhā vuṭṭhahitvā nisinne.",
  "tika-vin02t9:63_1": "Eko brāhmaṇoti nāmagottavasena anabhiññāto apākaṭo eko brāhmaṇo.",
  "tika-vin02t9:63_2": "“Huṁ hu”nti karonto vicaratīti sabbaṁ acokkhajātikaṁ passitvā jigucchanto “huṁ hu”nti karonto vicarati.",
  "tika-vin02t9:63_3": "Etadavocāti etaṁ idāni vattabbaṁ “kittāvatā nu kho”tiādivacanaṁ avoca.",
  "tika-vin02t9:63_4": "Tattha kittāvatāti kittakena pamāṇena.",
  "tika-vin02t9:63_5": "Nu-ti saṁsayatthe nipāto,",
  "tika-vin02t9:63_6": "kho-ti padapūraṇe.",
  "tika-vin02t9:63_7": "Bho-ti brāhmaṇānaṁ jātisamudāgataṁ ālapanaṁ.",
  "tika-vin02t9:63_8": "Tathā hi vuttaṁ “bhovādi nāma so hoti,",
  "tika-vin02t9:63_9": "sace hoti sakiñcano”ti.",
  "tika-vin02t9:63_10": "Gotamāti bhagavantaṁ gottena ālapati.",
  "tika-vin02t9:63_11": "Kathaṁ panāyaṁ brāhmaṇo sampati samāgato bhagavato gottaṁ jānātīti?",
  "tika-vin02t9:63_12": "Nāyaṁ sampati samāgato,",
  "tika-vin02t9:63_13": "chabbassāni padhānakaraṇakāle upaṭṭhahantehi pañcavaggiyehi saddhiṁ caramāno aparabhāge taṁ vataṁ chaḍḍetvā",
  "tika-vin02t9:63_14": "uruvelāyaṁ senanigame eko adutiyo hutvā piṇḍāya caramānopi tena brāhmaṇena diṭṭhapubbo ceva sallapitapubbo ca,",
  "tika-vin02t9:63_15": "tena so pubbe pañcavaggiyehi gayhamānaṁ bhagavato gottaṁ anussaranto “bho gotamā”ti bhagavantaṁ gottena ālapati.",
  "tika-vin02t9:63_16": "Yato paṭṭhāya vā bhagavā mahābhinikkhamanaṁ nikkhanto anomānadītīre pabbaji,",
  "tika-vin02t9:63_17": "tato pabhuti “samaṇo gotamo”ti cando viya sūriyo viya pākaṭo paññāto hoti,",
  "tika-vin02t9:63_18": "na ca tassa gottajānane kāraṇaṁ gavesitabbaṁ.",
  "tika-vin02t9:63_19": "Brāhmaṇakaraṇāti brāhmaṇaṁ karontīti brāhmaṇakaraṇā,",
  "tika-vin02t9:63_20": "brāhmaṇabhāvakarāti attho.",
  "tika-vin02t9:63_21": "Ettha ca “kittāvatā”ti etena yehi dhammehi brāhmaṇo hoti,",
  "tika-vin02t9:63_22": "tesaṁ dhammānaṁ parimāṇaṁ pucchati.",
  "tika-vin02t9:63_23": "“Katame”ti pana iminā tesaṁ sarūpaṁ pucchati.",
  "tika-vin02t9:64_0": "Udānaṁ udānesīti “yo brāhmaṇo”tiādikaṁ udānaṁ udānesi,",
  "tika-vin02t9:64_1": "na pana tassa brāhmaṇassa dhammaṁ desesi. Kasmā?",
  "tika-vin02t9:64_2": "Dhammadesanāya abhājanabhāvato.",
  "tika-vin02t9:64_3": "Tathā hi tassa brāhmaṇassa imaṁ gāthaṁ sutvā na saccābhisamayo ahosi.",
  "tika-vin02t9:64_4": "Yathā ca imassa,",
  "tika-vin02t9:64_5": "evaṁ upakassa ājīvakassa buddhaguṇappakāsanaṁ sutvā.",
  "tika-vin02t9:64_6": "Dhammacakkappavattanato hi pubbabhāge bhagavatā bhāsitaṁ paresaṁ suṇantānampi tapussabhallikānaṁ saraṇadānaṁ viya vāsanābhāgiyameva jātaṁ,",
  "tika-vin02t9:64_7": "na asekkhabhāgiyaṁ vā nibbedhabhāgiyaṁ vā.",
  "tika-vin02t9:64_8": "Esā hi dhammatāti.",
  "tika-vin02t9:64_9": "Vedehi vā antanti ettha antaṁ nāma sabbasaṅkhārapariyosānaṁ nibbānaṁ.",
  "tika-vin02t9:64_10": "Ime ussadā natthīti sabbaso ime pahīnattā na santi.",
  "tika-vin02t9:65_0": "Ajapālakathāvaṇṇanā niṭṭhitā.",
  "tika-vin02t9:66_0": "Mucalindakathāvaṇṇanā",
  "tika-vin02t9:67_0": "5.Mucalindamūleti ettha mucalindo vuccati nīparukkho,",
  "tika-vin02t9:67_1": "yo “niculo”tipi vuccati,",
  "tika-vin02t9:67_2": "tassa samīpeti attho.",
  "tika-vin02t9:67_3": "Keci pana “mucaloti tassa rukkhassa nāmaṁ,",
  "tika-vin02t9:67_4": "vanajeṭṭhakatāya pana mucalindoti vutta”nti vadanti.",
  "tika-vin02t9:67_5": "Udapādīti sakalacakkavāḷagabbhaṁ pūrento mahāmegho udapādi.",
  "tika-vin02t9:67_6": "Evarūpo kira megho dvīsuyeva kālesu vassati cakkavattimhi vā uppanne buddhe vā,",
  "tika-vin02t9:67_7": "idha buddhuppādakāle udapādi.",
  "tika-vin02t9:67_8": "Pokkharaṇiyā nibbattoti pokkharaṇiyā heṭṭhā nāgabhavanaṁ atthi,",
  "tika-vin02t9:67_9": "tattha nibbatto.",
  "tika-vin02t9:67_10": "Sakabhavanāti attano nāgabhavanato.",
  "tika-vin02t9:67_11": "Evaṁ bhogehi parikkhipitvāti satta vāre attano sarīrabhogehi bhagavato kāyaṁ parivāretvā.",
  "tika-vin02t9:67_12": "Uparimuddhani mahantaṁ phaṇaṁvihaccāti bhagavato muddhappadesassa upari attano mahantaṁ phaṇaṁ pasāretvā.",
  "tika-vin02t9:67_13": "“Phaṇaṁ karitvā”tipi pāṭho,",
  "tika-vin02t9:67_14": "soyevattho.",
  "tika-vin02t9:68_0": "Tassa kira nāgarājassa etadahosi “bhagavā ca mayhaṁ bhavanasamīpe rukkhamūle nisinno,",
  "tika-vin02t9:68_1": "ayañca sattāhavaddalikā vattati,",
  "tika-vin02t9:68_2": "vāsāgāramassa laddhuṁ vaṭṭatī”ti.",
  "tika-vin02t9:68_3": "So sattaratanamayaṁ pāsādaṁ nimminituṁ sakkontopi “evaṁ kate kāyasāro gahito na bhavissati,",
  "tika-vin02t9:68_4": "dasabalassa kāyaveyyāvaccaṁ karissāmī”ti mahantaṁ attabhāvaṁ katvā satthāraṁ sattakkhattuṁ bhogehi parikkhipitvā upari phaṇaṁ dhāresi.",
  "tika-vin02t9:68_5": "“Tassa parikkhepabbhantaraṁ lohapāsāde bhaṇḍāgāragabbhappamāṇaṁ ahosī”ti idha vuttaṁ.",
  "tika-vin02t9:68_6": "Majjhimaṭṭhakathāyaṁ pana –",
  "tika-vin02t9:69_0": "“Parikkhepassa anto okāso heṭṭhā lohapāsādappamāṇo ahosi,",
  "tika-vin02t9:69_1": "‘icchiticchitena iriyāpathena satthā viharissatī’ti nāgarājassa ajjhāsayo ahosi,",
  "tika-vin02t9:69_2": "tasmā evaṁ mahantaṁ okāsaṁ parikkhipi,",
  "tika-vin02t9:69_3": "majjhe ratanapallaṅko paññatto hoti,",
  "tika-vin02t9:69_4": "upari suvaṇṇatārakavicittaṁ samosaritagandhadāmakusumacelavitānaṁ ahosi,",
  "tika-vin02t9:69_5": "catūsu koṇesu gandhatelena dīpā jalitā,",
  "tika-vin02t9:69_6": "catūsu disāsu vivaritvā candanakaraṇḍakā ṭhapitā”ti –",
  "tika-vin02t9:70_0": "Vuttaṁ.",
  "tika-vin02t9:70_1": "Icchiticchitena iriyāpathena viharissatīti ca nāgarājassa ajjhāsayamattametaṁ,",
  "tika-vin02t9:70_2": "bhagavā pana yathānisinnova sattāhaṁ vītināmesi.",
  "tika-vin02t9:71_0": "Kiñcāpi…pe…",
  "tika-vin02t9:71_1": "cintetuṁ yuttanti ettha keci vadanti “uṇhaggahaṇaṁ bhogaparikkhepassa vipulabhāvakaraṇe kāraṇakittanaṁ.",
  "tika-vin02t9:71_2": "Khuddake hi tasmiṁ bhagavantaṁ nāgarājassa sarīrasambhūtā usmā bādheyya,",
  "tika-vin02t9:71_3": "vipulabhāvakaraṇena pana tādisaṁ mā uṇhaṁ bādhayitthā”ti.",
  "tika-vin02t9:71_4": "Saupasaggapadassa attho upasaggena vināpi viññāyatīti āha “viddhanti ubbiddha”nti,",
  "tika-vin02t9:71_5": "sā cassa ubbiddhatā upakkilesavigamena dūrabhāvena upaṭṭhānanti āha “meghavigamena dūrībhūta”nti.",
  "tika-vin02t9:71_6": "Indanīlamaṇi viya dibbati jotatīti devo, ākāso.",
  "tika-vin02t9:71_7": "Viditvāti “idāni vigatavalāhako ākāso,",
  "tika-vin02t9:71_8": "natthi bhagavato sītādiupaddavo”ti ñatvā.",
  "tika-vin02t9:71_9": "Viniveṭhetvāti apanetvā.",
  "tika-vin02t9:71_10": "Attanorūpanti attano nāgarūpaṁ.",
  "tika-vin02t9:71_11": "Paṭisaṁharitvāti antaradhāpetvā.",
  "tika-vin02t9:71_12": "Māṇavakavaṇṇanti kumārakarūpaṁ.",
  "tika-vin02t9:72_0": "Etamatthaṁviditvāti “vivekasukhapaṭisaṁvedino yattha katthaci sukhameva hotī”ti etaṁ atthaṁ sabbākārena jānitvā.",
  "tika-vin02t9:72_1": "Imaṁ udānanti imaṁ vivekasukhānubhāvadīpakaṁ udānaṁ udānesi.",
  "tika-vin02t9:72_2": "Sutadhammassāti vissutadhammassa.",
  "tika-vin02t9:72_3": "Tenāha “pakāsitadhammassā”ti.",
  "tika-vin02t9:72_4": "Akuppanabhāvoti akuppanasabhāvo.",
  "tika-vin02t9:73_0": "Mucalindakathāvaṇṇanā niṭṭhitā.",
  "tika-vin02t9:74_0": "Rājāyatanakathāvaṇṇanā",
  "tika-vin02t9:75_0": "6.Osadhaharītakaṁ upanesīti na kevalaṁ osadhaharītakameva,",
  "tika-vin02t9:75_1": "dantakaṭṭhampi upanesi.",
  "tika-vin02t9:75_2": "Paccaggheti ettha purimaṁ atthavikappaṁ keci na icchanti,",
  "tika-vin02t9:75_3": "teneva ācariyadhammapālattherena vuttaṁ “paccaggheti abhinave.",
  "tika-vin02t9:75_4": "Paccekaṁ mahagghatāya paccaggheti keci,",
  "tika-vin02t9:75_5": "taṁ na sundaraṁ.",
  "tika-vin02t9:75_6": "Na hi buddhā bhagavanto mahagghaṁ paṭiggaṇhanti paribhuñjanti vā”ti.",
  "tika-vin02t9:76_0": "Rājāyatanakathāvaṇṇanā niṭṭhitā.",
  "tika-vin02t9:77_0": "Brahmayācanakathāvaṇṇanā",
  "tika-vin02t9:78_0": "7.Āciṇṇasamāciṇṇoti ācarito ceva ācarantehi ca sammadeva ācaritoti attho.",
  "tika-vin02t9:78_1": "Etena ayaṁ parivitakko sabbabuddhānaṁ paṭhamābhisambodhiyaṁ uppajjatevāti ayamettha dhammatāti dasseti.",
  "tika-vin02t9:78_2": "Gambhīropi dhammo paṭipakkhavidhamanena supākaṭo bhaveyya,",
  "tika-vin02t9:78_3": "paṭipakkhavidhamanaṁ pana sammāpaṭipattipaṭibaddhaṁ,",
  "tika-vin02t9:78_4": "sā saddhammasavanādhīnā,",
  "tika-vin02t9:78_5": "taṁ satthari dhamme ca pasādāyattaṁ.",
  "tika-vin02t9:78_6": "So visesato loke sambhāvanīyassa garukātabbassa abhipatthanāhetukoti paramparāya sattānaṁ dhammasampaṭipattiyā",
  "tika-vin02t9:78_7": "brahmuno yācanānimittanti taṁ dassento “brahmunā yācite desetukāmatāyā”tiādimāha.",
  "tika-vin02t9:79_0": "Adhigatoti paṭividdho,",
  "tika-vin02t9:79_1": "sayambhūñāṇena “idaṁ dukkha”ntiādinā yathābhūtaṁ avabuddhoti attho.",
  "tika-vin02t9:79_2": "Dhammoti catusaccadhammo tabbinimuttassa paṭivijjhitabbadhammassa abhāvato.",
  "tika-vin02t9:79_3": "Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi aññesaṁ ñāṇena alabbhaneyyapatiṭṭho.",
  "tika-vin02t9:79_4": "Gambhīrattāva duddaso dukkhena daṭṭhabbo,",
  "tika-vin02t9:79_5": "na sakkā sukhena daṭṭhuṁ.",
  "tika-vin02t9:79_6": "Yo hi alabbhaneyyapatiṭṭho,",
  "tika-vin02t9:79_7": "so ogāhituṁ asakkuṇeyyatāya sarūpato ca visesato ca sukhena passituṁ na sakkā,",
  "tika-vin02t9:79_8": "atha kho kicchena kenaci kadācideva daṭṭhabbo.",
  "tika-vin02t9:79_9": "Duddasattāva duranubodho dukkhena avabujjhitabbo,",
  "tika-vin02t9:79_10": "na sakkā sukhena avabujjhituṁ.",
  "tika-vin02t9:79_11": "Yañhi daṭṭhumeva na sakkā,",
  "tika-vin02t9:79_12": "tassa ogāhetvā anubujjhane kathā eva natthi avabodhassa dukkarabhāvato.",
  "tika-vin02t9:79_13": "Imasmiṁ ṭhāne “taṁ kiṁ maññatha,",
  "tika-vin02t9:79_14": "bhikkhave,",
  "tika-vin02t9:79_15": "katamaṁ nu kho dukkarataraṁ vā durabhisambhavataraṁ vā”ti suttapadaṁ vattabbaṁ.",
  "tika-vin02t9:80_0": "Santoti anupasantasabhāvānaṁ kilesānaṁ saṅkhārānañca abhāvato vūpasantasabbapariḷāhatāya santo nibbuto,",
  "tika-vin02t9:80_1": "santārammaṇatāya vā santo.",
  "tika-vin02t9:80_2": "Ettha ca nirodhasaccaṁ santaṁ ārammaṇanti santārammaṇaṁ,",
  "tika-vin02t9:80_3": "maggasaccaṁ santaṁ santārammaṇañcāti santārammaṇaṁ.",
  "tika-vin02t9:80_4": "Padhānabhāvaṁ nītoti paṇīto.",
  "tika-vin02t9:80_5": "Atha vā paṇītoti atittikaraṇaṭṭhena atappako sādurasabhojanaṁ viya.",
  "tika-vin02t9:80_6": "Santapaṇītabhāveneva cettha asecanakatāya atappakatā daṭṭhabbā.",
  "tika-vin02t9:80_7": "Idañhi dvayaṁ lokuttarameva sandhāya vuttaṁ.",
  "tika-vin02t9:80_8": "Atakkāvacaroti uttamañāṇavisayattā takkena avacaritabbo ogāhitabbo na hoti,",
  "tika-vin02t9:80_9": "ñāṇeneva avacaritabbo.",
  "tika-vin02t9:80_10": "Tato eva nipuṇañāṇagocaratāya saṇhasukhumasabhāvattā ca nipuṇo saṇho.",
  "tika-vin02t9:80_11": "Paṇḍitavedanīyoti bālānaṁ avisayattā sammāpaṭipadaṁ paṭipannehi paṇḍitehi eva veditabbo.",
  "tika-vin02t9:81_0": "Allīyanti abhiramitabbaṭṭhena seviyantīti ālayā,",
  "tika-vin02t9:81_1": "pañca kāmaguṇāti āha “sattā pañcakāmaguṇe allīyanti,",
  "tika-vin02t9:81_2": "tasmā te ālayāti vuccantī”ti.",
  "tika-vin02t9:81_3": "Tattha pañcakāmaguṇe allīyantīti pañcakāmaguṇe sevantīti attho.",
  "tika-vin02t9:81_4": "Teti pañca kāmaguṇā.",
  "tika-vin02t9:81_5": "Ramantīti ratiṁ vindanti kīḷanti laḷanti.",
  "tika-vin02t9:81_6": "Ālīyanti abhiramaṇavasena sevantīti ālayā,",
  "tika-vin02t9:81_7": "aṭṭhasataṁ taṇhāvicaritāni,",
  "tika-vin02t9:81_8": "tehi ālayehi ramantīti ālayarāmāti evampettha attho daṭṭhabbo.",
  "tika-vin02t9:81_9": "Ime hi sattā yathā kāmaguṇe,",
  "tika-vin02t9:81_10": "evaṁ rāgampi assādenti abhinandantiyeva.",
  "tika-vin02t9:81_11": "Yatheva hi susajjitapupphaphalabharitarukkhādisampannaṁ uyyānaṁ paviṭṭho rājā tāya tāya sampattiyā ramati,",
  "tika-vin02t9:81_12": "sammudito āmoditapamodito hoti,",
  "tika-vin02t9:81_13": "na ukkaṇṭhati,",
  "tika-vin02t9:81_14": "sāyampi nikkhamituṁ na icchati,",
  "tika-vin02t9:81_15": "evamimehi kāmālayataṇhālayehi sattā ramanti,",
  "tika-vin02t9:81_16": "saṁsāravaṭṭe sammoditā anukkaṇṭhitā vasanti.",
  "tika-vin02t9:81_17": "Tena nesaṁ bhagavā duvidhampi ālayaṁ uyyānabhūmiṁ viya dassento “ālayarāmā”tiādimāha.",
  "tika-vin02t9:81_18": "Ratāti niratā.",
  "tika-vin02t9:81_19": "Suṭṭhu muditāti ativiya muditā anukkaṇṭhanato.",
  "tika-vin02t9:82_0": "Ṭhānaṁ sandhāyāti ṭhānasaddaṁ sandhāya.",
  "tika-vin02t9:82_1": "Atthato pana ṭhānanti ca paṭiccasamuppādo eva adhippeto.",
  "tika-vin02t9:82_2": "Tiṭṭhati ettha phalaṁ tadāyattavuttitāyāti ṭhānaṁ,",
  "tika-vin02t9:82_3": "saṅkhārādīnaṁ paccayabhūtā avijjādayo.",
  "tika-vin02t9:82_4": "Imesaṁ saṅkhārādīnaṁ paccayāti idappaccayā,",
  "tika-vin02t9:82_5": "avijjādayova.",
  "tika-vin02t9:82_6": "Idappaccayā eva idappaccayatā yathā devo eva devatā.",
  "tika-vin02t9:82_7": "Idappaccayānaṁ vā avijjādīnaṁ attano phalaṁ paṭicca paccayabhāvo uppādanasamatthatā idappaccayatā.",
  "tika-vin02t9:82_8": "Tena samatthapaccayalakkhaṇo paṭiccasamuppādo dassito hoti.",
  "tika-vin02t9:82_9": "Paṭicca samuppajjati phalaṁ etasmāti paṭiccasamuppādo.",
  "tika-vin02t9:82_10": "Padadvayenapi dhammānaṁ paccayaṭṭho eva vibhāvito.",
  "tika-vin02t9:82_11": "Saṅkhārādipaccayānañhi avijjādīnaṁ etaṁ adhivacanaṁ idappaccayatāpaṭiccasamuppādoti.",
  "tika-vin02t9:82_12": "Sabbasaṅkhārasamathotiādi sabbaṁ atthato nibbānameva.",
  "tika-vin02t9:82_13": "Yasmā hi taṁ āgamma paṭicca ariyamaggassa ārammaṇapaccayabhāvahetu sabbasaṅkhāravipphanditāni sammanti vūpasammanti,",
  "tika-vin02t9:82_14": "tasmā “sabbasaṅkhārasamatho”ti vuccati.",
  "tika-vin02t9:82_15": "Sabbasaṅkhatavisaṁyutte hi nibbāne saṅkhāravūpasamapariyāyo ñāyāgatoyevāti.",
  "tika-vin02t9:82_16": "Idaṁ panettha nibbacanaṁ –",
  "tika-vin02t9:82_17": "sabbe saṅkhārā sammanti etthāti sabbasaṅkhārasamathoti.",
  "tika-vin02t9:83_0": "Yasmā ca taṁ āgamma sabbe upadhayo paṭinissaṭṭhā samucchedavasena pariccattā honti,",
  "tika-vin02t9:83_1": "aṭṭhasatappabhedā sabbāpi taṇhā khīyanti,",
  "tika-vin02t9:83_2": "sabbe kilesarāgā virajjanti,",
  "tika-vin02t9:83_3": "jarāmaraṇādibhedaṁ sabbaṁ vaṭṭadukkhaṁ nirujjhati,",
  "tika-vin02t9:83_4": "tasmā “sabbūpadhipaṭinissaggo taṇhākkhayo virāgo nirodho”ti vuccati,",
  "tika-vin02t9:83_5": "yā panesā taṇhā tena tena bhavena bhavantaraṁ bhavanikantibhāvena vinati saṁsibbati,",
  "tika-vin02t9:83_6": "phalena vā saddhiṁ kammaṁ vinati saṁsibbatīti katvā vānanti vuccati,",
  "tika-vin02t9:83_7": "tato nikkhantaṁ vānatoti nibbānaṁ.",
  "tika-vin02t9:83_8": "Kilamathoti kāyakilamatho.",
  "tika-vin02t9:83_9": "Vihesāpi kāyavihesāyeva,",
  "tika-vin02t9:83_10": "citte pana ubhayampetaṁ buddhānaṁ natthi bodhimūleyeva samucchinnattā.",
  "tika-vin02t9:83_11": "Ettha ca ciranisajjācirabhāsanehi piṭṭhiāgilāyanatālugalasosādivasena kāyakilamatho ceva kāyavihesā ca veditabbā,",
  "tika-vin02t9:83_12": "sā ca kho desanāya atthaṁ ajānantānañca appaṭipajjantānañca vasena.",
  "tika-vin02t9:83_13": "Jānantānaṁ pana paṭipajjantānañca desanāya kāyaparissamopi satthu aparissamova,",
  "tika-vin02t9:83_14": "tenāha bhagavā “na ca maṁ dhammādhikaraṇaṁ vihesetī”ti.",
  "tika-vin02t9:83_15": "Teneva vuttaṁ “yā ajānantānaṁ desanā nāma,",
  "tika-vin02t9:83_16": "so mama kilamatho assā”ti.",
  "tika-vin02t9:84_0": "Apissūti sampiṇḍanatthe nipāto.",
  "tika-vin02t9:84_1": "So na kevalaṁ etadahosi,",
  "tika-vin02t9:84_2": "imāpi gāthā paṭibhaṁsūti dīpeti.",
  "tika-vin02t9:84_3": "Bhagavantanti paṭisaddayogena sāmiatthe upayogavacananti āha “bhagavato”ti.",
  "tika-vin02t9:84_4": "Vuddhippattā acchariyā vā anacchariyā.",
  "tika-vin02t9:84_5": "Vuddhiatthopi hi a-kāro hoti yathā “asekkhā dhammā”ti.",
  "tika-vin02t9:84_6": "Kappānaṁ cattāri asaṅkhyeyyāni satasahassañca sadevakassa lokassa dhammasaṁvibhāgakaraṇatthameva pāramiyo",
  "tika-vin02t9:84_7": "pūretvā idāni samadhigatadhammarajjassa tattha appossukkatāpattidīpanattā gāthātthassa anuacchariyatā",
  "tika-vin02t9:84_8": "tassa vuddhippatti ca veditabbā.",
  "tika-vin02t9:84_9": "Atthadvārena hi gāthānaṁ anacchariyatā.",
  "tika-vin02t9:84_10": "Gocarā ahesunti upaṭṭhahaṁsu,",
  "tika-vin02t9:84_11": "upaṭṭhānañca vitakkayitabbatāti āha “parivitakkayitabbabhāvaṁ pāpuṇiṁsū”ti.",
  "tika-vin02t9:85_0": "Kicchenāti na dukkhappaṭipadāya.",
  "tika-vin02t9:85_1": "Buddhānañhi cattāropi maggā sukhappaṭipadāva honti.",
  "tika-vin02t9:85_2": "Pāramīpūraṇakāle pana sarāgasadosasamohasseva sato āgatāgatānaṁ yācakānaṁ alaṅkatappaṭiyattaṁ sīsaṁ kantitvā",
  "tika-vin02t9:85_3": "galalohitaṁ nīharitvā suañjitāni akkhīni uppāṭetvā kulavaṁsappadīpaṁ puttaṁ manāpacāriniṁ bhariyanti",
  "tika-vin02t9:85_4": "evamādīni dentassa aññāni ca khantivādisadisesu attabhāvesu chejjabhejjādīni pāpuṇantassa āgamanīyapaṭipadaṁ",
  "tika-vin02t9:85_5": "sandhāyetaṁ vuttaṁ.",
  "tika-vin02t9:85_6": "Ha-iti vā byattanti etasmiṁ atthe nipāto.",
  "tika-vin02t9:85_7": "Ekaṁsattheti keci.",
  "tika-vin02t9:85_8": "Ha byattaṁ ekaṁsena vā alaṁ nippayojanaṁ evaṁ kicchena adhigataṁ dhammaṁ desetunti yojanā.",
  "tika-vin02t9:85_9": "Halanti vā alanti iminā samānatthaṁ padaṁ “halanti vadāmī”tiādīsu viya.",
  "tika-vin02t9:85_10": "“Pakāsita”ntipi paṭhanti,",
  "tika-vin02t9:85_11": "desitanti attho.",
  "tika-vin02t9:85_12": "Evaṁ kicchena adhigatassa dhammassa alaṁ desitaṁ pariyattaṁ desitaṁ,",
  "tika-vin02t9:85_13": "ko attho desitenāti vuttaṁ hoti.",
  "tika-vin02t9:85_14": "Rāgadosaparetehīti rāgadosaphuṭṭhehi,",
  "tika-vin02t9:85_15": "phuṭṭhavisena viya sappena rāgena dosena ca samphuṭṭhehi abhibhūtehīti attho.",
  "tika-vin02t9:85_16": "Atha vā rāgadosaparetehīti rāgadosānugatehi,",
  "tika-vin02t9:85_17": "rāgena ca dosena ca anubandhehīti attho.",
  "tika-vin02t9:86_0": "Paṭisotagāminti niccagāhādīnaṁ paṭisotaṁ aniccaṁ dukkhamanattā asubhanti evaṁ gataṁ pavattaṁ catusaccadhammanti attho.",
  "tika-vin02t9:86_1": "Rāgarattāti kāmarāgena bhavarāgena diṭṭhirāgena ca rattā.",
  "tika-vin02t9:86_2": "Na dakkhantīti aniccaṁ dukkhamanattā asubhanti iminā sabhāvena na passissanti,",
  "tika-vin02t9:86_3": "te apassante ko sakkhissati aniccantiādinā sabhāvena yāthāvato dhammaṁ jānāpetunti adhippāyo.",
  "tika-vin02t9:86_4": "Rāgadosaparetatāpi nesaṁ sammuḷhabhāvenevāti āha “tamokhandhena āvuṭā”ti,",
  "tika-vin02t9:86_5": "avijjārāsinā ajjhotthaṭāti attho.",
  "tika-vin02t9:87_0": "Appossukkatāya cittaṁ namatīti kasmā panassa evaṁ cittaṁ nami,",
  "tika-vin02t9:87_1": "nanu esa “muttohaṁ mocessāmi,",
  "tika-vin02t9:87_2": "tiṇṇohaṁ tāressāmi,",
  "tika-vin02t9:88_0": "Kiṁ me aññātavesena, dhammaṁ sacchikatenidha;",
  "tika-vin02t9:89_0": "Sabbaññutaṁ pāpuṇitvā, tārayissaṁ sadevaka”nti. –",
  "tika-vin02t9:90_0": "Patthanaṁ katvā pāramiyo pūretvā sabbaññutaṁ pattoti?",
  "tika-vin02t9:90_1": "Saccameva,",
  "tika-vin02t9:90_2": "tadeva paccavekkhaṇānubhāvena panassa evaṁ cittaṁ nami.",
  "tika-vin02t9:90_3": "Tassa hi sabbaññutaṁ patvā sattānaṁ kilesagahanataṁ dhammassa ca gambhīrataṁ paccavekkhantassa sattānaṁ",
  "tika-vin02t9:90_4": "kilesagahanatā ca dhammagambhīratā ca sabbākārena pākaṭā jātā.",
  "tika-vin02t9:90_5": "Athassa “ime sattā kañjiyapuṇṇalābu viya takkabharitacāṭi viya vasātelapītapilotikā viya añjanamakkhitahattho",
  "tika-vin02t9:90_6": "viya ca kilesabharitā atisaṁkiliṭṭhā rāgarattā dosaduṭṭhā mohamuḷhā,",
  "tika-vin02t9:90_7": "te kiṁ nāma paṭivijjhissantī”ti cintayato kilesagahanapaccavekkhaṇānubhāvenapi evaṁ cittaṁ nami.",
  "tika-vin02t9:91_0": "“Ayaṁ dhammo pathavīsandhārakaudakakkhandho viya gambhīro,",
  "tika-vin02t9:91_1": "pabbatena paṭicchādetvā ṭhapito sāsapo viya duddaso,",
  "tika-vin02t9:91_2": "satadhā bhinnassa vālassa koṭi viya aṇu.",
  "tika-vin02t9:91_3": "Mayā hi imaṁ dhammaṁ paṭivijjhituṁ vāyamantena adinnaṁ dānaṁ nāma natthi,",
  "tika-vin02t9:91_4": "arakkhitaṁ sīlaṁ nāma natthi,",
  "tika-vin02t9:91_5": "aparipūritā kāci pāramī nāma natthi,",
  "tika-vin02t9:91_6": "tassa me nirussāhaṁ viya mārabalaṁ vidhamantassapi pathavī na kampittha,",
  "tika-vin02t9:91_7": "paṭhamayāme pubbenivāsaṁ anussarantassapi na kampittha,",
  "tika-vin02t9:91_8": "majjhimayāme dibbacakkhuṁ visodhentassapi na kampittha,",
  "tika-vin02t9:91_9": "pacchimayāme pana paṭiccasamuppādaṁ paṭivijjhantasseva me dasasahassilokadhātu kampittha.",
  "tika-vin02t9:91_10": "Iti mādisenapi tikkhañāṇena kicchenevāyaṁ dhammo paṭividdho,",
  "tika-vin02t9:91_11": "taṁ lokiyamahājanā kathaṁ paṭivijjhissantī”ti dhammagambhīratāya paccavekkhaṇānubhāvenapi evaṁ cittaṁ namīti veditabbaṁ.",
  "tika-vin02t9:92_0": "Apica brahmunā yācite desetukāmatāyapissa evaṁ cittaṁ nami.",
  "tika-vin02t9:92_1": "Jānāti hi bhagavā “mama appossukkatāya citte namamāne mahābrahmā dhammadesanaṁ yācissati,",
  "tika-vin02t9:92_2": "ime ca sattā brahmagarukā,",
  "tika-vin02t9:92_3": "te ‘satthā kira dhammaṁ na desetukāmo ahosi,",
  "tika-vin02t9:92_4": "atha naṁ mahābrahmā yācitvā desāpeti,",
  "tika-vin02t9:92_5": "santo vata bho dhammo paṇīto’ti maññamānā sussūsissantī”ti.",
  "tika-vin02t9:92_6": "Idampissa kāraṇaṁ paṭicca appossukkatāya cittaṁ nami,",
  "tika-vin02t9:92_7": "no dhammadesanāyāti veditabbaṁ.",
  "tika-vin02t9:93_0": "8.Sahampatissāti so kira kassapassa bhagavato sāsane sahako nāma thero paṭhamajjhānaṁ nibbattetvā paṭhamajjhānabhūmiyaṁ",
  "tika-vin02t9:93_1": "kappāyukabrahmā hutvā nibbatto,",
  "tika-vin02t9:93_2": "tatra naṁ sahampati brahmāti sañjānanti.",
  "tika-vin02t9:93_3": "Taṁ sandhāyāha “brahmuno sahampatissā”ti.",
  "tika-vin02t9:93_4": "Nassati vatāti so kira imaṁ saddaṁ tathā nicchāreti,",
  "tika-vin02t9:93_5": "yathā dasasahassilokadhātubrahmāno sutvā sabbe sannipatiṁsu.",
  "tika-vin02t9:93_6": "Apparajakkhajātikāti paññāmaye akkhimhi appaṁ parittaṁ rāgadosamoharajaṁ etesaṁ evaṁsabhāvāti apparajakkhajātikā.",
  "tika-vin02t9:93_7": "Appaṁ rāgādirajaṁ yesaṁ te sabhāvā apparajakkhajātikāti evamettha attho daṭṭhabbo.",
  "tika-vin02t9:93_8": "Assavanatāti “sayaṁ abhiññā”tiādīsu viya karaṇatthe paccattavacanaṁ,",
  "tika-vin02t9:93_9": "assavanatāyāti attho.",
  "tika-vin02t9:93_10": "Bhavissantīti purimabuddhesu dasapuññakiriyavasena katādhikārā paripākagatapadumāni viya sūriyarasmisamphassaṁ",
  "tika-vin02t9:93_11": "dhammadesanaṁyeva ākaṅkhamānā catuppadikagāthāvasāne ariyabhūmiṁ okkamanārahā na eko, na dve,",
  "tika-vin02t9:93_12": "anekasatasahassā dhammassa aññātāro bhavissantīti dasseti.",
  "tika-vin02t9:94_0": "Pāturahosīti pātubhavi.",
  "tika-vin02t9:94_1": "Samalehi cintitoti samalehi pūraṇakassapādīhi chahi satthārehi cintito.",
  "tika-vin02t9:94_2": "Te hi puretaraṁ uppajjitvā sakalajambudīpe kaṇṭake pattharamānā viya visaṁ siñcamānā viya ca samalaṁ micchādiṭṭhidhammaṁ desayiṁsu.",
  "tika-vin02t9:94_3": "Te kira buddhakolāhalānussavena sañjātakutūhalā lokaṁ vañcetvā kohaññe ṭhatvā sabbaññutaṁ paṭijānantā yaṁ kiñci adhammaṁyeva dhammoti dīpesuṁ.",
  "tika-vin02t9:94_4": "Apāpuretanti vivara etaṁ.",
  "tika-vin02t9:94_5": "Amatassa dvāranti amatassa nibbānassa dvārabhūtaṁ ariyamaggaṁ.",
  "tika-vin02t9:94_6": "Idaṁ vuttaṁ hoti –",
  "tika-vin02t9:94_7": "etaṁ kassapassa bhagavato sāsanantaradhānato pabhuti pihitaṁ nibbānanagarassa mahādvāraṁ ariyamaggaṁ",
  "tika-vin02t9:94_8": "saddhammadesanāhatthena apāpura vivara ugghāṭehīti.",
  "tika-vin02t9:94_9": "Suṇantu dhammaṁ vimalenānubuddhanti ime sattā rāgādimalānaṁ abhāvato vimalena sammāsambuddhena anubuddhaṁ",
  "tika-vin02t9:94_10": "catusaccadhammaṁ suṇantu tāva bhagavāti yācati.",
  "tika-vin02t9:95_0": "Selapabbato ucco hoti thiro ca,",
  "tika-vin02t9:95_1": "na paṁsupabbato missakapabbato vāti āha “sele yathā pabbatamuddhaniṭṭhito”ti.",
  "tika-vin02t9:95_2": "Tassattho “selamaye ekagghane pabbatamuddhani yathāṭhitova.",
  "tika-vin02t9:95_3": "Na hi tattha ṭhitassa dassanatthaṁ gīvukkhipanapasāraṇādikiccaṁ atthī”ti.",
  "tika-vin02t9:95_4": "Tathūpamanti tappaṭibhāgaṁ selapabbatūpamaṁ.",
  "tika-vin02t9:95_5": "Dhammamayaṁ pāsādanti lokuttaradhammamāha.",
  "tika-vin02t9:95_6": "So hi sabbaso pasādāvaho sabbadhamme atikkamma abbhuggataṭṭhena pāsādasadiso ca,",
  "tika-vin02t9:95_7": "paññāpariyāyo vā idha dhamma-saddo.",
  "tika-vin02t9:95_8": "Paññā hi abbhuggataṭṭhena pāsādoti abhidhamme niddiṭṭhā.",
  "tika-vin02t9:95_9": "Tathā cāha –",
  "tika-vin02t9:96_0": "“Paññāpāsādamāruyha, asoko sokiniṁ pajaṁ;",
  "tika-vin02t9:97_0": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-vin02t9:98_0": "Ayaṁ panettha saṅkhepattho –",
  "tika-vin02t9:98_1": "yathā selapabbatamuddhani yathāṭhitova cakkhumā puriso samantato janataṁ passeyya,",
  "tika-vin02t9:98_2": "tathā tvampi sumedha sundarapañña sabbaññutaññāṇena samantacakkhu bhagavā dhammamayaṁ paññāmayaṁ pāsādamāruyha",
  "tika-vin02t9:98_3": "sayaṁ apetasoko sokāvatiṇṇaṁ jātijarābhibhūtaṁ janataṁ avekkhassu upadhāraya upaparikkhāti.",
  "tika-vin02t9:98_4": "Ayaṁ panettha adhippāyo –",
  "tika-vin02t9:98_5": "yathā hi pabbatapāde samantā mahantaṁ khettaṁ katvā tattha kedārapāḷīsu kuṭikāyo katvā rattiṁ aggiṁ jāleyyuṁ,",
  "tika-vin02t9:98_6": "caturaṅgasamannāgatañca andhakāraṁ assa,",
  "tika-vin02t9:98_7": "atha tassa pabbatassa matthake ṭhatvā cakkhumato purisassa bhūmiṁ olokayato neva khettaṁ,",
  "tika-vin02t9:98_8": "na kedārapāḷiyo,",
  "tika-vin02t9:98_9": "na kuṭiyo,",
  "tika-vin02t9:98_10": "na tattha sayitamanussā paññāyeyyuṁ anujjalabhāvato,",
  "tika-vin02t9:98_11": "kuṭikāsu pana aggijālāmattameva paññāyeyya ujjalabhāvato,",
  "tika-vin02t9:98_12": "evaṁ dhammapāsādaṁ āruyha sattanikāyaṁ olokayato tathāgatassa ye te akatakalyāṇā sattā,",
  "tika-vin02t9:98_13": "te ekavihāre dakkhiṇajāṇupasse nisinnāpi buddhacakkhussa āpāthaṁ nāgacchanti ñāṇagginā anujjalabhāvato anuḷārabhāvato ca,",
  "tika-vin02t9:98_14": "rattiṁ khittā sarā viya honti.",
  "tika-vin02t9:98_15": "Ye pana katakalyāṇā veneyyapuggalā,",
  "tika-vin02t9:98_16": "te evassa dūrepi ṭhitā āpāthamāgacchanti paripakkañāṇaggitāya samujjalabhāvato uḷārasantānatāya ca,",
  "tika-vin02t9:98_17": "so aggi viya himavantapabbato viya ca.",
  "tika-vin02t9:98_18": "Vuttampi cetaṁ –",
  "tika-vin02t9:99_0": "“Dūre santo pakāsenti, himavantova pabbato;",
  "tika-vin02t9:100_0": "Asantettha na dissanti, rattiṁ khittā yathā sarā”ti. ;",
  "tika-vin02t9:101_0": "Uṭṭhehīti bhagavato dhammadesanatthaṁ cārikacaraṇaṁ yācanto bhaṇati.",
  "tika-vin02t9:101_1": "Uṭṭhehīti vā dhammadesanāya appossukkatāsaṅkhātasaṅkocāpattito kilāsubhāvato uṭṭhaha.",
  "tika-vin02t9:101_2": "Vīrātiādīsu bhagavā sātisayacatubbidhasammappadhānavīriyavantatāya vīro,",
  "tika-vin02t9:101_3": "devaputtamaccukilesābhisaṅkhārānaṁ vijitattā vijitasaṅgāmo,",
  "tika-vin02t9:101_4": "jātikantārādito veneyyasatthaṁ vāhanasamatthatāya nibbānasaṅkhātaṁ khemappadesaṁ sampāpanasamatthatāya satthavāho,",
  "tika-vin02t9:101_5": "kāmacchandaiṇassa abhāvato aṇaṇoti veditabbo.",
  "tika-vin02t9:101_6": "Yo hi paresaṁ iṇaṁ gahetvā vināseti,",
  "tika-vin02t9:101_7": "so tehi “iṇaṁ dehī”ti tajjamānopi pharusaṁ vuccamānopi vambhamānopi vadhiyamānopi kiñci paṭippaharituṁ na sakkoti,",
  "tika-vin02t9:101_8": "sabbaṁ titikkhati.",
  "tika-vin02t9:101_9": "Titikkhakāraṇañhissa taṁ iṇaṁ hoti,",
  "tika-vin02t9:101_10": "evameva yo yamhi kāmacchandena rajjati,",
  "tika-vin02t9:101_11": "taṇhāgahaṇena taṁ vatthuṁ gaṇhāti,",
  "tika-vin02t9:101_12": "so tena pharusaṁ vuccamānopi vambhamānopi vadhiyamānopi kiñci paṭippaharituṁ na sakkoti,",
  "tika-vin02t9:101_13": "sabbaṁ titikkhati.",
  "tika-vin02t9:101_14": "Titikkhakāraṇañhissa so kāmacchando hoti gharasāmikehi viheṭhiyamānānaṁ itthīnaṁ viya. Kasmā?",
  "tika-vin02t9:101_15": "Iṇasadisattā kāmacchandassa.",
  "tika-vin02t9:102_0": "9.Ajjhesananti garuṭṭhānīyaṁ payirupāsitvā garutaraṁ payojanaṁ uddissa abhipatthanā ajjhesanā,",
  "tika-vin02t9:102_1": "sāpi atthato yācanā eva.",
  "tika-vin02t9:102_2": "Buddhacakkhunāti indriyaparopariyattañāṇena ca āsayānusayañāṇena ca.",
  "tika-vin02t9:102_3": "Imesañhi dvinnaṁ ñāṇānaṁ buddhacakkhūti nāmaṁ,",
  "tika-vin02t9:102_4": "sabbaññutaññāṇassa samantacakkhūti.",
  "tika-vin02t9:102_5": "Heṭṭhimānaṁ tiṇṇaṁ maggañāṇānaṁ dhammacakkhūti.",
  "tika-vin02t9:102_6": "Apparajakkhetiādīsu yesaṁ vuttanayeneva paññācakkhumhi rāgādirajaṁ appaṁ,",
  "tika-vin02t9:102_7": "te apparajakkhā.",
  "tika-vin02t9:102_8": "Yesaṁ taṁ mahantaṁ,",
  "tika-vin02t9:102_9": "te mahārajakkhā.",
  "tika-vin02t9:102_10": "Yesaṁ saddhādīni indriyāni tikkhāni,",
  "tika-vin02t9:102_11": "te tikkhindriyā.",
  "tika-vin02t9:102_12": "Yesaṁ tāni mudūni,",
  "tika-vin02t9:102_13": "te mudindriyā.",
  "tika-vin02t9:102_14": "Yesaṁ teyeva saddhādayo ākārā sundarā,",
  "tika-vin02t9:102_15": "te svākārā.",
  "tika-vin02t9:102_16": "Ye kathitakāraṇaṁ sallakkhenti,",
  "tika-vin02t9:102_17": "sukhena sakkā honti viññāpetuṁ,",
  "tika-vin02t9:102_18": "te suviññāpayā.",
  "tika-vin02t9:102_19": "Ye paralokañceva vajjañca bhayato passanti,",
  "tika-vin02t9:102_20": "te paralokavajjabhayadassāvino nāma.",
  "tika-vin02t9:103_0": "Uppalāni ettha santīti uppalinī,",
  "tika-vin02t9:103_1": "gacchopi jalāsayopi,",
  "tika-vin02t9:103_2": "idha pana jalāsayo adhippeto,",
  "tika-vin02t9:103_3": "tasmā uppaliniyanti uppalavaneti evamattho gahetabbo.",
  "tika-vin02t9:103_4": "Ito paresupi eseva nayo.",
  "tika-vin02t9:103_5": "Antonimuggaposīnīti yāni udakassa anto nimuggāneva hutvā pussanti vaḍḍhanti,",
  "tika-vin02t9:103_6": "tāni antonimuggaposīni.",
  "tika-vin02t9:103_7": "Udakaṁ accuggamma tiṭṭhantīti udakaṁ atikkamitvā tiṭṭhanti.",
  "tika-vin02t9:103_8": "Tattha yāni accuggamma ṭhitāni sūriyarasmisamphassaṁ āgamayamānāni,",
  "tika-vin02t9:103_9": "tāni ajja pupphanakāni.",
  "tika-vin02t9:103_10": "Yāni samodakaṁ ṭhitāni,",
  "tika-vin02t9:103_11": "tāni sve pupphanakāni.",
  "tika-vin02t9:103_12": "Yāni udakā anuggatāni antonimuggaposīni,",
  "tika-vin02t9:103_13": "tāni tatiyadivase pupphanakāni.",
  "tika-vin02t9:103_14": "Udakā pana anuggatāni aññānipi sarogauppalādīni nāma atthi,",
  "tika-vin02t9:103_15": "yāni neva pupphissanti macchakacchapabhakkhāneva bhavissanti,",
  "tika-vin02t9:103_16": "tāni pāḷiṁ nāruḷhāni,",
  "tika-vin02t9:103_17": "āharitvā pana dīpetabbānīti aṭṭhakathāyaṁ pakāsitāni.",
  "tika-vin02t9:103_18": "Yatheva hi tāni catubbidhāni pupphāni,",
  "tika-vin02t9:103_19": "evameva ugghaṭitaññū vipañcitaññū neyyo padaparamoti cattāro puggalā.",
  "tika-vin02t9:104_0": "Tattha yassa puggalassa saha udāhaṭavelāya dhammābhisamayo hoti,",
  "tika-vin02t9:104_1": "ayaṁ “cattāro satipaṭṭhānā”tiādinā nayena saṅkhittena mātikāya ṭhapiyamānāya desanānusārena ñāṇaṁ pesetvā",
  "tika-vin02t9:104_2": "arahattaṁ gaṇhituṁ samattho puggalo ugghaṭitaññūti vuccati.",
  "tika-vin02t9:104_3": "Yassa puggalassa saṅkhittena bhāsitassa vitthārena atthe vibhajiyamāne dhammābhisamayo hoti,",
  "tika-vin02t9:104_4": "ayaṁ vuccati puggalo vipañcitaññū.",
  "tika-vin02t9:104_5": "Yassa puggalassa uddesato paripucchato yoniso manasikaroto kalyāṇamitte sevato bhajato payirupāsato anupubbena dhammābhisamayo hoti,",
  "tika-vin02t9:104_6": "ayaṁ vuccati puggalo neyyo.",
  "tika-vin02t9:104_7": "Yassa puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti,",
  "tika-vin02t9:104_8": "tena attabhāvena maggaṁ vā phalaṁ vā antamaso jhānaṁ vā vipassanaṁ vā nibbattetuṁ na sakkoti,",
  "tika-vin02t9:104_9": "ayaṁ vuccati puggalo padaparamo.",
  "tika-vin02t9:104_10": "Tattha bhagavā uppalavanādisadisaṁ dasasahassilokadhātuṁ olokento ajja pupphanakāni viya ugghaṭitaññū,",
  "tika-vin02t9:104_11": "sve pupphanakāni viya vipañcitaññū,",
  "tika-vin02t9:104_12": "tatiyadivase pupphanakāni viya neyye,",
  "tika-vin02t9:104_13": "macchakacchapabhakkhapupphāni viya padaparame ca addasa,",
  "tika-vin02t9:104_14": "passanto ca “ettakā apparajakkhā,",
  "tika-vin02t9:104_15": "ettakā mahārajakkhā,",
  "tika-vin02t9:104_16": "tatrāpi ettakā ugghaṭitaññū”ti evaṁ sabbākāratova addasa.",
  "tika-vin02t9:105_0": "Tattha tiṇṇaṁ puggalānaṁ imasmiññeva attabhāve bhagavato dhammadesanā atthaṁ sādheti.",
  "tika-vin02t9:105_1": "Padaparamānaṁ anāgatatthāya vāsanā hoti.",
  "tika-vin02t9:105_2": "Atha bhagavā imesaṁ catunnaṁ puggalānaṁ atthāvahaṁ dhammadesanaṁ viditvā desetukamyataṁ uppādetvā puna",
  "tika-vin02t9:105_3": "sabbepi tīsu bhavesu satte bhabbābhabbavasena dve koṭṭhāse akāsi.",
  "tika-vin02t9:105_4": "Ye sandhāya vuttaṁ “ye te sattā kammāvaraṇena samannāgatā vipākāvaraṇena samannāgatā kilesāvaraṇena samannāgatā",
  "tika-vin02t9:105_5": "assaddhā acchandikā duppaññā abhabbā niyāmaṁ okkamituṁ kusalesu dhammesu sammattaṁ,",
  "tika-vin02t9:105_6": "ime te sattā abhabbā.",
  "tika-vin02t9:105_7": "Katame te sattā bhabbā?",
  "tika-vin02t9:105_8": "Ye te sattā na kammāvaraṇena…pe…",
  "tika-vin02t9:105_9": "ime te sattā bhabbā”ti.",
  "tika-vin02t9:105_10": "Tattha sabbepi abhabbapuggale pahāya bhabbapuggaleyeva ñāṇena pariggahetvā “ettakā rāgacaritā,",
  "tika-vin02t9:105_11": "ettakā dosa, moha, vitakka, saddhā,",
  "tika-vin02t9:105_12": "buddhicaritā”ti cha koṭṭhāse akāsi,",
  "tika-vin02t9:105_13": "evaṁ katvā dhammaṁ desessāmīti cintesi.",
  "tika-vin02t9:105_14": "Ettha ca apparajakkhādibhabbādivasena āvajjentassa bhagavato te sattā puñjapuñjāva hutvā upaṭṭhahanti,",
  "tika-vin02t9:105_15": "na ekekāti daṭṭhabbaṁ.",
  "tika-vin02t9:106_0": "Paccabhāsīti patiabhāsi.",
  "tika-vin02t9:106_1": "Apārutāti vivaṭā.",
  "tika-vin02t9:106_2": "Amatassa dvārāti ariyamaggo.",
  "tika-vin02t9:106_3": "So hi amatasaṅkhātassa nibbānassa dvāraṁ,",
  "tika-vin02t9:106_4": "so mayā vivaritvā ṭhapito mahākaruṇūpanissayena sayambhūñāṇena adhigatattāti dasseti.",
  "tika-vin02t9:106_5": "“Apārutaṁ tesaṁ amatassa dvāra”nti keci paṭhanti.",
  "tika-vin02t9:106_6": "Pamuñcantu saddhanti sabbe attano saddhaṁ muñcantu vissajjentu pavedentu,",
  "tika-vin02t9:106_7": "mayā desite dhamme mayi ca attano saddahanākāraṁ uṭṭhāpentūti attho.",
  "tika-vin02t9:106_8": "Pacchimapadadvaye ayamattho –",
  "tika-vin02t9:106_9": "ahañhi attano paguṇaṁ suppavattitampi imaṁ paṇītaṁ uttamaṁ dhammaṁ kāyavācākilamathasaññī hutvā na bhāsiṁ,",
  "tika-vin02t9:106_10": "na bhāsissāmīti cintesiṁ,",
  "tika-vin02t9:106_11": "idāni pana sabbo jano saddhābhājanaṁ upanetu,",
  "tika-vin02t9:106_12": "pūressāmi nesaṁ saṅkappanti.",
  "tika-vin02t9:106_13": "Antaradhāyīti satthāraṁ gandhamālādīhi pūjetvā antarahito,",
  "tika-vin02t9:106_14": "sakaṭṭhānameva gatoti attho.",
  "tika-vin02t9:106_15": "Satthusantikañhi upagatānaṁ devānaṁ brahmānañca tassa purato antaradhānaṁ nāma sakaṭṭhānagamanameva.",
  "tika-vin02t9:107_0": "Brahmayācanakathāvaṇṇanā niṭṭhitā.",
  "tika-vin02t9:108_0": "Pañcavaggiyakathāvaṇṇanā",
  "tika-vin02t9:109_0": "10.Etadahosīti etaṁ ahosi,",
  "tika-vin02t9:109_1": "“kassa nu kho ahaṁ paṭhamaṁ dhammaṁ deseyya”nti ayaṁ dhammadesanāpaṭisaṁyutto vitakko udapādīti attho.",
  "tika-vin02t9:109_2": "Āḷāroti tassa nāmaṁ.",
  "tika-vin02t9:109_3": "Dīghapiṅgalo kiresa.",
  "tika-vin02t9:109_4": "So hi tuṅgasarīratāya dīgho,",
  "tika-vin02t9:109_5": "piṅgalacakkhutāya piṅgalo,",
  "tika-vin02t9:109_6": "tenassa “āḷāro”ti nāmaṁ ahosi.",
  "tika-vin02t9:109_7": "Kālāmoti gottaṁ.",
  "tika-vin02t9:109_8": "Paṇḍitoti paṇḍiccena samannāgato,",
  "tika-vin02t9:109_9": "samāpattipaṭilābhasaṁsiddhena adhigamabāhusaccasaṅkhātena paṇḍitabhāvena samannāgatoti attho.",
  "tika-vin02t9:109_10": "Byattoti veyyattiyena samannāgato,",
  "tika-vin02t9:109_11": "samāpattipaṭilābhapaccayena pārihārikapaññāsaṅkhātena byattabhāvena samannāgatoti attho.",
  "tika-vin02t9:109_12": "Medhāvīti ṭhānuppattiyā paññāya samannāgato.",
  "tika-vin02t9:109_13": "Atha vā medhāvīti tihetukapaṭisandhipaññāsaṅkhātāya taṁtaṁitikattabbatāpaññāsaṅkhātāya ca medhāya samannāgatoti evamettha attho daṭṭhabbo.",
  "tika-vin02t9:109_14": "Apparajakkhajātikoti samāpattiyā vikkhambhitattā nikkilesajātiko visuddhasatto.",
  "tika-vin02t9:109_15": "Ājānissatīti sallakkhessati paṭivijjhissati.",
  "tika-vin02t9:110_0": "Bhagavatopi kho ñāṇaṁ udapādīti bhagavatopi sabbaññutaññāṇaṁ uppajji.",
  "tika-vin02t9:110_1": "Bhagavā kira devatāya kathiteneva niṭṭhaṁ agantvā sayampi sabbaññutaññāṇena olokento ito sattamadivasamatthake",
  "tika-vin02t9:110_2": "kālaṁ katvā ākiñcaññāyatane nibbattoti addasa.",
  "tika-vin02t9:110_3": "Taṁ sandhāyāha “bhagavatopi kho ñāṇaṁ udapādī”ti.",
  "tika-vin02t9:110_4": "Mahājāniyoti sattadivasabbhantare pattabbamaggaphalato parihīnattā mahatī jāni parihāni assāti mahājāniyo.",
  "tika-vin02t9:110_5": "Akkhaṇe nibbattatthā idha dhammadesanaṭṭhānaṁ āgamanapādāpi natthi,",
  "tika-vin02t9:110_6": "athāhaṁ tattha gaccheyyaṁ,",
  "tika-vin02t9:110_7": "gantvā desiyamānaṁ dhammampissa sotuṁ sotapasādopi natthi,",
  "tika-vin02t9:110_8": "evaṁ mahājāniyo jātoti dasseti.",
  "tika-vin02t9:110_9": "Kiṁ pana bhagavatā taṁ attano buddhānubhāvena dhammaṁ ñāpetuṁ na sakkāti?",
  "tika-vin02t9:110_10": "Āma na sakkā,",
  "tika-vin02t9:110_11": "na hi paratoghosamantarena sāvakānaṁ dhammābhisamayo sambhavati,",
  "tika-vin02t9:110_12": "aññathā itarapaccayarahitassapi dhammābhisamayena bhavitabbaṁ,",
  "tika-vin02t9:110_13": "na ca taṁ atthi.",
  "tika-vin02t9:110_14": "Vuttañhetaṁ – “dveme,",
  "tika-vin02t9:110_15": "bhikkhave,",
  "tika-vin02t9:110_16": "paccayā sammādiṭṭhiyā uppādāya parato ca ghoso ajjhattañca yonisomanasikāro”ti.",
  "tika-vin02t9:111_0": "Udakoti tassa nāmaṁ,",
  "tika-vin02t9:111_1": "rāmassa pana puttatāya rāmaputto.",
  "tika-vin02t9:111_2": "Abhidosakālakatoti aḍḍharatte kālakato.",
  "tika-vin02t9:111_3": "Bhagavatopi kho ñāṇaṁ udapādīti idhāpi kira bhagavā devatāya kathitavacanena sanniṭṭhānaṁ akatvā sabbaññutaññāṇena",
  "tika-vin02t9:111_4": "olokento “hiyyo aḍḍharatte kālaṁ katvā udako rāmaputto nevasaññānāsaññāyatane nibbatto”ti addasa,",
  "tika-vin02t9:111_5": "tasmā evaṁ vuttaṁ.",
  "tika-vin02t9:111_6": "Sesaṁ purimasadisameva.",
  "tika-vin02t9:112_0": "Bahūpakārāti bahuupakārā.",
  "tika-vin02t9:112_1": "Padhānapahitattaṁ upaṭṭhahiṁsūti padhānatthāya pesitattabhāvaṁ vasanaṭṭhāne pariveṇasammajjanena pattacīvaraṁ",
  "tika-vin02t9:112_2": "gahetvā anubandhanena mukhodakadantakaṭṭhadānādinā ca upaṭṭhahiṁsu.",
  "tika-vin02t9:112_3": "Ke panete pañcavaggiyā nāma? Ye te –",
  "tika-vin02t9:113_0": "Rāmo dhajo lakkhaṇo cāpi mantī;",
  "tika-vin02t9:114_0": "Koṇḍañño ca bhojo suyāmo sudatto;",
  "tika-vin02t9:115_0": "Ete tadā aṭṭha ahesuṁ brāhmaṇā;",
  "tika-vin02t9:116_0": "Chaḷaṅgavā mantaṁ viyākariṁsūti. ;",
  "tika-vin02t9:117_0": "Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha brāhmaṇā.",
  "tika-vin02t9:117_1": "Tesu tayo dvedhā byākariṁsu “imehi lakkhaṇehi samannāgato agāraṁ ajjhāvasamāno rājā hohiti cakkavattī,",
  "tika-vin02t9:117_2": "pabbajamāno buddho”ti.",
  "tika-vin02t9:117_3": "Pañca brāhmaṇā ekaṁsabyākaraṇā ahesuṁ “imehi lakkhaṇehi samannāgato agāre na tiṭṭhati,",
  "tika-vin02t9:117_4": "buddhova hotī”ti.",
  "tika-vin02t9:117_5": "Tesu purimā tayo yathāmantapadaṁ gatā.",
  "tika-vin02t9:117_6": "Ete hi lakkhaṇamantasaṅkhātavedavacanānurūpaṁ paṭipannā dve gatiyo bhavanti anaññāti vuttaniyāmena nicchinituṁ asakkontā vuttameva paṭipajjiṁsu,",
  "tika-vin02t9:117_7": "na mahāpurisassa buddhabhāvappattiṁ paccāsīsiṁsu.",
  "tika-vin02t9:117_8": "Ime pana koṇḍaññādayo pañca “ekaṁsato buddho bhavissatī”ti jātanicchayattā mantapadaṁ atikkantā.",
  "tika-vin02t9:117_9": "Te attanā laddhaṁ tuṭṭhidānaṁ ñātakānaṁ vissajjetvā “ayaṁ mahāpuriso agāre na ajjhāvasissati,",
  "tika-vin02t9:117_10": "ekantena buddho bhavissatī”ti nibbematikā bodhisattaṁ uddissa samaṇapabbajjaṁ pabbajitā,",
  "tika-vin02t9:117_11": "tesaṁ puttātipi vadanti,",
  "tika-vin02t9:117_12": "taṁ aṭṭhakathāyaṁ paṭikkhittaṁ.",
  "tika-vin02t9:117_13": "Ete kira daharakāleva bahū mante jāniṁsu,",
  "tika-vin02t9:117_14": "tasmā ne brāhmaṇā ācariyaṭṭhāne ṭhapayiṁsu.",
  "tika-vin02t9:117_15": "Te “pacchā amhehi puttadārajaṭaṁ chinditvā na sakkā bhavissati pabbajitu”nti daharakāleyeva pabbajitvā ramaṇīyāni senāsanāni paribhuñjantā vicariṁsu.",
  "tika-vin02t9:117_16": "Kālena kālaṁ pana “kiṁ bho mahāpuriso mahābhinikkhamanaṁ nikkhanto”ti pucchanti.",
  "tika-vin02t9:117_17": "Manussā “kuhiṁ tumhe mahāpurisaṁ passissatha,",
  "tika-vin02t9:117_18": "tīsu pāsādesu vividhanāṭakamajjhe devo viya sampattiṁ anubhotī”ti vadanti.",
  "tika-vin02t9:117_19": "Te sutvā “na tāva mahāpurisassa ñāṇaṁ paripākaṁ gacchatī”ti appossukkā vihariṁsuyeva.",
  "tika-vin02t9:118_0": "Kasmā panettha bhagavā “bahukārā kho me pañcavaggiyā”ti āha.",
  "tika-vin02t9:118_1": "Kiṁ upakārakānaṁyeva esa dhammaṁ deseti,",
  "tika-vin02t9:118_2": "anupakārakānaṁ na desetīti?",
  "tika-vin02t9:118_3": "No na deseti.",
  "tika-vin02t9:118_4": "Paricayavasena hesa āḷārañceva kālāmaṁ udakañca rāmaputtaṁ olokesi.",
  "tika-vin02t9:118_5": "Etasmiṁ pana buddhakkhette ṭhapetvā aññāsikoṇḍaññaṁ añño paṭhamaṁ dhammaṁ sacchikātuṁ samattho nāma natthi. Kasmā?",
  "tika-vin02t9:118_6": "Tathāvidhaupanissayattā.",
  "tika-vin02t9:118_7": "Pubbe kira puññakaraṇakāle dve bhātaro ahesuṁ.",
  "tika-vin02t9:118_8": "Te ca ekato sassaṁ akaṁsu.",
  "tika-vin02t9:118_9": "Tattha jeṭṭhassa “ekasmiṁ sasse nava vāre aggasassadānaṁ mayā dātabba”nti ahosi.",
  "tika-vin02t9:118_10": "So vappakāle bījaggaṁ nāma datvā gabbhakāle kaniṭṭhena saddhiṁ mantesi “gabbhakāle gabbhaṁ phāletvā dassāmī”ti.",
  "tika-vin02t9:118_11": "Kaniṭṭho “taruṇasassaṁ nāsetukāmosī”ti āha.",
  "tika-vin02t9:118_12": "Jeṭṭho kaniṭṭhassa ananuvattanabhāvaṁ ñatvā khettaṁ vibhajitvā attano koṭṭhāsato gabbhaṁ phāletvā khīraṁ nīharitvā sappiphāṇitena yojetvā adāsi,",
  "tika-vin02t9:118_13": "puthukakāle puthukaṁ kāretvā adāsi,",
  "tika-vin02t9:118_14": "lāyane lāyanaggaṁ,",
  "tika-vin02t9:118_15": "veṇikaraṇe veṇaggaṁ,",
  "tika-vin02t9:118_16": "veṇiyo purisabhāravasena bandhitvā kalāpakaraṇe kalāpaggaṁ,",
  "tika-vin02t9:118_17": "khale kalāpānaṁ ṭhapanadivase khalaggaṁ,",
  "tika-vin02t9:118_18": "madditvā vīhīnaṁ rāsikaraṇadivase khalabhaṇḍaggaṁ,",
  "tika-vin02t9:118_19": "koṭṭhāgāre dhaññassa pakkhipanadivase koṭṭhagganti evaṁ ekasmiṁ sasse nava vāre aggadānaṁ adāsi.",
  "tika-vin02t9:118_20": "Kaniṭṭho pana khalato dhaññaṁ uddharitvā gahaṇadivase adāsi.",
  "tika-vin02t9:118_21": "Tesu jeṭṭho aññāsikoṇḍaññatthero jāto,",
  "tika-vin02t9:118_22": "kaniṭṭho subhaddaparibbājako.",
  "tika-vin02t9:118_23": "Iti ekasmiṁ sasse navannaṁ aggadānānaṁ dinnattā ṭhapetvā theraṁ añño paṭhamaṁ dhammaṁ sacchikātuṁ samattho nāma natthi.",
  "tika-vin02t9:118_24": "“Navannaṁ aggadānānaṁ dinnattā”ti idañca tassa rattaññūnaṁ aggabhāvatthāya katābhinīhārānurūpaṁ pavattitasāvakapāramiyā ciṇṇante pavattitattā vuttaṁ.",
  "tika-vin02t9:118_25": "Tiṇṇampi hi bodhisattānaṁ taṁtaṁpāramiyā sikhāppattakāle pavattitaṁ puññaṁ apuññaṁ vā garutaravipākameva hoti,",
  "tika-vin02t9:118_26": "dhammassa ca sabbapaṭhamaṁ sacchikiriyāya vinā kathaṁ rattaññūnaṁ aggabhāvasiddhīti?",
  "tika-vin02t9:118_27": "“Bahukārā kho me pañcavaggiyā”ti idaṁ pana upakārānussaraṇamattakeneva vuttaṁ.",
  "tika-vin02t9:119_0": "Isipatane migadāyeti tasmiṁ kira padese anuppanne buddhe paccekasambuddhā gandhamādanapabbate sattāhaṁ",
  "tika-vin02t9:119_1": "nirodhasamāpattiyā vītināmetvā nirodhā vuṭṭhāya nāgalatādantakaṭṭhaṁ khāditvā anotattadahe mukhaṁ dhovitvā",
  "tika-vin02t9:119_2": "pattacīvaramādāya ākāsena āgantvā nipatanti.",
  "tika-vin02t9:119_3": "Tattha cīvaraṁ pārupitvā nagare piṇḍāya caritvā katabhattakiccā gamanakālepi tatoyeva uppatitvā gacchanti.",
  "tika-vin02t9:119_4": "Iti isayo ettha nipatanti uppatanti cāti taṁ ṭhānaṁ “isipatana”nti saṅkhaṁ gataṁ,",
  "tika-vin02t9:119_5": "migānaṁ pana abhayatthāya dinnattā “migadāyo”ti vuccati.",
  "tika-vin02t9:119_6": "Tena vuttaṁ “isipatane migadāye”ti.",
  "tika-vin02t9:119_7": "Aññe buddhā paṭhamaṁ dhammadesanatthāya gacchantā ākāsena gantvā tattheva otaranti,",
  "tika-vin02t9:119_8": "amhākaṁ pana bhagavā upakassa ājīvakassa upanissayaṁ disvā “upako imaṁ addhānaṁ paṭipanno,",
  "tika-vin02t9:119_9": "so maṁ disvā sallapitvā gamissati,",
  "tika-vin02t9:119_10": "atha puna nibbinno āgamma arahattaṁ sacchikarissatī”ti ñatvā aṭṭhārasayojanaṁ maggaṁ padasāva agamāsi.",
  "tika-vin02t9:119_11": "Tena vuttaṁ “yena bārāṇasī,",
  "tika-vin02t9:119_12": "tena cārikaṁ pakkāmī”ti.",
  "tika-vin02t9:120_0": "11.Antarā ca gayaṁ antarā ca bodhinti gayāya ca bodhissa ca vivare tigāvutantare ṭhāne.",
  "tika-vin02t9:120_1": "Bodhimaṇḍato hi gayā tīṇi gāvutāni,",
  "tika-vin02t9:120_2": "bārāṇasī aṭṭhārasa yojanāni.",
  "tika-vin02t9:120_3": "Upako bodhimaṇḍassa ca gayāya ca antare bhagavantaṁ addasa.",
  "tika-vin02t9:120_4": "Antarā-saddena pana yuttattā upayogavacanaṁ kataṁ.",
  "tika-vin02t9:120_5": "Īdisesu ca ṭhānesu akkharacintakā “antarā gāmañca nadiñca yātī”ti evaṁ ekameva antarā-saddaṁ payujjanti,",
  "tika-vin02t9:120_6": "so dutiyapadenapi yojetabbo hoti,",
  "tika-vin02t9:120_7": "ayojiyamāne upayogavacanaṁ na pāpuṇāti sāmivacanassa pasaṅge antarā-saddayogena upayogavacanassa icchitattā.",
  "tika-vin02t9:120_8": "Idha pana yojetvā eva vutto.",
  "tika-vin02t9:120_9": "Addhānamagganti addhānasaṅkhātaṁ maggaṁ,",
  "tika-vin02t9:120_10": "dīghamagganti attho.",
  "tika-vin02t9:120_11": "Addhānagamanasamayassa vibhaṅge “addhayojanaṁ gacchissāmīti bhuñjitabba”ntiādivacanato addhayojanampi addhānamaggo hoti.",
  "tika-vin02t9:120_12": "Bodhimaṇḍato pana gayā tigāvutaṁ.",
  "tika-vin02t9:120_13": "Vippasannānīti suṭṭhu pasannāni.",
  "tika-vin02t9:120_14": "Indriyānīti manacchaṭṭhāni indriyāni.",
  "tika-vin02t9:120_15": "Parisuddhoti niddoso.",
  "tika-vin02t9:120_16": "Pariyodātoti tasseva vevacanaṁ.",
  "tika-vin02t9:120_17": "Nirupakkilesatāyeva hi esa “pariyodāto”ti vutto,",
  "tika-vin02t9:120_18": "na setabhāvena.",
  "tika-vin02t9:120_19": "Etassa pariyodātataṁ disvāva indriyānaṁ vippasannataṁ aññāsi,",
  "tika-vin02t9:120_20": "nayaggāhīpaññā kiresā tassa ājīvakassa.",
  "tika-vin02t9:121_0": "Sabbābhibhūti sabbaṁ tebhūmakadhammaṁ abhibhavitvā ṭhito.",
  "tika-vin02t9:121_1": "Sabbavidūti sabbaṁ catubhūmakadhammaṁ avediṁ aññāsiṁ sabbaso ñeyyāvaraṇassa pahīnattā.",
  "tika-vin02t9:121_2": "Sabbesu dhammesu anūpalittoti sabbesu tebhūmakadhammesu rajjanadussanamuyhanādinā kilesalepena alitto.",
  "tika-vin02t9:121_3": "Sabbañjahoti sabbaṁ tebhūmakadhammaṁ jahitvā ṭhito.",
  "tika-vin02t9:121_4": "Appahātabbampi hi kusalābyākataṁ tappaṭibaddhakilesappahānena pahīnattā na hotīti jahitameva hoti.",
  "tika-vin02t9:121_5": "Taṇhakkhaye vimuttoti taṇhakkhaye nibbāne ārammaṇakaraṇavasena vimutto.",
  "tika-vin02t9:121_6": "Sayaṁ abhiññāyāti sabbaṁ catubhūmakadhammaṁ attanāva jānitvā.",
  "tika-vin02t9:121_7": "Kamuddiseyyanti kaṁ aññaṁ “ayaṁ me ācariyo”ti uddiseyyaṁ.",
  "tika-vin02t9:122_0": "Na me ācariyo atthīti lokuttaradhamme mayhaṁ ācariyo nāma natthi.",
  "tika-vin02t9:122_1": "Kiñcāpi hi lokiyadhammānampi yādiso lokanāthassa adhigamo,",
  "tika-vin02t9:122_2": "na tādiso adhigamo parūpadeso atthi,",
  "tika-vin02t9:122_3": "lokuttaradhamme panassa lesopi natthi.",
  "tika-vin02t9:122_4": "Natthi me paṭipuggaloti mayhaṁ sīlādīhi guṇehi paṭinidhibhūto puggalo nāma natthi.",
  "tika-vin02t9:122_5": "Sammāsambuddhoti hetunā nayena cattāri saccāni sayaṁ buddho.",
  "tika-vin02t9:122_6": "Sītibhūtoti sabbakilesagginibbāpanena sītibhūto,",
  "tika-vin02t9:122_7": "kilesānaṁ yeva nibbutattā nibbuto.",
  "tika-vin02t9:123_0": "Kāsinaṁpuranti kāsiraṭṭhe nagaraṁ.",
  "tika-vin02t9:123_1": "Āhañchanti āhanissāmi.",
  "tika-vin02t9:123_2": "Amatadundubhinti veneyyānaṁ amatādhigamāya ugghosanādiṁ katvā satthu dhammadesanā “amatadundubhī”ti vuttā,",
  "tika-vin02t9:123_3": "dhammacakkapaṭilābhāya taṁ amatabheriṁ paharissāmīti gacchāmīti vuttaṁ hoti.",
  "tika-vin02t9:124_0": "Arahasi anantajinoti anantajinopi bhavituṁ yuttoti attho.",
  "tika-vin02t9:124_1": "Anantañāṇo jitakilesoti anantajino.",
  "tika-vin02t9:124_2": "Hupeyyapāvusoti āvuso evampi nāma bhaveyya,",
  "tika-vin02t9:124_3": "evaṁvidhe nāma rūparatane īdisena ñāṇena bhavitabbanti adhippāyo.",
  "tika-vin02t9:124_4": "Ayañhissa pabbajjāya paccayo jāto.",
  "tika-vin02t9:124_5": "Katādhikāro hesa.",
  "tika-vin02t9:124_6": "Tathā hi bhagavā tena samāgamanatthaṁ padasāva taṁ maggaṁ paṭipajji.",
  "tika-vin02t9:124_7": "Pakkāmīti vaṅkahārajanapadaṁ nāma agamāsi.",
  "tika-vin02t9:125_0": "Tatthekaṁ migaluddakagāmakaṁ nissāya vāsaṁ kappesi,",
  "tika-vin02t9:125_1": "jeṭṭhakaluddako taṁ upaṭṭhāsi.",
  "tika-vin02t9:125_2": "Tasmiñca janapade caṇḍā makkhikā honti.",
  "tika-vin02t9:125_3": "Atha naṁ ekāya cāṭiyā vasāpesuṁ.",
  "tika-vin02t9:125_4": "Migaluddako dūraṁ migavaṁ gacchanto “amhākaṁ arahante mā pamajjī”ti cāpaṁ nāma dhītaraṁ āṇāpetvā agamāsi saddhiṁ puttabhātukehi.",
  "tika-vin02t9:125_5": "Sā cassa dhītā dassanīyā hoti koṭṭhāsasampannā.",
  "tika-vin02t9:125_6": "Dutiyadivase upako gharaṁ āgato taṁ dārikaṁ sabbaṁ upacāraṁ katvā parivisituṁ upagataṁ disvā rāgena abhibhūto",
  "tika-vin02t9:125_7": "bhuñjitumpi asakkonto bhājanena bhattaṁ ādāya vasanaṭṭhānaṁ gantvā bhattaṁ ekamantaṁ nikkhipitvā “sace",
  "tika-vin02t9:125_8": "cāpaṁ labhāmi, jīvāmi. No ce,",
  "tika-vin02t9:125_9": "marāmī”ti nirāhāro sayi.",
  "tika-vin02t9:125_10": "Sattame divase māgaviko āgantvā dhītaraṁ upakassa pavattiṁ pucchi.",
  "tika-vin02t9:125_11": "Sā “ekadivasameva āgantvā puna nāgatapubbo”ti āha.",
  "tika-vin02t9:126_0": "Māgaviko āgataveseneva naṁ upasaṅkamitvā pucchissāmīti taṅkhaṇaṁyeva gantvā “kiṁ, bhante,",
  "tika-vin02t9:126_1": "aphāsuka”nti pāde parāmasanto pucchi.",
  "tika-vin02t9:126_2": "Upako nitthunanto parivattatiyeva.",
  "tika-vin02t9:126_3": "So “vada bhante,",
  "tika-vin02t9:126_4": "yaṁ mayā sakkā kātuṁ,",
  "tika-vin02t9:126_5": "sabbaṁ karissāmī”ti āha.",
  "tika-vin02t9:126_6": "Upako “sace cāpaṁ labhāmi, jīvāmi, no ce,",
  "tika-vin02t9:126_7": "mayhameva maraṇaṁ seyyo”ti āha.",
  "tika-vin02t9:126_8": "Jānāsi kira, bhante,",
  "tika-vin02t9:126_9": "kiñci sippanti?",
  "tika-vin02t9:126_10": "Na jānāmīti. Na, bhante,",
  "tika-vin02t9:126_11": "kiñci sippaṁ ajānantena sakkā gharāvāsaṁ adhiṭṭhātunti.",
  "tika-vin02t9:126_12": "So āha “nāhaṁ kiñci sippaṁ jānāmi,",
  "tika-vin02t9:126_13": "apica tumhākaṁ maṁsahārako bhavissāmi,",
  "tika-vin02t9:126_14": "maṁsañca vikkiṇissāmī”ti.",
  "tika-vin02t9:126_15": "Māgaviko “amhākampi etadeva ruccatī”ti uttarasāṭakaṁ datvā gharaṁ ānetvā dhītaraṁ adāsi.",
  "tika-vin02t9:126_16": "Tesaṁ saṁvāsamanvāya putto vijāyi,",
  "tika-vin02t9:126_17": "“subhaddo”tissa nāmaṁ akaṁsu.",
  "tika-vin02t9:126_18": "Cāpā tassa rodanakāle “maṁsahārakassa putta migaluddakassa putta mā rodi mā rodī”tiādīni vadamānā puttatosanagītena upakaṁ uppaṇḍesi.",
  "tika-vin02t9:126_19": "“Bhadde tvaṁ maṁ anāthoti maññasi,",
  "tika-vin02t9:126_20": "atthi me anantajino nāma sahāyo,",
  "tika-vin02t9:126_21": "tassāhaṁ santikaṁ gamissāmī”ti āha.",
  "tika-vin02t9:126_22": "Cāpā “evamayaṁ aṭṭīyatī”ti ñatvā punappunaṁ kathesi.",
  "tika-vin02t9:126_23": "So ekadivasaṁ anārocetvāva majjhimadesābhimukho pakkāmi.",
  "tika-vin02t9:127_0": "Bhagavā ca tena samayena sāvatthiyaṁ viharati jetavane,",
  "tika-vin02t9:127_1": "atha kho bhagavā paṭikacceva bhikkhū āṇāpesi “yo,",
  "tika-vin02t9:127_2": "bhikkhave,",
  "tika-vin02t9:127_3": "anantajinoti pucchamāno āgacchati,",
  "tika-vin02t9:127_4": "tassa maṁ dasseyyāthā”ti.",
  "tika-vin02t9:127_5": "Upakopi kho “kuhiṁ anantajino vasatī”ti pucchanto anupubbena sāvatthiṁ āgantvā vihāramajjhe ṭhatvā “kuhiṁ anantajino”ti pucchi.",
  "tika-vin02t9:127_6": "Taṁ bhikkhū bhagavato santikaṁ nayiṁsu.",
  "tika-vin02t9:127_7": "So ca bhagavantaṁ disvā “sañjānātha maṁ bhagavā”ti āha.",
  "tika-vin02t9:127_8": "Āma upaka sañjānāmi,",
  "tika-vin02t9:127_9": "kuhiṁ pana tvaṁ vasitthāti.",
  "tika-vin02t9:127_10": "Vaṅkahārajanapade, bhanteti.",
  "tika-vin02t9:127_11": "Upaka mahallakosi jāto,",
  "tika-vin02t9:127_12": "pabbajituṁ sakkhissasīti.",
  "tika-vin02t9:127_13": "Pabbajissāmi, bhanteti.",
  "tika-vin02t9:127_14": "Bhagavā pabbājetvā tassa kammaṭṭhānaṁ adāsi.",
  "tika-vin02t9:127_15": "So kammaṭṭhāne kammaṁ karonto anāgāmiphale patiṭṭhāya kālaṁ katvā avihesu nibbatto,",
  "tika-vin02t9:127_16": "nibbattikkhaṇeyeva ca arahattaṁ pāpuṇi.",
  "tika-vin02t9:127_17": "Avihe nibbattamattā hi satta janā arahattaṁ pāpuṇiṁsu,",
  "tika-vin02t9:127_18": "tesaṁ so aññataro.",
  "tika-vin02t9:127_19": "Vuttañhetaṁ –",
  "tika-vin02t9:128_0": "“Avihaṁ upapannāse, vimuttā satta bhikkhavo;",
  "tika-vin02t9:129_0": "Rāgadosaparikkhīṇā, tiṇṇā loke visattikaṁ.",
  "tika-vin02t9:130_0": "“Upako palagaṇḍo ca, pukkusāti ca te tayo;",
  "tika-vin02t9:131_0": "Bhaddiyo khaṇḍadevo ca, bāhuraggi ca saṅgiyo;",
  "tika-vin02t9:132_0": "Te hitvā mānusaṁ dehaṁ, dibbayogaṁ upaccagu”nti. ;",
  "tika-vin02t9:133_0": "12.Saṇṭhapesunti “neva abhivādetabbo”tiādinā katikaṁ akaṁsu.",
  "tika-vin02t9:133_1": "Bāhullikoti cīvarabāhullādīnaṁ atthāya paṭipanno.",
  "tika-vin02t9:133_2": "Padhānavibbhantoti padhānato pubbe anuṭṭhitadukkaracaraṇato vibbhanto bhaṭṭho parihīno.",
  "tika-vin02t9:133_3": "Āvatto bāhullāyāti cīvarādibahubhāvatthāya āvatto.",
  "tika-vin02t9:133_4": "Apica kho āsanaṁ ṭhapetabbanti apica kho panassa uccakule nibbattassa āsanamattaṁ ṭhapetabbanti vadiṁsu.",
  "tika-vin02t9:133_5": "Asaṇṭhahantāti buddhānubhāvena buddhatejena abhibhūtā attano katikāya ṭhātuṁ asakkontā.",
  "tika-vin02t9:133_6": "Nāmena ca āvusovādena ca samudācarantīti “gotamā”ti ca “āvuso”ti ca vadanti,",
  "tika-vin02t9:133_7": "“āvuso gotama,",
  "tika-vin02t9:133_8": "mayaṁ uruvelāyaṁ padhānakāle tuyhaṁ pattacīvaraṁ gahetvā vicarimha,",
  "tika-vin02t9:133_9": "mukhodakaṁ dantakaṭṭhaṁ adamha,",
  "tika-vin02t9:133_10": "vutthapariveṇaṁ sammajjimha,",
  "tika-vin02t9:133_11": "pacchā te ko vattapaṭipattiṁ akāsi,",
  "tika-vin02t9:133_12": "kacci amhesu pakkantesu na cintayitthā”ti evarūpaṁ kathaṁ kathentīti attho.",
  "tika-vin02t9:134_0": "Na cirassevāti acireneva.",
  "tika-vin02t9:134_1": "Kulaputtāti duvidhā kulaputtā jātikulaputtā ācārakulaputtā ca,",
  "tika-vin02t9:134_2": "ete pana ubhayathāpi kulaputtāyeva.",
  "tika-vin02t9:134_3": "Agārasmāti gharā.",
  "tika-vin02t9:134_4": "Agārāya hitaṁ agāriyaṁ,",
  "tika-vin02t9:134_5": "kasigorakkhādi kuṭumbaposanakammaṁ vuccati.",
  "tika-vin02t9:134_6": "Natthi ettha agāriyanti anagāriyaṁ.",
  "tika-vin02t9:134_7": "Pabbajjāyetaṁ adhivacanaṁ.",
  "tika-vin02t9:134_8": "Pabbajantīti upagacchanti upasaṅkamanti.",
  "tika-vin02t9:134_9": "Tadanuttaranti taṁ anuttaraṁ.",
  "tika-vin02t9:134_10": "Brahmacariyapariyosānanti maggabrahmacariyassa pariyosānaṁ,",
  "tika-vin02t9:134_11": "arahattaphalanti vuttaṁ hoti.",
  "tika-vin02t9:134_12": "Tassa hi atthāya kulaputtā pabbajanti.",
  "tika-vin02t9:134_13": "Diṭṭheva dhammeti tasmiṁyeva attabhāve.",
  "tika-vin02t9:134_14": "Sayaṁ abhiññā sacchikatvāti attanoyeva paññāya paccakkhaṁ katvā,",
  "tika-vin02t9:134_15": "aparappaccayaṁ katvāti attho.",
  "tika-vin02t9:134_16": "Upasampajja viharissathāti pāpuṇitvā sampādetvā viharissatha.",
  "tika-vin02t9:135_0": "Iriyāyāti dukkarairiyāya.",
  "tika-vin02t9:135_1": "Paṭipadāyāti dukkarapaṭipattiyā.",
  "tika-vin02t9:135_2": "Dukkarakārikāyāti pasatapasatamuggayūsādiāharaṇādinā dukkarakaraṇena.",
  "tika-vin02t9:135_3": "Uttari manussadhammāti manussadhammato upari.",
  "tika-vin02t9:135_4": "Alaṁ ariyaṁ kātunti alamariyo,",
  "tika-vin02t9:135_5": "ariyabhāvāya samatthoti vuttaṁ hoti,",
  "tika-vin02t9:135_6": "ñāṇadassanameva ñāṇadassanaviseso,",
  "tika-vin02t9:135_7": "alamariyo ca so ñāṇadassanaviseso cāti alamariyañāṇadassanaviseso.",
  "tika-vin02t9:135_8": "Ñāṇadassananti ca dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi vuccati.",
  "tika-vin02t9:135_9": "“Appamatto samāno ñāṇadassanaṁ ārādhetī”ti hi ettha dibbacakkhu ñāṇadassanaṁ nāma.",
  "tika-vin02t9:135_10": "“Ñāṇadassanāya cittaṁ abhinīharati abhininnāmetī”ti ettha vipassanāñāṇaṁ.",
  "tika-vin02t9:135_11": "“Abhabbā te ñāṇadassanāya anuttarāya sambodhāyā”ti ettha maggo.",
  "tika-vin02t9:135_12": "“Ayamañño uttarimanussadhammā alamariyañāṇadassanaviseso adhigato phāsuvihāro”ti ettha phalaṁ.",
  "tika-vin02t9:135_13": "“Ñāṇañca pana me dassanaṁ udapādi ‘akuppā me cetovimutti,",
  "tika-vin02t9:135_14": "ayamantimā jāti,",
  "tika-vin02t9:135_15": "natthi dāni punabbhavo”’ti ettha paccavekkhaṇañāṇaṁ.",
  "tika-vin02t9:135_16": "“Ñāṇañca pana me dassanaṁ udapādi ‘sattāhakālakato āḷāro kālāmo”’ti ettha sabbaññutaññāṇaṁ.",
  "tika-vin02t9:135_17": "Idha pana sabbaññutaññāṇapadaṭṭhāno ariyamaggo sabbaññutaññāṇameva vā adhippetaṁ.",
  "tika-vin02t9:136_0": "Abhijānātha me noti abhijānātha nu me.",
  "tika-vin02t9:136_1": "Evarūpaṁ pabhāvitametanti ettha evarūpaṁ vākyabhedanti attho,",
  "tika-vin02t9:136_2": "api nu ahaṁ uruvelāyaṁ padhāne tumhākaṁ saṅgaṇhanatthaṁ anukkaṇṭhanatthaṁ rattiṁ vā divā vā āgantvā “āvuso,",
  "tika-vin02t9:136_3": "mayaṁ yattha katthaci gamissāmāti mā vitakkayittha,",
  "tika-vin02t9:136_4": "mayhaṁ obhāso vā kammaṭṭhānanimittaṁ vā paññāyatī”ti evarūpaṁ kañci vacanabhedaṁ akāsinti adhippāyo.",
  "tika-vin02t9:136_5": "Te ekapadeneva satiṁ labhitvā uppannagāravā “addhā esa buddho jāto”ti saddahitvā “no hetaṁ bhante”ti āhaṁsu.",
  "tika-vin02t9:136_6": "Asakkhi kho bhagavā pañcavaggiye bhikkhū saññāpetunti bhagavā pañcavaggiye bhikkhū “buddho aha”nti jānāpetuṁ asakkhi.",
  "tika-vin02t9:136_7": "Aññā cittaṁ upaṭṭhāpesunti aññāya arahattappattiyā cittaṁ upaṭṭhapesuṁ abhinīhariṁsu.",
  "tika-vin02t9:137_0": "Dhammacakkappavattanasuttavaṇṇanā",
  "tika-vin02t9:138_0": "13.Dveme,",
  "tika-vin02t9:138_1": "bhikkhave,",
  "tika-vin02t9:138_2": "antāti dve ime,",
  "tika-vin02t9:138_3": "bhikkhave, koṭṭhāsā,",
  "tika-vin02t9:138_4": "dve bhāgāti attho.",
  "tika-vin02t9:138_5": "Bhāgavacano hettha anta-saddo “pubbante ñāṇaṁ aparante ñāṇa”ntiādīsu viya.",
  "tika-vin02t9:138_6": "Imassa pana padassa uccāraṇasamakālaṁ pavattanigghoso buddhānubhāvena heṭṭhā avīciṁ upari bhavaggaṁ patvā dasasahassilokadhātuṁ pharitvā aṭṭhāsi.",
  "tika-vin02t9:138_7": "Tasmiṁyeva samaye paripakkakusalamūlā saccābhisambodhāya katādhikārā aṭṭhārasakoṭisaṅkhā brahmāno samāgacchiṁsu.",
  "tika-vin02t9:138_8": "Pacchimadisāya sūriyo atthameti,",
  "tika-vin02t9:138_9": "pācīnadisāya āsāḷhanakkhattena yutto puṇṇacando uggacchati.",
  "tika-vin02t9:138_10": "Tasmiṁ samaye bhagavā dhammacakkappavattanasuttaṁ ārabhanto “dveme,",
  "tika-vin02t9:138_11": "bhikkhave,",
  "tika-vin02t9:138_12": "antā”tiādimāha.",
  "tika-vin02t9:139_0": "Tattha pabbajitenāti gihibandhanaṁ chetvā pabbajjupagatena.",
  "tika-vin02t9:139_1": "Na sevitabbāti na vaḷañjetabbā nānuyuñjitabbā.",
  "tika-vin02t9:139_2": "Yo cāyaṁ kāmesu kāmasukhallikānuyogoti yo ca ayaṁ vatthukāmesu kilesakāmasukhassa anuyogo,",
  "tika-vin02t9:139_3": "kilesakāmasaṁyuttassa sukhassa anugatoti attho.",
  "tika-vin02t9:139_4": "Hīnoti lāmako.",
  "tika-vin02t9:139_5": "Gammoti gāmavāsīnaṁ santako tehi sevitabbatāya.",
  "tika-vin02t9:139_6": "Pothujjanikoti puthujjanena andhabālajanena āciṇṇo.",
  "tika-vin02t9:139_7": "Anariyoti na ariyo na visuddho na uttamo,",
  "tika-vin02t9:139_8": "na vā ariyānaṁ santako.",
  "tika-vin02t9:139_9": "Anatthasaṁhitoti na atthasaṁhito,",
  "tika-vin02t9:139_10": "hitasukhāvahakāraṇaṁ anissitoti attho.",
  "tika-vin02t9:139_11": "Attakilamathānuyogoti attano kilamathassa anuyogo,",
  "tika-vin02t9:139_12": "dukkhakaraṇaṁ dukkhuppādananti attho.",
  "tika-vin02t9:139_13": "Dukkhoti kaṇṭakāpassayaseyyādīhi attabādhanehi dukkhāvaho.",
  "tika-vin02t9:139_14": "Majjhimā paṭipadāti ariyamaggaṁ sandhāya vuttaṁ.",
  "tika-vin02t9:139_15": "Maggo hi kāmasukhallikānuyogo eko anto,",
  "tika-vin02t9:139_16": "attakilamathānuyogo eko anto,",
  "tika-vin02t9:139_17": "ete dve ante na upeti na upagacchati,",
  "tika-vin02t9:139_18": "vimutto etehi antehi,",
  "tika-vin02t9:139_19": "tasmā “majjhimā paṭipadā”ti vuccati.",
  "tika-vin02t9:139_20": "Etesaṁ majjhe bhavattā majjhimā,",
  "tika-vin02t9:139_21": "vaṭṭadukkhanissaraṇatthikehi paṭipajjitabbato ca paṭipadāti,",
  "tika-vin02t9:139_22": "tathā lobho eko anto,",
  "tika-vin02t9:139_23": "doso eko anto.",
  "tika-vin02t9:139_24": "Sassataṁ ekaṁ antaṁ,",
  "tika-vin02t9:139_25": "ucchedo eko antoti purimanayeneva vitthāretabbaṁ.",
  "tika-vin02t9:140_0": "Cakkhukaraṇītiādīhi tameva paṭipadaṁ thometi.",
  "tika-vin02t9:140_1": "Paññācakkhuṁ karotīti cakkhukaraṇī.",
  "tika-vin02t9:140_2": "Sā hi catunnaṁ saccānaṁ dassanāya saṁvattati pariññābhisamayādibhedassa dassanassa pavattanaṭṭhenāti “cakkhukaraṇī”ti vuccati.",
  "tika-vin02t9:140_3": "Tayidaṁ satipi paṭipadāya anaññatte avayavavasena sijjhamāno attho samudāyena kato nāma hotīti upacāravasena vuttanti daṭṭhabbaṁ.",
  "tika-vin02t9:140_4": "Dutiyapadaṁ tasseva vevacanaṁ.",
  "tika-vin02t9:140_5": "Upasamāyāti kilesupasamatthāya.",
  "tika-vin02t9:140_6": "Abhiññāyāti catunnaṁ saccānaṁ abhijānanatthāya.",
  "tika-vin02t9:140_7": "Sambodhāyāti tesaṁyeva sambujjhanatthāya.",
  "tika-vin02t9:140_8": "Nibbānāyāti nibbānasacchikiriyāya.",
  "tika-vin02t9:140_9": "Atha vā nibbānāyāti anupādisesanibbānāya.",
  "tika-vin02t9:140_10": "“Upasamāyā”ti hi iminā saupādisesanibbānaṁ gahitaṁ.",
  "tika-vin02t9:141_0": "Idāni taṁ majjhimappaṭipadaṁ sarūpato dassetukāmo “katamā ca sā”ti pucchitvā “ayamevā”tiādinā nayena vissajjesi.",
  "tika-vin02t9:141_1": "Tattha ayamevāti avadhāraṇavacanaṁ aññassa nibbānagāmimaggassa atthibhāvapaṭisedhanatthaṁ.",
  "tika-vin02t9:141_2": "Sattāpaṭikkhepo hi idha paṭisedhanaṁ alabbhamānattā aññassa maggassa.",
  "tika-vin02t9:141_3": "Ariyoti kilesānaṁ ārakattā ariyo niruttinayena.",
  "tika-vin02t9:141_4": "Aripahānāya saṁvattatītipi ariyo arayo pāpadhammā yanti apagacchanti etenāti katvā.",
  "tika-vin02t9:141_5": "Ariyena bhagavatā desitattā ariyassa ayantipi ariyo,",
  "tika-vin02t9:141_6": "ariyabhāvappaṭilābhāya saṁvattatītipi ariyo.",
  "tika-vin02t9:141_7": "Ettha pana ariyakaro ariyotipi uttarapadalopena ariya-saddasiddhi veditabbā.",
  "tika-vin02t9:141_8": "Aṭṭhahi aṅgehi upetattā aṭṭhaṅgiko.",
  "tika-vin02t9:141_9": "Maggaṅgasamudāye hi maggavohāro,",
  "tika-vin02t9:141_10": "samudāyo ca samudāyīhi samannāgato nāma hoti.",
  "tika-vin02t9:141_11": "Ayaṁ panettha vacanattho –",
  "tika-vin02t9:141_12": "attano avayavabhūtāni aṭṭhaṅgāni etassa santīti aṭṭhaṅgikoti.",
  "tika-vin02t9:141_13": "Paramatthato pana aṅgāniyeva maggo pañcaṅgikatūriyādīni viya,",
  "tika-vin02t9:141_14": "na ca aṅgavinimutto chaḷaṅgo vedo viya.",
  "tika-vin02t9:141_15": "Kilese mārento gacchatīti maggo niruttinayena,",
  "tika-vin02t9:141_16": "nibbānaṁ maggati gavesatīti vā maggo.",
  "tika-vin02t9:141_17": "Ariyamaggo hi nibbānaṁ ārammaṇaṁ karonto gavesanto viya hoti.",
  "tika-vin02t9:141_18": "Nibbānatthikehi maggīyatīti vā maggo vivaṭṭūpanissayapuññakaraṇato paṭṭhāya tadatthapaṭipattito.",
  "tika-vin02t9:141_19": "Gammati vā tehi paṭipajjīyatīti maggo.",
  "tika-vin02t9:141_20": "Ettha pana ādiantavipariyāyena saddasiddhi veditabbā.",
  "tika-vin02t9:142_0": "Seyyathidanti nipāto,",
  "tika-vin02t9:142_1": "tassa katamo so iti ceti attho,",
  "tika-vin02t9:142_2": "katamāni vā tāni aṭṭhaṅgānīti.",
  "tika-vin02t9:142_3": "Sabbaliṅgavibhattivacanasādhāraṇo hi ayaṁ nipāto.",
  "tika-vin02t9:142_4": "Ekamekampi aṅgaṁ maggoyeva.",
  "tika-vin02t9:142_5": "Yathāha “sammādiṭṭhi maggo ceva hetu cā”ti.",
  "tika-vin02t9:142_6": "Porāṇāpi bhaṇanti “dassanamaggo sammādiṭṭhi,",
  "tika-vin02t9:142_7": "abhiniropanamaggo sammāsaṅkappo…pe…",
  "tika-vin02t9:142_8": "avikkhepamaggo sammāsamādhī”ti.",
  "tika-vin02t9:142_9": "Nanu ca aṅgāni samuditāni maggo antamaso sattaṅgavikalassa ariyamaggassa abhāvatoti?",
  "tika-vin02t9:142_10": "Saccametaṁ saccasampaṭivedhe,",
  "tika-vin02t9:142_11": "maggappaccayatāya pana yathāsakaṁ kiccakaraṇena paccekampi tāni maggoyeva,",
  "tika-vin02t9:142_12": "aññathā samuditānampi tesaṁ maggakiccaṁ na sambhaveyyāti.",
  "tika-vin02t9:142_13": "Sammādiṭṭhiādīsu sammā passatīti sammādiṭṭhi,",
  "tika-vin02t9:142_14": "sammā saṅkappeti sampayuttadhamme nibbānasaṅkhāte ārammaṇe abhiniropetīti sammāsaṅkappo,",
  "tika-vin02t9:142_15": "sammā vadati etāyāti sammāvācā,",
  "tika-vin02t9:142_16": "sammā karoti etenāti sammākammaṁ,",
  "tika-vin02t9:142_17": "tadeva sammākammanto,",
  "tika-vin02t9:142_18": "sammā ājīvati etenāti sammāājīvo,",
  "tika-vin02t9:142_19": "sammā vāyamati ussahatīti sammāvāyāmo,",
  "tika-vin02t9:142_20": "sammā sarati anussaratīti sammāsati,",
  "tika-vin02t9:142_21": "sammā samādhiyati cittaṁ etenāti sammāsamādhīti evaṁ nibbacanaṁ veditabbaṁ.",
  "tika-vin02t9:142_22": "Idāni ayaṁ kho sā bhikkhaveti tameva paṭipadaṁ nigamento āha.",
  "tika-vin02t9:142_23": "Tassattho –",
  "tika-vin02t9:142_24": "yvāyaṁ cattāropi lokuttaramagge ekato katvā kathito aṭṭhaṅgiko maggo,",
  "tika-vin02t9:142_25": "ayaṁ kho sā bhikkhave…pe…",
  "tika-vin02t9:142_26": "nibbānāya saṁvattatīti.",
  "tika-vin02t9:143_0": "14.",
  "tika-vin02t9:143_1": "Evaṁ majjhimapaṭipadaṁ sarūpato dassetvā idāni cattāri ariyasaccāni dassetuṁ “idaṁ kho pana,",
  "tika-vin02t9:143_2": "bhikkhave”tiādimāha.",
  "tika-vin02t9:143_3": "Tattha dukkhanti ettha du-iti ayaṁ saddo kucchite dissati.",
  "tika-vin02t9:143_4": "Kucchitañhi puttaṁ “duputto”ti vadanti,",
  "tika-vin02t9:143_5": "khaṁ-saddo pana tucche.",
  "tika-vin02t9:143_6": "Tucchañhi ākāsaṁ “kha”nti vuccati.",
  "tika-vin02t9:143_7": "Idañca paṭhamasaccaṁ kucchitaṁ anekaupaddavādhiṭṭhānato,",
  "tika-vin02t9:143_8": "tucchaṁ bālajanaparikappitadhuvasubhasukhattabhāvavirahitato,",
  "tika-vin02t9:143_9": "tasmā kucchitattā tucchattā ca “dukkha”nti vuccati.",
  "tika-vin02t9:143_10": "Yasmā panetaṁ buddhādayo ariyā paṭivijjhanti,",
  "tika-vin02t9:143_11": "tasmā “ariyasacca”nti vuccati.",
  "tika-vin02t9:143_12": "Ariyapaṭivijjhitabbañhi saccaṁ purimapade uttarapadalopena “ariyasacca”nti vuttaṁ.",
  "tika-vin02t9:143_13": "Ariyassa tathāgatassa saccantipi ariyasaccaṁ.",
  "tika-vin02t9:143_14": "Tathāgatena hi sayaṁ adhigatattā paveditattā tato eva ca aññehi adhigamanīyattā taṁ tassa hotīti.",
  "tika-vin02t9:143_15": "Atha vā etassa abhisambuddhattā ariyabhāvasiddhito ariyasādhakaṁ saccantipi ariyasaccaṁ pubbe viya uttarapadalopena.",
  "tika-vin02t9:143_16": "Avitathabhāvena vā araṇīyattā adhigantabbattā ariyaṁ saccantipi ariyasaccaṁ.",
  "tika-vin02t9:143_17": "Saccatthaṁ pana catunnampi saccānaṁ parato ekajjhaṁ dassayissāma.",
  "tika-vin02t9:144_0": "Idāni taṁ dukkhaṁ ariyasaccaṁ sarūpato dassetuṁ “jātipi dukkhā”tiādimāha.",
  "tika-vin02t9:144_1": "Tatrāyaṁ jāti-saddo anekattho.",
  "tika-vin02t9:144_2": "Tathā hesa “ekampi jātiṁ dvepi jātiyo”ti ettha bhave āgato. “Atthi, visākhe,",
  "tika-vin02t9:144_3": "nigaṇṭhā nāma samaṇajātī”ti ettha nikāye.",
  "tika-vin02t9:144_4": "“Jāti dvīhi khandhehi saṅgahitā”ti ettha saṅkhatalakkhaṇe.",
  "tika-vin02t9:144_5": "“Yaṁ mātukucchismiṁ paṭhamaṁ cittaṁ uppannaṁ paṭhamaṁ viññāṇaṁ pātubhūtaṁ,",
  "tika-vin02t9:144_6": "tadupādāya sāvassa jātī”ti ettha paṭisandhiyaṁ.",
  "tika-vin02t9:144_7": "“Sampatijāto, ānanda,",
  "tika-vin02t9:144_8": "bodhisatto”ti ettha pasūtiyaṁ.",
  "tika-vin02t9:144_9": "“Akkhitto anupakuṭṭho jātivādenā”ti ettha kule.",
  "tika-vin02t9:144_10": "Svāyamidha gabbhaseyyakānaṁ paṭisandhito paṭṭhāya yāva mātukucchimhā nikkhamanaṁ,",
  "tika-vin02t9:144_11": "tāva pavattesu khandhesu,",
  "tika-vin02t9:144_12": "itaresaṁ paṭisandhikkhaṇesvevāti daṭṭhabbo.",
  "tika-vin02t9:144_13": "Ayampi ca pariyāyakathāva,",
  "tika-vin02t9:144_14": "nippariyāyato pana tattha tattha nibbattamānānaṁ sattānaṁ ye khandhā pātubhavanti,",
  "tika-vin02t9:144_15": "tesaṁ paṭhamapātubhāvo jāti nāma.",
  "tika-vin02t9:145_0": "Kasmā panesā dukkhāti ce?",
  "tika-vin02t9:145_1": "Anekesaṁ dukkhānaṁ vatthubhāvato.",
  "tika-vin02t9:145_2": "Anekāni hi dukkhāni.",
  "tika-vin02t9:145_3": "Seyyathidaṁ –",
  "tika-vin02t9:145_4": "dukkhadukkhaṁ vipariṇāmadukkhaṁ saṅkhāradukkhaṁ paṭicchannadukkhaṁ appaṭicchannadukkhaṁ pariyāyadukkhaṁ nippariyāyadukkhanti.",
  "tika-vin02t9:145_5": "Tattha kāyikacetasikā dukkhā vedanā sabhāvato ca nāmato ca dukkhattā dukkhadukkhanti vuccati.",
  "tika-vin02t9:145_6": "Sukhā vedanā vipariṇāmadukkhuppattihetuto vipariṇāmadukkhaṁ.",
  "tika-vin02t9:145_7": "Upekkhā vedanā ceva sesā ca tebhūmakā saṅkhārā udayabbayapīḷitattā saṅkhāradukkhaṁ.",
  "tika-vin02t9:145_8": "Kaṇṇasūladantasūlarāgajapariḷāhadosajapariḷāhādikāyikacetasikā ābādhā pucchitvā jānitabbato upakkamassa ca apākaṭabhāvato paṭicchannadukkhaṁ.",
  "tika-vin02t9:145_9": "Dvattiṁsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṁ.",
  "tika-vin02t9:145_10": "Ṭhapetvā dukkhadukkhaṁ sesadukkhaṁ saccavibhaṅge āgataṁ jātiādi sabbampi tassa tassa dukkhassa vatthubhāvato pariyāyadukkhaṁ.",
  "tika-vin02t9:145_11": "Dukkhadukkhaṁ pana nippariyāyadukkhanti vuccati.",
  "tika-vin02t9:145_12": "Tatrāyaṁ jāti yaṁ taṁ bālapaṇḍitasuttādīsu bhagavatāpi upamāvasena pakāsitaṁ āpāyikaṁ dukkhaṁ,",
  "tika-vin02t9:145_13": "yañca sugatiyampi manussaloke gabbhokkantimūlakādibhedaṁ dukkhaṁ uppajjati,",
  "tika-vin02t9:145_14": "tassa vatthubhāvato dukkhā.",
  "tika-vin02t9:145_15": "Tenāhu porāṇā –",
  "tika-vin02t9:146_0": "“Jāyetha no ce narakesu satto;",
  "tika-vin02t9:147_0": "Tatthaggidāhādikamappasayhaṁ;",
  "tika-vin02t9:148_0": "Labhetha dukkhaṁ na kuhiṁ patiṭṭhaṁ;",
  "tika-vin02t9:149_0": "Iccāha dukkhāti munīdha jātiṁ.",
  "tika-vin02t9:150_0": "“Dukkhaṁ tiracchesu kasāpatoda-",
  "tika-vin02t9:151_0": "Daṇḍābhighātādibhavaṁ anekaṁ;",
  "tika-vin02t9:152_0": "Yaṁ taṁ kathaṁ tattha bhaveyya jātiṁ;",
  "tika-vin02t9:153_0": "Vinā tahiṁ jāti tatopi dukkhā.",
  "tika-vin02t9:154_0": "“Petesu dukkhaṁ pana khuppipāsā-",
  "tika-vin02t9:155_0": "Vātātapādippabhavaṁ vicittaṁ;",
  "tika-vin02t9:156_0": "Yasmā ajātassa na tattha atthi;",
  "tika-vin02t9:157_0": "Tasmāpi dukkhaṁ muni jātimāha.",
  "tika-vin02t9:158_0": "“Tibbandhakāre ca asayha sīte;",
  "tika-vin02t9:159_0": "Lokantare yaṁ asuresu dukkhaṁ;",
  "tika-vin02t9:160_0": "Na taṁ bhave tattha na cassa jāti;",
  "tika-vin02t9:161_0": "Yato ayaṁ jāti tatopi dukkhā.",
  "tika-vin02t9:162_0": "“Yañcāpi gūthanarake viya mātu gabbhe;",
  "tika-vin02t9:163_0": "Satto vasaṁ ciramato bahi nikkhamañca;",
  "tika-vin02t9:164_0": "Pappoti dukkhamatighoramidampi natthi;",
  "tika-vin02t9:165_0": "Jātiṁ vinā itipi jāti ayañhi dukkhā.",
  "tika-vin02t9:166_0": "“Kiṁ bhāsitena bahunā nanu yaṁ kuhiñci;",
  "tika-vin02t9:167_0": "Atthīdha kiñcidapi dukkhamidaṁ kadāci;",
  "tika-vin02t9:168_0": "Nevatthi jātivirahena yato mahesi;",
  "tika-vin02t9:169_0": "Dukkhāti sabbapaṭhamaṁ imamāha jāti”nti. ;",
  "tika-vin02t9:170_0": "Jarāpidukkhāti ettha pana duvidhā jarā saṅkhatalakkhaṇañca khaṇḍiccādisammato santatiyaṁ ekabhavapariyāpannakkhandhapurāṇabhāvo ca,",
  "tika-vin02t9:170_1": "sā idha adhippetā.",
  "tika-vin02t9:170_2": "Sā panesā jarā saṅkhāradukkhabhāvato ceva dukkhavatthuto ca dukkhā.",
  "tika-vin02t9:170_3": "Yañhi aṅgapaccaṅgasithilabhāvaindriyavikāravirūpatāyobbanavināsavīriyāvisādasatimativippavāsaparaparibhavādianekapaccayaṁ",
  "tika-vin02t9:170_4": "kāyikacetasikaṁ dukkhamuppajjati,",
  "tika-vin02t9:170_5": "jarā tassa vatthu.",
  "tika-vin02t9:170_6": "Tenāhu porāṇā –",
  "tika-vin02t9:171_0": "“Aṅgānaṁ sithilībhāvā, indriyānaṁ vikārato;",
  "tika-vin02t9:172_0": "Yobbanassa vināsena, balassa upaghātato.",
  "tika-vin02t9:173_0": "“Vippavāsā satādīnaṁ, puttadārehi attano;",
  "tika-vin02t9:174_0": "Appasādanīyato ceva, bhiyyo bālattapattiyā.",
  "tika-vin02t9:175_0": "“Pappoti dukkhaṁ yaṁ macco, kāyikaṁ mānasaṁ tathā;",
  "tika-vin02t9:176_0": "Sabbametaṁ jarāhetu, yasmā tasmā jarā dukhā”ti. ;",
  "tika-vin02t9:177_0": "Byādhipi dukkhoti idaṁ padaṁ vibhaṅge dukkhasaccaniddesapāḷiyaṁ na āgataṁ,",
  "tika-vin02t9:177_1": "teneva visuddhimaggepi dukkhasaccaniddese taṁ na uddhaṭaṁ,",
  "tika-vin02t9:177_2": "dhammacakkapavattanasuttantapāḷiyaṁyeva pana upalabbhati,",
  "tika-vin02t9:177_3": "tasmā tatthevimassa vacane aññattha ca avacane kāraṇaṁ vīmaṁsitabbaṁ.",
  "tika-vin02t9:178_0": "Maraṇampi dukkhanti etthāpi duvidhaṁ maraṇaṁ saṅkhatalakkhaṇañca.",
  "tika-vin02t9:178_1": "Yaṁ sandhāya vuttaṁ “jarāmaraṇaṁ dvīhi khandhehi saṅgahita”nti.",
  "tika-vin02t9:178_2": "Ekabhavapariyāpannajīvitindriyappabandhavicchedo ca.",
  "tika-vin02t9:178_3": "Yaṁ sandhāya vuttaṁ “niccaṁ maraṇato bhaya”nti,",
  "tika-vin02t9:178_4": "taṁ idha adhippetaṁ.",
  "tika-vin02t9:178_5": "Jātipaccayamaraṇaṁ upakkamamaraṇaṁ sarasamaraṇaṁ āyukkhayamaraṇaṁ puññakkhayamaraṇantipi tasseva nāmaṁ.",
  "tika-vin02t9:178_6": "Tayidaṁ dukkhassa vatthubhāvato dukkhanti veditabbaṁ.",
  "tika-vin02t9:178_7": "Tenāhu porāṇā –",
  "tika-vin02t9:179_0": "“Pāpassa pāpakammādi-nimittamanupassato;",
  "tika-vin02t9:180_0": "Bhaddassāpasahantassa, viyogaṁ piyavatthukaṁ;",
  "tika-vin02t9:181_0": "Mīyamānassa yaṁ dukkhaṁ, mānasaṁ avisesato.",
  "tika-vin02t9:182_0": "“Sabbesañcāpi yaṁ sandhi-bandhanacchedanādikaṁ;",
  "tika-vin02t9:183_0": "Vitujjamānamammānaṁ, hoti dukkhaṁ sarīrajaṁ.",
  "tika-vin02t9:184_0": "“Asayhamappaṭikāraṁ, dukkhassetassidaṁ yato;",
  "tika-vin02t9:185_0": "Maraṇaṁ vatthu tenetaṁ, dukkhamicceva bhāsita”nti. ;",
  "tika-vin02t9:186_0": "Imasmiñca ṭhāne “sokaparidevadukkhadomanassupāyāsāpi dukkhā”ti vibhaṅge dukkhasaccaniddese āgataṁ,",
  "tika-vin02t9:186_1": "idha pana taṁ natthi,",
  "tika-vin02t9:186_2": "tatthāpi kāraṇaṁ pariyesitabbaṁ.",
  "tika-vin02t9:187_0": "Appiyehi sampayogo dukkhoti ettha appiyasampayogo nāma amanāpehi sattasaṅkhārehi samodhānaṁ.",
  "tika-vin02t9:187_1": "Sopi dukkhavatthuto dukkho.",
  "tika-vin02t9:187_2": "Tenāhu porāṇā –",
  "tika-vin02t9:188_0": "“Disvāva appiye dukkhaṁ, paṭhamaṁ hoti cetasi;",
  "tika-vin02t9:189_0": "Tadupakkamasambhūta-matha kāye yato idha.",
  "tika-vin02t9:190_0": "“Tato dukkhadvayassāpi, vatthuto so mahesinā;",
  "tika-vin02t9:191_0": "Dukkho vuttoti viññeyyo, appiyehi samāgamo”ti.",
  "tika-vin02t9:192_0": "Piyehi vippayogo dukkhoti ettha pana piyavippayogo nāma manāpehi sattasaṅkhārehi vinābhāvo.",
  "tika-vin02t9:192_1": "Sopi sokadukkhassa vatthuto dukkho.",
  "tika-vin02t9:192_2": "Tenāhu porāṇā –",
  "tika-vin02t9:193_0": "“Ñātidhanādiviyogā;",
  "tika-vin02t9:194_0": "Sokasarasamappitā vitujjanti;",
  "tika-vin02t9:195_0": "Bālā yato tatoyaṁ;",
  "tika-vin02t9:196_0": "Dukkhoti mato piyavippayogo”ti.",
  "tika-vin02t9:197_0": "Yampicchaṁ na labhatīti ettha “aho vata mayaṁ na jātidhammā assāmā”tiādīsu alabbhaneyyavatthūsu icchāva “yampicchaṁ na labhati,",
  "tika-vin02t9:197_1": "tampi dukkha”nti vuttā,",
  "tika-vin02t9:197_2": "sāpi dukkhavatthuto dukkhā.",
  "tika-vin02t9:197_3": "Tenāhu porāṇā –",
  "tika-vin02t9:198_0": "“Taṁ taṁ patthayamānānaṁ, tassa tassa alābhato;",
  "tika-vin02t9:199_0": "Yaṁ vighātamayaṁ dukkhaṁ, sattānaṁ idha jāyati.",
  "tika-vin02t9:200_0": "“Alabbhaneyyavatthūnaṁ, patthanā tassa kāraṇaṁ;",
  "tika-vin02t9:201_0": "Yasmā tasmā jino dukkhaṁ, icchitālābhamabravī”ti.",
  "tika-vin02t9:202_0": "Saṁkhittena pañcupādānakkhandhā dukkhāti ettha pana yasmā indhanamiva pāvako,",
  "tika-vin02t9:202_1": "lakkhamiva paharaṇāni,",
  "tika-vin02t9:202_2": "gorūpaṁ viya ḍaṁsamakasādayo,",
  "tika-vin02t9:202_3": "khettamiva lāyakā,",
  "tika-vin02t9:202_4": "gāmaṁ viya gāmaghātakā,",
  "tika-vin02t9:202_5": "upādānakkhandhapañcakameva jātiādayo nānappakārehi vibādhentā tiṇalatādīni viya bhūmiyaṁ,",
  "tika-vin02t9:202_6": "pupphaphalapallavāni viya rukkhesu upādānakkhandhesuyeva nibbattanti,",
  "tika-vin02t9:202_7": "upādānakkhandhānañca ādidukkhaṁ jāti,",
  "tika-vin02t9:202_8": "majjhedukkhaṁ jarā,",
  "tika-vin02t9:202_9": "pariyosānadukkhaṁ maraṇaṁ,",
  "tika-vin02t9:202_10": "manorathavighātappattānañca icchāvighātadukkhaṁ icchitālābhoti evaṁ nānappakārato upaparikkhiyamānā upādānakkhandhāva",
  "tika-vin02t9:202_11": "dukkhāti yadetaṁ ekamekaṁ dassetvā vuccamānaṁ anekehipi kappehi na sakkā anavasesato vattuṁ,",
  "tika-vin02t9:202_12": "tasmā taṁ sabbampi dukkhaṁ ekajalabindumhi sakalasamuddajalarasaṁ viya yesu kesuci pañcupādānakkhandhesu",
  "tika-vin02t9:202_13": "saṅkhipitvā dassetuṁ “saṁkhittena pañcupādānakkhandhā dukkhā”ti bhagavā avoca.",
  "tika-vin02t9:202_14": "Tenāhu porāṇā –",
  "tika-vin02t9:203_0": "“Jātippabhutikaṁ dukkhaṁ, yaṁ vuttamidha tādinā;",
  "tika-vin02t9:204_0": "Avuttaṁ yañca taṁ sabbaṁ, vinā ete na vijjati.",
  "tika-vin02t9:205_0": "“Yasmā tasmā upādāna-kkhandhā saṅkhepato ime;",
  "tika-vin02t9:206_0": "Dukkhāti vuttā dukkhanta-desakena mahesinā”ti.",
  "tika-vin02t9:207_0": "Evaṁ sarūpato dukkhasaccaṁ dassetvā idāni samudayasaccaṁ dassetuṁ “idaṁ kho pana,",
  "tika-vin02t9:207_1": "bhikkhave,",
  "tika-vin02t9:207_2": "dukkhasamudaya”ntiādimāha.",
  "tika-vin02t9:207_3": "Tattha saṁ-iti ayaṁ saddo “samāgamo sameta”ntiādīsu saṁyogaṁ dīpeti,",
  "tika-vin02t9:207_4": "u-iti ayaṁ “uppannaṁ udita”ntiādīsu uppattiṁ.",
  "tika-vin02t9:207_5": "Aya-saddo pana kāraṇaṁ dīpeti.",
  "tika-vin02t9:207_6": "Idañcāpi dutiyasaccaṁ avasesapaccayasamāyoge sati dukkhassuppattikāraṇanti dukkhassa saṁyoge uppattikāraṇattā “dukkhasamudaya”nti vuccati.",
  "tika-vin02t9:207_7": "Yāyaṁ taṇhāti yā ayaṁ taṇhā.",
  "tika-vin02t9:207_8": "Ponobbhavikāti punabbhavakaraṇaṁ punabbhavo uttarapadalopena,",
  "tika-vin02t9:207_9": "punabbhavo sīlametissāti ponobbhavikā.",
  "tika-vin02t9:207_10": "Nandīrāgena sahagatāti nandīrāgasahagatā.",
  "tika-vin02t9:207_11": "Idaṁ vuttaṁ hoti “nandanato rajjanato ca nandīrāgabhāvaṁ sabbāsu avatthāsu appaccakkhāya vuttiyā nandīrāgasahagatā”ti.",
  "tika-vin02t9:207_12": "Tatratatrābhinandinīti yatra yatra attabhāvo nibbattati,",
  "tika-vin02t9:207_13": "tatratatrābhinandinī.",
  "tika-vin02t9:208_0": "Seyyathidanti nipāto,",
  "tika-vin02t9:208_1": "tassa sā katamāti ceti ayamattho.",
  "tika-vin02t9:208_2": "Rūpataṇhādibhedena chabbidhāyeva taṇhā pavattiākārabhedato kāmataṇhādivasena tividhā vuttā.",
  "tika-vin02t9:208_3": "Rūpataṇhāyeva hi yadā cakkhussa āpāthamāgataṁ rūpārammaṇaṁ kāmassādavasena assādayamānā pavattati,",
  "tika-vin02t9:208_4": "tadā kāmataṇhā nāma hoti.",
  "tika-vin02t9:208_5": "Yadā tadevārammaṇaṁ dhuvaṁ sassatanti pavattāya sassatadiṭṭhiyā saddhiṁ pavattati,",
  "tika-vin02t9:208_6": "tadā bhavataṇhā nāma hoti.",
  "tika-vin02t9:208_7": "Sassatadiṭṭhisahagato hi rāgo “bhavataṇhā”ti vuccati.",
  "tika-vin02t9:208_8": "Yadā pana tadevārammaṇaṁ ucchijjati vinassatīti pavattāya ucchedadiṭṭhiyā saddhiṁ pavattati,",
  "tika-vin02t9:208_9": "tadā vibhavataṇhā nāma hoti.",
  "tika-vin02t9:208_10": "Ucchedadiṭṭhisahagato hi rāgo “vibhavataṇhā”ti vuccati.",
  "tika-vin02t9:208_11": "Esa nayo saddataṇhādīsupi.",
  "tika-vin02t9:209_0": "Kasmā panettha taṇhāva samudayasaccaṁ vuttāti?",
  "tika-vin02t9:209_1": "Visesahetubhāvato.",
  "tika-vin02t9:209_2": "Avijjā hi bhavesu ādīnavaṁ paṭicchādentī diṭṭhiādiupādānañca tattha tattha abhinivisamānaṁ taṇhaṁ abhivaḍḍheti,",
  "tika-vin02t9:209_3": "dosādayopi kammassa kāraṇaṁ honti,",
  "tika-vin02t9:209_4": "taṇhā pana taṁtaṁbhavayonigativiññāṇaṭṭhitisattāāvāsasattanikāyakulabhogissariyādivicittataṁ abhipatthentī",
  "tika-vin02t9:209_5": "kammavicittatāya upanissayataṁ kammassa ca sahāyabhāvaṁ upagacchantī bhavādivicittataṁ niyameti,",
  "tika-vin02t9:209_6": "tasmā dukkhassa visesahetubhāvato aññesupi avijjāupādānakammādīsu sutte abhidhamme ca avasesakilesākusalamūlādīsu",
  "tika-vin02t9:209_7": "vuttesu dukkhahetūsu vijjamānesu taṇhāva “samudayasacca”nti vuttāti veditabbaṁ.",
  "tika-vin02t9:210_0": "Idāni dukkhanirodhaṁ ariyasaccaṁ dassetuṁ “idaṁ kho pana,",
  "tika-vin02t9:210_1": "bhikkhave,",
  "tika-vin02t9:210_2": "dukkhanirodha”ntiādimāha.",
  "tika-vin02t9:210_3": "Tattha yasmā ni-saddo abhāvaṁ,",
  "tika-vin02t9:210_4": "rodha-saddo ca cārakaṁ dīpeti,",
  "tika-vin02t9:210_5": "tasmā abhāvo ettha saṁsāracārakasaṅkhātassa dukkharodhassa sabbagatisuññattā,",
  "tika-vin02t9:210_6": "samadhigate vā tasmiṁ saṁsāracārakasaṅkhātassa dukkharodhassa abhāvo hoti tappaṭipakkhattātipi “dukkhanirodha”nti vuccati.",
  "tika-vin02t9:210_7": "Dukkhassa vā anuppādanirodhapaccayattā dukkhanirodhaṁ.",
  "tika-vin02t9:210_8": "Dukkhanirodhaṁ dassentena cettha “yo tassāyeva taṇhāyā”tiādinā nayena samudayanirodho vutto,",
  "tika-vin02t9:210_9": "so kasmā vuttoti ce?",
  "tika-vin02t9:210_10": "Samudayanirodhena dukkhanirodho.",
  "tika-vin02t9:210_11": "Byādhinimittavūpasamena byādhivūpasamo viya hi hetunirodhena phalanirodho,",
  "tika-vin02t9:210_12": "tasmā samudayanirodheneva dukkhaṁ nirujjhati,",
  "tika-vin02t9:210_13": "na aññathā. Tenāha –",
  "tika-vin02t9:211_0": "“Yathāpi mūle anupaddave daḷhe;",
  "tika-vin02t9:212_0": "Chinnopi rukkho punareva rūhati;",
  "tika-vin02t9:213_0": "Evampi taṇhānusaye anūhate;",
  "tika-vin02t9:214_0": "Nibbattatī dukkhamidaṁ punappuna”nti. ;",
  "tika-vin02t9:215_0": "Iti yasmā samudayanirodheneva dukkhaṁ nirujjhati,",
  "tika-vin02t9:215_1": "tasmā bhagavā dukkhanirodhaṁ dassento samudayanirodhena desesi.",
  "tika-vin02t9:215_2": "Sīhasamānavuttino hi tathāgatā.",
  "tika-vin02t9:215_3": "Te dukkhaṁ nirodhentā dukkhanirodhañca desentā hetumhi paṭipajjanti, na phale.",
  "tika-vin02t9:215_4": "Yathā hi sīho yenattani saro khitto,",
  "tika-vin02t9:215_5": "tattheva attano balaṁ dasseti, na sare,",
  "tika-vin02t9:215_6": "tathā buddhānaṁ kāraṇe paṭipatti, na phale.",
  "tika-vin02t9:215_7": "Titthiyā pana suvānavuttino.",
  "tika-vin02t9:215_8": "Te dukkhaṁ nirodhentā dukkhanirodhañca desentā attakilamathānuyogadesanādīhi phale paṭipajjanti,",
  "tika-vin02t9:215_9": "na hetumhi.",
  "tika-vin02t9:215_10": "Yathā hi sunakhā kenaci leḍḍuppahāre dinne bhussantā leḍḍuṁ khādanti,",
  "tika-vin02t9:215_11": "na pahāradāyake uṭṭhahanti,",
  "tika-vin02t9:215_12": "evaṁ aññatitthiyā dukkhaṁ nirodhetukāmā kāyakhedamanuyujjanti,",
  "tika-vin02t9:215_13": "na kilesanirodhanaṁ,",
  "tika-vin02t9:215_14": "evaṁ tāva dukkhanirodhassa samudayanirodhavasena desanāya payojanaṁ veditabbaṁ.",
  "tika-vin02t9:216_0": "Ayaṁ panettha attho.",
  "tika-vin02t9:216_1": "Tassāyeva taṇhāyāti tassā “ponobbhavikā”ti vatvā kāmataṇhādivasena vibhattataṇhāya.",
  "tika-vin02t9:216_2": "Virāgo vuccati maggo.",
  "tika-vin02t9:216_3": "“Virāgā vimuccatī”ti hi vuttaṁ.",
  "tika-vin02t9:216_4": "Virāgena nirodho virāganirodho,",
  "tika-vin02t9:216_5": "anusayasamugghātato aseso virāganirodho asesavirāganirodho.",
  "tika-vin02t9:216_6": "Atha vā virāgoti pahānaṁ vuccati,",
  "tika-vin02t9:216_7": "tasmā anusayasamugghātato aseso virāgo aseso nirodhoti evampettha yojanā daṭṭhabbā,",
  "tika-vin02t9:216_8": "atthato pana sabbāneva etāni nibbānassa vevacanāni.",
  "tika-vin02t9:216_9": "Paramatthato hi dukkhanirodho ariyasaccanti nibbānaṁ vuccati.",
  "tika-vin02t9:216_10": "Yasmā pana taṁ āgamma taṇhā virajjati ceva nirujjhati ca,",
  "tika-vin02t9:216_11": "tasmā “virāgo”ti ca “nirodho”ti ca vuccati.",
  "tika-vin02t9:216_12": "Yasmā ca tadeva āgamma tassā cāgādayo honti,",
  "tika-vin02t9:216_13": "kāmaguṇālayādīsu cettha ekopi ālayo natthi,",
  "tika-vin02t9:216_14": "tasmā cāgo paṭinissaggo mutti anālayoti vuccati.",
  "tika-vin02t9:217_0": "Idāni dukkhanirodhagāminipaṭipadāariyasaccaṁ dassetuṁ “idaṁ kho pana,",
  "tika-vin02t9:217_1": "bhikkhave,",
  "tika-vin02t9:217_2": "dukkhanirodhagāminī”tiādimāha.",
  "tika-vin02t9:217_3": "Yasmā panetaṁ ariyasaccaṁ dukkhanirodhaṁ gacchati ārammaṇavasaena tadabhimukhabhūtattā,",
  "tika-vin02t9:217_4": "paṭipadā ca hoti dukkhanirodhappattiyā,",
  "tika-vin02t9:217_5": "tasmā “dukkhanirodhagāminī paṭipadā”ti vuccati.",
  "tika-vin02t9:217_6": "Sesamettha vuttanayameva.",
  "tika-vin02t9:217_7": "Ko pana nesaṁ dukkhādīnaṁ saccaṭṭhoti?",
  "tika-vin02t9:217_8": "Yo paññācakkhunā upaparikkhiyamānānaṁ māyāva viparīto,",
  "tika-vin02t9:217_9": "marīciva visaṁvādako,",
  "tika-vin02t9:217_10": "titthiyānaṁ attā viya anupalabbhasabhāvo ca na hoti,",
  "tika-vin02t9:217_11": "atha kho bādhanappabhavasantiniyyānappakārena tacchāviparītabhūtabhāvena ariyañāṇassa gocaro hotiyeva,",
  "tika-vin02t9:217_12": "esa aggilakkhaṇaṁ viya lokapakati viya ca tacchāviparītabhūtabhāvo saccaṭṭhoti veditabbo.",
  "tika-vin02t9:217_13": "Ettha ca aggilakkhaṇaṁ nāma uṇhattaṁ.",
  "tika-vin02t9:217_14": "Tañhi katthaci kaṭṭhādiupādānabhede visaṁvādakaṁ viparītaṁ abhūtaṁ vā kadācipi na hoti,",
  "tika-vin02t9:217_15": "“jātidhammā jarādhammā,",
  "tika-vin02t9:217_16": "atho maraṇadhammino”ti evaṁ vuttajātiādikā lokapakatīti veditabbā.",
  "tika-vin02t9:217_17": "“Ekaccānaṁ tiracchānānaṁ tiriyaṁ dīghatā,",
  "tika-vin02t9:217_18": "manussādīnaṁ uddhaṁ dīghatā,",
  "tika-vin02t9:217_19": "vuddhiniṭṭhappattānaṁ puna avaḍḍhananti evamādikā ca lokapakatī”ti vadanti.",
  "tika-vin02t9:218_0": "Apica –",
  "tika-vin02t9:219_0": "Nābādhakaṁ yato dukkhaṁ, dukkhā aññaṁ na bādhakaṁ;",
  "tika-vin02t9:220_0": "Bādhakattaniyāmena, tato saccamidaṁ mataṁ.",
  "tika-vin02t9:221_0": "Taṁ vinā nāññato dukkhaṁ, na hoti na ca taṁ tato;",
  "tika-vin02t9:222_0": "Dukkhahetuniyāmena, iti saccaṁ visattikā.",
  "tika-vin02t9:223_0": "Nāññā nibbānato santi, santaṁ na ca na taṁ yato;",
  "tika-vin02t9:224_0": "Santabhāvaniyāmena, tato saccamidaṁ mataṁ.",
  "tika-vin02t9:225_0": "Maggā aññaṁ na niyyānaṁ, aniyyāno na cāpi so;",
  "tika-vin02t9:226_0": "Tacchaniyyānabhāvattā, iti so saccasammato.",
  "tika-vin02t9:227_0": "Iti tacchāvipallāsa-bhūtabhāvaṁ catūsupi;",
  "tika-vin02t9:228_0": "Dukkhādīsvavisesena, saccaṭṭhaṁ āhu paṇḍitāti. ;",
  "tika-vin02t9:229_0": "15.Pubbe ananussutesūti ito pubbe “idaṁ dukkha”ntiādinā na anussutesu assutapubbesu catusaccadhammesu.",
  "tika-vin02t9:229_1": "Cakkhuntiādīni ñāṇavevacanāneva.",
  "tika-vin02t9:229_2": "Ñāṇameva hettha paccakkhato dassanaṭṭhena cakkhu viyāti cakkhu,",
  "tika-vin02t9:229_3": "ñāṇaṭṭhena ñāṇaṁ,",
  "tika-vin02t9:229_4": "pakārato jānanaṭṭhena paññā,",
  "tika-vin02t9:229_5": "paṭivijjhanaṭṭhena vijjā,",
  "tika-vin02t9:229_6": "saccappaṭicchādakassa mohandhakārassa vidhamanato obhāsanaṭṭhena ālokoti vuttaṁ.",
  "tika-vin02t9:229_7": "Taṁ panetaṁ catūsu saccesu lokiyalokuttaramissakaṁ niddiṭṭhanti veditabbaṁ.",
  "tika-vin02t9:230_0": "16.Yāvakīvañcāti yattakaṁ kālaṁ.",
  "tika-vin02t9:230_1": "Tiparivaṭṭanti saccañāṇakiccañāṇakatañāṇasaṅkhātānaṁ tiṇṇaṁ parivaṭṭānaṁ vasena tiparivaṭṭaṁ.",
  "tika-vin02t9:230_2": "Saccañāṇādivasena hi tayo parivaṭṭā etassāti tiparivaṭṭanti vuccati ñāṇadassanaṁ.",
  "tika-vin02t9:230_3": "Ettha ca “idaṁ dukkhaṁ ariyasaccaṁ,",
  "tika-vin02t9:230_4": "idaṁ dukkhasamudaya”nti evaṁ catūsu saccesu yathābhūtañāṇaṁ saccañāṇaṁ nāma.",
  "tika-vin02t9:230_5": "Tesuyeva “pariññeyyaṁ pahātabbaṁ sacchikātabbaṁ bhāvetabba”nti evaṁ kattabbakiccajānanañāṇaṁ kiccañāṇaṁ nāma.",
  "tika-vin02t9:230_6": "“Pariññātaṁ pahīnaṁ sacchikataṁ bhāvita”nti evaṁ tassa katabhāvajānanañāṇaṁ katañāṇaṁ nāma.",
  "tika-vin02t9:230_7": "Dvādasākāranti tesaṁyeva ekekasmiṁ sacce tiṇṇaṁ tiṇṇaṁ ākārānaṁ vasena dvādasākāraṁ.",
  "tika-vin02t9:230_8": "Ñāṇadassananti etesaṁ tiparivaṭṭānaṁ dvādasannaṁ ākārānaṁ vasena uppannañāṇasaṅkhātaṁ dassanaṁ.",
  "tika-vin02t9:231_0": "Anuttaraṁ sammāsambodhinti uttaravirahitaṁ sabbaseṭṭhaṁ sammā sāmañca bodhiṁ.",
  "tika-vin02t9:231_1": "Atha vā pasatthaṁ sundarañca bodhiṁ.",
  "tika-vin02t9:231_2": "Bodhīti ca bhagavato arahattamaggo idhādhippeto.",
  "tika-vin02t9:231_3": "Sāvakānaṁ arahattamaggo anuttarā bodhi hoti,",
  "tika-vin02t9:231_4": "na hotīti? Na hoti. Kasmā?",
  "tika-vin02t9:231_5": "Asabbaguṇadāyakattā.",
  "tika-vin02t9:231_6": "Tesañhi kassaci arahattamaggo arahattaphalameva deti,",
  "tika-vin02t9:231_7": "kassaci tisso vijjā,",
  "tika-vin02t9:231_8": "kassaci cha abhiññā,",
  "tika-vin02t9:231_9": "kassaci catasso paṭisambhidā,",
  "tika-vin02t9:231_10": "kassaci sāvakapāramīñāṇaṁ.",
  "tika-vin02t9:231_11": "Paccekabuddhānampi paccekabodhiñāṇameva deti,",
  "tika-vin02t9:231_12": "buddhānaṁ pana sabbaguṇasampattiṁ deti abhiseko viya rañño sabbalokissariyabhāvaṁ.",
  "tika-vin02t9:231_13": "Tasmā aññassa kassacipi anuttarā bodhi na hotīti.",
  "tika-vin02t9:231_14": "Abhisambuddhoti paccaññāsinti abhisambuddho ahaṁ patto paṭivijjhitvā ṭhitoti evaṁ paṭijāniṁ.",
  "tika-vin02t9:231_15": "Ñāṇañca pana me dassanaṁ udapādīti adhigataguṇānaṁ yāthāvato dassanasamatthaṁ paccavekkhaṇañāṇañca pana me udapādi.",
  "tika-vin02t9:231_16": "Akuppā me vimuttīti ayaṁ mayhaṁ arahattaphalavimutti akuppā paṭipakkhehi na kopetabbāti evaṁ ñāṇaṁ udapādi.",
  "tika-vin02t9:231_17": "Tattha dvīhākārehi akuppatā veditabbā maggasaṅkhātakāraṇato ca ārammaṇato ca.",
  "tika-vin02t9:231_18": "Sā hi catūhi maggehi samucchinnakilesānaṁ puna anivattanatāya kāraṇatopi akuppā,",
  "tika-vin02t9:231_19": "akuppadhammaṁ nibbānaṁ ārammaṇaṁ katvā pavattatāya ārammaṇatopi akuppā anākuppārammaṇānaṁ lokiyasamāpattīnaṁ tadabhāvato.",
  "tika-vin02t9:231_20": "Antimāti pacchimā.",
  "tika-vin02t9:231_21": "Natthi dāni punabbhavoti idāni puna añño bhavo nāma natthīti.",
  "tika-vin02t9:232_0": "Imasmiñca pana veyyākaraṇasminti imasmiṁ niggāthake sutte.",
  "tika-vin02t9:232_1": "Niggāthakañhi suttaṁ pucchāvissajjanasahitaṁ “veyyākaraṇa”nti vuccati.",
  "tika-vin02t9:232_2": "Bhaññamāneti bhaṇiyamāne,",
  "tika-vin02t9:232_3": "desiyamāneti attho.",
  "tika-vin02t9:232_4": "Virajanti apāyagamanīyarāgarajādīnaṁ vigamena virajaṁ.",
  "tika-vin02t9:232_5": "Vītamalanti anavasesadiṭṭhivicikicchāmalāpagamena vītamalaṁ.",
  "tika-vin02t9:232_6": "Paṭhamamaggavajjhakilesarajābhāvena vā virajaṁ,",
  "tika-vin02t9:232_7": "pañcavidhadussīlyamalāpagamena vītamalaṁ.",
  "tika-vin02t9:232_8": "Dhammacakkhunti brahmāyusutte heṭṭhimā tayo maggā vuttā,",
  "tika-vin02t9:232_9": "cūḷarāhulovāde āsavakkhayo,",
  "tika-vin02t9:232_10": "idha pana sotāpattimaggo adhippeto.",
  "tika-vin02t9:232_11": "Catusaccasaṅkhātesu dhammesu tesaṁ dassanaṭṭhena cakkhūti dhammacakkhu,",
  "tika-vin02t9:232_12": "heṭṭhimesu vā tīsu maggadhammesu ekaṁ sotāpattimaggasaṅkhātaṁ cakkhūti dhammacakkhu,",
  "tika-vin02t9:232_13": "samathavipassanādhammanibbattatāya sīlāditividhadhammakkhandhabhūtatāya vā dhammamayaṁ cakkhūtipi dhammacakkhu,",
  "tika-vin02t9:232_14": "tassa uppattiākāradassanatthaṁ “yaṁ kiñci samudayadhammaṁ,",
  "tika-vin02t9:232_15": "sabbaṁ taṁ nirodhadhamma”nti āha.",
  "tika-vin02t9:232_16": "Nanu ca maggañāṇaṁ asaṅkhatadhammārammaṇaṁ,",
  "tika-vin02t9:232_17": "na saṅkhatadhammārammaṇanti?",
  "tika-vin02t9:232_18": "Saccametaṁ,",
  "tika-vin02t9:232_19": "yasmā taṁ nirodhaṁ ārammaṇaṁ katvā kiccavasena sabbasaṅkhataṁ asammohappaṭivedhavasena paṭivijjhantaṁ uppajjati,",
  "tika-vin02t9:232_20": "tasmā tathā vuttaṁ.",
  "tika-vin02t9:233_0": "17.Dhammacakketi paṭivedhañāṇañceva desanāñāṇañca pavattanaṭṭhena cakkanti dhammacakkaṁ.",
  "tika-vin02t9:233_1": "Bodhipallaṅke nisinnassa hi catūsu saccesu uppannaṁ dvādasākāraṁ paṭivedhañāṇampi,",
  "tika-vin02t9:233_2": "isipatane nisinnassa dvādasākārāya saccadesanāya pavattakaṁ desanāñāṇampi dhammacakkaṁ nāma.",
  "tika-vin02t9:233_3": "Ubhayampi hetaṁ dasabalassa ure pavattañāṇameva.",
  "tika-vin02t9:233_4": "Tadubhayaṁ imāya desanāya pakāsentena bhagavatā dhammacakkaṁ pavattitaṁ nāma.",
  "tika-vin02t9:233_5": "Taṁ panetaṁ dhammacakkaṁ yāva aññāsikoṇḍaññatthero aṭṭhārasahi brahmakoṭīhi saddhiṁ sotāpattiphale patiṭṭhāti,",
  "tika-vin02t9:233_6": "tāva bhagavā pavatteti nāma pavattanakiccassa aniṭṭhitattā.",
  "tika-vin02t9:233_7": "Patiṭṭhite pavattitaṁ nāma kassapasammāsambuddhassa sāsanantaradhānato paṭṭhāya yāva buddhuppādo,",
  "tika-vin02t9:233_8": "ettakaṁ kālaṁ appavattapubbassa pavattitattā.",
  "tika-vin02t9:233_9": "Taṁ sandhāya “pavattite ca pana bhagavatā dhammacakke bhummā devā saddamanussāvesu”ntiādi vuttaṁ.",
  "tika-vin02t9:233_10": "Tattha bhummāti bhūmaṭṭhakadevatā.",
  "tika-vin02t9:233_11": "Saddamanussāvesunti ekappahāreneva sādhukāraṁ datvā “etaṁ bhagavatā”tiādīni vadantā anussāvayiṁsu.",
  "tika-vin02t9:233_12": "Obhāsoti sabbaññutaññāṇānubhāvena pavatto cittapaccayautusamuṭṭhāno obhāso.",
  "tika-vin02t9:233_13": "So hi tadā devānaṁ devānubhāvaṁ atikkamitvā virocittha.",
  "tika-vin02t9:233_14": "Aññāsi vata bho koṇḍaññoti imassapi udānassa udāharaṇaghoso dasasahassilokadhātuṁ pharitvā aṭṭhāsi.",
  "tika-vin02t9:233_15": "Bhagavato hi dhammacakkappavattanassa ārambhe viya parisamāpanepi ativiya uḷāratamaṁ pītisomanassaṁ udapādi.",
  "tika-vin02t9:234_0": "18.",
  "tika-vin02t9:234_1": "Diṭṭho ariyasaccadhammo etenāti diṭṭhadhammo.",
  "tika-vin02t9:234_2": "Esa nayo sesapadesupi.",
  "tika-vin02t9:234_3": "Ettha ca dassanaṁ nāma ñāṇadassanato aññampi atthīti taṁnivattanatthaṁ “pattadhammo”ti vuttaṁ.",
  "tika-vin02t9:234_4": "Patti ca ñāṇasampattito aññāpi vijjatīti tato visesanatthaṁ “viditadhammo”ti vuttaṁ.",
  "tika-vin02t9:234_5": "Sā panesā viditadhammatā ekadesatopi hotīti nippadesato viditabhāvaṁ dassetuṁ “pariyogāḷhadhammo”ti vuttaṁ.",
  "tika-vin02t9:234_6": "Tenassa saccābhisambodhiṁyeva dīpeti.",
  "tika-vin02t9:234_7": "Maggañāṇañhi ekābhisamayavasena pariññādikiccaṁ sādhentaṁ nippadesena catusaccadhammaṁ samantato ogāḷhaṁ nāma hoti.",
  "tika-vin02t9:234_8": "Sappaṭibhayakantārasadisā soḷasavatthukā aṭṭhavatthukā ca tiṇṇā vicikicchā anenāti tiṇṇavicikiccho.",
  "tika-vin02t9:234_9": "Pavattiādīsu “evaṁ nukho na nukho”ti evaṁ pavattikā vigatā samucchinnā kathaṁkathā assāti vigatakathaṁkatho.",
  "tika-vin02t9:234_10": "Vesārajjappattoti sārajjakarānaṁ pāpadhammānaṁ pahīnattā tappaṭipakkhesu ca sīlādīsu guṇesu suppatiṭṭhitattā",
  "tika-vin02t9:234_11": "visāradabhāvaṁ veyyattiyaṁ patto adhigato.",
  "tika-vin02t9:234_12": "Svāyaṁ vesārajjappattisuppatiṭṭhitabhāvo katthāti āha “satthusāsane”ti.",
  "tika-vin02t9:234_13": "Attanā paccakkhato adhigatattā na paraṁ pacceti,",
  "tika-vin02t9:234_14": "parassa saddhāya ettha nappavattati,",
  "tika-vin02t9:234_15": "na tassa paro paccetabbo atthīti aparappaccayo.",
  "tika-vin02t9:235_0": "Labheyyāhanti labheyyaṁ ahaṁ,",
  "tika-vin02t9:235_1": "āyācanavacanametaṁ.",
  "tika-vin02t9:235_2": "Ehīti āyācitānaṁ pabbajjūpasampadānaṁ anumatabhāvappakāsanavacanaṁ,",
  "tika-vin02t9:235_3": "tasmā ehi sampaṭicchāhi yathāyācitaṁ pabbajjūpasampadavisesanti attho.",
  "tika-vin02t9:235_4": "Iti-saddo tassa ehibhikkhūpasampadāpaṭilābhanimittavacanapariyosānadassano.",
  "tika-vin02t9:235_5": "Tadavasāno hi tassa bhikkhubhāvo.",
  "tika-vin02t9:235_6": "Tenevāha “ehi bhikkhūti bhagavato vacanena abhinipphannā sāva tassa āyasmato ehibhikkhūpasampadā ahosī”ti.",
  "tika-vin02t9:235_7": "Cara brahmacariyanti uparimaggattayasaṅkhātaṁ brahmacariyaṁ samadhigaccha.",
  "tika-vin02t9:235_8": "Kimatthaṁ?",
  "tika-vin02t9:235_9": "Sammā dukkhassa antakiriyāya.",
  "tika-vin02t9:235_10": "Idhāpi “avocā”ti sambandhitabbaṁ.",
  "tika-vin02t9:235_11": "“Nava koṭisahassānī”tiādinā vuttappabhedānaṁ anekasahassānaṁ saṁvaravinayānaṁ samādiyitvā vattanena uparibhūtā aggabhūtā sampadāti upasampadā.",
  "tika-vin02t9:236_0": "19.Nīhārabhattoti nīhaṭabhatto,",
  "tika-vin02t9:236_1": "gāmato bhikkhaṁ nīharitvā bhikkhūhi dinnabhattoti attho.",
  "tika-vin02t9:236_2": "Bhagavā hi daharakumārake viya te bhikkhū pariharanto pāṭipadadivasato paṭṭhāya piṇḍapātatthāyapi gāmaṁ apavisitvā antovihāreyeva vasi.",
  "tika-vin02t9:237_0": "Dhammacakkappavattanasuttavaṇṇanā niṭṭhitā.",
  "tika-vin02t9:238_0": "Anattalakkhaṇasuttavaṇṇanā",
  "tika-vin02t9:239_0": "20.Āmantesīti āsāḷhīpuṇṇamadivase dhammacakkappavattanato paṭṭhāya anukkamena sotāpattiphale patiṭṭhite",
  "tika-vin02t9:239_1": "aññāsikoṇḍaññappamukhe pañcavaggiye “idāni tesaṁ āsavakkhayāya dhammaṁ desessāmī”ti pañcamiyā pakkhassa āmantesi.",
  "tika-vin02t9:239_2": "Anattāti avasavattanaṭṭhena asāmikaṭṭhena suññataṭṭhena attapaṭikkhepaṭṭhenāti evaṁ catūhi kāraṇehi anattā.",
  "tika-vin02t9:239_3": "Tattha “uppannaṁ rūpaṁ ṭhitiṁ mā pāpuṇātu,",
  "tika-vin02t9:239_4": "ṭhānappattaṁ mā jīratu,",
  "tika-vin02t9:239_5": "jarappattaṁ mā bhijjatu,",
  "tika-vin02t9:239_6": "udayabbayehi mā kilamayatū”ti na ettha kassaci vasībhāvo atthi,",
  "tika-vin02t9:239_7": "svāyamassa avasavattanaṭṭho.",
  "tika-vin02t9:239_8": "Sāmibhūtassa kassaci abhāvo asāmikaṭṭho.",
  "tika-vin02t9:239_9": "Nivāsīkārakavedakaadhiṭṭhāyakavirahena tato suññatā suññataṭṭho.",
  "tika-vin02t9:239_10": "Paraparikappitaattasabhāvābhāvo eva attapaṭikkhepaṭṭho.",
  "tika-vin02t9:239_11": "Idāni anattataṁyeva vibhāvetuṁ “rūpañca hidaṁ bhikkhave”tiādimāha.",
  "tika-vin02t9:239_12": "Tattha attā abhavissāti kārako vedako sayaṁvasīti evaṁbhūto attā abhavissāti adhippāyo.",
  "tika-vin02t9:239_13": "Evañhi sati rūpassa ābādhāya saṁvattanaṁ ayujjamānakaṁ siyā.",
  "tika-vin02t9:239_14": "Kāmañcettha “yasmā ca kho,",
  "tika-vin02t9:239_15": "bhikkhave,",
  "tika-vin02t9:239_16": "rūpaṁ anattā,",
  "tika-vin02t9:239_17": "tasmā rūpaṁ ābādhāya saṁvattatī”ti rūpassa anattatāya dukkhatā vibhāvitā viya dissati,",
  "tika-vin02t9:239_18": "tathāpi “yasmā rūpaṁ ābādhāya saṁvattati,",
  "tika-vin02t9:239_19": "tasmā anattā”ti pākaṭāya sābādhatāya rūpassa attasārābhāvo vibhāvito,",
  "tika-vin02t9:239_20": "tato eva ca “na ca labbhati rūpe ‘evaṁ me rūpaṁ hotu,",
  "tika-vin02t9:239_21": "evaṁ me rūpaṁ mā ahosī’ti” rūpe kassaci anissaratā tassa ca avasavattanākāro dassito.",
  "tika-vin02t9:239_22": "Vedanādīsupi eseva nayo.",
  "tika-vin02t9:240_0": "21.Taṁ kiṁmaññatha bhikkhaveti idaṁ kasmā āraddhaṁ?",
  "tika-vin02t9:240_1": "Ettakena ṭhānena anattalakkhaṇameva kathitaṁ,",
  "tika-vin02t9:240_2": "na aniccadukkhalakkhaṇāni,",
  "tika-vin02t9:240_3": "idāni tāni dassetvā samodhānetvā tīṇipi lakkhaṇāni dassetuṁ idamāraddhanti veditabbaṁ.",
  "tika-vin02t9:240_4": "Aniccaṁ bhanteti bhante yasmā hutvā na hoti,",
  "tika-vin02t9:240_5": "tasmā aniccaṁ.",
  "tika-vin02t9:240_6": "Yasmā pubbe asantaṁ paccayasamavāyena hutvā uppajjitvā puna bhaṅgupagamanena na hoti,",
  "tika-vin02t9:240_7": "tasmā na niccanti aniccaṁ,",
  "tika-vin02t9:240_8": "addhuvanti adhippāyo.",
  "tika-vin02t9:240_9": "Atha vā uppādavayavantatāya tāvakālikatāya vipariṇāmakoṭiyā niccappaṭikkhepatoti imehipi kāraṇehi aniccaṁ.",
  "tika-vin02t9:240_10": "Ettha khaṇe khaṇe uppajjanavasena nirujjhanavasena ca pavattanato uppādavayavantatā.",
  "tika-vin02t9:240_11": "Taṅkhaṇikatāya tāvakālikatā.",
  "tika-vin02t9:240_12": "Vipariṇāmavantatāya vipariṇāmakoṭi.",
  "tika-vin02t9:240_13": "Rūpañhi uppādādivikārāpajjanena vipariṇāmantaṁ vināsaṁ pāpuṇāti.",
  "tika-vin02t9:240_14": "Niccasabhāvābhāvo eva niccapaṭikkhepo.",
  "tika-vin02t9:240_15": "Aniccā hi dhammā,",
  "tika-vin02t9:240_16": "teneva attano aniccabhāvena atthato niccataṁ paṭikkhipanti nāma.",
  "tika-vin02t9:241_0": "Dukkhaṁ bhanteti bhante paṭipīḷanākārena dukkhaṁ.",
  "tika-vin02t9:241_1": "Uppādajarābhaṅgavasena hi rūpassa nirantaraṁ bādhati,",
  "tika-vin02t9:241_2": "paṭipīḷanākārenassa dukkhatā.",
  "tika-vin02t9:241_3": "Atha vā santāpaṭṭhena dukkhamaṭṭhena dukkhavatthukaṭṭhena sukhapaṭikkhepaṭṭhena cāti catūhi kāraṇehi dukkhaṁ.",
  "tika-vin02t9:241_4": "Ettha ca santāpo nāma dukkhadukkhatādivasena santāpanaṁ paridahanaṁ.",
  "tika-vin02t9:241_5": "Tato evassa dussahatāya dukkhamatā.",
  "tika-vin02t9:241_6": "Tissannaṁ dukkhatānaṁ saṁsāradukkhassa ca adhiṭṭhānatāya dukkhavatthukatā.",
  "tika-vin02t9:241_7": "Sukhasabhāvābhāvo eva sukhapaṭikkhepo.",
  "tika-vin02t9:241_8": "Vipariṇāmadhammanti jarāya maraṇena ca vipariṇāmasabhāvaṁ.",
  "tika-vin02t9:241_9": "Kallaṁ nūti yuttaṁ nu.",
  "tika-vin02t9:241_10": "Tanti evaṁ aniccaṁ dukkhaṁ vipariṇāmadhammaṁ rūpaṁ.",
  "tika-vin02t9:241_11": "Etaṁ mamāti taṇhāgāho mamaṅkārabhāvato.",
  "tika-vin02t9:241_12": "Esohamasmīti mānagāho ahaṅkārabhāvato.",
  "tika-vin02t9:241_13": "Eso me attāti diṭṭhigāho attabhāvavipallāsaggāhato.",
  "tika-vin02t9:241_14": "Taṇhāgāho cettha aṭṭhasatataṇhāvicaritavasena,",
  "tika-vin02t9:241_15": "mānagāho navavidhamānavasena,",
  "tika-vin02t9:241_16": "diṭṭhigāho dvāsaṭṭhidiṭṭhivasena veditabbo.",
  "tika-vin02t9:241_17": "Imesaṁ tiṇṇaṁ taṇhāmānadiṭṭhigāhānaṁ vasena yuttaṁ nu taṁ samanupassitunti vuttaṁ hoti.",
  "tika-vin02t9:242_0": "Iti bhagavā aniccadukkhavasena anattalakkhaṇaṁyeva dassesi.",
  "tika-vin02t9:242_1": "Bhagavā hi katthaci aniccavasena anattataṁ dasseti,",
  "tika-vin02t9:242_2": "katthaci dukkhavasena,",
  "tika-vin02t9:242_3": "katthaci ubhayavasena.",
  "tika-vin02t9:242_4": "Tathā hi “cakkhu attāti yo vadeyya,",
  "tika-vin02t9:242_5": "taṁ na upapajjati,",
  "tika-vin02t9:242_6": "cakkhussa uppādopi vayopi paññāyati.",
  "tika-vin02t9:242_7": "Yassa kho pana uppādopi vayopi paññāyati,",
  "tika-vin02t9:242_8": "‘attā me uppajjati ceva veti cā’ti iccassa evamāgataṁ hoti,",
  "tika-vin02t9:242_9": "tasmā taṁ na upapajjati.",
  "tika-vin02t9:242_10": "‘Cakkhu attā’ti yo vadeyya,",
  "tika-vin02t9:242_11": "iti cakkhu anattā”ti imasmiñca chachakkasutte aniccavasena anattataṁ dassesi.",
  "tika-vin02t9:242_12": "“Rūpañca hidaṁ,",
  "tika-vin02t9:242_13": "bhikkhave,",
  "tika-vin02t9:242_14": "attā abhavissa…pe…",
  "tika-vin02t9:242_15": "evaṁ me rūpaṁ mā ahosī”ti imasmiṁyeva anattalakkhaṇasutte dukkhavasena anattataṁ dassesi. “Rūpaṁ,",
  "tika-vin02t9:242_16": "bhikkhave, aniccaṁ,",
  "tika-vin02t9:242_17": "yadaniccaṁ taṁ dukkhaṁ,",
  "tika-vin02t9:242_18": "yaṁ dukkhaṁ tadanattā,",
  "tika-vin02t9:242_19": "yadanattā,",
  "tika-vin02t9:242_20": "taṁ ‘netaṁ mama,",
  "tika-vin02t9:242_21": "nesohamasmi,",
  "tika-vin02t9:242_22": "na me so attā’ti evametaṁ yathābhūtaṁ sammappaññāya daṭṭhabba”nti imasmiṁ arahantasutte ubhayavasena anattataṁ dassesi. Kasmā?",
  "tika-vin02t9:242_23": "Aniccaṁ dukkhañca pākaṭaṁ,",
  "tika-vin02t9:242_24": "anattā apākaṭaṁ.",
  "tika-vin02t9:242_25": "Paribhogabhājanādīsu hi bhinnesu “aho anicca”nti vadanti,",
  "tika-vin02t9:242_26": "“aho anattā”ti pana vattā nāma natthi.",
  "tika-vin02t9:242_27": "Sarīre gaṇḍapiḷakāsu vā uṭṭhitāsu kaṇṭakena vā viddhā “aho dukkha”nti vadanti,",
  "tika-vin02t9:242_28": "“aho anattā”ti pana vattā nāma natthi. Kasmā?",
  "tika-vin02t9:242_29": "Idañhi anattalakkhaṇaṁ nāma avibhūtaṁ duddasaṁ duppaññāpanaṁ.",
  "tika-vin02t9:242_30": "Tathā hi sarabhaṅgādayopi satthāro nāddasaṁsu,",
  "tika-vin02t9:242_31": "kuto paññāpanā,",
  "tika-vin02t9:242_32": "tena naṁ bhagavā aniccavasena vā dukkhavasena vā ubhayavasena vā dassesi.",
  "tika-vin02t9:242_33": "Tayidaṁ imasmimpi teparivaṭṭe aniccadukkhavaseneva dassitaṁ.",
  "tika-vin02t9:242_34": "Vedanādīsupi eseva nayo.",
  "tika-vin02t9:243_0": "22.Tasmātihāti tasmā icceva vuttaṁ.",
  "tika-vin02t9:243_1": "Ti-kāra ha-kārā nipātā,",
  "tika-vin02t9:243_2": "yasmā ime pañcakkhandhā aniccā dukkhā anattā,",
  "tika-vin02t9:243_3": "tasmāti attho.",
  "tika-vin02t9:243_4": "Yaṁ kiñcīti anavasesapariyādānametaṁ.",
  "tika-vin02t9:243_5": "Yanti hi sāmaññena aniyamadassanaṁ,",
  "tika-vin02t9:243_6": "kiñcīti pakārato bhedaṁ āmasitvā aniyamadassanaṁ.",
  "tika-vin02t9:243_7": "Ubhayenapi atītaṁ vā…pe…",
  "tika-vin02t9:243_8": "santike vā appaṁ vā bahuṁ vā yādisaṁ vā tādisaṁ vā napuṁsakaniddesārahaṁ sabbaṁ byāpetvā saṅgaṇhāti,",
  "tika-vin02t9:243_9": "tasmā anavasesapariyādānametaṁ “yaṁ kiñcī”ti.",
  "tika-vin02t9:243_10": "Evañca sati aññesupi napuṁsakaniddesārahesu pasaṅgaṁ disvā tattha adhippetatthaṁ adhicca pavattanato atippasaṅgassa niyamanatthaṁ “rūpa”nti vuttaṁ.",
  "tika-vin02t9:243_11": "Evaṁ padadvayenapi rūpassa asesapariggaho kato hoti.",
  "tika-vin02t9:243_12": "Athassa atītādivibhāgaṁ ārabhati “atītānāgatapaccuppanna”ntiādinā.",
  "tika-vin02t9:243_13": "Tañhi kiñci atītaṁ kiñci anāgatādibhedanti.",
  "tika-vin02t9:243_14": "Esa nayo vedanādīsupi.",
  "tika-vin02t9:244_0": "Tattha rūpaṁ tāva addhāsantatisamayakhaṇavasena catudhā atītaṁ nāma hoti,",
  "tika-vin02t9:244_1": "tathā anāgatapaccuppannaṁ.",
  "tika-vin02t9:244_2": "Tattha addhāvasena tāva ekassa ekasmiṁ bhave paṭisandhito pubbe atītaṁ,",
  "tika-vin02t9:244_3": "cutito uddhamanāgataṁ,",
  "tika-vin02t9:244_4": "ubhinnamantare paccuppannaṁ.",
  "tika-vin02t9:244_5": "Santativasena sabhāgekautusamuṭṭhānaekāhārasamauṭṭhānañca pubbāpariyavasena vattamānampi paccuppannaṁ,",
  "tika-vin02t9:244_6": "tato pubbe visabhāgautuāhārasamuṭṭhānaṁ atītaṁ,",
  "tika-vin02t9:244_7": "pacchā anāgataṁ.",
  "tika-vin02t9:244_8": "Cittajaṁ ekavīthiekajavanaekasamāpattisamuṭṭhānaṁ paccuppannaṁ,",
  "tika-vin02t9:244_9": "tato pubbe atītaṁ,",
  "tika-vin02t9:244_10": "pacchā anāgataṁ.",
  "tika-vin02t9:244_11": "Kammasamuṭṭhānassa pāṭiyekkaṁ santativasena atītādibhedo natthi.",
  "tika-vin02t9:244_12": "Tesaṁyeva pana utuāhāracittasamuṭṭhānānaṁ upatthambhakavasena tassa atītādibhāvo veditabbo.",
  "tika-vin02t9:244_13": "Samayavasena ekamuhuttapubbaṇhasāyanharattidivādīsu samayesu santānavasena pavattamānaṁ taṁtaṁsamayavantaṁ rūpaṁ paccuppannaṁ nāma,",
  "tika-vin02t9:244_14": "tato pubbe atītaṁ,",
  "tika-vin02t9:244_15": "pacchā anāgataṁ.",
  "tika-vin02t9:244_16": "Khaṇavasena uppādādikkhaṇattayapariyāpannaṁ paccuppannaṁ,",
  "tika-vin02t9:244_17": "tato pubbe atītaṁ,",
  "tika-vin02t9:244_18": "pacchā anāgataṁ,",
  "tika-vin02t9:244_19": "idamevettha nippariyāyaṁ,",
  "tika-vin02t9:244_20": "sesā pariyāyakathā.",
  "tika-vin02t9:245_0": "Ajjhattaṁvā bahiddhā vāti cakkhādipañcavidhaṁ rūpaṁ attabhāvaṁ adhikicca pavattattā ajjhattaṁ,",
  "tika-vin02t9:245_1": "sesaṁ tato bāhirattā bahiddhā.",
  "tika-vin02t9:245_2": "Apica niyakajjhattampi idha ajjhattaṁ,",
  "tika-vin02t9:245_3": "parapuggalikampi ca bahiddhāti veditabbaṁ.",
  "tika-vin02t9:245_4": "Oḷārikaṁ vā sukhumaṁ vāti cakkhādīni nava,",
  "tika-vin02t9:245_5": "āpodhātuvajjā tisso dhātuyo cāti dvādasavidhaṁ rūpaṁ ghaṭṭanavasena gahetabbato oḷārikaṁ,",
  "tika-vin02t9:245_6": "sesaṁ tato viparītattā sukhumaṁ.",
  "tika-vin02t9:245_7": "Hīnaṁ vā paṇītaṁ vāti ettha hīnapaṇītabhāvo pariyāyato nippariyāyato ca.",
  "tika-vin02t9:245_8": "Tattha akaniṭṭhānaṁ rūpato sudassīnaṁ rūpaṁ hīnaṁ,",
  "tika-vin02t9:245_9": "tadeva sudassānaṁ rūpato paṇītaṁ.",
  "tika-vin02t9:245_10": "Evaṁ yāva narakasattānaṁ rūpaṁ,",
  "tika-vin02t9:245_11": "tāva pariyāyato hīnapaṇītatā veditabbā.",
  "tika-vin02t9:245_12": "Nippariyāyato pana yaṁ ārammaṇaṁ katvā akusalavipākaviññāṇaṁ uppajjati,",
  "tika-vin02t9:245_13": "taṁ hīnaṁ aniṭṭhabhāvato.",
  "tika-vin02t9:245_14": "Yaṁ pana ārammaṇaṁ katvā kusalavipākaviññāṇaṁ uppajjati,",
  "tika-vin02t9:245_15": "taṁ paṇītaṁ iṭṭhabhāvato.",
  "tika-vin02t9:245_16": "Yathā hi akusalavipāko sayaṁ aniṭṭho aniṭṭhe eva uppajjati, na iṭṭhe,",
  "tika-vin02t9:245_17": "evaṁ kusalavipākopi sayaṁ iṭṭho iṭṭheyeva uppajjati,",
  "tika-vin02t9:245_18": "na aniṭṭhe.",
  "tika-vin02t9:245_19": "Yaṁ dūre santike vāti yaṁ sukhumaṁ,",
  "tika-vin02t9:245_20": "tadeva duppaṭivijjhasabhāvattā dūre,",
  "tika-vin02t9:245_21": "itaraṁ suppaṭivijjhasabhāvattā santike.",
  "tika-vin02t9:245_22": "Apicettha okāsatopi upādāyupādāya dūrasantikatā veditabbā.",
  "tika-vin02t9:245_23": "Taṁ sabbanti taṁ atītādīhi padehi visuṁ niddiṭṭhaṁ sabbaṁ rūpaṁ.",
  "tika-vin02t9:245_24": "Sammappaññāya daṭṭhabbanti sahavipassanāya maggapaññāya daṭṭhabbaṁ.",
  "tika-vin02t9:246_0": "Yākāci vedanātiādīsu pana santativasena ca khaṇavasena ca vedanāya atītānāgatapaccuppannabhāvo veditabbo.",
  "tika-vin02t9:246_1": "Tattha santativasena ekavīthiekajavanaekasamāpattipariyāpannā ekavidhavisayasamāyogappavattā ca divasampi",
  "tika-vin02t9:246_2": "buddharūpaṁ passantassa dhammaṁ suṇantassa pavattasaddhādisahitavedanā paccuppannā,",
  "tika-vin02t9:246_3": "tato pubbe atītā,",
  "tika-vin02t9:246_4": "pacchā anāgatā.",
  "tika-vin02t9:246_5": "Khaṇavasena khaṇattayapariyāpannā paccuppannā,",
  "tika-vin02t9:246_6": "tato pubbe atītā,",
  "tika-vin02t9:246_7": "pacchā anāgatā.",
  "tika-vin02t9:246_8": "Ajjhattabahiddhābhedo niyakajjhattavasena veditabbo.",
  "tika-vin02t9:246_9": "Oḷārikasukhumabhedo “akusalā vedanā oḷārikā,",
  "tika-vin02t9:246_10": "kusalābyākatā vedanā sukhumā”tiādinā nayena vibhaṅge vuttena jātisabhāvapuggalalokiyalokuttaravasena veditabbo.",
  "tika-vin02t9:246_11": "Jātivasena tāva akusalavedanā sāvajjakiriyahetuto kilesasantāpasabhāvato ca avūpasantavuttīti kusalavedanāya oḷārikā,",
  "tika-vin02t9:246_12": "sabyāpārato saussāhato savipākato kilesasantāpasabhāvato sāvajjato ca vipākābyākatāya oḷārikā,",
  "tika-vin02t9:246_13": "savipākato kilesasantāpasabhāvato sabyāpajjato sāvajjato ca kiriyābyākatāya oḷārikā,",
  "tika-vin02t9:246_14": "kusalābyākatā pana vuttavipariyāyato akusalāya sukhumā.",
  "tika-vin02t9:246_15": "Dvepi kusalākusalavedanā sabyāpārato saussāhato savipākato ca yathāyogaṁ duvidhāyapi abyākatāya oḷārikā,",
  "tika-vin02t9:246_16": "vuttavipariyāyena duvidhāpi abyākatā tāhi sukhumā.",
  "tika-vin02t9:246_17": "Evaṁ tāva jātivasena oḷārikasukhumatā veditabbā.",
  "tika-vin02t9:247_0": "Sabhāvavasena pana dukkhavedanā nirassādato savipphārato ubbejanīyato abhibhavanato ca itarāhi dvīhi oḷārikā,",
  "tika-vin02t9:247_1": "itarā pana dve sātato santato paṇītato manāpato majjhattato ca yathāyogaṁ dukkhāya sukhumā.",
  "tika-vin02t9:247_2": "Ubho pana sukhadukkhā savipphārato khobhakaraṇato pākaṭato ca adukkhamasukhāya oḷārikā,",
  "tika-vin02t9:247_3": "sā vuttavipariyāyena tadubhayato sukhumā.",
  "tika-vin02t9:247_4": "Evaṁ sabhāvavasena oḷārikasukhumatā veditabbā.",
  "tika-vin02t9:247_5": "Puggalavasena pana asamāpannassa vedanā nānārammaṇavikkhittabhāvato samāpannassa vedanāya oḷārikā,",
  "tika-vin02t9:247_6": "vipariyāyena itarā sukhumā.",
  "tika-vin02t9:247_7": "Evaṁ puggalavasena oḷārikasukhumatā veditabbā.",
  "tika-vin02t9:247_8": "Lokiyalokuttaravasena pana sāsavā vedanā lokiyā.",
  "tika-vin02t9:247_9": "Sā āsavuppattihetuto oghaniyato yoganiyato ganthaniyato nīvaraṇiyato upādāniyato saṁkilesikato puthujjanasādhāraṇato ca anāsavāya oḷārikā,",
  "tika-vin02t9:247_10": "sā vipariyāyena sāsavāya sukhumā.",
  "tika-vin02t9:247_11": "Evaṁ lokiyalokuttaravasena oḷārikasukhumatā veditabbā.",
  "tika-vin02t9:248_0": "Tattha jātiādivasena sambhedo pariharitabbo.",
  "tika-vin02t9:248_1": "Akusalavipākakāyaviññāṇasampayuttā hi vedanā jātivasena abyākatattā sukhumāpi samānā sabhāvādivasena oḷārikā hoti.",
  "tika-vin02t9:248_2": "Vuttañhetaṁ “abyākatā vedanā sukhumā,",
  "tika-vin02t9:248_3": "dukkhā vedanā oḷārikā.",
  "tika-vin02t9:248_4": "Asamāpannassa vedanā oḷārikā,",
  "tika-vin02t9:248_5": "sāsavā vedanā oḷārikā”ti.",
  "tika-vin02t9:248_6": "Yathā ca dukkhavedanā,",
  "tika-vin02t9:248_7": "evaṁ sukhādayopi jātivasena oḷārikā,",
  "tika-vin02t9:248_8": "sabhāvādivasena sukhumā honti.",
  "tika-vin02t9:248_9": "Tasmā yathā jātiādivasena sambhedo na hoti,",
  "tika-vin02t9:248_10": "tathā vedanānaṁ oḷārikasukhumatā veditabbā.",
  "tika-vin02t9:248_11": "Seyyathidaṁ –",
  "tika-vin02t9:248_12": "abyākatā jātivasena kusalākusalāhi sukhumā.",
  "tika-vin02t9:248_13": "Na tattha “katamā abyākatā,",
  "tika-vin02t9:248_14": "kiṁ dukkhā,",
  "tika-vin02t9:248_15": "kiṁ sukhā,",
  "tika-vin02t9:248_16": "kiṁ samāpannassa,",
  "tika-vin02t9:248_17": "kiṁ asamāpannassa,",
  "tika-vin02t9:248_18": "kiṁ sāsavā,",
  "tika-vin02t9:248_19": "kiṁ anāsavā”ti evaṁ sabhāvādibhedo parāmasitabbo.",
  "tika-vin02t9:248_20": "Esa nayo sabbattha.",
  "tika-vin02t9:249_0": "Apica “taṁ taṁ vā pana vedanaṁ upādāyupādāya vedanā oḷārikā sukhumā daṭṭhabbā”ti vacanato akusalādīsupi",
  "tika-vin02t9:249_1": "lobhasahagatāya dosasahagatavedanā aggi viya attano nissayadahanato oḷārikā,",
  "tika-vin02t9:249_2": "lobhasahagatā sukhumā.",
  "tika-vin02t9:249_3": "Dosasahagatāpi niyatā oḷārikā,",
  "tika-vin02t9:249_4": "aniyatā sukhumā.",
  "tika-vin02t9:249_5": "Niyatāpi kappaṭṭhitikā oḷārikā,",
  "tika-vin02t9:249_6": "itarā sukhumā.",
  "tika-vin02t9:249_7": "Kappaṭṭhitikāsupi asaṅkhārikā oḷārikā,",
  "tika-vin02t9:249_8": "itarā sukhumā.",
  "tika-vin02t9:249_9": "Lobhasahagatā pana diṭṭhisampayuttā oḷārikā,",
  "tika-vin02t9:249_10": "itarā sukhumā.",
  "tika-vin02t9:249_11": "Sāpi niyatā kappaṭṭhitikā asaṅkhārikā oḷārikā,",
  "tika-vin02t9:249_12": "itarā sukhumā,",
  "tika-vin02t9:249_13": "avisesena akusalā bahuvipākā oḷārikā,",
  "tika-vin02t9:249_14": "appavipākā sukhumā.",
  "tika-vin02t9:249_15": "Kusalā pana appavipākā oḷārikā,",
  "tika-vin02t9:249_16": "bahuvipākā sukhumā.",
  "tika-vin02t9:250_0": "Apica kāmāvacarakusalā oḷārikā,",
  "tika-vin02t9:250_1": "rūpāvacarā sukhumā,",
  "tika-vin02t9:250_2": "tato arūpāvacarā,",
  "tika-vin02t9:250_3": "tato lokuttarā.",
  "tika-vin02t9:250_4": "Kāmāvacarā ca dānamayā oḷārikā,",
  "tika-vin02t9:250_5": "sīlamayā sukhumā,",
  "tika-vin02t9:250_6": "tato bhāvanāmayā.",
  "tika-vin02t9:250_7": "Bhāvanāmayāpi duhetukā oḷārikā,",
  "tika-vin02t9:250_8": "tihetukā sukhumā.",
  "tika-vin02t9:250_9": "Tihetukāpi sasaṅkhārikā oḷārikā,",
  "tika-vin02t9:250_10": "asaṅkhārikā sukhumā.",
  "tika-vin02t9:250_11": "Rūpāvacarā paṭhamajjhānikā oḷārikā…pe…",
  "tika-vin02t9:250_12": "pañcamajjhānikā sukhumāva.",
  "tika-vin02t9:250_13": "Arūpāvacarā ākāsānañcāyatanasampayuttā oḷārikā…pe…",
  "tika-vin02t9:250_14": "nevasaññānāsaññāyatanasampayuttā sukhumāva.",
  "tika-vin02t9:250_15": "Lokuttarā ca sotāpattimaggasampayuttā oḷārikā…pe…",
  "tika-vin02t9:250_16": "arahattamaggasampayuttā sukhumāva.",
  "tika-vin02t9:250_17": "Esa nayo taṁtaṁbhūmivipākakiriyavedanāsu dukkhādiasamāpannādisāsavādivasena vuttavedanāsu ca.",
  "tika-vin02t9:251_0": "Okāsavasena cāpi niraye dukkhā oḷārikā,",
  "tika-vin02t9:251_1": "tiracchānayoniyaṁ sukhumā…pe…",
  "tika-vin02t9:251_2": "paranimmitavasavattī sukhumāva.",
  "tika-vin02t9:251_3": "Yathā ca dukkhā,",
  "tika-vin02t9:251_4": "evaṁ sukhāpi sabbattha yathānurūpaṁ yojetabbā.",
  "tika-vin02t9:251_5": "Vatthuvasena cāpi hīnavatthukā yā kāci vedanā oḷārikā,",
  "tika-vin02t9:251_6": "paṇītavatthukā sukhumā.",
  "tika-vin02t9:251_7": "Hīnappaṇītabhede yā oḷārikā, sā hīnā.",
  "tika-vin02t9:251_8": "Yā ca sukhumā,",
  "tika-vin02t9:251_9": "sā paṇītāti veditabbā.",
  "tika-vin02t9:251_10": "Dūrapadaṁ pana akusalā vedanā kusalābyākatāhi vedanāhi dūre,",
  "tika-vin02t9:251_11": "santikapadaṁ akusalā vedanā akusalāya vedanāya santiketiādinā nayena vibhattaṁ.",
  "tika-vin02t9:251_12": "Tasmā akusalā vedanā visabhāgato asaṁsaṭṭhato asarikkhato ca kusalābyākatāhi dūre,",
  "tika-vin02t9:251_13": "tathā kusalābyākatā akusalāya.",
  "tika-vin02t9:251_14": "Esa nayo sabbavāresu.",
  "tika-vin02t9:251_15": "Akusalā pana vedanā sabhāgato ca saṁsaṭṭhato ca sarikkhato ca akusalāya santiketi.",
  "tika-vin02t9:251_16": "Taṁtaṁvedanāsampayuttānaṁ pana saññādīnampi evameva veditabbaṁ.",
  "tika-vin02t9:252_0": "23.Sutavāti āgamādhigamasaṅkhātena bāhusaccena samannāgatattā sutavā.",
  "tika-vin02t9:252_1": "Nibbindatīti ukkaṇṭhati.",
  "tika-vin02t9:252_2": "Ettha ca nibbidāti vuṭṭhānagāminīvipassanā adhippetā.",
  "tika-vin02t9:252_3": "Nibbindaṁ virajjatīti ettha virāgavasena cattāro maggā kathitā.",
  "tika-vin02t9:252_4": "Virāgā vimuccatīti virāgena maggeneva hetubhūtena paṭippassaddhivimuttivasena vimuccati.",
  "tika-vin02t9:252_5": "Iminā cattāri sāmaññaphalāni kathitāni.",
  "tika-vin02t9:252_6": "Vimuttasmiṁ vimuttamiti ñāṇaṁ hotīti iminā pana paccavekkhaṇañāṇaṁ kathitaṁ.",
  "tika-vin02t9:252_7": "Khīṇā jātītiādīhi tassa bhūmi.",
  "tika-vin02t9:252_8": "Tena hi ñāṇena ariyasāvako paccavekkhanto “khīṇā jātī”tiādīni pajānāti.",
  "tika-vin02t9:252_9": "Katamā panassa jāti khīṇā,",
  "tika-vin02t9:252_10": "kathañca naṁ pajānātīti?",
  "tika-vin02t9:252_11": "Na tāvassa atītā jāti khīṇā pubbeva khīṇattā,",
  "tika-vin02t9:252_12": "na anāgatā anāgate vāyāmābhāvato,",
  "tika-vin02t9:252_13": "na paccuppannā.",
  "tika-vin02t9:252_14": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "tika-vin02t9:252_15": "sā maggassa bhāvitattā anuppādadhammataṁ āpajjanena khīṇā,",
  "tika-vin02t9:252_16": "taṁ so maggabhāvanāya pahīnakilese paccavekkhitvā kilesābhāve vijjamānampi kammaṁ āyatiṁ appaṭisandhikaṁ hotīti jānanto pajānāti.",
  "tika-vin02t9:253_0": "Vusitanti vutthaṁ parivutthaṁ,",
  "tika-vin02t9:253_1": "kataṁ caritaṁ niṭṭhitanti attho.",
  "tika-vin02t9:253_2": "Brahmacariyanti maggabrahmacariyaṁ.",
  "tika-vin02t9:253_3": "Puthujjanakalyāṇakena hi saddhiṁ satta sekkhā maggabrahmacariyaṁ vasanti nāma,",
  "tika-vin02t9:253_4": "khīṇāsavo vutthavāso,",
  "tika-vin02t9:253_5": "tasmā ariyasāvako attano brahmacariyavāsaṁ paccavekkhanto “vusitaṁ brahmacariya”nti pajānāti.",
  "tika-vin02t9:253_6": "Kataṁ karaṇīyanti catūsu saccesu catūhi maggehi pariññāpahānasacchikiriyābhāvanāvasena soḷasavidhampi kiccaṁ niṭṭhāpitanti attho.",
  "tika-vin02t9:253_7": "Puthujjanakalyāṇakādayo hi taṁ kiccaṁ karonti,",
  "tika-vin02t9:253_8": "khīṇāsavo katakaraṇīyo.",
  "tika-vin02t9:253_9": "Tasmā ariyasāvako attano karaṇīyaṁ paccavekkhanto “kataṁ karaṇīya”nti pajānāti.",
  "tika-vin02t9:253_10": "Nāparaṁ itthattāyāti idāni puna itthabhāvāya evaṁsoḷasakiccabhāvāya,",
  "tika-vin02t9:253_11": "kilesakkhayāya vā maggabhāvanākiccaṁ me natthīti pajānāti.",
  "tika-vin02t9:253_12": "Atha vā itthattāyāti itthabhāvā imasmā evaṁpakārā idāni vattamānakkhandhasantānā aparaṁ khandhasantānaṁ mayhaṁ natthi,",
  "tika-vin02t9:253_13": "ime pana pañcakkhandhā pariññātā tiṭṭhanti chinnamūlakā rukkhā viya.",
  "tika-vin02t9:253_14": "Te carimakaviññāṇanirodhena anupādāno viya jātavedo nibbāyissantīti pajānāti.",
  "tika-vin02t9:254_0": "24.Attamanā te bhikkhū bhagavato bhāsitaṁ abhinandunti te bhikkhū sakamanā tuṭṭhamanā,",
  "tika-vin02t9:254_1": "pītisomanassehi vā samattamanā hutvā karavīkarutamañjunā kaṇṇasukhena paṇḍitajanahadayānaṁ amatābhisekasadisena",
  "tika-vin02t9:254_2": "brahmassarena bhāsato bhagavato vacanaṁ sukathitaṁ sulapitaṁ “evametaṁ bhagavā,",
  "tika-vin02t9:254_3": "evametaṁ sugatā”ti matthakena sampaṭicchantā anumodiṁsu ceva sampaṭicchiṁsu cāti attho.",
  "tika-vin02t9:254_4": "Ayañhi abhinanda-saddo “abhinandati abhivadatī”tiādīsu taṇhāyapi āgato.",
  "tika-vin02t9:254_5": "“Annamevābhinandanti,",
  "tika-vin02t9:254_6": "ubhaye devamānusā”tiādīsu upagamanepi.",
  "tika-vin02t9:255_0": "“Cirappavāsiṁ purisaṁ, dūrato sotthimāgataṁ;",
  "tika-vin02t9:256_0": "Ñātimittā suhajjā ca, abhinandanti āgata”nti. –",
  "tika-vin02t9:257_0": "Ādīsu sampaṭicchanepi.",
  "tika-vin02t9:257_1": "“Abhinanditvā anumoditvā”tiādīsu anumodanepi.",
  "tika-vin02t9:257_2": "Svāyamidha anumodanasampaṭicchanesu yujjati.",
  "tika-vin02t9:257_3": "Tena vuttaṁ “anumodiṁsu ceva sampaṭicchiṁsu cā”ti.",
  "tika-vin02t9:257_4": "Anupādāya āsavehi cittāni vimucciṁsūti anuppādanirodhena nirujjhamānehi āsavehi anupādāya aggahetvā kañci",
  "tika-vin02t9:257_5": "dhammaṁ “ahaṁ mamā”ti anādiyitvāva cittāni vimucciṁsu.",
  "tika-vin02t9:257_6": "Cha arahantoti bhagavatā saddhiṁ cha janā arahanto.",
  "tika-vin02t9:257_7": "Aññesaṁ pana devabrahmānampi arahattappattisambhavato idaṁ manussaarahanteyeva sandhāya vuttanti āha “cha manussā arahanto hontī”ti.",
  "tika-vin02t9:258_0": "Anattalakkhaṇasuttavaṇṇanā niṭṭhitā.",
  "tika-vin02t9:259_0": "Pañcavaggiyakathā niṭṭhitā.",
  "tika-vin02t9:260_0": "Yasassa pabbajjākathāvaṇṇanā",
  "tika-vin02t9:261_0": "25.",
  "tika-vin02t9:261_1": "Idāni yasassa pabbajjaṁ dassetuṁ “tena kho pana samayenā”tiādi āraddhaṁ.",
  "tika-vin02t9:261_2": "Tatrāyaṁ anuttānapadavaṇṇanā –",
  "tika-vin02t9:261_3": "hemantikotiādīsu yattha sukhaṁ hoti hemantakāle vasituṁ,",
  "tika-vin02t9:261_4": "ayaṁ hemantiko.",
  "tika-vin02t9:261_5": "Itaresupi eseva nayo.",
  "tika-vin02t9:261_6": "Ayaṁ panettha vacanattho –",
  "tika-vin02t9:261_7": "hemante vāso hemantaṁ uttarapadalopena,",
  "tika-vin02t9:261_8": "hemantaṁ arahatīti hemantiko.",
  "tika-vin02t9:261_9": "Itaresupi eseva nayo.",
  "tika-vin02t9:261_10": "Tattha vassiko pāsādo nātiucco hoti nātinīco,",
  "tika-vin02t9:261_11": "dvāravātapānānipissa nātibahūni nātitanūni,",
  "tika-vin02t9:261_12": "bhūmattharaṇapaccattharaṇakhajjabhojjānipettha missakāneva vaṭṭanti.",
  "tika-vin02t9:261_13": "Hemantike thambhāpi bhittiyopi nīcā honti,",
  "tika-vin02t9:261_14": "dvāravātapānāni tanukāni sukhumachiddāni,",
  "tika-vin02t9:261_15": "uṇhappavesanatthāya bhittiniyyūhāni hariyanti,",
  "tika-vin02t9:261_16": "bhūmattharaṇapaccattharaṇanivāsanapārupanāni panettha uṇhavikiriyāni kambalādīni vaṭṭanti,",
  "tika-vin02t9:261_17": "khajjabhojjaṁ siniddhaṁ kaṭukasannissitañca.",
  "tika-vin02t9:261_18": "Gimhike thambhāpi bhittiyopi uccā honti,",
  "tika-vin02t9:261_19": "dvāravātapānāni panettha bahūni vipulajātāni honti,",
  "tika-vin02t9:261_20": "bhūmattharaṇāni sītavikiriyāni dukūlamayāni vaṭṭanti,",
  "tika-vin02t9:261_21": "khajjabhojjāni madhurarasasītavikiriyāni,",
  "tika-vin02t9:261_22": "vātapānasamīpesu cettha navā cāṭiyo ṭhapetvā udakassa pūretvā nīluppalādīhi sañchādenti,",
  "tika-vin02t9:261_23": "tesu tesu padesesu udakayantāni karonti,",
  "tika-vin02t9:261_24": "yehi deve vassante viya udakadhārā nikkhamanti.",
  "tika-vin02t9:262_0": "Nippurisehīti purisavirahitehi.",
  "tika-vin02t9:262_1": "Na kevalañcettha tūriyāneva nippurisāni,",
  "tika-vin02t9:262_2": "sabbaṭṭhānānipi nippurisāneva.",
  "tika-vin02t9:262_3": "Dovārikāpi itthiyova,",
  "tika-vin02t9:262_4": "nahāpanādiparikammakarāpi itthiyova.",
  "tika-vin02t9:262_5": "Pitā kira “tathārūpaṁ issariyasukhasampattiṁ anubhavamānassa purisaṁ disvā parisaṅkā uppajjati,",
  "tika-vin02t9:262_6": "sā me puttassa mā ahosī”ti sabbakiccesu itthiyova ṭhapāpesi.",
  "tika-vin02t9:262_7": "Pañcahi kāmaguṇehīti rūpasaddādīhi pañcahi kāmakoṭṭhāsehi.",
  "tika-vin02t9:262_8": "Samappitassāti sammā appitassa,",
  "tika-vin02t9:262_9": "upetassāti attho.",
  "tika-vin02t9:262_10": "Samaṅgībhūtassāti tasseva vevacanaṁ.",
  "tika-vin02t9:262_11": "Paricārayamānassāti parito cārayamānassa,",
  "tika-vin02t9:262_12": "tasmiṁ tasmiṁ kāmaguṇe indriyāni cārayamānassāti attho.",
  "tika-vin02t9:262_13": "Āḷambaranti paṇavaṁ.",
  "tika-vin02t9:262_14": "Vikesikanti muttakesaṁ,",
  "tika-vin02t9:262_15": "vippakiṇṇakesanti attho.",
  "tika-vin02t9:262_16": "Vikkheḷikanti vissandamānalālaṁ.",
  "tika-vin02t9:262_17": "Vippalapantiyoti viruddhaṁ palapantiyo vā rudantiyo vā.",
  "tika-vin02t9:262_18": "Susānaṁ maññeti āmakasusānaṁ viya addasa sakaṁ parijananti sambandho.",
  "tika-vin02t9:262_19": "Udānaṁ udānesīti saṁvegavasena udānaṁ udānesi,",
  "tika-vin02t9:262_20": "saṁvegavasappavattaṁ vācaṁ nicchāresīti attho.",
  "tika-vin02t9:263_0": "26.Idaṁ kho yasāti bhagavā nibbānaṁ sandhāyāha.",
  "tika-vin02t9:263_1": "Tañhi taṇhādīhi kilesehi anupaddutaṁ anupassaṭṭhañca.",
  "tika-vin02t9:263_2": "Anupubbiṁ kathanti dānānantaraṁ sīlaṁ,",
  "tika-vin02t9:263_3": "sīlānantaraṁ saggaṁ,",
  "tika-vin02t9:263_4": "saggānantaraṁ magganti evamanupaṭipāṭikathaṁ.",
  "tika-vin02t9:263_5": "Tattha dānakathā nāma “idaṁ dānaṁ nāma sukhānaṁ nidānaṁ,",
  "tika-vin02t9:263_6": "sampattīnaṁ mūlaṁ,",
  "tika-vin02t9:263_7": "bhogānaṁ patiṭṭhā,",
  "tika-vin02t9:263_8": "visamagatassa tāṇaṁ leṇaṁ gati parāyaṇaṁ,",
  "tika-vin02t9:263_9": "idhalokaparalokesu dānasadiso avassayo patiṭṭhā ārammaṇaṁ tāṇaṁ leṇaṁ gati parāyaṇaṁ natthi.",
  "tika-vin02t9:263_10": "Idañhi avassayaṭṭhena ratanamayasīhāsanasadisaṁ,",
  "tika-vin02t9:263_11": "patiṭṭhānaṭṭhena mahāpathavīsadisaṁ,",
  "tika-vin02t9:263_12": "ārammaṇaṭṭhena ālambanarajjusadisaṁ,",
  "tika-vin02t9:263_13": "idañhi dukkhanittharaṇaṭṭhena nāvā,",
  "tika-vin02t9:263_14": "samassāsanaṭṭhena saṅgāmasūro,",
  "tika-vin02t9:263_15": "bhayaparittāṇaṭṭhena susaṅkhatanagaraṁ,",
  "tika-vin02t9:263_16": "maccheramalādīhi anupalittaṭṭhena padumaṁ,",
  "tika-vin02t9:263_17": "tesaṁ nidahanaṭṭhena aggi,",
  "tika-vin02t9:263_18": "durāsadaṭṭhena āsīviso,",
  "tika-vin02t9:263_19": "asantāsanaṭṭhena sīho,",
  "tika-vin02t9:263_20": "balavantaṭṭhena hatthī,",
  "tika-vin02t9:263_21": "abhimaṅgalasammataṭṭhena setausabho,",
  "tika-vin02t9:263_22": "khemantabhūmisampāpanaṭṭhena valāhako assarājā.",
  "tika-vin02t9:263_23": "Dānaṁ nāmetaṁ mayā gatamaggo,",
  "tika-vin02t9:263_24": "mayheveso vaṁso,",
  "tika-vin02t9:263_25": "mayā dasa pāramiyo pūrentena velāmamahāyaññā mahāgovindamahāyaññā mahāsudassanamahāyaññā vessantaramahāyaññāti aneke mahāyaññā pavattitā,",
  "tika-vin02t9:263_26": "sasabhūtena jalite aggikkhandhe attānaṁ niyyātentena sampattayācakānaṁ cittaṁ gahitaṁ.",
  "tika-vin02t9:263_27": "Dānañhi loke sakkasampattiṁ deti,",
  "tika-vin02t9:263_28": "mārasampattiṁ brahmasampattiṁ cakkavattisampattiṁ sāvakapāramiñāṇaṁ paccekabodhiñāṇaṁ abhisambodhiñāṇaṁ detī”ti evamādinā dānaguṇappaṭisaṁyuttakathā.",
  "tika-vin02t9:264_0": "Yasmā pana dānaṁ dadanto sīlaṁ samādātuṁ sakkoti,",
  "tika-vin02t9:264_1": "tasmā tadanantaraṁ sīlakathaṁ kathesi.",
  "tika-vin02t9:264_2": "Dānañhi nāma dakkhiṇeyyesu hitajjhāsayena pūjanajjhāsayena vā attano santakassa paresaṁ pariccajanaṁ,",
  "tika-vin02t9:264_3": "tasmā dāyako sattesu ekantahitajjhāsayo purisapuggalo,",
  "tika-vin02t9:264_4": "paresaṁ vā santakaṁ haratīti aṭṭhānametaṁ.",
  "tika-vin02t9:264_5": "Tasmā dānaṁ dadanto sīlaṁ samādātuṁ sakkotīti dānānantaraṁ sīlaṁ vuttaṁ.",
  "tika-vin02t9:264_6": "Apica dānakathā tāva pacurajanesupi pavattiyā sabbasādhāraṇattā sukarattā sīle patiṭṭhānassa upāyabhāvato ca ādito kathitā.",
  "tika-vin02t9:264_7": "Pariccāgasīlo hi puggalo pariggahavatthūsu nissaṅgabhāvato sukheneva sīlāni samādiyati,",
  "tika-vin02t9:264_8": "tattha ca suppatiṭṭhito hoti.",
  "tika-vin02t9:264_9": "Sīlena dāyakapaṭiggāhakavisuddhito parānuggahaṁ vatvā parapīḷānivattivacanato kiriyadhammaṁ vatvā akiriyadhammavacanato",
  "tika-vin02t9:264_10": "bhogayasasampattihetuṁ vatvā bhavasampattihetuvacanato ca dānakathānantaraṁ sīlakathā kathitā.",
  "tika-vin02t9:265_0": "Sīlakathā nāma “sīlaṁ nāmetaṁ avassayo patiṭṭhā ārammaṇaṁ tāṇaṁ leṇaṁ gati parāyaṇaṁ.",
  "tika-vin02t9:265_1": "Sīlaṁ nāmetaṁ mama vaṁso,",
  "tika-vin02t9:265_2": "ahaṁ saṅkhapālanāgarājakāle bhūridattanāgarājakāle campeyyanāgarājakāle sīlavarājakāle mātuposakahatthirājakāle",
  "tika-vin02t9:265_3": "chaddantahatthirājakāleti anantesu attabhāvesu sīlaṁ paripūresiṁ.",
  "tika-vin02t9:265_4": "Idhalokaparalokasampattīnañhi sīlasadiso avassayo sīlasadisā patiṭṭhā ārammaṇaṁ tāṇaṁ leṇaṁ gati parāyaṇaṁ natthi,",
  "tika-vin02t9:265_5": "sīlālaṅkārasadiso alaṅkāro natthi,",
  "tika-vin02t9:265_6": "sīlapupphasadisaṁ pupphaṁ natthi,",
  "tika-vin02t9:265_7": "sīlagandhasadiso gandho natthi.",
  "tika-vin02t9:265_8": "Sīlālaṅkārena hi alaṅkataṁ sīlakusumapiḷandhanaṁ sīlagandhānulittaṁ sadevakopi loko olokento tittiṁ na gacchatī”ti evamādisīlaguṇappaṭisaṁyuttakathā.",
  "tika-vin02t9:266_0": "Idaṁ pana sīlaṁ nissāya ayaṁ saggo labbhatīti dassanatthaṁ sīlānantaraṁ saggakathaṁ kathesi.",
  "tika-vin02t9:266_1": "Saggakathā nāma “ayaṁ saggo nāma iṭṭho kanto manāpo,",
  "tika-vin02t9:266_2": "niccamettha kīḷā,",
  "tika-vin02t9:266_3": "niccaṁ sampattiyo labbhanti,",
  "tika-vin02t9:266_4": "cātumahārājikā devā navutivassasatasahassāni dibbasukhaṁ dibbasampattiṁ paṭilabhanti,",
  "tika-vin02t9:266_5": "tāvatiṁsā tisso ca vassakoṭiyo saṭṭhi ca vassasatasahassānī”ti evamādisaggaguṇapaṭisaṁyuttakathā.",
  "tika-vin02t9:266_6": "Saggasampattiṁ kathayantānañhi buddhānaṁ mukhaṁ nappahoti.",
  "tika-vin02t9:266_7": "Vuttampi cetaṁ “anekapariyāyena kho ahaṁ,",
  "tika-vin02t9:266_8": "bhikkhave,",
  "tika-vin02t9:266_9": "saggakathaṁ katheyya”ntiādi.",
  "tika-vin02t9:267_0": "Evaṁ saggakathāya palobhetvā puna hatthiṁ alaṅkaritvā tassa soṇḍaṁ chindanto viya ayampi saggo anicco addhuvo,",
  "tika-vin02t9:267_1": "na ettha chandarāgo kātabboti dassanatthaṁ “appassādā kāmā bahudukkhā bahupāyāsā,",
  "tika-vin02t9:267_2": "ādīnavo ettha bhiyyo”tiādinā nayena kāmānaṁ ādīnavaṁ okāraṁ saṁkilesaṁ kathesi.",
  "tika-vin02t9:267_3": "Tattha ādīnavoti doso,",
  "tika-vin02t9:267_4": "aniccatādinā appassādatādinā ca dūsitabhāvoti attho.",
  "tika-vin02t9:267_5": "Atha vā ādīnaṁ vāti pavattatīti ādīnavo,",
  "tika-vin02t9:267_6": "paramakapaṇatā.",
  "tika-vin02t9:267_7": "Tathā ca kāmā yathābhūtaṁ paccavekkhantānaṁ paccupatiṭṭhanti.",
  "tika-vin02t9:267_8": "Okāroti lāmakabhāvo nihīnabhāvo aseṭṭhehi sevitabbatā seṭṭhehi na sevitabbatā ca.",
  "tika-vin02t9:267_9": "Saṁkilesoti tehi sattānaṁ saṁkilissanaṁ,",
  "tika-vin02t9:267_10": "vibādhetabbatā upatāpetabbatāti attho.",
  "tika-vin02t9:268_0": "Evaṁ kāmādīnavena tajjetvā nekkhamme ānisaṁsaṁ pakāsesi.",
  "tika-vin02t9:268_1": "Yattakā ca kāmesu ādīnavā,",
  "tika-vin02t9:268_2": "paṭipakkhato tattakāva nekkhamme ānisaṁsā.",
  "tika-vin02t9:268_3": "Apica “nekkhammaṁ nāmetaṁ asambādhaṁ asaṁkiliṭṭhaṁ,",
  "tika-vin02t9:268_4": "nikkhantaṁ kāmehi,",
  "tika-vin02t9:268_5": "nikkhantaṁ kāmasaññāya,",
  "tika-vin02t9:268_6": "nikkhantaṁ kāmavitakkehi,",
  "tika-vin02t9:268_7": "nikkhantaṁ kāmapariḷāhehi,",
  "tika-vin02t9:268_8": "nikkhantaṁ byāpārato”tiādinā nayena nekkhamme ānisaṁsaṁ pakāsesi,",
  "tika-vin02t9:268_9": "pabbajjāya jhānādīsu ca guṇe vibhāvesi vaṇṇesi.",
  "tika-vin02t9:268_10": "Ettha ca saggaṁ kathetvā svāyaṁ saggo rāgādīhi upakkiliṭṭho,",
  "tika-vin02t9:268_11": "sabbathāpi anupakkiliṭṭho ariyamaggoti dassanatthaṁ saggānantaraṁ maggo kathetabbo.",
  "tika-vin02t9:268_12": "Maggañca kathentena tadadhigamupāyasandassanatthaṁ saggapariyāpannāpi pageva itare sabbepi kāmā nāma",
  "tika-vin02t9:268_13": "bahvādīnavā aniccā addhuvā vipariṇāmadhammāti kāmānaṁ ādīnavo,",
  "tika-vin02t9:268_14": "hīnā gammā pothujjanikā anariyā anatthasañhitāti tesaṁ okāro lāmakabhāvo,",
  "tika-vin02t9:268_15": "sabbepi bhavā kilesānaṁ vatthubhūtāti tattha saṁkileso,",
  "tika-vin02t9:268_16": "sabbasaṁkilesavippamuttaṁ nibbānanti nekkhamme ānisaṁso ca kathetabboti kāmesu ādīnavo okāro saṁkileso nekkhamme ca ānisaṁso pakāsitoti daṭṭhabbaṁ.",
  "tika-vin02t9:269_0": "Kallacittanti kammaniyacittaṁ,",
  "tika-vin02t9:269_1": "heṭṭhā pavattitadesanāya assaddhiyādīnaṁ cittadosānaṁ vigatattā uparidesanāya bhājanabhāvūpagamanena kammakkhamacittanti attho.",
  "tika-vin02t9:269_2": "Assaddhiyādayo vā yasmā cittassa rogabhūtā tadā tassa vigatā,",
  "tika-vin02t9:269_3": "tasmā kallacittaṁ arogacittanti attho.",
  "tika-vin02t9:269_4": "Diṭṭhimānādikilesavigamena muducittaṁ,",
  "tika-vin02t9:269_5": "kāmacchandādivigamena vinīvaraṇacittaṁ,",
  "tika-vin02t9:269_6": "sammāpaṭipattiyaṁ uḷārapītipāmojjayogena udaggacittaṁ.",
  "tika-vin02t9:269_7": "Tattha saddhāsampattiyā pasannacittaṁ yadā bhagavā aññāsīti sambandho.",
  "tika-vin02t9:269_8": "Atha vā kallacittanti kāmacchandavigamena arogacittaṁ.",
  "tika-vin02t9:269_9": "Muducittanti byāpādavigamena mettāvasena akaṭhinacittaṁ.",
  "tika-vin02t9:269_10": "Vinīvaraṇacittanti uddhaccakukkuccavigamena vikkhepassa vigatattā tena apihitacittaṁ.",
  "tika-vin02t9:269_11": "Udaggacittanti thinamiddhavigamena sampaggahavasena alīnacittaṁ.",
  "tika-vin02t9:269_12": "Pasannacittanti vicikicchāvigamena sammāpaṭipattiyaṁ adhimuttacittanti evampettha attho veditabbo.",
  "tika-vin02t9:269_13": "Sāmukkaṁsikāti sāmaṁ ukkaṁsikā,",
  "tika-vin02t9:269_14": "attanāyeva uddharitvā gahitā,",
  "tika-vin02t9:269_15": "sayambhūñāṇena diṭṭhā asādhāraṇā aññesanti attho.",
  "tika-vin02t9:269_16": "Kā ca pana sāti?",
  "tika-vin02t9:269_17": "Ariyasaccadesanā.",
  "tika-vin02t9:269_18": "Tenevāha “dukkhaṁ samudayaṁ nirodhaṁ magga”nti.",
  "tika-vin02t9:270_0": "Seyyathāpītiādinā upamāvasena tassa kilesappahānaṁ ariyamagguppādañca dasseti.",
  "tika-vin02t9:270_1": "Apagatakāḷakanti vigatakāḷakaṁ.",
  "tika-vin02t9:270_2": "Sammadevāti suṭṭhu eva.",
  "tika-vin02t9:270_3": "Rajananti nīlapītādiraṅgajātaṁ.",
  "tika-vin02t9:270_4": "Paṭiggaṇheyyāti gaṇheyya,",
  "tika-vin02t9:270_5": "pabhassaraṁ bhaveyya.",
  "tika-vin02t9:270_6": "Tasmiṁyeva āsaneti tassaṁyeva nisajjāyaṁ.",
  "tika-vin02t9:270_7": "Etenassa lahuvipassakatā tikkhapaññatā sukhapaṭipadakhippābhiññatā ca dassitā hoti.",
  "tika-vin02t9:270_8": "Virajantiādi vuttanayameva.",
  "tika-vin02t9:270_9": "Tatridaṁ upamāsaṁsandanaṁ –",
  "tika-vin02t9:270_10": "vatthaṁ viya cittaṁ,",
  "tika-vin02t9:270_11": "vatthassa āgantukamalehi kiliṭṭhabhāvo viya cittassa rāgādimalehi saṁkiliṭṭhabhāvo,",
  "tika-vin02t9:270_12": "dhovanasilā viya anupubbikathā,",
  "tika-vin02t9:270_13": "udakaṁ viya saddhā,",
  "tika-vin02t9:270_14": "udakena temetvā temetvā ūsagomayachārikakhārakehi kāḷakapadese sammadditvā vatthassa dhovanapayogo viya",
  "tika-vin02t9:270_15": "saddhāsinehena temetvā temetvā satisamādhipaññāhi dose sithile katvā sīlasutādividhinā cittassa sodhane",
  "tika-vin02t9:270_16": "vīriyārambho,",
  "tika-vin02t9:270_17": "tena payogena vatthe kāḷakāpagamo viya vīriyārambhena kilesavikkhambhanaṁ,",
  "tika-vin02t9:270_18": "raṅgajātaṁ viya ariyamaggo,",
  "tika-vin02t9:270_19": "tena suddhassa vatthassa pabhassarabhāvo viya vikkhambhitakilesassa cittassa maggena pariyodapananti.",
  "tika-vin02t9:271_0": "27.Assadūteti āruḷhaasse dūte.",
  "tika-vin02t9:271_1": "Iddhābhisaṅkhāranti iddhikiriyaṁ.",
  "tika-vin02t9:271_2": "Abhisaṅkharesīti abhisaṅkhari,",
  "tika-vin02t9:271_3": "akāsīti attho.",
  "tika-vin02t9:271_4": "Kimatthanti ce?",
  "tika-vin02t9:271_5": "Ubhinnaṁ paṭilabhitabbavisesantarāyanisedhanatthaṁ.",
  "tika-vin02t9:271_6": "Yadi hi so puttaṁ passeyya,",
  "tika-vin02t9:271_7": "puttassapi arahattappatti seṭṭhissapi dhammacakkhupaṭilābho na siyā.",
  "tika-vin02t9:271_8": "Adiṭṭhasaccopi hi “dehi te mātuyā jīvita”nti yācanto kathañhi nāma vikkhepaṁ paṭibāhitvā bhagavato dhammadesanānusārena",
  "tika-vin02t9:271_9": "ñāṇaṁ pesetvā dhammacakkhuṁ paṭilabheyya,",
  "tika-vin02t9:271_10": "yaso ca evaṁ tena yāciyamāno kathaṁ taṁ vikkhepaṁ paṭibāhitvā arahatte patiṭṭhaheyya.",
  "tika-vin02t9:272_0": "Etadavocāti bhagavato dhammadesanaṁ abbhanumodamāno etaṁ “abhikkantaṁ bhante”tiādivacanaṁ avoca.",
  "tika-vin02t9:272_1": "Abhikkanta-saddo cāyamidha abbhanumodane,",
  "tika-vin02t9:272_2": "tasmā sādhu sādhu bhanteti vuttaṁ hoti.",
  "tika-vin02t9:273_0": "“Bhaye kodhe pasaṁsāyaṁ, turite kotūhalacchare;",
  "tika-vin02t9:274_0": "Hāse soke pasāde ca, kare āmeḍitaṁ budho”ti. –",
  "tika-vin02t9:275_0": "Imināva lakkhaṇena idha pasādavasena pasaṁsāvasena cāyaṁ dvikkhattuṁ vuttoti veditabbo.",
  "tika-vin02t9:275_1": "Seyyathāpītiādinā catūhi upamāhi bhagavato desanaṁ thometi.",
  "tika-vin02t9:275_2": "Tattha nikkujjitanti adhomukhaṭhapitaṁ,",
  "tika-vin02t9:275_3": "heṭṭhāmukhajātaṁ vā.",
  "tika-vin02t9:275_4": "Ukkujjeyyāti uparimukhaṁ kareyya.",
  "tika-vin02t9:275_5": "Paṭicchannanti tiṇapaṇṇādichāditaṁ.",
  "tika-vin02t9:275_6": "Vivareyyāti ugghāṭeyya.",
  "tika-vin02t9:275_7": "Mūḷhassāti disāmūḷhassa.",
  "tika-vin02t9:275_8": "Maggaṁ ācikkheyyāti hatthe gahetvā “esa maggo”ti vadeyya.",
  "tika-vin02t9:275_9": "Andhakāreti kāḷapakkhacātuddasī aḍḍharatti ghanavanasaṇḍameghapaṭalehi caturaṅgatame.",
  "tika-vin02t9:276_0": "Evaṁ desanaṁ thometvā imāya desanāya ratanattaye pasannacitto pasannākāraṁ karonto “esāha”ntiādimāha.",
  "tika-vin02t9:276_1": "Tattha esāhanti eso ahaṁ.",
  "tika-vin02t9:276_2": "Upāsakaṁ maṁ bhagavā dhāretūti maṁ bhagavā “upāsako aya”nti evaṁ dhāretu,",
  "tika-vin02t9:276_3": "jānātūti attho.",
  "tika-vin02t9:276_4": "Ajjataggeti etthāyaṁ agga-saddo ādiatthe,",
  "tika-vin02t9:276_5": "tasmā ajjataggeti ajjataṁ ādiṁ katvāti evamattho veditabbo.",
  "tika-vin02t9:276_6": "Ajjatanti ajjabhāvaṁ.",
  "tika-vin02t9:276_7": "“Ajjadagge”ti vā pāṭho,",
  "tika-vin02t9:276_8": "da-kāro padasandhikaro,",
  "tika-vin02t9:276_9": "ajja aggaṁ katvāti attho.",
  "tika-vin02t9:276_10": "Pāṇupetanti pāṇehi upetaṁ.",
  "tika-vin02t9:276_11": "Yāva me jīvitaṁ pavattati,",
  "tika-vin02t9:276_12": "tāva upetaṁ,",
  "tika-vin02t9:276_13": "anaññasatthukaṁ tīhi saraṇagamanehi saraṇaṁ gataṁ upāsakaṁ kappiyakārakaṁ maṁ bhagavā dhāretu jānātu.",
  "tika-vin02t9:276_14": "Ahañhi sacepi me tikhiṇena asinā sīsaṁ chindeyya,",
  "tika-vin02t9:276_15": "neva buddhaṁ “na buddho”ti vā,",
  "tika-vin02t9:276_16": "dhammaṁ “na dhammo”ti vā,",
  "tika-vin02t9:276_17": "saṅghaṁ “na saṅgho”ti vā vadeyyanti evaṁ attasanniyyātanena saraṇaṁ agamāsi.",
  "tika-vin02t9:276_18": "Evaṁ “abhikkanta”ntiādīnaṁ anuttānapadattho veditabbo,",
  "tika-vin02t9:276_19": "vitthāro pana heṭṭhā verañjakaṇḍavaṇṇanāyaṁ āgatoyevāti idha na dassito.",
  "tika-vin02t9:277_0": "28.Bhūmiṁ paccavekkhantassāti attanā diṭṭhamatthaṁ paccavekkhantassa.",
  "tika-vin02t9:277_1": "Iddhābhisaṅkhāraṁ paṭippassambhesīti yathā taṁ seṭṭhi gahapati tattha nisinnova yasaṁ kulaputtaṁ passati,",
  "tika-vin02t9:277_2": "tathā adhiṭṭhāsīti attho.",
  "tika-vin02t9:277_3": "Adhivāsetūti sampaṭicchatu.",
  "tika-vin02t9:277_4": "Ajjatanāyāti yaṁ me tumhesu sakkāraṁ karoto ajja bhavissati puññañca pītipāmojjañca,",
  "tika-vin02t9:277_5": "tadatthāya.",
  "tika-vin02t9:277_6": "Adhivāsesi bhagavā tuṇhībhāvenāti bhagavā kāyaṅgaṁ vā vācaṅgaṁ vā acopetvā abbhantareyeva khantiṁ karonto tuṇhībhāvena adhivāsesi,",
  "tika-vin02t9:277_7": "seṭṭhissa anuggahatthaṁ manasāva sampaṭicchīti vuttaṁ hoti.",
  "tika-vin02t9:277_8": "“Ehi bhikkhū”ti bhagavā avocāti tassa kira iddhimayapattacīvarassa upanissayaṁ olokento anekāsu jātīsu",
  "tika-vin02t9:277_9": "cīvarādiaṭṭhaparikkhāradānaṁ disvā “ehi bhikkhū”ti avoca.",
  "tika-vin02t9:277_10": "So tāvadeva bhaṇḍu kāsāvavasano aṭṭhahi bhikkhuparikkhārehi sarīre paṭimukkeheva vassasaṭṭhikatthero viya bhagavantaṁ namassamānova nisīdi.",
  "tika-vin02t9:277_11": "Yo hi cīvarādike aṭṭha parikkhāre pattacīvarameva vā sotāpannādiariyassa puthujjanasseva vā sīlasampannassa",
  "tika-vin02t9:277_12": "datvā “idaṁ parikkhāradānaṁ anāgate ehibhikkhubhāvāya paccayo hotū”ti patthanaṁ paṭṭhapeti,",
  "tika-vin02t9:277_13": "tassa taṁ sati adhikārasampattiyaṁ buddhānaṁ sammukhībhāve iddhimayaparikkhāralābhāya saṁvattatīti veditabbaṁ.",
  "tika-vin02t9:278_0": "29.Paṇītenāti uttamena.",
  "tika-vin02t9:278_1": "Sahatthāti sahatthena.",
  "tika-vin02t9:278_2": "Santappetvāti suṭṭhu tappetvā,",
  "tika-vin02t9:278_3": "paripuṇṇaṁ suhitaṁ yāvadatthaṁ katvā.",
  "tika-vin02t9:278_4": "Sampavāretvāti suṭṭhu pavāretvā,",
  "tika-vin02t9:278_5": "alaṁ alanti hatthasaññāya paṭikkhipāpetvā.",
  "tika-vin02t9:278_6": "Bhuttāvinti bhuttavantaṁ.",
  "tika-vin02t9:278_7": "Onītapattapāṇinti pattato onītapāṇiṁ,",
  "tika-vin02t9:278_8": "apanītahatthanti vuttaṁ hoti.",
  "tika-vin02t9:278_9": "“Onittapattapāṇi”ntipi pāṭho,",
  "tika-vin02t9:278_10": "tassattho –",
  "tika-vin02t9:278_11": "onittaṁ nānābhūtaṁ vinābhūtaṁ pattaṁ pāṇito assāti onittapattapāṇi,",
  "tika-vin02t9:278_12": "taṁ onittapattapāṇiṁ,",
  "tika-vin02t9:278_13": "hatthe ca pattañca dhovitvā ekamantaṁ pattaṁ nikkhipitvā nisinnanti attho.",
  "tika-vin02t9:278_14": "Ekamantaṁ nisīdiṁsūti bhagavantaṁ evaṁbhūtaṁ ñatvā ekasmiṁ okāse nisīdiṁsūti attho.",
  "tika-vin02t9:278_15": "Dhammiyā kathāyātiādīsu taṅkhaṇānurūpāya dhammiyā kathāya diṭṭhadhammikasamparāyikaatthaṁ sandassetvā",
  "tika-vin02t9:278_16": "kusale ca dhamme samādapetvā tattha ca naṁ samuttejetvā saussāhaṁ katvā tāya ca saussāhatāya aññehi ca",
  "tika-vin02t9:278_17": "vijjamānaguṇehi sampahaṁsetvā dhammaratanavassaṁ vassitvā uṭṭhāyāsanā pakkāmi.",
  "tika-vin02t9:279_0": "Yasassa pabbajjākathāvaṇṇanā niṭṭhitā.",
  "tika-vin02t9:280_0": "Catugihisahāyapabbajjākathāvaṇṇanā",
  "tika-vin02t9:281_0": "30.",
  "tika-vin02t9:281_1": "Idāni tassa sahāyānaṁ pabbajjaṁ dassento “assosuṁ kho”tiādimāha.",
  "tika-vin02t9:281_2": "Tatrāyaṁ anuttānapadavaṇṇanā –",
  "tika-vin02t9:281_3": "seṭṭhino ca anuseṭṭhino ca yesaṁ kulānaṁ tāni seṭṭhānuseṭṭhīni kulāni,",
  "tika-vin02t9:281_4": "tesaṁ seṭṭhānuseṭṭhīnaṁ kulānaṁ,",
  "tika-vin02t9:281_5": "paveṇivasena āgatehi seṭṭhīhi ca anuseṭṭhīhi ca samannāgatānaṁ kulānanti attho.",
  "tika-vin02t9:281_6": "Vimalotiādīni tesaṁ puttānaṁ nāmāni.",
  "tika-vin02t9:281_7": "Kesamassuṁ ohāretvāti kesañca massuñca oropetvā.",
  "tika-vin02t9:281_8": "Kāsāyāni vatthānīti kasāyarasapītāni brahmacariyaṁ carantānaṁ anucchavikāni vatthāni.",
  "tika-vin02t9:281_9": "Orakoti ūnako lāmako.",
  "tika-vin02t9:281_10": "Sesamettha vuttanayameva.",
  "tika-vin02t9:282_0": "Catugihisahāyapabbajjākathāvaṇṇanā niṭṭhitā.",
  "tika-vin02t9:283_0": "Paññāsagihisahāyapabbajjākathāvaṇṇanā",
  "tika-vin02t9:284_0": "31.",
  "tika-vin02t9:284_1": "Paññāsamattānaṁ gihisahāyānaṁ pabbajjāyapi yaṁ vattabbaṁ,",
  "tika-vin02t9:284_2": "taṁ vuttameva.",
  "tika-vin02t9:284_3": "Imesaṁ pana sabbesaṁ pubbayogo vattabboti taṁ dassetuṁ “yasaādīnaṁkulaputtānaṁ ayaṁ pubbayogo”tiādimāha.",
  "tika-vin02t9:284_4": "Tattha vaggabandhanenāti gaṇabandhanena,",
  "tika-vin02t9:284_5": "ekībhūtāti vuttaṁ hoti.",
  "tika-vin02t9:284_6": "Anāthasarīrānīti anāthāni matakaḷevarāni.",
  "tika-vin02t9:284_7": "Paṭijaggantāti bahi nīharitvā jhāpentā.",
  "tika-vin02t9:285_0": "Paññāsagihisahāyapabbajjākathāvaṇṇanā niṭṭhitā.",
  "tika-vin02t9:286_0": "Mārakathāvaṇṇanā",
  "tika-vin02t9:287_0": "32.",
  "tika-vin02t9:287_1": "Idāni saraṇagamanūpasampadaṁ dassetuṁ “atha kho bhagavā”tiādi āraddhaṁ.",
  "tika-vin02t9:287_2": "Tatrāyaṁ anupubbapadavaṇṇanā –",
  "tika-vin02t9:287_3": "muttāhanti mutto ahaṁ.",
  "tika-vin02t9:287_4": "Cārikanti anupubbagamanacārikaṁ,",
  "tika-vin02t9:287_5": "gāmanigamarājadhānīsu anukkamena gamanasaṅkhātaṁ cārikanti attho.",
  "tika-vin02t9:287_6": "Carathāti divasaṁ yojanaparamaṁ gacchantā caratha.",
  "tika-vin02t9:287_7": "Mā ekena dve agamitthāti ekena maggena dvīsu gatesu ekasmiṁ dhammaṁ desente ekena tuṇhībhūtena ṭhātabbaṁ hoti,",
  "tika-vin02t9:287_8": "tasmā evamāha.",
  "tika-vin02t9:287_9": "Ādikalyāṇanti ādimhi kalyāṇaṁ sundaraṁ bhaddakaṁ,",
  "tika-vin02t9:287_10": "tathā majjhapariyosānesu.",
  "tika-vin02t9:287_11": "Ādimajjhapariyosānañca nāmetaṁ sāsanassa ca desanāya ca vasena dubbidhaṁ.",
  "tika-vin02t9:287_12": "Tattha sāsanassa sīlaṁ ādi,",
  "tika-vin02t9:287_13": "samathavipassanāmaggā majjhaṁ,",
  "tika-vin02t9:287_14": "phalanibbānāni pariyosānaṁ.",
  "tika-vin02t9:287_15": "Sīlasamādhayo vā ādi,",
  "tika-vin02t9:287_16": "vipassanāmaggā majjhaṁ,",
  "tika-vin02t9:287_17": "phalanibbānāni pariyosānaṁ.",
  "tika-vin02t9:287_18": "Sīlasamādhivipassanā vā ādi,",
  "tika-vin02t9:287_19": "maggo majjhaṁ,",
  "tika-vin02t9:287_20": "phalanibbānāni pariyosānaṁ.",
  "tika-vin02t9:287_21": "Desanāya pana catuppadikagāthāya tāva paṭhamapādo ādi,",
  "tika-vin02t9:287_22": "dutiyatatiyā majjhaṁ,",
  "tika-vin02t9:287_23": "catuttho pariyosānaṁ.",
  "tika-vin02t9:287_24": "Pañcapadachappadānaṁ paṭhamapādo ādi,",
  "tika-vin02t9:287_25": "avasānapādo pariyosānaṁ,",
  "tika-vin02t9:287_26": "sesā majjhaṁ.",
  "tika-vin02t9:287_27": "Ekānusandhikassa suttassa nidānaṁ ādi,",
  "tika-vin02t9:287_28": "idamavocāti pariyosānaṁ,",
  "tika-vin02t9:287_29": "sesaṁ majjhaṁ.",
  "tika-vin02t9:287_30": "Anekānusandhikassa suttassa majjhe bahukampi anusandhi majjhameva,",
  "tika-vin02t9:287_31": "nidānaṁ ādi,",
  "tika-vin02t9:287_32": "idamavocāti pariyosānaṁ.",
  "tika-vin02t9:287_33": "Sātthanti sātthakaṁ katvā desetha.",
  "tika-vin02t9:287_34": "Sabyañjananti byañjanehi ceva padehi ca paripūraṁ katvā desetha.",
  "tika-vin02t9:287_35": "Kevalaparipuṇṇanti sakalaparipuṇṇaṁ.",
  "tika-vin02t9:287_36": "Parisuddhanti nirupakkilesaṁ.",
  "tika-vin02t9:287_37": "Brahmacariyanti sikkhattayasaṅgahaṁ sāsanabrahmacariyaṁ.",
  "tika-vin02t9:287_38": "Pakāsethāti āvi karotha.",
  "tika-vin02t9:288_0": "Apparajakkhajātikāti paññācakkhumhi appakilesarajasabhāvā,",
  "tika-vin02t9:288_1": "dukūlasāṇiyā paṭicchannā viya catuppadikagāthāpariyosāne arahattaṁ pattuṁ samatthā sattā santīti attho.",
  "tika-vin02t9:288_2": "Parihāyantīti alābhaparihāniyā dhammato parihāyanti.",
  "tika-vin02t9:288_3": "Tenevāha “anadhigataṁ nādhigacchantā visesādhigamato parihāyantī”ti.",
  "tika-vin02t9:288_4": "Senānigamoti senāya nigamo.",
  "tika-vin02t9:288_5": "Paṭhamakappikānaṁ kira tasmiṁ ṭhāne senāniveso ahosi,",
  "tika-vin02t9:288_6": "tasmā so padeso “senānigamo”ti vuccati.",
  "tika-vin02t9:288_7": "“Senānigāmo”tipi pāṭho,",
  "tika-vin02t9:288_8": "senāni nāma sujātāya pitā,",
  "tika-vin02t9:288_9": "tassa gāmoti attho.",
  "tika-vin02t9:288_10": "Tenupasaṅkamissāmīti nāhaṁ tumhe uyyojetvā pariveṇādīni kāretvā upaṭṭhākādīhi paricariyamāno viharissāmi,",
  "tika-vin02t9:288_11": "tiṇṇaṁ pana jaṭilānaṁ aḍḍhuḍḍhāni pāṭihāriyasahassāni dassetvā dhammameva desetuṁ upasaṅkamissāmi.",
  "tika-vin02t9:289_0": "33.Māro pāpimāti attano visayaṁ atikkamituṁ paṭipanne satte māretīti māro,",
  "tika-vin02t9:289_1": "pare pāpe niyojeti,",
  "tika-vin02t9:289_2": "sayaṁ vā pāpe niyuttoti pāpimā.",
  "tika-vin02t9:289_3": "Aññānipissa kaṇho adhipati vasavattī antako namuci pamattabandhūtiādīni bahūni nāmāni,",
  "tika-vin02t9:289_4": "idha pana nāmadvayameva gahitaṁ.",
  "tika-vin02t9:289_5": "Upasaṅkamīti “ayaṁ samaṇo gotamo mahāyuddhaṁ vicārento viya ‘mā ekena dve agamittha,",
  "tika-vin02t9:289_6": "dhammaṁ desethā’ti saṭṭhi jane uyyojeti,",
  "tika-vin02t9:289_7": "imasmiṁ pana ekasmimpi dhammaṁ desente mayhaṁ cittassa sātaṁ natthi,",
  "tika-vin02t9:289_8": "evaṁ bahūsu desentesu kuto bhavissati,",
  "tika-vin02t9:289_9": "paṭibāhāmi na”nti cintetvā upasaṅkami.",
  "tika-vin02t9:290_0": "Sabbapāsehīti sabbehi kilesapāsehi.",
  "tika-vin02t9:290_1": "Ye dibbā ye ca mānusāti ye dibbakāmaguṇasaṅkhātā mānusakakāmaguṇasaṅkhātā ca kilesapāsā nāma atthi,",
  "tika-vin02t9:290_2": "sabbehi tehi tvaṁ baddhoti vadati.",
  "tika-vin02t9:290_3": "Mahābandhanabaddhoti mahatā kilesabandhanena baddho,",
  "tika-vin02t9:290_4": "mahati vā bandhane baddho,",
  "tika-vin02t9:290_5": "kilesabandhanassa ṭhānabhūte bhavacārake baddhoti attho.",
  "tika-vin02t9:290_6": "Na me samaṇa mokkhasīti samaṇa tvaṁ mama visayato na muccissasi.",
  "tika-vin02t9:290_7": "“Na me samaṇa mokkhasī”ti ca idaṁ māro “muttāhaṁ,",
  "tika-vin02t9:290_8": "bhikkhave,",
  "tika-vin02t9:290_9": "sabbapāsehī”ti bhagavato vacanaṁ asaddahanto vadati,",
  "tika-vin02t9:290_10": "saddahantopi vā “evamayaṁ paresaṁ sattānaṁ mokkhāya ussāhaṁ na kareyyā”ti santajjento kohaññe ṭhatvā vadati.",
  "tika-vin02t9:291_0": "Nihatoti tvaṁ mayā nihato,",
  "tika-vin02t9:291_1": "nibbisevanabhāvaṁ gamito parājitoti attho.",
  "tika-vin02t9:291_2": "Antalikkhe carante pañcābhiññepi bandhatīti antalikkhacaro.",
  "tika-vin02t9:291_3": "Rāgapāso hi antalikkhacaresupi kiccasādhanato “antalikkhacaro”ti vuccati,",
  "tika-vin02t9:291_4": "teneva naṁ māropi antalikkhacaroti maññati.",
  "tika-vin02t9:291_5": "Manasi jātoti mānaso,",
  "tika-vin02t9:291_6": "manasampayuttoti attho.",
  "tika-vin02t9:291_7": "Sesamettha uttānatthameva.",
  "tika-vin02t9:292_0": "Mārakathāvaṇṇanā niṭṭhitā.",
  "tika-vin02t9:293_0": "Pabbajjūpasampadākathāvaṇṇanā",
  "tika-vin02t9:294_0": "34.",
  "tika-vin02t9:294_1": "“Anujānāmi bhikkhave”tiādikāya pana pāḷiyā yo pabbajjūpasampadāvinicchayo vattabbo,",
  "tika-vin02t9:294_2": "taṁ vitthārato dassetuṁ “pabbajjāpekkhaṁ kulaputtaṁ pabbājentenā”tiādimāha.",
  "tika-vin02t9:294_3": "Tattha ye puggalā paṭikkhittāti sambandho.",
  "tika-vin02t9:294_4": "Sayaṁ pabbājetabboti kesacchedanādīni sayaṁ karontena pabbājetabbo.",
  "tika-vin02t9:294_5": "Kesacchedanaṁ kāsāyacchādanaṁ saraṇadānanti hi imāni tīṇi karonto “pabbājetī”ti vuccati.",
  "tika-vin02t9:294_6": "Etesu ekaṁ dve vāpi karonto tathā voharīyatiyeva,",
  "tika-vin02t9:294_7": "tasmā etaṁ pabbājehīti kesacchedanaṁ kāsāyacchādanañca sandhāya vuttaṁ.",
  "tika-vin02t9:294_8": "Upajjhāyaṁuddissa pabbājetīti etthāpi eseva nayo.",
  "tika-vin02t9:294_9": "Khaṇḍasīmaṁ netvāti bhaṇḍukammārocanapariharaṇatthaṁ vuttaṁ.",
  "tika-vin02t9:294_10": "Tena sabhikkhuke vihāre aññampi “etassa kese chindā”ti vattuṁ na vaṭṭati.",
  "tika-vin02t9:294_11": "Pabbājetvāti kesacchedanaṁ sandhāya vadati.",
  "tika-vin02t9:294_12": "Bhikkhuto añño pabbājetuṁ na labhatīti saraṇadānaṁ sandhāya vuttaṁ.",
  "tika-vin02t9:294_13": "Tenevāha “sāmaṇero panā”tiādi.",
  "tika-vin02t9:294_14": "Bhabbarūpoti bhabbasabhāvo.",
  "tika-vin02t9:294_15": "Tamevatthaṁ pariyāyantarena vibhāveti “sahetuko”ti.",
  "tika-vin02t9:294_16": "Ñātoti pākaṭo.",
  "tika-vin02t9:294_17": "Yasassīti parivārasampattiyā samannāgato.",
  "tika-vin02t9:295_0": "Vaṇṇasaṇṭhānagandhāsayokāsavasena asucijegucchapaṭikūlabhāvaṁ pākaṭaṁ karontenāti sambandho.",
  "tika-vin02t9:295_1": "Tattha kesā nāmete vaṇṇatopi paṭikūlā,",
  "tika-vin02t9:295_2": "saṇṭhānatopi gandhatopi āsayatopi okāsatopi paṭikūlā.",
  "tika-vin02t9:295_3": "Manuññepi hi yāgupatte vā bhattapatte vā kesavaṇṇaṁ kiñci disvā “kesamissakamidaṁ,",
  "tika-vin02t9:295_4": "haratha na”nti jigucchanti,",
  "tika-vin02t9:295_5": "evaṁ kesā vaṇṇato paṭikūlā.",
  "tika-vin02t9:295_6": "Rattiṁ bhuñjantāpi kesasaṇṭhānaṁ akkavākaṁ vā makacivākaṁ vā chupitvā tatheva jigucchanti,",
  "tika-vin02t9:295_7": "evaṁ saṇṭhānato paṭikūlā.",
  "tika-vin02t9:295_8": "Telamakkhanapupphadhūmādisaṅkhāravirahitānañca kesānaṁ gandho paramajeguccho hoti,",
  "tika-vin02t9:295_9": "tato jegucchataro aggimhi pakkhittānaṁ.",
  "tika-vin02t9:295_10": "Kesā hi vaṇṇasaṇṭhānato appaṭikūlāpi siyuṁ,",
  "tika-vin02t9:295_11": "gandhena pana paṭikūlāyeva.",
  "tika-vin02t9:295_12": "Yathā hi daharassa kumārakassa vaccaṁ vaṇṇato haliddivaṇṇaṁ,",
  "tika-vin02t9:295_13": "saṇṭhānatopi haliddipiṇḍisaṇṭhānaṁ.",
  "tika-vin02t9:295_14": "Saṅkāraṭṭhāne chaḍḍitañca uddhumātakakāḷasunakhasarīraṁ vaṇṇato tālapakkavaṇṇaṁ,",
  "tika-vin02t9:295_15": "saṇṭhānato vaṭṭetvā vissaṭṭhamudiṅgasaṇṭhānaṁ,",
  "tika-vin02t9:295_16": "dāṭhāpissa sumanamakuḷasadisā,",
  "tika-vin02t9:295_17": "taṁ ubhayampi vaṇṇasaṇṭhānato siyā appaṭikūlaṁ,",
  "tika-vin02t9:295_18": "gandhena pana paṭikūlameva,",
  "tika-vin02t9:295_19": "evaṁ kesāpi siyuṁ vaṇṇasaṇṭhānato appaṭikūlā,",
  "tika-vin02t9:295_20": "gandhena pana paṭikūlāyevāti.",
  "tika-vin02t9:295_21": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṁ jegucchāni honti aparibhogāni,",
  "tika-vin02t9:295_22": "evaṁ kesāpi pubbalohitamuttakarīsapittasemhādinissandena jātattā paramajegucchāti evaṁ āsayato paṭikūlā.",
  "tika-vin02t9:295_23": "Ime ca kesā nāma gūtharāsimhi uṭṭhitakaṇṇakaṁ viya ekatiṁsakoṭṭhāsarāsimhi jātā,",
  "tika-vin02t9:295_24": "te susānasaṅkāraṭṭhānādīsu jātasākaṁ viya parikhādīsu jātakamalakuvalayādipupphaṁ viya ca asuciṭṭhāne",
  "tika-vin02t9:295_25": "jātattā paramajegucchāti evaṁ okāsato paṭikūlātiādinā nayena tacapañcakassa vaṇṇādivasena paṭikūlabhāvaṁ",
  "tika-vin02t9:295_26": "pakāsentenāti attho.",
  "tika-vin02t9:296_0": "Nijjīvanissattabhāvaṁ vā pākaṭaṁ karontenāti ime kesā nāma sīsakaṭāhapaliveṭhanacamme jātā.",
  "tika-vin02t9:296_1": "Tattha yathā vammikamatthake jātesu kunthatiṇesu na vammikamatthako jānāti “mayi kunthatiṇāni jātānī”ti,",
  "tika-vin02t9:296_2": "nāpi kunthatiṇāni jānanti “mayaṁ vammikamatthake jātānī”ti,",
  "tika-vin02t9:296_3": "evameva na sīsakaṭāhapaliveṭhanacammaṁ jānāti “mayi kesā jātā”ti,",
  "tika-vin02t9:296_4": "nāpi kesā jānanti “mayaṁ sīsakaṭāhapaliveṭhanacamme jātā”ti.",
  "tika-vin02t9:296_5": "Aññamaññaṁ ābhogapaccavekkhaṇarahitā ete dhammā.",
  "tika-vin02t9:296_6": "Iti kesā nāma imasmiṁ sarīre pāṭiyekko koṭṭhāso acetano abyākato suñño nissatto thaddho pathavīdhātūtiādinā nayena nijjīvanissattabhāvaṁ pakāsentena.",
  "tika-vin02t9:296_7": "Pubbeti purimabuddhānaṁ santike.",
  "tika-vin02t9:296_8": "Madditasaṅkhāroti nāmarūpavavatthānena ceva paccayapariggahavasena ca ñāṇena parimadditasaṅkhāro.",
  "tika-vin02t9:296_9": "Bhāvitabhāvanoti kalāpasammasanādinā sabbaso kusalabhāvanāya pūraṇena bhāvitabhāvano.",
  "tika-vin02t9:297_0": "Adinnaṁna vaṭṭatīti ettha pabbajjā na ruhatīti vadanti.",
  "tika-vin02t9:297_1": "Anuññātaupasampadāti ñatticatutthakammena anuññātaupasampadā.",
  "tika-vin02t9:297_2": "Ṭhānakaraṇasampadanti ettha urādīni ṭhānāni,",
  "tika-vin02t9:297_3": "saṁvutādīni karaṇānīti veditabbāni.",
  "tika-vin02t9:297_4": "Anunāsikantaṁ katvā dānakāle antarā vicchedaṁ akatvā dātabbānīti dassetuṁ “ekasambandhānī”ti vuttaṁ.",
  "tika-vin02t9:297_5": "Vicchinditvāti ma-kārantaṁ katvā dānasamaye vicchedaṁ katvā.",
  "tika-vin02t9:297_6": "Sabbamassa kappiyākappiyaṁ ācikkhitabbanti dasasikkhāpadavinimuttaṁ parāmāsāparāmāsādibhedaṁ kappiyākappiyaṁ ācikkhitabbaṁ.",
  "tika-vin02t9:297_7": "Ābhisamācārikesu vinetabboti iminā sekhiyaupajjhāyavattādiābhisamācārikasīlamanena pūretabbaṁ,",
  "tika-vin02t9:297_8": "tattha ca kattabbassa akaraṇe akattabbassa ca karaṇe daṇḍakammāraho hotīti dīpeti.",
  "tika-vin02t9:298_0": "Pabbajjūpasampadākathāvaṇṇanā niṭṭhitā.",
  "tika-vin02t9:299_0": "Dutiyamārakathāvaṇṇanā",
  "tika-vin02t9:300_0": "35.Atha kho bhagavā vassaṁvuṭṭhotiādikāya pana pāḷiyā ayaṁ apubbapadavaṇṇanā.",
  "tika-vin02t9:300_1": "Yonisomanasikārāti upāyamanasikārena,",
  "tika-vin02t9:300_2": "aniccādīsu aniccādito manasikaraṇenāti attho.",
  "tika-vin02t9:300_3": "Yoniso sammappadhānāti upāyavīriyena,",
  "tika-vin02t9:300_4": "anuppannākusalānuppādanādividhinā pavattavīriyenāti attho.",
  "tika-vin02t9:300_5": "Vimuttīti ukkaṭṭhaniddesena arahattaphalavimutti vuttā.",
  "tika-vin02t9:300_6": "Ajjhabhāsīti “ayaṁ attanā vīriyaṁ katvā arahattaṁ patvāpi na tussati,",
  "tika-vin02t9:300_7": "idāni aññesampi ‘pāpuṇāthā’ti ussāhaṁ karoti,",
  "tika-vin02t9:300_8": "paṭibāhessāmi na”nti cintetvā abhāsi.",
  "tika-vin02t9:300_9": "Mārapāsenāti kilesapāsena.",
  "tika-vin02t9:300_10": "Sesamettha vuttanayameva.",
  "tika-vin02t9:301_0": "Dutiyamārakathāvaṇṇanā niṭṭhitā.",
  "tika-vin02t9:302_0": "Bhaddavaggiyakathāvaṇṇanā",
  "tika-vin02t9:303_0": "36.",
  "tika-vin02t9:303_1": "Tiṁsabhaddavaggiyavatthumhi yathābhirantaṁ viharitvāti yathāajjhāsayaṁ viharitvā.",
  "tika-vin02t9:303_2": "Buddhānañhi ekasmiṁ ṭhāne vasantānaṁ chāyūdakādīnaṁ vipattiṁ vā aphāsukasenāsanaṁ vā manussānaṁ assaddhādibhāvaṁ vā āgamma anabhirati nāma natthi,",
  "tika-vin02t9:303_3": "tesaṁ sampattiyā “idha phāsuṁ viharāmā”ti abhiramitvā ciravihāropi natthi.",
  "tika-vin02t9:303_4": "Yattha pana tathāgate viharante sattā saraṇesu vā tīsu patiṭṭhahanti,",
  "tika-vin02t9:303_5": "sīlāni vā samādiyanti,",
  "tika-vin02t9:303_6": "pabbajanti vā,",
  "tika-vin02t9:303_7": "sotāpattimaggādīnaṁ vā paresaṁ upanissayo hoti,",
  "tika-vin02t9:303_8": "tattha buddhā satte tāsu sampattīsu patiṭṭhāpanaajjhāsayena vasanti,",
  "tika-vin02t9:303_9": "tāsaṁ abhāve pakkamanti.",
  "tika-vin02t9:303_10": "Tena vuttaṁ “yathāajjhāsayaṁ viharitvā”ti.",
  "tika-vin02t9:303_11": "Ajjhogāhetvāti pavisitvā.",
  "tika-vin02t9:303_12": "Tiṁsamattāti tiṁsapamāṇā.",
  "tika-vin02t9:303_13": "Sesamettha vuttanayameva.",
  "tika-vin02t9:304_0": "Bhaddavaggiyakathāvaṇṇanā niṭṭhitā.",
  "tika-vin02t9:305_0": "Uruvelapāṭihāriyakathāvaṇṇanā",
  "tika-vin02t9:306_0": "37-38.",
  "tika-vin02t9:306_1": "Uruvelakassapavatthumhi jaṭiloti jaṭādharo.",
  "tika-vin02t9:306_2": "Jaṭā assa atthīti hi jaṭilo.",
  "tika-vin02t9:306_3": "Netīti nāyako,",
  "tika-vin02t9:306_4": "sāmaṁ vineti attano laddhiṁ sikkhāpetīti vināyako.",
  "tika-vin02t9:306_5": "Sace te kassapa agarūti kassapa sace tuyhaṁ bhāriyaṁ aphāsukaṁ kiñci natthi.",
  "tika-vin02t9:306_6": "Agyāgāreti aggisālāyaṁ.",
  "tika-vin02t9:306_7": "Ubhinnaṁ sajotibhūtānanti ubhosu sajotibhūtesu pajjalitesu.",
  "tika-vin02t9:306_8": "Yatra hi nāmāti yo nāma.",
  "tika-vin02t9:307_0": "39.Ajjaṇhoti ajja ekadivasaṁ.",
  "tika-vin02t9:307_1": "Aggisālamhīti agyāgāre.",
  "tika-vin02t9:307_2": "Sumanamanasoti sundaracittasaṅkhātamano.",
  "tika-vin02t9:307_3": "Tejodhātūsu kusaloti tejokasiṇasamāpattīsu kusalo.",
  "tika-vin02t9:307_4": "Udicchareti ullokesuṁ,",
  "tika-vin02t9:307_5": "parivāresunti vā attho.",
  "tika-vin02t9:307_6": "Pattamhi odahitvāti patte pakkhipitvā.",
  "tika-vin02t9:307_7": "Dhuvabhattenāti niccabhattena.",
  "tika-vin02t9:308_0": "40.Abhikkantāya rattiyāti ettha abhikkanta-saddo khaye vattati,",
  "tika-vin02t9:308_1": "tena parikkhīṇāyarattiyāti attho.",
  "tika-vin02t9:308_2": "Ete hi cattāro mahārājāno majjhimayāmasamanantare āgatā.",
  "tika-vin02t9:308_3": "Niyāmo kiresa devatānaṁ,",
  "tika-vin02t9:308_4": "yadidaṁ buddhānaṁ vā buddhasāvakānaṁ vā upaṭṭhānaṁ āgacchantā majjhimayāmasamanantare āgacchanti.",
  "tika-vin02t9:308_5": "Abhikkantavaṇṇāti abhirūpachavivaṇṇā,",
  "tika-vin02t9:308_6": "iṭṭhavaṇṇā manāpavaṇṇāti vuttaṁ hoti.",
  "tika-vin02t9:308_7": "Devatā hi manussalokaṁ āgacchamānā pakativaṇṇaṁ pakatiiddhiṁ jahitvā oḷārikaṁ attabhāvaṁ katvā atirekavaṇṇavatthālaṅkārakāyādīhi",
  "tika-vin02t9:308_8": "obhāsaṁ muñcamānādivasena ca dibbaṁ iddhānubhāvañca nimminitvā naṭasamajjādīni gacchantā manussā viya",
  "tika-vin02t9:308_9": "abhisaṅkhatena kāyena āgacchanti.",
  "tika-vin02t9:308_10": "Tattha kāmāvacarā anabhisaṅkhatenapi āgantuṁ sakkonti oḷārikarūpattā.",
  "tika-vin02t9:308_11": "Tathā hi te kabaḷīkārāhārabhakkhā,",
  "tika-vin02t9:308_12": "rūpāvacarā pana anabhisaṅkhatena kāyena āgantuṁ na sakkonti sukhumatararūpattā.",
  "tika-vin02t9:308_13": "Tesañhi atisukhumova attabhāvo,",
  "tika-vin02t9:308_14": "na tena iriyāpathakappanaṁ hoti.",
  "tika-vin02t9:308_15": "Tasmā brahmalokepi brahmāno yebhuyyena nimmitarūpeneva pavattanti.",
  "tika-vin02t9:308_16": "Mūlapaṭisandhirūpañhi nesaṁ ativiya sukhumamahārūpaṁ,",
  "tika-vin02t9:308_17": "kevalaṁ taṁ cittuppādassa nissayādhiṭṭhānabhūtaṁ saṇṭhānavantaṁ hutvā tiṭṭhati.",
  "tika-vin02t9:309_0": "Kevalakappanti ettha kevala-saddassa anavasesattaṁ attho,",
  "tika-vin02t9:309_1": "kappa-saddassa samantabhāvo,",
  "tika-vin02t9:309_2": "tasmā kevalakappaṁ vanasaṇḍanti anavasesaṁ samantato vanasaṇḍanti attho.",
  "tika-vin02t9:309_3": "Anavasesaṁ pharituṁ samatthassapi hi obhāsassa kenaci kāraṇena ekadesapharaṇampi siyā,",
  "tika-vin02t9:309_4": "ayaṁ pana sabbaso pharatīti dassetuṁ samantattho kappa-saddo gahito.",
  "tika-vin02t9:309_5": "Atha vā īsaṁ asamatthaṁ kevalakappaṁ.",
  "tika-vin02t9:309_6": "Bhagavato pabhāya anobhāsitameva hi padesaṁ devatā attano pabhāya obhāsenti.",
  "tika-vin02t9:309_7": "Na hi bhagavato pabhā kāyaci pabhāya abhibhūyati,",
  "tika-vin02t9:309_8": "sūriyādīnampi pana pabhaṁ sā abhibhuyya tiṭṭhatīti.",
  "tika-vin02t9:309_9": "Obhāsetvāti vatthālaṅkārasarīrasamuṭṭhitāya ābhāya pharitvā,",
  "tika-vin02t9:309_10": "cando viya sūriyo viya ca ekobhāsaṁ ekapajjotaṁ karitvāti attho.",
  "tika-vin02t9:309_11": "Devatānañhi sarīrābhā dasadvādasayojanamattaṭṭhānaṁ tato bhiyyopi pharitvā tiṭṭhati,",
  "tika-vin02t9:309_12": "tathā vatthābharaṇādīsu samuṭṭhitā pabhā.",
  "tika-vin02t9:309_13": "Catuddisāti catūsu disāsu.",
  "tika-vin02t9:309_14": "Yatra hi nāmāti yaṁ nāma.",
  "tika-vin02t9:310_0": "43.Aṅgamagadhāti ubho aṅgamagadharaṭṭhavāsino.",
  "tika-vin02t9:310_1": "Iddhipāṭihāriyanti iddhibhūtaṁ pāṭihāriyaṁ,",
  "tika-vin02t9:310_2": "na ādesanānusāsanīpāṭihāriyanti attho.",
  "tika-vin02t9:310_3": "Tividhañhi pāṭihāriyaṁ iddhipāṭihāriyaṁ ādesanāpāṭihāriyaṁ anusāsanīpāṭihāriyanti.",
  "tika-vin02t9:310_4": "Tattha “idha bhikkhu ekopi hutvā bahudhā hoti,",
  "tika-vin02t9:310_5": "bahudhāpi hutvā eko hoti āvibhāvaṁ tirobhāva”ntiādinayappavattaṁ iddhividhameva iddhipāṭihāriyaṁ.",
  "tika-vin02t9:310_6": "“Idha bhikkhu parasattānaṁ parapuggalānaṁ cittampi ādisati,",
  "tika-vin02t9:310_7": "cetasikampi ādisati,",
  "tika-vin02t9:310_8": "vitakkitampi ādisati,",
  "tika-vin02t9:310_9": "vicāritampi ādisati ‘evampi te mano,",
  "tika-vin02t9:310_10": "itthampi te mano”’tiādinayappavattaṁ parassa cittaṁ ñatvā kathanaṁ ādesanāpāṭihāriyaṁ.",
  "tika-vin02t9:310_11": "“Idha bhikkhu evamanusāsati ‘evaṁ vitakketha,",
  "tika-vin02t9:310_12": "mā evaṁ vitakkayittha,",
  "tika-vin02t9:310_13": "evaṁ manasi karotha,",
  "tika-vin02t9:310_14": "mā evaṁ mānasā karittha,",
  "tika-vin02t9:310_15": "idaṁ pajahatha,",
  "tika-vin02t9:310_16": "idaṁ upasampajja viharathā”’ti evamādinayappavattā sāvakānaṁ buddhānañca sabbakālaṁ desetabbadhammadesanā anusāsanīpāṭihāriyaṁ.",
  "tika-vin02t9:311_0": "Tattha pāṭihāriyapadassa vacanatthaṁ paṭipakkhaharaṇato rāgādikilesāpanayanato pāṭihāriyanti vadanti.",
  "tika-vin02t9:311_1": "Bhagavato pana paṭipakkhā rāgādayo na santi ye haritabbā,",
  "tika-vin02t9:311_2": "puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṁ vattati,",
  "tika-vin02t9:311_3": "tasmā tattha pavattavohārena ca na sakkā idha pāṭihāriyanti vattuṁ.",
  "tika-vin02t9:311_4": "Sace pana mahākāruṇikassa bhagavato veneyyagatā ca kilesā paṭipakkhā,",
  "tika-vin02t9:311_5": "tesaṁ haraṇato pāṭihāriyanti vuttaṁ,",
  "tika-vin02t9:311_6": "evaṁ sati yuttametaṁ.",
  "tika-vin02t9:311_7": "Atha vā bhagavato ca sāsanassa ca paṭipakkhā titthiyā,",
  "tika-vin02t9:311_8": "tesaṁ haraṇato pāṭihāriyaṁ.",
  "tika-vin02t9:311_9": "Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-vin02t9:311_10": "Paṭīti vā ayaṁ saddo pacchāti etassa atthaṁ bodheti “tasmiṁ paṭipaviṭṭhamhi,",
  "tika-vin02t9:311_11": "añño āgañchi brāhmaṇo”tiādīsu viya,",
  "tika-vin02t9:311_12": "tasmā samāhite citte vigatūpakkilesena katakiccena pacchā haritabbaṁ pavattetabbanti paṭihāriyaṁ,",
  "tika-vin02t9:311_13": "attano vā upakkilesesu catutthajjhānamaggehi haritesu pacchā haraṇaṁ paṭihāriyaṁ,",
  "tika-vin02t9:311_14": "iddhiādesanānusāsaniyo ca vigatūpakkilesena katakiccena sattahitatthaṁ puna pavattetabbā,",
  "tika-vin02t9:311_15": "haritesu ca attano upakkilesesu parasattānaṁ upakkilesaharaṇāni hontīti paṭihāriyāni bhavanti,",
  "tika-vin02t9:311_16": "paṭihāriyameva pāṭihāriyaṁ.",
  "tika-vin02t9:311_17": "Paṭihāriye vā iddhiādesanānusāsanīsamudāye bhavaṁ ekekaṁ pāṭihāriyanti vuccati.",
  "tika-vin02t9:311_18": "Paṭihāriyaṁ vā catutthajjhānaṁ maggo ca paṭipakkhaharaṇato,",
  "tika-vin02t9:311_19": "tattha jātaṁ nimittabhūte,",
  "tika-vin02t9:311_20": "tato vā āgatanti pāṭihāriyaṁ.",
  "tika-vin02t9:311_21": "Svātanāyāti sve dātabbassa atthāya.",
  "tika-vin02t9:312_0": "44.Paṁsukūlaṁuppannaṁ hotīti pariyesamānassa paṭilābhavasena uppannaṁ hoti.",
  "tika-vin02t9:312_1": "Vicittapāṭihāriyadassanatthāva sā pariyesanā.",
  "tika-vin02t9:312_2": "Yasmā pāṇinā phuṭṭhamatte sā pokkharaṇī nimmitā ahosi,",
  "tika-vin02t9:312_3": "tasmā vuttaṁ “pāṇinā pokkharaṇiṁ khaṇitvā”ti.",
  "tika-vin02t9:313_0": "46-49.Jaṭilāti tāpasā.",
  "tika-vin02t9:313_1": "Te hi jaṭādhāritāya idha “jaṭilā”ti vuttā.",
  "tika-vin02t9:313_2": "Antaraṭṭhakāsu himapātasamayeti hemantassa utuno abbhantarabhūte māghamāsassa avasāne catasso,",
  "tika-vin02t9:313_3": "phagguṇamāsassa ādimhi catassoti evaṁ ubhinnamantare aṭṭharattīsu himapatanakāle.",
  "tika-vin02t9:313_4": "Nerañjarāya ummujjantīti keci tasmiṁ titthasammate udake paṭhamaṁ nimuggasakalasarīrā tato ummujjantā vuṭṭhahanti uppilavanti.",
  "tika-vin02t9:313_5": "Nimujjantīti sasīsaṁ udake osīdanti.",
  "tika-vin02t9:313_6": "Ummujjananimujjanampi karontīti punappunaṁ ummujjananimujjanānipi karonti.",
  "tika-vin02t9:313_7": "Tattha hi keci “ekummujjaneneva pāpasuddhi hotī”ti evaṁdiṭṭhikā,",
  "tika-vin02t9:313_8": "te ummujjanameva katvā gacchanti.",
  "tika-vin02t9:313_9": "Ummujjanaṁ pana nimujjanamantarena natthīti avinābhāvato nimujjanampi te karontiyeva.",
  "tika-vin02t9:313_10": "Yepi “ekanimujjaneneva pāpasuddhi hotī”ti evaṁdiṭṭhikā,",
  "tika-vin02t9:313_11": "tepi ekavārameva nimujjitvā vuttanayeneva avinābhāvato ummujjanampi katvā pakkamanti.",
  "tika-vin02t9:313_12": "Apare “punappunaṁ ummujjananimujjanāni katvā nahāte pāpasuddhi hotī”ti evaṁdiṭṭhikā,",
  "tika-vin02t9:313_13": "te kālena kālaṁ ummujjananimujjanāni karonti.",
  "tika-vin02t9:313_14": "Te sabbepi sandhāya vuttaṁ “ummujjantipi nimujjantipi ummujjananimujjanampi karontī”ti.",
  "tika-vin02t9:313_15": "Ettha ca kiñcāpi nimujjanapubbakaṁ ummujjanaṁ,",
  "tika-vin02t9:313_16": "nimujjanameva pana karontā katipayā,",
  "tika-vin02t9:313_17": "ummujjanaṁ tadubhayañca karontā bahūti tesaṁ yebhuyyabhāvadassanatthaṁ ummujjanaṁ paṭhamaṁ vuttaṁ.",
  "tika-vin02t9:314_0": "50-51.Udakavāhakoti udakogho.",
  "tika-vin02t9:314_1": "Reṇuhatāyāti rajogatāya,",
  "tika-vin02t9:314_2": "rajokiṇṇāyāti vuttaṁ hoti.",
  "tika-vin02t9:314_3": "Neva ca kho tvaṁ kassapa arahāti etena tadā kassapassa asekkhabhāvaṁ paṭikkhipati,",
  "tika-vin02t9:314_4": "nāpi arahattamaggasamāpannoti etena sekkhabhāvaṁ.",
  "tika-vin02t9:314_5": "Ubhayenapissa anariyabhāvameva dīpeti.",
  "tika-vin02t9:314_6": "Sāpi te paṭipadā natthi,",
  "tika-vin02t9:314_7": "yāya tvaṁ arahā vā assasi arahattamaggaṁ vā samāpannoti iminā panassa kalyāṇaputhujjanabhāvampi paṭikkhipati.",
  "tika-vin02t9:314_8": "Tattha paṭipadāti sīlavisuddhiādayo cha visuddhiyo.",
  "tika-vin02t9:314_9": "Paṭipajjati etāya ariyamaggoti paṭipadā.",
  "tika-vin02t9:314_10": "Assasīti bhaveyyāsi.",
  "tika-vin02t9:314_11": "Cirapaṭikāti cirakālato paṭṭhāya,",
  "tika-vin02t9:314_12": "nāgadamanato paṭṭhāyāti attho.",
  "tika-vin02t9:314_13": "Khārikājamissanti ettha khārīti araṇīkamaṇḍalusūciādayo tāpasaparikkhārā,",
  "tika-vin02t9:314_14": "taṁ haraṇakājaṁ khārikājaṁ.",
  "tika-vin02t9:314_15": "Aggihutamissanti dabbiādiaggipūjopakaraṇaṁ.",
  "tika-vin02t9:315_0": "52-53.Upasaggoti upaddavo.",
  "tika-vin02t9:315_1": "Idāni aḍḍhuḍḍhāni pāṭihāriyasahassāni ekato gaṇetvā dassetuṁ “bhagavato adhiṭṭhānena pañca kaṭṭhasatāni na phāliyiṁsū”tiādi āraddhaṁ.",
  "tika-vin02t9:315_2": "Nāgadamanādīni pana soḷasa pāṭihāriyāni idha na gaṇitāni,",
  "tika-vin02t9:315_3": "tehi saddhiṁ soḷasātirekaaḍḍhuḍḍhapāṭihāriyasahassānīti veditabbaṁ.",
  "tika-vin02t9:316_0": "Ādittapariyāyasuttavaṇṇanā",
  "tika-vin02t9:317_0": "54.",
  "tika-vin02t9:317_1": "Idāni tassa bhikkhusahassassa ādittapariyāyadesanāya arahattappattiṁ dassetuṁ “atha khobhagavā”tiādi āraddhaṁ.",
  "tika-vin02t9:317_2": "Tattha gayāyaṁ viharati gayāsīseti gayānāmikāya nadiyā avidūre bhavattā gāmo gayā nāma,",
  "tika-vin02t9:317_3": "tassaṁ gayāyaṁ viharati.",
  "tika-vin02t9:317_4": "Samīpatthe cetaṁ bhummavacanaṁ.",
  "tika-vin02t9:317_5": "Gayāgāmassa hi avidūre gayāti ekā pokkharaṇīpi atthi nadīpi gayāsīsanāmako hatthikumbhasadiso piṭṭhipāsāṇopi.",
  "tika-vin02t9:317_6": "Yattha bhikkhusahassassa okāso pahoti,",
  "tika-vin02t9:317_7": "bhagavā tattha viharati.",
  "tika-vin02t9:317_8": "Tena vuttaṁ “gayāsīse”ti,",
  "tika-vin02t9:317_9": "gayāgāmassa āsanne gayāsīsanāmake piṭṭhipāsāṇe viharatīti vuttaṁ hoti.",
  "tika-vin02t9:317_10": "Bhikkhū āmantesīti tesaṁ sappāyadhammadesanaṁ vicinitvā taṁ desessāmīti āmantesi.",
  "tika-vin02t9:317_11": "Bhagavā hi taṁ iddhimayapattacīvaradharaṁ samaṇasahassaṁ ādāya gayāsīsaṁ gantvā tena parivārito nisīditvā",
  "tika-vin02t9:317_12": "“katarā nu kho etesaṁ dhammakathā sappāyā”ti cintento “ime sāyaṁ pātaṁ aggiṁ paricaranti,",
  "tika-vin02t9:317_13": "imesaṁ dvādasāyatanāni ādittāni sampajjalitāni viya katvā dassessāmi,",
  "tika-vin02t9:317_14": "evaṁ ime arahattaṁ pāpuṇituṁ sakkhissantī”ti sanniṭṭhānamakāsi.",
  "tika-vin02t9:317_15": "Atha nesaṁ tathā desetuṁ “sabbaṁ,",
  "tika-vin02t9:317_16": "bhikkhave,",
  "tika-vin02t9:317_17": "āditta”ntiādinā imaṁ ādittapariyāyaṁ abhāsi.",
  "tika-vin02t9:318_0": "Tattha sabbaṁ nāma catubbidhaṁ sabbasabbaṁ āyatanasabbaṁ sakkāyasabbaṁ padesasabbanti. Tattha –",
  "tika-vin02t9:319_0": "“Na tassa addiṭṭhamidhatthi kiñci;",
  "tika-vin02t9:320_0": "Atho aviññātamajānitabbaṁ;",
  "tika-vin02t9:321_0": "Sabbaṁ abhiññāsi yadatthi neyyaṁ;",
  "tika-vin02t9:322_0": "Tathāgato tena samantacakkhū”ti –",
  "tika-vin02t9:323_0": "Idaṁ sabbasabbaṁ nāma.",
  "tika-vin02t9:323_1": "“Sabbaṁ vo,",
  "tika-vin02t9:323_2": "bhikkhave,",
  "tika-vin02t9:323_3": "desessāmi,",
  "tika-vin02t9:323_4": "taṁ suṇāthā”ti idaṁ āyatanasabbaṁ nāma.",
  "tika-vin02t9:323_5": "“Sabbadhammamūlapariyāyaṁ vo,",
  "tika-vin02t9:323_6": "bhikkhave,",
  "tika-vin02t9:323_7": "desessāmī”ti idaṁ sakkāyasabbaṁ nāma.",
  "tika-vin02t9:323_8": "“Sabbadhammesu vā paṭhamasamannāhāro uppajjati cittaṁ mano mānasaṁ tajjā manoviññāṇadhātū”ti idaṁ padesasabbaṁ nāma.",
  "tika-vin02t9:323_9": "Iti pañcārammaṇamattaṁ padesasabbaṁ,",
  "tika-vin02t9:323_10": "tebhūmakā dhammā sakkāyasabbaṁ,",
  "tika-vin02t9:323_11": "catubhūmakā dhammā āyatanasabbaṁ,",
  "tika-vin02t9:323_12": "yaṁ kiñci neyyaṁ sabbasabbaṁ.",
  "tika-vin02t9:323_13": "Padesasabbaṁ sakkāyasabbaṁ na pāpuṇāti tassa tebhūmakadhammesupi ekadesassa asaṅgaṇhanato.",
  "tika-vin02t9:323_14": "Sakkāyasabbaṁ āyatanasabbaṁ na pāpuṇāti lokuttaradhammānaṁ asaṅgaṇhanato.",
  "tika-vin02t9:323_15": "Āyatanasabbaṁ sabbasabbaṁ na pāpuṇāti. Kasmā?",
  "tika-vin02t9:323_16": "Yasmā āyatanasabbena catubhūmakadhammāva pariggahitā,",
  "tika-vin02t9:323_17": "na lakkhaṇapaññattiyoti.",
  "tika-vin02t9:323_18": "Imasmiṁ pana sutte āyatanasabbaṁ adhippetaṁ,",
  "tika-vin02t9:323_19": "tatthāpi idha vipassanupagadhammāva gahetabbā.",
  "tika-vin02t9:324_0": "Cakkhūti dve cakkhūni ñāṇacakkhu ceva maṁsacakkhu ca.",
  "tika-vin02t9:324_1": "Tattha ñāṇacakkhu pañcavidhaṁ buddhacakkhu dhammacakkhu samantacakkhu dibbacakkhu paññācakkhūti.",
  "tika-vin02t9:324_2": "Tesu buddhacakkhu nāma āsayānusayañāṇañceva indriyaparopariyattañāṇañca,",
  "tika-vin02t9:324_3": "yaṁ “buddhacakkhunā lokaṁ volokento”ti āgataṁ.",
  "tika-vin02t9:324_4": "Dhammacakkhu nāma heṭṭhimā tayo maggā tīṇi ca phalāni,",
  "tika-vin02t9:324_5": "yaṁ “virajaṁ vītamalaṁ dhammacakkhuṁ udapādī”ti āgataṁ.",
  "tika-vin02t9:324_6": "Samantacakkhu nāma sabbaññutaññāṇaṁ,",
  "tika-vin02t9:324_7": "yaṁ “pāsādamāruyha samantacakkhū”ti āgataṁ.",
  "tika-vin02t9:324_8": "Dibbacakkhu nāma ālokavaḍḍhanena uppannañāṇaṁ,",
  "tika-vin02t9:324_9": "yaṁ “dibbena cakkhunā visuddhenā”ti āgataṁ.",
  "tika-vin02t9:324_10": "Paññācakkhu nāma catusaccaparicchedakañāṇaṁ,",
  "tika-vin02t9:324_11": "yaṁ “cakkhuṁ udapādī”ti āgataṁ.",
  "tika-vin02t9:324_12": "Maṁsacakkhupi duvidhaṁ sasambhāracakkhu pasādacakkhūti.",
  "tika-vin02t9:324_13": "Tesu yvāyaṁ akkhikūpake akkhipaṭalehi parivārito maṁsapiṇḍo,",
  "tika-vin02t9:324_14": "yattha catasso dhātuyo vaṇṇagandharasojā sambhavo jīvitaṁ bhāvo cakkhuppasādo kāyappasādoti saṅkhepato terasa sambhārā honti,",
  "tika-vin02t9:324_15": "vitthārato pana catasso dhātuyo vaṇṇagandharasojā sambhavoti ime nava catusamuṭṭhānavasena chattiṁsa,",
  "tika-vin02t9:324_16": "jīvitaṁ bhāvo cakkhuppasādo kāyappasādoti ime kammasamuṭṭhānā tāva cattāroti cattālīsa sambhārā honti,",
  "tika-vin02t9:324_17": "idaṁ sasambhāracakkhu nāma.",
  "tika-vin02t9:324_18": "Yaṁ panettha setamaṇḍalaparicchinnena kaṇhamaṇḍalena parivārite diṭṭhimaṇḍale sanniviṭṭhaṁ rūpadassanasamatthaṁ pasādamattaṁ,",
  "tika-vin02t9:324_19": "idaṁ pasādacakkhu nāma.",
  "tika-vin02t9:324_20": "Tassa tato paresañca sotādīnaṁ vitthārakathā visuddhimagge vuttāva.",
  "tika-vin02t9:325_0": "Tattha yadidaṁ pasādacakkhu,",
  "tika-vin02t9:325_1": "tañca gahetvā bhagavā “cakkhu āditta”ntiādimāha.",
  "tika-vin02t9:325_2": "Tattha ādittanti padittaṁ,",
  "tika-vin02t9:325_3": "sampajjalitaṁ ekādasahi aggīhi ekajālībhūtanti attho.",
  "tika-vin02t9:325_4": "Cakkhusannissitaṁ viññāṇaṁ cakkhuviññāṇaṁ,",
  "tika-vin02t9:325_5": "cakkhussa vā kāraṇabhūtassa viññāṇaṁ cakkhuviññāṇaṁ.",
  "tika-vin02t9:325_6": "Kāmaṁ rūpālokamanasikārādayopi tassa viññāṇassa kāraṇaṁ,",
  "tika-vin02t9:325_7": "te pana sādhāraṇakāraṇaṁ,",
  "tika-vin02t9:325_8": "cakkhu asādhāraṇanti asādhāraṇakāraṇenāyaṁ niddeso yathā “yavaṅkuro”ti.",
  "tika-vin02t9:325_9": "Sotaviññāṇādīsupi eseva nayo.",
  "tika-vin02t9:325_10": "Cakkhusannissito phasso cakkhusamphasso,",
  "tika-vin02t9:325_11": "cakkhuviññāṇasampayuttaphassassetaṁ adhivacanaṁ.",
  "tika-vin02t9:325_12": "Sotasamphassādīsupi eseva nayo.",
  "tika-vin02t9:325_13": "Cakkhusamphassapaccayā uppajjativedayitanti cakkhusamphassaṁ mūlapaccayaṁ katvā uppannā sampaṭicchanasantīraṇavoṭṭhabbanajavanavedanā.",
  "tika-vin02t9:325_14": "Cakkhuviññāṇasampayuttāya pana vedanāya cakkhusamphassassa paccayabhāve vattabbameva natthi.",
  "tika-vin02t9:325_15": "Cakkhusamphasso hi sahajātāya vedanāya sahajātādivasena,",
  "tika-vin02t9:325_16": "asahajātāya upanissayādivasena paccayo hoti.",
  "tika-vin02t9:325_17": "Teneva “cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā”ti vuttaṁ.",
  "tika-vin02t9:325_18": "Sotadvāravedanādīsupi eseva nayo.",
  "tika-vin02t9:325_19": "Ettha pana manoti bhavaṅgacittaṁ manodvārassa adhippetattā.",
  "tika-vin02t9:325_20": "Dhammāti dhammārammaṇaṁ.",
  "tika-vin02t9:325_21": "Manoviññāṇanti sahāvajjanakaṁ javanaṁ.",
  "tika-vin02t9:325_22": "Manosamphassoti bhavaṅgasahajāto phasso.",
  "tika-vin02t9:325_23": "Vedayitanti āvajjanavedanāya saddhiṁ javanavedanā.",
  "tika-vin02t9:325_24": "Bhavaṅgasampayuttāya pana vedanāya gahaṇe vattabbameva natthi.",
  "tika-vin02t9:325_25": "Āvajjanaṁ vā bhavaṅgato amocetvā manoti sāvajjanaṁ bhavaṅgaṁ daṭṭhabbaṁ.",
  "tika-vin02t9:325_26": "Dhammāti dhammārammaṇameva.",
  "tika-vin02t9:325_27": "Manoviññāṇanti javanaviññāṇaṁ.",
  "tika-vin02t9:325_28": "Manosamphassoti bhavaṅgāvajjanasahajāto phasso.",
  "tika-vin02t9:325_29": "Vedayitanti javanasahajātā vedanā,",
  "tika-vin02t9:325_30": "bhavaṅgāvajjanasahajātāpi vaṭṭatiyeva.",
  "tika-vin02t9:326_0": "Rāgagginātiādīsu rāgova anudahanaṭṭhena aggīti rāgaggi.",
  "tika-vin02t9:326_1": "Rāgo hi tikhiṇaṁ hutvā uppajjamāno satte anudahati jhāpeti,",
  "tika-vin02t9:326_2": "tasmā “aggī”ti vuccati.",
  "tika-vin02t9:326_3": "Itaresupi dvīsu eseva nayo.",
  "tika-vin02t9:326_4": "Tatrimāni vatthūni –",
  "tika-vin02t9:326_5": "ekā daharabhikkhunī cittalapabbatavihāre uposathāgāraṁ gantvā dvārapālarūpaṁ olokayamānā ṭhitā.",
  "tika-vin02t9:326_6": "Athassā anto rāgo tikhiṇataro hutvā uppanno,",
  "tika-vin02t9:326_7": "tasmā taṁsamuṭṭhānā tejodhātu ativiya tikhiṇabhāvena saddhiṁ attanā sahajātadhammehi hadayapadesaṁ jhāpesi yathā taṁ bāhirā tejodhātu sannissayaṁ,",
  "tika-vin02t9:326_8": "tena sā bhikkhunī jhāyitvā kālamakāsi.",
  "tika-vin02t9:326_9": "Bhikkhuniyo gacchamānā “ayaṁ daharā ṭhitā,",
  "tika-vin02t9:326_10": "pakkosatha na”nti āhaṁsu.",
  "tika-vin02t9:326_11": "Ekā gantvā “kasmā ṭhitāsī”ti hatthe gaṇhi.",
  "tika-vin02t9:326_12": "Gahitamattā parivattitvā papatā.",
  "tika-vin02t9:326_13": "Idaṁ tāva rāgassa anudahanatāya vatthu.",
  "tika-vin02t9:327_0": "Dosassa pana anudahanatāya manopadosikā devā daṭṭhabbā.",
  "tika-vin02t9:327_1": "Tesu kira eko devaputto “nakkhattaṁ kīḷissāmī”ti saparivāro rathena vīthiṁ paṭipajjati.",
  "tika-vin02t9:327_2": "Athañño nikkhamanto taṁ purato gacchantaṁ disvā “bho ayaṁ kapaṇo adiṭṭhapubbaṁ viya etaṁ disvā pītiyā",
  "tika-vin02t9:327_3": "uddhumāto viya bhijjamāno viya ca gacchatī”ti kujjhati.",
  "tika-vin02t9:327_4": "Purato gacchantopi nivattitvā taṁ kuddhaṁ disvā kuddhā nāma suvijānā hontīti kuddhabhāvamassa ñatvā “tvaṁ kuddho mayhaṁ kiṁ karissasi,",
  "tika-vin02t9:327_5": "ayaṁ sampatti mayā dānasīlādīnaṁ vasena laddhā,",
  "tika-vin02t9:327_6": "na tuyhaṁ vasenā”ti paṭikujjhati.",
  "tika-vin02t9:327_7": "Ekasmiñhi kuddhe itaro akuddho rakkhati.",
  "tika-vin02t9:327_8": "Kuddhassa hi so kodho itarasmiṁ akujjhante anupādāno ekavārameva uppattiyā anāsevano cāvetuṁ na sakkoti,",
  "tika-vin02t9:327_9": "udakaṁ patvā aggi viya nibbāyati,",
  "tika-vin02t9:327_10": "tasmā akuddho taṁ cavanato rakkhati.",
  "tika-vin02t9:327_11": "Ubhosu pana kuddhesu ekassa kodho itarassa paccayo hoti,",
  "tika-vin02t9:327_12": "tassapi kodho itarassa paccayo hotīti ubho kandantānaṁyeva orodhānaṁ cavanti.",
  "tika-vin02t9:327_13": "Ubhosu hi kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro nissayadahanaraso",
  "tika-vin02t9:327_14": "kodho uppajjamāno hadayavatthuṁ niddahanto accantasukhumālaṁ karajakāyaṁ vināseti,",
  "tika-vin02t9:327_15": "tato sakalopi attabhāvo antaradhāyati.",
  "tika-vin02t9:327_16": "Idaṁ dosassa anudahanatāya vatthu.",
  "tika-vin02t9:328_0": "Mohassa pana anudahanatāya khiḍḍāpadosikā devā daṭṭhabbā.",
  "tika-vin02t9:328_1": "Mohavasena hi tesaṁ satisammoso hoti,",
  "tika-vin02t9:328_2": "tasmā khiḍḍāvasena āhārakālaṁ ativattetvā kālaṁ karonti.",
  "tika-vin02t9:328_3": "Te kira puññavisesādhigatena mahantena attano sirivibhavena nakkhattaṁ kīḷantā tāya sampattimahantatāya “āhāraṁ paribhuñjimha,",
  "tika-vin02t9:328_4": "na paribhuñjimhā”tipi na jānanti.",
  "tika-vin02t9:328_5": "Atha ekāhārātikkamanato paṭṭhāya nirantaraṁ khādantāpi pivantāpi cavantiyeva na tiṭṭhanti. Kasmā?",
  "tika-vin02t9:328_6": "Kammajatejassa balavatāya.",
  "tika-vin02t9:328_7": "Manussānañhi kammajatejo mando,",
  "tika-vin02t9:328_8": "karajakāyo balavā.",
  "tika-vin02t9:328_9": "Tesaṁ tejassa mandatāya karajakāyassa balavatāya sattāhampi atikkamitvā uṇhodakaacchayāguādīhi sakkā vatthuṁ upatthambhetuṁ.",
  "tika-vin02t9:328_10": "Devānaṁ pana tejo balavā hoti uḷārapuññanibbattattā uḷāragarusiniddhasudhāhārajiraṇato ca,",
  "tika-vin02t9:328_11": "karajaṁ mandaṁ mudusukhumālabhāvato.",
  "tika-vin02t9:328_12": "Teneva hi bhagavā indasālaguhāyaṁ pakatipathaviyaṁ patiṭṭhātuṁ asakkontaṁ sakkaṁ devarājānaṁ “oḷārikakāyaṁ adhiṭṭhāhī”ti āha,",
  "tika-vin02t9:328_13": "tasmā te ekaṁ āhāravelaṁ atikkamitvā saṇṭhātuṁ na sakkonti.",
  "tika-vin02t9:328_14": "Yathā nāma gimhānaṁ majjhanhike tattapāsāṇe ṭhapitaṁ padumaṁ vā uppalaṁ vā sāyanhasamaye ghaṭasatenapi siñciyamānaṁ pākatikaṁ na hoti vinassatiyeva,",
  "tika-vin02t9:328_15": "evameva pacchā nirantaraṁ khādantāpi pivantāpi cavantiyeva na tiṭṭhanti.",
  "tika-vin02t9:329_0": "Ko pana tesaṁ āhāro,",
  "tika-vin02t9:329_1": "kā āhāravelāti?",
  "tika-vin02t9:329_2": "Sabbesampi kāmāvacaradevānaṁ sudhā āhāro,",
  "tika-vin02t9:329_3": "so heṭṭhimehi heṭṭhimehi uparimānaṁ uparimānaṁ paṇītatamo hoti.",
  "tika-vin02t9:329_4": "Taṁ yathāsakaṁ divasavasena divase divase bhuñjanti.",
  "tika-vin02t9:329_5": "Keci pana “biḷārapadappamāṇaṁ sudhāhāraṁ bhuñjanti.",
  "tika-vin02t9:329_6": "So jivhāya ṭhapitamatto yāva kesagganakhaggā kāyaṁ pharati,",
  "tika-vin02t9:329_7": "tesaṁyeva divasavasena sattadivasaṁ yāpanasamatthova hotī”ti vadanti.",
  "tika-vin02t9:330_0": "Ke pana te khiḍḍāpadosikā nāma devāti?",
  "tika-vin02t9:330_1": "Ime nāmāti aṭṭhakathāyaṁ vicāraṇā natthi,",
  "tika-vin02t9:330_2": "“kammajatejo balavā hoti,",
  "tika-vin02t9:330_3": "karajaṁ manda”nti avisesena vuttattā pana ye keci kabaḷīkārāhārūpajīvino evaṁ karonti,",
  "tika-vin02t9:330_4": "te evaṁ cavantīti veditabbā.",
  "tika-vin02t9:330_5": "Keci panāhu “nimmānaratiparanimmitavasavattino te devā.",
  "tika-vin02t9:330_6": "Khiḍḍāya padussanamatteneva hete khiḍḍāpadosikāti vuttā”ti.",
  "tika-vin02t9:330_7": "Manopadosikā pana cātumahārājikāti aṭṭhakathāyameva vuttaṁ.",
  "tika-vin02t9:330_8": "Keci pana “khiḍḍāpadosikāpi cātumahārājikāyevā”ti vadanti.",
  "tika-vin02t9:330_9": "Evaṁ tāva rāgādayo tayo anudahanaṭṭhena “aggī”ti veditabbā.",
  "tika-vin02t9:330_10": "Jātiādittayaṁ pana nānappakāradukkhavatthubhāvena anudahanato aggi.",
  "tika-vin02t9:330_11": "Sokādīnaṁ anudahanatā pākaṭāyeva.",
  "tika-vin02t9:330_12": "Sesamettha vuttanayameva.",
  "tika-vin02t9:330_13": "Iti imasmiṁ sutte dukkhalakkhaṇaṁ kathitaṁ cakkhādīnaṁ ekādasahi aggīhi ādittabhāvena dukkhamatāya dukkhabhāvassa kathitattā.",
  "tika-vin02t9:331_0": "Ādittapariyāyasuttavaṇṇanā niṭṭhitā.",
  "tika-vin02t9:332_0": "Uruvelapāṭihāriyakathāvaṇṇanā niṭṭhitā.",
  "tika-vin02t9:333_0": "Bimbisārasamāgamakathāvaṇṇanā",
  "tika-vin02t9:334_0": "55.",
  "tika-vin02t9:334_1": "Idāni “atha kho bhagavā gayāsīse yathābhirantaṁ viharitvā”tiādīsu yā sā anuttānapadavaṇṇanā,",
  "tika-vin02t9:334_2": "taṁ dassetuṁ “laṭṭhivaneti tāluyyāne”tiādi āraddhaṁ.",
  "tika-vin02t9:334_3": "Tattha tāluyyāneti tālarukkhānaṁ bahubhāvato evaṁladdhanāme uyyāne.",
  "tika-vin02t9:334_4": "Appekacce yena bhagavā tenañjaliṁ paṇāmetvātiādīsu añjaliṁ paṇāmetvāti ye ubhatopakkhikā,",
  "tika-vin02t9:334_5": "te sandhāyetaṁ vuttaṁ.",
  "tika-vin02t9:334_6": "Te kira evaṁ cintayiṁsu “sace no micchādiṭṭhikā codessanti ‘kasmā tumhe samaṇaṁ gotamaṁ vanditthā’ti,",
  "tika-vin02t9:334_7": "tesaṁ ‘kiṁ añjalimattakaraṇenapi vanditaṁ hotī’ti vakkhāma.",
  "tika-vin02t9:334_8": "Sace no sammādiṭṭhikā codessanti ‘kasmā bhagavantaṁ na vanditthā’ti,",
  "tika-vin02t9:334_9": "‘kiṁ sīsena bhūmiṁ paharanteneva vanditaṁ hoti,",
  "tika-vin02t9:334_10": "nanu añjalikammampi vandanā evā’ti vakkhāmā”ti.",
  "tika-vin02t9:334_11": "Nāmagottaṁ sāvetvāti “bho gotama,",
  "tika-vin02t9:334_12": "ahaṁ asukassa putto datto nāma mitto nāma idha āgato”ti vadantā nāmaṁ sāventi nāma,",
  "tika-vin02t9:334_13": "“bho gotama,",
  "tika-vin02t9:334_14": "ahaṁ vāseṭṭho nāma kaccāno nāma idhāgato”ti vadantā gottaṁ sāventi nāma.",
  "tika-vin02t9:334_15": "Ete kira daliddā jiṇṇakulaputtā parisamajjhe nāmagottavasena pākaṭā bhavissāmāti evaṁ akaṁsu.",
  "tika-vin02t9:334_16": "Ye pana tuṇhībhūtā nisīdiṁsu,",
  "tika-vin02t9:334_17": "te kerāṭikā ceva andhabālā ca.",
  "tika-vin02t9:334_18": "Tattha kerāṭikā “ekaṁ dve kathāsallāpe karonte vissāsiko hoti,",
  "tika-vin02t9:334_19": "atha vissāse sati ekaṁ dve bhikkhā adātuṁ na yutta”nti tato attānaṁ mocentā tuṇhī nisīdanti.",
  "tika-vin02t9:334_20": "Andhabālā aññāṇatāyeva avakkhittā mattikāpiṇḍo viya yattha katthaci tuṇhībhūtā nisīdanti.",
  "tika-vin02t9:335_0": "Kisakovadānoti ettha kisakānaṁ ovadāno kisakovadānoti imaṁ tāva atthavikappaṁ dassetuṁ “tāpasacariyāya kisasarīrattā”tiādi vuttaṁ.",
  "tika-vin02t9:335_1": "Aggihuttanti aggiparicaraṇaṁ.",
  "tika-vin02t9:335_2": "Rūpādayova idha kāmanīyaṭṭhena “kāmā”ti vuttāti āha “ete rūpādayo kāme”ti.",
  "tika-vin02t9:335_3": "Yaññā abhivadantīti yāgahetu ijjhantīti vadanti.",
  "tika-vin02t9:335_4": "Upadhīsūti ettha cattāro upadhī kāmupadhi khandhupadhi kilesupadhi abhisaṅkhārupadhīti.",
  "tika-vin02t9:335_5": "Kāmāpi hi “yaṁ pañca kāmaguṇe paṭicca uppajjati sukhaṁ somanassaṁ,",
  "tika-vin02t9:335_6": "ayaṁ kāmānaṁ assādo”ti evaṁ vuttassa sukhassa adhiṭṭhānabhāvato upadhīyati ettha sukhanti iminā vacanatthena “upadhī”ti vuccanti.",
  "tika-vin02t9:335_7": "Khandhāpi khandhamūlakassa dukkhassa adhiṭṭhānabhāvato,",
  "tika-vin02t9:335_8": "kilesāpi apāyadukkhassa adhiṭṭhānabhāvato,",
  "tika-vin02t9:335_9": "abhisaṅkhārāpi bhavadukkhassa adhiṭṭhānabhāvato “upadhī”ti vuccanti,",
  "tika-vin02t9:335_10": "tesu khandhupadhi idhādhippetoti āha “khandhupadhīsu malanti ñatvā”ti.",
  "tika-vin02t9:335_11": "Yaññā malameva vadantīti yāgahetu malameva ijjhatīti vadanti.",
  "tika-vin02t9:335_12": "Yiṭṭheti mahāyāge.",
  "tika-vin02t9:335_13": "Huteti divase divase kattabbaaggiparicaraṇe.",
  "tika-vin02t9:335_14": "Kāmabhave asattanti kāmabhave alaggaṁ,",
  "tika-vin02t9:335_15": "tabbinimuttanti vuttaṁ hoti.",
  "tika-vin02t9:336_0": "57-58.Āsīsanāti patthanā.",
  "tika-vin02t9:336_1": "Dibbasuvaṇṇesupi siṅgīsuvaṇṇassa sabbaseṭṭhattā “siṅgīnikkhasavaṇṇo”ti vuttaṁ.",
  "tika-vin02t9:336_2": "Yatheva hi manussaparibhoge suvaṇṇe yuttikataṁ hīnaṁ,",
  "tika-vin02t9:336_3": "tato rasaviddhaṁ seṭṭhaṁ,",
  "tika-vin02t9:336_4": "rasaviddhato ākaruppannaṁ,",
  "tika-vin02t9:336_5": "tato yaṁ kiñci dibbaṁ seṭṭhaṁ,",
  "tika-vin02t9:336_6": "evaṁ dibbasuvaṇṇesupi cāmīkarato sātakumbhaṁ,",
  "tika-vin02t9:336_7": "sātakumbhato jambunadaṁ,",
  "tika-vin02t9:336_8": "jambunadato siṅgīsuvaṇṇaṁ,",
  "tika-vin02t9:336_9": "tasmā taṁ sabbaseṭṭhaṁ.",
  "tika-vin02t9:336_10": "Siṅgīnikkhanti ca nikkhaparimāṇena siṅgīsuvaṇṇena kataṁ suvaṇṇapaṭṭaṁ.",
  "tika-vin02t9:336_11": "Ūnakanikkhena katañhi ghaṭṭanamajjanakkhamaṁ na hoti,",
  "tika-vin02t9:336_12": "atirekena kataṁ ghaṭṭanamajjanaṁ khamati,",
  "tika-vin02t9:336_13": "vaṇṇavantaṁ pana na hoti,",
  "tika-vin02t9:336_14": "pharusadhātukaṁ khāyati,",
  "tika-vin02t9:336_15": "nikkhena kataṁ ghaṭṭanamajjanañceva khamati vaṇṇavantañca hoti.",
  "tika-vin02t9:336_16": "Nikkhaṁ pana vīsatisuvaṇṇanti keci.",
  "tika-vin02t9:336_17": "Pañcavīsatisuvaṇṇanti apare.",
  "tika-vin02t9:336_18": "Majjhimanikāyaṭṭhakathāyaṁ pana “nikkhaṁ nāma pañcasuvaṇṇā”ti vuttaṁ.",
  "tika-vin02t9:336_19": "Suvaṇṇo nāma catudharaṇanti vadanti.",
  "tika-vin02t9:337_0": "Dasasu ariyavāsesu vutthavāsoti –",
  "tika-vin02t9:338_0": "“Idha,",
  "tika-vin02t9:338_1": "bhikkhave,",
  "tika-vin02t9:338_2": "bhikkhu pañcaṅgavippahīno hoti chaḷaṅgasamannāgato ekārakkho caturāpasseno panuṇṇapaccekasacco samavayasaṭṭhesano",
  "tika-vin02t9:338_3": "anāvilasaṅkappo passaddhakāyasaṅkhāro suvimuttacitto suvimuttapañño.",
  "tika-vin02t9:339_0": "“Kathañca,",
  "tika-vin02t9:339_1": "bhikkhave,",
  "tika-vin02t9:339_2": "bhikkhu pañcaṅgavippahīno hoti? Idha,",
  "tika-vin02t9:339_3": "bhikkhave,",
  "tika-vin02t9:339_4": "bhikkhuno kāmacchando pahīno hoti,",
  "tika-vin02t9:339_5": "byāpādo pahīno hoti,",
  "tika-vin02t9:339_6": "thinamiddhaṁ pahīnaṁ hoti,",
  "tika-vin02t9:339_7": "uddhaccakukkuccaṁ pahīnaṁ hoti,",
  "tika-vin02t9:339_8": "vicikicchā pahīnā hoti. Evaṁ kho,",
  "tika-vin02t9:339_9": "bhikkhave,",
  "tika-vin02t9:339_10": "bhikkhu pañcaṅgavippahīno hoti.",
  "tika-vin02t9:340_0": "“Kathañca,",
  "tika-vin02t9:340_1": "bhikkhave,",
  "tika-vin02t9:340_2": "bhikkhu chaḷaṅgasamannāgato hoti? Idha,",
  "tika-vin02t9:340_3": "bhikkhave,",
  "tika-vin02t9:340_4": "bhikkhu cakkhunā rūpaṁ disvā neva sumano hoti na dummano,",
  "tika-vin02t9:340_5": "upekkhako viharati sato sampajāno.",
  "tika-vin02t9:340_6": "Sotena saddaṁ sutvā…pe…",
  "tika-vin02t9:340_7": "ghānena gandhaṁ ghāyitvā…",
  "tika-vin02t9:340_8": "jivhāya rasaṁ sāyitvā…",
  "tika-vin02t9:340_9": "kāyena phoṭṭhabbaṁ phusitvā…",
  "tika-vin02t9:340_10": "manasā dhammaṁ viññāya neva sumano hoti na dummano,",
  "tika-vin02t9:340_11": "upekkhako viharati sato sampajāno. Evaṁ kho,",
  "tika-vin02t9:340_12": "bhikkhave,",
  "tika-vin02t9:340_13": "bhikkhu chaḷaṅgasamannāgato hoti.",
  "tika-vin02t9:341_0": "“Kathañca,",
  "tika-vin02t9:341_1": "bhikkhave,",
  "tika-vin02t9:341_2": "bhikkhu ekārakkho hoti? Idha,",
  "tika-vin02t9:341_3": "bhikkhave,",
  "tika-vin02t9:341_4": "bhikkhu satārakkhena cetasā samannāgato hoti. Evaṁ kho,",
  "tika-vin02t9:341_5": "bhikkhave,",
  "tika-vin02t9:341_6": "bhikkhu ekārakkho hoti.",
  "tika-vin02t9:342_0": "“Kathañca,",
  "tika-vin02t9:342_1": "bhikkhave,",
  "tika-vin02t9:342_2": "bhikkhu caturāpasseno hoti? Idha,",
  "tika-vin02t9:342_3": "bhikkhave,",
  "tika-vin02t9:342_4": "bhikkhu saṅkhāyekaṁ paṭisevati,",
  "tika-vin02t9:342_5": "saṅkhāyekaṁ adhivāseti,",
  "tika-vin02t9:342_6": "saṅkhāyekaṁ parivajjeti,",
  "tika-vin02t9:342_7": "saṅkhāyekaṁ vinodeti. Evaṁ kho,",
  "tika-vin02t9:342_8": "bhikkhave,",
  "tika-vin02t9:342_9": "bhikkhu caturāpasseno hoti.",
  "tika-vin02t9:343_0": "“Kathañca,",
  "tika-vin02t9:343_1": "bhikkhave,",
  "tika-vin02t9:343_2": "bhikkhu panuṇṇapaccekasacco hoti? Idha,",
  "tika-vin02t9:343_3": "bhikkhave,",
  "tika-vin02t9:343_4": "bhikkhu yāni tāni puthusamaṇabrāhmaṇānaṁ puthupaccekasaccāni,",
  "tika-vin02t9:343_5": "sabbāni tāni nuṇṇāni honti panuṇṇāni cattāni vantāni muttāni pahīnāni paṭinissaṭṭhāni. Evaṁ kho,",
  "tika-vin02t9:343_6": "bhikkhave,",
  "tika-vin02t9:343_7": "bhikkhu panuṇṇapaccekasacco hoti.",
  "tika-vin02t9:344_0": "“Kathañca,",
  "tika-vin02t9:344_1": "bhikkhave,",
  "tika-vin02t9:344_2": "bhikkhu samavayasaṭṭhesano hoti? Idha,",
  "tika-vin02t9:344_3": "bhikkhave,",
  "tika-vin02t9:344_4": "bhikkhuno kāmesanā pahīnā hoti,",
  "tika-vin02t9:344_5": "bhavesanā pahīnā hoti,",
  "tika-vin02t9:344_6": "brahmacariyesanā paṭippassaddhā. Evaṁ kho,",
  "tika-vin02t9:344_7": "bhikkhave,",
  "tika-vin02t9:344_8": "bhikkhu samavayasaṭṭhesano hoti.",
  "tika-vin02t9:345_0": "“Kathañca,",
  "tika-vin02t9:345_1": "bhikkhave,",
  "tika-vin02t9:345_2": "bhikkhu anāvilasaṅkappo hoti? Idha,",
  "tika-vin02t9:345_3": "bhikkhave,",
  "tika-vin02t9:345_4": "bhikkhuno kāmasaṅkappo pahīno hoti,",
  "tika-vin02t9:345_5": "byāpādasaṅkappo pahīno hoti,",
  "tika-vin02t9:345_6": "vihiṁsāsaṅkappo pahīno hoti. Evaṁ kho,",
  "tika-vin02t9:345_7": "bhikkhave,",
  "tika-vin02t9:345_8": "bhikkhu anāvilasaṅkappo hoti.",
  "tika-vin02t9:346_0": "“Kathañca,",
  "tika-vin02t9:346_1": "bhikkhave,",
  "tika-vin02t9:346_2": "bhikkhu passaddhakāyasaṅkhāro hoti? Idha,",
  "tika-vin02t9:346_3": "bhikkhave,",
  "tika-vin02t9:346_4": "bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ",
  "tika-vin02t9:346_5": "upekkhāsatipārisuddhiṁ catutthaṁ jhānaṁ upasampajja viharati. Evaṁ kho,",
  "tika-vin02t9:346_6": "bhikkhave,",
  "tika-vin02t9:346_7": "bhikkhu passaddhakāyasaṅkhāro hoti.",
  "tika-vin02t9:347_0": "“Kathañca,",
  "tika-vin02t9:347_1": "bhikkhave,",
  "tika-vin02t9:347_2": "bhikkhu suvimuttacitto hoti? Idha,",
  "tika-vin02t9:347_3": "bhikkhave,",
  "tika-vin02t9:347_4": "bhikkhuno rāgācittaṁ vimuttaṁ hoti,",
  "tika-vin02t9:347_5": "dosā cittaṁ vimuttaṁ hoti,",
  "tika-vin02t9:347_6": "mohā cittaṁ vimuttaṁ hoti. Evaṁ kho,",
  "tika-vin02t9:347_7": "bhikkhave,",
  "tika-vin02t9:347_8": "bhikkhu suvimuttacitto hoti.",
  "tika-vin02t9:348_0": "“Kathañca,",
  "tika-vin02t9:348_1": "bhikkhave,",
  "tika-vin02t9:348_2": "bhikkhu suvimuttapañño hoti? Idha,",
  "tika-vin02t9:348_3": "bhikkhave,",
  "tika-vin02t9:348_4": "bhikkhu ‘rāgo me pahīno ucchinnamūlo tālāvatthukato anabhāvaṁkato āyatiṁ anuppādadhammo’ti pajānāti,",
  "tika-vin02t9:348_5": "‘doso me pahīno…pe…",
  "tika-vin02t9:348_6": "moho me pahīno ucchinnamūlo tālāvatthukato anabhāvaṁkato āyatiṁ anuppādadhammo’ti pajānāti. Evaṁ kho,",
  "tika-vin02t9:348_7": "bhikkhave,",
  "tika-vin02t9:348_8": "bhikkhu suvimuttapañño hotī”ti –",
  "tika-vin02t9:349_0": "Evamāgatesu dasasu ariyavāsesu vutthavāso.",
  "tika-vin02t9:350_0": "Tattha vasanti etthāti vāsā,",
  "tika-vin02t9:350_1": "ariyānaṁ eva vāsāti ariyavāsā anariyānaṁ tādisānaṁ vāsānaṁ asambhavato.",
  "tika-vin02t9:350_2": "Ariyāti cettha ukkaṭṭhaniddesena khīṇāsavā gahitā.",
  "tika-vin02t9:350_3": "Ekārakkhoti ekā satisaṅkhātā ārakkhā etassāti ekārakkho.",
  "tika-vin02t9:350_4": "Khīṇāsavassa hi tīsu dvāresu sabbakāle sati ārakkhakiccaṁ sādheti.",
  "tika-vin02t9:350_5": "Tenevassa carato ca tiṭṭhato ca suttassa ca jāgarassa ca satataṁ samitaṁ ñāṇadassanaṁ paccupaṭṭhitaṁ hotīti vuccati.",
  "tika-vin02t9:351_0": "Caturāpassenoti cattāri apassenāni apassayā etassāti caturāpasseno.",
  "tika-vin02t9:351_1": "Saṅkhāyāti ñāṇena.",
  "tika-vin02t9:351_2": "Paṭisevatīti ñāṇena ñatvā sevitabbayuttakameva sevati.",
  "tika-vin02t9:351_3": "Tassa vitthāro “paṭisaṅkhā yoniso cīvaraṁ paribhuñjatī”tiādinā nayena veditabbo.",
  "tika-vin02t9:351_4": "Saṅkhāyekaṁ adhivāsetīti ñāṇena ñatvā adhivāsetabbayuttakameva adhivāseti.",
  "tika-vin02t9:351_5": "Vitthāro panettha “paṭisaṅkhā yoniso khamo hoti sītassā”tiādinā nayena veditabbo.",
  "tika-vin02t9:351_6": "Parivajjetīti ñāṇena ñatvā parivajjetabbayuttakameva parivajjeti.",
  "tika-vin02t9:351_7": "Tassa vitthāro “paṭisaṅkhā yoniso caṇḍaṁ hatthiṁ parivajjetī”tiādinā nayena veditabbo.",
  "tika-vin02t9:351_8": "Vinodetīti ñāṇena ñatvā vinodetabbameva vinodeti nudati nīharati anto vasituṁ na deti.",
  "tika-vin02t9:351_9": "Tassa vitthāro “uppannaṁ kāmavitakkaṁ nādhivāsetī”tiādinā nayena veditabbo.",
  "tika-vin02t9:352_0": "Panuṇṇapaccekasaccoti “idameva dassanaṁ saccaṁ,",
  "tika-vin02t9:352_1": "idameva sacca”nti evaṁ pāṭiyekkaṁ gahitattā paccekasaṅkhātāni diṭṭhisaccāni panuṇṇāni nīhaṭāni pahīnāni assāti panuṇṇapaccekasacco.",
  "tika-vin02t9:352_2": "Puthusamaṇabrāhmaṇānanti bahūnaṁ samaṇabrāhmaṇānaṁ.",
  "tika-vin02t9:352_3": "Ettha ca samaṇāti pabbajjupagatā.",
  "tika-vin02t9:352_4": "Brāhmaṇāti bhovādino.",
  "tika-vin02t9:352_5": "Puthupaccekasaccānīti bahūni pāṭekkasaccāni,",
  "tika-vin02t9:352_6": "“idameva dassanaṁ saccaṁ,",
  "tika-vin02t9:352_7": "idameva sacca”nti pāṭiyekkaṁ gahitāni bahūni saccānīti attho.",
  "tika-vin02t9:352_8": "Nuṇṇānīti nīhaṭāni.",
  "tika-vin02t9:352_9": "Panuṇṇānīti suṭṭhu nīhatāni.",
  "tika-vin02t9:352_10": "Cattānīti vissaṭṭhāni.",
  "tika-vin02t9:352_11": "Vantānīti vamitāni.",
  "tika-vin02t9:352_12": "Muttānīti chinnabandhanāni katāni.",
  "tika-vin02t9:352_13": "Pahīnānīti pajahitāni.",
  "tika-vin02t9:352_14": "Paṭinissaṭṭhānīti yathā na puna cittaṁ ārohanti,",
  "tika-vin02t9:352_15": "evaṁ paṭivissajjitāni.",
  "tika-vin02t9:352_16": "Sabbāneva cetāni ariyamaggādhigamato pubbe gahitassa diṭṭhiggāhassa vissaṭṭhabhāvavevacanāni.",
  "tika-vin02t9:353_0": "Samavayasaṭṭhesanoti ettha avayāti anūnā.",
  "tika-vin02t9:353_1": "Saṭṭhāti nissaṭṭhā.",
  "tika-vin02t9:353_2": "Sammā avayā saṭṭhā esanā assāti samavayasaṭṭhesano,",
  "tika-vin02t9:353_3": "sammā vissaṭṭhasabbaesanoti attho.",
  "tika-vin02t9:353_4": "“Rāgā cittaṁ vimutta”ntiādīhi maggassa kiccanipphatti kathitā rāgādīnaṁ pahīnabhāvadīpanato.",
  "tika-vin02t9:353_5": "“Rāgo me pahīno”tiādīhi paccavekkhaṇāmukhena ariyaphalaṁ kathitaṁ.",
  "tika-vin02t9:353_6": "Adhigate hi aggaphale sabbaso rāgādīnaṁ anuppādadhammataṁ pajānāti,",
  "tika-vin02t9:353_7": "tañca pajānanaṁ paccavekkhaṇañāṇanti.",
  "tika-vin02t9:353_8": "Tattha pañcaṅgavippahānapaccekasaccāpanodanaesanāsamavayasajjanāni “saṅkhāyekaṁ paṭisevati adhivāseti",
  "tika-vin02t9:353_9": "parivajjeti vinodetī”ti vuttesu apassenesu vinodanā ca maggakiccāneva,",
  "tika-vin02t9:353_10": "itare ca maggeneva samijjhanti.",
  "tika-vin02t9:354_0": "Dasabaloti kāyabalasaṅkhātāni ñāṇabalasaṅkhātāni ca dasa balāni etassāti dasabalo.",
  "tika-vin02t9:354_1": "Duvidhañhi tathāgatassa balaṁ kāyabalaṁ ñāṇabalañca.",
  "tika-vin02t9:354_2": "Tesu kāyabalaṁ hatthikulānusārena veditabbaṁ.",
  "tika-vin02t9:354_3": "Vuttañhetaṁ porāṇehi –",
  "tika-vin02t9:355_0": "“Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "tika-vin02t9:356_0": "Gandhamaṅgalahemañca, uposathachaddantime dasā”ti. ;",
  "tika-vin02t9:357_0": "Imāni hi dasa hatthikulāni.",
  "tika-vin02t9:357_1": "Tattha kāḷāvakanti pakatihatthikulaṁ daṭṭhabbaṁ.",
  "tika-vin02t9:357_2": "Yaṁ dasannaṁ purisānaṁ kāyabalaṁ,",
  "tika-vin02t9:357_3": "taṁ ekassa kāḷāvakassa hatthino.",
  "tika-vin02t9:357_4": "Yaṁ dasannaṁ kāḷāvakānaṁ balaṁ,",
  "tika-vin02t9:357_5": "taṁ ekassa gaṅgeyyassa.",
  "tika-vin02t9:357_6": "Yaṁ dasannaṁ gaṅgeyyānaṁ,",
  "tika-vin02t9:357_7": "taṁ ekassa paṇḍarassa.",
  "tika-vin02t9:357_8": "Yaṁ dasannaṁ paṇḍarānaṁ,",
  "tika-vin02t9:357_9": "taṁ ekassa tambassa.",
  "tika-vin02t9:357_10": "Yaṁ dasannaṁ tambānaṁ,",
  "tika-vin02t9:357_11": "taṁ ekassa piṅgalassa.",
  "tika-vin02t9:357_12": "Yaṁ dasannaṁ piṅgalānaṁ,",
  "tika-vin02t9:357_13": "taṁ ekassa gandhahatthino.",
  "tika-vin02t9:357_14": "Yaṁ dasannaṁ gandhahatthīnaṁ,",
  "tika-vin02t9:357_15": "taṁ ekassa maṅgalassa.",
  "tika-vin02t9:357_16": "Yaṁ dasannaṁ maṅgalānaṁ,",
  "tika-vin02t9:357_17": "taṁ ekassa hemavatassa.",
  "tika-vin02t9:357_18": "Yaṁ dasannaṁ hemavatānaṁ,",
  "tika-vin02t9:357_19": "taṁ ekassa uposathassa.",
  "tika-vin02t9:357_20": "Yaṁ dasannaṁ uposathānaṁ,",
  "tika-vin02t9:357_21": "taṁ ekassa chaddantassa.",
  "tika-vin02t9:357_22": "Yaṁ dasannaṁ chaddantānaṁ,",
  "tika-vin02t9:357_23": "taṁ ekassa tathāgatassa kāyabalaṁ.",
  "tika-vin02t9:357_24": "Nārāyanasaṅghātabalantipi idameva vuccati.",
  "tika-vin02t9:357_25": "Tattha nārā vuccanti rasmiyo,",
  "tika-vin02t9:357_26": "tā bahū nānāvidhā tato uppajjantīti nārāyanaṁ, vajiraṁ,",
  "tika-vin02t9:357_27": "tasmā vajirasaṅghātabalanti attho.",
  "tika-vin02t9:357_28": "Tadetaṁ pakatihatthigaṇanāya hatthīnaṁ koṭisahassānaṁ,",
  "tika-vin02t9:357_29": "purisagaṇanāya dasannaṁ purisakoṭisahassānaṁ balaṁ hoti.",
  "tika-vin02t9:357_30": "Idaṁ tāva tathāgatassa kāyabalaṁ.",
  "tika-vin02t9:358_0": "Ñāṇabalaṁ pana pāḷiyaṁ āgatameva. Tatrāyaṁ pāḷi –",
  "tika-vin02t9:359_0": "“Dasa kho panimāni,",
  "tika-vin02t9:359_1": "sāriputta,",
  "tika-vin02t9:359_2": "tathāgatassa tathāgatabalāni,",
  "tika-vin02t9:359_3": "yehi balehi samannāgato tathāgato āsabhaṁ ṭhānaṁ paṭijānāti,",
  "tika-vin02t9:359_4": "parisāsu sīhanādaṁ nadati,",
  "tika-vin02t9:359_5": "brahmacakkaṁ pavatteti.",
  "tika-vin02t9:359_6": "Katamāni dasa? Idha,",
  "tika-vin02t9:359_7": "sāriputta,",
  "tika-vin02t9:359_8": "tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti, yampi,",
  "tika-vin02t9:359_9": "sāriputta,",
  "tika-vin02t9:359_10": "tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti. Idampi,",
  "tika-vin02t9:359_11": "sāriputta,",
  "tika-vin02t9:359_12": "tathāgatassa tathāgatabalaṁ hoti,",
  "tika-vin02t9:359_13": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "tika-vin02t9:359_14": "parisāsu sīhanādaṁ nadati,",
  "tika-vin02t9:359_15": "brahmacakkaṁ pavatteti. (1)",
  "tika-vin02t9:360_0": "“Puna caparaṁ,",
  "tika-vin02t9:360_1": "sāriputta,",
  "tika-vin02t9:360_2": "tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti…pe…. (2)",
  "tika-vin02t9:361_0": "“Puna caparaṁ, sāriputta, tathāgato sabbatthagāminiṁ paṭipadaṁ yathābhūtaṁ pajānāti…pe…. (3)",
  "tika-vin02t9:362_0": "“Puna caparaṁ, sāriputta, tathāgato anekadhātuṁ nānādhātuṁ lokaṁ yathābhūtaṁ pajānāti…pe…. (4)",
  "tika-vin02t9:363_0": "“Puna caparaṁ, sāriputta, tathāgato sattānaṁ nānādhimuttikataṁ yathābhūtaṁ pajānāti…pe…. (5)",
  "tika-vin02t9:364_0": "“Puna caparaṁ,",
  "tika-vin02t9:364_1": "sāriputta,",
  "tika-vin02t9:364_2": "tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti…pe…. (6)",
  "tika-vin02t9:365_0": "“Puna caparaṁ,",
  "tika-vin02t9:365_1": "sāriputta,",
  "tika-vin02t9:365_2": "tathāgato jhānavimokkhasamādhisamāpattīnaṁ saṁkilesaṁ vodānaṁ vuṭṭhānaṁ yathābhūtaṁ pajānāti…pe…. (7)",
  "tika-vin02t9:366_0": "“Puna caparaṁ,",
  "tika-vin02t9:366_1": "sāriputta,",
  "tika-vin02t9:366_2": "tathāgato anekavihitaṁ pubbenivāsaṁ anussarati.",
  "tika-vin02t9:366_3": "Seyyathidaṁ?",
  "tika-vin02t9:366_4": "Ekampi jātiṁ dvepi jātiyo…pe…",
  "tika-vin02t9:366_5": "iti sākāraṁ sauddesaṁ anekavihitaṁ pubbenivāsaṁ anussarati…pe…. (8)",
  "tika-vin02t9:367_0": "“Puna caparaṁ,",
  "tika-vin02t9:367_1": "sāriputta,",
  "tika-vin02t9:367_2": "tathāgato dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate,",
  "tika-vin02t9:367_3": "yathākammūpage satte pajānāti…pe…. (9)",
  "tika-vin02t9:368_0": "“Puna caparaṁ,",
  "tika-vin02t9:368_1": "sāriputta,",
  "tika-vin02t9:368_2": "tathāgato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati…pe… idampi,",
  "tika-vin02t9:368_3": "sāriputta,",
  "tika-vin02t9:368_4": "tathāgatassa tathāgatabalaṁ hoti,",
  "tika-vin02t9:368_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "tika-vin02t9:368_6": "parisāsu sīhanādaṁ nadati,",
  "tika-vin02t9:368_7": "brahmacakkaṁ pavatteti.",
  "tika-vin02t9:368_8": "Imāni kho,",
  "tika-vin02t9:368_9": "sāriputta,",
  "tika-vin02t9:368_10": "dasa tathāgatassa tathāgatabalānī”ti. (10)",
  "tika-vin02t9:369_0": "Tattha ṭhānañca ṭhānatoti kāraṇañca kāraṇato.",
  "tika-vin02t9:369_1": "“Ye ye dhammā yesaṁ yesaṁ dhammānaṁ hetū paccayā uppādāya,",
  "tika-vin02t9:369_2": "taṁ taṁ ṭhānaṁ.",
  "tika-vin02t9:369_3": "Ye ye dhammā yesaṁ yesaṁ dhammānaṁ na hetū na paccayā uppādāya,",
  "tika-vin02t9:369_4": "taṁ taṁ aṭṭhāna”nti pajānanto ṭhānañca ṭhānato aṭṭhānañca aṭṭhānato yathābhūtaṁ pajānāti.",
  "tika-vin02t9:369_5": "Yampīti yena ñāṇena.",
  "tika-vin02t9:370_0": "Kammasamādānānanti samādiyitvā katānaṁ kusalākusalakammānaṁ,",
  "tika-vin02t9:370_1": "kammameva vā kammasamādānaṁ.",
  "tika-vin02t9:370_2": "Ṭhānaso hetusoti paccayato ceva hetuto ca.",
  "tika-vin02t9:370_3": "Tattha gatiupadhikālapayogā vipākassa ṭhānaṁ,",
  "tika-vin02t9:370_4": "kammaṁ hetu.",
  "tika-vin02t9:371_0": "Sabbatthagāmininti sabbagatigāminiñca agatigāminiñca.",
  "tika-vin02t9:371_1": "Paṭipadanti maggaṁ.",
  "tika-vin02t9:371_2": "Yathābhūtaṁ pajānātīti bahūsupi manussesu ekameva pāṇaṁ ghātentesu kāmaṁ sabbesampi cetanā tassevekassa jīvitindriyārammaṇā,",
  "tika-vin02t9:371_3": "taṁ pana kammaṁ tesaṁ nānākāraṁ.",
  "tika-vin02t9:371_4": "Tesu hi eko ādarena chandajāto karoti,",
  "tika-vin02t9:371_5": "eko “ehi tvampi karohī”ti parehi nippīḷito karoti,",
  "tika-vin02t9:371_6": "eko samānacchando viya hutvā appaṭibāhiyamāno vicarati,",
  "tika-vin02t9:371_7": "tasmā tesu eko teneva kammena niraye nibbattati,",
  "tika-vin02t9:371_8": "eko tiracchānayoniyaṁ,",
  "tika-vin02t9:371_9": "eko pettivisaye.",
  "tika-vin02t9:371_10": "Taṁ tathāgato āyūhanakkhaṇeyeva “iminā nīhārena āyūhitattā esa niraye nibbattissati,",
  "tika-vin02t9:371_11": "esa tiracchānayoniyaṁ,",
  "tika-vin02t9:371_12": "esa pettivisaye”ti jānāti.",
  "tika-vin02t9:371_13": "Niraye nibbattamānampi “esa mahāniraye nibbattissati,",
  "tika-vin02t9:371_14": "esa ussadaniraye”ti jānāti.",
  "tika-vin02t9:371_15": "Tiracchānayoniyaṁ nibbattamānampi “esa apādako bhavissati,",
  "tika-vin02t9:371_16": "esa dvipādako,",
  "tika-vin02t9:371_17": "esa catuppādo,",
  "tika-vin02t9:371_18": "esa bahuppādo”ti jānāti.",
  "tika-vin02t9:371_19": "Pettivisaye nibbattamānampi “esa nijjhāmataṇhiko bhavissati,",
  "tika-vin02t9:371_20": "esa khuppipāsiko,",
  "tika-vin02t9:371_21": "esa paradattūpajīvī”ti jānāti.",
  "tika-vin02t9:371_22": "Tesu ca kammesu “idaṁ kammaṁ paṭisandhiṁ ākaḍḍhissati,",
  "tika-vin02t9:371_23": "etaṁ aññena dinnāya paṭisandhiyā upadhivepakkaṁ bhavissatī”ti jānāti.",
  "tika-vin02t9:372_0": "Tathā sakalagāmavāsikesu ekato piṇḍapātaṁ dadamānesu kāmaṁ sabbesampi cetanā piṇḍapātārammaṇāva,",
  "tika-vin02t9:372_1": "taṁ pana kammaṁ tesaṁ nānākāraṁ.",
  "tika-vin02t9:372_2": "Tesu hi eko ādarena karotīti sabbaṁ purimasadisaṁ.",
  "tika-vin02t9:372_3": "Tasmā tesu ca keci devaloke nibbattanti,",
  "tika-vin02t9:372_4": "keci manussaloke.",
  "tika-vin02t9:372_5": "Taṁ tathāgato āyūhanakkhaṇeyeva jānāti.",
  "tika-vin02t9:372_6": "“Iminā nīhārena āyūhitattā esa manussaloke nibbattissati,",
  "tika-vin02t9:372_7": "esa devaloke,",
  "tika-vin02t9:372_8": "tatthāpi esa khattiyakule,",
  "tika-vin02t9:372_9": "esa brāhmaṇakule,",
  "tika-vin02t9:372_10": "esa vessakule,",
  "tika-vin02t9:372_11": "esa suddakule,",
  "tika-vin02t9:372_12": "esa paranimmitavasavattīsu,",
  "tika-vin02t9:372_13": "esa nimmānaratīsu,",
  "tika-vin02t9:372_14": "esa tusitesu,",
  "tika-vin02t9:372_15": "esa yāmesu,",
  "tika-vin02t9:372_16": "esa tāvatiṁsesu,",
  "tika-vin02t9:372_17": "esa cātumahārājikesu,",
  "tika-vin02t9:372_18": "esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṁ taṁ taṁ visesaṁ āyūhanakkhaṇeyeva jānāti.",
  "tika-vin02t9:373_0": "Tathā vipassanaṁ paṭṭhapentesuyeva “iminā nīhārena esa kiñci sallakkhetuṁ na sakkhissati,",
  "tika-vin02t9:373_1": "esa mahābhūtamattameva vavatthapessati,",
  "tika-vin02t9:373_2": "esa rūpapariggahe eva ṭhassati,",
  "tika-vin02t9:373_3": "esa arūpapariggaheyeva,",
  "tika-vin02t9:373_4": "esa nāmarūpapariggaheyeva,",
  "tika-vin02t9:373_5": "esa paccayapariggaheyeva,",
  "tika-vin02t9:373_6": "esa lakkhaṇārammaṇikavipassanāyameva,",
  "tika-vin02t9:373_7": "esa paṭhamaphaleyeva,",
  "tika-vin02t9:373_8": "esa dutiyaphale eva,",
  "tika-vin02t9:373_9": "esa tatiyaphale eva,",
  "tika-vin02t9:373_10": "esa arahattaṁ pāpuṇissatī”ti jānāti.",
  "tika-vin02t9:373_11": "Kasiṇaparikammaṁ karontesupi “imassa parikammamattameva bhavissati,",
  "tika-vin02t9:373_12": "esa nimittaṁ uppādessati,",
  "tika-vin02t9:373_13": "esa appanaṁ eva pāpuṇissati,",
  "tika-vin02t9:373_14": "esa jhānaṁ pādakaṁ katvā vipassanaṁ paṭṭhapetvā arahattaṁ gaṇhissatī”ti jānāti.",
  "tika-vin02t9:374_0": "Anekadhātunti cakkhudhātuādīhi,",
  "tika-vin02t9:374_1": "kāmadhātuādīhi vā dhātūhi bahudhātuṁ.",
  "tika-vin02t9:374_2": "Nānādhātunti tāsaṁyeva dhātūnaṁ vilakkhaṇattā nānappakāradhātuṁ.",
  "tika-vin02t9:374_3": "Lokanti khandhāyatanadhātulokaṁ.",
  "tika-vin02t9:374_4": "Yathābhūtaṁ pajānātīti tāsaṁ dhātūnaṁ aviparītato sabhāvaṁ paṭivijjhati.",
  "tika-vin02t9:375_0": "Nānādhimuttikatanti hīnādīhi adhimuttīhi nānādhimuttikabhāvaṁ.",
  "tika-vin02t9:375_1": "Parasattānanti padhānasattānaṁ.",
  "tika-vin02t9:375_2": "Parapuggalānanti tato paresaṁ hīnasattānaṁ.",
  "tika-vin02t9:375_3": "Ekatthameva vā etaṁ padadvayaṁ,",
  "tika-vin02t9:375_4": "veneyyavasena pana dvedhā vuttaṁ.",
  "tika-vin02t9:375_5": "Indriyaparopariyattanti saddhādīnaṁ indriyānaṁ parabhāvañca aparabhāvañca,",
  "tika-vin02t9:375_6": "vuddhiñca hāniñcāti attho.",
  "tika-vin02t9:376_0": "Jhānavimokkhasamādhisamāpattīnanti paṭhamādīnaṁ catunnaṁ jhānānaṁ,",
  "tika-vin02t9:376_1": "“rūpī rūpāni passatī”tiādīnaṁ aṭṭhannaṁ vimokkhānaṁ,",
  "tika-vin02t9:376_2": "savitakkasavicārādīnaṁ tiṇṇaṁ samādhīnaṁ,",
  "tika-vin02t9:376_3": "paṭhamajjhānasamāpattiādīnañca navannaṁ anupubbasamāpattīnaṁ.",
  "tika-vin02t9:376_4": "Saṁkilesanti hānabhāgiyadhammaṁ.",
  "tika-vin02t9:376_5": "Vodānanti visesabhāgiyadhammaṁ.",
  "tika-vin02t9:376_6": "Vuṭṭhānanti “vodānampi vuṭṭhānaṁ,",
  "tika-vin02t9:376_7": "tamhā tamhā samādhimhā vuṭṭhānampi vuṭṭhāna”nti evaṁ vuttaṁ paguṇajjhānañceva bhavaṅgaphalasamāpattiyo ca.",
  "tika-vin02t9:376_8": "Heṭṭhimaṁ heṭṭhimañhi paguṇajjhānaṁ uparimassa uparimassa padaṭṭhānaṁ hoti,",
  "tika-vin02t9:376_9": "tasmā “vodānampi vuṭṭhāna”nti vuttaṁ.",
  "tika-vin02t9:376_10": "Bhavaṅgena sabbajhānehi vuṭṭhānaṁ hoti,",
  "tika-vin02t9:376_11": "phalasamāpattiyā nirodhasamāpattito vuṭṭhānaṁ hoti.",
  "tika-vin02t9:376_12": "Tametaṁ sandhāya “tamhā tamhā samādhimhā vuṭṭhānampi vuṭṭhāna”nti vuttaṁ.",
  "tika-vin02t9:376_13": "Sabbañāṇānañca vitthārakathāya vinicchayo sammohavinodaniyaṁ vibhaṅgaṭṭhakathāyaṁ vutto.",
  "tika-vin02t9:376_14": "Pubbenivāsānussatidibbacakkhuāsavakkhayañāṇakathā pana verañjakaṇḍe vitthāritāyeva.",
  "tika-vin02t9:377_0": "Imāni kho sāriputtāti yāni pubbe “dasa kho panimāni,",
  "tika-vin02t9:377_1": "sāriputta,",
  "tika-vin02t9:377_2": "tathāgatassa tathāgatabalānī”ti avocaṁ,",
  "tika-vin02t9:377_3": "imāni tānīti appanaṁ karoti.",
  "tika-vin02t9:377_4": "Tattha paravādikathā hoti “dasabalañāṇaṁ nāma pāṭiyekkaṁ natthi,",
  "tika-vin02t9:377_5": "sabbaññutaññāṇassevāyaṁ pabhedo”ti,",
  "tika-vin02t9:377_6": "taṁ na tathā daṭṭhabbaṁ.",
  "tika-vin02t9:377_7": "Aññameva hi dasabalañāṇaṁ,",
  "tika-vin02t9:377_8": "aññaṁ sabbaññutaññāṇaṁ.",
  "tika-vin02t9:377_9": "Dasabalañāṇaṁ sakasakakiccameva jānāti,",
  "tika-vin02t9:377_10": "sabbaññutaññāṇaṁ tampi tato avasesampi pajānāti.",
  "tika-vin02t9:377_11": "Dasabalañāṇesu hi paṭhamaṁ kāraṇākāraṇameva jānāti,",
  "tika-vin02t9:377_12": "dutiyaṁ kammantaravipākantarameva,",
  "tika-vin02t9:377_13": "tatiyaṁ kammaparicchedameva,",
  "tika-vin02t9:377_14": "catutthaṁ dhātunānattakāraṇameva,",
  "tika-vin02t9:377_15": "pañcamaṁ sattānaṁ ajjhāsayādhimuttimeva,",
  "tika-vin02t9:377_16": "chaṭṭhaṁ indriyānaṁ tikkhamudubhāvameva,",
  "tika-vin02t9:377_17": "sattamaṁ jhānādīhi saddhiṁ tesaṁ saṁkilesādimeva,",
  "tika-vin02t9:377_18": "aṭṭhamaṁ pubbenivutthakkhandhasantatimeva,",
  "tika-vin02t9:377_19": "navamaṁ sattānaṁ cutipaṭisandhimeva,",
  "tika-vin02t9:377_20": "dasamaṁ saccaparicchedameva.",
  "tika-vin02t9:377_21": "Sabbaññutaññāṇaṁ pana etehi jānitabbañca tato uttariñca pajānāti,",
  "tika-vin02t9:377_22": "etesaṁ pana kiccaṁ na sabbaṁ karoti.",
  "tika-vin02t9:377_23": "Tañhi jhānaṁ hutvā appetuṁ na sakkoti,",
  "tika-vin02t9:377_24": "iddhi hutvā vikubbituṁ na sakkoti,",
  "tika-vin02t9:377_25": "maggo hutvā kilese khepetuṁ na sakkoti.",
  "tika-vin02t9:377_26": "Iti yathāvuttakāyabalena ceva ñāṇabalena ca samannāgatattā bhagavā “dasabalo”ti vuccati.",
  "tika-vin02t9:378_0": "Dasahi asekkhehi aṅgehi upetoti “asekkhā sammādiṭṭhi,",
  "tika-vin02t9:378_1": "asekkho sammāsaṅkappo,",
  "tika-vin02t9:378_2": "asekkhā sammāvācā,",
  "tika-vin02t9:378_3": "asekkho sammākammanto,",
  "tika-vin02t9:378_4": "asekkho sammāājīvo,",
  "tika-vin02t9:378_5": "asekkho sammāvāyāmo,",
  "tika-vin02t9:378_6": "asekkhā sammāsati,",
  "tika-vin02t9:378_7": "asekkho sammāsamādhi,",
  "tika-vin02t9:378_8": "asekkhaṁ sammāñāṇaṁ,",
  "tika-vin02t9:378_9": "asekkhā sammāvimuttī”ti evaṁ vuttehi dasahi asekkhadhammehi samannāgato.",
  "tika-vin02t9:378_10": "Asekkhā sammādiṭṭhiādayo ca sabbe phalasampayuttadhammā eva.",
  "tika-vin02t9:378_11": "Ettha ca sammādiṭṭhi sammāñāṇanti dvīsu ṭhānesu paññāva kathitā “sammā dassanaṭṭhena sammādiṭṭhi,",
  "tika-vin02t9:378_12": "sammā pajānanaṭṭhena sammāñāṇa”nti.",
  "tika-vin02t9:378_13": "Atthi hi dassanajānanānaṁ visaye pavattiākāraviseso.",
  "tika-vin02t9:378_14": "Sammāvimuttīti iminā pana padena vuttāvasesā phalasamāpattisahagatadhammā saṅgahitāti veditabbā.",
  "tika-vin02t9:378_15": "Ariyaphalasampayuttadhammāpi hi sabbaso paṭipakkhato vimuttataṁ upādāya vimuttīti vattabbataṁ labhanti.",
  "tika-vin02t9:379_0": "59.Vacanasaddena appasaddanti ārāmupacārena gacchato addhikajanassapi vacanasaddena appasaddaṁ.",
  "tika-vin02t9:379_1": "Nagaranigghosasaddenāti avibhāvitatthena nagare manussānaṁ nigghosasaddena.",
  "tika-vin02t9:379_2": "Manussehi samāgamma ekajjhaṁ pavattitasaddo hi nigghoso.",
  "tika-vin02t9:379_3": "Anusañcaraṇajanassāti antosañcārino janassa.",
  "tika-vin02t9:379_4": "Manussānaṁ rahassakiriyaṭṭhāniyanti manussānaṁ rahassakaraṇassa yuttaṁ anucchavikaṁ.",
  "tika-vin02t9:379_5": "Vivekānurūpanti ekībhāvassa anurūpaṁ.",
  "tika-vin02t9:379_6": "Sesamettha uttānameva.",
  "tika-vin02t9:380_0": "Bimbisārasamāgamakathāvaṇṇanā niṭṭhitā.",
  "tika-vin02t9:381_0": "Sāriputtamoggallānapabbajjākathāvaṇṇanā",
  "tika-vin02t9:382_0": "60.",
  "tika-vin02t9:382_1": "Idāni “tena kho pana samayena sañcayo paribbājako”tiādīsu apubbapadavaṇṇanaṁ dassento “sāriputtamoggallānā”tiādimāha.",
  "tika-vin02t9:382_2": "Tattha sārībrāhmaṇiyā putto sāriputto,",
  "tika-vin02t9:382_3": "moggallībrāhmaṇiyā putto moggallāno.",
  "tika-vin02t9:382_4": "Amhākaṁ kira bhagavato nibbattito puretarameva sāriputto rājagahanagarassa avidūre upatissagāme sārībrāhmaṇiyā nāma kucchiyaṁ paṭisandhiṁ gaṇhi.",
  "tika-vin02t9:382_5": "Taṁdivasamevassa sahāyopi rājagahasseva avidūre kolitagāme moggallībrāhmaṇiyā kucchiyaṁ paṭisandhiṁ gaṇhi.",
  "tika-vin02t9:382_6": "Tāni kira dvepi kulāni yāva sattamā kulaparivaṭṭā ābaddhapaṭibaddhasahāyāneva.",
  "tika-vin02t9:382_7": "Tesaṁ dvinnaṁ ekadivasameva gabbhaparihāraṁ adaṁsu.",
  "tika-vin02t9:382_8": "Dasamāsaccayena jātānampi tesaṁ chasaṭṭhi dhātiyo upanayiṁsu.",
  "tika-vin02t9:382_9": "Nāmaggahaṇadivase sārībrāhmaṇiyā puttassa upatissagāme jeṭṭhakulassa puttattā “upatisso”ti nāmaṁ akaṁsu,",
  "tika-vin02t9:382_10": "itarassa kolitagāme jeṭṭhakulassa puttattā “kolito”ti nāmaṁ akaṁsu.",
  "tika-vin02t9:382_11": "Tena vuttaṁ “gihikāle upatisso kolitoti evaṁ paññāyamānanāmā”ti.",
  "tika-vin02t9:383_0": "Aḍḍhateyyasatamāṇavakaparivārāti ettha pañcapañcasatamāṇavakaparivārātipi vadanti.",
  "tika-vin02t9:383_1": "Vuttañhetaṁ aṅguttaranikāyaṭṭhakathāyaṁ –",
  "tika-vin02t9:384_0": "“Upatissamāṇavakassa kīḷanatthāya nadiṁ vā uyyānaṁ vā gamanakāle pañca suvaṇṇasivikāsatāni parivārāni honti,",
  "tika-vin02t9:384_1": "kolitamāṇavakassa pañca ājaññarathasatāni.",
  "tika-vin02t9:384_2": "Dvepi janā pañcapañcamāṇavakasataparivārā hontī”ti.",
  "tika-vin02t9:385_0": "Rājagahe ca anusaṁvaccharaṁ giraggasamajjaṁ nāma hoti.",
  "tika-vin02t9:385_1": "Tesaṁ dvinnampi ekaṭṭhāneyeva mañcakaṁ bandhanti.",
  "tika-vin02t9:385_2": "Dvepi ekatova nisīditvā samajjaṁ passitvā hasitabbaṭṭhāne hasanti,",
  "tika-vin02t9:385_3": "saṁvegaṭṭhāne saṁvijjanti,",
  "tika-vin02t9:385_4": "dāyaṁ dātuṁ yuttaṭṭhāne dāyaṁ denti.",
  "tika-vin02t9:385_5": "Tesaṁ imināva niyāmena ekadivasaṁ samajjaṁ passantānaṁ paripākagatattā ñāṇassa purimadivasesu viya hasitabbaṭṭhāne",
  "tika-vin02t9:385_6": "hāso vā saṁvegaṭṭhāne saṁvijjanaṁ vā dāyaṁ dātuṁ yuttaṭṭhāne dāyadānaṁ vā nāhosi.",
  "tika-vin02t9:385_7": "Dvepi pana janā evaṁ cintayiṁsu “kiṁ ettha oloketabbaṁ atthi,",
  "tika-vin02t9:385_8": "sabbepime appatte vassasate apaṇṇattikabhāvaṁ gamissanti,",
  "tika-vin02t9:385_9": "amhehi pana ekaṁ mokkhadhammaṁ gavesituṁ vaṭṭatī”ti ārammaṇaṁ gahetvā nisīdiṁsu.",
  "tika-vin02t9:385_10": "Tato kolito upatissaṁ āha “samma upatissa,",
  "tika-vin02t9:385_11": "na tvaṁ aññadivasesu viya haṭṭhapahaṭṭho,",
  "tika-vin02t9:385_12": "anattamanadhātukosi,",
  "tika-vin02t9:385_13": "kiṁ te sallakkhita”nti.",
  "tika-vin02t9:385_14": "“Samma kolita,",
  "tika-vin02t9:385_15": "etesaṁ olokane sāro natthi,",
  "tika-vin02t9:385_16": "niratthakametaṁ,",
  "tika-vin02t9:385_17": "attano mokkhadhammaṁ gavesituṁ vaṭṭatī”ti idaṁ cintayanto nisinnomhīti.",
  "tika-vin02t9:385_18": "Tvaṁ pana kasmā anattamanoti.",
  "tika-vin02t9:385_19": "Sopi tatheva āha.",
  "tika-vin02t9:385_20": "Athassa attanā saddhiṁ ekajjhāsayataṁ ñatvā upatisso evamāha “amhākaṁ ubhinnaṁ sucintitaṁ,",
  "tika-vin02t9:385_21": "mokkhadhammaṁ pana gavesantehi ekā pabbajjā laddhuṁ vaṭṭati,",
  "tika-vin02t9:385_22": "kassa santike pabbajāmā”ti.",
  "tika-vin02t9:386_0": "Tena kho pana samayena sañcayo paribbājako rājagahe paṭivasati mahatiyā paribbājakaparisāya saddhiṁ.",
  "tika-vin02t9:386_1": "Te “tassa santike pabbajissāmā”ti pañcahi māṇavakasatehi saddhiṁ sañcayassa santike pabbajiṁsu.",
  "tika-vin02t9:386_2": "Tesaṁ pabbajitakālato paṭṭhāya sañcayo atirekalābhaggayasaggappatto ahosi.",
  "tika-vin02t9:386_3": "Te katipāheneva sabbaṁ sañcayassa samayaṁ parimadditvā “ācariya,",
  "tika-vin02t9:386_4": "tumhākaṁ jānanasamayo ettakova,",
  "tika-vin02t9:386_5": "udāhu uttaripi atthī”ti pucchiṁsu.",
  "tika-vin02t9:386_6": "Sañcayo “ettakova,",
  "tika-vin02t9:386_7": "sabbaṁ tumhehi ñāta”nti āha.",
  "tika-vin02t9:386_8": "Tassa kathaṁ sutvā cintayiṁsu “evaṁ sati imassa santike brahmacariyavāso niratthako,",
  "tika-vin02t9:386_9": "mayaṁ mokkhadhammaṁ gavesituṁ nikkhantā,",
  "tika-vin02t9:386_10": "so imassa santike uppādetuṁ na sakkā,",
  "tika-vin02t9:386_11": "mahā kho pana jambudīpo,",
  "tika-vin02t9:386_12": "gāmanigamarājadhāniyo carantā avassaṁ mokkhadhammadesakaṁ ācariyaṁ labhissāmā”ti.",
  "tika-vin02t9:386_13": "Te tato paṭṭhāya “yattha yattha paṇḍitā samaṇabrāhmaṇā atthī”ti suṇanti,",
  "tika-vin02t9:386_14": "tattha tattha gantvā pañhasākacchaṁ karonti,",
  "tika-vin02t9:386_15": "tehi puṭṭhaṁ pañhaṁ añño kathetuṁ samattho nāma natthi,",
  "tika-vin02t9:386_16": "te pana tesaṁ pañhaṁ vissajjenti.",
  "tika-vin02t9:386_17": "Evaṁ sakalajambudīpaṁ pariggaṇhitvā nivattitvā sakaṭṭhānameva āgantvā “samma kolita,",
  "tika-vin02t9:386_18": "yo paṭhamaṁ amataṁ adhigacchati,",
  "tika-vin02t9:386_19": "so ārocetū”ti katikaṁ akaṁsu.",
  "tika-vin02t9:386_20": "Imameva vatthuṁ saṅkhipitvā dassento “tatra nesaṁ mahājanaṁ disvā…pe…",
  "tika-vin02t9:386_21": "katikaṁ akaṁsū”ti āha.",
  "tika-vin02t9:387_0": "Tattha channaparibbājakassāti setapaṭadharassa paribbājakassa.",
  "tika-vin02t9:387_1": "Tena nāyaṁ naggaparibbājakoti dasseti.",
  "tika-vin02t9:387_2": "Pāsādikena abhikkantenātiādīsu pāsādikenāti pasādāvahena sāruppena samaṇānucchavikena.",
  "tika-vin02t9:387_3": "Abhikkantenāti gamanena.",
  "tika-vin02t9:387_4": "Paṭikkantenāti nivattanena.",
  "tika-vin02t9:387_5": "Ālokitenāti purato dassanena.",
  "tika-vin02t9:387_6": "Vilokitenāti ito cito dassanena.",
  "tika-vin02t9:387_7": "Samiñjitenāti pabbasaṅkocanena.",
  "tika-vin02t9:387_8": "Pasāritenāti tesaṁyeva pasāraṇena.",
  "tika-vin02t9:387_9": "Sabbattha itthambhūtalakkhaṇe karaṇavacanaṁ,",
  "tika-vin02t9:387_10": "tasmā satisampajaññakehi vabhisaṅkhatattā pāsādikaabhikkantapaṭikkantaālokitavilokitasamiñjitapasārito hutvāti vuttaṁ hoti.",
  "tika-vin02t9:387_11": "Okkhittacakkhūti heṭṭhākhittacakkhu.",
  "tika-vin02t9:387_12": "Iriyāpathasampannoti tāya pāsādikaabhikkantāditāya sampannairiyāpatho.",
  "tika-vin02t9:387_13": "Atthikehi upaññātanti “maraṇe sati amatenapi bhavitabba”nti evaṁ anumānañāṇena “atthī”ti upagataṁ nibbānaṁ nāma,",
  "tika-vin02t9:387_14": "taṁ magganto pariyesanto yannūnāhaṁ imaṁ bhikkhuṁ piṭṭhito piṭṭhito anubandheyyanti sambandho.",
  "tika-vin02t9:387_15": "Sudinnakaṇḍe vuttappakāranti “dānapatīnaṁ gharesu sālā honti,",
  "tika-vin02t9:387_16": "āsanāni cettha paññattāni honti,",
  "tika-vin02t9:387_17": "upaṭṭhāpitaṁ udakakañjiyaṁ,",
  "tika-vin02t9:387_18": "tattha pabbajitā piṇḍāya caritvā nisīditvā bhuñjanti.",
  "tika-vin02t9:387_19": "Sace icchanti,",
  "tika-vin02t9:387_20": "dānapatīnampi santakaṁ gaṇhanti,",
  "tika-vin02t9:387_21": "tasmā tampi aññatarassa kulassa īdisāya sālāya aññataraṁ kuṭṭamūlanti veditabba”nti evaṁ vuttappakāraṁ.",
  "tika-vin02t9:388_0": "Appaṁ vā bahuṁ vā bhāsassūti paribbājako “ahaṁ upatisso nāma,",
  "tika-vin02t9:388_1": "tvaṁ yathāsattiyā appaṁ vā bahuṁ vā pāvada,",
  "tika-vin02t9:388_2": "etaṁ nayasatena nayasahassena paṭivijjhituṁ mayhaṁ bhāro”ti cintetvā evamāha.",
  "tika-vin02t9:388_3": "Nirodho ca nirodhupāyo ca ekadesasarūpekasesanayena “nirodho”ti vuttoti dassento “atha vā”tiādimāha.",
  "tika-vin02t9:388_4": "Paṭipādentoti nigamento.",
  "tika-vin02t9:388_5": "Imaṁ dhammapariyāyaṁ sutvā virajaṁ vītamalaṁ dhammacakkhuṁ udapādīti ettha paribbājako paṭhamapadadvayameva",
  "tika-vin02t9:388_6": "sutvā sahassanayasampanne sotāpattiphale patiṭṭhahi.",
  "tika-vin02t9:388_7": "Itarapadadvayaṁ sotāpannakāle niṭṭhāsīti veditabbaṁ.",
  "tika-vin02t9:389_0": "Bahukehi kappanahutehīti ettha dasa dasakāni sataṁ,",
  "tika-vin02t9:389_1": "dasa satāni sahassaṁ,",
  "tika-vin02t9:389_2": "sahassānaṁ sataṁ satasahassaṁ,",
  "tika-vin02t9:389_3": "satasahassānaṁ sataṁ koṭi,",
  "tika-vin02t9:389_4": "koṭisatasahassānaṁ sataṁ pakoṭi,",
  "tika-vin02t9:389_5": "pakoṭisatasahassānaṁ sataṁ koṭipakoṭi,",
  "tika-vin02t9:389_6": "koṭipakoṭisatasahassānaṁ sataṁ ekanahutanti veditabbaṁ.",
  "tika-vin02t9:390_0": "61.Athakho sāriputto paribbājako yena moggallāno paribbājako tenupasaṅkamīti sotāpanno hutvā uparivisese",
  "tika-vin02t9:390_1": "appavattante “bhavissati ettha kāraṇa”nti sallakkhetvā theraṁ āha “bhante,",
  "tika-vin02t9:390_2": "mā upari dhammadesanaṁ vaḍḍhayittha,",
  "tika-vin02t9:390_3": "ettakameva hotu,",
  "tika-vin02t9:390_4": "kahaṁ amhākaṁ satthā vasatī”ti.",
  "tika-vin02t9:390_5": "Veḷuvane paribbājakāti. “Bhante,",
  "tika-vin02t9:390_6": "tumhe purato yātha,",
  "tika-vin02t9:390_7": "mayhaṁ eko sahāyako atthi,",
  "tika-vin02t9:390_8": "amhehi ca aññamaññaṁ katikā katā ‘yo paṭhamaṁ amataṁ adhigacchati,",
  "tika-vin02t9:390_9": "so ārocetū’ti,",
  "tika-vin02t9:390_10": "ahaṁ taṁ paṭiññaṁ mocetvā sahāyakaṁ gahetvā tumhākaṁ gatamaggeneva satthu santikaṁ āgamissāmī”ti pañcapatiṭṭhitena",
  "tika-vin02t9:390_11": "therassa pādesu nipatitvā tikkhattuṁ padakkhiṇaṁ katvā theraṁ uyyojetvā paribbājakārāmābhimukho agamāsi.",
  "tika-vin02t9:391_0": "62.Sāriputtaṁ paribbājakaṁ etadavocāti “ajja mayhaṁ sahāyassa mukhavaṇṇo na aññadivasesu viya,",
  "tika-vin02t9:391_1": "addhā anena amataṁ adhigataṁ bhavissatī”ti amatādhigamaṁ pucchanto etadavoca.",
  "tika-vin02t9:391_2": "Sopissa “āmāvuso,",
  "tika-vin02t9:391_3": "amataṁ adhigata”nti paṭijānitvā sabbaṁ pavattiṁ ārocetvā tameva gāthaṁ abhāsi.",
  "tika-vin02t9:391_4": "Gāthāpariyosāne moggallāno paribbājako sotāpattiphale patiṭṭhahi.",
  "tika-vin02t9:391_5": "Tena vuttaṁ “atha kho moggallānassa paribbājakassa…pe…",
  "tika-vin02t9:391_6": "dhammacakkhuṁ udapādī”ti.",
  "tika-vin02t9:391_7": "Gacchāma mayaṁ, āvuso,",
  "tika-vin02t9:391_8": "bhagavato santiketi “kahaṁ samma satthā vasatī”ti pucchitvā “veḷuvane kira samma,",
  "tika-vin02t9:391_9": "evaṁ no ācariyena assajittherena kathita”nti vutte evamāha.",
  "tika-vin02t9:392_0": "Sāriputtatthero ca nāmesa sadāpi ācariyapūjakova,",
  "tika-vin02t9:392_1": "tasmā sahāyaṁ moggallānaṁ paribbājakaṁ evamāha “amhehi adhigataṁ amataṁ amhākaṁ ācariyassa sañcayaparibbājakassapi kathessāma,",
  "tika-vin02t9:392_2": "bujjhamāno paṭivijjhissati,",
  "tika-vin02t9:392_3": "appaṭivijjhanto amhākaṁ saddahitvā satthu santikaṁ gamissati,",
  "tika-vin02t9:392_4": "buddhānaṁ desanaṁ sutvā maggaphalappaṭivedhaṁ karissatī”ti.",
  "tika-vin02t9:392_5": "Tato dvepi janā sañcayassa santikaṁ agamaṁsu.",
  "tika-vin02t9:392_6": "Tena vuttaṁ “atha kho sāriputtamoggallānā yena sañcayo paribbājako tenupasaṅkamiṁsū”ti.",
  "tika-vin02t9:392_7": "Upasaṅkamitvā ca “ācariya,",
  "tika-vin02t9:392_8": "tvaṁ kiṁ karosi,",
  "tika-vin02t9:392_9": "loke buddho uppanno,",
  "tika-vin02t9:392_10": "svākkhāto dhammo,",
  "tika-vin02t9:392_11": "suppaṭipanno saṅgho,",
  "tika-vin02t9:392_12": "āyāma dasabalaṁ passissāmā”ti.",
  "tika-vin02t9:392_13": "So “kiṁ vadatha tātā”ti tepi vāretvā lābhaggayasaggappavattimeva nesaṁ dīpeti.",
  "tika-vin02t9:392_14": "Te “amhākaṁ evarūpo antevāsikavāso niccameva hotu,",
  "tika-vin02t9:392_15": "tumhākaṁ pana gamanaṁ vā agamanaṁ vā jānāthā”ti āhaṁsu.",
  "tika-vin02t9:392_16": "Sañcayo “ime ettakaṁ jānantā mama vacanaṁ na karissantī”ti ñatvā “gacchatha tumhe tātā,",
  "tika-vin02t9:392_17": "ahaṁ mahallakakāle antevāsikavāsaṁ vasituṁ na sakkomī”ti āha.",
  "tika-vin02t9:392_18": "Te anekehipi kāraṇasatehi taṁ bodhetuṁ asakkontā attano ovāde vattamānaṁ janaṁ ādāya veḷuvanaṁ agamaṁsu.",
  "tika-vin02t9:392_19": "Pañcasu antevāsikasatesu aḍḍhateyyasatā nivattiṁsu,",
  "tika-vin02t9:392_20": "aḍḍhateyyasatā tehi saddhiṁ agamaṁsu.",
  "tika-vin02t9:392_21": "Tena vuttaṁ “atha kho sāriputtamoggallānā tāni aḍḍhateyyāni paribbājakasatāni ādāya yena veḷuvanaṁ tenupasaṅkamiṁsū”ti.",
  "tika-vin02t9:393_0": "Vimutteti yathāvuttalakkhaṇe nibbāne tadārammaṇāya phalavimuttiyā adhimutte ne sāriputtamoggallāne byākāsīti sambandho.",
  "tika-vin02t9:394_0": "Evaṁ byākaritvā ca satthā catuparisamajjhe dhammaṁ desento nesaṁ parisāya cariyavasena dhammadesanaṁ vaḍḍhesi,",
  "tika-vin02t9:394_1": "ṭhapetvā dve aggasāvake sabbepi aḍḍhateyyasatā paribbājakā arahattaṁ pāpuṇiṁsu.",
  "tika-vin02t9:394_2": "Satthā “etha bhikkhavo”ti hatthaṁ pasāresi,",
  "tika-vin02t9:394_3": "sabbesaṁ kesamassu antaradhāyi,",
  "tika-vin02t9:394_4": "iddhimayapattacīvaraṁ kāyapaṭibaddhaṁ ahosi.",
  "tika-vin02t9:394_5": "Aggasāvakānampi iddhimayapattacīvaraṁ āgataṁ,",
  "tika-vin02t9:394_6": "uparimaggattayakiccaṁ pana na niṭṭhāti. Kasmā?",
  "tika-vin02t9:394_7": "Sāvakapāramīñāṇassa mahantatāya.",
  "tika-vin02t9:394_8": "Athāyasmā mahāmoggallāno pabbajitadivasato sattame divase magadharaṭṭhe kallavāḷagāmakaṁ upanissāya samaṇadhammaṁ",
  "tika-vin02t9:394_9": "karonto thinamiddhaṁ okkamanto satthārā saṁvejito thinamiddhaṁ vinodetvā tathāgatena dinnaṁ dhātukammaṭṭhānaṁ",
  "tika-vin02t9:394_10": "suṇantova uparimaggattayakiccaṁ niṭṭhāpetvā sāvakapāramīñāṇassa matthakaṁ patto.",
  "tika-vin02t9:394_11": "Sāriputtattheropi pabbajitadivasato addhamāsaṁ atikkamitvā satthārā saddhiṁ tameva rājagahaṁ upanissāya",
  "tika-vin02t9:394_12": "sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante desiyamāne",
  "tika-vin02t9:394_13": "suttānusārena ñāṇaṁ pesetvā parassa vaḍḍhitabhattaṁ bhuñjanto viya sāvakapāramīñāṇassa matthakaṁ patto.",
  "tika-vin02t9:394_14": "Tenevāha “mahāmoggallānatthero sattahi divasehi arahatte patiṭṭhito,",
  "tika-vin02t9:394_15": "sāriputtatthero addhamāsenā”ti.",
  "tika-vin02t9:395_0": "Yadipi mahāmoggallānatthero na cirasseva arahattaṁ patto,",
  "tika-vin02t9:395_1": "dhammasenāpati tato cirena,",
  "tika-vin02t9:395_2": "evaṁ santepi sāriputtattherova mahāpaññataro.",
  "tika-vin02t9:395_3": "Mahāmoggallānatthero hi sāvakānaṁ sammasanacāraṁ yaṭṭhikoṭiyā uppīḷento viya ekadesameva sammasanto satta divase vāyamitvā arahattaṁ patto.",
  "tika-vin02t9:395_4": "Sāriputtatthero ṭhapetvā buddhānaṁ paccekabuddhānañca sammasanacāraṁ sāvakānaṁ sammasanacāraṁ nippadesaṁ sammasi,",
  "tika-vin02t9:395_5": "evaṁ sammasanto addhamāsaṁ vāyami.",
  "tika-vin02t9:395_6": "Ukkaṁsagatassa sāvakānaṁ sammasanacārassa nippadesena pavattiyamānattā sāvakapāramīñāṇassa ca tathā paripācetabbattā.",
  "tika-vin02t9:395_7": "Yathā hi puriso “veṇuyaṭṭhiṁ gaṇhissāmī”ti mahājaṭaṁ veṇuṁ disvā “jaṭaṁ chindantassa papañco bhavissatī”ti",
  "tika-vin02t9:395_8": "antarena hatthaṁ pavesetvā sampattameva yaṭṭhiṁ mūle ca agge ca chinditvā ādāya pakkameyya,",
  "tika-vin02t9:395_9": "so kiñcāpi paṭhamataraṁ gacchati,",
  "tika-vin02t9:395_10": "yaṭṭhiṁ pana sāraṁ vā ujuṁ vā na labhati.",
  "tika-vin02t9:395_11": "Aparo tathārūpameva veṇuṁ disvā sace sampattayaṭṭhiṁ gaṇhissāmi,",
  "tika-vin02t9:395_12": "sāraṁ vā ujuṁ vā na labhissāmīti kacchaṁ bandhitvā mahantena satthena veṇujaṭaṁ chinditvā sārā ceva ujū ca yaṭṭhiyo uccinitvā ādāya pakkameyya,",
  "tika-vin02t9:395_13": "ayaṁ kiñcāpi pacchā gacchati,",
  "tika-vin02t9:395_14": "yaṭṭhiyo pana sārā ceva ujū ca labhati,",
  "tika-vin02t9:395_15": "evaṁsampadamidaṁ imesaṁ dvinnaṁ therānaṁ padhānaṁ.",
  "tika-vin02t9:396_0": "Sammasanacāro ca nāmettha vipassanābhūmi veditabbā sammasanaṁ carati etthāti sammasanacāroti katvā.",
  "tika-vin02t9:396_1": "Tattha buddhānaṁ sammasanacāro dasasahassalokadhātuyaṁ sattasantānagatā anindriyabaddhā ca saṅkhārāti vadanti.",
  "tika-vin02t9:396_2": "Koṭisatasahassacakkavāḷesūti apare.",
  "tika-vin02t9:396_3": "Tathā hi attaniyavasena paṭiccasamuppādanayaṁ otaritvā chattiṁsakoṭisatasahassamukhena buddhānaṁ mahāvajirañāṇaṁ pavattaṁ.",
  "tika-vin02t9:396_4": "Paccekabuddhānaṁ sasantānagatehi saddhiṁ majjhimadesavāsīsattasantānagatā anindriyabaddhā ca saṅkhārā sammasanacāroti vadanti.",
  "tika-vin02t9:396_5": "Jambudīpavāsīsantānagatāti keci.",
  "tika-vin02t9:396_6": "Sasantānagate sabbadhamme parasantānagate ca santānavibhāgaṁ akatvā bahiddhābhāvasāmaññato sammasanaṁ,",
  "tika-vin02t9:396_7": "ayaṁ sāvakānaṁ sammasanacāro.",
  "tika-vin02t9:396_8": "Moggallānatthero pana bahiddhā dhammepi sasantānavibhāgena keci keci uddharitvā sammasi,",
  "tika-vin02t9:396_9": "tañca kho ñāṇena phuṭṭhamattaṁ katvā.",
  "tika-vin02t9:396_10": "Tena vuttaṁ “yaṭṭhikoṭiyā uppīḷento viya ekadesameva sammasanto”ti.",
  "tika-vin02t9:396_11": "Tattha ñāṇena nāma yāvatā neyyaṁ vattitabbaṁ,",
  "tika-vin02t9:396_12": "tāvatā avattanato “yaṭṭhikoṭiyā uppīḷento viyā”ti vuttaṁ,",
  "tika-vin02t9:396_13": "anupadadhammavipassanāya abhāvato “ekadesameva sammasanto”ti vuttaṁ.",
  "tika-vin02t9:396_14": "Dhammasenāpatinopi yathāvuttasāvakānaṁ vipassanāya bhūmiyeva sammasanacāro.",
  "tika-vin02t9:396_15": "Tattha pana thero sātisayaṁ niravasesaṁ anupadañca sammā vipassi.",
  "tika-vin02t9:396_16": "Tena vuttaṁ “sāvakānaṁ sammasanacāraṁ nippadesaṁ sammasī”ti.",
  "tika-vin02t9:397_0": "Ettha ca sukkhavipassakā lokiyābhiññappattā pakatisāvakā mahāsāvakā aggasāvakā paccekabuddhā sammāsambuddhāti",
  "tika-vin02t9:397_1": "chasu janesu sukkhavipassakānaṁ jhānābhiññāhi anadhigatapaññānepuññattā andhānaṁ viya icchitapadesokkamanaṁ",
  "tika-vin02t9:397_2": "vipassanākāle icchiticchitadhammabhāvanā natthi,",
  "tika-vin02t9:397_3": "te yathāpariggahitadhammamatteyeva vipassanaṁ vaḍḍhenti.",
  "tika-vin02t9:397_4": "Lokiyābhiññappattā pana pakatisāvakā yena mukhena vipassanaṁ ārabhanti,",
  "tika-vin02t9:397_5": "tato aññenapi vipassanaṁ vitthārikaṁ kātuṁ sakkonti vipulañāṇattā.",
  "tika-vin02t9:397_6": "Mahāsāvakā abhinīhārasampannattā tato sātisayaṁ vipassanaṁ vitthārikaṁ kātuṁ sakkonti.",
  "tika-vin02t9:397_7": "Aggasāvakesu dutiyo abhinīhārasampattiyā samādhānassa sātisayattā vipassanaṁ tatopi vitthārikaṁ karoti.",
  "tika-vin02t9:397_8": "Paṭhamo pana tatopi mahāpaññatāya sāvakehi asādhāraṇaṁ katvā vipassanaṁ vitthārikaṁ karoti.",
  "tika-vin02t9:397_9": "Paccekabuddhā tehipi mahābhinīhāratāya attano abhinīhārānurūpaṁ tatopi vitthārikaṁ vipassanaṁ karonti.",
  "tika-vin02t9:397_10": "Buddhānaṁ sammadeva paripūritapaññāpāramīpabhāvitā sabbaññutaññāṇādhigamassa anurūpā yathā nāma katavālavedhaparicayena",
  "tika-vin02t9:397_11": "sarabhaṅgasadisena dhanuggahena khitto saro antarā rukkhalatādīsu asajjamāno lakkheyeva patati,",
  "tika-vin02t9:397_12": "na sajjati na virajjati,",
  "tika-vin02t9:397_13": "evaṁ antarā asajjamānā avirajjamānā vipassanā sammasanīyadhammesu yāthāvato nānānayehi pavattati,",
  "tika-vin02t9:397_14": "yaṁ “mahāvajirañāṇa”nti vuccati.",
  "tika-vin02t9:398_0": "Etesu ca sukkhavipassakānaṁ vipassanācāro khajjotappabhāsadiso,",
  "tika-vin02t9:398_1": "abhiññappattapakatisāvakānaṁ dīpappabhāsadiso,",
  "tika-vin02t9:398_2": "mahāsāvakānaṁ ukkāppabhāsadiso,",
  "tika-vin02t9:398_3": "aggasāvakānaṁ osadhitārakappabhāsadiso,",
  "tika-vin02t9:398_4": "paccekabuddhānaṁ candappabhāsadiso,",
  "tika-vin02t9:398_5": "sammāsambuddhānaṁ rasmisahassapaṭimaṇḍitasaradasūriyamaṇḍalasadiso hutvā upaṭṭhāti.",
  "tika-vin02t9:398_6": "Tathā sukkhavipassakānaṁ vipassanācāro andhānaṁ yaṭṭhikoṭiyā gamanasadiso,",
  "tika-vin02t9:398_7": "lokiyābhiññappattapakatisāvakānaṁ daṇḍakasetugamanasadiso,",
  "tika-vin02t9:398_8": "mahāsāvakānaṁ jaṅghasetugamanasadiso,",
  "tika-vin02t9:398_9": "aggasāvakānaṁ sakaṭasetugamanasadiso,",
  "tika-vin02t9:398_10": "paccekabuddhānaṁ mahājaṅghamaggagamanasadiso,",
  "tika-vin02t9:398_11": "sammāsambuddhānaṁ mahāsakaṭamaggagamanasadiso.",
  "tika-vin02t9:398_12": "Tathā buddhānaṁ paccekabuddhānañca vipassanā cintāmayañāṇasaṁvaḍḍhitattā sayambhūñāṇabhūtā,",
  "tika-vin02t9:398_13": "itaresaṁ sutamayañāṇasaṁvaḍḍhitattā paropadesasambhūtāti veditabbā.",
  "tika-vin02t9:399_0": "Idāni ubhinnampi therānaṁ pubbayogaṁ dassetuṁ “atīte kirā”tiādimāha. Taṁ sabbaṁ uttānatthameva.",
  "tika-vin02t9:400_0": "63.Giribbajanagaranti samantā pabbataparikkhittaṁ vajasadisaṁ hutvā tiṭṭhatīti giribbajanti evaṁladdhanāmaṁ rājagahanagaraṁ.",
  "tika-vin02t9:400_1": "Usūyanakiriyāya kammabhāvaṁ sandhāya “upayogatthe vā”ti vuttaṁ.",
  "tika-vin02t9:401_0": "Sāriputtamoggallānapabbajjākathāvaṇṇanā niṭṭhitā.",
  "tika-vin02t9:402_0": "Upajjhāyavattakathāvaṇṇanā",
  "tika-vin02t9:403_0": "64.",
  "tika-vin02t9:403_1": "Vajjāvajjaṁ upanijjhāyatīti upajjhāyo,",
  "tika-vin02t9:403_2": "natthi upajjhāyo etesanti anupajjhāyakā.",
  "tika-vin02t9:403_3": "Tenāha “vajjāvajjaṁ upanijjhāyakena garunā virahitā”ti.",
  "tika-vin02t9:403_4": "Tattha vajjāvajjanti khuddakaṁ mahantañca vajjaṁ.",
  "tika-vin02t9:403_5": "Vuddhiattho hi ayamakāro “phalāphala”ntiādīsu viya.",
  "tika-vin02t9:403_6": "Uttiṭṭhapattanti ettha ucchiṭṭha-saddasamānattho uttiṭṭha-saddo.",
  "tika-vin02t9:403_7": "Tenevāha “tasmiñhi manussā ucchiṭṭhasaññino,",
  "tika-vin02t9:403_8": "tasmā uttiṭṭhapattanti vutta”nti.",
  "tika-vin02t9:403_9": "Piṇḍāya caraṇakapattanti iminā pana pattassa sarūpadassanamukhena ucchiṭṭhakappanāya kāraṇaṁ vibhāvitaṁ.",
  "tika-vin02t9:403_10": "Tasminti tasmiṁ piṇḍāya caraṇakapatte.",
  "tika-vin02t9:404_0": "65.Sagāravā sappatissāti ettha garubhāvo gāravaṁ,",
  "tika-vin02t9:404_1": "pāsāṇacchattaṁ viya garukaraṇīyatā.",
  "tika-vin02t9:404_2": "Saha gāravenāti sagāravā.",
  "tika-vin02t9:404_3": "Garunā kismiñci vutte gāravavasena patissavanaṁ patisso,",
  "tika-vin02t9:404_4": "patissavabhūtaṁ taṁsabhāgañca yaṁkiñci gāravanti attho.",
  "tika-vin02t9:404_5": "Saha patissenāti sappatissā,",
  "tika-vin02t9:404_6": "ovādaṁ sampaṭicchantāti attho.",
  "tika-vin02t9:404_7": "Patissīyatīti vā patisso,",
  "tika-vin02t9:404_8": "garukātabbo.",
  "tika-vin02t9:404_9": "Tena saha patissenāti sappatissā.",
  "tika-vin02t9:404_10": "Aṭṭhakathāyaṁ pana byañjanavicāraṁ akatvā atthamattameva dassetuṁ “garukabhāvañceva jeṭṭhakabhāvañca upaṭṭhapetvā”ti vuttaṁ.",
  "tika-vin02t9:404_11": "Sāhūti sādhu.",
  "tika-vin02t9:404_12": "Lahūti agaru,",
  "tika-vin02t9:404_13": "mama tuyhaṁ upajjhāyabhāve bhāriyaṁ nāma natthīti attho.",
  "tika-vin02t9:404_14": "Opāyikanti upāyapaṭisaṁyuttaṁ te upajjhāyaggahaṇaṁ iminā upāyena tvaṁ me ito paṭṭhāya bhāro jātosīti vuttaṁ hoti.",
  "tika-vin02t9:404_15": "Patirūpanti anurūpaṁ tava upajjhāyaggahaṇanti attho.",
  "tika-vin02t9:404_16": "Pāsādikenāti pasādāvahena kāyavacīpayogena.",
  "tika-vin02t9:404_17": "Sampādehīti tividhasikkhaṁ nipphādehīti attho.",
  "tika-vin02t9:404_18": "Kāyena vāti hatthamuddādiṁ dassento kāyena vā viññāpeti.",
  "tika-vin02t9:404_19": "Gahito tayā…pe…",
  "tika-vin02t9:404_20": "viññāpetīti “sāhū”tiādīsu ekaṁ vadantoyeva imamatthaṁ viññāpetīti vuccati.",
  "tika-vin02t9:404_21": "Tenevāha “idameva hī”tiādi.",
  "tika-vin02t9:404_22": "Sādhūti sampaṭicchanaṁ sandhāyāti upajjhāyena “sāhū”ti vutte saddhivihārikassa “sādhū”ti sampaṭicchanavacanaṁ sandhāya.",
  "tika-vin02t9:404_23": "Kasmā nappamāṇanti āha “āyācanadānamattena hī”tiādi,",
  "tika-vin02t9:404_24": "saddhivihārikassa “upajjhāyo me, bhante,",
  "tika-vin02t9:404_25": "hohī”ti āyācanamattena,",
  "tika-vin02t9:404_26": "upajjhāyassa ca “sāhū”tiādinā dānavacanamattenāti attho.",
  "tika-vin02t9:404_27": "Na ettha sampaṭicchanaṁ aṅganti saddhivihārikassa sampaṭicchanavacanaṁ ettha upajjhāyaggahaṇe aṅgaṁ na hoti.",
  "tika-vin02t9:405_0": "66.Sammāvattanāti sammāpavatti.",
  "tika-vin02t9:405_1": "Assāti saddhivihārikassa.",
  "tika-vin02t9:405_2": "Tādisameva mukhadhovanodakaṁ dātabbanti utumhi sarīrasabhāve ca ekākāre tādisameva dātabbaṁ.",
  "tika-vin02t9:405_3": "Dve cīvarānīti pārupanaṁ saṅghāṭiñca sandhāya vadati.",
  "tika-vin02t9:405_4": "Yadi evaṁ “saṅghāṭiyo”ti kasmā vuttanti āha “sabbañhi cīvaraṁ saṅghaṭitattā saṅghāṭīti vuccatī”ti.",
  "tika-vin02t9:405_5": "Padavītihārehīti ettha padaṁ vītiharati etthāti padavītihāro,",
  "tika-vin02t9:405_6": "padavītiharaṇaṭṭhānaṁ dūtavilambitaṁ akatvā samagamane dvinnaṁ padānaṁ antare muṭṭhiratanamattaṁ.",
  "tika-vin02t9:405_7": "Padānaṁ vā vītiharaṇaṁ abhimukhaṁ haritvā nikkhepo padavītihāroti evamettha attho daṭṭhabbo.",
  "tika-vin02t9:405_8": "Ito paṭṭhāyāti “na upajjhāyassa bhaṇamānassā”ti ettha vutta na-kārato paṭṭhāya.",
  "tika-vin02t9:405_9": "Sabbattha dukkaṭāpatti veditabbāti “īdisesu gilānopi na muccatī”ti dassanatthaṁ vuttaṁ.",
  "tika-vin02t9:405_10": "Aññampi hi yathāvuttaṁ upajjhāyavattaṁ anādariyena akarontassa agilānassa vattabhede sabbattha dukkaṭameva.",
  "tika-vin02t9:405_11": "Teneva vakkhati “agilānena hi saddhivihārikena saṭṭhivassenapi sabbaṁ upajjhāyavattaṁ kātabbaṁ,",
  "tika-vin02t9:405_12": "anādarena akarontassa vattabhede dukkaṭaṁ.",
  "tika-vin02t9:405_13": "Na-kārapaṭisaṁyuttesu pana padesu gilānassapi paṭikkhittakiriyaṁ karontassa dukkaṭamevā”ti.",
  "tika-vin02t9:405_14": "Āpattiyā āsannavācanti āpattijanakameva vacanaṁ sandhāya vadati.",
  "tika-vin02t9:405_15": "Yāya hi vācāya āpattiṁ āpajjati,",
  "tika-vin02t9:405_16": "sā vācā tassā āpattiyā āsannāti vuccati.",
  "tika-vin02t9:406_0": "Cīvarena pattaṁ veṭhetvāti ettha “uttarāsaṅgassa ekena kaṇṇena veṭhetvā”ti gaṇṭhipadesu vuttaṁ.",
  "tika-vin02t9:406_1": "Gāmeti gāmapariyāpanne tādise kismiñci padese.",
  "tika-vin02t9:406_2": "Antaraghareti antogehe.",
  "tika-vin02t9:406_3": "Paṭikkamaneti āsanasālāyaṁ.",
  "tika-vin02t9:406_4": "Tikkhattuṁ pānīyena pucchitabboti sambandho,",
  "tika-vin02t9:406_5": "ādimhi majjhe anteti evaṁ tikkhattuṁ pucchitabboti attho.",
  "tika-vin02t9:406_6": "Upakaṭṭhoti āsanno.",
  "tika-vin02t9:406_7": "Dhotavālikāyāti nirajāya parisuddhavālikāya.",
  "tika-vin02t9:406_8": "Sace pahotīti vuttamevatthaṁ vibhāveti “na kenaci gelaññena abhibhūto hotī”ti.",
  "tika-vin02t9:406_9": "Pariveṇaṁ gantvāti upajjhāyassa pariveṇaṁ gantvā.",
  "tika-vin02t9:407_0": "Upajjhāyavattakathāvaṇṇanā niṭṭhitā.",
  "tika-vin02t9:408_0": "67. Saddhivihārikavattakathā uttānatthāyeva.",
  "tika-vin02t9:409_0": "Nasammāvattanādikathāvaṇṇanā",
  "tika-vin02t9:410_0": "68.",
  "tika-vin02t9:410_1": "Nasammāvattanādikathāyaṁ gehassitapemanti “pitā me aya”nti evaṁ uppannapemaṁ.",
  "tika-vin02t9:410_2": "Upajjhāyamhi pitucittupaṭṭhānameva hi idha gehassitapemaṁ nāma.",
  "tika-vin02t9:410_3": "Na hi idaṁ akusalapakkhiyaṁ gehassitapemaṁ sandhāya vuttaṁ paṭividdhasaccānaṁ pahīnānugedhānaṁ tadasambhavato,",
  "tika-vin02t9:410_4": "na ca bhagavā bhikkhū saṁkilese niyojeti,",
  "tika-vin02t9:410_5": "gehassitapemasadisattā pana pemamukhena mettāsineho idha vuttoti veditabbaṁ.",
  "tika-vin02t9:410_6": "“Tesu eko vattasampanno bhikkhu…pe…",
  "tika-vin02t9:410_7": "tesaṁ anāpattī”ti vacanato sace eko vattasampanno bhikkhu “bhante,",
  "tika-vin02t9:410_8": "tumhe appossukkā hotha,",
  "tika-vin02t9:410_9": "ahaṁ tumhākaṁ saddhivihārikaṁ antevāsikaṁ vā gilānaṁ upaṭṭhahissāmi,",
  "tika-vin02t9:410_10": "ovaditabbaṁ ovadissāmi,",
  "tika-vin02t9:410_11": "iti karaṇīyesu ussukkaṁ āpajjissāmī”ti vadati,",
  "tika-vin02t9:410_12": "te eva vā saddhivihārikādayo “bhante,",
  "tika-vin02t9:410_13": "tumhe kevalaṁ appossukkā hothā”ti vadanti,",
  "tika-vin02t9:410_14": "vattaṁ vā na sādiyanti,",
  "tika-vin02t9:410_15": "tato paṭṭhāya ācariyupajjhāyānaṁ anāpattīti vadanti.",
  "tika-vin02t9:410_16": "Sesamettha uttānameva.",
  "tika-vin02t9:411_0": "Nasammāvattanādikathāvaṇṇanā niṭṭhitā.",
  "tika-vin02t9:412_0": "Rādhabrāhmaṇavatthukathāvaṇṇanā",
  "tika-vin02t9:413_0": "69.",
  "tika-vin02t9:413_1": "Rādhabrāhmaṇavatthumhi kiso ahosīti khādituṁ vā bhuñjituṁ vā asakkonto tanuko ahosi appamaṁsalohito.",
  "tika-vin02t9:413_2": "Uppaṇḍuppaṇḍukajātoti sañjātuppaṇḍuppaṇḍukabhāvo paṇḍupalāsappaṭibhāgo.",
  "tika-vin02t9:413_3": "Dhamanisanthatagattoti pariyādinnamaṁsalohitattā sirājāleneva santharitagatto.",
  "tika-vin02t9:413_4": "Adhikāranti adhikiriyaṁ,",
  "tika-vin02t9:413_5": "sakkāranti vuttaṁ hoti.",
  "tika-vin02t9:413_6": "Kataṁ jānantīti kataññuno,",
  "tika-vin02t9:413_7": "kataṁ pākaṭaṁ katvā jānantīti katavedino.",
  "tika-vin02t9:413_8": "Kiṁ pana thero bhagavatā bārāṇasiyaṁ tīhi saraṇagamanehi anuññātaṁ pabbajjaṁ upasampadañca na jānātīti?",
  "tika-vin02t9:413_9": "No na jānāti.",
  "tika-vin02t9:413_10": "Yadi evaṁ “kathāhaṁ, bhante,",
  "tika-vin02t9:413_11": "taṁ brāhmaṇaṁ pabbājemi upasampādemī”ti kasmā āhāti imaṁ anuyogaṁ sandhāyāha “kiñcāpi āyasmā sāriputto”tiādi.",
  "tika-vin02t9:413_12": "Parimaṇḍalehīti paripuṇṇehi.",
  "tika-vin02t9:413_13": "Aññathā vā vattabbaṁ aññathā vadatīti “bhante”ti vattabbaṁ “bandhe”ti vadati.",
  "tika-vin02t9:414_0": "71-73.Samanantarāti anantaraṁ.",
  "tika-vin02t9:414_1": "Paṇṇattivītikkamaṁ karotīti sikkhāpadavītikkamaṁ karoti.",
  "tika-vin02t9:414_2": "Attabhāvapariharaṇatthaṁ nissīyantīti nissayā,",
  "tika-vin02t9:414_3": "piṇḍiyālopabhojanādikā cattāro paccayā.",
  "tika-vin02t9:414_4": "Tattha piṇḍiyālopabhojananti jaṅghapiṇḍiyabalena caritvā ālopamattaṁ laddhabhojanaṁ.",
  "tika-vin02t9:414_5": "Atirekalābhoti “piṇḍiyālopabhojanaṁ nissāyā”ti evaṁ vuttabhikkhāhāralābhato adhikalābho saṅghabhattādi.",
  "tika-vin02t9:414_6": "Tattha sakalassa saṅghassa dātabbabhattaṁ saṅghabhattaṁ.",
  "tika-vin02t9:414_7": "Katipaye bhikkhū uddisitvā dātabbabhattaṁ uddesabhattaṁ.",
  "tika-vin02t9:414_8": "Nimantetvā dātabbabhattaṁ nimantanaṁ.",
  "tika-vin02t9:414_9": "Salākaṁ gāhāpetvā dātabbabhattaṁ salākabhattaṁ.",
  "tika-vin02t9:414_10": "Ekasmiṁ pakkhe ekadivasaṁ dātabbabhattaṁ pakkhikaṁ.",
  "tika-vin02t9:414_11": "Uposathe dātabbabhattaṁ uposathikaṁ.",
  "tika-vin02t9:414_12": "Pāṭipadadivase dātabbabhattaṁ pāṭipadikaṁ.",
  "tika-vin02t9:414_13": "Vitthārakathā nesaṁ senāsanakkhandhakavaṇṇanāyaṁ āvi bhavissati.",
  "tika-vin02t9:415_0": "Vihāroti pākāraparicchinno sakalo āvāso. Aḍḍhayogoti",
  "tika-vin02t9:416_0": "Dīghapāsādo.",
  "tika-vin02t9:416_1": "Garuḷasaṇṭhānapāsādotipi vadanti.",
  "tika-vin02t9:416_2": "Pāsādoti caturassapāsādo.",
  "tika-vin02t9:416_3": "Hammiyanti muṇḍacchadanapāsādo.",
  "tika-vin02t9:416_4": "Apare pana bhaṇanti “vihāro nāma dīghamukhapāsādo,",
  "tika-vin02t9:416_5": "aḍḍhayogo ekapassacchadanakasenāsanaṁ,",
  "tika-vin02t9:416_6": "tassa kira ekapasse bhitti uccatarā hoti,",
  "tika-vin02t9:416_7": "itarapasse nīcā,",
  "tika-vin02t9:416_8": "tena taṁ ekapassacchadanakaṁ hoti,",
  "tika-vin02t9:416_9": "pāsādo āyatacaturassapāsādo,",
  "tika-vin02t9:416_10": "hammiyaṁ muṇḍacchadanaṁ candikaṅgaṇayutta”nti.",
  "tika-vin02t9:416_11": "Guhāti pabbataguhā.",
  "tika-vin02t9:416_12": "Pūtimuttanti yaṁ kiñci muttaṁ.",
  "tika-vin02t9:416_13": "Yathā suvaṇṇavaṇṇopi kāyo “pūtikāyo”ti vuccati,",
  "tika-vin02t9:416_14": "evaṁ abhinavampi muttaṁ pūtimuttameva.",
  "tika-vin02t9:416_15": "Sesamettha uttānatthameva.",
  "tika-vin02t9:417_0": "Rādhabrāhmaṇavatthukathāvaṇṇanā niṭṭhitā.",
  "tika-vin02t9:418_0": "Ācariyavattakathāvaṇṇanā",
  "tika-vin02t9:419_0": "75.",
  "tika-vin02t9:419_1": "Upasenavatthumhi āciṇṇanti caritaṁ vattaṁ anudhammatā.",
  "tika-vin02t9:419_2": "Kacci bhikkhu khamanīyanti bhikkhu kacci tuyhaṁ idaṁ catucakkaṁ navadvāraṁ sarīrayantaṁ khamanīyaṁ sakkā khamituṁ sahituṁ pariharituṁ,",
  "tika-vin02t9:419_3": "na kiñci dukkhaṁ uppādetīti.",
  "tika-vin02t9:419_4": "Kacci yāpanīyanti kacci sabbakiccesu yāpetuṁ sakkā,",
  "tika-vin02t9:419_5": "na kiñci antarāyaṁ dassetīti.",
  "tika-vin02t9:419_6": "Jānantāpi tathāgatātievamādi yaṁ parato “kati vassosi tvaṁ bhikkhū”tiādinā pucchi,",
  "tika-vin02t9:419_7": "tassa parihāradassanatthaṁ vuttaṁ.",
  "tika-vin02t9:419_8": "Tatrāyaṁ saṅkhepattho –",
  "tika-vin02t9:419_9": "tathāgatā nāma jānantāpi sace tādisaṁ pucchākāraṇaṁ hoti,",
  "tika-vin02t9:419_10": "pucchanti.",
  "tika-vin02t9:419_11": "Sace pana tādisaṁ pucchākāraṇaṁ natthi,",
  "tika-vin02t9:419_12": "jānantāpi na pucchanti.",
  "tika-vin02t9:419_13": "Yasmā pana buddhānaṁ ajānanaṁ nāma natthi,",
  "tika-vin02t9:419_14": "tasmā “ajānantāpī”ti na vuttaṁ.",
  "tika-vin02t9:419_15": "Kālaṁ viditvā pucchantīti sace tassā pucchāya so kālo hoti,",
  "tika-vin02t9:419_16": "evaṁ taṁ kālaṁ viditvā pucchanti.",
  "tika-vin02t9:419_17": "Sace na hoti,",
  "tika-vin02t9:419_18": "evampi kālaṁ viditvāva na pucchanti.",
  "tika-vin02t9:419_19": "Evaṁ pucchantāpi ca atthasaṁhitaṁ tathāgatā pucchanti,",
  "tika-vin02t9:419_20": "yaṁ atthanissitaṁ kāraṇanissitaṁ,",
  "tika-vin02t9:419_21": "tadeva pucchanti,",
  "tika-vin02t9:419_22": "no anatthasaṁhitaṁ. Kasmā?",
  "tika-vin02t9:419_23": "Yasmā anatthasaṁhite setughāto tathāgatānaṁ.",
  "tika-vin02t9:419_24": "Setu vuccati maggo,",
  "tika-vin02t9:419_25": "maggeneva tādisassa vacanassa ghāto samucchedoti vuttaṁ hoti.",
  "tika-vin02t9:420_0": "Idāni atthasaṁhitanti ettha yaṁ atthanissitaṁ vacanaṁ tathāgatā pucchanti,",
  "tika-vin02t9:420_1": "taṁ dassento “dvīhi ākārehī”tiādimāha.",
  "tika-vin02t9:420_2": "Tattha ākārehīti kāraṇehi.",
  "tika-vin02t9:420_3": "Dhammaṁ vā desessāmāti aṭṭhuppattiyuttaṁ suttaṁ vā pubbacaritakāraṇayuttaṁ jātakaṁ vā kathayissāma.",
  "tika-vin02t9:420_4": "Sāvakānaṁ vā sikkhāpadaṁ paññapessāmāti sāvakānaṁ vā tāya pucchāya vītikkamaṁ pākaṭaṁ katvā garukaṁ vā",
  "tika-vin02t9:420_5": "lahukaṁ vā sikkhāpadaṁ paññapessāma āṇaṁ ṭhapessāma.",
  "tika-vin02t9:420_6": "Atilahunti atisīghaṁ.",
  "tika-vin02t9:421_0": "76.",
  "tika-vin02t9:421_1": "Aññatitthiyavatthumhi aññatitthiyapubboti pubbe aññatitthiyo bhūtoti aññatitthiyapubbo.",
  "tika-vin02t9:421_2": "Ettha ca titthaṁ jānitabbaṁ,",
  "tika-vin02t9:421_3": "titthakaro jānitabbo,",
  "tika-vin02t9:421_4": "titthiyā jānitabbā,",
  "tika-vin02t9:421_5": "titthiyasāvakā jānitabbā.",
  "tika-vin02t9:421_6": "Tattha titthaṁ nāma dvāsaṭṭhi diṭṭhiyo.",
  "tika-vin02t9:421_7": "Ettha hi sattā taranti uppilavanti ummujjanimujjaṁ karonti,",
  "tika-vin02t9:421_8": "tasmā “tittha”nti vuccanti.",
  "tika-vin02t9:421_9": "Tāsaṁ diṭṭhīnaṁ uppādetā titthakaro nāma pūraṇakassapādiko.",
  "tika-vin02t9:421_10": "Tassa laddhiṁ gahetvā pabbajitā titthiyā nāma.",
  "tika-vin02t9:421_11": "Te hi titthe jātāti titthiyā,",
  "tika-vin02t9:421_12": "yathāvuttaṁ vā diṭṭhigatasaṅkhātaṁ titthaṁ etesaṁ atthīti titthikā,",
  "tika-vin02t9:421_13": "titthikā eva titthiyā.",
  "tika-vin02t9:421_14": "Tesaṁ paccayadāyakā titthiyasāvakāti veditabbā.",
  "tika-vin02t9:421_15": "Sahadhammikaṁ vuccamānoti sahadhammikena vuccamāno,",
  "tika-vin02t9:421_16": "karaṇatthe upayogavacanaṁ.",
  "tika-vin02t9:421_17": "Pañcahi sahadhammikehi sikkhitabbattā,",
  "tika-vin02t9:421_18": "tesaṁ vā santakattā “sahadhammika”nti laddhanāmena buddhapaññattena sikkhāpadena vuccamānoti attho.",
  "tika-vin02t9:421_19": "Pasūroti tassa nāmaṁ.",
  "tika-vin02t9:421_20": "Paribbājakoti gihibandhanaṁ pahāya pabbajjupagato.",
  "tika-vin02t9:422_0": "Taṁyeva titthāyatananti ettha dvāsaṭṭhidiṭṭhisaṅkhātaṁ titthameva āyatananti titthāyatanaṁ,",
  "tika-vin02t9:422_1": "titthaṁ vā etesaṁ atthīti titthino, titthiyā,",
  "tika-vin02t9:422_2": "tesaṁ āyatanantipi titthāyatanaṁ.",
  "tika-vin02t9:422_3": "Āyatananti ca “assānaṁ kambojo āyatanaṁ,",
  "tika-vin02t9:422_4": "gunnaṁ dakkhiṇapatho āyatana”nti ettha sañjātiṭṭhānaṁ āyatanaṁ nāma.",
  "tika-vin02t9:423_0": "“Manorame āyatane, sevanti naṁ vihaṅgamā;",
  "tika-vin02t9:424_0": "Chāyaṁ chāyatthino yanti, phalatthaṁ phalabhojino”ti. –",
  "tika-vin02t9:425_0": "Ettha samosaraṇaṭṭhānaṁ.",
  "tika-vin02t9:425_1": "“Pañcimāni,",
  "tika-vin02t9:425_2": "bhikkhave,",
  "tika-vin02t9:425_3": "vimuttāyatanānī”ti ettha kāraṇaṁ,",
  "tika-vin02t9:425_4": "taṁ idha sabbampi labbhati.",
  "tika-vin02t9:425_5": "Sabbepi hi diṭṭhigatikā sañjāyamānā imāsuyeva dvāsaṭṭhiyā diṭṭhīsu sañjāyanti,",
  "tika-vin02t9:425_6": "samosaramānāpi etāsuyeva samosaranti sannipatanti,",
  "tika-vin02t9:425_7": "diṭṭhigatikabhāve ca nesaṁ imāyeva dvāsaṭṭhi diṭṭhiyo kāraṇaṁ,",
  "tika-vin02t9:425_8": "tasmā yathāvuttaṁ titthameva sañjātiādinā atthena āyatananti titthāyatanaṁ,",
  "tika-vin02t9:425_9": "tenevatthena titthīnaṁ āyatanantipi titthāyatanaṁ.",
  "tika-vin02t9:426_0": "Āyasmato nissāya vacchāmīti ettha āyasmatoti upayogatthe sāmivacanaṁ,",
  "tika-vin02t9:426_1": "āyasmantaṁ nissāya vasissāmīti attho.",
  "tika-vin02t9:426_2": "Byatto…pe…",
  "tika-vin02t9:426_3": "vuttalakkhaṇoyevāti parisupaṭṭhāpakabahussutaṁ sandhāya vadati.",
  "tika-vin02t9:426_4": "Pañcahupāli aṅgehītiādīsu yaṁ vattabbaṁ,",
  "tika-vin02t9:426_5": "taṁ parato āvi bhavissati.",
  "tika-vin02t9:427_0": "Ācariyavattakathāvaṇṇanā niṭṭhitā.",
  "tika-vin02t9:428_0": "Paṇāmanākhamāpanākathāvaṇṇanā",
  "tika-vin02t9:429_0": "80.",
  "tika-vin02t9:429_1": "Yaṁ pubbe lakkhaṇaṁ vuttanti sambandho,",
  "tika-vin02t9:429_2": "“teneva lakkhaṇena nissayantevāsikassa āpatti veditabbā”ti potthakesu pāṭho dissati,",
  "tika-vin02t9:429_3": "“na teneva lakkhaṇena nissayantevāsikassa āpatti veditabbā”ti evaṁ panettha pāṭho veditabbo.",
  "tika-vin02t9:429_4": "Saddhivihārikassa vuttalakkhaṇena nissayantevāsikassa āpatti na veditabbāti evaṁ panettha atthopi veditabbo.",
  "tika-vin02t9:429_5": "Aññathā “nissayantevāsikena hi yāva ācariyaṁ nissāya vasati,",
  "tika-vin02t9:429_6": "tāva sabbaṁ ācariyavattaṁ kātabba”nti idaṁ virujjheyya.",
  "tika-vin02t9:429_7": "Idañhi vacanaṁ nissayantevāsikassa amuttanissayasseva vattaṁ akarontassa āpattīti dīpeti.",
  "tika-vin02t9:429_8": "Tasmā saddhivihārikassa yathāvuttavattaṁ akarontassa nissayamuttakassa amuttakassapi āpatti,",
  "tika-vin02t9:429_9": "nissayantevāsikassa pana amuttanissayasseva āpattīti gahetabbaṁ.",
  "tika-vin02t9:429_10": "Teneva visuddhimaggepi ñātipalibodhakathāyaṁ –",
  "tika-vin02t9:430_0": "“Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,",
  "tika-vin02t9:430_1": "ghare mātā pitā bhaginī bhātāti evamādikā.",
  "tika-vin02t9:430_2": "Te gilānā imassa palibodhā honti,",
  "tika-vin02t9:430_3": "tasmā so palibodho upaṭṭhahitvā tesaṁ pākatikakaraṇena upacchinditabbo.",
  "tika-vin02t9:430_4": "Tattha upajjhāyo tāva gilāno sace lahuṁ na vuṭṭhāti,",
  "tika-vin02t9:430_5": "yāvajīvaṁ paṭijaggitabbo.",
  "tika-vin02t9:430_6": "Tathā pabbajjācariyo upasampadācariyo saddhivihāriko upasampāditapabbājitaantevāsikasamānupajjhāyakā ca.",
  "tika-vin02t9:430_7": "Nissayācariya uddesācariya nissayantevāsika uddesantevāsikasamānācariyakā pana yāva nissayauddesā anupacchinnā,",
  "tika-vin02t9:430_8": "tāva paṭijaggitabbā”ti –",
  "tika-vin02t9:431_0": "Vibhāgena vuttaṁ.",
  "tika-vin02t9:431_1": "Ayañca vibhāgo “teneva lakkhaṇena nissayantevāsikassa āpatti veditabbā”ti evaṁ pāṭhe sati na yujjeyya.",
  "tika-vin02t9:431_2": "Ayañhi pāṭho saddhivihārikassa viya nissayantevāsikassapi yathāvuttavattaṁ akarontassa nissayamuttakassa amuttakassapi āpattīti imamatthaṁ dīpeti,",
  "tika-vin02t9:431_3": "tasmā vuttanayenevettha pāṭho gahetabbo.",
  "tika-vin02t9:432_0": "Pabbajjaupasampadadhammantevāsikehi pana…pe…",
  "tika-vin02t9:432_1": "tāva vattaṁ kātabbanti pabbajjācariyaupasampadācariyadhammācariyānaṁ",
  "tika-vin02t9:433_0": "Etehi yathāvuttavattaṁ kātabbaṁ.",
  "tika-vin02t9:433_1": "Tattha yena sikkhāpadāni dinnāni,",
  "tika-vin02t9:433_2": "ayaṁ pabbajjācariyo.",
  "tika-vin02t9:433_3": "Yena upasampadakammavācā vuttā,",
  "tika-vin02t9:433_4": "ayaṁ upasampadācariyo.",
  "tika-vin02t9:433_5": "Yo uddesaṁ paripucchaṁ vā deti,",
  "tika-vin02t9:433_6": "ayaṁ dhammācariyoti veditabbaṁ.",
  "tika-vin02t9:433_7": "Sesamettha uttānameva.",
  "tika-vin02t9:434_0": "Paṇāmanākhamāpanākathāvaṇṇanā niṭṭhitā.",
  "tika-vin02t9:435_0": "Nissayapaṭippassaddhikathāvaṇṇanā",
  "tika-vin02t9:436_0": "83.",
  "tika-vin02t9:436_1": "Nissayapaṭippassaddhikathāyaṁ disaṁ gatoti puna āgantukāmo anāgantukāmo vā hutvā vāsatthāya kañci disaṁ gato.",
  "tika-vin02t9:436_2": "Bhikkhuno sabhāgatanti pesalabhāvaṁ.",
  "tika-vin02t9:436_3": "Oloketvāti upaparikkhitvā.",
  "tika-vin02t9:436_4": "Vibbhante…pe…",
  "tika-vin02t9:436_5": "tattha gantabbanti ettha sace kenaci karaṇīyena tadaheva gantuṁ asakkonto katipāhena gamissāmīti gamane saussāho hoti,",
  "tika-vin02t9:436_6": "rakkhatīti vadanti.",
  "tika-vin02t9:436_7": "Mā idha paṭikkamīti mā idha pavisi.",
  "tika-vin02t9:436_8": "Tatreva vasitabbanti tattheva nissayaṁ gahetvā vasitabbaṁ.",
  "tika-vin02t9:436_9": "Taṁyeva vihāraṁ…pe…",
  "tika-vin02t9:436_10": "vasituṁ vaṭṭatīti ettha upajjhāyena pariccattattā upajjhāyasamodhānaparihāro natthi,",
  "tika-vin02t9:436_11": "tasmā upajjhāyena samodhānagatassapi ācariyassa santike gahitanissayo na paṭippassambhati.",
  "tika-vin02t9:437_0": "Ācariyamhānissayapaṭippassaddhīsu ācariyo pakkanto vā hotīti ettha “pakkantoti disaṁ gato”tiādinā upajjhāyassa pakkamane yo vinicchayo vutto,",
  "tika-vin02t9:437_1": "so tattha vuttanayeneva idhāpi sakkā viññātunti taṁ avatvā “koci ācariyo āpucchitvā pakkamatī”tiādinā aññoyeva nayo āraddho,",
  "tika-vin02t9:437_2": "ayañca nayo upajjhāyapakkamanepi veditabboyeva.",
  "tika-vin02t9:437_3": "Īdisesu hi ṭhānesu ekattha vuttalakkhaṇaṁ aññatthāpi daṭṭhabbaṁ.",
  "tika-vin02t9:437_4": "Sace dve leḍḍupāte atikkamitvā nivattati,",
  "tika-vin02t9:437_5": "paṭippassaddho hotīti ettha ettāvatā disāpakkanto nāma hotīti antevāsike anikkhittadhurepi nissayo paṭippassambhati.",
  "tika-vin02t9:437_6": "Ācariyupajjhāyā dve leḍḍupāte atikkamma aññasmiṁ vihāre vasantīti bahiupacārasīmāyaṁ antevāsikasaddhivihārikānaṁ",
  "tika-vin02t9:437_7": "vasanaṭṭhānato dve leḍḍupāte atikkamma aññasmiṁ senāsane vasanti,",
  "tika-vin02t9:437_8": "antoupacārasīmāyaṁ pana dve leḍḍupāte atikkamitvāpi vasato nissayo na paṭippassambhati.",
  "tika-vin02t9:437_9": "“Sacepi ācariyo muñcitukāmova hutvā nissayapaṇāmanāya paṇāmetī”tiādi sabbaṁ upajjhāyassa āṇattiyampi veditabbaṁ.",
  "tika-vin02t9:437_10": "Sesamettha uttānameva.",
  "tika-vin02t9:438_0": "Nissayapaṭippassaddhikathāvaṇṇanā niṭṭhitā.",
  "tika-vin02t9:439_0": "Upasampādetabbapañcakakathāvaṇṇanā",
  "tika-vin02t9:440_0": "84.Pañcahi,",
  "tika-vin02t9:440_1": "bhikkhave,",
  "tika-vin02t9:440_2": "aṅgehi samannāgatenātiādīsu na sāmaṇero upaṭṭhāpetabboti upajjhāyena hutvā sāmaṇero na gahetabbo.",
  "tika-vin02t9:440_3": "Ayamattho aṅguttaranikāyaṭṭhakathāyaṁ vuttoyeva.",
  "tika-vin02t9:441_0": "“Attānameva paṭhamaṁ, patirūpe nivesaye;",
  "tika-vin02t9:442_0": "Athaññamanusāseyya, na kilisseyya paṇḍito”ti. –",
  "tika-vin02t9:443_0": "Imassa anurūpavasena paṭhamaṁ tāva attasampattiyaṁ niyojetuṁ “na asekkhena sīlakkhandhenā”tiādi vuttaṁ,",
  "tika-vin02t9:443_1": "na āpattiaṅgavasena.",
  "tika-vin02t9:443_2": "Tattha asekkhena sīlakkhandhenāti asekkhassa sīlakkhandho asekkho sīlakkhandho nāma.",
  "tika-vin02t9:443_3": "Asekkhassa ayanti hi asekkho,",
  "tika-vin02t9:443_4": "sīlakkhandho.",
  "tika-vin02t9:443_5": "Evaṁ sabbattha.",
  "tika-vin02t9:443_6": "Evañca katvā vimuttiñāṇadassanasaṅkhātassa paccavekkhaṇañāṇassapi asekkhatā upapannā.",
  "tika-vin02t9:443_7": "Asekkhasīlanti ca na maggaphalameva adhippetaṁ,",
  "tika-vin02t9:443_8": "atha kho yaṁkiñci asekkhasantāne pavattasīlaṁ lokiyalokuttaramissakassa sīlassa idhādhippetattā.",
  "tika-vin02t9:443_9": "Samādhikkhandhādīsupi vimuttikkhandhapariyosānesu ayameva nayo.",
  "tika-vin02t9:443_10": "Tasmā yathā sīlasamādhipaññakkhandhā missakā adhippetā,",
  "tika-vin02t9:443_11": "evaṁ vimuttikkhandhopīti tadaṅgavimuttiādayopi veditabbā,",
  "tika-vin02t9:443_12": "na paṭippassaddhivimutti eva.",
  "tika-vin02t9:443_13": "Vimuttiñāṇadassanaṁ pana lokiyameva.",
  "tika-vin02t9:443_14": "Teneva saṁyuttanikāyaṭṭhakathāyaṁ vuttaṁ “purimehi catūhi padehi lokiyalokuttarasīlasamādhipaññāvimuttiyo kathitā,",
  "tika-vin02t9:443_15": "vimuttiñāṇadassanaṁ paccavekkhaṇañāṇaṁ hoti,",
  "tika-vin02t9:443_16": "taṁ lokiyamevā”ti.",
  "tika-vin02t9:444_0": "Assaddhotiādīsu tīsu vatthūsu saddhā etassa natthīti assaddho.",
  "tika-vin02t9:444_1": "Sukkapakkhe saddahatīti saddho,",
  "tika-vin02t9:444_2": "saddhā vā etassa atthītipi saddho.",
  "tika-vin02t9:444_3": "Natthi etassa hirīti ahiriko,",
  "tika-vin02t9:444_4": "akusalasamāpattiyā ajigucchamānassetaṁ adhivacanaṁ.",
  "tika-vin02t9:444_5": "Hirī etassa atthīti hirimā.",
  "tika-vin02t9:444_6": "Na ottappatīti anottappī,",
  "tika-vin02t9:444_7": "akusalasamāpattiyā na bhāyatīti vuttaṁ hoti.",
  "tika-vin02t9:444_8": "Tabbiparīto ottappī.",
  "tika-vin02t9:444_9": "Kucchitaṁ sīdatīti kusīto,",
  "tika-vin02t9:444_10": "hīnavīriyassetaṁ adhivacanaṁ.",
  "tika-vin02t9:444_11": "Āraddhaṁ vīriyaṁ etassāti āraddhavīriyo,",
  "tika-vin02t9:444_12": "sammappadhānayuttassetaṁ adhivacanaṁ.",
  "tika-vin02t9:444_13": "Muṭṭhā sati etassāti muṭṭhassati,",
  "tika-vin02t9:444_14": "naṭṭhassatīti vuttaṁ hoti.",
  "tika-vin02t9:444_15": "Upaṭṭhitā sati etassāti upaṭṭhitassati,",
  "tika-vin02t9:444_16": "niccaṁ ārammaṇābhimukhappavattasatissetaṁ adhivacanaṁ.",
  "tika-vin02t9:445_0": "Adhisīlesīlavipanno ca ajjhācāre ācāravipanno ca āpajjitvā avuṭṭhito.",
  "tika-vin02t9:445_1": "Sassatucchedasaṅkhātaṁ antaṁ gaṇhāti gāhayatīti vā antaggāhikā,",
  "tika-vin02t9:445_2": "micchādiṭṭhi.",
  "tika-vin02t9:445_3": "Purimāni dve padānīti “na paṭibalo hoti antevāsiṁ vā saddhivihāriṁ vā gilānaṁ upaṭṭhātuṁ vā upaṭṭhāpetuṁ vā,",
  "tika-vin02t9:445_4": "anabhirataṁ vūpakāsetuṁ vā vūpakāsāpetuṁ vā”ti imāni dve padāni.",
  "tika-vin02t9:446_0": "Abhivisiṭṭho uttamo samācāroti abhisamācāro,",
  "tika-vin02t9:446_1": "abhisamācārova sikkhitabbato sikkhāti ābhisamācārikā sikkhā,",
  "tika-vin02t9:446_2": "abhisamācāraṁ vā ārabbha paññattā sikkhā ābhisamācārikā.",
  "tika-vin02t9:446_3": "Maggabrahmacariyassa ādibhūtāti ādibrahmacariyakā,",
  "tika-vin02t9:446_4": "ubhatovibhaṅgapariyāpannasikkhāyetaṁ adhivacanaṁ.",
  "tika-vin02t9:446_5": "Teneva “ubhatovibhaṅgapariyāpannaṁ ādibrahmacariyakaṁ,",
  "tika-vin02t9:446_6": "khandhakavattapariyāpannaṁ ābhisamācārika”nti visuddhimagge vuttaṁ.",
  "tika-vin02t9:446_7": "Tasmā sekkhapaṇṇattiyanti ettha sikkhitabbato sabbāpi ubhatovibhaṅgapariyāpannā paṇṇattīti gahetabbā.",
  "tika-vin02t9:446_8": "Teneva gaṇṭhipadepi vuttaṁ “sekkhapaṇṇattiyanti pārājikamādiṁ katvā sikkhitabbasikkhāpadapaññattiya”nti.",
  "tika-vin02t9:446_9": "Sesamettha uttānatthameva.",
  "tika-vin02t9:447_0": "Upasampādetabbapañcakakathāvaṇṇanā niṭṭhitā.",
  "tika-vin02t9:448_0": "Aññatitthiyapubbavatthukathāvaṇṇanā",
  "tika-vin02t9:449_0": "86.",
  "tika-vin02t9:449_1": "Aññatitthiyavatthumhi ājīvako acelakoti duvidho naggaparibbājakoti āha “naggaparibbājakasseva ājīvakassa vā”tiādi.",
  "tika-vin02t9:449_2": "Tattha ājīvako upari ekameva vatthaṁ upakacchake pavesetvā paridahati,",
  "tika-vin02t9:449_3": "heṭṭhā naggo.",
  "tika-vin02t9:449_4": "Acelako sabbena sabbaṁ naggoyeva.",
  "tika-vin02t9:450_0": "87.Āmisakiñcikkhasampadānaṁ nāma appamattakasseva deyyadhammassa anuppadānaṁ.",
  "tika-vin02t9:450_1": "Rūpūpajīvikāti attano rūpaṁyeva nissāya jīvantiyo.",
  "tika-vin02t9:450_2": "Vesiyā gocaro mittasanthavavasena upasaṅkamitabbaṭṭhānaṁ assāti vesiyāgocaro.",
  "tika-vin02t9:450_3": "Esa nayo sabbattha.",
  "tika-vin02t9:450_4": "Yobbanappattā yobbanātītā vāti ubhayenapi mahallikā anividdhakumāriyova vadati.",
  "tika-vin02t9:450_5": "Bhikkhuniyo nāma ussannabrahmacariyā,",
  "tika-vin02t9:450_6": "tathā bhikkhūpi.",
  "tika-vin02t9:450_7": "Tesaṁ aññamaññavisabhāgavatthubhāvato santhavavasena upasaṅkamane katipāheneva brahmacariyantarāyo siyāti āha “tāhi saddhiṁ khippameva vissāso hoti,",
  "tika-vin02t9:450_8": "tato sīlaṁ bhijjatī”ti.",
  "tika-vin02t9:450_9": "Sesamettha uttānameva.",
  "tika-vin02t9:451_0": "Aññatitthiyapubbavatthukathāvaṇṇanā niṭṭhitā.",
  "tika-vin02t9:452_0": "Pañcābādhavatthukathāvaṇṇanā",
  "tika-vin02t9:453_0": "88.",
  "tika-vin02t9:453_1": "Pañcābādhavatthumhi nakhapiṭṭhippamāṇanti ettha “kaniṭṭhaṅgulinakhapiṭṭhi adhippetā”ti tīsupi gaṇṭhipadesu vuttaṁ.",
  "tika-vin02t9:453_2": "“Tañce nakhapiṭṭhippamāṇampi vaḍḍhanakapakkhe ṭhitaṁhoti,",
  "tika-vin02t9:453_3": "na pabbājetabbo”ti iminā sāmaññato lakkhaṇaṁ dassitaṁ,",
  "tika-vin02t9:453_4": "tasmā yattha katthaci sarīrāvayavesu nakhapiṭṭhippamāṇaṁ vaḍḍhanakapakkhe ṭhitañce,",
  "tika-vin02t9:453_5": "na vaṭṭatīti siddhaṁ.",
  "tika-vin02t9:453_6": "Evañca sati nakhapiṭṭhippamāṇampi avaḍḍhanakapakkhe ṭhitañce,",
  "tika-vin02t9:453_7": "sabbattha vaṭṭatīti āpannaṁ,",
  "tika-vin02t9:453_8": "tañca na sāmaññato adhippetanti padesaviseseyeva niyametvā dassento “sace panā”tiādimāha.",
  "tika-vin02t9:453_9": "Sace hi avisesena nakhapiṭṭhippamāṇaṁ avaḍḍhanakapakkhe ṭhitaṁ vaṭṭeyya,",
  "tika-vin02t9:453_10": "“nivāsanapārupanehi pakatipaacchanne ṭhāne”ti padesaniyamaṁ na kareyya,",
  "tika-vin02t9:453_11": "tasmā nivāsanapārupanehi pakatipaṭicchannaṭṭhānato aññattha nakhapiṭṭhippamāṇaṁ avaḍḍhanakapakkhe ṭhitampi na vaṭṭatīti siddhaṁ,",
  "tika-vin02t9:453_12": "nakhapiṭṭhippamāṇato khuddakataraṁ pana avaḍḍhanakapakkhe vaḍḍhanakapakkhe vā ṭhitaṁ hotu,",
  "tika-vin02t9:453_13": "vaṭṭati nakhapiṭṭhippamāṇato khuddakatarassa vaḍḍhanakapakkhe avaḍḍhanakapakkhe vā ṭhitassa mukhādīsuyeva paṭikkhittattā.",
  "tika-vin02t9:454_0": "Gaṇḍepi imināva nayena vinicchayo veditabbo.",
  "tika-vin02t9:454_1": "Tattha pana mukhādīsu kolaṭṭhimattato khuddakataropi gaṇḍo na vaṭṭatīti visuṁ na dassito.",
  "tika-vin02t9:454_2": "“Mukhādike appaṭicchannaṭṭhāne avaḍḍhanakapakkhe ṭhitopi na vaṭṭatī”ti ettakameva hi tattha vuttaṁ,",
  "tika-vin02t9:454_3": "tathāpi kuṭṭhe vuttanayena mukhādīsu kolaṭṭhippamāṇato khuddakataropi gaṇḍo na vaṭṭatīti viññāyati,",
  "tika-vin02t9:454_4": "tasmā avaḍḍhanakapakkhe ṭhitopīti ettha pi-saddo avuttasampiṇḍanattho.",
  "tika-vin02t9:454_5": "Tena kolaṭṭhimattato khuddakataropi na vaṭṭatīti ayamattho dassitoyevāti ayamamhākaṁ khanti.",
  "tika-vin02t9:454_6": "Pakativaṇṇe jāteti rogahetukassa vikāravaṇṇassa abhāvaṁ sandhāya vuttaṁ.",
  "tika-vin02t9:454_7": "Kolaṭṭhimattakoti badaraṭṭhippamāṇo.",
  "tika-vin02t9:454_8": "Suchaviṁ kāretvāti sañjātachaviṁ kāretvā.",
  "tika-vin02t9:454_9": "“Sañchaviṁ kāretvā”tipi pāṭho,",
  "tika-vin02t9:454_10": "vijjamānachaviṁ kāretvāti attho.",
  "tika-vin02t9:454_11": "Padumapuṇḍarīkapattavaṇṇanti rattapadumasetapadumavasena padumapattavaṇṇaṁ.",
  "tika-vin02t9:454_12": "Sosabyādhīti khayarogo.",
  "tika-vin02t9:455_0": "Pañcābādhavatthukathāvaṇṇanā niṭṭhitā.",
  "tika-vin02t9:456_0": "Rājabhaṭādivatthukathāvaṇṇanā",
  "tika-vin02t9:457_0": "90-96.",
  "tika-vin02t9:457_1": "Rājabhaṭādivatthūsu āhaṁsūti manussā vadiṁsu. Tasmā…pe…",
  "tika-vin02t9:457_2": "evamāhāti yasmā sayaṁ dhammassāmī,",
  "tika-vin02t9:457_3": "tasmā bhikkhūhi apabbājitabbaṁ coraṁ aṅgulimālaṁ pabbājetvā āyatiṁ akaraṇatthāya bhikkhūnaṁ sikkhāpadaṁ paññapento “na,",
  "tika-vin02t9:457_4": "bhikkhave,",
  "tika-vin02t9:457_5": "dhajabandho coro pabbājetabbo,",
  "tika-vin02t9:457_6": "yo pabbājeyya,",
  "tika-vin02t9:457_7": "āpatti dukkaṭassā”ti āha.",
  "tika-vin02t9:457_8": "Uparamantīti viramanti nivattanti.",
  "tika-vin02t9:457_9": "Bhinditvāti andubandhanaṁ bhinditvā.",
  "tika-vin02t9:457_10": "Chinditvāti saṅkhalikabandhanaṁ chinditvā.",
  "tika-vin02t9:457_11": "Muñcitvāti rajjubandhanaṁ muñcitvā.",
  "tika-vin02t9:457_12": "Vivaritvāti gāmabandhanādīsu gāmadvārādīni vivaritvā.",
  "tika-vin02t9:457_13": "Apassamānānaṁ vā palāyatīti purisaguttiyaṁ purisānaṁ apassamānānaṁ palāyati.",
  "tika-vin02t9:457_14": "Upaḍḍhupaḍḍhanti thokaṁ thokaṁ.",
  "tika-vin02t9:458_0": "97.",
  "tika-vin02t9:458_1": "Abhisekādīsu bandhanāgārādīni sodhenti,",
  "tika-vin02t9:458_2": "taṁ sandhāyāha “sabbasādhāraṇena vā nayenā”ti.",
  "tika-vin02t9:458_3": "Sace sayameva paṇṇaṁ āropenti,",
  "tika-vin02t9:458_4": "na vaṭṭatīti tā bhujissitthiyo “mayampi dāsiyo homā”ti sayameva dāsipaṇṇaṁ likhāpenti,",
  "tika-vin02t9:458_5": "na vaṭṭati.",
  "tika-vin02t9:458_6": "Takkaṁ sīse āsittakasadisāva hontīti yathā adāse karontā takkena sīsaṁ dhovitvā adāsaṁ karonti,",
  "tika-vin02t9:458_7": "evaṁ ārāmikavacanena dinnattā adāsāva teti adhippāyo.",
  "tika-vin02t9:458_8": "Takkāsiñcanaṁ pana sīhaḷadīpe cārittanti vadanti.",
  "tika-vin02t9:458_9": "Neva pabbājetabboti vuttanti kappiyavacanena dinnepi saṅghassa ārāmikadāsattā evaṁ vuttaṁ.",
  "tika-vin02t9:458_10": "Nissāmikadāso nāma yassa sāmikā saputtadārādayo matā honti,",
  "tika-vin02t9:458_11": "na koci tassa pariggāhako,",
  "tika-vin02t9:458_12": "sopi pabbājetuṁ na vaṭṭati,",
  "tika-vin02t9:458_13": "taṁ pana attanāpi bhujissaṁ kātuṁ vaṭṭati.",
  "tika-vin02t9:458_14": "Ye vā pana tasmiṁ raṭṭhe sāmino,",
  "tika-vin02t9:458_15": "tehipi kārāpetuṁ vaṭṭati.",
  "tika-vin02t9:458_16": "“Devadāsiputtaṁ pabbājetuṁ vaṭṭatī”ti tīsu gaṇṭhipadesu vuttaṁ.",
  "tika-vin02t9:458_17": "Dāsassa pabbajitvā attano sāmike disvā palāyantassa āpatti natthīti vadanti.",
  "tika-vin02t9:458_18": "Sesaṁ sabbattha uttānameva.",
  "tika-vin02t9:459_0": "Rājabhaṭādivatthukathāvaṇṇanā niṭṭhitā.",
  "tika-vin02t9:460_0": "Nissayamuccanakakathāvaṇṇanā",
  "tika-vin02t9:461_0": "103.",
  "tika-vin02t9:461_1": "Nissayamuccanakassa vattesu pañcakachakkesu pana ubhayāni kho pana…pe…",
  "tika-vin02t9:461_2": "anubyañjanasoti ettha “sabbopi cāyaṁ pabhedo mātikāṭṭhakathāyaṁ ñātāyaṁ ñāto hotī”ti tīsupi gaṇṭhipadesu vuttaṁ.",
  "tika-vin02t9:461_3": "Āpattiṁ jānātītiādīsu ca “pāṭhe avattamānepi ‘idaṁ nāma katvā idaṁ āpajjatī’ti jānāti ce,",
  "tika-vin02t9:461_4": "vaṭṭatī”ti tattheva vuttaṁ.",
  "tika-vin02t9:461_5": "Tañca kho pubbe pāṭhe paguṇe kateti gahetabbanti ca ācariyupajjhāyānampi eseva nayoti ca keci vadanti.",
  "tika-vin02t9:461_6": "Sesamettha uttānameva.",
  "tika-vin02t9:462_0": "Nissayamuccanakakathāvaṇṇanā niṭṭhitā.",
  "tika-vin02t9:463_0": "Rāhulavatthukathāvaṇṇanā",
  "tika-vin02t9:464_0": "105.",
  "tika-vin02t9:464_1": "Rāhulavatthumhi tattheva vihariṁsūti sabbepi te arahattaṁ pattakālato paṭṭhāya ariyā nāma majjhattāva",
  "tika-vin02t9:464_2": "hontīti rañño pahitasāsanaṁ dasabalassa anārocetvāva tattha vihariṁsu.",
  "tika-vin02t9:464_3": "Ekadivasaṁ jātaṁ kāḷudāyiṁ nāma amaccanti ayaṁ kira padumuttarabuddhakāle haṁsavatīnagare kulagehe nibbatto",
  "tika-vin02t9:464_4": "satthu dhammadesanaṁ suṇanto satthāraṁ ekaṁ bhikkhuṁ kulappasādakānaṁ aggaṭṭhāne ṭhapentaṁ disvā adhikārakammaṁ",
  "tika-vin02t9:464_5": "katvā taṁ ṭhānantaraṁ patthesi.",
  "tika-vin02t9:464_6": "So yāvajīvaṁ kusalaṁ katvā devamanussesu saṁsaranto amhākaṁ bodhisattassa mātukucchiyaṁ paṭisandhiggahaṇadivase",
  "tika-vin02t9:464_7": "kapilavatthusmiṁyeva amaccagehe paṭisandhiṁ gaṇhi.",
  "tika-vin02t9:464_8": "Jātadivase bodhisattena saddhiṁyeva jātoti taṁ divasaṁyeva dukūlacumbaṭake nipajjāpetvā bodhisattassa upaṭṭhānatthāya nayiṁsu.",
  "tika-vin02t9:464_9": "Bodhisattena hi saddhiṁ bodhirukkho rāhulamātā catasso nidhikumbhiyo ārohaniyahatthī kaṇḍako channo kāḷudāyīti",
  "tika-vin02t9:464_10": "ime satta ekadivase jātattā sahajātā nāma ahesuṁ.",
  "tika-vin02t9:464_11": "Athassa nāmaggahaṇadivase sakalanagarassa udaggacittadivase jātoti udāyītveva nāmaṁ akaṁsu.",
  "tika-vin02t9:464_12": "Thokaṁ kāḷadhātukattā pana kāḷudāyī nāma jāto.",
  "tika-vin02t9:464_13": "So bodhisattena saddhiṁ kumārakīḷaṁ kīḷanto vuddhiṁ agamāsi.",
  "tika-vin02t9:465_0": "Saṭṭhimattāhigāthāhīti –",
  "tika-vin02t9:466_0": "“Aṅgārino dāni dumā bhadante;",
  "tika-vin02t9:467_0": "Phalesino chadanaṁ vippahāya;",
  "tika-vin02t9:468_0": "Te accimantova pabhāsayanti;",
  "tika-vin02t9:469_0": "Samayo mahāvīra bhāgīrasānaṁ.",
  "tika-vin02t9:470_0": "“Nātisītaṁ nātiuṇhaṁ, nātidubbhikkhachātakaṁ;",
  "tika-vin02t9:471_0": "Saddalā haritā bhūmi, esa kālo mahāmunī”ti. –",
  "tika-vin02t9:472_0": "Ādikāhi saṭṭhimattāhi gāthāhi.",
  "tika-vin02t9:472_1": "“Pokkharavassanti pokkharapattavaṇṇamudaka”nti gaṇṭhipadesu vuttaṁ.",
  "tika-vin02t9:472_2": "Pokkharapattappamāṇaṁ majjhe uṭṭhahitvā anukkamena satapaṭalaṁ sahassapaṭalaṁ hutvā vassanakavassantipi vadanti.",
  "tika-vin02t9:472_3": "Tasmiṁ kira vassante temetukāmāva tementi, na itare.",
  "tika-vin02t9:472_4": "Ekopi rājā vā…pe…",
  "tika-vin02t9:472_5": "gato natthīti dhammadesanaṁ sutvā pakkantesu ñātīsu ekopi rājā vā rājamahāmatto vā “sve amhākaṁ bhikkhaṁ gaṇhathā”ti nimantetvā gato natthi.",
  "tika-vin02t9:472_6": "Pitāpissa suddhodanamahārājā “mayhaṁ putto mama gehaṁ anāgantvā kahaṁ gamissatī”ti animantetvāva agamāsi,",
  "tika-vin02t9:472_7": "gantvā pana gehe vīsatiyā bhikkhusahassānaṁ yāguādīni paṭiyādāpetvā āsanāni paññāpesi.",
  "tika-vin02t9:473_0": "Kulanagareti ñātikulassa nagare.",
  "tika-vin02t9:473_1": "Uṇhīsato paṭṭhāyāti sīsato paṭṭhāya.",
  "tika-vin02t9:473_2": "Uṇhīsanti hi uṇhīsasadisattā bhagavato paripuṇṇanalāṭassa paripuṇṇasīsassa ca etaṁ adhivacanaṁ.",
  "tika-vin02t9:473_3": "Bhagavato hi dakkhiṇakaṇṇacūḷikato paṭṭhāya maṁsapaṭalaṁ uṭṭhahitvā sakalanalāṭaṁ chādayamānaṁ pūrayamānaṁ",
  "tika-vin02t9:473_4": "gantvā vāmakaṇṇacūḷikāya patiṭṭhitaṁ saṇhatamatāya suvaṇṇavaṇṇatāya pabhassaratāya paripuṇṇatāya ca rañño",
  "tika-vin02t9:473_5": "baddhauṇhīsapaṭṭo viya virocati.",
  "tika-vin02t9:473_6": "Bhagavato kira imaṁ lakkhaṇaṁ disvā rājūnaṁ uṇhīsapaṭṭaṁ akaṁsu.",
  "tika-vin02t9:473_7": "Aññe pana janā aparipuṇṇasīsā honti,",
  "tika-vin02t9:473_8": "keci kappasīsā,",
  "tika-vin02t9:473_9": "keci phalasīsā,",
  "tika-vin02t9:473_10": "keci aṭṭhisīsā,",
  "tika-vin02t9:473_11": "keci tumbasīsā,",
  "tika-vin02t9:473_12": "keci kumbhasīsā,",
  "tika-vin02t9:473_13": "keci pabbhārasīsā,",
  "tika-vin02t9:473_14": "bhagavato pana āraggena vaṭṭetvā ṭhapitaṁ viya suparipuṇṇaṁ udakapubbuḷasadisampi hoti.",
  "tika-vin02t9:473_15": "Teneva uṇhīsaveṭhitasīsasadisattā uṇhīsaṁ viya sabbattha parimaṇḍalasīsattā ca uṇhīsasīsoti bhagavā vuccati.",
  "tika-vin02t9:474_0": "Narasīhagāthāhināma aṭṭhahi gāthāhīti –",
  "tika-vin02t9:475_0": "“Siniddhanīlamudukuñcitakeso;",
  "tika-vin02t9:476_0": "Sūriyanimmalatalābhinalāṭo;",
  "tika-vin02t9:477_0": "Yuttatuṅgamudukāyatanāso;",
  "tika-vin02t9:478_0": "Raṁsijālavitato narasīho”ti. –",
  "tika-vin02t9:479_0": "Evamādikāhi aṭṭhahi gāthāhi. Gaṇṭhipadesu pana –",
  "tika-vin02t9:480_0": "“Cakkavaraṅkitarattasupādo;",
  "tika-vin02t9:481_0": "Lakkhaṇamaṇḍitaāyatapaṇhi;",
  "tika-vin02t9:482_0": "Cāmarachattavibhūsitapādo;",
  "tika-vin02t9:483_0": "Esa hi tuyha pitā narasīho.",
  "tika-vin02t9:484_0": "“Sakyakumāravaro sukhumālo;",
  "tika-vin02t9:485_0": "Lakkhaṇacittikapuṇṇasarīro;",
  "tika-vin02t9:486_0": "Lokahitāya gato naravīro;",
  "tika-vin02t9:487_0": "Esa hi tuyha pitā narasīho.",
  "tika-vin02t9:488_0": "“Puṇṇasasaṅkanibho mukhavaṇṇo;",
  "tika-vin02t9:489_0": "Devanarāna piyo naranāgo;",
  "tika-vin02t9:490_0": "Mattagajindavilāsitagāmī;",
  "tika-vin02t9:491_0": "Esa hi tuyha pitā narasīho.",
  "tika-vin02t9:492_0": "“Khattiyasambhavaaggakulīno;",
  "tika-vin02t9:493_0": "Devamanussanamassitapādo;",
  "tika-vin02t9:494_0": "Sīlasamādhipatiṭṭhitacitto;",
  "tika-vin02t9:495_0": "Esa hi tuyha pitā narasīho.",
  "tika-vin02t9:496_0": "“Āyatayuttasusaṇṭhitanāso;",
  "tika-vin02t9:497_0": "Gopakhumo abhinīlasunetto;",
  "tika-vin02t9:498_0": "Indadhanūabhinīlabhamūko;",
  "tika-vin02t9:499_0": "Esa hi tuyha pitā narasīho.",
  "tika-vin02t9:500_0": "“Vaṭṭasuvaṭṭasusaṇṭhitagīvo ;",
  "tika-vin02t9:501_0": "Sīhahanū migarājasarīro;",
  "tika-vin02t9:502_0": "Kañcanasucchaviuttamavaṇṇo;",
  "tika-vin02t9:503_0": "Esa hi tuyha pitā narasīho.",
  "tika-vin02t9:504_0": "“Siniddhasugambhiramañjusaghoso;",
  "tika-vin02t9:505_0": "Hiṅgulabandhukarattasujivho;",
  "tika-vin02t9:506_0": "Vīsativīsatisetasudanto;",
  "tika-vin02t9:507_0": "Esa hi tuyha pitā narasīho.",
  "tika-vin02t9:508_0": "“Añjanavaṇṇasunīlasukeso ;",
  "tika-vin02t9:509_0": "Kañcanapaṭṭavisuddhanalāṭo;",
  "tika-vin02t9:510_0": "Osadhipaṇḍarasuddhasuuṇṇo;",
  "tika-vin02t9:511_0": "Esa hi tuyha pitā narasīho.",
  "tika-vin02t9:512_0": "“Gacchatinilapathe viya cando;",
  "tika-vin02t9:513_0": "Tāragaṇāpariveṭhitarūpo;",
  "tika-vin02t9:514_0": "Sāvakamajjhagato samaṇindo;",
  "tika-vin02t9:515_0": "Esa hi tuyha pitā narasīho”ti. –",
  "tika-vin02t9:516_0": "Imā nava gāthāyopi ettha dassitā,",
  "tika-vin02t9:516_1": "tā pana “aṭṭhahi gāthāhī”ti vacanena na samenti.",
  "tika-vin02t9:516_2": "Uṇhīsato paṭṭhāya yāva pādatalāti vuttānukkamopi tattha na dissati.",
  "tika-vin02t9:516_3": "Bhikkhāya caratīti bhikkhācāro.",
  "tika-vin02t9:517_0": "Uttiṭṭheti uttiṭṭhitvā paresaṁ gharadvāre ṭhatvā gahetabbapiṇḍe.",
  "tika-vin02t9:517_1": "Nappamajjheyyāti piṇḍacārikavattaṁ hāpetvā paṇītabhojanāni pariyesanto uttiṭṭhe pamajjati nāma,",
  "tika-vin02t9:517_2": "sapadānaṁ piṇḍāya caranto pana nappamajjati nāma,",
  "tika-vin02t9:517_3": "evaṁ karonto uttiṭṭhe nappamajjeyya.",
  "tika-vin02t9:517_4": "Dhammanti anesanaṁ pahāya sapadānaṁ caranto tameva bhikkhācariyadhammaṁ sucaritaṁ care.",
  "tika-vin02t9:517_5": "Sukhaṁ setīti desanāmattametaṁ,",
  "tika-vin02t9:517_6": "evaṁ panetaṁ bhikkhāya cariyadhammaṁ caranto dhammacārī idhaloke ca paraloke ca catūhipi iriyāpathehi sukhaṁ viharatīti attho.",
  "tika-vin02t9:518_0": "Dutiyagāthāya na naṁ duccaritanti vesiyādibhede agocare caranto naṁ bhikkhācariyadhammaṁ duccaritaṁ carati nāma,",
  "tika-vin02t9:518_1": "evaṁ acaritvā taṁ dhammaṁ care sucaritaṁ,",
  "tika-vin02t9:518_2": "na naṁ duccaritaṁ care.",
  "tika-vin02t9:518_3": "Sesamettha vuttatthameva.",
  "tika-vin02t9:518_4": "Imaṁ pana dutiyagāthaṁ pitu nivesanaṁ gantvā abhāsīti veditabbaṁ.",
  "tika-vin02t9:518_5": "Teneva theragāthāsaṁvaṇṇanāyaṁ ācariyadhammapālattherena vuttaṁ “dutiyadivase piṇḍāya paviṭṭho ‘uttiṭṭhe",
  "tika-vin02t9:518_6": "nappamajjeyyā’ti gāthāya pitaraṁ sotāpattiphale patiṭṭhāpetvā nivesanaṁ gantvā ‘dhammaṁ care sucarita’nti",
  "tika-vin02t9:518_7": "gāthāya mahāpajāpatiṁ sotāpattiphale rājānañca sakadāgāmiphale patiṭṭhāpesī”ti.",
  "tika-vin02t9:518_8": "Dhammapadaṭṭhakathāyampi vuttaṁ “punadivase piṇḍāya paviṭṭho ‘uttiṭṭhe nappamajjeyyā’ti gāthāya pitaraṁ",
  "tika-vin02t9:518_9": "sotāpattiphale patiṭṭhāpetvā ‘dhammaṁ care’ti gāthāya mahāpajāpatiṁ sotāpattiphale rājānañca sakadāgāmiphale",
  "tika-vin02t9:518_10": "patiṭṭhāpesī”ti.",
  "tika-vin02t9:519_0": "Dhammapālajātakaṁ sutvā anāgāmiphale patiṭṭhāsīti punekadivasaṁ rājanivesane katapātarāso ekamantaṁ nisinnena raññā “bhante,",
  "tika-vin02t9:519_1": "tumhākaṁ dukkarakārikakāle ekā devatā maṁ upasaṅkamitvā ‘putto te kālakato’ti āha.",
  "tika-vin02t9:519_2": "Ahaṁ tassā vacanaṁ asaddahanto ‘na mayhaṁ putto bodhiṁ appatvā kālaṁ karotī’ti paṭikkhipinti vutte idāni kathaṁ saddahissatha,",
  "tika-vin02t9:519_3": "pubbepi aṭṭhikāni dassetvā ‘putto te mato’ti vutte na saddahitthā”ti imissā aṭṭhuppattiyā mahādhammapālajātakaṁ kathesi.",
  "tika-vin02t9:519_4": "Taṁ sutvā rājā anāgāmiphale patiṭṭhahi.",
  "tika-vin02t9:520_0": "Kesavissajjananti kulamariyādavasena kesoropanaṁ.",
  "tika-vin02t9:520_1": "Paṭṭabandhoti yuvarājapaṭṭabandho.",
  "tika-vin02t9:520_2": "Abhinavagharappavesanamaho gharamaṅgalaṁ,",
  "tika-vin02t9:520_3": "vivāhakaraṇamaho āvāhamaṅgalaṁ.",
  "tika-vin02t9:520_4": "Chattamaṅgalanti yuvarājachattamaṅgalaṁ.",
  "tika-vin02t9:520_5": "Janapadakalyāṇīti janapadamhi kalyāṇī uttamā chasarīradosarahitā pañcakalyāṇasamannāgatā.",
  "tika-vin02t9:520_6": "Sā hi yasmā nātidīghā nātirassā nātikisā nātithūlā nātikāḷā nāccodātāti atikkantā mānusaṁ vaṇṇaṁ,",
  "tika-vin02t9:520_7": "appattā dibbaṁ vaṇṇaṁ,",
  "tika-vin02t9:520_8": "tasmā chasarīradosarahitā.",
  "tika-vin02t9:520_9": "Chavikalyāṇaṁ maṁsakalyāṇaṁ nahārukalyāṇaṁ aṭṭhikalyāṇaṁ vayakalyāṇanti imehi pana pañcahi kalyāṇehi samannāgatattā pañcakalyāṇasamannāgatā nāma.",
  "tika-vin02t9:520_10": "Tassā hi āgantukobhāsakiccaṁ natthi.",
  "tika-vin02t9:520_11": "Attano sarīrobhāseneva dvādasahatthaṭṭhāne ālokaṁ karoti,",
  "tika-vin02t9:520_12": "piyaṅgusāmā vā hoti suvaṇṇasāmā vā,",
  "tika-vin02t9:520_13": "ayamassā chavikalyāṇatā.",
  "tika-vin02t9:520_14": "Cattāro panassā hatthapādā mukhapariyosānañca lākhārasaparikammakataṁ viya rattapavāḷarattakambalasadisaṁ hoti,",
  "tika-vin02t9:520_15": "ayamassā maṁsakalyāṇatā.",
  "tika-vin02t9:520_16": "Vīsati pana nakhapattāni maṁsato amuttaṭṭhāne lākhārasapūritāni viya muttaṭṭhāne khīradhārāsadisāni honti,",
  "tika-vin02t9:520_17": "ayamassā nahārukalyāṇatā.",
  "tika-vin02t9:520_18": "Dvattiṁsa dantā suphusitā sudhotavajirapanti viya khāyanti,",
  "tika-vin02t9:520_19": "ayamassā aṭṭhikalyāṇatā.",
  "tika-vin02t9:520_20": "Vīsativassasatikāpi samānā soḷasavassuddesikā viya hoti nivalipalitā,",
  "tika-vin02t9:520_21": "ayamassā vayakalyāṇatā.",
  "tika-vin02t9:520_22": "Iti imehi pañcahi kalyāṇehi samannāgatattā janapadakalyāṇīti vuccati.",
  "tika-vin02t9:521_0": "Tuvaṭanti sīghaṁ.",
  "tika-vin02t9:521_1": "Sopi bhagavantaṁ “pattaṁ gaṇhathā”ti vattuṁ avisahamāno vihāraṁyeva agamāsīti.",
  "tika-vin02t9:521_2": "So kira tathāgate gāravena “pattaṁ vo bhante gaṇhathā”ti vattuṁ nāsakkhi.",
  "tika-vin02t9:521_3": "Evaṁ pana cintesi “sopānasīse pattaṁ gaṇhissatī”ti.",
  "tika-vin02t9:521_4": "Satthā tasmimpi ṭhāne na gaṇhi.",
  "tika-vin02t9:521_5": "Itaro “sopānapādamūle gaṇhissatī”ti cintesi.",
  "tika-vin02t9:521_6": "Satthā tatthāpi na gaṇhi.",
  "tika-vin02t9:521_7": "Itaro “rājaṅgaṇe gaṇhissatī”ti cintesi.",
  "tika-vin02t9:521_8": "Satthā tatthāpi na gaṇhi.",
  "tika-vin02t9:521_9": "Kumāro nivattitukāmo aruciyā gacchanto satthu gāravena “pattaṁ gaṇhathā”ti vattumpi asakkonto “idha gaṇhissati,",
  "tika-vin02t9:521_10": "ettha gaṇhissatī”ti cintento gacchati.",
  "tika-vin02t9:521_11": "Janapadakalyāṇiyā ca vuttavacanaṁ tassa hadaye tiriyaṁ patitvā viya ṭhitaṁ.",
  "tika-vin02t9:521_12": "Nandakumārañhi abhisekamaṅgalaṁ na tathā pīḷesi,",
  "tika-vin02t9:521_13": "yathā janapadakalyāṇiyā vuttavacanaṁ,",
  "tika-vin02t9:521_14": "tenassa cittasantāpo balavā ahosi.",
  "tika-vin02t9:521_15": "Atha naṁ “imasmiṁ ṭhāne nivattissati,",
  "tika-vin02t9:521_16": "imasmiṁ ṭhāne nivattissatī”ti cintentameva satthā vihāraṁ netvā “pabbajissasi nandā”ti āha.",
  "tika-vin02t9:521_17": "So buddhagāravena “na pabbajissāmī”ti avatvā “āma pabbajissāmī”ti āha.",
  "tika-vin02t9:521_18": "Satthā “tena hi nandaṁ pabbājethā”ti vatvā pabbājesi.",
  "tika-vin02t9:521_19": "Tena vuttaṁ “anicchamānaṁyeva bhagavā pabbājesī”ti.",
  "tika-vin02t9:521_20": "“Satthā kapilapuraṁ gantvā tatiyadivase nandaṁ pabbājesī”ti dhammapadaṭṭhakathāyaṁ vuttaṁ,",
  "tika-vin02t9:521_21": "aṅguttaranikāyaṭṭhakathāyaṁ pana –",
  "tika-vin02t9:522_0": "“Mahāsattopi sabbaññutaṁ patvā pavattitavaradhammacakko lokānuggahaṁ karonto rājagahato kapilavatthuṁ",
  "tika-vin02t9:522_1": "gantvā paṭhamadassaneneva pitaraṁ sotāpattiphale patiṭṭhāpesi,",
  "tika-vin02t9:522_2": "punadivase pitu nivesanaṁ gantvā rāhulamātāya ovādaṁ katvā sesajanassapi dhammaṁ kathesi,",
  "tika-vin02t9:522_3": "punadivase nandakumārassa abhisekagehappavesanaāvāhamaṅgalesu vattamānesu tassa nivesanaṁ gantvā kumāraṁ",
  "tika-vin02t9:522_4": "pattaṁ gāhāpetvā pabbājetuṁ vihārābhimukho pāyāsī”ti –",
  "tika-vin02t9:523_0": "Vuttaṁ,",
  "tika-vin02t9:523_1": "idha pana “bhagavā kapilapuraṁ āgantvā dutiyadivase nandaṁ pabbājesī”ti vuttaṁ,",
  "tika-vin02t9:523_2": "sabbampetaṁ ācariyena taṁtaṁbhāṇakānaṁ tathā tathā anussavavasena pariharitvā āgatabhāvato tattha tattha",
  "tika-vin02t9:523_3": "tathā tathā vuttanti natthettha ācariyavacane pubbāparavirodho.",
  "tika-vin02t9:524_0": "Brahmarūpavaṇṇanti brahmarūpasamānarūpaṁ.",
  "tika-vin02t9:524_1": "Tyassāti te assa.",
  "tika-vin02t9:524_2": "Vaṭṭānugatanti vaṭṭapariyāpannaṁ.",
  "tika-vin02t9:524_3": "Savighātanti dukkhasahitattā savighātaṁ,",
  "tika-vin02t9:524_4": "sadukkhanti attho.",
  "tika-vin02t9:524_5": "Sattavidhaṁ ariyadhananti –",
  "tika-vin02t9:525_0": "“Saddhādhanaṁ sīladhanaṁ, hiriottappiyaṁ dhanaṁ;",
  "tika-vin02t9:526_0": "Sutadhanañca cāgo ca, paññā ve sattamaṁ dhana”nti. –",
  "tika-vin02t9:527_0": "Evaṁ vuttaṁ sattavidhaṁ ariyadhanaṁ.",
  "tika-vin02t9:527_1": "Uñchācariyāyāti bhikkhācariyāya.",
  "tika-vin02t9:527_2": "Puttasineho uppajjamāno sakalasarīraṁ khobhetvā aṭṭhimiñjaṁ āhacca tiṭṭhatīti āha “puttapemaṁ bhante…pe…",
  "tika-vin02t9:527_3": "aṭṭhimiñjaṁ āhacca tiṭṭhatī”ti.",
  "tika-vin02t9:527_4": "Puttasineho hi balavabhāvato sahajātapītivegassa savipphāratāya taṁsamuṭṭhānarūpadhammehi pharaṇavasena",
  "tika-vin02t9:527_5": "sakalasarīraṁ āloḷetvā aṭṭhimiñjaṁ āhacca tiṭṭhati.",
  "tika-vin02t9:527_6": "Yatra hi nāmāti yo nāma.",
  "tika-vin02t9:527_7": "Sesamettha uttānameva.",
  "tika-vin02t9:528_0": "Rāhulavatthukathāvaṇṇanā niṭṭhitā.",
  "tika-vin02t9:529_0": "Sikkhāpadadaṇḍakammavatthukathāvaṇṇanā",
  "tika-vin02t9:530_0": "106.Anujānāmi,",
  "tika-vin02t9:530_1": "bhikkhave,",
  "tika-vin02t9:530_2": "sāmaṇerānaṁ dasa sikkhāpadānītiādīsu sikkhitabbāni padāni sikkhāpadāni,",
  "tika-vin02t9:530_3": "sikkhākoṭṭhāsāti attho.",
  "tika-vin02t9:530_4": "Sikkhāya vā padāni sikkhāpadāni,",
  "tika-vin02t9:530_5": "adhisīlaadhicittaadhipaññāsikkhāya adhigamupāyāti attho.",
  "tika-vin02t9:530_6": "Atthato pana kāmāvacarakusalacittasampayuttā viratiyo,",
  "tika-vin02t9:530_7": "taṁsampayuttadhammā panettha taggahaṇeneva gahetabbā.",
  "tika-vin02t9:530_8": "Saraseneva patanasabhāvassa antarā eva atipātanaṁ atipāto,",
  "tika-vin02t9:530_9": "saṇikaṁ patituṁ adatvā sīghaṁ pātananti attho.",
  "tika-vin02t9:530_10": "Atikkamma vā satthādīhi abhibhavitvā pātanaṁ atipāto,",
  "tika-vin02t9:530_11": "pāṇassa atipāto pāṇātipāto,",
  "tika-vin02t9:530_12": "pāṇavadho pāṇaghātoti vuttaṁ hoti.",
  "tika-vin02t9:530_13": "Pāṇoti cettha vohārato satto,",
  "tika-vin02t9:530_14": "paramatthato jīvitindriyaṁ.",
  "tika-vin02t9:530_15": "Tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ aññatarappavattā vadhakacetanā pāṇātipāto,",
  "tika-vin02t9:530_16": "tato pāṇātipātā.",
  "tika-vin02t9:531_0": "Veramaṇīti verahetutāya verasaññitaṁ pāṇātipātādipāpadhammaṁ maṇati,",
  "tika-vin02t9:531_1": "“mayi idha ṭhitāya kathamāgacchasī”ti vā tajjentī viya nīharatīti veramaṇī.",
  "tika-vin02t9:531_2": "Viramati etāyāti vā viramaṇīti vattabbe niruttinayena “veramaṇī”ti vuttaṁ.",
  "tika-vin02t9:531_3": "Atthato pana veramaṇīti kāmāvacarakusalacittasampayuttā viratiyo.",
  "tika-vin02t9:531_4": "Sā “pāṇātipātādiṁ viramantassa yā tasmiṁ samaye pāṇātipātā ārati virati paṭivirati veramaṇī akiriyā akaraṇaṁ",
  "tika-vin02t9:531_5": "anajjhāpatti velānatikkamo setughāto”ti evamādinā nayena vibhaṅge vuttā.",
  "tika-vin02t9:531_6": "Kāmañcesā veramaṇī nāma lokuttarāpi atthi,",
  "tika-vin02t9:531_7": "idha pana samādānavasappavattā virati adhippetāti lokuttarāya viratiyā samādānavasena pavattiasambhavato",
  "tika-vin02t9:531_8": "kāmāvacarakusalacittasampayuttā viratiyo gahetabbā.",
  "tika-vin02t9:532_0": "Adinnādānā veramaṇītiādīsu adinnassa ādānaṁ adinnādānaṁ,",
  "tika-vin02t9:532_1": "parassaharaṇaṁ,",
  "tika-vin02t9:532_2": "theyyaṁ corikāti vuttaṁ hoti.",
  "tika-vin02t9:532_3": "Tattha adinnanti parapariggahitaṁ.",
  "tika-vin02t9:532_4": "Yattha paro yathākāmakāritaṁ āpajjanto adaṇḍāraho anupavajjo ca hoti,",
  "tika-vin02t9:532_5": "tasmiṁ pana parapariggahite parapariggahitasaañano tadādāyakaupakkamasamuṭṭhāpikā theyyacetanā adinnādānaṁ.",
  "tika-vin02t9:533_0": "Abrahmacariyaṁ nāma aseṭṭhacariyaṁ dvayaṁdvayasamāpatti.",
  "tika-vin02t9:533_1": "Sā hi “appassādā kāmā bahudukkhā bahupāyāsā,",
  "tika-vin02t9:533_2": "ādīnavo ettha bhiyyo”tiādinā hīḷitattā aseṭṭhā appasatthā cariyāti vā aseṭṭhānaṁ nihīnānaṁ itthipurisānaṁ cariyāti vā aseṭṭhacariyaṁ,",
  "tika-vin02t9:533_3": "aseṭṭhacariyattā abrahmacariyanti ca vuccati,",
  "tika-vin02t9:533_4": "atthato pana asaddhammasevanādhippāyena kāyadvārappavattā maggenamaggappaṭipattisamuṭṭhāpikā cetanā abrahmacariyaṁ.",
  "tika-vin02t9:534_0": "Musāti abhūtaṁ atacchaṁ vatthu,",
  "tika-vin02t9:534_1": "vādoti tassa bhūtato tacchato viññāpanaṁ.",
  "tika-vin02t9:534_2": "Lakkhaṇato pana atathaṁ vatthuṁ tathato paraṁ viññāpetukāmassa tathāviññattisamuṭṭhāpikā cetanā musāvādo musā vadīyati vuccati etāyāti katvā.",
  "tika-vin02t9:535_0": "Surāmerayamajjappamādaṭṭhānāti ettha surāti pūvasurā piṭṭhasurā odanasurā kiṇṇapakkhittā sambhārasaṁyuttāti pañca surā.",
  "tika-vin02t9:535_1": "Merayanti pupphāsavo phalāsavo madhvāsavo guḷāsavo sambhārasaṁyuttoti pañca āsavā.",
  "tika-vin02t9:535_2": "Tattha pūve bhājane pakkhipitvā tajjaṁ udakaṁ datvā madditvā katā pūvasurā.",
  "tika-vin02t9:535_3": "Evaṁ sesasurāpi.",
  "tika-vin02t9:535_4": "Kiṇṇāti pana tassā surāya bījaṁ vuccati,",
  "tika-vin02t9:535_5": "ye surāmodakāti vuccanti,",
  "tika-vin02t9:535_6": "te pakkhipitvā katā kiṇṇapakkhittā.",
  "tika-vin02t9:535_7": "Harītakīsāsapādinānāsambhārehi saṁyojitā sambhārasaṁyuttā.",
  "tika-vin02t9:535_8": "Madhukatālanāḷikerādipuppharaso ciraparivāsito pupphāsavo.",
  "tika-vin02t9:535_9": "Panasādiphalaraso phalāsavo.",
  "tika-vin02t9:535_10": "Muddikāraso madhvāsavo.",
  "tika-vin02t9:535_11": "Ucchuraso guḷāsavo.",
  "tika-vin02t9:535_12": "Harītakaāmalakakaṭukabhaṇḍādinānāsambhārānaṁ raso ciraparivāsito sambhārasaṁyutto.",
  "tika-vin02t9:535_13": "Taṁ sabbampi madakaraṇavasena majjaṁ pivantaṁ madayatīti katvā.",
  "tika-vin02t9:535_14": "Pamādaṭṭhānanti pamādakāraṇaṁ.",
  "tika-vin02t9:535_15": "Yāya cetanāya taṁ majjaṁ pivanti,",
  "tika-vin02t9:535_16": "tassā etaṁ adhivacanaṁ.",
  "tika-vin02t9:535_17": "Surāmerayamajje pamādaṭṭhānaṁ surāmerayamajjappamādaṭṭhānaṁ,",
  "tika-vin02t9:535_18": "tasmā surāmerayamajjappamādaṭṭhānā.",
  "tika-vin02t9:536_0": "Vikālabhojanāti aruṇuggamanato paṭṭhāya yāva majjhanhikā.",
  "tika-vin02t9:536_1": "Ayaṁ buddhādīnaṁ ariyānaṁ āciṇṇasamāciṇṇo bhojanassa kālo nāma,",
  "tika-vin02t9:536_2": "tadañño vikālo.",
  "tika-vin02t9:536_3": "Bhuñjitabbaṭṭhena bhojanaṁ,",
  "tika-vin02t9:536_4": "yāgubhattādi sabbaṁ yāvakālikavatthu.",
  "tika-vin02t9:536_5": "Yathā ca “rattūparato”ti ettha rattiyā bhojanaṁ rattīti uttarapadalopena vuccati,",
  "tika-vin02t9:536_6": "evamettha bhojanajjhoharaṇaṁ bhojananti.",
  "tika-vin02t9:536_7": "Vikāle bhojanaṁ vikālabhojanaṁ,",
  "tika-vin02t9:536_8": "tato vikālabhojanā,",
  "tika-vin02t9:536_9": "vikāle yāvakālikavatthussa ajjhoharaṇāti attho.",
  "tika-vin02t9:536_10": "Atha vā na ettha kammasādhano bhuñjitabbatthavācako bhojanasaddo,",
  "tika-vin02t9:536_11": "atha kho bhāvasādhano ajjhoharaṇatthavācako gahetabbo,",
  "tika-vin02t9:536_12": "tasmā vikāle bhojanaṁ ajjhoharaṇaṁ vikālabhojanaṁ.",
  "tika-vin02t9:536_13": "Kassa pana ajjhoharaṇanti?",
  "tika-vin02t9:536_14": "Yāmakālikādīnaṁ anuññātattā vikālabhojana-saddassa vā yāvakālikajjhoharaṇe niruḷhattā yāvakālikassāti viññāyati,",
  "tika-vin02t9:536_15": "atthato pana kāyadvārappavattā vikāle yāvakālikajjhoharaṇacetanā “vikālabhojana”nti veditabbā.",
  "tika-vin02t9:537_0": "Naccagītavāditavisūkadassanāti ettha sāsanassa ananulomattā visūkaṁ paṭāṇībhūtaṁ dassananti visūkadassanaṁ.",
  "tika-vin02t9:537_1": "Naccādīnañhi dassanaṁ sachandarāgappavattito saṅkhepato “sabbapāpassa akaraṇa”ntiādinayappavattaṁ bhagavato sāsanaṁ na anulometi.",
  "tika-vin02t9:537_2": "Naccañca gītañca vāditañca visūkadassanañca naccagītavāditavisūkadassanaṁ.",
  "tika-vin02t9:537_3": "Attanā payojiyamānaṁ parehi payojāpiyamānañcettha naccaṁ naccabhāvasāmaññato pāḷiyaṁ ekeneva nacca-saddena gahitaṁ,",
  "tika-vin02t9:537_4": "tathā gītavādita-saddehi gāyanagāyāpanavādanavādāpanāni,",
  "tika-vin02t9:537_5": "tasmā attanā naccananaccāpanādivasena naccā ca gītā ca vāditā ca antamaso mayūranaccādivasenapi pavattānaṁ",
  "tika-vin02t9:537_6": "naccādīnaṁ visūkabhūtā dassanā ca veramaṇīti evamettha attho daṭṭhabbo.",
  "tika-vin02t9:537_7": "Naccādīni attanā payojetuṁ vā parehi payojāpetuṁ vā payuttāni passituṁ vā neva bhikkhūnaṁ na bhikkhunīnaṁ vaṭṭati.",
  "tika-vin02t9:537_8": "Dassanena cettha savanampi saṅgahitaṁ virūpekasesanayena.",
  "tika-vin02t9:537_9": "Yathā sakaṁ visayaālocanasabhāvatāya vā pañcannaṁ viññāṇānaṁ savanakiriyāyapi dassanasaṅkhepasambhavato “dassanā” icceva vuttaṁ.",
  "tika-vin02t9:537_10": "Teneva vuttaṁ “pañcahi viññāṇehi na kañci dhammaṁ paṭivijānāti aññatra abhinipātamattā”ti.",
  "tika-vin02t9:537_11": "Dassanakamyatāya upasaṅkamitvā passato eva cettha vītikkamo hoti,",
  "tika-vin02t9:537_12": "ṭhitanisinnasayanokāse pana āgataṁ gacchantassa vā āpāthagataṁ passato siyā saṁkileso,",
  "tika-vin02t9:537_13": "na vītikkamo.",
  "tika-vin02t9:538_0": "Mālāgandhavilepanadhāraṇamaṇḍanavibhūsanaṭṭhānāti ettha mālāti yaṁ kiñci pupphaṁ.",
  "tika-vin02t9:538_1": "Kiñcāpi hi mālā-saddo loke baddhamālavācako,",
  "tika-vin02t9:538_2": "sāsane pana ruḷhiyā pupphesupi vutto,",
  "tika-vin02t9:538_3": "tasmā yaṁ kiñci pupphaṁ baddhamabaddhaṁ vā,",
  "tika-vin02t9:538_4": "taṁ sabbaṁ “mālā”ti daṭṭhabbaṁ.",
  "tika-vin02t9:538_5": "Gandhanti vāsacuṇṇadhūmādikaṁ vilepanato aññaṁ yaṁ kiñci gandhajātaṁ.",
  "tika-vin02t9:538_6": "Vilepananti vilepanatthaṁ pisitvā paṭiyattaṁ yaṁ kiñci chavirāgakaraṇaṁ.",
  "tika-vin02t9:538_7": "Piḷandhanaṁ dhāraṇaṁ,",
  "tika-vin02t9:538_8": "ūnaṭṭhānapūraṇaṁ maṇḍanaṁ,",
  "tika-vin02t9:538_9": "gandhavasena chavirāgavasena ca sādiyanaṁ vibhūsanaṁ.",
  "tika-vin02t9:538_10": "Teneva dīghanikāyaṭṭhakathāyaṁ majjhimanikāyaṭṭhakathāyañca “piḷandhanto dhāreti nāma,",
  "tika-vin02t9:538_11": "ūnaṭṭhānaṁ pūrento maṇḍeti nāma,",
  "tika-vin02t9:538_12": "gandhavasena chavirāgavasena ca sādiyanto vibhūseti nāmā”ti vuttaṁ.",
  "tika-vin02t9:538_13": "Paramatthajotikāyaṁ pana khuddakaṭṭhakathāyaṁ “mālādīsu dhāraṇādīni yathāsaṅkhyaṁ yojetabbānī”ti ettakameva vuttaṁ.",
  "tika-vin02t9:538_14": "Ṭhānaṁ vuccati kāraṇaṁ,",
  "tika-vin02t9:538_15": "tasmā yāya dussīlyacetanāya tāni mālādhāraṇādīni mahājano karoti,",
  "tika-vin02t9:538_16": "sā dhāraṇamaṇḍanavibhūsanaṭṭhānaṁ.",
  "tika-vin02t9:539_0": "Uccāsayanamahāsayanāti ettha uccāti ucca-saddena samānatthaṁ ekaṁ saddantaraṁ.",
  "tika-vin02t9:539_1": "Seti etthāti sayanaṁ,",
  "tika-vin02t9:539_2": "uccāsayanañca mahāsayanañca uccāsayanamahāsayanaṁ.",
  "tika-vin02t9:539_3": "Uccāsayanaṁ vuccati pamāṇātikkantaṁ mañcādi.",
  "tika-vin02t9:539_4": "Mahāsayanaṁ akappiyattharaṇehi atthataṁ āsandādi.",
  "tika-vin02t9:539_5": "Āsanañcettha sayaneneva saṅgahitanti daṭṭhabbaṁ.",
  "tika-vin02t9:539_6": "Yasmā pana ādhāre paṭikkhitte tadādhārā kiriyā paṭikkhittāva hoti,",
  "tika-vin02t9:539_7": "tasmā “uccāsayanamahāsayanā” icceva vuttaṁ,",
  "tika-vin02t9:539_8": "atthato pana tadupabhogabhūtanisajjānipajjanehi virati dassitāti daṭṭhabbā.",
  "tika-vin02t9:539_9": "Atha vā uccāsayanamahāsayanasayanāti etasmiṁ atthe ekasesanayena ayaṁ niddeso kato yathā “nāmarūpapaccayā saḷāyatana”nti,",
  "tika-vin02t9:539_10": "āsanakiriyāpubbakattā sayanakiriyāya sayanaggahaṇeneva āsanampi gahitanti veditabbaṁ.",
  "tika-vin02t9:540_0": "Jātarūparajatapaṭiggahaṇāti ettha jātarūpanti suvaṇṇaṁ.",
  "tika-vin02t9:540_1": "Rajatanti kahāpaṇo lohamāsako jatumāsako dārumāsakoti ye vohāraṁ gacchanti,",
  "tika-vin02t9:540_2": "tassa ubhayassapi paṭiggahaṇaṁ jātarūparajatapaṭiggahaṇaṁ.",
  "tika-vin02t9:540_3": "Tividhañcettha paṭiggahaṇaṁ kāyena vācāya manasāti.",
  "tika-vin02t9:540_4": "Tattha kāyena paṭiggahaṇaṁ uggaṇhanaṁ,",
  "tika-vin02t9:540_5": "vācāya paṭiggahaṇaṁ uggahāpanaṁ,",
  "tika-vin02t9:540_6": "manasā paṭiggahaṇaṁ sādiyanaṁ.",
  "tika-vin02t9:540_7": "Tividhampi paṭiggahaṇaṁ sāmaññaniddesena ekasesanayena vā gahetvā “paṭiggahaṇā”ti vuttaṁ,",
  "tika-vin02t9:540_8": "tasmā neva uggahetuṁ na uggahāpetuṁ na upanikkhittaṁ vā sādituṁ vaṭṭati.",
  "tika-vin02t9:540_9": "Imāni pana dasa sikkhāpadāni gahaṭṭhānampi sādhāraṇāni.",
  "tika-vin02t9:540_10": "Vuttañhetaṁ visuddhimagge “upāsakaupāsikānaṁ niccasīlavasena pañca sikkhāpadāni,",
  "tika-vin02t9:540_11": "sati vā ussāhe dasa,",
  "tika-vin02t9:540_12": "uposathaṅgavasena aṭṭhāti idaṁ gahaṭṭhasīla”nti.",
  "tika-vin02t9:540_13": "Ettha hi dasāti sāmaṇerehi rakkhitabbasīlamāha ghaṭikārādīnaṁ viya.",
  "tika-vin02t9:540_14": "Paramatthajotikāyaṁ pana khuddakaṭṭhakathāyaṁ “ādito dve catutthapañcamāni upāsakānaṁ sāmaṇerānañca sādhāraṇāni niccasīlavasena,",
  "tika-vin02t9:540_15": "uposathasīlavasena pana upāsakānaṁ sattamaṭṭhamaṁ cekaṁ aṅgaṁ katvā sabbapacchimavajjāni sabbānipi sāmaṇerehi sādhāraṇāni,",
  "tika-vin02t9:540_16": "pacchimaṁ pana sāmaṇerānameva visesabhūta”nti vuttaṁ,",
  "tika-vin02t9:540_17": "taṁ “sati vā ussāhe dasā”ti iminā na sameti.",
  "tika-vin02t9:540_18": "Nāsanavatthūti liṅganāsanāya vatthu,",
  "tika-vin02t9:540_19": "adhiṭṭhānaṁ kāraṇanti vuttaṁ hoti.",
  "tika-vin02t9:541_0": "107.Kintīti kena nu kho upāyena.",
  "tika-vin02t9:541_1": "“Attano pariveṇanti idaṁ puggalikaṁ sandhāya vutta”nti gaṇṭhipadesu vuttaṁ.",
  "tika-vin02t9:541_2": "Ayamettha gaṇṭhipadakārānaṁ adhippāyo –",
  "tika-vin02t9:541_3": "“vassaggena pattasenāsana”nti iminā tassa vassaggena pattaṁ saṅghikasenāsanaṁ vuttaṁ,",
  "tika-vin02t9:541_4": "“attano pariveṇa”nti imināpi tasseva puggalikasenāsanaṁ vuttanti.",
  "tika-vin02t9:541_5": "Ayaṁ panettha amhākaṁ khanti –",
  "tika-vin02t9:541_6": "“yattha vā vasatī”ti iminā saṅghikaṁ vā hotu puggalikaṁ vā,",
  "tika-vin02t9:541_7": "tassa nibaddhavasanakasenāsanaṁ vuttaṁ.",
  "tika-vin02t9:541_8": "“Yattha vā paṭikkamatī”ti iminā pana yaṁ ācariyassa upajjhāyassa vā vasanaṭṭhānaṁ upaṭṭhānādinimittaṁ nibaddhaṁ pavisati,",
  "tika-vin02t9:541_9": "taṁ ācariyupajjhāyānaṁ vasanaṭṭhānaṁ vuttaṁ.",
  "tika-vin02t9:541_10": "Tasmā tadubhayaṁ dassetuṁ “ubhayenapi attano pariveṇañca vassaggena pattasenāsanañca vutta”nti āha.",
  "tika-vin02t9:541_11": "Tattha attano pariveṇanti iminā ācariyupajjhāyānaṁ vasanaṭṭhānaṁ dassitaṁ,",
  "tika-vin02t9:541_12": "vassaggena pattasenāsananti iminā pana tassa vasanaṭṭhānaṁ.",
  "tika-vin02t9:541_13": "Tadubhayampi saṅghikaṁ vā hotu puggalikaṁ vā,",
  "tika-vin02t9:541_14": "āvaraṇaṁ kātabbamevāti.",
  "tika-vin02t9:541_15": "Mukhadvārikanti mukhadvārena bhuñjitabbaṁ.",
  "tika-vin02t9:541_16": "Daṇḍakammaṁ katvāti daṇḍakammaṁ yojetvā.",
  "tika-vin02t9:541_17": "Daṇḍenti vinenti etenāti daṇḍo,",
  "tika-vin02t9:541_18": "soyeva kātabbattā kammanti daṇḍakammaṁ,",
  "tika-vin02t9:541_19": "āvaraṇādi.",
  "tika-vin02t9:542_0": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin02t9:543_0": "Anāpucchāvaraṇavatthuādikathāvaṇṇanā",
  "tika-vin02t9:544_0": "108.Daṇḍakammamassa karothāti assa daṇḍakammaṁ yojetha āṇāpetha.",
  "tika-vin02t9:544_1": "Daṇḍakammanti vā niggahakammaṁ,",
  "tika-vin02t9:544_2": "tasmā niggahamassa karothāti vuttaṁ hoti.",
  "tika-vin02t9:544_3": "Esa nayo sabbattha īdisesu ṭhānesu.",
  "tika-vin02t9:544_4": "Senāsanaggāho ca paṭippassambhatīti iminā ca chinnavasso ca hotīti dīpeti.",
  "tika-vin02t9:544_5": "Sace ākiṇṇadosova hoti,",
  "tika-vin02t9:544_6": "āyatiṁ saṁvare na tiṭṭhati,",
  "tika-vin02t9:544_7": "nikkaḍḍhitabboti ettha sace yāvatatiyaṁ vuccamāno na oramati,",
  "tika-vin02t9:544_8": "saṅghaṁ apaloketvā nāsetabbo.",
  "tika-vin02t9:544_9": "Puna pabbajjaṁ yācamānopi apaloketvā pabbājetabboti vadanti.",
  "tika-vin02t9:544_10": "Pacchimikāya vassāvāsikaṁ lacchatīti pacchimikāya puna vassaṁ upagatattā lacchati.",
  "tika-vin02t9:544_11": "Apaloketvā lābho dātabboti chinnavassatāya vuttaṁ.",
  "tika-vin02t9:544_12": "Itarāni pañca sikkhāpadānīti vikālabhojanādīni pañca.",
  "tika-vin02t9:544_13": "Accayaṁ desāpetabboti “accayo maṁ, bhante,",
  "tika-vin02t9:544_14": "accagamā”tiādinā nayena desāpetabbo.",
  "tika-vin02t9:545_0": "Anāpucchāvaraṇavatthuādikathāvaṇṇanā niṭṭhitā.",
  "tika-vin02t9:546_0": "Paṇḍakavatthukathāvaṇṇanā",
  "tika-vin02t9:547_0": "109.",
  "tika-vin02t9:547_1": "Paṇḍakavatthumhi “yo kāḷapakkhe itthī hoti,",
  "tika-vin02t9:547_2": "juṇhapakkhe puriso,",
  "tika-vin02t9:547_3": "ayaṁ pakkhapaṇḍako”ti keci vadanti,",
  "tika-vin02t9:547_4": "aṭṭhakathāyaṁ pana “kāḷapakkhe paṇḍako hoti,",
  "tika-vin02t9:547_5": "juṇhapakkhe panassa pariḷāho vūpasammatī”ti apaṇḍakapakkhe pariḷāhavūpasamasseva vuttattā paṇḍakapakkhe",
  "tika-vin02t9:547_6": "ussannapariḷāhatā paṇḍakabhāvāpattīti viññāyati,",
  "tika-vin02t9:547_7": "tasmā idamevettha sārato paccetabbaṁ.",
  "tika-vin02t9:547_8": "Itthibhāvo pumbhāvo vā natthi etassāti abhāvako.",
  "tika-vin02t9:547_9": "Tasmiṁ yevassa pakkhe pabbajjā vāritāti ettha “apaṇḍakapakkhe pabbājetvā paṇḍakapakkhe nāsetabbo”ti tīsupi gaṇṭhipadesu vuttaṁ.",
  "tika-vin02t9:547_10": "Keci pana “apaṇḍakapakkhe pabbajito sace kilesakkhayaṁ pāpuṇāti,",
  "tika-vin02t9:547_11": "na nāsetabbo”ti vadanti,",
  "tika-vin02t9:547_12": "taṁ tesaṁ matimattaṁ paṇḍakassa kilesakkhayāsambhavato khīṇakilesassa ca paṇḍakabhāvānupapattito.",
  "tika-vin02t9:547_13": "Ahetukapaṭisandhikathāyañhi avisesena paṇḍakassa ahetukapaṭisandhitā vuttā.",
  "tika-vin02t9:547_14": "Āsittausūyapakkhapaṇḍakānañca paṭisandhito paṭṭhāyeva paṇḍakasabhāvo,",
  "tika-vin02t9:547_15": "na pavattiyaṁyevāti vadanti.",
  "tika-vin02t9:547_16": "Teneva ahetukapaṭisandhiniddese jaccandhabadhirādayo viya paṇḍako jātisaddena visesetvā na niddiṭṭho.",
  "tika-vin02t9:547_17": "Idhāpi catutthapārājikasaṁvaṇṇanāyaṁ “abhabbapuggale dassentena paṇḍakatiracchānagataubhatobyañjanakā tayo vatthuvipannā ahetukapaṭisandhikā,",
  "tika-vin02t9:547_18": "tesaṁ saggo avārito,",
  "tika-vin02t9:547_19": "maggo pana vārito”ti avisesena vuttaṁ.",
  "tika-vin02t9:548_0": "Paṇḍakavatthukathāvaṇṇanā niṭṭhitā.",
  "tika-vin02t9:549_0": "Theyyasaṁvāsakavatthukathāvaṇṇanā",
  "tika-vin02t9:550_0": "110.",
  "tika-vin02t9:550_1": "Theyyasaṁvāsakavatthumhi kolaññāti mātuvaṁse pituvaṁse ca jātā mātāpituppabhutisabbañātayo.",
  "tika-vin02t9:550_2": "Theyyāya saṁvāso etassāti theyyasaṁvāsako.",
  "tika-vin02t9:550_3": "So ca na saṁvāsamattasseva thenako idhādhippeto,",
  "tika-vin02t9:550_4": "atha kho liṅgassa tadubhayassa ca thenakopīti āha “tayo theyyasaṁvāsakā”tiādi.",
  "tika-vin02t9:550_5": "Na yathāvuḍḍhaṁ vandanaṁ sādiyatīti yathāvuḍḍhaṁ bhikkhūnaṁ vā sāmaṇerānaṁ vā vandanaṁ na sādiyati.",
  "tika-vin02t9:550_6": "Yathāvuḍḍhaṁ vandanaṁ sādiyatīti attanā musāvādaṁ katvā dassitavassānurūpaṁ yathāvuḍḍhaṁ vandanaṁ sādiyati.",
  "tika-vin02t9:550_7": "Bhikkhuvassagaṇanādikoti iminā na ekakammādikova idha saṁvāso nāmāti dasseti.",
  "tika-vin02t9:551_0": "Rāja…pe…",
  "tika-vin02t9:551_1": "bhayenāti ettha bhaya-saddo paccekaṁ yojetabbo “rājabhayena dubbhikkhabhayenā”tiādinā.",
  "tika-vin02t9:551_2": "Saṁvāsaṁ nādhivāseti,",
  "tika-vin02t9:551_3": "yāva so suddhamānasoti rājabhayādīhi gahitaliṅgatāya so suddhamānaso yāva saṁvāsaṁ nādhivāsetīti attho.",
  "tika-vin02t9:551_4": "Yo hi rājabhayādiṁ vinā kevalaṁ bhikkhū vañcetvā tehi saddhiṁ saṁvasitukāmatāya liṅgaṁ gaṇhāti,",
  "tika-vin02t9:551_5": "so asuddhacittatāya liṅgaggahaṇeneva theyyasaṁvāsako nāma hoti.",
  "tika-vin02t9:551_6": "Ayaṁ pana tādisena asuddhacittena bhikkhū vañcetukāmatāya abhāvato yāva saṁvāsaṁ nādhivāseti,",
  "tika-vin02t9:551_7": "tāva theyyasaṁvāsako nāma na hoti.",
  "tika-vin02t9:551_8": "Teneva “rājabhayādīhi gahitaliṅgānaṁ ‘gihī maṁ samaṇoti jānantū’ti vañcanācitte satipi bhikkhūnaṁ vañcetukāmatāya",
  "tika-vin02t9:551_9": "abhāvā doso na jāto”ti tīsupi gaṇṭhipadesu vuttaṁ.",
  "tika-vin02t9:551_10": "Keci pana “vūpasantabhayatā idha suddhacittatā”ti vadanti,",
  "tika-vin02t9:551_11": "evañca sati so vūpasantabhayo yāva saṁvāsaṁ nādhivāseti,",
  "tika-vin02t9:551_12": "tāva theyyasaṁvāsako na hotīti ayamattho viññāyati.",
  "tika-vin02t9:551_13": "Imasmiñca atthe viññāyamāne avūpasantabhayassa saṁvāsasādiyanepi theyyasaṁvāsakatā na hotīti āpajjeyya,",
  "tika-vin02t9:551_14": "na ca aṭṭhakathāyaṁ avūpasantabhayassa saṁvāsasādiyanepi atheyyasaṁvāsakatā dassitā.",
  "tika-vin02t9:551_15": "Sabbapāsaṇḍiyabhattāni bhuñjantoti ca iminā avūpasantatayenapi saṁvāsaṁ asādiyanteneva vasitabbanti dīpeti.",
  "tika-vin02t9:551_16": "Teneva tīsupi gaṇṭhipadesu vuttaṁ “yasmā vihāraṁ āgantvā saṅghikaṁ gaṇhantassa saṁvāsaṁ pariharituṁ dukkaraṁ,",
  "tika-vin02t9:551_17": "tasmā sabbapāsaṇḍiyabhattāni bhuñjantoti idaṁ vutta”nti,",
  "tika-vin02t9:551_18": "tasmā rājabhayādīhi gahitaliṅgatāyevettha suddhacittatāti gahetabbaṁ.",
  "tika-vin02t9:552_0": "Sabbapāsaṇḍiyabhattānīti sabbasāmayikānaṁ sādhāraṇaṁ katvā vīthicatukkādīsu ṭhapetvā dātabbabhattāni.",
  "tika-vin02t9:552_1": "Kāyaparihāriyānīti kāyena pariharitabbāni.",
  "tika-vin02t9:552_2": "Abbhuggacchantīti abhimukhaṁ gacchanti.",
  "tika-vin02t9:552_3": "Kammantānuṭṭhānenāti kasigorakkhādikammakaraṇena.",
  "tika-vin02t9:552_4": "Tadeva pattacīvaraṁ ādāya vihāraṁ gacchatīti cīvarāni nivāsanapārupanavasena ādāya pattañca aṁsakūṭe laggetvā vihāraṁ gacchati.",
  "tika-vin02t9:552_5": "Nāpi sayaṁ jānātīti “yo evaṁ pabbajati,",
  "tika-vin02t9:552_6": "so theyyasaṁvāsako nāma hotī”ti vā “evaṁ kātuṁ na labhatī”ti vā “evaṁ pabbajito samaṇo na hotī”ti vā na jānāti.",
  "tika-vin02t9:552_7": "Yo evaṁ pabbajati,",
  "tika-vin02t9:552_8": "so theyyasaṁvāsako nāma hotīti idaṁ pana nidassanamattaṁ.",
  "tika-vin02t9:552_9": "Anupasampannakāleyevāti iminā upasampannakāle sutvā sacepi nāroceti,",
  "tika-vin02t9:552_10": "theyyasaṁvāsako na hotīti dīpeti.",
  "tika-vin02t9:553_0": "Sikkhaṁ appaccakkhāya…pe…",
  "tika-vin02t9:553_1": "theyyasaṁvāsako na hotīti idaṁ bhikkhūhi dinnaliṅgassa apariccattattā na liṅgathenako hoti,",
  "tika-vin02t9:553_2": "liṅgānurūpassa saṁvāsassa sāditattā nāpi saṁvāsathenako hotīti vuttaṁ.",
  "tika-vin02t9:553_3": "Eko bhikkhu kāsāye saussāhova odātaṁ nivāsetvāti etthāpi idameva kāraṇaṁ daṭṭhabbaṁ.",
  "tika-vin02t9:553_4": "Parato sāmaṇero saliṅge ṭhitotiādinā sāmaṇerassa vuttavidhānesupi atheyyasaṁvāsakapakkhe ayameva nayo.",
  "tika-vin02t9:553_5": "Bhikkhuniyāpi eseva nayoti vuttamevatthaṁ “sāpi hi gihibhāvaṁ patthayamānā”tiādinā vibhāveti.",
  "tika-vin02t9:553_6": "Yo koci vuḍḍhapabbajitoti sāmaṇeraṁ sandhāya vuttaṁ.",
  "tika-vin02t9:553_7": "Mahāpeḷādīsūti etena gihisantakaṁ dassitaṁ.",
  "tika-vin02t9:553_8": "Sayaṁ sāmaṇerova…pe…",
  "tika-vin02t9:553_9": "theyyasaṁvāsako na hotīti ettha kiñcāpi theyyasaṁvāsako na hoti,",
  "tika-vin02t9:553_10": "pārājikaṁ pana āpajjatiyeva.",
  "tika-vin02t9:553_11": "Sesamettha uttānameva.",
  "tika-vin02t9:554_0": "Theyyasaṁvāsakavatthukathāvaṇṇanā niṭṭhitā.",
  "tika-vin02t9:555_0": "Titthiyapakkantakakathāvaṇṇanā",
  "tika-vin02t9:556_0": "Titthiyapakkantakakathāyaṁ tesaṁ liṅge ādinnamatte titthiyapakkantako hotīti “titthiyo bhavissāmī”ti",
  "tika-vin02t9:556_1": "gatassa liṅgaggahaṇeneva tesaṁ laddhipi gahitāyeva hotīti katvā vuttaṁ.",
  "tika-vin02t9:556_2": "Kenaci pana “tesaṁ liṅge ādinnamatte laddhiyā gahitāyapi aggahitāyapi titthiyapakkantako hotī”ti vuttaṁ,",
  "tika-vin02t9:556_3": "taṁ na gahetabbaṁ.",
  "tika-vin02t9:556_4": "Na hi “titthiyo bhavissāmī”ti gatassa liṅgasampaṭicchanato aññaṁ laddhiggahaṇaṁ nāma atthi.",
  "tika-vin02t9:556_5": "Liṅgasampaṭicchaneneva hi so gahitaladdhiko hoti.",
  "tika-vin02t9:556_6": "Teneva “vīmaṁsanatthaṁ kusacīrādīni…pe…",
  "tika-vin02t9:556_7": "yāva na sampaṭicchati,",
  "tika-vin02t9:556_8": "tāva taṁ laddhi rakkhati.",
  "tika-vin02t9:556_9": "Sampaṭicchitamatte titthiyapakkantako hotī”ti vuttaṁ.",
  "tika-vin02t9:556_10": "Naggova ājīvakānaṁ upassayaṁ gacchati,",
  "tika-vin02t9:556_11": "padavāre padavāre dukkaṭanti “ājīvako bhavissa”nti asuddhacittena gamanapaccayā dukkaṭaṁ vuttaṁ.",
  "tika-vin02t9:556_12": "Naggena hutvā gamanapaccayāpi dukkaṭā na muccatiyeva.",
  "tika-vin02t9:556_13": "Kūṭavassaṁ gaṇentoti kūṭavassaṁ gaṇetvā saṁvāsaṁ sādiyantoti adhippāyo.",
  "tika-vin02t9:557_0": "Titthiyapakkantakakathāvaṇṇanā niṭṭhitā.",
  "tika-vin02t9:558_0": "111. Tiracchānagatavatthu uttānameva.",
  "tika-vin02t9:559_0": "Mātughātakādivatthukathāvaṇṇanā",
  "tika-vin02t9:560_0": "112.",
  "tika-vin02t9:560_1": "Mātughātakādivatthūsu apavāhananti apagamanaṁ,",
  "tika-vin02t9:560_2": "patikaraṇanti attho.",
  "tika-vin02t9:560_3": "Yathā samānajātikassa vikopane kammaṁ garutaraṁ,",
  "tika-vin02t9:560_4": "na tathā vijātikassāti āha “manussitthibhūtā”ti.",
  "tika-vin02t9:560_5": "Puttasambandhena mātupitusamaññā,",
  "tika-vin02t9:560_6": "dattakittimādivasenapi puttavohāro loke dissati,",
  "tika-vin02t9:560_7": "so ca kho pariyāyatoti nippariyāyasiddhataṁ dassetuṁ “janikā mātā”ti vuttaṁ.",
  "tika-vin02t9:560_8": "Yathā manussattabhāve ṭhitasseva kusaladhammānaṁ tikkhavisadasūrabhāvāpatti yathā taṁ tiṇṇampi bodhisattānaṁ bodhittayanibbattiyaṁ,",
  "tika-vin02t9:560_9": "evaṁ manussattabhāve ṭhitasseva akusaladhammānampi tikkhavisadasūrabhāvāpattīti āha “sayampi manussajātikenevā”ti.",
  "tika-vin02t9:560_10": "Cutianantaraṁ phalaṁ anantaraṁ nāma,",
  "tika-vin02t9:560_11": "tasmiṁ anantare niyuttaṁ,",
  "tika-vin02t9:560_12": "taṁnibbattanena anantarakaraṇasīlaṁ,",
  "tika-vin02t9:560_13": "anantarapayojanaṁ vā ānantariyaṁ,",
  "tika-vin02t9:560_14": "tena ānantariyena mātughātakakammena.",
  "tika-vin02t9:560_15": "Pitughātakepi yena manussabhūto janako pitā sayampi manussajātikeneva satā sañcicca jīvitā voropito,",
  "tika-vin02t9:560_16": "ayaṁ ānantariyena pitughātakakammena pitughātakotiādinā sabbaṁ veditabbanti āha “pitughātakepi eseva nayo”ti.",
  "tika-vin02t9:561_0": "Parivattitaliṅgampi mātaraṁ pitaraṁ vā jīvitā voropentassa ānantariyakammaṁ hotiyeva.",
  "tika-vin02t9:561_1": "Satipi hi liṅgaparivatte so eva ekakammanibbatto bhavaṅgappabandho jīvitindriyappabandho ca, nāññoti.",
  "tika-vin02t9:561_2": "Yo pana sayaṁ manusso tiracchānabhūtaṁ mātaraṁ vā pitaraṁ vā,",
  "tika-vin02t9:561_3": "sayaṁ vā tiracchānabhūto manussabhūtaṁ,",
  "tika-vin02t9:561_4": "tiracchānabhūtoyeva vā tiracchānabhūtaṁ jīvitā voropeti,",
  "tika-vin02t9:561_5": "tassa kammaṁ ānantariyaṁ na hoti,",
  "tika-vin02t9:561_6": "bhāriyaṁ pana hoti,",
  "tika-vin02t9:561_7": "ānantariyaṁ āhacceva tiṭṭhati.",
  "tika-vin02t9:561_8": "Eḷakacatukkaṁ saṅgāmacatukkaṁ coracatukkañcettha kathetabbaṁ.",
  "tika-vin02t9:561_9": "“Eḷakaṁ māremī”ti abhisandhināpi hi eḷakaṭṭhāne ṭhitaṁ manusso manussabhūtaṁ mātaraṁ vā pitaraṁ vā mārento",
  "tika-vin02t9:561_10": "ānantariyaṁ phusati maraṇādhippāyeneva ānantariyavatthuno vikopitattā.",
  "tika-vin02t9:561_11": "Eḷakābhisandhinā pana mātāpitiaasandhinā vā eḷakaṁ mārento ānantariyaṁ na phusati ānantariyavatthuabhāvato.",
  "tika-vin02t9:561_12": "Mātāpitiabhisandhinā mātāpitaro mārento phusateva.",
  "tika-vin02t9:561_13": "Esa nayo itarasmimpi catukkadvaye.",
  "tika-vin02t9:561_14": "Yathā ca mātāpitūsu,",
  "tika-vin02t9:561_15": "evaṁ arahantepi etāni catukkāni veditabbāni.",
  "tika-vin02t9:561_16": "Sabbattha hi purimaṁ abhisandhicittaṁ appamāṇaṁ,",
  "tika-vin02t9:561_17": "vadhakacittaṁ pana tadārammaṇaṁ jīvitindriyañca ānantariyānānantarabhāve pamāṇaṁ.",
  "tika-vin02t9:561_18": "Katānantariyakammo ca “tassa kammassa vipākaṁ paṭibāhissāmī”ti sakalacakkavāḷaṁ mahācetiyappamāṇehi kañcanathūpehi",
  "tika-vin02t9:561_19": "pūretvāpi sakalacakkavāḷaṁ pūretvā nisinnassa bhikkhusaṅghassa mahādānaṁ datvāpi buddhassa bhagavato",
  "tika-vin02t9:561_20": "saṅghāṭikaṇṇaṁ amuñcanto vicaritvāpi kāyassa bhedā nirayameva upapajjati,",
  "tika-vin02t9:561_21": "pabbajjañca na labhati.",
  "tika-vin02t9:562_0": "115.Icchamānanti odātavatthavasanaṁ icchamānaṁ.",
  "tika-vin02t9:562_1": "Tenevāha “gihibhāve sampaṭicchitamatteyevā”ti.",
  "tika-vin02t9:562_2": "Saṅghabhedakakathāvitthāro parato āvi bhavissati.",
  "tika-vin02t9:562_3": "Catunnaṁ kammānanti apalokanādīnaṁ catunnaṁ kammānaṁ.",
  "tika-vin02t9:562_4": "Duṭṭhacittenāti vuttamevatthaṁ vibhāveti “vadhakacittenā”ti.",
  "tika-vin02t9:562_5": "Vadhakacetanāya hi dūsitacittaṁ idha duṭṭhacittaṁ nāma.",
  "tika-vin02t9:562_6": "Lohitaṁ uppādetīti ettha tathāgatassa abhejjakāyatāya parūpakkamena cammacchedaṁ katvā lohitapaggharaṇaṁ nāma natthi,",
  "tika-vin02t9:562_7": "sarīrassa pana antoyeva ekasmiṁ ṭhāne lohitaṁ samosarati,",
  "tika-vin02t9:562_8": "āghātena pakuppamānaṁ sañcitaṁ hoti.",
  "tika-vin02t9:562_9": "Devadattena paviddhasilato bhijjitvā gatasakkhalikāpi tathāgatassa pādantaṁ pahari,",
  "tika-vin02t9:562_10": "pharasunā pahaṭo viya pādo antolohitoyeva ahosi.",
  "tika-vin02t9:562_11": "Jīvako pana tathāgatassa ruciyā satthakena cammaṁ chinditvā tamhā ṭhānā duṭṭhalohitaṁ nīharitvā phāsumakāsi,",
  "tika-vin02t9:562_12": "tenassa puññakammameva ahosi.",
  "tika-vin02t9:562_13": "Tenāha “jīvako viyā”tiādi.",
  "tika-vin02t9:563_0": "Atha ye parinibbute tathāgate cetiyaṁ bhindanti,",
  "tika-vin02t9:563_1": "bodhiṁ chindanti,",
  "tika-vin02t9:563_2": "dhātumhi upakkamanti,",
  "tika-vin02t9:563_3": "tesaṁ kiṁ hotīti?",
  "tika-vin02t9:563_4": "Bhāriyaṁ kammaṁ hoti ānantariyasadisaṁ.",
  "tika-vin02t9:563_5": "Sadhātukaṁ pana thūpaṁ vā paṭimaṁ vā bādhamānaṁ bodhisākhaṁ chindituṁ vaṭṭati.",
  "tika-vin02t9:563_6": "Sacepi tattha nilīnā sakuṇā cetiye vaccaṁ pātenti,",
  "tika-vin02t9:563_7": "chindituṁ vaṭṭatiyeva.",
  "tika-vin02t9:563_8": "Paribhogacetiyato hi sarīracetiyaṁ garutaraṁ.",
  "tika-vin02t9:563_9": "Cetiyavatthuṁ bhinditvā gacchante bodhimūlepi chinditvā harituṁ vaṭṭati.",
  "tika-vin02t9:563_10": "Yā pana bodhisākhā bodhigharaṁ bādhati,",
  "tika-vin02t9:563_11": "taṁ geharakkhaṇatthaṁ chindituṁ na labhati.",
  "tika-vin02t9:563_12": "Bodhiatthañhi gehaṁ,",
  "tika-vin02t9:563_13": "na gehatthāya bodhi.",
  "tika-vin02t9:563_14": "Āsanagharepi eseva nayo.",
  "tika-vin02t9:563_15": "Yasmiṁ pana āsanaghare dhātu nihitā hoti,",
  "tika-vin02t9:563_16": "tassa rakkhaṇatthāya bodhisākhaṁ chindituṁ vaṭṭati.",
  "tika-vin02t9:563_17": "Bodhijagganatthaṁ ojoharaṇasākhaṁ vā pūtiṭṭhānaṁ vā chindituṁ vaṭṭatiyeva,",
  "tika-vin02t9:563_18": "satthu rūpakāyapaṭijaggane viya puññampi hoti.",
  "tika-vin02t9:564_0": "Mātughātakādivatthukathāvaṇṇanā niṭṭhitā.",
  "tika-vin02t9:565_0": "Ubhatobyañjanakavatthukathāvaṇṇanā",
  "tika-vin02t9:566_0": "116.Ubhatobyañjanamassa atthīti ubhatobyañjanakoti iminā asamānādhikaraṇavisayo bāhiratthasamāsoyaṁ,",
  "tika-vin02t9:566_1": "purimapade ca vibhattialopoti dasseti.",
  "tika-vin02t9:566_2": "Byañjananti cettha itthinimittaṁ purisanimittañca adhippetaṁ.",
  "tika-vin02t9:566_3": "Atha ubhatobyañjanakassa ekameva indriyaṁ,",
  "tika-vin02t9:566_4": "udāhu dveti?",
  "tika-vin02t9:566_5": "Ekameva “yassa itthindriyaṁ uppajjati,",
  "tika-vin02t9:566_6": "tassa purisindriyaṁ uppajjatīti? No.",
  "tika-vin02t9:566_7": "Yassa vā pana purisindriyaṁ uppajjati,",
  "tika-vin02t9:566_8": "tassa itthindriyaṁ uppajjatīti?",
  "tika-vin02t9:566_9": "No”ti ekasmiṁ santāne indriyadvayassa paṭisiddhattā,",
  "tika-vin02t9:566_10": "tañca kho itthiubhatobyañjanakassa itthindriyaṁ,",
  "tika-vin02t9:566_11": "purisaubhatobyañjanakassa purisindriyaṁ.",
  "tika-vin02t9:566_12": "Yadi evaṁ dutiyabyañjanakassa abhāvo āpajjati.",
  "tika-vin02t9:566_13": "Indriyañhi byañjanakāraṇaṁ vuttaṁ,",
  "tika-vin02t9:566_14": "tañca tassa natthīti? Vuccate –",
  "tika-vin02t9:566_15": "na tassa indriyaṁ dutiyabyañjanakāraṇaṁ. Kasmā?",
  "tika-vin02t9:566_16": "Sadā abhāvato.",
  "tika-vin02t9:566_17": "Itthiubhatobyañjanakassa hi yadā itthiyā rāgacittaṁ uppajjati,",
  "tika-vin02t9:566_18": "tadā purisabyañjanaṁ pākaṭaṁ hoti,",
  "tika-vin02t9:566_19": "itthibyañjanaṁ paṭicchannaṁ guḷhaṁ hoti,",
  "tika-vin02t9:566_20": "tathā itarassa itaraṁ.",
  "tika-vin02t9:566_21": "Yadi ca tesaṁ indriyaṁ dutiyabyañjanakāraṇaṁ bhaveyya,",
  "tika-vin02t9:566_22": "sadāpi byañjanadvayaṁ tiṭṭheyya,",
  "tika-vin02t9:566_23": "na pana tiṭṭhati,",
  "tika-vin02t9:566_24": "tasmā veditabbametaṁ “na tassa taṁ byañjanakāraṇaṁ,",
  "tika-vin02t9:566_25": "kammasahāyaṁ pana rāgacittamevettha kāraṇa”nti.",
  "tika-vin02t9:567_0": "Yasmā cassa ekameva indriyaṁ hoti,",
  "tika-vin02t9:567_1": "tasmā itthiubhatobyañjanako sayampi gabbhaṁ gaṇhāti,",
  "tika-vin02t9:567_2": "parampi gaṇhāpeti.",
  "tika-vin02t9:567_3": "Purisaubhatobyañjanako paraṁ gaṇhāpeti,",
  "tika-vin02t9:567_4": "sayaṁ pana na gaṇhāti.",
  "tika-vin02t9:567_5": "Yadi paṭisandhiyaṁ purisaliṅgaṁ,",
  "tika-vin02t9:567_6": "yadi paṭisandhiyaṁ itthiliṅganti ca paṭisandhiyaṁ liṅgasabbhāvo kurundiyaṁvutto,",
  "tika-vin02t9:567_7": "so ca ayutto.",
  "tika-vin02t9:567_8": "Pavattiyaṁyeva hi itthiliṅgādīni samuṭṭhahanti,",
  "tika-vin02t9:567_9": "na paṭisandhiyaṁ.",
  "tika-vin02t9:567_10": "Paṭisandhiyaṁ pana indriyameva samuṭṭhāti,",
  "tika-vin02t9:567_11": "na liṅgādīni.",
  "tika-vin02t9:567_12": "Na ca indriyameva liṅganti sakkā vattuṁ indriyaliṅgānaṁ bhinnasabhāvattā.",
  "tika-vin02t9:567_13": "Vuttañhetaṁ aṭṭhasāliniyaṁ –",
  "tika-vin02t9:568_0": "“Itthattaṁ itthibhāvoti ubhayaṁ ekatthaṁ,",
  "tika-vin02t9:568_1": "itthisabhāvoti attho.",
  "tika-vin02t9:568_2": "Ayaṁ kammajo paṭisandhisamuṭṭhito.",
  "tika-vin02t9:568_3": "Itthiliṅgādi pana itthindriyaṁ paṭicca pavatte samuṭṭhitaṁ.",
  "tika-vin02t9:568_4": "Yathā bīje sati bījaṁ paṭicca bījapaccayā rukkho vaḍḍhitvā sākhāviṭapasampanno hutvā ākāsaṁ pūretvā tiṭṭhati,",
  "tika-vin02t9:568_5": "evameva itthibhāvasaṅkhāte itthindriye sati itthiliṅgādīni honti.",
  "tika-vin02t9:568_6": "Bījaṁ viya hi itthindriyaṁ,",
  "tika-vin02t9:568_7": "bījaṁ paṭicca vaḍḍhitvā ākāsaṁ pūretvā ṭhitarukkho viya itthindriyaṁ paṭicca itthiliṅgādīni pavatte samuṭṭhahanti.",
  "tika-vin02t9:568_8": "Tattha itthindriyaṁ na cakkhuviññeyyaṁ,",
  "tika-vin02t9:568_9": "manoviññeyyameva.",
  "tika-vin02t9:568_10": "Itthiliṅgādīni cakkhuviññeyyānipi manoviññeyyānipī”ti.",
  "tika-vin02t9:569_0": "Tenevāha “tattha vicāraṇakkamo vitthārato aṭṭhasāliniyā dhammasaṅgahaṭṭhakathāya veditabbo”ti.",
  "tika-vin02t9:570_0": "Ubhatobyañjanakavatthukathāvaṇṇanā niṭṭhitā.",
  "tika-vin02t9:571_0": "Anupajjhāyakādivatthukathāvaṇṇanā",
  "tika-vin02t9:572_0": "117.Sikkhāpadaṁapaññattaṁ hotīti idheva paññattaṁ sikkhāpadaṁ sandhāya vuttaṁ.",
  "tika-vin02t9:572_1": "Upajjhaṁ aggāhāpetvāti “upajjhāyo me, bhante,",
  "tika-vin02t9:572_2": "hohī”ti evaṁ upajjhaṁ aggāhāpetvā.",
  "tika-vin02t9:572_3": "Kammavācāya pana upajjhāyakittanaṁ kataṁyevāti daṭṭhabbaṁ.",
  "tika-vin02t9:572_4": "Aññathā “puggalaṁ na parāmasatī”ti vuttakammavipattisambhavato kammaṁ kuppeyya,",
  "tika-vin02t9:572_5": "teneva “upajjhāyaṁ akittetvā”ti avatvā “upajjhaṁ aggāhāpetvā”icceva vuttaṁ.",
  "tika-vin02t9:572_6": "Yathā ca aparipuṇṇapattacīvarassa upasampādanakāle kammavācāya “paripuṇṇassa pattacīvara”nti asantavatthuṁ",
  "tika-vin02t9:572_7": "kittetvā kammavācāya katāyapi upasampadā ruhati,",
  "tika-vin02t9:572_8": "evaṁ “ayaṁ buddharakkhito āyasmato dhammarakkhitassa upasampadāpekkho”ti asantaṁ puggalaṁ kittetvā kevalaṁ",
  "tika-vin02t9:572_9": "santapadanīhārena kammavācāya katāya upasampadā ruhatiyevāti daṭṭhabbaṁ.",
  "tika-vin02t9:572_10": "Tenevāha “kammaṁ pana na kuppatī”ti. “Na,",
  "tika-vin02t9:572_11": "bhikkhave,",
  "tika-vin02t9:572_12": "anupajjhāyako upasampādetabbo,",
  "tika-vin02t9:572_13": "yo upasampādeyya,",
  "tika-vin02t9:572_14": "āpatti dukkaṭassā”ti ettakameva vatvā “so ca puggalo anupasampanno”ti avuttattā kammavipattilakkhaṇassa ca asambhavato “taṁ na gahetabba”nti vuttaṁ.",
  "tika-vin02t9:572_15": "“Pañcavaggakaraṇañce,",
  "tika-vin02t9:572_16": "bhikkhave,",
  "tika-vin02t9:572_17": "kammaṁ paṇḍakapañcamo kammaṁ kareyya,",
  "tika-vin02t9:572_18": "akammaṁ na ca karaṇīya”ntiādivacanato paṇḍakādīnampi ubhatobyañjanakapariyantānaṁ gaṇapūrakabhāveyeva kammaṁ kuppati,",
  "tika-vin02t9:572_19": "na aññathāti āha “ubhatobyañjanakupajjhāyapariyosānesupi eseva nayo”ti.",
  "tika-vin02t9:573_0": "Anupajjhāyakādivatthukathāvaṇṇanā niṭṭhitā.",
  "tika-vin02t9:574_0": "Apattakādivatthukathāvaṇṇanā",
  "tika-vin02t9:575_0": "118.",
  "tika-vin02t9:575_1": "Aññe vā bhikkhū dātukāmā hontīti sambandho.",
  "tika-vin02t9:575_2": "Anāmaṭṭhapiṇḍapātanti aggahitaaggaṁ piṇḍapātaṁ.",
  "tika-vin02t9:575_3": "Sāmaṇerabhāgasamako āmisabhāgoti ettha kiñcāpi sāmaṇerānaṁ āmisabhāgassa samakameva diyyamānattā visuṁ sāmaṇerabhāgo nāma natthi,",
  "tika-vin02t9:575_4": "heṭṭhā gacchantaṁ pana bhattaṁ kadāci mandaṁ bhaveyya,",
  "tika-vin02t9:575_5": "tasmā upari aggahetvā sāmaṇerapāḷiyāva gahetvā dātabboti adhippāyo.",
  "tika-vin02t9:575_6": "Niyatapabbajjasseva cāyaṁ bhāgo dīyati.",
  "tika-vin02t9:575_7": "Teneva “apakkaṁ patta”ntiādi vuttaṁ.",
  "tika-vin02t9:576_0": "Apattakādivatthukathāvaṇṇanā niṭṭhitā.",
  "tika-vin02t9:577_0": "Hatthacchinnādivatthukathāvaṇṇanā",
  "tika-vin02t9:578_0": "119.Ajapadaketi ajapadasaṇṭhāne padese.",
  "tika-vin02t9:578_1": "Brahmujugattoti brahmā viya ujugatto.",
  "tika-vin02t9:578_2": "Avaseso sattoti iminā lakkhaṇena rahitasatto.",
  "tika-vin02t9:578_3": "Etena ṭhapetvā mahāpurisaṁ cakkavattiñca itare sattā khujjapakkhikāti dasseti.",
  "tika-vin02t9:578_4": "Yebhuyyena hi sattā khandhe kaṭiyaṁ jāṇūsūti tīsu ṭhānesu namanti.",
  "tika-vin02t9:578_5": "Te kaṭiyaṁ namantā pacchato namanti,",
  "tika-vin02t9:578_6": "itaresu dvīsu ṭhānesu namantā purato namanti.",
  "tika-vin02t9:578_7": "Dīghasarīrā pana ekena passena vaṅkā honti,",
  "tika-vin02t9:578_8": "eke mukhaṁ unnāmetvā nakkhattāni gaṇayantā viya caranti,",
  "tika-vin02t9:578_9": "eke appamaṁsalohitā sūlasadisā honti,",
  "tika-vin02t9:578_10": "eke purato pabbhārā honti,",
  "tika-vin02t9:578_11": "pavedhamānā gacchanti.",
  "tika-vin02t9:578_12": "Parivaṭumoti samantato vaṭṭalo.",
  "tika-vin02t9:579_0": "Aṭṭhisirācammasarīroti aṭṭhisirācammamattasarīro.",
  "tika-vin02t9:579_1": "Kappasīsoti dvidhābhūtasīso.",
  "tika-vin02t9:579_2": "Kekaroti tiriyaṁ passanto.",
  "tika-vin02t9:579_3": "“Udakatārakā nāma udakapubbuḷa”nti gaṇṭhipadesu vuttaṁ.",
  "tika-vin02t9:579_4": "Akkhitārakāti akkhibhaṇḍakā.",
  "tika-vin02t9:579_5": "Nippakhumakkhīti akkhidalalomehi virahitaakkhiko.",
  "tika-vin02t9:579_6": "Pakhuma-saddo hi loke akkhidalalomesu niruḷho.",
  "tika-vin02t9:579_7": "Paṭaṅgamaṇḍūko nāma mahāmukhamaṇḍūko.",
  "tika-vin02t9:579_8": "Eḷamukhoti niccapaggharaṇakalālamukho.",
  "tika-vin02t9:579_9": "Sabbañcetanti “kacchugatto vā”tiādiṁ sandhāya vadati.",
  "tika-vin02t9:579_10": "Vātaṇḍikoti aṇḍakesu vuddhirogena samannāgato.",
  "tika-vin02t9:579_11": "Vikaṭoti tiriyaṁ gamanapādehi samannāgato,",
  "tika-vin02t9:579_12": "yassa ca caṅkamato jāṇukā bahi gacchanti.",
  "tika-vin02t9:579_13": "Paṇhoti pacchato parivattapādehi samannāgato,",
  "tika-vin02t9:579_14": "yassa caṅkamato jāṇukā anto pavisanti.",
  "tika-vin02t9:580_0": "Kudaṇḍapādatāya kāraṇaṁ vibhāveti “majjhe saṅkuṭitapādattā”ti.",
  "tika-vin02t9:580_1": "Agge saṅkuṭitapādattāti kuṇḍapādatāya kāraṇanidassanaṁ.",
  "tika-vin02t9:580_2": "Kuṇḍapādasseva gamanasabhāvaṁ vibhāveti “piṭṭhipādaggena caṅkamanto”ti.",
  "tika-vin02t9:580_3": "Mammananti khalitavacanaṁ.",
  "tika-vin02t9:580_4": "Yo ekameva akkharaṁ catupañcakkhattuṁ vadati,",
  "tika-vin02t9:580_5": "tassetaṁ adhivacanaṁ.",
  "tika-vin02t9:581_0": "Hatthacchinnādivatthukathāvaṇṇanā niṭṭhitā.",
  "tika-vin02t9:582_0": "Alajjīnissayavatthukathāvaṇṇanā",
  "tika-vin02t9:583_0": "120.",
  "tika-vin02t9:583_1": "Nissayapaṭisaṁyuttavatthūsu bhikkhūhi samāno sīlādiguṇabhāgo assāti bhikkhusabhāgo,",
  "tika-vin02t9:583_2": "tassa bhāvo bhikkhusabhāgatā.",
  "tika-vin02t9:583_3": "Dve tīṇi divasāni vasitvā gantukāmena anissitenavasitabbanti ettha “yāva bhikkhusabhāgataṁ jānāmī”ti",
  "tika-vin02t9:583_4": "ābhogaṁ vināpi anissitena vasituṁ vaṭṭatīti adhippāyo.",
  "tika-vin02t9:583_5": "Bhikkhusabhāgataṁ pana jānanto “sve gamissāmi,",
  "tika-vin02t9:583_6": "kiṁ me nissayenā”ti aruṇaṁ uṭṭhapetuṁ na labhati.",
  "tika-vin02t9:583_7": "“Purāruṇā uṭṭhahitvāva gamissāmī”ti ābhogena sayantassa sace aruṇo uggacchati, vaṭṭati.",
  "tika-vin02t9:583_8": "“Sattāhaṁ vasissāmī”ti ālayaṁ karontena pana nissayo gahetabboti “sattāhamattaṁ vasissāmi,",
  "tika-vin02t9:583_9": "kiṁ bhikkhusabhāgatājānanenā”ti jānane dhuraṁ nikkhipitvā vasituṁ na labhati,",
  "tika-vin02t9:583_10": "bhikkhusabhāgataṁ upaparikkhitvā nissayo gahetabboti attho.",
  "tika-vin02t9:584_0": "Gamikādinissayavatthukathāvaṇṇanā",
  "tika-vin02t9:585_0": "121.Antarāmagge vissamanto vā…pe…",
  "tika-vin02t9:585_1": "anāpattīti asati nissayadāyake anāpatti.",
  "tika-vin02t9:585_2": "Tassa nissāyāti pāḷianurūpato vuttaṁ,",
  "tika-vin02t9:585_3": "taṁ nissāyāti attho.",
  "tika-vin02t9:585_4": "Sace pana āsāḷhīmāse…pe…",
  "tika-vin02t9:585_5": "tattha gantabbanti ettha sace so vassūpanāyikāya āsannāya gantukāmo suṇāti “asuko mahāthero āgamissatī”ti,",
  "tika-vin02t9:585_6": "tañce āgameti, vaṭṭati.",
  "tika-vin02t9:585_7": "Āgamentasseva ce vassūpanāyikadivaso hoti, hotu,",
  "tika-vin02t9:585_8": "gantabbaṁ tattha,",
  "tika-vin02t9:585_9": "yattha nissayadāyakaṁ labhati.",
  "tika-vin02t9:585_10": "Keci pana “sace so gacchanto jīvitantarāyaṁ brahmacariyantarāyaṁ vā passati,",
  "tika-vin02t9:585_11": "tattheva vasitabba”nti vadanti.",
  "tika-vin02t9:586_0": "Gottena anussāvanānujānanakathāvaṇṇanā",
  "tika-vin02t9:587_0": "122.",
  "tika-vin02t9:587_1": "“Itthannāmo itthannāmassa āyasmato”ti nāmakittanassa anussāvanāya āgatattā “nāhaṁ ussahāmi therassa nāmaṁ gahetu”nti vuttaṁ,",
  "tika-vin02t9:587_2": "“āyasmato pippalissa upasampadāpekkho”ti evaṁ nāmaṁ gahetuṁ na ussahāmīti attho.",
  "tika-vin02t9:587_3": "“Gottenapi anussāvetu”nti vacanato yena vohārena voharati,",
  "tika-vin02t9:587_4": "tena vaṭṭatīti siddhaṁ.",
  "tika-vin02t9:587_5": "“Konāmo te upajjhāyo”ti puṭṭhenapi gottameva nāmaṁ katvā vattabbanti siddhaṁ hoti,",
  "tika-vin02t9:587_6": "tasmā catubbidhesu nāmesu yena kenaci nāmena anussāvanā kātabbāti vadanti.",
  "tika-vin02t9:587_7": "Ekassa bahūni nāmāni honti,",
  "tika-vin02t9:587_8": "tattha ekaṁ nāmaṁ ñattiyā,",
  "tika-vin02t9:587_9": "ekaṁ anussāvanāya kātuṁ na vaṭṭati,",
  "tika-vin02t9:587_10": "atthato byañjanato ca abhinnāhi anussāvanāhi bhavitabbanti.",
  "tika-vin02t9:587_11": "Kiñcāpi “itthannāmo itthannāmassa āyasmato”ti pāḷiyaṁ “āyasmato”ti padaṁ pacchā vuttaṁ,",
  "tika-vin02t9:587_12": "kammavācāpāḷiyaṁ pana “ayaṁ buddharakkhito āyasmato dhammarakkhitassā”ti paṭhamaṁ likhitanti taṁ uppaṭipāṭiyā vuttanti na paccetabbaṁ.",
  "tika-vin02t9:587_13": "Pāḷiyañhi “itthannāmo itthannāmassa āyasmato”ti atthamattaṁ dassitaṁ,",
  "tika-vin02t9:587_14": "tasmā pāḷiyaṁ avuttopi “ayaṁ buddharakkhito āyasmato dhammarakkhitassā”ti kammavācāpāḷiyaṁ payogo dassito.",
  "tika-vin02t9:587_15": "“Na me diṭṭho ito pubbe iccāyasmā sāriputto”ti ca “āyasmā sāriputto atthakusalo”ti ca paṭhamaṁ “āyasmā”ti payogassa dassanatoti vadanti.",
  "tika-vin02t9:587_16": "Katthaci “āyasmato buddharakkhitattherassā”ti vatvā katthaci kevalaṁ “buddharakkhitassā”ti sāveti,",
  "tika-vin02t9:587_17": "sāvanaṁ hāpetīti na vuccati nāmassa ahāpitattāti eke.",
  "tika-vin02t9:587_18": "Sace katthaci “āyasmato buddharakkhitassā”ti vatvā katthaci “buddharaakhatassāyasmato”ti sāveti,",
  "tika-vin02t9:587_19": "pāṭhānurūpattā khettameva otiṇṇantipi eke.",
  "tika-vin02t9:587_20": "Byañjanabhedappasaṅgato anussāvanānaṁ taṁ na vaṭṭatīti vadanti.",
  "tika-vin02t9:587_21": "Sace pana sabbaṭṭhānepi eteneva pakārena vadati, vaṭṭati.",
  "tika-vin02t9:588_0": "Dveupasampadāpekkhādivatthukathāvaṇṇanā",
  "tika-vin02t9:589_0": "123.Ekānussāvaneti ettha ekato anussāvanaṁ etesanti ekānussāvanāti asamānādhikaraṇavisayo bāhiratthasamāsoti daṭṭhabbaṁ.",
  "tika-vin02t9:589_1": "Tenevāha “dve ekatoanussāvane”ti.",
  "tika-vin02t9:589_2": "Tattha ekatoti ekakkhaṇeti attho,",
  "tika-vin02t9:589_3": "vibhattialopena cāyaṁ niddeso.",
  "tika-vin02t9:589_4": "Purimanayeneva ekatoanussāvane kātunti “ekena ekassa,",
  "tika-vin02t9:589_5": "aññena itarassā”tiādinā pubbe vuttanayena dvīhi vā tīhi vā ācariyehi ekena vā ekatoanussāvane kātuṁ.",
  "tika-vin02t9:590_0": "Upasampadāvidhikathāvaṇṇanā",
  "tika-vin02t9:591_0": "126.Vajjāvajjaṁ upanijjhāyatīti upajjhāti iminā upajjhāyasaddasamānattho upajjhāsaddopīti dasseti.",
  "tika-vin02t9:592_0": "Cattāronissayādikathāvaṇṇanā",
  "tika-vin02t9:593_0": "130.Sambhogeti dhammasambhoge āmisasambhoge ca.",
  "tika-vin02t9:593_1": "Anāpatti sambhoge saṁvāseti ettha ca ayamadhippāyo –",
  "tika-vin02t9:593_2": "yasmā ayaṁ osāraṇakammassa katattā pakatattaṭṭhāne ṭhito,",
  "tika-vin02t9:593_3": "tasmā na ukkhittakena saddhiṁ sambhogādipaccayā pācittiyaṁ,",
  "tika-vin02t9:593_4": "nāpi alajjinā saddhiṁ paribhogapaccayā dukkaṭaṁ alajjīlakkhaṇānupapattito.",
  "tika-vin02t9:593_5": "Yo hi ucchurasakasaṭānaṁ sattāhakālikayāvajīvikattā vaṭṭati vikāle ucchu khāditunti saññaṁ uppādetvā",
  "tika-vin02t9:593_6": "taṁ khāditvā tappaccayā pācittiyaṁ na passati “vaṭṭatī”ti tathāsaññitāya,",
  "tika-vin02t9:593_7": "yo vā pana āpattimāpannabhāvaṁ paṭijānitvā “na paṭikaromī”ti abhinivisati, ayaṁ –",
  "tika-vin02t9:594_0": "“Sañcicca āpattiṁ āpajjati, āpattiṁ parigūhati;",
  "tika-vin02t9:595_0": "Agatigamanañca gacchati, ediso vuccati alajjīpuggalo”ti. –",
  "tika-vin02t9:596_0": "Vuttalakkhaṇe apatanato alajjī nāma na hoti.",
  "tika-vin02t9:596_1": "Tasmā yathā pubbe yāva ukkhepanīyakammaṁ kataṁ,",
  "tika-vin02t9:596_2": "tāva tena saddhiṁ sambhoge saṁvāse ca anāpatti,",
  "tika-vin02t9:596_3": "evamidhāpīti sabbathā anāpattiṭṭhāneyeva anāpatti vuttāti veditabbaṁ.",
  "tika-vin02t9:596_4": "Na hi bhagavā alajjinā saddhiṁ sambhogapaccayā āpattisambhave sati “anāpatti sambhoge saṁvāse”ti vadati.",
  "tika-vin02t9:596_5": "Tato yamettha kenaci “anāpatti sambhoge saṁvāse”ti iminā pācittiyena anāpatti vuttā,",
  "tika-vin02t9:596_6": "“alajjīparibhogapaccayā dukkaṭaṁ pana āpajjatiyevā”ti vatvā bahudhā papañcitaṁ,",
  "tika-vin02t9:596_7": "na taṁ sārato paccetabbaṁ.",
  "tika-vin02t9:596_8": "Sesamettha uttānameva.",
  "tika-vin02t9:597_0": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin02t9:598_0": "Mahākhandhakavaṇṇanā niṭṭhitā."
}