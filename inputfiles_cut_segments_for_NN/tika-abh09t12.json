{
  "tika-abh09t12:0_0": "6. Yamakamātikā",
  "tika-abh09t12:1_0": "Mūlayamakamātikatthavaṇṇanā",
  "tika-abh09t12:2_0": "Idāni yamakamātikāya saṁvaṇṇanānayo hoti.",
  "tika-abh09t12:2_1": "Sā panesā mūlayamakamātikā khandhaāyatanadhātusaccasaṅkhāraanusayacittadhammaindriyayamakamātikāti dasavidhā hoti.",
  "tika-abh09t12:2_2": "Kenaṭṭhena cettha yamakanti?",
  "tika-abh09t12:2_3": "Yugaḷaṭṭhena.",
  "tika-abh09t12:2_4": "Yugaḷaṁ hi “yamakapāṭihāriyaṁ”,",
  "tika-abh09t12:2_5": "“yamakasālā”tiādīsu “yamaka”nti vuccati,",
  "tika-abh09t12:2_6": "iti yugaḷasaṅkhātānaṁ yamakānaṁ vasena desitattā imesu dasasu ekekampi,",
  "tika-abh09t12:2_7": "etesaṁ vibhajanattā niddesopi,",
  "tika-abh09t12:2_8": "sabbesaṁ samūhattā pakaraṇampi yamakaṁ nāma.",
  "tika-abh09t12:2_9": "Idha panetā niddesayamakaṁ upādāya “yamakamātikā”tveva vuttā,",
  "tika-abh09t12:2_10": "tāsaṁ pana dasannaṁ yamakamātikānaṁ mūlayamakamātikā ādi.",
  "tika-abh09t12:2_11": "Tatthāpi “ye keci kusalā dhammā,",
  "tika-abh09t12:2_12": "sabbe te kusalamūlā.",
  "tika-abh09t12:2_13": "Ye vā pana kusalamūlā,",
  "tika-abh09t12:2_14": "sabbe te dhammā kusalā”ti idaṁ yamakaṁ ādi.",
  "tika-abh09t12:2_15": "Tassa kusalamūlasaṅkhātānaṁ dvinnaṁ atthānaṁ vasena atthayamakanti vā,",
  "tika-abh09t12:2_16": "tesaññeva atthānaṁ anulomato paṭilomato pavattapāḷidhammavasena dhammayamakanti vā,",
  "tika-abh09t12:2_17": "anulomapaṭilomato pavattapucchāvasena pucchāyamakanti vā tidhā yamakabhāvo veditabbo.",
  "tika-abh09t12:2_18": "Sesesupi eseva nayo.",
  "tika-abh09t12:3_0": "Idāni imesaṁ yamakānaṁ vasena desitāya imissā mūlayamakamātikāya tāva nayayamakapucchāatthavārappabhedavasena pāḷivavatthānaṁ evaṁ veditabbaṁ –",
  "tika-abh09t12:3_1": "kusalattikamātikāya hi “kusalā dhammā”ti idaṁ ādipadaṁ nissāya mūlanayo mūlamūlanayo mūlakanayo mūlamūlakanayoti ime cattāro nayā honti.",
  "tika-abh09t12:3_2": "Tesu ekekasmiṁ naye mūlayamakaṁ ekamūlayamakaṁ aññamaññamūlayamakanti tīṇi tīṇi yamakānīti dvādasa yamakāni.",
  "tika-abh09t12:3_3": "Ekekasmiṁ yamake anulomapaṭilomavasena dve dve pucchāti catuvīsati pucchā,",
  "tika-abh09t12:3_4": "ekekapucchāya sanniṭṭhānasaṁsayavasena dve dve atthāti aṭṭhacattālīsa atthā.",
  "tika-abh09t12:4_0": "Tattha ye keci kusalāti kusalesu “kusalā nu kho,",
  "tika-abh09t12:4_1": "na kusalā nu kho”ti sandehābhāvato imasmiṁ pade sanniṭṭhānattho veditabbo.",
  "tika-abh09t12:4_2": "Sabbe te kusalamūlāti “sabbe te kusalā dhammā kusalamūlā nu kho,",
  "tika-abh09t12:4_3": "na nu kho”ti evaṁ vimativasena pucchitattā imasmiṁ pade saṁsayattho veditabbo.",
  "tika-abh09t12:4_4": "So ca kho veneyyānaṁ saṁsayaṭṭhāne saṁsayaṁ dīpetvā taṁvinodanatthaṁ bhagavatā vutto,",
  "tika-abh09t12:4_5": "tathāgatassa pana saṁsayaṭṭhānaṁ nāma natthi.",
  "tika-abh09t12:4_6": "Ito paresupi pucchāpadesu eseva nayo.",
  "tika-abh09t12:4_7": "Yathā ca kusalapadaṁ nissāya ime catunayādayo honti,",
  "tika-abh09t12:4_8": "akusalapadaṁ nissāyapi tatheva,",
  "tika-abh09t12:4_9": "abyākatapadaṁ nissāyapi tatheva,",
  "tika-abh09t12:4_10": "kusalādīni tīṇipi padāni ekato katvā niddiṭṭhaṁ nāmapadaṁ nissāya tathevāti kusalattikamātikāya catūsu padesu sabbepi soḷasa nayā,",
  "tika-abh09t12:4_11": "aṭṭhacattālīsa yamakāni,",
  "tika-abh09t12:4_12": "channavuti pucchā,",
  "tika-abh09t12:4_13": "dvānavutisataṁ atthā ca uddesavasena vuttāti veditabbā.",
  "tika-abh09t12:4_14": "Ettāvatā mūlavāro hetuvāro nidānavāro sambhavavāro pabhavavāro samuṭṭhānavāro āhāravāro ārammaṇavāro",
  "tika-abh09t12:4_15": "paccayavāro samudayavāroti sabbepi dasa vārā honti.",
  "tika-abh09t12:4_16": "Tattha mūlavāre āgataparicchedeneva avasesesupi nayādayo veditabbā.",
  "tika-abh09t12:4_17": "Pāḷi panettha atisaṁkhittā.",
  "tika-abh09t12:4_18": "Iti sabbesupi dasasu vāresu saṭṭhisataṁ nayā,",
  "tika-abh09t12:4_19": "asītiadhikāni cattāri yamakasatāni,",
  "tika-abh09t12:4_20": "saṭṭhiadhikāni nava pucchāsatāni,",
  "tika-abh09t12:4_21": "vīsādhikāni ekūnavīsati atthasatāni ca uddiṭṭhānīti veditabbāni.",
  "tika-abh09t12:5_0": "Evamettha nayayamakapucchā atthavārappabhedavasena pāḷivavatthānaṁ viditvā idāni tassā anuttānapadatthānusāreneva",
  "tika-abh09t12:5_1": "vibhaṅganayasahito saṅkhepatthavaṇṇanānayo evaṁ veditabbo –",
  "tika-abh09t12:5_2": "tattha ye kecīti anavasesavacanaṁ.",
  "tika-abh09t12:5_3": "Kusalā dhammāti anavajjasukhavipākā nissattasabhāvā.",
  "tika-abh09t12:5_4": "Sabbe te kusalamūlāti kiṁ te sabbeyeva kusalamūlā hontīti pucchā.",
  "tika-abh09t12:5_5": "Imāni pana vissajjanamātikāya natthi.",
  "tika-abh09t12:5_6": "Yamakamātikāya hi sabbattha pucchāpadāneva uddhaṭāni,",
  "tika-abh09t12:5_7": "na vissajjanānīti.",
  "tika-abh09t12:5_8": "Vissajjanāni pana niddeseyeva vuttāni,",
  "tika-abh09t12:5_9": "tasmā sabbattha niddesanayeneva vissajjanamukhaṁ dassayissāma.",
  "tika-abh09t12:5_10": "Imissāva “ye keci kusalā dhammā,",
  "tika-abh09t12:5_11": "sabbe te kusalamūlā”ti pucchāya vibhaṅganayena idaṁ vissajjanamukhaṁ.",
  "tika-abh09t12:5_12": "“Tīṇeva kusalamūlāni,",
  "tika-abh09t12:5_13": "avasesā kusalā dhammā na kusalamūlā”ti tassā cāyamattho –",
  "tika-abh09t12:5_14": "na te sabbe kusalā dhammā kusalamūlāni honti,",
  "tika-abh09t12:5_15": "alobhādīni pana tīṇeva kusalamūlānīti.",
  "tika-abh09t12:5_16": "Ye vā pana kusalamūlā tayo alobhādayo kusalānaṁ mūlāti vuttā,",
  "tika-abh09t12:5_17": "sabbe te kusalā dhammāti kiṁ te sabbe tayopi dhammā kusalāti pucchā.",
  "tika-abh09t12:5_18": "Tassā niddese “āmantā”ti vissajjanaṁ.",
  "tika-abh09t12:5_19": "Tassa tesaṁ tiṇṇaṁ mūlānaṁ kusalabhāvampi sampaṭicchāmīti attho.",
  "tika-abh09t12:5_20": "Ayaṁ tāva mūlanaye mūlayamakanayo.",
  "tika-abh09t12:6_0": "Ekamūlayamake pana sabbe te kusalamūlena ekamūlāti gaṇanaṭṭhena ekamūlakaṁ aggahetvā samānatthena gahetabbā,",
  "tika-abh09t12:6_1": "ayaṁ hettha attho –",
  "tika-abh09t12:6_2": "“sabbe te kusalamūlena ekaṁ samānaṁ mūlaṁ etesanti ekamūlā”ti.",
  "tika-abh09t12:6_3": "Yaṁ phassassa mūlaṁ,",
  "tika-abh09t12:6_4": "kiṁ tadeva vedanādīnanti ayaṁ pucchā.",
  "tika-abh09t12:6_5": "Atha nesaṁ tathābhāvaṁ sampaṭicchanavasena “āmantā”ti vibhaṅge vissajjanaṁ.",
  "tika-abh09t12:6_6": "Ye vā pana kusalamūlena ekamūlā,",
  "tika-abh09t12:6_7": "sabbe te dhammā kusalāti pucchā.",
  "tika-abh09t12:6_8": "Tassā pana kusalacittasamuṭṭhānaṁ rūpaṁ kusalamūlena ekamūlameva,",
  "tika-abh09t12:6_9": "na kusalaṁ,",
  "tika-abh09t12:6_10": "phassādidhammajātaṁ pana kusalamūlena ekamūlañceva kusalañcāti idaṁ vissajjanaṁ.",
  "tika-abh09t12:6_11": "Yatheva hi phassādīnaṁ alobhādayo suppatiṭṭhitabhāvasādhanena hetupaccayattā mūlaṁ,",
  "tika-abh09t12:6_12": "tathā taṁsamuṭṭhānarūpassāpīti taṁrūpampi arūpadhammehi saddhiṁ samānamūlanti vuccati,",
  "tika-abh09t12:6_13": "na pana kusalaṁ anavajjasukhavipākattābhāvā.",
  "tika-abh09t12:6_14": "Ekamūlayamakanayo.",
  "tika-abh09t12:7_0": "Aññamaññamūlayamake pana “ye keci kusalā”ti apucchitvā “ye keci kusalamūlena ekamūlā”ti pucchā katā. Kasmā?",
  "tika-abh09t12:7_1": "Imināpi byañjanena tassevatthassa sambhavadassanatthaṁ,",
  "tika-abh09t12:7_2": "kusalasamuṭṭhānarūpassāpi sampiṇḍanatthañca.",
  "tika-abh09t12:7_3": "Aññamaññamūlāti sabbeva te kiṁ aññamaññassa hetupaccayaṭṭhena mūlāni hontīti pucchā.",
  "tika-abh09t12:7_4": "Tassā yāni dve tīṇi mūlāni ekato uppajjanti,",
  "tika-abh09t12:7_5": "tāneva ekamūlāni ceva aññamaññamūlāni ca,",
  "tika-abh09t12:7_6": "avasesā kusalamūlasahajātā rūpārūpadhammā kusalamūlena ekamūlāva,",
  "tika-abh09t12:7_7": "na ca aññamaññamūlāti vissajjanaṁ.",
  "tika-abh09t12:7_8": "Tasseva paṭilomanaye sabbe te aññamaññamūlā alobhādayo kusalāti pucchā.",
  "tika-abh09t12:7_9": "Āmantāti vissajjanaṁ. Mūlanayo.",
  "tika-abh09t12:8_0": "Yathā ca mūlanaye mūlayamakaekamūlayamakaaññamaññamūlayamakavasena chabbidhā pucchāvissajjananayā vuttā,",
  "tika-abh09t12:8_1": "evaṁ mūlamūlanayādīsupi veditabbā.",
  "tika-abh09t12:8_2": "Ayaṁ panettha viseso –",
  "tika-abh09t12:8_3": "sabbe te kusalamūlamūlāti sabbe te kusalamūlasaṅkhātā mūlā,",
  "tika-abh09t12:8_4": "kusalamūlamūlātveva attho.",
  "tika-abh09t12:8_5": "Ekamūlamūlāti samānaṭṭhena ekameva mūlamūlaṁ etesanti ekamūlamūlā,",
  "tika-abh09t12:8_6": "samānamūlamūlātveva attho.",
  "tika-abh09t12:8_7": "Aññamaññamūlamūlāti aññamaññassa mūlaṁ aññamaññamūlaṁ,",
  "tika-abh09t12:8_8": "taṁ hetupaccayaṭṭhena mūlaṁ etesanti aññamaññamūlamūlā,",
  "tika-abh09t12:8_9": "aññamaññamūlamūlātveva attho.",
  "tika-abh09t12:8_10": "Sesaṁ tādisamevāti.",
  "tika-abh09t12:8_11": "Mūlamūlanayo.",
  "tika-abh09t12:9_0": "Mūlakanaye pana sabbe te kusalamūlakāti sabbe te kusalā hetupaccayaṭṭhena kusalabhūtaṁ mūlaṁ etesanti kusalamūlakāti pucchā.",
  "tika-abh09t12:9_1": "Āmantāti vissajjanaṁ.",
  "tika-abh09t12:9_2": "“Ye vā pana kusalamūlakā,",
  "tika-abh09t12:9_3": "sabbe te dhammā kusalā”ti pucchā.",
  "tika-abh09t12:9_4": "Yaṁ rūpaṁ,",
  "tika-abh09t12:9_5": "taṁ ṭhapetvā sesaṁ kusalanti vissajjanaṁ,",
  "tika-abh09t12:9_6": "sesaṁ tādisamevāti.",
  "tika-abh09t12:9_7": "Mūlakanayo.",
  "tika-abh09t12:10_0": "Mūlamūlakanaye pana kusalamūlamūlakāti kusalamūlasaṅkhātaṁ mūlaṁ etesanti kusalamūlamūlakā.",
  "tika-abh09t12:10_1": "Sesaṁ tādisamevāti.",
  "tika-abh09t12:11_0": "Ayaṁ tāva kusalapadesu pucchāvissajjananayo.",
  "tika-abh09t12:11_1": "Akusalapadādīsupi eseva nayo.",
  "tika-abh09t12:11_2": "Ayaṁ pana viseso –",
  "tika-abh09t12:11_3": "akusalapadamūlesu ekamūlayamake “ye keci akusalā dhammā,",
  "tika-abh09t12:11_4": "sabbe te akusalamūlena ekamūlā”ti paṭhamapucchāya “ahetukaṁ akusalaṁ akusalamūlena ekamūla”nti niddese vissajjanaṁ kataṁ.",
  "tika-abh09t12:11_5": "Tattha ahetukaṁ akusalanti dvīsu mohamūlacittesu mohaṁ sandhāya vuttaṁ,",
  "tika-abh09t12:11_6": "abyākatapadamūlesu ekamūlayamake “ye keci abyākatā dhammā,",
  "tika-abh09t12:11_7": "sabbe te abyākatamūlena ekamūlā”ti pucchāya “ahetukaṁ abyākataṁ ṭhapetvā sesā abyākatamūlena ekamūlakā”ti vissajjanaṁ.",
  "tika-abh09t12:11_8": "Tattha ahetukaṁ abyākatanti aṭṭhārasāhetukacittuppādā, rūpaṁ,",
  "tika-abh09t12:11_9": "nibbānañca.",
  "tika-abh09t12:11_10": "Ettha ca kiñcāpi sahetukaabyākatacittasamuṭṭhānarūpampi abyākatamūlena ekamūlameva,",
  "tika-abh09t12:11_11": "taṁ pana abbohārikaṁ katvā niddese ekato labbhamānakavasenapetaṁ vissajjanaṁ katanti veditabbaṁ.",
  "tika-abh09t12:12_0": "Nāmapadamūlesu ca “ye keci nāmā dhammā,",
  "tika-abh09t12:12_1": "sabbe te nāmamūlā”ti pucchāya “naveva nāmamūlāni,",
  "tika-abh09t12:12_2": "avasesā nāmā dhammā,",
  "tika-abh09t12:12_3": "na nāmamūlā”ti vissajjanaṁ.",
  "tika-abh09t12:12_4": "Ekamūlanaye panettha “ye keci nāmā dhammā,",
  "tika-abh09t12:12_5": "sabbe te nāmamūlena ekamūlā”ti pucchā.",
  "tika-abh09t12:12_6": "“Ahetukaṁ nāmaṁ ṭhapetvā sesaṁ nāmamūlena ekamūla”nti vissajjanaṁ.",
  "tika-abh09t12:12_7": "Tattha ahetukacittuppādavicikicchuddhaccasampayuttamohanibbānavasena ahetukaṁ nāmaṁ veditabbaṁ.",
  "tika-abh09t12:12_8": "Sesaṁ sabbattha kusalapade vuttānusārena suviññeyyamevāti.",
  "tika-abh09t12:12_9": "Ayaṁ mūlavāre nayo.",
  "tika-abh09t12:13_0": "Ito paresu hetuvārādīsu navasu vāresu mūlavārasadisova sabbattha saṁvaṇṇanānayo.",
  "tika-abh09t12:13_1": "Hetuādipadamattameva hettha viseso,",
  "tika-abh09t12:13_2": "tāni ca mūla-saddapariyāyato alobhādihetukāneva.",
  "tika-abh09t12:13_3": "Alobhādayo hi sahajātadhammasaṅkhātassa attano phalassa patiṭṭhānaṭṭhena mūlaṁ.",
  "tika-abh09t12:13_4": "Tassa nipphādanatthaṁ hinoti pavattatīti hetu,",
  "tika-abh09t12:13_5": "“handa naṁ gaṇhathā”ti dassentaṁ viya attano phalaṁ nidetīti nidānaṁ.",
  "tika-abh09t12:13_6": "Etasmā phalaṁ sambhavatīti sambhavo.",
  "tika-abh09t12:13_7": "Pabhavatīti pabhavo.",
  "tika-abh09t12:13_8": "Samuṭṭhāti taṁ ettha,",
  "tika-abh09t12:13_9": "etenāti vā samuṭṭhānaṁ.",
  "tika-abh09t12:13_10": "Taṁ āharatīti āhāro.",
  "tika-abh09t12:13_11": "Apaṭikkhipitabbaṭṭhena tena ālambīyatīti ālambaṇaṁ.",
  "tika-abh09t12:13_12": "Etaṁ paṭicca taṁ etīti paccayo.",
  "tika-abh09t12:13_13": "Etasmā taṁ samudetīti samudayo.",
  "tika-abh09t12:13_14": "Sabbaṁ kāraṇapariyāyena vuttā “mūlaṁ hetu nidānañcā”ti gāthā dasannampi vārānaṁ uddānagāthā nāma.",
  "tika-abh09t12:13_15": "Ayaṁ mūlayamakamātikatthavaṇṇanānayo.",
  "tika-abh09t12:14_0": "Khandhayamakamātikatthavaṇṇanā",
  "tika-abh09t12:15_0": "Khandhayamakapāḷiyā pana pāḷivavatthānaṁ tāva evaṁ veditabbaṁ –",
  "tika-abh09t12:15_1": "“pañcakkhandhā”ti padaṁ ādiṁ katvā yāva “na khandhā na saṅkhārā”ti padaṁ,",
  "tika-abh09t12:15_2": "tāva pavattā ayaṁ khandhayamakamātikā nāma.",
  "tika-abh09t12:15_3": "Sā paṇṇattivārassa “uddesavāro”tipi “pucchāvāro”tipi vuccati.",
  "tika-abh09t12:15_4": "So ca padasodhanavāro padasodhanamūlacakkavāro suddhakhandhavāro suddhakhandhamūlacakkavāroti catūhi nayavārehi paṭimaṇḍito.",
  "tika-abh09t12:15_5": "Tattha “rūpaṁ rūpakkhandho,",
  "tika-abh09t12:15_6": "rūpakkhandho rūpa”ntiādinā nayena padameva sodhetvā gato padasodhanavāro nāma.",
  "tika-abh09t12:15_7": "So anulomapaṭilomavasena duvidho hoti.",
  "tika-abh09t12:15_8": "Tassa anulomavāre “rūpaṁ rūpakkhandho,",
  "tika-abh09t12:15_9": "rūpakkhandho rūpa”ntiādīni pañca yamakāni.",
  "tika-abh09t12:15_10": "Paṭilomavārepi “na rūpaṁ na rūpakkhandho,",
  "tika-abh09t12:15_11": "na rūpakkhandho na rūpa”ntiādinā pañca vārā.",
  "tika-abh09t12:16_0": "Tato paraṁ tesaññeva padasodhanavāre sodhitānaṁ khandhānaṁ “rūpaṁ rūpakkhandho,",
  "tika-abh09t12:16_1": "khandhā vedanākkhandho”tiādinā nayena ekekakhandhamūlakāni cattāri cattāri cakkāni bandhitvā gato padasodhanamūlakānaṁ",
  "tika-abh09t12:16_2": "cakkānaṁ atthitāya padasodhanamūlacakkavāro nāma.",
  "tika-abh09t12:16_3": "Sopi anulomapaṭilomavasena duvidho hoti.",
  "tika-abh09t12:16_4": "Tassa anulomavāre “rūpaṁ rūpakkhandho,",
  "tika-abh09t12:16_5": "khandhā vedanākkhandho”tiādīni ekekakhandhamūlakāni cattāri cattāri katvā vīsati yamakāni.",
  "tika-abh09t12:16_6": "Paṭilomavārepi “na rūpaṁ na rūpakkhandho,",
  "tika-abh09t12:16_7": "na khandhā na vedanākkhandho”tiādīni vīsatimeva.",
  "tika-abh09t12:17_0": "Tato paraṁ “rūpaṁ khandho,",
  "tika-abh09t12:17_1": "khandhā rūpa”ntiādinā nayena suddhakhandhavaseneva gato suddhakhandhavāro nāma.",
  "tika-abh09t12:17_2": "Sopi anulomapaṭilomavasena duvidho hoti.",
  "tika-abh09t12:17_3": "Tassa anulomavāre “rūpaṁ khandho,",
  "tika-abh09t12:17_4": "khandhā rūpa”ntiādīni pañca yamakāni.",
  "tika-abh09t12:17_5": "Paṭilomavārepi “na rūpaṁ na khandho,",
  "tika-abh09t12:17_6": "na khandhā na rūpa”ntiādīni pañceva.",
  "tika-abh09t12:18_0": "Tato paraṁ tesaññeva suddhakhandhānaṁ “rūpaṁ khandho,",
  "tika-abh09t12:18_1": "khandhā vedanā”tiādinā nayena ekekakhandhamūlakāni cattāri cattāri cakkāni bandhitvā gato suddhakhandhamūlakānaṁ",
  "tika-abh09t12:18_2": "cakkānaṁ atthitāya suddhakhandhamūlacakkavāro nāma.",
  "tika-abh09t12:18_3": "Sopi anulomapaṭilomavasena duvidho hoti.",
  "tika-abh09t12:18_4": "Tassa anulomavāre “rūpaṁ khandho,",
  "tika-abh09t12:18_5": "khandhā vedanā”tiādīni ekekakhandhamūlakāni cattāri cattāri katvā vīsati yamakāni.",
  "tika-abh09t12:18_6": "Paṭilomavārepi “na rūpaṁ na khandho,",
  "tika-abh09t12:18_7": "na khandhā na vedanā”tiādīni vīsatimeva.",
  "tika-abh09t12:18_8": "Evamettha catūsu nayavāresu ekaṁ yamakasataṁ,",
  "tika-abh09t12:18_9": "dve pucchāsatāni,",
  "tika-abh09t12:18_10": "ekekapucchāya sanniṭṭhānasaṁsayavasena dve dve atthe katvā cattāri ca atthasatāni uddiṭṭhānīti veditabbāni.",
  "tika-abh09t12:19_0": "Evametissā pāḷivavatthānaṁ viditvā idāni anuttānapadatthānusārena vibhaṅganayasahitasaṅkhepatthavaṇṇanānayo evaṁ veditabbo.",
  "tika-abh09t12:19_1": "Pañcakkhandhāti ayaṁ yamakavasena pucchitabbānaṁ khandhānaṁ uddeso.",
  "tika-abh09t12:19_2": "Rūpakkhandho…pe…",
  "tika-abh09t12:19_3": "viññāṇakkhandhoti tesaññeva pabhedato nāmavavatthānaṁ.",
  "tika-abh09t12:19_4": "Tato paraṁ padasodhanavārādayo cattāro nayavārā.",
  "tika-abh09t12:19_5": "Tattha rūpaṁ rūpakkhandhoti yaṁ kiñci “rūpa”nti vuccati,",
  "tika-abh09t12:19_6": "sabbaṁ taṁ “rūpakkhandho”ti pucchatīti vacanasodhanatthaṁ pucchā.",
  "tika-abh09t12:19_7": "Tassā ca “piyarūpaṁ sātarūpaṁ rūpaṁ na rūpakkhandho,",
  "tika-abh09t12:19_8": "rūpakkhandho rūpañceva rūpakkhandho cā”ti idaṁ niddesanayena vissajjanaṁ.",
  "tika-abh09t12:19_9": "Tattha piyarūpaṁ sātarūpantiādīsu yaṁ “rūpa”nti vuttaṁ,",
  "tika-abh09t12:19_10": "taṁ rūpameva na rūpakkhandho.",
  "tika-abh09t12:19_11": "Yo pana “rūpakkhandho”ti vutto,",
  "tika-abh09t12:19_12": "so “rūpa”ntipi “rūpakkhandho”tipi vattuṁ vaṭṭatīti attho.",
  "tika-abh09t12:19_13": "Rūpakkhandho rūpanti ettha pana “āmantā”ti vissajjanaṁ rūpakkhandhassa niyamena rūpanti vattabbattā.",
  "tika-abh09t12:19_14": "Vedanā vedanākkhandhoti pucchāya,",
  "tika-abh09t12:19_15": "vedanākkhandho vedanāti pucchāya ca “āmantā”ti vissajjanaṁ.",
  "tika-abh09t12:19_16": "Saññāsaññākkhandhoti pucchāya “papañcasaññā”tiādīsu āgatā diṭṭhisaññā saññā na saññākkhandho,",
  "tika-abh09t12:19_17": "saññākkhandho saññā ceva saññākkhandho cāti vissajjanaṁ.",
  "tika-abh09t12:19_18": "Saññākkhandho saññāti pucchāya ca “āmantā”ti vissajjanaṁ.",
  "tika-abh09t12:19_19": "Saṅkhārā saṅkhārakkhandhoti pucchāya “aniccā vata saṅkhārā”tiādīsu āgato saṅkhārakkhandho,",
  "tika-abh09t12:19_20": "tato avasesā saṅkhatadhammā saṅkhārā na saṅkhārakkhandhoti vissajjanaṁ.",
  "tika-abh09t12:19_21": "Saṅkhārakkhandho saṅkhārāti pucchāya “āmantā”ti vissajjanaṁ.",
  "tika-abh09t12:19_22": "Viññāṇaṁviññāṇakkhandhoti pucchāya,",
  "tika-abh09t12:19_23": "viññāṇakkhandho viññāṇanti pucchāya ca “āmantā”ti vissajjanaṁ.",
  "tika-abh09t12:20_0": "Paṭilomavāre na rūpaṁ na rūpakkhandhoti pucchāya “āmantā”ti vissajjanaṁ.",
  "tika-abh09t12:20_1": "Tassa rūpa-saddavacanīyā dhammā rūpakkhandho na hontīti attho.",
  "tika-abh09t12:20_2": "Na rūpakkhandho na rūpanti pucchāya rūpakkhandhavirahitā “piyarūpaṁ sātarūpa”nti vuttā dhammā na rūpakkhandho, rūpaṁ,",
  "tika-abh09t12:20_3": "piyarūpasātarūparūpakkhandhavirahitā pana dhammā na rūpakkhandho ceva na rūpañcāti vissajjanaṁ.",
  "tika-abh09t12:20_4": "Na vedanā na vedanākkhandhoti pucchāya,",
  "tika-abh09t12:20_5": "na vedanākkhandho na vedanāti pucchāya,",
  "tika-abh09t12:20_6": "na saññā na saññākkhandhoti pucchāya ca “āmantā”ti vissajjanaṁ.",
  "tika-abh09t12:20_7": "Na saṅkhārā na saṅkhārakkhandhoti pucchāya “āmantā”ti vissajjanaṁ.",
  "tika-abh09t12:20_8": "Na saññākkhandho na saññāti pucchāya pana diṭṭhisaññā na saññākkhandho, saññā,",
  "tika-abh09t12:20_9": "taṁ diṭṭhisaññaṁ,",
  "tika-abh09t12:20_10": "saññākkhandhañca ṭhapetvā avasesā na ceva saññā na ca saññākkhandhoti vissajjanaṁ.",
  "tika-abh09t12:20_11": "Na saṅkhārā na saṅkhārakkhandhoti pucchāya “āmantā”ti vissajjanaṁ.",
  "tika-abh09t12:20_12": "Na saṅkhārakkhandho na saṅkhārāti pucchāya saṅkhārakkhandhaṁ ṭhapetvā avasesasaṅkhatadhammā na saṅkhārakkhandho, saṅkhārā,",
  "tika-abh09t12:20_13": "asaṅkhatā pana dhātu na ceva saṅkhārā na ca saṅkhārakkhandhoti vissajjanaṁ.",
  "tika-abh09t12:20_14": "Na viññāṇaṁ na viññāṇakkhandhoti pucchāya,",
  "tika-abh09t12:20_15": "na viññāṇakkhandho na viññāṇanti pucchāya ca “āmantā”ti vissajjanaṁ.",
  "tika-abh09t12:20_16": "Imināva nayena ito paresupi sabbattha vissajjananayo veditabbo,",
  "tika-abh09t12:20_17": "visesamattameva pana vakkhāma.",
  "tika-abh09t12:21_0": "Padasodhanamūlacakkavāre pana ayaṁ viseso –",
  "tika-abh09t12:21_1": "khandhā vedanākkhandhoti ye keci khandhā,",
  "tika-abh09t12:21_2": "sabbe te vedanākkhandhoti pucchā.",
  "tika-abh09t12:21_3": "Tassā “vedanākkhandho khandho ceva vedanākkhandho ca,",
  "tika-abh09t12:21_4": "avasesā pana khandhā,",
  "tika-abh09t12:21_5": "na vedanākkhandho”ti vissajjanaṁ.",
  "tika-abh09t12:21_6": "Sesesupi eseva nayo.",
  "tika-abh09t12:21_7": "Paṭilome pana na khandhā na vedanākkhandhoti pucchāya “āmantā”ti vissajjanaṁ.",
  "tika-abh09t12:21_8": "Ettha ca ye paññattinibbānasaṅkhātā dhammā khandhāpi na honti,",
  "tika-abh09t12:21_9": "te yasmā vedanākkhandhopi na hoti,",
  "tika-abh09t12:21_10": "tasmā “āmantā”ti vissajjanaṁ,",
  "tika-abh09t12:21_11": "sesaṁ suviññeyyameva.",
  "tika-abh09t12:21_12": "Padasodhanamūlacakkavāro.",
  "tika-abh09t12:22_0": "Suddhakhandhavāre pana “rūpaṁ khandho”ti pucchāya “āmantā”ti vissajjanaṁ piyarūpādīnañca pañcasu khandhesu saṅgahitattā.",
  "tika-abh09t12:22_1": "“Khandhā rūpa”ntiādīsu ye keci khandhā,",
  "tika-abh09t12:22_2": "sabbe te rūpakkhandhotiādinā attho gahetabbo.",
  "tika-abh09t12:22_3": "Teneva hissa niddese “khandhā rūpa”ntiādinā padaṁ anuddharitvā “khandhā rūpakkhandho”tiādinā atthavaseneva",
  "tika-abh09t12:22_4": "padaṁ uddharitvā “rūpakkhandho khandho ceva rūpakkhandho ca,",
  "tika-abh09t12:22_5": "avasesā khandhā,",
  "tika-abh09t12:22_6": "na rūpakkhandho”ti vissajjanaṁ kataṁ.",
  "tika-abh09t12:22_7": "Teneva ca kāraṇena suddhakhandhavāroti vutto.",
  "tika-abh09t12:22_8": "Vacanasodhane viya hi ettha na vacanaṁ pamāṇaṁ,",
  "tika-abh09t12:22_9": "yathā pana suddhakhandhā labbhanti,",
  "tika-abh09t12:22_10": "tathā tathā atthova pamāṇaṁ.",
  "tika-abh09t12:22_11": "Parato āyatanayamakamātikādīsupi eseva nayo.",
  "tika-abh09t12:22_12": "Paṭilome “na rūpaṁ na khandho”ti yaṁ dhammajātaṁ rūpaṁ na hoti,",
  "tika-abh09t12:22_13": "taṁ khandhopi na hotīti pucchā,",
  "tika-abh09t12:22_14": "tassā “rūpakkhandhavirahitā khandhā, na rūpaṁ,",
  "tika-abh09t12:22_15": "tathā nibbānaṁ na pana rūpañceva na khandho cā”ti vissajjanaṁ.",
  "tika-abh09t12:22_16": "Sesaṁ suviññeyyameva.",
  "tika-abh09t12:22_17": "Suddhakhandhavāro.",
  "tika-abh09t12:23_0": "Suddhakhandhamūlacakkavārepi “khandhā vedanākkhandho”tiādinā heṭṭhā vuttanayena attho veditabboti ayaṁ paṇṇattivāre nayo.",
  "tika-abh09t12:24_0": "Yasmā pana niddese imissā pana mātikāya paṇṇattivārasaṅkhātaṁ niddesaṁ vatvā tato imaṁ mātikākkamaṁ muñcitvā",
  "tika-abh09t12:24_1": "aparena pariyāyena aññepi uddesavāravirahitā “pavattivāro pariññāvāro”ti dve mahāvārā pucchāvissajjanavasena vuttā,",
  "tika-abh09t12:24_2": "tasmā tesaṁ dvinnampi vārānaṁ nayo dassetabbo.",
  "tika-abh09t12:24_3": "Tato pavattivāre tāva pāḷivavatthānapubbikā mukhamattappakāsanā –",
  "tika-abh09t12:24_4": "imasmiṁ hi uppādavāro nirodhavāro uppādanirodhavāroti tayo antaravārā honti.",
  "tika-abh09t12:24_5": "Tattha uppādavāre tāva tiṇṇaṁ addhānaṁ vasena cha kālabhedā honti paccuppanno, atīto, anāgato,",
  "tika-abh09t12:24_6": "paccuppannenātīto,",
  "tika-abh09t12:24_7": "paccuppannenānāgato,",
  "tika-abh09t12:24_8": "atītenānāgatoti.",
  "tika-abh09t12:24_9": "Evametesu chasu kālabhedesu yvāyaṁ paṭhamo paccuppanno,",
  "tika-abh09t12:24_10": "tattha puggalato okāsato puggalokāsatoti tayo vārā honti.",
  "tika-abh09t12:25_0": "Tattha “yassa rūpakkhandho uppajjati,",
  "tika-abh09t12:25_1": "tassa vedanākkhandho uppajjatīti?",
  "tika-abh09t12:25_2": "Asaññasattaṁ upapajjantānaṁ tesaṁ rūpakkhandho uppajjati,",
  "tika-abh09t12:25_3": "no ca tesaṁ vedanākkhandho uppajjati.",
  "tika-abh09t12:25_4": "Pañcavokāraṁ upapajjantānaṁ tesaṁ rūpakkhandho ca uppajjati,",
  "tika-abh09t12:25_5": "vedanākkhandho ca uppajjati.",
  "tika-abh09t12:25_6": "Yassa vā pana vedanākkhandho uppajjati,",
  "tika-abh09t12:25_7": "tassa rūpakkhandho uppajjatīti?",
  "tika-abh09t12:25_8": "Arūpaṁ upapajjantānaṁ tesaṁ vedanākkhandho uppajjati,",
  "tika-abh09t12:25_9": "no ca tesaṁ rūpakkhandho uppajjati.",
  "tika-abh09t12:25_10": "Pañcavokāraṁ upapajjantānaṁ tesaṁ vedanākkhandho ca uppajjati,",
  "tika-abh09t12:25_11": "rūpakkhandho ca uppajjati.",
  "tika-abh09t12:25_12": "Yassa rūpakkhandho uppajjati…pe…",
  "tika-abh09t12:25_13": "tassa viññāṇakkhandho uppajjati…pe…",
  "tika-abh09t12:25_14": "yassa vā pana viññāṇakkhandho uppajjati,",
  "tika-abh09t12:25_15": "tassa rūpakkhandho uppajjatīti…pe…",
  "tika-abh09t12:25_16": "pañcavokāraṁ …pe…",
  "tika-abh09t12:25_17": "uppajjatī”ti evaṁ rūpakkhandhamūlakāni cattāri,",
  "tika-abh09t12:25_18": "“yassa vedanākkhandho uppajjati,",
  "tika-abh09t12:25_19": "tassa saññākkhandho uppajjatī”tiādinā ca vedanākkhandhamūlakāni tīṇi,",
  "tika-abh09t12:25_20": "saññākkhandhamūlakāni dve,",
  "tika-abh09t12:25_21": "saṅkhārakkhandhamūlakaṁ ekanti evametāni paccuppannakāle puggalavāre anulomanaye dasa yamakāni honti.",
  "tika-abh09t12:25_22": "Tattha rūpakkhandhamūlakesu catūsu ādito ekameva pāḷiyaṁ vissajjitaṁ,",
  "tika-abh09t12:25_23": "sesāni tena sadisavissajjanānīti tantiyā lahubhāvatthaṁ saṁkhittāni.",
  "tika-abh09t12:26_0": "Vedanākkhandhamūlake pana sabbattha “āmantā”ti ekasadisameva vissajjanaṁ.",
  "tika-abh09t12:26_1": "Vedanādīsu uppannesu niyamena saññādīnaṁ uppajjanato tattha sabbāni saṁkhittāni.",
  "tika-abh09t12:26_2": "Yathā ca puggalavāre dasa yamakāni,",
  "tika-abh09t12:26_3": "evaṁ okāsavārepi “yattha rūpakkhandho uppajjati,",
  "tika-abh09t12:26_4": "tattha vedanākkhandho uppajjatīti?",
  "tika-abh09t12:26_5": "Asaññasatte tattha…pe…",
  "tika-abh09t12:26_6": "pañcavokāre tattha…pe…",
  "tika-abh09t12:26_7": "uppajjatī”tiādinā,",
  "tika-abh09t12:26_8": "puggalokāsavārepi “yassa yattha rūpakkhandho uppajjati,",
  "tika-abh09t12:26_9": "tassa tattha vedanākkhandho uppajjatīti?",
  "tika-abh09t12:26_10": "Asaññasattaṁ…pe…",
  "tika-abh09t12:26_11": "pañcavokāraṁ…pe…",
  "tika-abh09t12:26_12": "uppajjatī”tiādinā.",
  "tika-abh09t12:26_13": "Paccuppannakāle tīsu vāresu anulomanaye tiṁsa yamakā honti.",
  "tika-abh09t12:26_14": "Yathā anulomanaye tiṁsa,",
  "tika-abh09t12:26_15": "evaṁ paṭilomanayepi “yassa rūpakkhandho nuppajjati,",
  "tika-abh09t12:26_16": "tassa vedanākkhandho nuppajjatīti?",
  "tika-abh09t12:26_17": "Arūpaṁ upapajjantānaṁ tesaṁ rūpakkhandho nuppajjati,",
  "tika-abh09t12:26_18": "no ca tesaṁ vedanākkhandho nuppajjati.",
  "tika-abh09t12:26_19": "Sabbesaṁ cavantānaṁ tesaṁ rūpakkhandho ca nuppajjati vedanākkhandho ca nuppajjati.",
  "tika-abh09t12:26_20": "Yassa vā pana vedanākkhandho nuppajjati,",
  "tika-abh09t12:26_21": "tassa rūpakkhandho nuppajjatīti?",
  "tika-abh09t12:26_22": "Asaññasattaṁ upapajjantānaṁ tesaṁ vedanākkhandho nuppajjati,",
  "tika-abh09t12:26_23": "no ca tesaṁ rūpakkhandho nuppajjati.",
  "tika-abh09t12:26_24": "Sabbesaṁ cavantānaṁ tesaṁ vedanākkhandho ca nuppajjati rūpakkhandho ca nuppajjatī”tiādinā,",
  "tika-abh09t12:26_25": "“yattha rūpakkhandho nuppajjati,",
  "tika-abh09t12:26_26": "tattha vedanākkhandho nuppajjatīti?",
  "tika-abh09t12:26_27": "Uppajjati.",
  "tika-abh09t12:26_28": "Yattha vā pana…pe…",
  "tika-abh09t12:26_29": "nuppajjatīti?",
  "tika-abh09t12:26_30": "Uppajjatī”tiādinā ca,",
  "tika-abh09t12:26_31": "“yassa yattha rūpakkhandho nuppajjati,",
  "tika-abh09t12:26_32": "tassa tattha vedanākkhandho nuppajjatīti…pe…",
  "tika-abh09t12:26_33": "sabbesaṁ cavantānaṁ tadubhayaṁ nuppajjatī”tiādinā cāti tiṁsa yamakā.",
  "tika-abh09t12:26_34": "Evaṁ paccuppannakāle saṭṭhi yamakāni,",
  "tika-abh09t12:26_35": "taddiguṇā pucchā,",
  "tika-abh09t12:26_36": "taddiguṇā ca atthā veditabbā.",
  "tika-abh09t12:27_0": "Tattha yassa rūpakkhandho uppajjatīti yassa puggalassa paṭisandhikkhaṇe rūpakkhandho uppajjati.",
  "tika-abh09t12:27_1": "Tassa vedanākkhandhoti vedanākkhandhopi tassa tasmiṁyeva khaṇe uppajjatīti attho imināva nayena.",
  "tika-abh09t12:27_2": "Tattha asaññasattanti asaññattabhavaṁ paṭisandhivasena upapajjantānaṁ tesaṁ uppajjanakkhaṇe rūpakkhandho uppajjati,",
  "tika-abh09t12:27_3": "no ca tesaṁ acittakattā vedanākkhandho uppajjatīti attho.",
  "tika-abh09t12:27_4": "Imināva nayena “yassa vā pana vedanākkhandho”tiādikesu pucchāvissajjanesu,",
  "tika-abh09t12:27_5": "tato paresupi sabbattha attho veditabbo.",
  "tika-abh09t12:28_0": "Idaṁ panettha uppādanirodhesu niyamalakkhaṇaṁ –",
  "tika-abh09t12:28_1": "sakalepi hi imasmiṁ khandhayamake tattha tattha uppannānaṁ sattānaṁ pavatte yāva maraṇā vā khandhānaṁ",
  "tika-abh09t12:28_2": "apariyantesu uppādanirodhesu vijjamānesupi lahuparivattānaṁ dhammānaṁ vinibbhogaṁ katvā uppādanirodhe",
  "tika-abh09t12:28_3": "dassetuṁ na sukaranti pavattiyaṁ uppādanirodhe anāmasitvā paṭisandhiuppādavaseneva uppādavāro,",
  "tika-abh09t12:28_4": "nirodhamaraṇakāle nirodhavaseneva ca nirodhavāro kathito.",
  "tika-abh09t12:28_5": "Evamettha uppādanirodhesu niyamalakkhaṇaṁ viditvā paṭisandhiuppādameva ca cutinirodhameva ca gahetvā",
  "tika-abh09t12:28_6": "tesu tesu ṭhānesu āgatānaṁ pucchāvissajjanānaṁ atthavinicchayo veditabbo.",
  "tika-abh09t12:29_0": "Paṭilomanaye pana sabbesaṁ cavantānanti maraṇacittassa bhaṅgakkhaṇasamannāgatānaṁ.",
  "tika-abh09t12:29_1": "Tesaṁ hi tattha rūpakkhandho nuppajjati,",
  "tika-abh09t12:29_2": "vedanākkhandho ca cuticittassa uppattikkhaṇe eva uppannattā.",
  "tika-abh09t12:29_3": "“Yattha rūpakkhandho nuppajjati,",
  "tika-abh09t12:29_4": "tattha vedanākkhandho nuppajjatī”ti pucchāya arūpabhavaṁ sandhāya “uppajjatī”ti idaṁ vissajjanaṁ kataṁ,",
  "tika-abh09t12:29_5": "anantarapucchāya asaññibhavaṁ sandhāya “uppajjatī”ti idaṁ vissajjananti veditabbaṁ.",
  "tika-abh09t12:29_6": "Sesaṁ suviññeyyamevāti ayaṁ paccuppannakāle nayo.",
  "tika-abh09t12:30_0": "Yathā ca paccuppannakāle saṭṭhi yamakādīni,",
  "tika-abh09t12:30_1": "evaṁ sesesupi pañcasu kālabhedesu paccekanti gahetabbaṁ.",
  "tika-abh09t12:30_2": "Pucchāvissajjanesu panettha kiñcāpi “yassa rūpakkhandho uppajjittha,",
  "tika-abh09t12:30_3": "tassa vedanākkhandho uppajjitthāti?",
  "tika-abh09t12:30_4": "Āmantā”tiādinā,",
  "tika-abh09t12:30_5": "“yattha rūpakkhandho uppajjittha,",
  "tika-abh09t12:30_6": "tattha vedanākkhandho uppajjitthāti?",
  "tika-abh09t12:30_7": "Pañcavokāre uppajjittha,",
  "tika-abh09t12:30_8": "nāññatthā”tiādinā ca,",
  "tika-abh09t12:30_9": "“yassa yattha rūpakkhandho uppajjittha,",
  "tika-abh09t12:30_10": "tassa tattha vedanākkhandho uppajjitthāti?",
  "tika-abh09t12:30_11": "Pañcavokārānaṁ tesaṁ tattha uppajjittha,",
  "tika-abh09t12:30_12": "nāññatthā”tiādinā ca atītakāle anulomanaye,",
  "tika-abh09t12:30_13": "“yassa rūpakkhandho nuppajjittha,",
  "tika-abh09t12:30_14": "tassa vedanākkhandho nuppajjitthāti?",
  "tika-abh09t12:30_15": "Natthī”tiādinā,",
  "tika-abh09t12:30_16": "“yattha rūpakkhandho nuppajjittha,",
  "tika-abh09t12:30_17": "tattha vedanākkhandho nuppajjitthāti?",
  "tika-abh09t12:30_18": "Uppajjitthā”tiādinā,",
  "tika-abh09t12:30_19": "“yassa yattha rūpakkhandho nuppajjittha,",
  "tika-abh09t12:30_20": "tassa tattha vedanākkhandho nuppajjitthāti?",
  "tika-abh09t12:30_21": "Arūpānaṁ tesaṁ tattha rūpakkhandho nuppajjittha,",
  "tika-abh09t12:30_22": "no ca tesaṁ…pe…",
  "tika-abh09t12:30_23": "suddhāvāsānaṁ tesaṁ tattha tadubhayaṁ nuppajjitthā”tiādinā tīsu vāresu paṭilomanaye ca,",
  "tika-abh09t12:31_0": "“Yassa rūpakkhandho uppajjissati,",
  "tika-abh09t12:31_1": "tassa vedanākkhandho uppajjissatīti?",
  "tika-abh09t12:31_2": "Āmantā”tiādinā,",
  "tika-abh09t12:31_3": "“yattha rūpakkhandho uppajjissati,",
  "tika-abh09t12:31_4": "tattha vedanākkhandho uppajjissatīti…pe…",
  "tika-abh09t12:31_5": "pañcavokāre uppajjissatī”tiādinā,",
  "tika-abh09t12:31_6": "“yassa yattha rūpakkhandho uppajjissati,",
  "tika-abh09t12:31_7": "tassa tattha vedanākkhandho uppajjissati…pe…",
  "tika-abh09t12:31_8": "pañcavokārānaṁ tesaṁ tattha uppajjissatī”tiādinā ca anāgatakāle anulomanaye,",
  "tika-abh09t12:31_9": "“yassa rūpakkhandho nuppajjissati,",
  "tika-abh09t12:31_10": "tassa vedanākkhandho nuppajjissatīti?",
  "tika-abh09t12:31_11": "Ye arūpaṁ upapajjitvā parinibbāyissanti,",
  "tika-abh09t12:31_12": "tesaṁ rūpakkhandho nuppajjissati, netaro,",
  "tika-abh09t12:31_13": "pacchimabhavikānaṁ tadubhayaṁ nuppajjissatī”tiādinā,",
  "tika-abh09t12:31_14": "“yattha rūpakkhandho nuppajjissati,",
  "tika-abh09t12:31_15": "tattha vedanākkhandho nuppajjissatī”tiādinā,",
  "tika-abh09t12:31_16": "“yassa yattha rūpakkhandho nuppajjissati,",
  "tika-abh09t12:31_17": "tassa tattha vedanākkhandho nuppajjissatīti?",
  "tika-abh09t12:31_18": "Arūpānaṁ tesaṁ tattha rūpakkhandho nuppajjissati, netaro,",
  "tika-abh09t12:31_19": "pacchimabhavikānaṁ tadubhayaṁ nuppajjissatī”tiādinā paṭilomanaye ca,",
  "tika-abh09t12:32_0": "“Yassa rūpakkhandho uppajjati,",
  "tika-abh09t12:32_1": "tassa vedanākkhandho uppajjitthā”tiādinā,",
  "tika-abh09t12:32_2": "“yattha rūpakkhandho uppajjati,",
  "tika-abh09t12:32_3": "tattha vedanākkhandho uppajjitthāti…pe…",
  "tika-abh09t12:32_4": "pañcavokāre uppajjatī”tiādinā,",
  "tika-abh09t12:32_5": "“yassa yattha rūpakkhandho uppajjati,",
  "tika-abh09t12:32_6": "tassa tattha vedanākkhandho uppajjitthāti?",
  "tika-abh09t12:32_7": "Suddhāvāsaṁ asaññasattaṁ upapajjantānaṁ tesaṁ tattha rūpakkhandho uppajjati,",
  "tika-abh09t12:32_8": "no ca tesaṁ tattha vedanākkhandho uppajjittha,",
  "tika-abh09t12:32_9": "pañcavokāre pana uppajjitthā”tiādinā paccuppannena atītakāle anulomanaye,",
  "tika-abh09t12:32_10": "“yassa rūpakkhandho nuppajjati,",
  "tika-abh09t12:32_11": "tassa vedanākkhandho nuppajjitthā”tiādinā,",
  "tika-abh09t12:32_12": "“yattha rūpakkhandho nuppajjati,",
  "tika-abh09t12:32_13": "tattha vedanākkhandho nuppajjitthāti?",
  "tika-abh09t12:32_14": "Uppajjitthā”tiādinā,",
  "tika-abh09t12:32_15": "“yassa yattha rūpakkhandho nuppajjati,",
  "tika-abh09t12:32_16": "tassa tattha vedanākkhandho nuppajjitthāti?",
  "tika-abh09t12:32_17": "Pañcavokārā cavantānaṁ arūpānañca tesaṁ tattha rūpakkhandho nuppajjati,",
  "tika-abh09t12:32_18": "no ca tesaṁ tattha vedanākkhandho nuppajjittha,",
  "tika-abh09t12:32_19": "suddhāvāse parinibbantānaṁ asaññasattā cavantānaṁ tesaṁ tattha rūpakkhandho ca nuppajjati vedanākkhandho ca nuppajjitthā”tiādinā paṭilomanaye ca,",
  "tika-abh09t12:33_0": "“Yassa rūpakkhandho uppajjati,",
  "tika-abh09t12:33_1": "tassa vedanākkhandho uppajjissatīti?",
  "tika-abh09t12:33_2": "Pacchimabhavikānaṁ pañcavokāraṁ upapajjantānaṁ tesaṁ rūpakkhandho uppajjatī”tiādinā,",
  "tika-abh09t12:33_3": "“yattha rūpakkhandho uppajjati,",
  "tika-abh09t12:33_4": "tattha vedanākkhandho uppajjissatīti?",
  "tika-abh09t12:33_5": "Pañcavokāre…pe…",
  "tika-abh09t12:33_6": "uppajjissatī”tiādinā ca,",
  "tika-abh09t12:33_7": "“yassa yattha rūpakkhandho uppajjati,",
  "tika-abh09t12:33_8": "tassa tattha vedanākkhandho uppajjissatīti ?",
  "tika-abh09t12:33_9": "Pacchimabhavikānaṁ pañcavokāre…pe…",
  "tika-abh09t12:33_10": "uppajjissatī”tiādinā ca paccuppannena anāgatakāle anulomanaye,",
  "tika-abh09t12:33_11": "“yassa rūpakkhandho nuppajjati,",
  "tika-abh09t12:33_12": "tassa vedanākkhandho nuppajjissatīti pañcavokāre parinibbantānaṁ arūpe pacchimabhavikānaṁ…pe…",
  "tika-abh09t12:33_13": "nuppajjissatī”tiādinā,",
  "tika-abh09t12:33_14": "“yattha rūpakkhandho nuppajjati,",
  "tika-abh09t12:33_15": "tattha vedanākkhandho nuppajjissatīti?",
  "tika-abh09t12:33_16": "Uppajjissatī”tiādinā,",
  "tika-abh09t12:33_17": "“yassa yattha rūpakkhandho nuppajjati,",
  "tika-abh09t12:33_18": "tassa tattha vedanākkhandho nuppajjissatīti…pe…",
  "tika-abh09t12:33_19": "pañcavokāre parinibbantānaṁ arūpe pacchimabhavikānaṁ asaññasattā cavantānaṁ tesaṁ tattha…pe…",
  "tika-abh09t12:33_20": "nuppajjissatī”tiādinā paṭilomanaye ca,",
  "tika-abh09t12:34_0": "“Yassa rūpakkhandho uppajjittha,",
  "tika-abh09t12:34_1": "tassa vedanākkhandho uppajjissatīti?",
  "tika-abh09t12:34_2": "Pacchimabhavikānaṁ uppajjissatī”tiādinā,",
  "tika-abh09t12:34_3": "“yattha rūpakkhandho uppajjittha,",
  "tika-abh09t12:34_4": "tattha vedanākkhandho uppajjissatīti…pe…",
  "tika-abh09t12:34_5": "pañcavokāre uppajjissatī”tiādinā,",
  "tika-abh09t12:34_6": "“yassa yattha rūpakkhandho uppajjittha,",
  "tika-abh09t12:34_7": "tassa tattha vedanākkhandho uppajjissatīti?",
  "tika-abh09t12:34_8": "Pañcavokāre pacchimabhavikānaṁ asaññasattānaṁ…pe…",
  "tika-abh09t12:34_9": "uppajjissatī”tiādinā atītena anāgatakāle anulomanaye,",
  "tika-abh09t12:34_10": "“yassa rūpakkhandho uppajjittha,",
  "tika-abh09t12:34_11": "tassa vedanākkhandho uppajjissatīti?",
  "tika-abh09t12:34_12": "Natthī”tiādinā,",
  "tika-abh09t12:34_13": "“yattha rūpakkhandho nuppajjittha,",
  "tika-abh09t12:34_14": "tattha vedanākkhandho nuppajjissatīti?",
  "tika-abh09t12:34_15": "Uppajjissatī”tiādinā,",
  "tika-abh09t12:34_16": "“yassa yattha rūpakkhandho nuppajjittha,",
  "tika-abh09t12:34_17": "tassa tattha vedanākkhandho nuppajjissatīti…pe…",
  "tika-abh09t12:34_18": "suddhāvāsānaṁ arūpe pacchimabhavikānaṁ tesaṁ tattha rūpakkhandho ca nuppajjittha vedanākkhandho ca nuppajjissatī”tiādinā",
  "tika-abh09t12:34_19": "paṭilomanaye ca suddhā atthavisesā upalabbhanti.",
  "tika-abh09t12:34_20": "Tathāpi ganthavitthārabhayena anavasesato na dassayissāma,",
  "tika-abh09t12:34_21": "dassitanayeneva sabbattha pucchāvissajjanaṁ sakkā paṇḍitena ñātunti ayaṁ uppādavāre nayo.",
  "tika-abh09t12:35_0": "Yathā ca uppādavāre chasu kālabhedesu paccekaṁ puggalādibhedato anulomapaṭilomanayubhayena cha cha vārā,",
  "tika-abh09t12:35_1": "ekekasmiṁ vāre dasa dasa katvā saṭṭhi saṭṭhi yamakāni,",
  "tika-abh09t12:35_2": "sabbānipi saṭṭhiadhikāni tīṇi yamakasatāni,",
  "tika-abh09t12:35_3": "tato dviguṇā pucchā,",
  "tika-abh09t12:35_4": "dviguṇā atthā ca honti,",
  "tika-abh09t12:35_5": "evaṁ nirodhavāre uppādanirodhavārepi veditabbā.",
  "tika-abh09t12:35_6": "Tattha ca “yassa rūpakkhandho nirujjhati,",
  "tika-abh09t12:35_7": "tassa vedanākkhandho nirujjhatīti…pe…",
  "tika-abh09t12:35_8": "pañcavokārā cavantānaṁ…pe…",
  "tika-abh09t12:35_9": "nirujjhatī”tiādinā,",
  "tika-abh09t12:35_10": "“yassa rūpakkhandho na nirujjhati,",
  "tika-abh09t12:35_11": "tassa vedanākkhandho na nirujjhatīti…pe…",
  "tika-abh09t12:35_12": "sabbesaṁ upapajjantānaṁ…pe…",
  "tika-abh09t12:35_13": "na nirujjhatī”tiādinā nirodhavāre,",
  "tika-abh09t12:35_14": "“yassa rūpakkhandho uppajjati,",
  "tika-abh09t12:35_15": "tassa vedanākkhandho nirujjhatīti? No.",
  "tika-abh09t12:35_16": "Yassa rūpakkhandho nuppajjati,",
  "tika-abh09t12:35_17": "tassa vedanākkhandho na nirujjhatīti…pe…",
  "tika-abh09t12:35_18": "arūpaṁ upapajjantānaṁ asaññasattā cavantānaṁ tesaṁ rūpakkhandho ca nuppajjati,",
  "tika-abh09t12:35_19": "vedanākkhandho ca na nirujjhatī”tiādinā uppādanirodhavāre ca heṭṭhā vuttānusārena sabbattha pucchāvissajjananayo ñātabboti ayaṁ pavattivāre nayo.",
  "tika-abh09t12:36_0": "Pariññāvāre pana puggalavārādīsu tīsu puggalavāro ekova labbhati,",
  "tika-abh09t12:36_1": "na okāsapuggalokāsavārā sadisavissajjanattā.",
  "tika-abh09t12:36_2": "Yo hi koci puggalo rūpādiṁ parijānantova,",
  "tika-abh09t12:36_3": "yattha katthaci niruddhopi tādisova hoti,",
  "tika-abh09t12:36_4": "tasmā chasu kālabhedesu anulomato puggalavasena dve dve vārā,",
  "tika-abh09t12:36_5": "ekekasmiṁ vāre dasa dasa katvā vīsati vīsati yamakānīti vīsaṁ yamakasataṁ,",
  "tika-abh09t12:36_6": "taddiguṇā pucchā,",
  "tika-abh09t12:36_7": "taddiguṇā ca atthā veditabbā.",
  "tika-abh09t12:36_8": "Tattha ca “yo rūpakkhandhaṁ parijānāti,",
  "tika-abh09t12:36_9": "so vedanākkhandhaṁ parijānātīti?",
  "tika-abh09t12:36_10": "Āmantā”tiādinā ca,",
  "tika-abh09t12:36_11": "“yo rūpakkhandhaṁ na parijānāti,",
  "tika-abh09t12:36_12": "so vedanākkhandhaṁ na parijānātīti?",
  "tika-abh09t12:36_13": "Āmantā”ti ādinā ca anulomapaṭilomato ādito tīsu kālesu sabbapucchānaṁ “āmantā āmantā”tveva vissajjanaṁ.",
  "tika-abh09t12:36_14": "Itaresu pana tīsu missakakālesu “yo rūpakkhandhaṁ parijānāti,",
  "tika-abh09t12:36_15": "so vedanākkhandhaṁ parijānitthāti? No.",
  "tika-abh09t12:36_16": "Yo vā pana…pe…",
  "tika-abh09t12:36_17": "no”ti evaṁ itarakāladvayepi anulomanaye “no no”tveva vissajjanaṁ.",
  "tika-abh09t12:37_0": "Paṭilomanaye pana “yo rūpakkhandhaṁ na parijānāti,",
  "tika-abh09t12:37_1": "so vedanākkhandhaṁ na parijānitthāti?",
  "tika-abh09t12:37_2": "Arahā rūpakkhandhaṁ na parijānāti,",
  "tika-abh09t12:37_3": "no ca so vedanākkhandhaṁ na parijānittha.",
  "tika-abh09t12:37_4": "Aggamaggasamaṅgiñca arahantañca ṭhapetvā avasesā puggalā rūpakkhandhañca na parijānanti,",
  "tika-abh09t12:37_5": "vedanākkhandhañca na parijāniṁsū”tiādinā,",
  "tika-abh09t12:37_6": "“yo rūpakkhandhaṁ na parijānāti,",
  "tika-abh09t12:37_7": "so vedanākkhandhaṁ na parijānissatīti?",
  "tika-abh09t12:37_8": "Ye maggaṁ paṭilabhissanti,",
  "tika-abh09t12:37_9": "te rūpakkhandhaṁ na parijānanti,",
  "tika-abh09t12:37_10": "no ca vedanākkhandhaṁ na parijānissanti.",
  "tika-abh09t12:37_11": "Arahā ye ca puthujjanā maggaṁ na paṭilabhissanti,",
  "tika-abh09t12:37_12": "te rūpakkhandhañca na parijānanti,",
  "tika-abh09t12:37_13": "vedanākkhandhañca na parijānissantī”tiādinā ca,",
  "tika-abh09t12:37_14": "“yo rūpakkhandhaṁ na parijānittha,",
  "tika-abh09t12:37_15": "so vedanākkhandhaṁ na parijānissantīti?",
  "tika-abh09t12:37_16": "Ye maggaṁ paṭilabhissanti,",
  "tika-abh09t12:37_17": "te rūpakkhandhaṁ na parijāniṁsu,",
  "tika-abh09t12:37_18": "no ca vedanākkhandhaṁ na parijānissanti.",
  "tika-abh09t12:37_19": "Aggamaggasamaṅgī ye ca puthujjanā maggaṁ na paṭilabhissanti,",
  "tika-abh09t12:37_20": "te rūpakkhandhañca na parijāniṁsu,",
  "tika-abh09t12:37_21": "vedanākkhandhañca na parijānissantī”tiādinā ca pucchāvissajjananayo veditabbo.",
  "tika-abh09t12:38_0": "Ettha ca atītānāgatapaccuppannasaṅkhātā tayo addhā pavattivāre cutipaṭisandhivasena na labbhanti,",
  "tika-abh09t12:38_1": "pavatte cittakkhaṇavaseneva labbhanti.",
  "tika-abh09t12:38_2": "Lokuttaramaggakkhaṇasmiṁ hi nibbānārammaṇena cittena pañcasu khandhesu pariññākiccanipphattiyā yaṁ kañci",
  "tika-abh09t12:38_3": "ekaṁ khandhaṁ parijānanto itarampi “parijānātī”ti anulomapañhesu pariññākiccassa matthakappattaṁ aggamaggasamaṅgiṁ",
  "tika-abh09t12:38_4": "sandhāya “āmantā”ti vissajjanaṁ vuttaṁ.",
  "tika-abh09t12:38_5": "“Na parijānātī”ti paṭilomapañhesu puthujjanādayo sandhāya “āmantā”ti vissajjanaṁ vuttanti veditabbaṁ.",
  "tika-abh09t12:38_6": "“Parijānitthā”ti imasmiṁ pana atītakālavāre maggānantare aggaphale ṭhitopi pariññākiccassa niṭṭhitattā parijānitthayeva nāma.",
  "tika-abh09t12:38_7": "“Parijānātī”ti ca aggamaggasamaṅgī vuccati,",
  "tika-abh09t12:38_8": "“parijānissantī”ti puthujjanādayo,",
  "tika-abh09t12:38_9": "tasmā yo na parijānāti,",
  "tika-abh09t12:38_10": "so parijānitthāti vā,",
  "tika-abh09t12:38_11": "parijānissatītiādinā vā vattuṁ asakkuṇeyyatāya “āmantā”ti vissajjanaṁ kataṁ.",
  "tika-abh09t12:39_0": "Paṭilomanaye pana “aggamaggasamaṅgiñca arahantañca ṭhapetvā”ti idaṁ aggamaggasamaṅgino “na parijānātī”ti vacanaṁ,",
  "tika-abh09t12:39_1": "arahato ca “na parijānitthā”ti vattuṁ asakkuṇeyyatāya vuttaṁ,",
  "tika-abh09t12:39_2": "“ye ca puthujjanā maggaṁ na paṭilabhissantī”ti iminā atīte viya anāgatepi anantakālaṁ amuccanakā sattā nāma atthīti dasseti,",
  "tika-abh09t12:39_3": "te ca arahatā niṭṭhitapariññākiccena,",
  "tika-abh09t12:39_4": "“na parijānissantī”ti vattabbataṁ vā āpannena samakā jātā,",
  "tika-abh09t12:39_5": "sabbattha ca ekaṁ khandhaṁ parijānanto sabbaṁ parijānāti,",
  "tika-abh09t12:39_6": "aparijānantopi ca sabbaṁ na parijānātīti veditabbanti ayaṁ khandhayamakamātikatthasaṁvaṇṇanānayo.",
  "tika-abh09t12:40_0": "Āyatanayamakamātikatthavaṇṇanā",
  "tika-abh09t12:41_0": "Āyatanayamakamātikāya pana pāḷivavatthānādikaṁ sabbaṁ khandhayamakamātikāya vuttanayeneva veditabbaṁ aññatra visesā,",
  "tika-abh09t12:41_1": "tatrāyaṁ viseso –",
  "tika-abh09t12:41_2": "“dvādasāyatanānī”ti padaṁ ādiṁ katvā yāva “nāyatanā na mano”ti,",
  "tika-abh09t12:41_3": "tāva pavattā ayaṁ āyatanamātikā nāma.",
  "tika-abh09t12:41_4": "Tattha dvādasāyatanāni uddisitvā yamakavasena pucchāsu khandhapadaṁ ṭhapetvā cakkhādīni pañca ajjhattikāyatanāni paṭhamaṁ vuttāni,",
  "tika-abh09t12:41_5": "pacchā rūpādipañcabāhirāyatanāni,",
  "tika-abh09t12:41_6": "pariyosāne manāyatanadhammāyatanānīti evaṁ pāḷivavatthāne pañhe.",
  "tika-abh09t12:41_7": "Vissajjane pana “cakkhu cakkhāyatananti?",
  "tika-abh09t12:41_8": "Dibbacakkhu paññācakkhu cakkhumeva,",
  "tika-abh09t12:41_9": "na cakkhāyatanaṁ,",
  "tika-abh09t12:41_10": "cakkhāyatanaṁ cakkhu ceva cakkhāyatanañca.",
  "tika-abh09t12:41_11": "Sotaṁ sotāyatananti?",
  "tika-abh09t12:41_12": "Dibbasotaṁ taṇhāsotaṁ sotameva,",
  "tika-abh09t12:41_13": "na sotāyatanaṁ.",
  "tika-abh09t12:41_14": "Ghānaṁ ghānāyatananti?",
  "tika-abh09t12:41_15": "Āmantā…pe…",
  "tika-abh09t12:41_16": "kāyo kāyāyatananti?",
  "tika-abh09t12:41_17": "Nāmakāyo cittakāyotiādi kāyo,",
  "tika-abh09t12:41_18": "na kāyāyatanaṁ.",
  "tika-abh09t12:41_19": "Rūpaṁ rūpāyatananti? Bhūtādi,",
  "tika-abh09t12:41_20": "piyarūpādi ca rūpaṁva,",
  "tika-abh09t12:41_21": "na rūpāyatanaṁ.",
  "tika-abh09t12:41_22": "Saddo saddāyatananti? Āmantā.",
  "tika-abh09t12:41_23": "Gandho gandhāyatananti?",
  "tika-abh09t12:41_24": "Sīlagandhādayo gandhova,",
  "tika-abh09t12:41_25": "na gandhāyatanaṁ.",
  "tika-abh09t12:41_26": "Raso rasāyatananti?",
  "tika-abh09t12:41_27": "Attharasādayo rasova,",
  "tika-abh09t12:41_28": "na rasāyatanaṁ.",
  "tika-abh09t12:41_29": "Dhammo dhammāyatananti?",
  "tika-abh09t12:41_30": "Pariyattidhammādayo dhammova,",
  "tika-abh09t12:41_31": "na dhammāyatanaṁ.",
  "tika-abh09t12:41_32": "Dhammāyatanaṁ dhammoti?",
  "tika-abh09t12:41_33": "Āmantā”ti ayaṁ paṇṇattivāre viseso.",
  "tika-abh09t12:42_0": "Pavattivāre pana “yassa cakkhāyatanaṁ uppajjati,",
  "tika-abh09t12:42_1": "tassa sotāyatanaṁ uppajjatīti?",
  "tika-abh09t12:42_2": "Sacakkhukānaṁ asotakānaṁ upapajjantānaṁ tesaṁ cakkhāyatanaṁ uppajjati,",
  "tika-abh09t12:42_3": "no ca tesaṁ sotāyatanaṁ uppajjati.",
  "tika-abh09t12:42_4": "Sacakkhukānaṁ sasotakānaṁ upapajjantānaṁ tesaṁ cakkhāyatanañca uppajjati,",
  "tika-abh09t12:42_5": "sotāyatanañca uppajjati…pe…",
  "tika-abh09t12:42_6": "yassa rūpāyatanaṁ uppajjati,",
  "tika-abh09t12:42_7": "tassa manāyatanaṁ uppajjatīti?",
  "tika-abh09t12:42_8": "Acittakānaṁ rūpāyatanaṁ uppajjati,",
  "tika-abh09t12:42_9": "no ca tesaṁ manāyatanaṁ uppajjati.",
  "tika-abh09t12:42_10": "Pañcavokāre uppādakkhaṇe tadubhayaṁ uppajjati.",
  "tika-abh09t12:42_11": "Yassa vā pana manāyatanaṁ uppajjati,",
  "tika-abh09t12:42_12": "tassa rūpāyatanaṁ uppajjatīti?",
  "tika-abh09t12:42_13": "Arūpabhavavajjite saññābhave upapajjantānaṁ…pe…",
  "tika-abh09t12:42_14": "uppajjati.",
  "tika-abh09t12:42_15": "Yassa rūpāyatanaṁ uppajjati,",
  "tika-abh09t12:42_16": "tassa dhammāyatanaṁ uppajjatīti? Āmantā.",
  "tika-abh09t12:42_17": "Yassa vā pana…pe…",
  "tika-abh09t12:42_18": "uppajjatīti?",
  "tika-abh09t12:42_19": "Arūpabhavavajjite sabbattha uppajjati.",
  "tika-abh09t12:42_20": "Yassa manāyatanaṁ uppajjati,",
  "tika-abh09t12:42_21": "tassa dhammāyatanaṁ uppajjatīti? Āmantā,",
  "tika-abh09t12:42_22": "yassa vā pana…pe…",
  "tika-abh09t12:42_23": "uppajjatīti?",
  "tika-abh09t12:42_24": "Asaññabhavavajjite sabbattha uppajjatī”ti evaṁ saddāyatanavajjitā sesāyatanamātikāyamakayojanā yathānurūpaṁ veditabbā.",
  "tika-abh09t12:42_25": "Saddāyatanaṁ hi paṭisandhikkhaṇe na labbhati,",
  "tika-abh09t12:42_26": "ayaṁ uppādavāre viseso,",
  "tika-abh09t12:42_27": "iminā nayena nirodhavārādīsu,",
  "tika-abh09t12:42_28": "pariññāvāre ca yojanāviseso veditabbo,",
  "tika-abh09t12:42_29": "sabbattha ca khandhato āyatanānaṁ bahutā ca yamakavārabahutā ca veditabbā.",
  "tika-abh09t12:42_30": "Sesaṁ tādisamevāti ayaṁ āyatanayamakamātikatthasaṁvaṇṇanānayo.",
  "tika-abh09t12:43_0": "Dhātuyamakamātikatthavaṇṇanā",
  "tika-abh09t12:44_0": "Dhātuyamakamātikāya pana pāḷivavatthānaṁ sabbaṁ āyatanayamakamātikāya vuttanayeneva veditabbanti ayaṁ dhātuyamakamātikatthasaṁvaṇṇanānayo.",
  "tika-abh09t12:45_0": "Saccayamakamātikatthavaṇṇanā",
  "tika-abh09t12:46_0": "Saccayamakamātikāya pana khandhayamake vuttanayena vārabhedā,",
  "tika-abh09t12:46_1": "kālādibhedā ca veditabbā,",
  "tika-abh09t12:46_2": "pāḷivavatthāne panettha catunnaṁ saccānaṁ vasena padasodhanavāro padasodhanamūlacakkavāro suddhasaccavāro",
  "tika-abh09t12:46_3": "suddhasaccamūlacakkavāroti imesu catūsu vāresu yamakagaṇanā veditabbā.",
  "tika-abh09t12:46_4": "Pucchāvissajjanesu pana “dukkhaṁ dukkhasaccanti? Āmantā.",
  "tika-abh09t12:46_5": "Dukkhasaccaṁ dukkhanti?",
  "tika-abh09t12:46_6": "Kāyikacetasikaṁ dukkhaṁ ṭhapetvā avasesaṁ dukkhasaccaṁ,",
  "tika-abh09t12:46_7": "na dukkhaṁ.",
  "tika-abh09t12:46_8": "Kāyikacetasikaṁ dukkhaṁ pana dukkhañceva dukkhasaccañca.",
  "tika-abh09t12:46_9": "Samudayo samudayasaccanti?",
  "tika-abh09t12:46_10": "Taṇhaṁ ṭhapetvā avasesā saccavibhaṅge niddiṭṭhā kusalādidhammā samudayo,",
  "tika-abh09t12:46_11": "na samudayasaccaṁ.",
  "tika-abh09t12:46_12": "Taṇhā pana samudayo ceva samudayasaccañca.",
  "tika-abh09t12:46_13": "Samudayasaccaṁ samudayoti? Āmantā.",
  "tika-abh09t12:46_14": "Nirodho nirodhasaccanti?",
  "tika-abh09t12:46_15": "Tadaṅganirodhādayo,",
  "tika-abh09t12:46_16": "khaṇikanirodho ca nirodhova,",
  "tika-abh09t12:46_17": "na nirodhasaccaṁ.",
  "tika-abh09t12:46_18": "Nibbānaṁ pana nirodho ceva nirodhasaccañca.",
  "tika-abh09t12:46_19": "Nirodhasaccaṁ nirodhoti? Āmantā.",
  "tika-abh09t12:46_20": "Maggo maggasaccanti?",
  "tika-abh09t12:46_21": "Micchāmaggaṅgādayo maggo,",
  "tika-abh09t12:46_22": "na maggasaccaṁ.",
  "tika-abh09t12:46_23": "Ariyamaggo pana maggo ceva maggasaccañca.",
  "tika-abh09t12:46_24": "Maggasaccaṁ maggoti?",
  "tika-abh09t12:46_25": "Āmantā”tiādinā paṇṇattivāre nayo veditabbo.",
  "tika-abh09t12:47_0": "Pavattivāre pana “yassa dukkhasaccaṁ uppajjati,",
  "tika-abh09t12:47_1": "tassa samudayasaccaṁ uppajjatīti?",
  "tika-abh09t12:47_2": "Sabbesaṁ upapajjantānaṁ pavatte taṇhāvippayuttacittassa uppādakkhaṇe tesaṁ dukkhasaccaṁ uppajjati,",
  "tika-abh09t12:47_3": "no ca tesaṁ samudayasaccaṁ uppajjati.",
  "tika-abh09t12:47_4": "Taṇhāya uppādakkhaṇe tadubhayaṁ uppajjati.",
  "tika-abh09t12:47_5": "Yassa dukkhasaccaṁ uppajjati,",
  "tika-abh09t12:47_6": "tassa maggasaccaṁ uppajjatīti…pe…",
  "tika-abh09t12:47_7": "pañcavokāre maggassa uppādakkhaṇe tadubhayaṁ uppajjati.",
  "tika-abh09t12:47_8": "Yassa vā pana…pe…",
  "tika-abh09t12:47_9": "uppajjatīti?",
  "tika-abh09t12:47_10": "Arūpe maggassa uppādakkhaṇe tesaṁ maggasaccaṁ uppajjati,",
  "tika-abh09t12:47_11": "no ca tesaṁ dukkhasaccaṁ uppajjati.",
  "tika-abh09t12:47_12": "Pañcavokāre tadubhayaṁ uppajjati.",
  "tika-abh09t12:47_13": "Yassa samudayasaccaṁ uppajjati,",
  "tika-abh09t12:47_14": "tassa maggasaccaṁ uppajjatīti? No,",
  "tika-abh09t12:47_15": "yassa vā pana…pe…",
  "tika-abh09t12:47_16": "no”tiādinā puggalavāre,",
  "tika-abh09t12:47_17": "“yattha dukkhasaccaṁ uppajjati,",
  "tika-abh09t12:47_18": "tattha samudayasaccaṁ uppajjatīti?",
  "tika-abh09t12:47_19": "Asaññasatte tattha dukkhasaccaṁ uppajjati,",
  "tika-abh09t12:47_20": "no ca tattha tadaññaṁ,",
  "tika-abh09t12:47_21": "aññattha tadubhayampi.",
  "tika-abh09t12:47_22": "Yattha dukkhasaccaṁ uppajjati,",
  "tika-abh09t12:47_23": "tattha maggasaccaṁ uppajjatīti? Apāye,",
  "tika-abh09t12:47_24": "asaññasatte ca dukkhameva,",
  "tika-abh09t12:47_25": "no ca tattha tadaññaṁ,",
  "tika-abh09t12:47_26": "aññattha tadubhayampī”tiādinā okāsavāre,",
  "tika-abh09t12:47_27": "puggalokāsavārepīti evaṁ anulomanaye,",
  "tika-abh09t12:48_0": "“Yassa dukkhasaccaṁ nuppajjati,",
  "tika-abh09t12:48_1": "tassa samudayasaccaṁ nuppajjatīti? Āmantā.",
  "tika-abh09t12:48_2": "Yassa vā pana…pe…",
  "tika-abh09t12:48_3": "nuppajjatīti?",
  "tika-abh09t12:48_4": "Sabbesaṁ upapajjantānaṁ pavatte taṇhāvippayuttacittassa uppādakkhaṇe samudayasaccaṁ nuppajjati,",
  "tika-abh09t12:48_5": "no ca tesaṁ dukkhasaccaṁ nuppajjati.",
  "tika-abh09t12:48_6": "Sabbesaṁ cavantānaṁ pavatte cittassa bhaṅgakkhaṇe arūpe maggassa ca phalassa ca uppādakkhaṇe tesaṁ samudayasaccañca nuppajjati,",
  "tika-abh09t12:48_7": "dukkhasaccañca nuppajjatī”tiādinā,",
  "tika-abh09t12:48_8": "“yattha dukkhasaccaṁ nuppajjati,",
  "tika-abh09t12:48_9": "tattha samudayasaccaṁ nuppajjatīti? Natthi.",
  "tika-abh09t12:48_10": "Yattha vā pana samudayasaccaṁ nuppajjati,",
  "tika-abh09t12:48_11": "tattha dukkhasaccaṁ nuppajjatīti?",
  "tika-abh09t12:48_12": "Uppajjatī”tiādinā ca,",
  "tika-abh09t12:48_13": "“yassa yattha dukkhasaccaṁ nuppajjati,",
  "tika-abh09t12:48_14": "tassa tattha samudayasaccaṁ nuppajjatīti? Āmantā.",
  "tika-abh09t12:48_15": "Yassa vā pana yattha samudayasaccaṁ nuppajjati,",
  "tika-abh09t12:48_16": "tassa tattha dukkhasaccaṁ nuppajjatīti?",
  "tika-abh09t12:48_17": "Sabbesaṁ upapajjantānaṁ pavatte taṇhāvippayuttacittassa uppādakkhaṇe tesaṁ tattha samudayasaccaṁ eva nuppajjati, netaraṁ,",
  "tika-abh09t12:48_18": "sabbesaṁ pana cavantānaṁ pavatte cittassa bhaṅgakkhaṇe arūpe maggassa ca phalassa ca uppādakkhaṇe tesaṁ",
  "tika-abh09t12:48_19": "tattha tadubhayampi nuppajjatī”tiādinā ca sabbattha paṭilomanaye ca,",
  "tika-abh09t12:49_0": "“Yassa dukkhasaccaṁ uppajjittha,",
  "tika-abh09t12:49_1": "tassa samudayasaccaṁ uppajjitthāti? Āmantā.",
  "tika-abh09t12:49_2": "Yassa dukkhasaccaṁ uppajjittha,",
  "tika-abh09t12:49_3": "tassa maggasaccaṁ uppajjitthāti?",
  "tika-abh09t12:49_4": "Abhisametāvīnaṁ uppajjittha,",
  "tika-abh09t12:49_5": "na itaresa”ntiādinā,",
  "tika-abh09t12:49_6": "“yassa yattha dukkhasaccaṁ uppajjittha,",
  "tika-abh09t12:49_7": "tassa tattha samudayasaccaṁ uppajjitthāti?",
  "tika-abh09t12:49_8": "Suddhāvāsānaṁ dutiye citte vattamāne asaññasattānaṁ tattha dukkhasaccaṁ uppajjittha, netaraṁ,",
  "tika-abh09t12:49_9": "itaresaṁ tadubhayaṁ uppajjitthā”tiādinā,",
  "tika-abh09t12:49_10": "“yassa dukkhasaccaṁ uppajjissati,",
  "tika-abh09t12:49_11": "tassa samudayasaccaṁ uppajjissatīti?",
  "tika-abh09t12:49_12": "Aggamaggasamaṅgīnaṁ arahantānaṁ yassa cittassa anantarā aggamaggaṁ paṭilabhissanti,",
  "tika-abh09t12:49_13": "tesaṁ dukkhasaccaṁ uppajjissati, netaraṁ,",
  "tika-abh09t12:49_14": "itaresaṁ tadubhayaṁ uppajjissatī”tiādinā ca,",
  "tika-abh09t12:49_15": "“yassa dukkhasaccaṁ uppajjati,",
  "tika-abh09t12:49_16": "tassa samudayasaccaṁ uppajjitthāti? Āmantā,",
  "tika-abh09t12:49_17": "yassa vā pana…pe…",
  "tika-abh09t12:49_18": "uppajjatīti?",
  "tika-abh09t12:49_19": "Sabbesaṁ cavantānaṁ pavatte cittassa bhaṅgakkhaṇe arūpe maggaphaluppattikkhaṇe tesaṁ samudayasaccaṁ uppajjittha,",
  "tika-abh09t12:49_20": "no ca tesaṁ dukkhasaccaṁ uppajjati.",
  "tika-abh09t12:49_21": "Sabbesaṁ upapajjantānaṁ pavatte cittassa uppādakkhaṇe samudayasaccañca uppajjittha,",
  "tika-abh09t12:49_22": "dukkhasaccañca uppajjatī”tiādinā ca sesakālabhedesu ca anulomapaṭilomādīsu ca vuttānusārena uppādavāre sabbattha vissajjananayo yathānurūpaṁ ñātabbo.",
  "tika-abh09t12:49_23": "“Yassa dukkhasaccaṁ nirujjhati,",
  "tika-abh09t12:49_24": "tassa samudayasaccaṁ nirujjhatīti…pe…",
  "tika-abh09t12:49_25": "taṇhāya bhaṅgakkhaṇe tesaṁ tadubhayaṁ nirujjhatī”tiādinā nirodhavāre,",
  "tika-abh09t12:49_26": "uppādanirodhavārepīti evaṁ pavattivāre sabbattha yathānurūpato yojanā veditabbā.",
  "tika-abh09t12:50_0": "Tathā “yo dukkhasaccaṁ parijānāti,",
  "tika-abh09t12:50_1": "so samudayasaccaṁ pajahatīti?",
  "tika-abh09t12:50_2": "Āmantā”tiādinā pariññāvārepīti evamettha pāḷinayo ñātabbo.",
  "tika-abh09t12:51_0": "Atthavinicchaye panettha idaṁ lakkhaṇaṁ –",
  "tika-abh09t12:51_1": "pavatti vāre tāvettha nirodhasaccaṁ na labbhateva,",
  "tika-abh09t12:51_2": "sesesu pana tīsu saccesu samudayamaggasaccāni ekantena pavattiyaṁ eva labbhanti.",
  "tika-abh09t12:51_3": "Dukkhasaccaṁ cutipaṭisandhīsupi pavattepīti evamettha yaṁ yaṁ sabbattha labbhati,",
  "tika-abh09t12:51_4": "tassa tassa vasena atthavinicchayo veditabbo.",
  "tika-abh09t12:51_5": "Tatridaṁ nayamukhaṁ –",
  "tika-abh09t12:51_6": "sabbesaṁ upapajjantānanti antamaso suddhāvāsānampi.",
  "tika-abh09t12:51_7": "Tepi hi dukkhasacceneva uppajjanti.",
  "tika-abh09t12:51_8": "Taṇhāvippayuttacittassāti idaṁ dukkhasaccasamudayasaccesu ekakoṭṭhāsassa uppattidassanatthaṁ vuttaṁ,",
  "tika-abh09t12:51_9": "tasmā pañcavokāravaseneva gahetabbaṁ.",
  "tika-abh09t12:51_10": "Catuvokāre pana taṇhāvippayuttaphalasamāpattiyā uppādakkhaṇe ekampi saccaṁ nuppajjati.",
  "tika-abh09t12:51_11": "Tadubhayanti dukkhasamudayasaccadvayaṁ.",
  "tika-abh09t12:51_12": "Tasmiṁ hi khaṇe taṇhaṁ ṭhapetvā sesaṁ dukkhasaccaṁ nāma hotīti taṁ sandhāyetaṁ vuttaṁ.",
  "tika-abh09t12:51_13": "Maggassa uppādakkhaṇe pana rūpameva dukkhasaccaṁ nāma,",
  "tika-abh09t12:51_14": "sesā maggasahajātā dhammā saccavinimuttāva.",
  "tika-abh09t12:51_15": "Teneva kāraṇena “arūpe maggassa uppādakkhaṇe tesaṁ maggasaccaṁ uppajjati,",
  "tika-abh09t12:51_16": "no ca tesaṁ dukkhasaccaṁ uppajjatī”ti vuttaṁ.",
  "tika-abh09t12:51_17": "Sabbesaṁ upapajjantānaṁ pavatte taṇhāvippayuttacittassa uppādakkhaṇe.",
  "tika-abh09t12:51_18": "Tesaṁ tatthāti tesaṁ tasmiṁ upapattikkhaṇe taṇhāvippayuttacittuppattikkhaṇe cāti evamettha khaṇavasena okāso veditabbo.",
  "tika-abh09t12:51_19": "Aññesupi evarūpesu eseva nayo.",
  "tika-abh09t12:51_20": "Anabhisametāvīnanti anabhisamitasaccānanti iminā nayamukhena sabbattha atthavinicchayo veditabbo.",
  "tika-abh09t12:52_0": "Pariññāvāre pana ñātatīraṇapahānavasena tissopi pariññāyo labbhanti.",
  "tika-abh09t12:52_1": "Yasmā pana lokuttaradhammesu pariññānāma natthi,",
  "tika-abh09t12:52_2": "tasmā idha dve eva saccāni gahitāni.",
  "tika-abh09t12:52_3": "Tattha “dukkhasaccaṁ parijānātī”ti ñātatīraṇapariññāvasena vuttaṁ,",
  "tika-abh09t12:52_4": "“samudayasaccaṁ pajahatī”ti ñātapahānapariññāvasena,",
  "tika-abh09t12:52_5": "iti imāsaṁ pariññānaṁ vasena sabbattha attho veditabbo.",
  "tika-abh09t12:52_6": "Ayaṁ saccayamakamātikatthasaṁvaṇṇanānayo.",
  "tika-abh09t12:53_0": "Saṅkhārayamakamātikatthavaṇṇanā",
  "tika-abh09t12:54_0": "Saṅkhārayamakamātikāya pana heṭṭhā vuttanayeneva mahāvārantarādibhedā veditabbā.",
  "tika-abh09t12:54_1": "Ayaṁ panettha viseso –",
  "tika-abh09t12:54_2": "mātikāya tāva yathā heṭṭhā khandhādayo dhamme uddisitvā “rūpaṁ rūpakkhandho”tiādinā padasodhanavāro āraddho,",
  "tika-abh09t12:54_3": "tathā anārabhitvā “assāsapassāsā kāyasaṅkhāro”tiādinā paṭhamaṁ tayopi saṅkhārā vibhajitvā dassitā.",
  "tika-abh09t12:54_4": "Tattha kāyassa saṅkhāro kāyasaṅkhāro,",
  "tika-abh09t12:54_5": "assāsapassāsā.",
  "tika-abh09t12:54_6": "“Kāyikā ete dhammā kāyapaṭibaddhā”ti vacanato kāraṇabhūtassa karajakāyassa phalabhūto esa saṅkhāroti kāyasaṅkhāro.",
  "tika-abh09t12:54_7": "Aparo nayo –",
  "tika-abh09t12:54_8": "saṅkharīyatīti saṅkhāro.",
  "tika-abh09t12:54_9": "Kena saṅkharīyati? Kāyena.",
  "tika-abh09t12:54_10": "Ayaṁ hi vāto viya bhastāya karajakāyena saṅkharīyati,",
  "tika-abh09t12:54_11": "evampi kāyassa saṅkhāroti kāyasaṅkhāro,",
  "tika-abh09t12:54_12": "kāyena kato assāsapassāsavātoti attho.",
  "tika-abh09t12:54_13": "Cetasā vitakketvā vicāretvā pacchā vācaṁ bhindati,",
  "tika-abh09t12:54_14": "tasmā “vitakkavicārā vacīsaṅkhāro”ti vacanato pana saṅkharotīti saṅkhāro,",
  "tika-abh09t12:54_15": "kiṁ saṅkharoti? Vaciṁ.",
  "tika-abh09t12:54_16": "Vaciyā saṅkhāroti vacīsaṅkhāro,",
  "tika-abh09t12:54_17": "vacībhedasamuṭṭhāpakassa vitakkavicāradvayassetaṁ nāmaṁ.",
  "tika-abh09t12:54_18": "“Saññā ca vedanā ca cetasikā ete dhammā cittapaṭibaddhā”ti vacanatoyeva pana tatiyapade saṅkharīyatīti saṅkhāro,",
  "tika-abh09t12:54_19": "kena saṅkharīyati? Cittena,",
  "tika-abh09t12:54_20": "iti cittassa saṅkhāroti cittasaṅkhāro,",
  "tika-abh09t12:54_21": "sabbesampi cittasamuṭṭhānānaṁ cetasikānaṁ dhammānaṁ etaṁ adhivacanaṁ.",
  "tika-abh09t12:54_22": "Vitakkavicārānaṁ pana vacīsaṅkhārabhāvena visuṁ gahitattā “ṭhapetvā vitakkavicāre”ti vuttaṁ.",
  "tika-abh09t12:55_0": "Idāni “kāyo kāyasaṅkhāro”ti padasodhanavāro āraddho,",
  "tika-abh09t12:55_1": "tassa anulomanaye tīṇi,",
  "tika-abh09t12:55_2": "paṭilomanaye tīṇīti cha yamakāni.",
  "tika-abh09t12:55_3": "Padasodhanamūlacakkavāre ekekasaṅkhāramūlakāni dve dve katvā anulomanaye cha,",
  "tika-abh09t12:55_4": "paṭilomanaye chāti dvādasa yamakāni.",
  "tika-abh09t12:55_5": "Suddhasaṅkhāravāre pana yathā suddhakhandhavārādīsu “rūpaṁ khandho,",
  "tika-abh09t12:55_6": "khandhā rūpa”ntiādinā nayena yamakānivuttāni,",
  "tika-abh09t12:55_7": "evaṁ “kāyo saṅkhāro,",
  "tika-abh09t12:55_8": "saṅkhārā kāyo”ti avatvā “kāyasaṅkhāro vacīsaṅkhāro”tiādinā nayena kāyasaṅkhāramūlakāni dve,",
  "tika-abh09t12:55_9": "vacīsaṅkhāramūlakaṁ ekanti anulome tīṇi,",
  "tika-abh09t12:55_10": "paṭilome tīṇīti cha yamakāni vuttāni.",
  "tika-abh09t12:55_11": "Kiṁ kāraṇā?",
  "tika-abh09t12:55_12": "Suddhikaekekapadavasena atthabhedābhāvato,",
  "tika-abh09t12:55_13": "kāyasaṅkhāroti pana dvīhipi padehi ekova attho labbhatīti ayaṁ visesova,",
  "tika-abh09t12:55_14": "tasmā ekekapadavasena na vuttaṁ,",
  "tika-abh09t12:55_15": "“kāyo kāyasaṅkhāro”tiādi pana vattabbaṁ siyā,",
  "tika-abh09t12:55_16": "sopi nayo padasodhanavāre vināpi atthena vacanaṁ yujjatīti tattheva vutto,",
  "tika-abh09t12:55_17": "idha pana kāyasaṅkhārādīnaṁ vacīsaṅkhārādīhi aññattā “kāyasaṅkhāro vacīsaṅkhāro”tiādināpi yamakāni vuttāni.",
  "tika-abh09t12:55_18": "Suddhasaṅkhāramūlacakkavāro panettha na gahitoti ayaṁ tāvettha pāḷivavatthāne viseso.",
  "tika-abh09t12:56_0": "Pañhavissajjanesu pana “kāyo kāyasaṅkhāroti? No,",
  "tika-abh09t12:56_1": "kāyasaṅkhāro kāyoti?",
  "tika-abh09t12:56_2": "No”ti vā evaṁ sabbattha paṭisedho.",
  "tika-abh09t12:56_3": "Vissajjanānaṁ kāyādīnaṁ eva kāyasaṅkhārādināmattā.",
  "tika-abh09t12:56_4": "Na hi kāyādayo viya kāyasaṅkhārādīnaṁ nāmaṁ hoti,",
  "tika-abh09t12:56_5": "paṭilome pana na kāyo na kāyasaṅkhāroti yo kāyo na hoti,",
  "tika-abh09t12:56_6": "so kāyasaṅkhāropi na hotīti pucchāya attho,",
  "tika-abh09t12:56_7": "tassā kāyasaṅkhāro na kāyo kāyasaṅkhāroti kāyasaṅkhāro kāyo na hoti,",
  "tika-abh09t12:56_8": "kāyasaṅkhāroyeva paneso hoti,",
  "tika-abh09t12:56_9": "kāyañca kāyasaṅkhārañca ṭhapetvā avasesaṁ saṅkhatāsaṅkhatādibhedaṁ sabbaṁ na ca kāyo,",
  "tika-abh09t12:56_10": "na ca kāyasaṅkhāroti vissajjanaṁ.",
  "tika-abh09t12:56_11": "Sesesupi eseva nayo,",
  "tika-abh09t12:56_12": "itaresu ca anulomapaṭilomesu “kāyo kāyasaṅkhāroti? No,",
  "tika-abh09t12:56_13": "saṅkhārā vacīsaṅkhāroti?",
  "tika-abh09t12:56_14": "Vacīsaṅkhāro saṅkhāro ceva vacīsaṅkhāro ca,",
  "tika-abh09t12:56_15": "avasesā saṅkhārā,",
  "tika-abh09t12:56_16": "na vacīsaṅkhāro,",
  "tika-abh09t12:56_17": "na saṅkhārā na vacīsaṅkhāroti?",
  "tika-abh09t12:56_18": "Āmantā”tiādinā sabbattha pucchāvissajjananayo veditabbo.",
  "tika-abh09t12:57_0": "Pavattivāre pana “yassa kāyasaṅkhāro uppajjati,",
  "tika-abh09t12:57_1": "tassa vacīsaṅkhāro uppajjatīti?",
  "tika-abh09t12:57_2": "Vinā vitakkavicārehi assāsapassāsānaṁ uppādakkhaṇe tesaṁ kāyasaṅkhāro uppajjati, netaro,",
  "tika-abh09t12:57_3": "savitakkasavicāracittasamaṅgīnaṁ pana kāmāvacarasattānaṁ tadubhayampi uppajjati.",
  "tika-abh09t12:57_4": "Yassa vā pana…pe…",
  "tika-abh09t12:57_5": "uppajjatīti?",
  "tika-abh09t12:57_6": "Rūpārūpabhavikānaṁ vitakkavicāruppādakkhaṇe vacīsaṅkhārova uppajjati,",
  "tika-abh09t12:57_7": "netaro…pe…",
  "tika-abh09t12:57_8": "yathāvuttakāmāvacarānaṁ pana tadubhayaṁ uppajjati.",
  "tika-abh09t12:57_9": "Yassa kāyasaṅkhāro uppajjati,",
  "tika-abh09t12:57_10": "tassa cittasaṅkhāro uppajjatīti?",
  "tika-abh09t12:57_11": "Āmantā…pe…",
  "tika-abh09t12:57_12": "yassa vā pana…pe…",
  "tika-abh09t12:57_13": "uppajjatīti…pe…",
  "tika-abh09t12:57_14": "assāsapassāsānaṁ uppādakkhaṇe tadubhayaṁ uppajjati.",
  "tika-abh09t12:57_15": "Yassa vacīsaṅkhāro uppajjati,",
  "tika-abh09t12:57_16": "tassa cittasaṅkhāro uppajjatīti?",
  "tika-abh09t12:57_17": "Āmantā…pe…",
  "tika-abh09t12:57_18": "yattha kāyasaṅkhāro uppajjati,",
  "tika-abh09t12:57_19": "tattha vacīsaṅkhāro uppajjatīti ?",
  "tika-abh09t12:57_20": "Kāmāvacarasattānaṁ dutiyajjhāne tatiyajjhāne tattha kāyasaṅkhārova uppajjati, netaro,",
  "tika-abh09t12:57_21": "paṭhamajjhānādīsu pana tadubhayaṁ uppajjati.",
  "tika-abh09t12:57_22": "Yattha vā pana …pe…",
  "tika-abh09t12:57_23": "uppajjatīti?",
  "tika-abh09t12:57_24": "Kāmāvacare uppajjati,",
  "tika-abh09t12:57_25": "na rūpārūpabhavesu.",
  "tika-abh09t12:57_26": "Yattha kāyasaṅkhāro uppajjati,",
  "tika-abh09t12:57_27": "tattha cittasaṅkhāro uppajjatīti? Āmantā.",
  "tika-abh09t12:57_28": "Yattha vā pana…pe…",
  "tika-abh09t12:57_29": "uppajjatīti?",
  "tika-abh09t12:57_30": "Kāmāvacarasattānaṁ catutthajjhāne rūpārūpabhave ca tattha cittasaṅkhārova uppajjati, netaro,",
  "tika-abh09t12:57_31": "itarajjhānādīsu pana tadubhayaṁ uppajjatī”tiādinā,",
  "tika-abh09t12:58_0": "“Yassa kāyasaṅkhāro nuppajjati,",
  "tika-abh09t12:58_1": "tassa vacīsaṅkhāro nuppajjatīti?",
  "tika-abh09t12:58_2": "Vinā assāsapassāsehi vitakkavicārānaṁ uppādakkhaṇe tesaṁ kāyasaṅkhārova nuppajjati, netaro,",
  "tika-abh09t12:58_3": "sabbesaṁ cittassa bhaṅgakkhaṇe vinā assāsapassāsehi avitakkaavicāracittassa uppādakkhaṇe nirodhasamāpannānaṁ",
  "tika-abh09t12:58_4": "asaññasattānañca tadubhayampi nuppajjati…pe…",
  "tika-abh09t12:58_5": "yassa kāyasaṅkhāro nuppajjati,",
  "tika-abh09t12:58_6": "tassa cittasaṅkhāro nuppajjatīti…pe…",
  "tika-abh09t12:58_7": "sabbacittānaṁ bhaṅgakkhaṇe nirodhasamāpannānaṁ asaññasattānañca nuppajjatī”tiādinā ca,",
  "tika-abh09t12:58_8": "“yattha kāyasaṅkhāro nuppajjati,",
  "tika-abh09t12:58_9": "tattha vacīsaṅkhāro nuppajjatīti…pe…",
  "tika-abh09t12:58_10": "catutthajjhānakkhaṇe rūpabhavādīsu nuppajjatī”tiādinā ca,",
  "tika-abh09t12:58_11": "“yassa kāyasaṅkhāro uppajjittha,",
  "tika-abh09t12:58_12": "tassa vacīsaṅkhāro uppajjitthāti?",
  "tika-abh09t12:58_13": "Āmantā”tiādinā,",
  "tika-abh09t12:58_14": "“yassa kāyasaṅkhāro nuppajjittha,",
  "tika-abh09t12:58_15": "tassa cittasaṅkhāro nuppajjitthāti?",
  "tika-abh09t12:58_16": "Natthī”tiādinā,",
  "tika-abh09t12:58_17": "“yassa yattha kāyasaṅkhāro nuppajjittha,",
  "tika-abh09t12:58_18": "tassa tattha vacīsaṅkhāro nuppajjitthāti…pe…",
  "tika-abh09t12:58_19": "catutthajjhānaṁ samāpannānaṁ suddhāvāsānaṁ dutiye citte vattamāne asaññasattānaṁ tesaṁ tattha kāyasaṅkhāro ca nuppajjittha vacīsaṅkhāro cā”tiādinā ca,",
  "tika-abh09t12:59_0": "“Yassa kāyasaṅkhāro uppajjissati,",
  "tika-abh09t12:59_1": "tassa vacīsaṅkhāro uppajjissatīti? Āmantā.",
  "tika-abh09t12:59_2": "Yassa vā pana…pe…",
  "tika-abh09t12:59_3": "uppajjissatīti?",
  "tika-abh09t12:59_4": "Yassa cittassa anantarā kāmāvacarānaṁ pacchimacittaṁ uppajjissati,",
  "tika-abh09t12:59_5": "rūpārūpabhave pacchimabhavikānaṁ vacīsaṅkhārova uppajjissati,",
  "tika-abh09t12:59_6": "na kāyasaṅkhāro,",
  "tika-abh09t12:59_7": "aññesaṁ pana tadubhayaṁ uppajjissatī”tiādinā ca,",
  "tika-abh09t12:59_8": "“yassa kāyasaṅkhāro nuppajjissati,",
  "tika-abh09t12:59_9": "tassa vacīsaṅkhāro nuppajjissatīti…pe…",
  "tika-abh09t12:59_10": "pacchimacittasamaṅgīnaṁ yassa cittassa anantarā avitakkaavicāraṁ pacchimacittaṁ uppajjissati,",
  "tika-abh09t12:59_11": "tesaṁ tadubhayaṁ nuppajjissatī”tiādinā sabbakālabhedesu yathānurūpato uppādavāre yojanānayo veditabbo.",
  "tika-abh09t12:59_12": "“Yassa kāyasaṅkhāro nirujjhati,",
  "tika-abh09t12:59_13": "tassa vacīsaṅkhāro nirujjhatīti…pe…",
  "tika-abh09t12:59_14": "paṭhamajjhānaṁ samāpannānaṁ kāmāvacarānaṁ assāsapassāsānaṁ bhaṅgakkhaṇe tadubhayaṁ nirujjhati.",
  "tika-abh09t12:59_15": "Yassa kāyasaṅkhāro nirujjhati,",
  "tika-abh09t12:59_16": "tassa cittasaṅkhāro nirujjhatīti?",
  "tika-abh09t12:59_17": "Āmantā”tiādinā nirodhavāre,",
  "tika-abh09t12:59_18": "“yassa kāyasaṅkhāro uppajjati,",
  "tika-abh09t12:59_19": "tassa vacīsaṅkhāro nirujjhatīti?",
  "tika-abh09t12:59_20": "No”tiādinā uppādanirodhavāre ca,",
  "tika-abh09t12:60_0": "“Yo kāyasaṅkhāraṁ parijānāti,",
  "tika-abh09t12:60_1": "so vacīsaṅkhāraṁ parijānātīti?",
  "tika-abh09t12:60_2": "Āmantā”tiādinā pariññāvāre ca heṭṭhā vuttānusārena sabbattha pāḷinayo veditabbo.",
  "tika-abh09t12:61_0": "Pavattivāre panettha paccuppannakāle puggalavārassa anulomanaye kāyasaṅkhāramūlakāni dve,",
  "tika-abh09t12:61_1": "vacīsaṅkhāramūlakaṁ ekanti tīṇeva yamakāni labbhanti.",
  "tika-abh09t12:61_2": "Tassa paṭilomanayepi okāsavārādīsupi eseva nayo.",
  "tika-abh09t12:61_3": "Evamettha sabbavāresu tiṇṇaṁ tiṇṇaṁ yamakānaṁ vasena yamakagaṇanā veditabbā.",
  "tika-abh09t12:61_4": "Atthavinicchaye panettha idaṁ lakkhaṇaṁ –",
  "tika-abh09t12:61_5": "imasmiṁ hi saṅkhārayamake “assāsapassāsānaṁ uppādakkhaṇe,",
  "tika-abh09t12:61_6": "vitakkavicārānaṁ uppādakkhaṇe”tiādivacanato paccuppannādikālabhedo pavattivasenāpi gahetabbo,",
  "tika-abh09t12:61_7": "na cutipaṭisandhivaseneva.",
  "tika-abh09t12:61_8": "“Dutiyajjhāne tatiyajjhāne tattha kāyasaṅkhāro uppajjatī”tiādivacanato ca jhānampi okāsavasena gahitanti veditabbaṁ.",
  "tika-abh09t12:61_9": "Evamettha yaṁ yaṁ labbhati,",
  "tika-abh09t12:61_10": "tassa tassa vasena atthavinicchayo veditabbo.",
  "tika-abh09t12:61_11": "Tatridaṁ nayamukhaṁ –",
  "tika-abh09t12:61_12": "“vinā vitakkavicārehī”ti dutiyatatiyajjhānavasena vuttaṁ,",
  "tika-abh09t12:61_13": "na catutthajjhānavasena tattha assāsapassāsānaṁ abhāvato.",
  "tika-abh09t12:61_14": "“Cittassa bhaṅgakkhaṇe”ti idaṁ kāyasaṅkhārassa ekantacittasamuṭṭhānattā vuttaṁ,",
  "tika-abh09t12:61_15": "uppajjamānameva hi cittaṁ rūpaṁ,",
  "tika-abh09t12:61_16": "arūpaṁ vā samuṭṭhāpeti,",
  "tika-abh09t12:61_17": "na bhijjamānaṁ,",
  "tika-abh09t12:61_18": "ṭhitaṁ vā.",
  "tika-abh09t12:61_19": "“Pacchimacittasamaṅgīna”nti sabbapacchimena appaṭisandhikacittena samaṅgīnaṁ khīṇāsavānaṁ.",
  "tika-abh09t12:61_20": "“Avitakkaavicāraṁ pacchimacitta”nti ettha rūpāvacarānaṁ dutiyajjhānikādicuticittavasena,",
  "tika-abh09t12:61_21": "arūpāvacarānañca catutthajjhānikacuticittavasena attho gahetabbo.",
  "tika-abh09t12:62_0": "“Yassa kāyasaṅkhāro nirujjhati,",
  "tika-abh09t12:62_1": "tassa cittasaṅkhāro nirujjhatī”ti ettha niyamato kāyasaṅkhārassa cittasaṅkhārena saddhiṁ ekakkhaṇe nirujjhanato",
  "tika-abh09t12:62_2": "“āmantā”ti paṭivacanaṁ dinnaṁ na ekacittakkhaṇikattā.",
  "tika-abh09t12:62_3": "Cittasaṅkhāro hi kāyasaṅkhārena vināpi uppajjati ca nirujjhati ca.",
  "tika-abh09t12:62_4": "Kāyasaṅkhāro pana cittasamuṭṭhānattā yena cittena saddhiṁ uppajjati,",
  "tika-abh09t12:62_5": "tato paṭṭhāya sattarasamena saddhiṁ nirujjhati,",
  "tika-abh09t12:62_6": "esā cittasamuṭṭhānarūpassa dhammatā.",
  "tika-abh09t12:62_7": "Yaṁ pana vibhaṅgappakaraṇassa sīhaḷaṭṭhakathāya “cittasamuṭṭhānarūpaṁ sattarasamacittassa uppādakkhaṇe nirujjhatī”ti vuttaṁ,",
  "tika-abh09t12:62_8": "taṁ imāya pāḷiyā virujjhati.",
  "tika-abh09t12:62_9": "“Yassa kāyasaṅkhāro uppajjati,",
  "tika-abh09t12:62_10": "tassa vacīsaṅkhāro nirujjhatī”ti ettha yasmā kāyasaṅkhāro cittassa uppādakkhaṇe uppajjati,",
  "tika-abh09t12:62_11": "na ca tasmiṁ khaṇe vitakkavicārā nirujjhanti,",
  "tika-abh09t12:62_12": "tasmā “no”ti paṭisedho kato.",
  "tika-abh09t12:62_13": "Iminā nayamukhena sabbattha vinicchayo veditabbo.",
  "tika-abh09t12:62_14": "Ayaṁ saṅkhārayamakamātikatthasaṁvaṇṇanānayo.",
  "tika-abh09t12:63_0": "Anusayayamakamātikatthavaṇṇanā",
  "tika-abh09t12:64_0": "Anusayayamakamātikāya pana pāḷivavatthānaṁ tāva evaṁ veditabbaṁ.",
  "tika-abh09t12:64_1": "Anusayayamakepi khandhayamakamātikādīsu viya desanaṁ akatvā aññena nayena pāḷidesanā katā. Kathaṁ?",
  "tika-abh09t12:64_2": "Paṭhamaṁ tāva paricchedavāro paricchinnuddesavāroti dve vārā uddesavasena desitā,",
  "tika-abh09t12:64_3": "tato uppattiṭṭhānavāroti eko khuddakavāro.",
  "tika-abh09t12:64_4": "Tato anusayavāro sānusayavāro pajahanavāro pariññāvāro pahīnavāro uppajjanavāro dhātuvāroti anusaye yojetvā",
  "tika-abh09t12:64_5": "yamakavasena papañcato niddiṭṭhā satta mahāvārāti aṭṭhakaniddesavasena desitā,",
  "tika-abh09t12:64_6": "evaṁ dasahi vārehi anusayayamakadesanā katā.",
  "tika-abh09t12:64_7": "Tesu ye ime hi paricchedavārotiādinā dve vārā uddesavasena vuttā,",
  "tika-abh09t12:64_8": "te idha anusayayamakamātikāti gahetabbā.",
  "tika-abh09t12:65_0": "Tattha hi satta anusayāti ayaṁ gaṇanāya paricchinditvā anusayānaṁ desitattā paricchedavāro nāma.",
  "tika-abh09t12:65_1": "Kāmarāgānusayo…pe…",
  "tika-abh09t12:65_2": "avijjānusayoti ayaṁ paricchedavasena paricchinnānaṁ nāmamattaṁ uddisitvā “ime nāma te”ti desitattā paricchinnuddesavāro nāma.",
  "tika-abh09t12:65_3": "Tattha anuttānatthato tāva anusayāti kenaṭṭhena anusayā?",
  "tika-abh09t12:65_4": "Anusayanaṭṭhena.",
  "tika-abh09t12:65_5": "Ko esa anusayanaṭṭho nāmāti?",
  "tika-abh09t12:65_6": "Appahīnaṭṭho.",
  "tika-abh09t12:65_7": "Kāmarāgānusayādayo hi appahīnaṭṭhena tassa tassa santāne anusenti nāma,",
  "tika-abh09t12:65_8": "tasmā “anusayā”ti vuccanti,",
  "tika-abh09t12:65_9": "anusentīti ca taṁ taṁ anurūpaṁ kāraṇaṁ labhitvā uppajjantīti attho.",
  "tika-abh09t12:65_10": "Athāpi siyā –",
  "tika-abh09t12:65_11": "anusayanaṭṭho nāma appahīnākāro,",
  "tika-abh09t12:65_12": "appahīnākāro ca na uppajjati,",
  "tika-abh09t12:65_13": "tasmā anusayā na uppajjantīti.",
  "tika-abh09t12:65_14": "Tatridaṁ paṭivacanaṁ –",
  "tika-abh09t12:65_15": "appahīnākāro anusayo,",
  "tika-abh09t12:65_16": "anusayoti pana appahīnaṭṭhena thāmagatakileso vuccati,",
  "tika-abh09t12:65_17": "so cittasampayutto sārammaṇo sappaccayaṭṭhena sahetuko ekantākusalova hoti kathāvatthusmiṁ anusayānaṁ cittavippayuttabhāvassa paṭisedhitattā,",
  "tika-abh09t12:65_18": "so ca atītopi hoti,",
  "tika-abh09t12:65_19": "anāgatopi paccuppannopi,",
  "tika-abh09t12:65_20": "tasmā uppajjatīti vattuṁ yuttaṁ.",
  "tika-abh09t12:65_21": "Tathā hi dhammasaṅgahe mohassa padabhājane 317 “avijjānusayo avijjāpariyuṭṭhānaṁ…pe…",
  "tika-abh09t12:65_22": "ayaṁ tasmiṁ samaye moho hotī”ti.",
  "tika-abh09t12:65_23": "Imasmiñca yamake uppajjanavāre “yassa kāmarāgānusayo uppajjati,",
  "tika-abh09t12:65_24": "tassa paṭighānusayo uppajjatī”tiādi vuttaṁ,",
  "tika-abh09t12:65_25": "tasmā “anusentīti taṁ taṁ anurūpaṁ kāraṇaṁ labhitvā uppajjantī”ti yaṁ vuttaṁ,",
  "tika-abh09t12:65_26": "taṁ suvuttanti veditabbaṁ.",
  "tika-abh09t12:65_27": "Kāmarāgānusayoti kāmarāgo ca so appahīnaṭṭhena anusayo cāti kāmarāgānusayo.",
  "tika-abh09t12:65_28": "Sesapadesupi eseva nayo.",
  "tika-abh09t12:65_29": "Ayaṁ tāvettha anuttānattho.",
  "tika-abh09t12:65_30": "Atthavinicchayo panetthāpi niddesanayamukhadassanavaseneva hoti,",
  "tika-abh09t12:65_31": "niddeso cettha heṭṭhā vutto.",
  "tika-abh09t12:66_0": "Uppattiṭṭhānavārādayo aṭṭha vārā ca,",
  "tika-abh09t12:66_1": "tatrāyaṁ pāḷivavatthānānupubbikāmukhamattappakāsanā.",
  "tika-abh09t12:66_2": "Tesaṁ hi paṭhamo anusayānaṁ uppattiṭṭhānavāro nāma.",
  "tika-abh09t12:66_3": "Tattha vārabhedo yamakayojanavāre natthi,",
  "tika-abh09t12:66_4": "itaresu pana sattasu mahāvāresu atthi.",
  "tika-abh09t12:66_5": "Tesu hi paṭhamo anusayavāro anulomapaṭilomanayavasena duvidho hoti.",
  "tika-abh09t12:66_6": "Tattha anulomanaye “yassa yattha…pe…",
  "tika-abh09t12:66_7": "anusetī”ti puggalokāsatadubhayanāmavasena tayo antaravārā honti,",
  "tika-abh09t12:66_8": "tesu ekekasmiṁ ekamūlakadvimūlakatimūlakacatumūlakapañcamūlakachamūlakānaṁ vasena yamakabhedā honti.",
  "tika-abh09t12:66_9": "Yathā ca anulomanaye,",
  "tika-abh09t12:66_10": "evaṁ paṭilomanayepi veditabbā.",
  "tika-abh09t12:66_11": "Yathā cettha anusayavāre,",
  "tika-abh09t12:66_12": "evaṁ sānusayavārapajahanavārapariññāvārapahīnavārauppajjanavāresu pañcasupi.",
  "tika-abh09t12:66_13": "Ayaṁ panettha purimesu tīsu vāresu viseso.",
  "tika-abh09t12:66_14": "Okāsavāre “yattha tatthā”ti avatvā “yato tato”ti nissakkavacanena desanā katā.",
  "tika-abh09t12:66_15": "Sesaṁ tādisameva.",
  "tika-abh09t12:66_16": "Yo panāyaṁ sabbapacchimo dhātuvāro nāma,",
  "tika-abh09t12:66_17": "so pucchāvāro vissajjanavāroti dvidhā ṭhito.",
  "tika-abh09t12:66_18": "Tattha pucchāvāro anulomapaṭilomavasena duvidho.",
  "tika-abh09t12:66_19": "Tassāvasāne pucchānukkamena vissajjanaṁ katanti.",
  "tika-abh09t12:66_20": "Evaṁ tāvettha pāḷivavatthānaṁ veditabbaṁ.",
  "tika-abh09t12:67_0": "Tatridaṁ aṭṭhannaṁ vārānaṁ ādito paṭṭhāya mukhamattadassanaṁ.",
  "tika-abh09t12:67_1": "“Kattha kāmarāgānusayo anuseti?",
  "tika-abh09t12:67_2": "Kāmadhātuyā dvīsu vedanāsu ettha kāmarāgānusayo anuseti.",
  "tika-abh09t12:67_3": "Kattha paṭighānusayo anuseti?",
  "tika-abh09t12:67_4": "Dukkhāya vedanāya…pe…",
  "tika-abh09t12:67_5": "mānānusayo kāmadhātuyā dvīsu vedanāsu rūpadhātuyā arūpadhātuyā ca anuseti.",
  "tika-abh09t12:67_6": "Diṭṭhānusayo,",
  "tika-abh09t12:67_7": "vicikicchānusayo ca sabbasakkāyapariyāpannesu dhammesu,",
  "tika-abh09t12:67_8": "bhavarāgānusayo rūpārūpadhātūsu,",
  "tika-abh09t12:67_9": "avijjānusayo sabbasakkāyapariyāpannesu dhammesu anusetī”ti ayaṁ tāva paṭhamavāre pāḷinayo.",
  "tika-abh09t12:68_0": "Tattha kāmadhātuyā dvīsu vedanāsūti kāmāvacarabhūmiyaṁ sukhāya ceva upekkhāya cāti dvīsu vedanāsu,",
  "tika-abh09t12:68_1": "kāmarāgānusayo pana sahajātavasena,",
  "tika-abh09t12:68_2": "ārammaṇavasena cāti dvīhākārehi anuseti uppajjati,",
  "tika-abh09t12:68_3": "tattha akusalāhi sukhaupekkhāhi sahajātopi hutvā tā ārammaṇaṁ katvāpi uppajjati.",
  "tika-abh09t12:68_4": "Avasesā pana kāmāvacarakusalavipākakiriyavedanā ārammaṇameva katvā uppajjati,",
  "tika-abh09t12:68_5": "imāsu vedanāsu anusayamāno cesa tāhi vedanāhi sampayuttesu saññāsaṅkhāraviññāṇesupi anusetiyeva.",
  "tika-abh09t12:68_6": "Imāsaṁ pana vedanānaṁ assādaṭṭhena kāmarāgānusayuppattiyā sesasampayuttehi padhānattā,",
  "tika-abh09t12:68_7": "oḷārikattena veneyyānaṁ subodhattā ca dvīsu vedanāsuyeva anusetīti vuttaṁ,",
  "tika-abh09t12:68_8": "evaṁ uparipi.",
  "tika-abh09t12:68_9": "Na kevalañcesa anusayamāno imāsu dvīsu vedanāsuyeva,",
  "tika-abh09t12:68_10": "vedanāsampayuttesu dhammesu ca anuseti,",
  "tika-abh09t12:68_11": "iṭṭhesu pana rūpādīsupi anuseti eva.",
  "tika-abh09t12:68_12": "Vuttampi cetaṁ vibhaṅgappakaraṇe “yaṁ loke piyarūpaṁ sātarūpaṁ,",
  "tika-abh09t12:68_13": "ettha sattānaṁ kāmarāgānusayo anusetī”ti,",
  "tika-abh09t12:68_14": "etthānusayayamakepi vuttaṁ “dukkhāya vedanāya rūpadhātuyā ettha kāmarāgānusayo nānusetī”tiādi.",
  "tika-abh09t12:68_15": "Etena vuttāvasesarūpādīsu chasupi ārammaṇesu anusetīti vuttaṁ hoti.",
  "tika-abh09t12:68_16": "Idha pana taṁ sabbaṁ avatvā kiñcideva padhānattādinā kāraṇena vuttanti gahetabbaṁ.",
  "tika-abh09t12:69_0": "Dukkhāyāti ettha paṭighacittasampayuttā dve domanassavedanā,",
  "tika-abh09t12:69_1": "kāyaviññāṇasampayuttā dukkhavedanā cāti tisso vedanā,",
  "tika-abh09t12:69_2": "taṁ sampayuttā ca dhammā,",
  "tika-abh09t12:69_3": "aniṭṭhā cha rūpādayo dhammā paṭighānusayasahajātavasena,",
  "tika-abh09t12:69_4": "ārammaṇavasena ca yathārahaṁ anusayanaṭṭhānaṁ.",
  "tika-abh09t12:69_5": "Kiṁ pana itarā dve vedanā iṭṭhārammaṇaṁ vā paṭighassa ārammaṇaṁ na hontīti?",
  "tika-abh09t12:69_6": "No na honti.",
  "tika-abh09t12:69_7": "Parihīnajjhānassa hi naṭṭhaṁ iṭṭhaṁ sasampayuttadhammaṁ jhānamārabbha domanassaṁ uppajjati,",
  "tika-abh09t12:69_8": "taṁ pana ārammaṇamattameva,",
  "tika-abh09t12:69_9": "nānusayanaṭṭhānaṁ iṭṭhattā.",
  "tika-abh09t12:69_10": "Aniṭṭhameva hi iṭṭhato paṭihanananimittaṁ,",
  "tika-abh09t12:69_11": "yaṁ pana tatthuppannaṁ,",
  "tika-abh09t12:69_12": "tassa paṭighamattameva hoti,",
  "tika-abh09t12:69_13": "na paṭighānusayoti.",
  "tika-abh09t12:69_14": "Paṭighānusayo hi aniṭṭhārammaṇe paṭihananavasena uppanno thāmagato kileso,",
  "tika-abh09t12:69_15": "itaro domanassena saddhiṁ uppannopi attano paṭihananakiccassa akaraṇato paṭighānusayo na hoti,",
  "tika-abh09t12:69_16": "abbohārikattaṁ gacchati.",
  "tika-abh09t12:69_17": "Yathā hi pāṇātipātacetanāya saddhiṁ uppannopi byāpādo manokammaṁ nāma na hoti,",
  "tika-abh09t12:69_18": "abbohārikattaṁ gacchati,",
  "tika-abh09t12:69_19": "evanti gahetabbaṁ.",
  "tika-abh09t12:69_20": "Teneva nekkhammassitaṁ domanassaṁ sevitabbaṁ vuttaṁ.",
  "tika-abh09t12:69_21": "Mānānusayassa pana dukkhadomanassavajjitā sabbe lokiyā dhammā anusayanaṭṭhānaṁ.",
  "tika-abh09t12:69_22": "“Dukkhāya vedanāya apariyāpanne ettha…pe…",
  "tika-abh09t12:69_23": "mānānusayo ca nānusetī”ti hi vuttaṁ.",
  "tika-abh09t12:69_24": "Diṭṭhānusayavicikicchānusayānaṁ pana lokuttaravajjitā sabbepi dhammā anusayanaṭṭhānaṁ.",
  "tika-abh09t12:69_25": "Tena vuttaṁ “sabbasakkāyapariyāpannesu dhammesū”ti.",
  "tika-abh09t12:69_26": "Tattha saṁsāravaṭṭanissitaṭṭhena sakkāyapariyāpannesu sabbadhammesūti attho.",
  "tika-abh09t12:69_27": "Evaṁ avijjānusayopi veditabbo.",
  "tika-abh09t12:69_28": "Sabbattha ca sahajātārammaṇabhedo heṭṭhā vuttanayeneva veditabbo.",
  "tika-abh09t12:70_0": "Bhavarāgānusayo pana kiñcāpi diṭṭhivippayuttesu catūsu cittesu uppajjanato sahajātavasena kāmadhātuyā dvīsu vedanāsu anusetīti vattabbo bhaveyya,",
  "tika-abh09t12:70_1": "so pana yasmā rūpārūpāvacaramevārammaṇaṁ labhati,",
  "tika-abh09t12:70_2": "na kāmāvacarārammaṇameva,",
  "tika-abh09t12:70_3": "anusayānaṁ pana taṁ na anusayanaṭṭhānaṁ,",
  "tika-abh09t12:70_4": "tasmā ārammaṇavasena niyamaṁ akatvā “rūpadhātuyā arūpadhātuyā ettha bhavarāgānusayo anusetī”ti vuttaṁ.",
  "tika-abh09t12:70_5": "Taṁ rāgavasena so ca sabbopi rāgo kāmarāgānusayo gahetabboti ayaṁ uppattiṭṭhānavāre nayo.",
  "tika-abh09t12:71_0": "Itaresu pana sattasu mahāvāresu tāva “yassa kāmarāgānusayo anuseti,",
  "tika-abh09t12:71_1": "tassa paṭighānusayo anusetīti? Āmantā.",
  "tika-abh09t12:71_2": "Yassa vā pana paṭighānusayo anuseti,",
  "tika-abh09t12:71_3": "tassa kāmarāgānusayo anusetīti? Āmantā.",
  "tika-abh09t12:71_4": "Yassa kāmarāgānusayo anuseti,",
  "tika-abh09t12:71_5": "tassa mānānusayo anusetīti? Āmantā.",
  "tika-abh09t12:71_6": "Yassa vā pana mānānusayo anuseti,",
  "tika-abh09t12:71_7": "tassa kāmarāgānusayo anusetīti?",
  "tika-abh09t12:71_8": "Anāgāmissa mānānusayo anuseti,",
  "tika-abh09t12:71_9": "no ca tassa kāmarāgānusayo anuseti,",
  "tika-abh09t12:71_10": "tiṇṇaṁ puggalānaṁ mānānusayo ca anuseti,",
  "tika-abh09t12:71_11": "kāmarāgānusayo ca anuseti.",
  "tika-abh09t12:71_12": "Yassa kāmarāgānusayo anuseti,",
  "tika-abh09t12:71_13": "tassa diṭṭhānusayo anusetīti?",
  "tika-abh09t12:71_14": "Dvinnaṁ puggalānaṁ kāmarāgānusayo anuseti, no ca…pe…",
  "tika-abh09t12:71_15": "diṭṭhānusayo ca anuseti,",
  "tika-abh09t12:71_16": "yassa vā pana…pe… āmantā.",
  "tika-abh09t12:71_17": "Yassa kāmarāgānusayo anuseti,",
  "tika-abh09t12:71_18": "tassa vicikicchānusayo anusetī”ti pucchāyapi diṭṭhānusayasadisameva vissajjanaṁ.",
  "tika-abh09t12:71_19": "Yassa kāmarāgānusayo anuseti,",
  "tika-abh09t12:71_20": "tassa bhavarāgānusayo anusetīti? Āmantā.",
  "tika-abh09t12:71_21": "Yassa vā pana…pe…",
  "tika-abh09t12:71_22": "anusetīti…pe…",
  "tika-abh09t12:71_23": "tiṇṇaṁ puggalānaṁ bhavarāgānusayo ca anuseti,",
  "tika-abh09t12:71_24": "kāmarāgānusayo ca anuseti.",
  "tika-abh09t12:71_25": "Avijjānusayepi eseva nayo.",
  "tika-abh09t12:71_26": "Iminā nayena paṭighānusayādimūlikāsu pucchāsu vissajjananayo veditabbo.",
  "tika-abh09t12:71_27": "Ayaṁ ekamūlake nayo.",
  "tika-abh09t12:72_0": "Yassa kāmarāgānusayo ca paṭighānusayo ca anuseti,",
  "tika-abh09t12:72_1": "tassa mānānusayo anusetīti? Āmantā.",
  "tika-abh09t12:72_2": "Dvinnaṁ dvimūlikā…pe…",
  "tika-abh09t12:72_3": "pañcamūlikānaṁ pana ekamūle vuttānusārena vissajjananayo ñātabbo.",
  "tika-abh09t12:72_4": "Tatrāyaṁ pacchimānusaye yojanā –",
  "tika-abh09t12:72_5": "“yassa kāmarāgānusayo ca paṭighānusayo ca mānānusayo ca diṭṭhānusayo ca vicikicchānusayo ca bhavarāgānusayo ca anuseti,",
  "tika-abh09t12:72_6": "tassa avijjānusayo anusetīti? Āmantā.",
  "tika-abh09t12:72_7": "Yassa vā pana avijjānusayo anuseti,",
  "tika-abh09t12:72_8": "tassa kāmarāgānusayo ca…pe…",
  "tika-abh09t12:72_9": "bhavarāgānusayo ca anusetīti?",
  "tika-abh09t12:72_10": "Anāgāmissa avijjānusayo ca mānānusayo ca bhavarāgānusayo ca anuseti, na itare,",
  "tika-abh09t12:72_11": "dvinnaṁ puggalānaṁ avijjānusayo ca kāmarāgapaṭighamānabhavarāgānusayā ca anusenti,",
  "tika-abh09t12:72_12": "na diṭṭhivicikicchānusayā,",
  "tika-abh09t12:72_13": "puthujjanassa pana sabbepi anusentī”ti ayaṁ puggalavāre nayo.",
  "tika-abh09t12:73_0": "Okāsavāre pana “yattha kāmarāgānusayo anuseti,",
  "tika-abh09t12:73_1": "tattha paṭighānusayo anusetīti? No.",
  "tika-abh09t12:73_2": "Yattha vā pana…pe…",
  "tika-abh09t12:73_3": "anusetīti? No.",
  "tika-abh09t12:73_4": "Yattha kāmarāgānusayo anuseti,",
  "tika-abh09t12:73_5": "tattha mānānusayo anusetīti? Āmantā.",
  "tika-abh09t12:73_6": "Yattha vā pana mānānusayo anuseti,",
  "tika-abh09t12:73_7": "tattha kāmarāgānusayo anusetīti?",
  "tika-abh09t12:73_8": "Rūpadhātuyā arūpadhātuyā ettha mānānusayo anuseti,",
  "tika-abh09t12:73_9": "na kāmarāgānusayo,",
  "tika-abh09t12:73_10": "kāmadhātuyā dvīsu vedanāsu tadubhayaṁ anuseti.",
  "tika-abh09t12:73_11": "Yattha kāmarāgānusayo…pe…",
  "tika-abh09t12:73_12": "anusetīti? Āmantā.",
  "tika-abh09t12:73_13": "Yattha vā pana…pe…",
  "tika-abh09t12:73_14": "anusetīti?",
  "tika-abh09t12:73_15": "Dukkhāya vedanāya rūpadhātuyā arūpadhātuyā ettha vicikicchānusayo anuseti,",
  "tika-abh09t12:73_16": "na kāmarāgānusayo,",
  "tika-abh09t12:73_17": "kāmadhātuyā dvīsu vedanāsu tadubhayaṁ anuseti.",
  "tika-abh09t12:73_18": "Yattha kāmarāgānusayo…pe… anuseti,",
  "tika-abh09t12:73_19": "tattha bhavarāgānusayo anusetīti? No.",
  "tika-abh09t12:73_20": "Yattha vā pana…pe… no.",
  "tika-abh09t12:73_21": "Yattha kāmarāgānusayo anuseti,",
  "tika-abh09t12:73_22": "tattha avijjānusayo anusetīti? Āmantā.",
  "tika-abh09t12:73_23": "Yattha vā pana…pe…",
  "tika-abh09t12:73_24": "anusetīti?",
  "tika-abh09t12:73_25": "Dukkhāya vedanāya rūpārūpadhātuyā ettha avijjānusayo anuseti,",
  "tika-abh09t12:73_26": "na kāmarāgānusayo,",
  "tika-abh09t12:73_27": "kāmadhātuyā dvīsu vedanāsu tadubhayaṁ anuseti.",
  "tika-abh09t12:74_0": "Yattha paṭighānusayo anuseti,",
  "tika-abh09t12:74_1": "tattha mānānusayo anusetīti? No.",
  "tika-abh09t12:74_2": "Yattha vā pana…pe… no.",
  "tika-abh09t12:74_3": "Yattha paṭighānusayo anuseti,",
  "tika-abh09t12:74_4": "tattha diṭṭhānusayo vicikicchānusayo anusetīti? Āmantā.",
  "tika-abh09t12:74_5": "Yattha vā pana…pe…",
  "tika-abh09t12:74_6": "anusetīti?",
  "tika-abh09t12:74_7": "Kāmadhātuyā dvīsu vedanāsu rūpārūpadhātuyā ettha vicikicchānusayo anuseti,",
  "tika-abh09t12:74_8": "na paṭighānusayo,",
  "tika-abh09t12:74_9": "dukkhāya pana vedanāya tadubhayaṁ anuseti.",
  "tika-abh09t12:74_10": "Yattha paṭighānusayo anuseti,",
  "tika-abh09t12:74_11": "tattha bhavarāgānusayo anusetīti? No.",
  "tika-abh09t12:74_12": "Yattha vā pana…pe… no.",
  "tika-abh09t12:74_13": "Yattha paṭighānusayo anuseti,",
  "tika-abh09t12:74_14": "tattha avijjānusayo anusetīti? Āmantā.",
  "tika-abh09t12:74_15": "Yattha vā pana…pe…",
  "tika-abh09t12:74_16": "anusetīti…pe…",
  "tika-abh09t12:74_17": "dukkhāya vedanāya tadubhayaṁ anuseti,",
  "tika-abh09t12:74_18": "aññattha avijjānusayo ca.",
  "tika-abh09t12:75_0": "Yattha mānānusayo anuseti,",
  "tika-abh09t12:75_1": "tattha diṭṭhānusayo vicikicchānusayo anusetīti? Āmantā.",
  "tika-abh09t12:75_2": "Yattha vā pana…pe…",
  "tika-abh09t12:75_3": "anusetīti?",
  "tika-abh09t12:75_4": "Dukkhāya vedanāya diṭṭhānusayova, netaro,",
  "tika-abh09t12:75_5": "tadaññesu sabbattha anuseti.",
  "tika-abh09t12:75_6": "Yattha mānānusayo anuseti,",
  "tika-abh09t12:75_7": "tattha bhavarāgānusayo anusetīti?",
  "tika-abh09t12:75_8": "Kāmadhātuyā dvīsu vedanāsu mānānusayo, netaro,",
  "tika-abh09t12:75_9": "rūpārūpadhātuyā pana tadubhayaṁ anuseti.",
  "tika-abh09t12:75_10": "Yattha vā pana…pe… āmantā.",
  "tika-abh09t12:75_11": "Yattha mānānusayo anuseti,",
  "tika-abh09t12:75_12": "tattha avijjānusayo…pe… āmantā.",
  "tika-abh09t12:75_13": "Yattha vā pana…pe…",
  "tika-abh09t12:75_14": "anusetīti?",
  "tika-abh09t12:75_15": "Dukkhavedanaṁ ṭhapetvā tadaññāsu sabbattha tadubhayaṁ anuseti.",
  "tika-abh09t12:75_16": "Yattha diṭṭhānusayo,",
  "tika-abh09t12:75_17": "tattha vicikicchānusayo…pe… āmantā.",
  "tika-abh09t12:75_18": "Yattha diṭṭhānusayo,",
  "tika-abh09t12:75_19": "tattha bhavarāgānusayo anusetīti?",
  "tika-abh09t12:75_20": "Kāmadhātuyā tīsu vedanāsu diṭṭhānusayova,",
  "tika-abh09t12:75_21": "rūpārūpabhavesu tadubhayaṁ anuseti.",
  "tika-abh09t12:75_22": "Yattha vā pana…pe… āmantā.",
  "tika-abh09t12:75_23": "Yattha diṭṭhānusayo anuseti,",
  "tika-abh09t12:75_24": "tattha avijjānusayo…pe… āmantā.",
  "tika-abh09t12:75_25": "Yattha vā pana…pe… āmantā.",
  "tika-abh09t12:75_26": "Esa nayo vicikicchāmūlakesupi.",
  "tika-abh09t12:75_27": "Yattha bhavarāgānusayo,",
  "tika-abh09t12:75_28": "tattha avijjānusayo anusetīti? Āmantā.",
  "tika-abh09t12:75_29": "Yattha vā pana…pe… anuseti,",
  "tika-abh09t12:75_30": "tattha kāmadhātuyā tīsu vedanāsu avijjānusayova,",
  "tika-abh09t12:75_31": "rūpārūpabhavesu pana tadubhayaṁ anusetī”ti ayamettha ekamūlanayo.",
  "tika-abh09t12:76_0": "“Yassa…pe… nānuseti. Yassa…pe…",
  "tika-abh09t12:76_1": "nānuseti mānānusayo,",
  "tika-abh09t12:76_2": "arahato pana tadubhayampi nānuseti.",
  "tika-abh09t12:76_3": "Yassa vā pana…pe… āmantā.",
  "tika-abh09t12:76_4": "Yassa kāmarāgānusayo nānuseti,",
  "tika-abh09t12:76_5": "tassa diṭṭhānusayo vicikicchānusayo nānusetīti? Āmantā.",
  "tika-abh09t12:76_6": "Yassa vā pana…pe…",
  "tika-abh09t12:76_7": "nānusetīti?",
  "tika-abh09t12:76_8": "Dvinnaṁ puggalānaṁ vicikicchānusayova nānuseti, netaro,",
  "tika-abh09t12:76_9": "anāgāmiarahantānaṁ tadubhayampi nānusetī”tiādinā nayena puggalavāre,",
  "tika-abh09t12:77_0": "“Yattha kāmarāgānusayo nānuseti,",
  "tika-abh09t12:77_1": "tattha paṭighānusayo nānusetīti?",
  "tika-abh09t12:77_2": "Dukkhāya vedanāya kāmarāgānusayova nānuseti, netaro,",
  "tika-abh09t12:77_3": "rūpārūpadhātupariyāpannesu tadubhayaṁ nānuseti.",
  "tika-abh09t12:77_4": "Yattha vā pana…pe…",
  "tika-abh09t12:77_5": "nānusetīti ?",
  "tika-abh09t12:77_6": "Kāmadhātuyā dvīsu vedanāsu paṭighānusayova,",
  "tika-abh09t12:77_7": "rūpārūpapariyāpannesu pana tadubhayaṁ nānuseti.",
  "tika-abh09t12:77_8": "Yattha kāmarāgānusayo nānuseti,",
  "tika-abh09t12:77_9": "tattha mānānusayo nānusetīti?",
  "tika-abh09t12:77_10": "Rūpārūpadhātūsu kāmarāgānusayova,",
  "tika-abh09t12:77_11": "dukkhāya pana vedanāya,",
  "tika-abh09t12:77_12": "apariyāpannesu ca tadubhayaṁ nānuseti.",
  "tika-abh09t12:77_13": "Yattha vā pana…pe… āmantā.",
  "tika-abh09t12:77_14": "Yattha kāmarāgānusayo nānuseti,",
  "tika-abh09t12:77_15": "tattha diṭṭhānusayo,",
  "tika-abh09t12:77_16": "vicikicchānusayo nānusetīti?",
  "tika-abh09t12:77_17": "Dukkhāya vedanāya rūpārūpadhātūsu kāmarāgānusayova,",
  "tika-abh09t12:77_18": "apariyāpanne pana tadubhayaṁ nānusetī”tiādinā nayena okāsavāre ca,",
  "tika-abh09t12:78_0": "“Yassa yattha kāmarāgānusayo nānuseti,",
  "tika-abh09t12:78_1": "tassa tattha paṭighānusayo nānusetīti?",
  "tika-abh09t12:78_2": "Tiṇṇaṁ puggalānaṁ dukkhāya vedanāya kāmarāgānusayova,",
  "tika-abh09t12:78_3": "rūpārūpapariyāpannesu tadubhayaṁ nānuseti,",
  "tika-abh09t12:78_4": "dvinnaṁ puggalānaṁ sabbattha tadubhayaṁ nānuseti.",
  "tika-abh09t12:78_5": "Yassa vā pana yattha…pe…",
  "tika-abh09t12:78_6": "nānusetīti?",
  "tika-abh09t12:78_7": "Tiṇṇaṁ puggalānaṁ kāmadhātuyā dvīsu vedanāsu paṭighānusayova,",
  "tika-abh09t12:78_8": "rūpārūpapariyāpannesu tadubhayaṁ nānuseti,",
  "tika-abh09t12:78_9": "dvinnaṁ puggalānaṁ sabbattha tadubhayaṁ nānuseti.",
  "tika-abh09t12:78_10": "Yassa yattha kāmarāgānusayo nānuseti,",
  "tika-abh09t12:78_11": "tassa tattha mānānusayo nānusetīti?",
  "tika-abh09t12:78_12": "Tiṇṇaṁ puggalānaṁ rūpārūpadhātuyā kāmarāgānusayova, netaro,",
  "tika-abh09t12:78_13": "dukkhāya vedanāya,",
  "tika-abh09t12:78_14": "apariyāpanne ca tadubhayaṁ nānuseti,",
  "tika-abh09t12:78_15": "anāgāmissa kāmadhātuyā dvīsu vedanāsu rūpārūpadhātuyā kāmarāgānusayova,",
  "tika-abh09t12:78_16": "arahato pana sabbattha tadubhayaṁ nānusetī”tiādinā puggalokāsavāre ca vuttānusārena nayo ñātabboti ayaṁ pāḷinayo.",
  "tika-abh09t12:79_0": "Tattha “yassa kāmarāgānusayo anuseti,",
  "tika-abh09t12:79_1": "tassa paṭighānusayo anusetī”ti ettha yadetaṁ “āmantā”ti paṭivacanaṁ dinnaṁ,",
  "tika-abh09t12:79_2": "taṁ duddinnaṁ viya khāyati. Kasmā?",
  "tika-abh09t12:79_3": "Kāmarāgapaṭighānaṁ ekakkhaṇe anuppattito.",
  "tika-abh09t12:79_4": "Yathā hi “yassa manāyatanaṁ uppajjati,",
  "tika-abh09t12:79_5": "tassa dhammāyatanaṁ uppajjatī”tiādīsu manāyatanadhammāyatanādīni ekakkhaṇe uppajjanti,",
  "tika-abh09t12:79_6": "na tathā kāmarāgapaṭighā,",
  "tika-abh09t12:79_7": "visuññeva uppajjanato,",
  "tika-abh09t12:79_8": "tasmā ettha “no”ti paṭisedho kattabbo siyā,",
  "tika-abh09t12:79_9": "taṁ pana akatvā “āmantā”ti paṭivacanassa dinnattā heṭṭhā yamakesu viya ettha khaṇapaccuppannavasena vattamānavohāraṁ aggahetvā aññathā gahetabbo.",
  "tika-abh09t12:79_10": "Kathaṁ gahetabbo?",
  "tika-abh09t12:79_11": "Appahīnavasena.",
  "tika-abh09t12:79_12": "Appahīnataṁ hi sandhāya ayaṁ anusetīti vattamānavohāro vutto,",
  "tika-abh09t12:79_13": "na khaṇapaccuppannataṁ,",
  "tika-abh09t12:79_14": "tasmā imissā pucchāya yassa kāmarāgānusayo appahīno,",
  "tika-abh09t12:79_15": "na anuppattidhammataṁ āpādito,",
  "tika-abh09t12:79_16": "tassa paṭighānusayo appahīno,",
  "tika-abh09t12:79_17": "na anuppattidhammataṁ āpādito,",
  "tika-abh09t12:79_18": "tassa paṭighānusayo appahīnoti evamattho gahetabbo.",
  "tika-abh09t12:79_19": "Yasmā ca tesu kāmarāgapaṭighesu yasseko appahīno,",
  "tika-abh09t12:79_20": "tassa itaropi appahīnova hoti,",
  "tika-abh09t12:79_21": "tasmā “āmantā”ti vuttaṁ.",
  "tika-abh09t12:79_22": "Ito paresupi evarūpesu uppajjativārādivissajjanesu eseva nayo.",
  "tika-abh09t12:79_23": "Tiṇṇaṁ puggalānanti puthujjanasotāpannasakadāgāmīnaṁ.",
  "tika-abh09t12:79_24": "Dvinnanti sotāpannasakadāgāmīnaṁ.",
  "tika-abh09t12:79_25": "Evaṁ uppajjanaṁ dīpitaṁ.",
  "tika-abh09t12:79_26": "Okāsavārassa paṭhamadutiyapucchāsu yasmā kāmarāgapaṭighā ekacitte na uppajjanti,",
  "tika-abh09t12:79_27": "tasmā “no”ti paṭisedho kato.",
  "tika-abh09t12:79_28": "Dukamūlādīsu ca yasmā kāmarāgapaṭighādayo ekasmiṁ ṭhānasaṅkhāte citte,",
  "tika-abh09t12:79_29": "ārammaṇe vā na uppajjanti,",
  "tika-abh09t12:79_30": "tasmā “natthī”ti tattha paṭikkhepo kato,",
  "tika-abh09t12:79_31": "ayaṁ pucchā apubbā evāti adhippāyo.",
  "tika-abh09t12:79_32": "Puggalokāsavāre catunnanti puthujjanasotāpannasakadāgāmianāgāmīnaṁ.",
  "tika-abh09t12:79_33": "Paṭilome dvinnanti anāgāmiarahante sandhāya vuttanti ayaṁ anusayavāre nayo.",
  "tika-abh09t12:80_0": "Sānusayavāre pana “yo kāmarāgānusayena sānusayo,",
  "tika-abh09t12:80_1": "so paṭighānusayena sānusayoti?",
  "tika-abh09t12:80_2": "Āmantā…pe…",
  "tika-abh09t12:80_3": "mānānusayena sānusayoti? Āmantā.",
  "tika-abh09t12:80_4": "Yo vā pana mānānusayena sānusayo,",
  "tika-abh09t12:80_5": "so kāmarāgānusayena sānusayoti?",
  "tika-abh09t12:80_6": "Anāgāmī mānānusayeneva,",
  "tika-abh09t12:80_7": "na kāmarāgānusayena,",
  "tika-abh09t12:80_8": "tayo pana puggalā tadubhayenāpi anusayenā”ti iminā nayena sesesu dukamūlādīsu pucchāvissajjananayo ñātabbo,",
  "tika-abh09t12:80_9": "ayaṁ puggalavāre nayo.",
  "tika-abh09t12:81_0": "“Yato kāmarāgānusayena sānusayo,",
  "tika-abh09t12:81_1": "tato paṭighānusayena sānusayoti? No…pe…",
  "tika-abh09t12:81_2": "mānānusayena sānusayoti? Āmantā.",
  "tika-abh09t12:81_3": "Yato vā pana mānānusayena sānusayo,",
  "tika-abh09t12:81_4": "tato kāmarāgānusayena sānusayoti?",
  "tika-abh09t12:81_5": "Rūpārūpadhātuyā mānānusayeneva, netarena,",
  "tika-abh09t12:81_6": "kāmadhātuyā dvīsu vedanāsu tadubhayenāpī”tiādinā okāsavāre ca,",
  "tika-abh09t12:82_0": "“Yo yato kāmarāgānusayena sānusayo,",
  "tika-abh09t12:82_1": "so tato paṭighānusayena sānusayoti?",
  "tika-abh09t12:82_2": "No”tiādinā puggalokāsavāre cāti evaṁ anulomanaye ca,",
  "tika-abh09t12:82_3": "“yo kāmarāgānusayena niranusayo,",
  "tika-abh09t12:82_4": "so paṭighānusayena niranusayoti?",
  "tika-abh09t12:82_5": "Āmantā”tiādinā paṭilomanayepi sabbattha anusayavāre vuttānusārato pucchāvissajjananayo ñātabbo.",
  "tika-abh09t12:83_0": "Tattha yato kāmarāgānusayena sānusayoti yato kāraṇato uppannena kāmarāgānusayena sānusayo,",
  "tika-abh09t12:83_1": "kiṁ so tato kāraṇato uppannapaṭighānusayenapi sānusayoti vuccati.",
  "tika-abh09t12:83_2": "Yasmā panete dve ekasmā ṭhānā na uppajjanti,",
  "tika-abh09t12:83_3": "tasmā “no”ti paṭisedho kato sesaṁ tādisamevāti ayaṁ sānusayavāre nayo.",
  "tika-abh09t12:84_0": "Pajahanavāre pana “yo kāmarāgānusayaṁ pajahati,",
  "tika-abh09t12:84_1": "so paṭighānusayaṁ pajahatīti?",
  "tika-abh09t12:84_2": "Āmantā…pe…",
  "tika-abh09t12:84_3": "mānānusayaṁ pajahatīti?",
  "tika-abh09t12:84_4": "Tadekaṭṭhaṁ pajahati.",
  "tika-abh09t12:84_5": "Yo vā pana mānānusayaṁ pajahati,",
  "tika-abh09t12:84_6": "so kāmarāgānusayaṁ pajahatīti? No…pe…",
  "tika-abh09t12:84_7": "so diṭṭhānusayaṁ vicikicchānusayaṁ pajahatīti? No.",
  "tika-abh09t12:84_8": "Yo vā pana vicikicchānusayaṁ pajahati,",
  "tika-abh09t12:84_9": "so kāmarāgānusayaṁ pajahatīti ?",
  "tika-abh09t12:84_10": "Tadekaṭṭhaṁ pajahati. Yo…pe…",
  "tika-abh09t12:84_11": "bhavarāgānusayaṁ avijjānusayaṁ pajahatīti?",
  "tika-abh09t12:84_12": "Tadekaṭṭhaṁ pajahati…pe…",
  "tika-abh09t12:84_13": "yo kāmarāgānusayañca paṭighānusayañca mānānusayañca…pe…",
  "tika-abh09t12:84_14": "pajahatīti?",
  "tika-abh09t12:84_15": "Natthī”tiādinā puggalavāre,",
  "tika-abh09t12:85_0": "“Yato kāmarāgānusayaṁ pajahati,",
  "tika-abh09t12:85_1": "tato paṭighānusayaṁ pajahatīti? No…pe…",
  "tika-abh09t12:85_2": "yato kāmarāgānusayaṁ pajahati,",
  "tika-abh09t12:85_3": "tato mānānusayaṁ pajahatīti? Āmantā.",
  "tika-abh09t12:85_4": "Yato vā pana mānānusayaṁ pajahati,",
  "tika-abh09t12:85_5": "tato kāmarāgānusayaṁ pajahatīti?",
  "tika-abh09t12:85_6": "Rūpārūpadhātuyā tato mānānusayameva,",
  "tika-abh09t12:85_7": "kāmadhātuyā pana dvīsu vedanāsu tato mānānusayaṁ pajahatī”tiādinā okāsavāre ca,",
  "tika-abh09t12:86_0": "“Yo yato kāmarāgānusayaṁ pajahati,",
  "tika-abh09t12:86_1": "so tato paṭighānusayaṁ pajahatīti? No…pe…",
  "tika-abh09t12:86_2": "mānānusayaṁ pajahatīti?",
  "tika-abh09t12:86_3": "Tadekaṭṭhaṁ pajahati…pe…",
  "tika-abh09t12:86_4": "vicikicchānusayaṁ pajahatīti? No.",
  "tika-abh09t12:86_5": "Yo vā pana yato vicikicchānusayaṁ pajahati,",
  "tika-abh09t12:86_6": "so tato kāmarāgānusayaṁ pajahatīti?",
  "tika-abh09t12:86_7": "Aṭṭhamako dukkhāya vedanāya rūpārūpadhātuyā so tato vicikicchānusayaṁ pajahati,",
  "tika-abh09t12:86_8": "no ca so tato kāmarāgānusayaṁ pajahati,",
  "tika-abh09t12:86_9": "sveva puggalo kāmadhātuyā dvīsu vedanāsu so tato vicikicchānusayaṁ pajahati,",
  "tika-abh09t12:86_10": "kāmarāgānusayaṁ tadekaṭṭhaṁ pajahatī”tiādinā puggalokāsavāre cāti evaṁ anulomanaye ca,",
  "tika-abh09t12:86_11": "“yo kāmarāgānusayaṁ na pajahati,",
  "tika-abh09t12:86_12": "so paṭighānusayaṁ na pajahatīti?",
  "tika-abh09t12:86_13": "Āmantā…pe…",
  "tika-abh09t12:86_14": "vicikicchānusayaṁ na pajahatīti ?",
  "tika-abh09t12:86_15": "Aṭṭhamako kāmarāgānusayaṁ na pajahati, netaraṁ,",
  "tika-abh09t12:86_16": "anāgāmimaggasamaṅgiṁ,",
  "tika-abh09t12:86_17": "aṭṭhamakañca ṭhapetvā avasesā puggalā tadubhayaṁ na pajahantī”tiādinā paṭilomanaye ca sabbattha pucchāvissajjananayo ñātabbo.",
  "tika-abh09t12:87_0": "Tattha pajahatīti tena tena maggena pahānapariññāvasena pajahati.",
  "tika-abh09t12:87_1": "Tadekaṭṭhanti pahānekaṭṭhataṁ sandhāya vuttaṁ.",
  "tika-abh09t12:87_2": "Paṭhamamaggādinā hi na kevalaṁ diṭṭhādikā eva dhammā pahīyanti,",
  "tika-abh09t12:87_3": "atha kho apāyagamaniyā tena kāmarāgapaṭighamānādayopi pahīyanti eva.",
  "tika-abh09t12:87_4": "Paṭhamamaggavajjhā hi kāmarāgā,",
  "tika-abh09t12:87_5": "apāyagamaniyā ca mānāvijjādayopi,",
  "tika-abh09t12:87_6": "tatiyamaggavajjhāti pahānekaṭṭhā hutvā pahīyanti evāti “no”ti arahattamaggaṭṭhaṁ sandhāya vuttaṁ.",
  "tika-abh09t12:87_7": "So hi kāmarāgānusayaṁyeva pahīnattā na pajahatīti.",
  "tika-abh09t12:87_8": "Yato kāmarāgānusayaṁ pajahatīti yato uppajjanakaṁ kāmarāgānusayaṁ pajahatīti attho,",
  "tika-abh09t12:87_9": "aṭṭhamakoti sotāpattimaggaṭṭho.",
  "tika-abh09t12:87_10": "So hi dakkhiṇeyyakkamena arahattaphalaṭṭhato paṭṭhāya gaṇiyamāno aṭṭhamako nāma.",
  "tika-abh09t12:87_11": "Paṭilomanaye anāgāmimaggasamaṅgiñca aṭṭhamakañca ṭhapetvā avasesāti puthujjanasesasekhāsekhā.",
  "tika-abh09t12:87_12": "Tesu hi puthujjanā pahānapariññāya abhāvena na pajahanti,",
  "tika-abh09t12:87_13": "sesā tesaṁ pahīnattāti iminā nayena sabbattha vinicchayo veditabboti ayaṁ pajahanavāre nayo.",
  "tika-abh09t12:88_0": "Pariññāvāro pana “yo kāmarāgānusayaṁ parijānāti,",
  "tika-abh09t12:88_1": "so paṭighānusayaṁ parijānātī”tiādinā pajahanavārasadisova.",
  "tika-abh09t12:88_2": "Ayampi hi pajahanavāro viya maggaṭṭhānaññeva vasena vissajjito.",
  "tika-abh09t12:88_3": "Tattha parijānātīti tīhi pariññāhi parijānātīti attho.",
  "tika-abh09t12:88_4": "Ayaṁ pariññāvāre nayo.",
  "tika-abh09t12:89_0": "Pahīnavāre pana “yassa kāmarāgānusayo pahīno,",
  "tika-abh09t12:89_1": "tassa paṭighānusayo pahīnoti?",
  "tika-abh09t12:89_2": "Āmantā…pe…",
  "tika-abh09t12:89_3": "mānānusayo pahīnoti?",
  "tika-abh09t12:89_4": "Anāgāmissa kāmarāgānusayova,",
  "tika-abh09t12:89_5": "arahato pana mānānusayopi pahīno”tiādinā puggalavāre,",
  "tika-abh09t12:89_6": "“yattha kāmarāgānusayo pahīno,",
  "tika-abh09t12:89_7": "tattha paṭighānusayo pahīnoti?",
  "tika-abh09t12:89_8": "Na vattabbo pahīnoti vā appahīnoti vā.",
  "tika-abh09t12:89_9": "Yattha vā pana…pe…",
  "tika-abh09t12:89_10": "na vattabbo…pe…",
  "tika-abh09t12:89_11": "tattha mānānusayo pahīnoti? Āmantā.",
  "tika-abh09t12:89_12": "Yattha vā pana…pe… pahīnoti?",
  "tika-abh09t12:89_13": "Rūpārūpadhātuyā ettha mānānusayo pahīno,",
  "tika-abh09t12:89_14": "kāmarāgānusayo na vattabbo,",
  "tika-abh09t12:89_15": "kāmadhātuyā dvīsu vedanāsu ettha tadubhayaṁ pahīna”ntiādinā okāsavāre,",
  "tika-abh09t12:89_16": "puggalokāsavāreti evaṁ anulomanaye,",
  "tika-abh09t12:89_17": "“yassa kāmarāgānusayo appahīno,",
  "tika-abh09t12:89_18": "tassa paṭighānusayo appahīnoti? Āmantā.",
  "tika-abh09t12:89_19": "Yassa vā pana…pe…",
  "tika-abh09t12:89_20": "āmantā…pe…",
  "tika-abh09t12:89_21": "yassa vā pana mānānusayo appahīno,",
  "tika-abh09t12:89_22": "tassa kāmarāgānusayo appahīnoti?",
  "tika-abh09t12:89_23": "Anāgāmissa mānānusayova,",
  "tika-abh09t12:89_24": "tiṇṇaṁ puggalānaṁ tadubhayaṁ appahīna”ntiādinā paṭilomanaye ca vuttanayeneva pucchāvissajjananayo ñātabbo.",
  "tika-abh09t12:90_0": "Ettha ca phalaṭṭhavaseneva attho gahetabbo maggaṭṭhānaṁ pahīnakilesattābhāvā.",
  "tika-abh09t12:90_1": "Tesaṁ hi anusayā pahīyanti eva,",
  "tika-abh09t12:90_2": "na pana pahīnāti anāgāmiādayo phalaṭṭhāva gahetabbā,",
  "tika-abh09t12:90_3": "okāsavāre pana “na vattabbo”ti idaṁ ubhinnaṁ uppattiṭṭhānassa asādhāraṇattā vuttaṁ.",
  "tika-abh09t12:90_4": "Aññaṁ hi kāmarāgānusayassa uppattiṭṭhānaṁ,",
  "tika-abh09t12:90_5": "aññaṁ paṭighānusayassa.",
  "tika-abh09t12:90_6": "Abhāvitamaggassa ca yattha anusayo uppajjati,",
  "tika-abh09t12:90_7": "magge bhāvite tattheva so pahīno nāma hoti,",
  "tika-abh09t12:90_8": "tasmā so tattha pahīnoti vā,",
  "tika-abh09t12:90_9": "appahīnoti vā na vattabbo,",
  "tika-abh09t12:90_10": "sabbatthāpi pana sayaṁ abhāvena tattha appahīnoti na vattabbo.",
  "tika-abh09t12:90_11": "Ubhinnaṁ pana sādhāraṇaṭṭhānaṁ sandhāya “āmantā”ti vuttaṁ.",
  "tika-abh09t12:90_12": "Mānānusayo hi kāmadhātuyā vedanādvayasaṅkhāte sādhāraṇaṭṭhāne kāmarāgena saddhiṁ pahīno nāma hoti.",
  "tika-abh09t12:90_13": "Yassa kāmarāgānusayo appahīnoti puthujjanassa,",
  "tika-abh09t12:90_14": "sotāpattisakadāgāmiphalaṭṭhānañca vasena attho gahetabbo.",
  "tika-abh09t12:90_15": "“Tiṇṇaṁ puggalāna”nti hi vuttaṁ.",
  "tika-abh09t12:90_16": "Sesaṁ suviññeyyamevāti ayaṁ pahīnavāre nayo.",
  "tika-abh09t12:91_0": "Uppajjanavāre pana “yassa kāmarāgānusayo uppajjati,",
  "tika-abh09t12:91_1": "tassa paṭighānusayo uppajjatī”tiādinā sabbattha anusayavārasadisovāti ayaṁ uppajjanavāre nayo.",
  "tika-abh09t12:92_0": "Dhātuvāre pana “kāmadhātuyā cutassa kāmadhātuṁ upapajjantassa kati anusayā anusenti,",
  "tika-abh09t12:92_1": "kati anusayā nānusenti,",
  "tika-abh09t12:92_2": "kati anusayā bhaṅgā?",
  "tika-abh09t12:92_3": "Kāmadhātuyā cutassa rūpadhātuṁ upapajjantassa…pe…",
  "tika-abh09t12:92_4": "kati bhaṅgā?",
  "tika-abh09t12:92_5": "Kāmadhātuyā cutassa arūpadhātuṁ upapajjantassa…pe…",
  "tika-abh09t12:92_6": "rūpadhātuṁ upapajjantassa na arūpadhātuṁ upapajjantassa…pe…",
  "tika-abh09t12:92_7": "kati bhaṅgaṁ?",
  "tika-abh09t12:92_8": "Kāmadhātuyā cutassa na kāmadhātuṁ,",
  "tika-abh09t12:92_9": "na arūpadhātuṁ upapajjantassa…pe…",
  "tika-abh09t12:92_10": "na rūpadhātuṁ na arūpadhātuṁ upapajjantassa.",
  "tika-abh09t12:92_11": "Na kāmadhātuṁ na rūpadhātuṁ upapajjantassa kati bhaṅgā”ti evaṁ kāmadhātumūlakā nava pucchā,",
  "tika-abh09t12:92_12": "tathā “rūpadhātuyā cutassā”tiādinā rūpadhātumūlakā nava,",
  "tika-abh09t12:92_13": "arūpadhātuyā nava cāti sattavīsati anulomapucchā,",
  "tika-abh09t12:92_14": "tathā “na kāmadhātuyā cutassā”tiādinā sattavīsati paṭilomapucchā ca,",
  "tika-abh09t12:92_15": "tathā “na kāmadhātuyā na arūpadhātuyā cutassa kāmadhātuṁ upapajjantassā”tiādinā sattavīsati dukamūlakā",
  "tika-abh09t12:92_16": "pucchā cāti evaṁ pucchāvāre ekāsīti pucchā veditabbā.",
  "tika-abh09t12:93_0": "Tattha anusentīti cittasantāne anugatā hutvā kati anusenti,",
  "tika-abh09t12:93_1": "bhaṅgāti anusenti ca nānusenti cāti evaṁ kati vibhajitabbāti attho.",
  "tika-abh09t12:93_2": "Na kāmadhātuṁ upapajjantassāti kāmadhātuvirahitā dve rūpārūpadhātuyo upapajjantassa.",
  "tika-abh09t12:93_3": "Na kāmadhātuṁ na rūpadhātunti arūpadhātuṁ upapajjantassa.",
  "tika-abh09t12:93_4": "Na kāmadhātuyāti rūpārūpadhātūhi cutassa,",
  "tika-abh09t12:93_5": "evaṁ sesesupi sabbattha paṭisandhivasena,",
  "tika-abh09t12:93_6": "dhātuvasena ca attho veditabboti ayaṁ uddesavāre nayo.",
  "tika-abh09t12:94_0": "Niddesavāre panassa “kāmadhātuyā cutassa kāmadhātuṁ upapajjantassa kassaci satta anusayā anusenti,",
  "tika-abh09t12:94_1": "kassaci pañca anusayā anusenti,",
  "tika-abh09t12:94_2": "anusayā bhaṅgā natthi,",
  "tika-abh09t12:94_3": "kāmadhātuyā cutassa rūpadhātuṁ upapajjantassa kassaci satta anusayā anusenti,",
  "tika-abh09t12:94_4": "kassaci pañca,",
  "tika-abh09t12:94_5": "kassaci tayo …pe…",
  "tika-abh09t12:94_6": "bhaṅgā natthī”ti iminā nayena sabbattha vissajjanaṁ veditabbaṁ,",
  "tika-abh09t12:94_7": "ayaṁ panettha viseso –",
  "tika-abh09t12:94_8": "rūpadhātuyā cutassa kāmadhātuṁ upapajjantassa satteva anusayā anusenti,",
  "tika-abh09t12:94_9": "tathā “arūpadhātuyā cutassa kāmadhātuṁ upapajjantassā”tiādīsupi,",
  "tika-abh09t12:94_10": "arūpadhātuyā pana cutassa rūpadhātuyā upapatti natthi,",
  "tika-abh09t12:94_11": "heṭṭhā upapajjamāno kāmadhātuṁ eva upapajjati,",
  "tika-abh09t12:94_12": "satteva anusayā anusentīti evaṁ aññesupi evarūpesu vissajjananayo veditabboti ayaṁ viseso,",
  "tika-abh09t12:94_13": "sesaṁ vuttanayamevāti ayamettha pāḷinayo.",
  "tika-abh09t12:95_0": "Tattha kassaci sattāti puthujjanavasena vuttaṁ,",
  "tika-abh09t12:95_1": "pañcāti sotāpannasakadāgāmīnaṁ vasena.",
  "tika-abh09t12:95_2": "Tesaṁ hi diṭṭhivicikicchānusayā pahīnāti,",
  "tika-abh09t12:95_3": "kāmadhātuyā pana anāgāmīnaṁ upapattiabhāvato paṭhamavāre “kassaci tayo”ti na vuttaṁ,",
  "tika-abh09t12:95_4": "rūpārūpadhātūsu uppajjanavāresu eva vuttaṁ…pe…",
  "tika-abh09t12:95_5": "anāgāmīnaṁ hi kāmarāgapaṭighānampi pahīnattā tayova anusayā anusenti,",
  "tika-abh09t12:95_6": "idha ca anusayānaṁ uppattivasena nayo,",
  "tika-abh09t12:95_7": "anusayānaṁ anusayanaṁ aggahetvā appahīnabhāvena paṭisandhikkhaṇe api anusayanaṁ gahetabbaṁ.",
  "tika-abh09t12:95_8": "Sattevāti ariyasāvakassa rūpārūpadhātuyā cutassa heṭṭhā kāmabhavādīsu upapatti nāma natthi,",
  "tika-abh09t12:95_9": "puthujjanasseva hoti,",
  "tika-abh09t12:95_10": "tasmā “sattevā”ti niyametvā vuttaṁ,",
  "tika-abh09t12:95_11": "arūpadhātuyā cutassa rūpadhātuyā upapatti natthīti.",
  "tika-abh09t12:95_12": "Kasmā natthi?",
  "tika-abh09t12:95_13": "Arūpīnaṁ rūpajjhānassa abhāvā.",
  "tika-abh09t12:95_14": "Te hi sabbaso rūpasaññānaṁ samatikkamanarūpadhātuṁ upapannāti.",
  "tika-abh09t12:95_15": "Sesaṁ nayato suviññeyyamevāti ayaṁ dhātuvāre nayo.",
  "tika-abh09t12:95_16": "Ayaṁ anusayayamakamātikatthasaṁvaṇṇanānayo.",
  "tika-abh09t12:96_0": "Cittayamakamātikatthavaṇṇanā",
  "tika-abh09t12:97_0": "Cittayamakamātikāyaṁ pana pāḷivavatthānaṁ tāva evaṁ veditabbaṁ.",
  "tika-abh09t12:97_1": "Imissaṁ hi mātikāyaṁ puggalavāro dhammavāro puggaladhammavāroti āditova tayo suddhikamahāvārā honti,",
  "tika-abh09t12:97_2": "tattha “yassa cittaṁ uppajjati na nirujjhatī”ti evaṁ puggalavasena cittassa uppajjananirujjhanādibhedaṁ dīpento gato puggalavāro nāma.",
  "tika-abh09t12:97_3": "“Yaṁ cittaṁ uppajjati na nirujjhatī”ti evaṁ dhammavaseneva cittassa uppajjananirujjhanādibhedaṁ dīpento gato dhammavāro nāma.",
  "tika-abh09t12:97_4": "“Yassa yaṁ cittaṁ uppajjati na nirujjhatī”ti evaṁ ubhayavaseneva cittassa uppajjananirujjhanādibhedaṁ dīpento gato puggaladhammavāro nāma.",
  "tika-abh09t12:98_0": "Tato “yassa sarāgaṁ citta”ntiādīnaṁ soḷasannaṁ padānaṁ vasena apare sarāgādipadavisesitā soḷasa puggalavārā,",
  "tika-abh09t12:98_1": "soḷasa dhammavārā,",
  "tika-abh09t12:98_2": "soḷasa puggaladhammavārāti aṭṭhacattālīsa missakavārā honti,",
  "tika-abh09t12:98_3": "te sarāgādipadamattaṁ dassetvā saṁkhittā.",
  "tika-abh09t12:98_4": "Tato “yassa kusalaṁ citta”ntiādinā nayena chasaṭṭhidvisatasaṅkhātānaṁ abhidhammamātikāpadānaṁ vasena",
  "tika-abh09t12:98_5": "apare kusalādipadavisesitā chasaṭṭhidvisatapuggalavārā,",
  "tika-abh09t12:98_6": "chasaṭṭhidvisatadhammavārā,",
  "tika-abh09t12:98_7": "chasaṭṭhidvisatapuggaladhammavārāti aṭṭhanavutisattasatā missakavārā honti,",
  "tika-abh09t12:98_8": "tepi kusalādipadamattaṁ dassetvā saṁkhittāyeva,",
  "tika-abh09t12:98_9": "yānipettha sanidassanādīni padāni cittena saddhiṁ na yujjanti,",
  "tika-abh09t12:98_10": "tāni moghapucchāvasena gahitānīti.",
  "tika-abh09t12:99_0": "Tesu pana tīsu vāresu sabbapaṭhame suddhikapuggalamahāvāre tāva uppādanirodhakālasambhedavāro uppāduppannavāro",
  "tika-abh09t12:99_1": "nirodhuppannavāro uppādavāro nirodhavāro uppādanirodhavāro uppajjamānananirodhavāro uppajjamānuppannavāro",
  "tika-abh09t12:99_2": "nirujjhamānuppannavāro uppannuppādavāro atītānāgatavāro uppannuppajjamānavāro niruddhanirujjhamānavāro",
  "tika-abh09t12:99_3": "atikkantakālavāro cāti cuddasa antaravārā,",
  "tika-abh09t12:99_4": "tesu uppādavāro nirodhavāro uppādanirodhavāroti imesu tīsu vāresu paccekaṁ vattamānātītassa,",
  "tika-abh09t12:99_5": "vattamānānāgatassa,",
  "tika-abh09t12:99_6": "atītānāgatassa cāti tiṇṇaṁ kālabhedānaṁ vasena anulomapaṭilomato cha cha katvā aṭṭhārasa yamakāni,",
  "tika-abh09t12:99_7": "uppannuppādavāre atītānāgatakālavasena anulomato dve,",
  "tika-abh09t12:99_8": "paṭilomato dveti cattāri yamakāni,",
  "tika-abh09t12:99_9": "sesesu ādito niddiṭṭhesu tīsu,",
  "tika-abh09t12:99_10": "antare niddiṭṭhesu tīsu,",
  "tika-abh09t12:99_11": "avasāne niddiṭṭhesu catūsūti dasasu vāresu anulomato ekaṁ,",
  "tika-abh09t12:99_12": "paṭilomato ekanti dve dve katvā vīsati yamakāni,",
  "tika-abh09t12:99_13": "evaṁ sabbesupi cuddasasu antaravāresu dvācattālīsa yamakāni,",
  "tika-abh09t12:99_14": "caturāsīti pucchā,",
  "tika-abh09t12:99_15": "aṭṭhasaṭṭhiatthasataṁ hoti.",
  "tika-abh09t12:99_16": "Yathā ca ekasmiṁ suddhikapuggalamahāvāre,",
  "tika-abh09t12:99_17": "tathā suddhikadhammamahāvāre,",
  "tika-abh09t12:99_18": "suddhikapuggaladhammamahāvārepīti tīsu mahāvāresu chabbīsatiyamakasataṁ,",
  "tika-abh09t12:99_19": "tato diguṇā pucchā,",
  "tika-abh09t12:99_20": "diguṇā atthā ca veditabbā,",
  "tika-abh09t12:99_21": "idaṁ pana vārattayaṁ sarāgādivasena soḷasaguṇaṁ,",
  "tika-abh09t12:99_22": "kusalādivasena chasaṭṭhidvisataguṇaṁ katvā imissā cittayamakamātikāya anekāni yamakasahassāni,",
  "tika-abh09t12:99_23": "taddiguṇā pucchā,",
  "tika-abh09t12:99_24": "taddiguṇā atthā ca honti,",
  "tika-abh09t12:99_25": "pāṭho pana saṁkhitto.",
  "tika-abh09t12:99_26": "Evamettha pāḷivavatthānaṁ viditvā idāni anuttānapadatthānusārena vibhaṅganayasahito saṅkhepatthavaṇṇanānayo evaṁ veditabbo.",
  "tika-abh09t12:100_0": "Yassa cittaṁ uppajjatīti yassa puggalassa cittaṁ uppādakkhaṇasamaṅgitāya uppajjati.",
  "tika-abh09t12:100_1": "Na nirujjhatīti nirodhakkhaṇaṁ appattatāya na nirujjhati.",
  "tika-abh09t12:100_2": "Tassa cittanti kiṁ tassa puggalassa tato paṭṭhāya cittaṁ nirujjhissatīti pucchā, tassā ca,",
  "tika-abh09t12:100_3": "“pacchimacittassa uppādakkhaṇe tesaṁ cittaṁ uppajjati na nirujjhati,",
  "tika-abh09t12:100_4": "nirujjhissati nuppajjissati,",
  "tika-abh09t12:100_5": "itaresaṁ cittassa uppādakkhaṇe tesaṁ cittaṁ uppajjati na nirujjhati,",
  "tika-abh09t12:100_6": "nirujjhissati ceva uppajjissati cā”ti vissajjanaṁ.",
  "tika-abh09t12:100_7": "Tattha tesaṁ cittanti yesaṁ khīṇāsavānaṁ pacchimacittasaṅkhātassa cuticittassa uppādakkhaṇe vattati,",
  "tika-abh09t12:100_8": "tesaṁ tadeva cuticittaṁ uppādappattatāya uppajjati nāma,",
  "tika-abh09t12:100_9": "bhaṅgaṁ appattatāya na nirujjhati nāma,",
  "tika-abh09t12:100_10": "idāni pana bhaṅgaṁ patvā taṁ tesaṁ cittaṁ nirujjhissati,",
  "tika-abh09t12:100_11": "tato appaṭisandhikattā aññaṁ nuppajjissati.",
  "tika-abh09t12:100_12": "Itaresanti pacchimacittasamaṅgiṁ khīṇāsavaṁ ṭhapetvā avasesānaṁ sekhāsekhaputhujjanānaṁ nirujjhissati",
  "tika-abh09t12:100_13": "ceva aññaṁ pana tasmiṁ vā attabhāve uppajjissati cāti attho.",
  "tika-abh09t12:101_0": "“Yassa vā pana cittaṁ nirujjhissati nuppajjissati,",
  "tika-abh09t12:101_1": "tassa cittaṁ uppajjati na nirujjhatī”ti imissā dutiyapucchāya pacchimacittasamaṅgino khīṇāsavassa cittaṁ sandhāya “āmantā”ti vissajjanaṁ.",
  "tika-abh09t12:101_2": "“Yassa cittaṁ nuppajjati nirujjhati,",
  "tika-abh09t12:101_3": "tassa cittaṁ na nirujjhissati uppajjissatī”ti pucchāya “no”ti paṭisedhova vissajjanaṁ.",
  "tika-abh09t12:101_4": "Na uppajjati nirujjhatīti hi bhaṅgakkhaṇe arahato pacchimacittampi sesānaṁ bhijjamānacittampi pucchati,",
  "tika-abh09t12:101_5": "tato paṭṭhāya pana arahato tāva cittaṁ na nirujjhissatīti sakkā vattuṁ,",
  "tika-abh09t12:101_6": "uppajjissatīti pana na sakkā,",
  "tika-abh09t12:101_7": "tasmā “no”ti ettha paṭisedho kato,",
  "tika-abh09t12:101_8": "“yassa vā pana cittaṁ na nirujjhissati uppajjissati,",
  "tika-abh09t12:101_9": "tassa cittaṁ nuppajjati nirujjhatī”ti pucchāya “natthī”ti paṭikkhepova vissajjanaṁ.",
  "tika-abh09t12:101_10": "Yassa hi cittaṁ na nirujjhissati uppajjissati,",
  "tika-abh09t12:101_11": "so ca puggalo natthīti.",
  "tika-abh09t12:102_0": "Yassa cittaṁ uppajjati,",
  "tika-abh09t12:102_1": "tassa cittaṁ uppannanti? Āmantā,",
  "tika-abh09t12:102_2": "yassa vā pana…pe…",
  "tika-abh09t12:102_3": "uppajjatīti?",
  "tika-abh09t12:102_4": "Sabbesaṁ cittassa bhaṅgakkhaṇe taṁ cittaṁ uppannaṁ,",
  "tika-abh09t12:102_5": "no ca uppajjati,",
  "tika-abh09t12:102_6": "sabbesaṁ cittassa uppādakkhaṇe tesaṁ cittaṁ uppannañceva uppajjati ca,",
  "tika-abh09t12:102_7": "yassa cittaṁ nuppajjati,",
  "tika-abh09t12:102_8": "tassa cittaṁ nuppannanti?",
  "tika-abh09t12:102_9": "Cittassa bhaṅgakkhaṇe cittaṁ nuppajjati,",
  "tika-abh09t12:102_10": "no ca nuppannaṁ,",
  "tika-abh09t12:102_11": "nirodhasamāpannānaṁ asaññasattānaṁ cittaṁ nuppajjati ceva nuppannañca.",
  "tika-abh09t12:102_12": "Yassa vā pana…pe…",
  "tika-abh09t12:102_13": "nuppajjatīti? Āmantā.",
  "tika-abh09t12:102_14": "Ettha ca uppannanti uppādasamaṅginopetaṁ nāmaṁ,",
  "tika-abh09t12:102_15": "uppajjatīti ca uppādasamaṅginova.",
  "tika-abh09t12:103_0": "Yassa cittaṁ nirujjhati,",
  "tika-abh09t12:103_1": "tassa cittaṁ uppannanti? Āmantā.",
  "tika-abh09t12:103_2": "Yassa vā pana…pe…",
  "tika-abh09t12:103_3": "nirujjhatīti?",
  "tika-abh09t12:103_4": "Bhaṅgakkhaṇe tathā.",
  "tika-abh09t12:103_5": "Yassa cittaṁ na nirujjhati,",
  "tika-abh09t12:103_6": "tassa cittaṁ nuppannanti?",
  "tika-abh09t12:103_7": "Nirodhasamāpannādīnaṁ cittaṁ.",
  "tika-abh09t12:103_8": "Yassa vā pana…pe… āmantā.",
  "tika-abh09t12:104_0": "Yassa cittaṁ uppajjati,",
  "tika-abh09t12:104_1": "tassa cittaṁ uppajjitthāti? Āmantā.",
  "tika-abh09t12:104_2": "Yassa vā pana…pe…",
  "tika-abh09t12:104_3": "uppajjatīti?",
  "tika-abh09t12:104_4": "Sabbesaṁ cittassa uppādakkhaṇe tathā.",
  "tika-abh09t12:104_5": "Ettha ca uppādappattattā uppajjittha,",
  "tika-abh09t12:104_6": "taṁ anatītattā uppajjati nāmāti atthoti aṭṭhakathāyaṁ khaṇapaccuppannavasena attho vutto.",
  "tika-abh09t12:104_7": "Uppajjitthāti pana imassa atītacittakkhaṇavasena atthe gayhamāne eva uparipāḷiyā na virujjhati,",
  "tika-abh09t12:104_8": "na aññathāti paññāyati,",
  "tika-abh09t12:104_9": "tasmā pubbāparaṁ oloketvā pāḷiavirodhena attho gahetabbo.",
  "tika-abh09t12:105_0": "Yassa cittaṁ nuppajjati,",
  "tika-abh09t12:105_1": "tassa cittaṁ nuppajjitthāti?",
  "tika-abh09t12:105_2": "Uppajjittha.",
  "tika-abh09t12:105_3": "Yassa vā pana…pe…",
  "tika-abh09t12:105_4": "nuppajjatīti? Natthi.",
  "tika-abh09t12:105_5": "Yassa cittaṁ uppajjati,",
  "tika-abh09t12:105_6": "tassa cittaṁ uppajjissatīti?",
  "tika-abh09t12:105_7": "Pacchimacittasamaṅgikhīṇāsavavirahitānaṁ cittaṁ tathā.",
  "tika-abh09t12:105_8": "Yassa vā pana…pe…",
  "tika-abh09t12:105_9": "uppajjatīti?",
  "tika-abh09t12:105_10": "Uppādakkhaṇe tathā.",
  "tika-abh09t12:105_11": "Yassa cittaṁ…pe…",
  "tika-abh09t12:105_12": "nuppajjissatīti?",
  "tika-abh09t12:105_13": "Asekhānaṁ pacchimacittassa bhaṅgakkhaṇe tathā.",
  "tika-abh09t12:105_14": "Yassa vā pana…pe…",
  "tika-abh09t12:105_15": "nuppajjatīti?",
  "tika-abh09t12:105_16": "Pacchimacittassa bhaṅgakkhaṇe tathā.",
  "tika-abh09t12:105_17": "Yassa cittaṁ uppajjittha,",
  "tika-abh09t12:105_18": "tassa cittaṁ uppajjissatīti?",
  "tika-abh09t12:105_19": "Pacchimacittasamaṅgiṁ ṭhapetvā sesānaṁ tathā.",
  "tika-abh09t12:105_20": "Yassa vā pana…pe… āmantā.",
  "tika-abh09t12:105_21": "Yassa cittaṁ nuppajjittha,",
  "tika-abh09t12:105_22": "tassa cittaṁ nuppajjissatīti? Natthi.",
  "tika-abh09t12:105_23": "Yassa vā pana…pe…",
  "tika-abh09t12:105_24": "nuppajjitthāti?",
  "tika-abh09t12:105_25": "Uppajjittha.",
  "tika-abh09t12:106_0": "Yassa cittaṁ nirujjhati,",
  "tika-abh09t12:106_1": "tassa cittaṁ nirujjhitthāti? Āmantā.",
  "tika-abh09t12:106_2": "Yassa vā pana…pe…",
  "tika-abh09t12:106_3": "nirujjhatīti?",
  "tika-abh09t12:106_4": "Bhaṅgakkhaṇe tathā.",
  "tika-abh09t12:106_5": "Yassa cittaṁ…pe…",
  "tika-abh09t12:106_6": "na nirujjhitthāti?",
  "tika-abh09t12:106_7": "Nirujjhittha.",
  "tika-abh09t12:106_8": "Yassa vā pana…pe… natthi.",
  "tika-abh09t12:106_9": "Yassa cittaṁ nirujjhati,",
  "tika-abh09t12:106_10": "tassa cittaṁ nirujjhissatīti?",
  "tika-abh09t12:106_11": "Pacchimacittasamaṅgiṁ ṭhapetvā sesānaṁ cittassa bhaṅgakkhaṇe tathā.",
  "tika-abh09t12:106_12": "Yassa vā pana…pe…",
  "tika-abh09t12:106_13": "sesānaṁ bhaṅgakkhaṇe tathā.",
  "tika-abh09t12:106_14": "Yassa cittaṁ…pe…",
  "tika-abh09t12:106_15": "nirujjhissati.",
  "tika-abh09t12:106_16": "Yassa vā pana…pe…",
  "tika-abh09t12:106_17": "nirujjhati.",
  "tika-abh09t12:107_0": "Yassa cittaṁ nirujjhittha,",
  "tika-abh09t12:107_1": "tassa cittaṁ nirujjhissatīti?",
  "tika-abh09t12:107_2": "Pacchimacittassa bhaṅgakkhaṇe ṭhapetvā sesānaṁ cittaṁ tathā.",
  "tika-abh09t12:107_3": "Yassa vā pana…pe… āmantā.",
  "tika-abh09t12:107_4": "Yassa cittaṁ na nirujjhittha,",
  "tika-abh09t12:107_5": "tassa cittaṁ na nirujjhissatīti? Natthi.",
  "tika-abh09t12:107_6": "Yassa vā pana…pe…",
  "tika-abh09t12:107_7": "na nirujjhitthāti?",
  "tika-abh09t12:107_8": "Nirujjhittha.",
  "tika-abh09t12:108_0": "Yassa cittaṁ uppajjati,",
  "tika-abh09t12:108_1": "tassa cittaṁ nirujjhitthāti? Āmantā.",
  "tika-abh09t12:108_2": "Yassa vā pana…pe…",
  "tika-abh09t12:108_3": "uppajjatīti?",
  "tika-abh09t12:108_4": "Sabbesaṁ cittassa uppādakkhaṇe tathā.",
  "tika-abh09t12:108_5": "Yassa cittaṁ nuppajjati,",
  "tika-abh09t12:108_6": "tassa cittaṁ na nirujjhitthāti?",
  "tika-abh09t12:108_7": "Nirujjhittha.",
  "tika-abh09t12:108_8": "Yassa vā pana…pe… natthi,",
  "tika-abh09t12:108_9": "yassa cittaṁ uppajjati,",
  "tika-abh09t12:108_10": "tassa cittaṁ nirujjhissatīti? Āmantā.",
  "tika-abh09t12:108_11": "Yassa vā pana…pe…",
  "tika-abh09t12:108_12": "uppajjatīti?",
  "tika-abh09t12:108_13": "Sabbesaṁ cittassa uppādakkhaṇe tathā.",
  "tika-abh09t12:108_14": "Yassa cittaṁ nuppajjati,",
  "tika-abh09t12:108_15": "tassa cittaṁ na nirujjhissatīti?",
  "tika-abh09t12:108_16": "Pacchimacittassa bhaṅgakkhaṇe tathā.",
  "tika-abh09t12:108_17": "Yassa vā pana…pe… āmantā.",
  "tika-abh09t12:108_18": "Yassa cittaṁ uppajjittha,",
  "tika-abh09t12:108_19": "tassa cittaṁ nirujjhissatīti?",
  "tika-abh09t12:108_20": "Nirujjhamānaṁ pacchimacittaṁ ṭhapetvā tathā.",
  "tika-abh09t12:108_21": "Yassa vā pana…pe… āmantā.",
  "tika-abh09t12:108_22": "Yassa cittaṁ nuppajjittha,",
  "tika-abh09t12:108_23": "tassa cittaṁ na nirujjhissatīti? Natthi.",
  "tika-abh09t12:108_24": "Yassa vā pana…pe…",
  "tika-abh09t12:108_25": "nuppajjitthāti?",
  "tika-abh09t12:108_26": "Uppajjittha.",
  "tika-abh09t12:109_0": "Yassa cittaṁ uppajjati,",
  "tika-abh09t12:109_1": "tassa cittaṁ na nirujjhatīti? Āmantā.",
  "tika-abh09t12:109_2": "Yassa vā pana…pe…",
  "tika-abh09t12:109_3": "uppajjatīti?",
  "tika-abh09t12:109_4": "Sabbesaṁ cittassa uppādakkhaṇe tathā.",
  "tika-abh09t12:109_5": "Yassa cittaṁ nuppajjati,",
  "tika-abh09t12:109_6": "tassa cittaṁ nirujjhatīti?",
  "tika-abh09t12:109_7": "Sabbesaṁ cittassa bhaṅgakkhaṇe tathā.",
  "tika-abh09t12:109_8": "Yassa vā pana…pe…",
  "tika-abh09t12:109_9": "nuppajjatīti? Āmantā.",
  "tika-abh09t12:110_0": "Yassa cittaṁ uppajjamānaṁ,",
  "tika-abh09t12:110_1": "tassa cittaṁ uppannanti? Āmantā.",
  "tika-abh09t12:110_2": "Yassa vā pana…pe…",
  "tika-abh09t12:110_3": "uppajjamānanti?",
  "tika-abh09t12:110_4": "Sabbesaṁ cittassa uppādakkhaṇe tathā.",
  "tika-abh09t12:110_5": "Yassa cittaṁ nuppajjamānaṁ,",
  "tika-abh09t12:110_6": "tassa cittaṁ nuppannanti?",
  "tika-abh09t12:110_7": "Nirodhasamāpannādīnaṁ cittaṁ tathā.",
  "tika-abh09t12:110_8": "Yassa vā pana…pe… āmantā.",
  "tika-abh09t12:111_0": "Yassa cittaṁ nirujjhamānaṁ,",
  "tika-abh09t12:111_1": "tassa cittaṁ uppannanti? Āmantā.",
  "tika-abh09t12:111_2": "Yassa vā pana…pe…",
  "tika-abh09t12:111_3": "bhaṅgakkhaṇe tathā.",
  "tika-abh09t12:111_4": "Yassa cittaṁ na nirujjhamānaṁ,",
  "tika-abh09t12:111_5": "tassa cittaṁ nuppannanti?",
  "tika-abh09t12:111_6": "Nirodhasamāpannādīnaṁ cittaṁ tathā.",
  "tika-abh09t12:111_7": "Yassa vā pana…pe… āmantā.",
  "tika-abh09t12:112_0": "Yassa cittaṁ uppannaṁ,",
  "tika-abh09t12:112_1": "tassa cittaṁ uppajjitthāti? Āmantā.",
  "tika-abh09t12:112_2": "Yassa vā pana…pe…",
  "tika-abh09t12:112_3": "uppannanti ?",
  "tika-abh09t12:112_4": "Cittasamaṅgīnaṁ tathā.",
  "tika-abh09t12:112_5": "Yassa cittaṁ nuppannaṁ,",
  "tika-abh09t12:112_6": "tassa cittaṁ nuppajjitthāti?",
  "tika-abh09t12:112_7": "Uppajjittha.",
  "tika-abh09t12:112_8": "Yassa vā pana…pe…",
  "tika-abh09t12:112_9": "nuppannanti?",
  "tika-abh09t12:112_10": "Natthi…pe…",
  "tika-abh09t12:112_11": "yassa cittaṁ nuppannaṁ,",
  "tika-abh09t12:112_12": "tassa cittaṁ nuppajjissatīti?",
  "tika-abh09t12:112_13": "Uppajjissati.",
  "tika-abh09t12:112_14": "Yassa vā pana…pe…",
  "tika-abh09t12:112_15": "nuppannanti? Uppannaṁ.",
  "tika-abh09t12:113_0": "Yassa cittaṁ uppajjittha no ca tassa cittaṁ uppannaṁ,",
  "tika-abh09t12:113_1": "tassa cittaṁ uppajjissatīti? Āmantā.",
  "tika-abh09t12:113_2": "Yassa vā pana cittaṁ uppajjissati no ca tassa cittaṁ uppannaṁ,",
  "tika-abh09t12:113_3": "tassa cittaṁ uppajjitthāti? Āmantā.",
  "tika-abh09t12:113_4": "Ettha “no ca tassa cittaṁ nuppanna”nti idaṁ asaññādiacittake sandhāya vuttaṁ.",
  "tika-abh09t12:113_5": "Tesaṁ niyamena cittuppattiyā abhāvato “āmantā”ti ubhayattha vissajjanaṁ vuttaṁ.",
  "tika-abh09t12:113_6": "Ayañca vāro kālattaye gahetvā samatthitoti gahetabbo.",
  "tika-abh09t12:114_0": "“Yassa cittaṁ nuppajjittha no ca tassa cittaṁ nuppannaṁ,",
  "tika-abh09t12:114_1": "tassa cittaṁ nuppajjissatīti? Natthi.",
  "tika-abh09t12:114_2": "Yassa vā pana cittaṁ nuppajjissati no ca tassa cittaṁ nuppannaṁ,",
  "tika-abh09t12:114_3": "tassa cittaṁ nuppajjitthāti?",
  "tika-abh09t12:114_4": "Uppajjittha.",
  "tika-abh09t12:115_0": "Uppannaṁ uppajjamānanti?",
  "tika-abh09t12:115_1": "Uppādakkhaṇe cittaṁ tathā.",
  "tika-abh09t12:115_2": "Uppajjamānaṁ uppannanti? Āmantā.",
  "tika-abh09t12:115_3": "Nuppannaṁ nuppajjamānanti? Āmantā.",
  "tika-abh09t12:115_4": "Nuppajjamānaṁ nuppannanti?",
  "tika-abh09t12:115_5": "Atītānāgatacittaṁ tathā.",
  "tika-abh09t12:116_0": "Niruddhaṁ nirujjhamānanti? No,",
  "tika-abh09t12:116_1": "nirujjhamānaṁ niruddhanti? No,",
  "tika-abh09t12:116_2": "naniruddhaṁ nanirujjhamānanti?",
  "tika-abh09t12:116_3": "Uppādakkhaṇe anāgatañca cittaṁ tathā.",
  "tika-abh09t12:116_4": "Nanirujjhamānaṁ naniruddhantipi tatheva.",
  "tika-abh09t12:117_0": "Yassa cittaṁ uppajjamānaṁ khaṇaṁ khaṇaṁ vītikkantaṁ atikkantakālaṁ,",
  "tika-abh09t12:117_1": "nirujjhamānaṁ khaṇaṁ khaṇaṁ vītikkantaṁ atikkantakālaṁ,",
  "tika-abh09t12:117_2": "tassa cittanti?",
  "tika-abh09t12:117_3": "No ca bhaṅgakkhaṇaṁ vītikkantaṁ,",
  "tika-abh09t12:117_4": "atītaṁ cittaṁ tadubhayaṁ vītikkantaṁ,",
  "tika-abh09t12:117_5": "yassa vā pana cittaṁ nirujjhamānaṁ khaṇaṁ khaṇaṁ vītikkantaṁ atikkantakālaṁ,",
  "tika-abh09t12:117_6": "uppajjamānaṁ khaṇaṁ khaṇaṁ vītikkantaṁ atikkantakālaṁ,",
  "tika-abh09t12:117_7": "tassa cittanti?",
  "tika-abh09t12:117_8": "Atītaṁ citta”nti iminā nayena puggalavāre sabbattha vissajjananayo veditabbo.",
  "tika-abh09t12:118_0": "Tattha uppajjamānaṁ khaṇanti uppajjamānassa khaṇaṁ,",
  "tika-abh09t12:118_1": "uppādakkhaṇanti attho.",
  "tika-abh09t12:118_2": "Khaṇaṁ vītikkantaṁatikkantakālanti na ciraṁ vītikkantaṁ,",
  "tika-abh09t12:118_3": "tameva pana uppādakkhaṇaṁ vītikkantaṁ hutvā atikkantakālanti saṅkhaṁ gacchati,",
  "tika-abh09t12:118_4": "nirujjhamānaṁ khaṇanti nirujjhamānassa khaṇaṁ,",
  "tika-abh09t12:118_5": "bhaṅgakkhaṇanti attho.",
  "tika-abh09t12:118_6": "Khaṇaṁ vītikkantaṁ atikkantakālanti kiṁ tassa cittaṁ evaṁ nirodhakkhaṇampi vītikkantaṁ hutvā atikkantakālaṁ nāma hotīti pucchati.",
  "tika-abh09t12:118_7": "Yassa bhaṅgakkhaṇe cittaṁ uppādakkhaṇaṁ khaṇaṁ vītikkantaṁ hutvā atikkantakālaṁ nāma hoti,",
  "tika-abh09t12:118_8": "nirodhakkhaṇaṁ vītikkantaṁ hutvā atikkantakālaṁ nāma hoti,",
  "tika-abh09t12:118_9": "atītaṁ pana cittaṁ ubhopi khaṇe khaṇaṁ vītikkantaṁ hutvā atikkantakālaṁ nāma hotīti atītacittavasena vissajjanaṁ kataṁ.",
  "tika-abh09t12:118_10": "Imināva upāyena uparimesu atthadhammavārādīsu ca sabbavissajjanesu attho veditabbo.",
  "tika-abh09t12:118_11": "Ayaṁ atikkantakālavāre nayo.",
  "tika-abh09t12:119_0": "Yaṁ cittaṁ uppajjati nanirujjhati,",
  "tika-abh09t12:119_1": "taṁ cittaṁ nirujjhissati nuppajjissatīti? Āmantā.",
  "tika-abh09t12:119_2": "Yaṁ vā pana…pe… āmantā.",
  "tika-abh09t12:119_3": "Yaṁ cittaṁ nuppajjati nirujjhati,",
  "tika-abh09t12:119_4": "taṁ cittaṁ nanirujjhissati uppajjissatīti? No.",
  "tika-abh09t12:119_5": "Yaṁ vā pana cittaṁ nanirujjhissati uppajjissati,",
  "tika-abh09t12:119_6": "taṁ cittaṁ nuppajjati nirujjhatīti? Natthi.",
  "tika-abh09t12:120_0": "Yaṁ cittaṁ uppajjati,",
  "tika-abh09t12:120_1": "taṁ cittaṁ uppannanti? Āmantā.",
  "tika-abh09t12:120_2": "Yaṁ vā pana…pe…",
  "tika-abh09t12:120_3": "uppajjatīti?",
  "tika-abh09t12:120_4": "Uppādakkhaṇe cittaṁ tathā,",
  "tika-abh09t12:120_5": "evaṁ paṭilomapucchāsupi tato sesāsupi.",
  "tika-abh09t12:120_6": "“Yaṁ cittaṁ nuppajjati,",
  "tika-abh09t12:120_7": "taṁ cittaṁ nuppannanti?",
  "tika-abh09t12:120_8": "Atītānāgataṁ cittaṁ tathā.",
  "tika-abh09t12:120_9": "Yaṁ vā pana…pe…",
  "tika-abh09t12:120_10": "āmantā…pe…",
  "tika-abh09t12:120_11": "bhaṅgakkhaṇe citta”ntiādinā,",
  "tika-abh09t12:120_12": "“yaṁ cittaṁ uppajjati,",
  "tika-abh09t12:120_13": "taṁ cittaṁ uppajjitthāti? No.",
  "tika-abh09t12:120_14": "Yaṁ cittaṁ nuppajjati,",
  "tika-abh09t12:120_15": "taṁ cittaṁ nuppajjitthāti?",
  "tika-abh09t12:120_16": "Bhaṅgakkhaṇe cittaṁ anāgatañcā”tiādinā,",
  "tika-abh09t12:120_17": "“yaṁ cittaṁ uppajjati,",
  "tika-abh09t12:120_18": "taṁ cittaṁ uppajjissatīti? No.",
  "tika-abh09t12:120_19": "Yaṁ vā pana…pe… no,",
  "tika-abh09t12:120_20": "yaṁ cittaṁ nuppajjati,",
  "tika-abh09t12:120_21": "taṁ cittaṁ nuppajjissatīti?",
  "tika-abh09t12:120_22": "Anāgataṁ cittaṁ nuppajjati,",
  "tika-abh09t12:120_23": "no ca taṁ cittaṁ nuppajjissati,",
  "tika-abh09t12:120_24": "bhaṅgakkhaṇe cittaṁ atītaṁ citta”ntiādinā ca,",
  "tika-abh09t12:120_25": "“yaṁ cittaṁ uppajjittha,",
  "tika-abh09t12:120_26": "taṁ cittaṁ uppajjissatīti? No.",
  "tika-abh09t12:120_27": "Yaṁ vā pana…pe… no,",
  "tika-abh09t12:120_28": "yaṁ cittaṁ nuppajjittha,",
  "tika-abh09t12:120_29": "taṁ cittaṁ nuppajjissatīti?",
  "tika-abh09t12:120_30": "Anāgataṁ citta”ntiādinā ca,",
  "tika-abh09t12:121_0": "“Yaṁ cittaṁ nirujjhati,",
  "tika-abh09t12:121_1": "taṁ cittaṁ nirujjhitthāti?",
  "tika-abh09t12:121_2": "No”tiādinā ca,",
  "tika-abh09t12:121_3": "“yaṁ cittaṁ uppajjati,",
  "tika-abh09t12:121_4": "taṁ cittaṁ nirujjhitthāti?",
  "tika-abh09t12:121_5": "No”tiādinā ca,",
  "tika-abh09t12:121_6": "“yaṁ cittaṁ uppajjati,",
  "tika-abh09t12:121_7": "taṁ cittaṁ nirujjhissatīti ?",
  "tika-abh09t12:121_8": "Āmantā”tiādinā ca,",
  "tika-abh09t12:121_9": "“yaṁ cittaṁ uppajjittha,",
  "tika-abh09t12:121_10": "taṁ cittaṁ nirujjhissatīti?",
  "tika-abh09t12:121_11": "No”tiādinā ca,",
  "tika-abh09t12:122_0": "“Yaṁ cittaṁ uppajjamānaṁ,",
  "tika-abh09t12:122_1": "taṁ cittaṁ uppannanti? Āmantā.",
  "tika-abh09t12:122_2": "Yaṁ vā pana…pe…",
  "tika-abh09t12:122_3": "uppajjamānanti…pe…",
  "tika-abh09t12:122_4": "uppādakkhaṇe citta”ntiādinā ca,",
  "tika-abh09t12:122_5": "“yaṁ cittaṁ nirujjhamānaṁ,",
  "tika-abh09t12:122_6": "taṁ cittaṁ uppannanti?",
  "tika-abh09t12:122_7": "Āmantā”tiādinā ca,",
  "tika-abh09t12:122_8": "“yaṁ cittaṁ uppannaṁ,",
  "tika-abh09t12:122_9": "taṁ cittaṁ uppajjitthāti? No.",
  "tika-abh09t12:122_10": "Yaṁ vā pana…pe…",
  "tika-abh09t12:122_11": "no”tiādinā ca,",
  "tika-abh09t12:123_0": "“Yaṁ cittaṁ uppajjittha no ca taṁ cittaṁ uppannaṁ,",
  "tika-abh09t12:123_1": "taṁ cittaṁ uppajjissatīti? No.",
  "tika-abh09t12:123_2": "Yaṁ vā pana…pe… no.",
  "tika-abh09t12:123_3": "Yaṁ cittaṁ nuppajjittha no ca taṁ cittaṁ nuppannaṁ,",
  "tika-abh09t12:123_4": "taṁ cittaṁ nuppajjissatīti?",
  "tika-abh09t12:123_5": "Āmantā”tiādinā ca,",
  "tika-abh09t12:123_6": "“uppannaṁ uppajjamānanti…pe…",
  "tika-abh09t12:123_7": "uppādakkhaṇe uppannañceva uppajjamānañca.",
  "tika-abh09t12:123_8": "Uppajjamānaṁ uppannanti?",
  "tika-abh09t12:123_9": "Āmantā”tiādinā ca,",
  "tika-abh09t12:123_10": "“niruddhaṁ nirujjhamānanti?",
  "tika-abh09t12:123_11": "No”tiādinā ca,",
  "tika-abh09t12:124_0": "“Yaṁ cittaṁ uppajjamānaṁ khaṇaṁ khaṇaṁ vītikkantaṁ atikkantakālaṁ,",
  "tika-abh09t12:124_1": "nirujjhamānaṁ khaṇaṁ khaṇaṁ vītikkantaṁ atikkantakālaṁ,",
  "tika-abh09t12:124_2": "taṁ cittanti…pe…",
  "tika-abh09t12:124_3": "atītaṁ citta”ntiādinā ca dhammavāre,",
  "tika-abh09t12:125_0": "“Yassa yaṁ cittaṁ uppajjati na nirujjhati,",
  "tika-abh09t12:125_1": "tassa taṁ cittaṁ nirujjhissati nuppajjissatīti?",
  "tika-abh09t12:125_2": "Āmantā”tiādinā ca puggaladhammavāre ca,",
  "tika-abh09t12:125_3": "sarāgādipadehi,",
  "tika-abh09t12:125_4": "kusalādipadehi ca missesu sabbavāresu ca pucchāsu heṭṭhā vuttānusārena vissajjananayo veditabbo.",
  "tika-abh09t12:125_5": "Ayaṁ cittayamakamātikatthasaṁvaṇṇanānayo.",
  "tika-abh09t12:126_0": "Dhammayamakamātikatthavaṇṇanā",
  "tika-abh09t12:127_0": "Dhammayamakamātikāya pana khandhayamake vuttanayeneva pāḷivavatthānaṁ veditabbaṁ.",
  "tika-abh09t12:127_1": "“Yo kusalaṁ dhammaṁ bhāveti,",
  "tika-abh09t12:127_2": "so akusalaṁ dhammaṁ pajahatī”ti āgatattā panettha pariññāvāro bhāvanāvāro nāma.",
  "tika-abh09t12:127_3": "Tattha yasmā abyākato dhammo neva bhāvetabbo na pahātabbo,",
  "tika-abh09t12:127_4": "tasmā padameva na uddhaṭanti veditabbaṁ.",
  "tika-abh09t12:127_5": "Pucchāvissajjane panettha “kusalākusalā dhammāti?",
  "tika-abh09t12:127_6": "Āmantā”tiādinā,",
  "tika-abh09t12:127_7": "“dhammā akusalā dhammāti?",
  "tika-abh09t12:127_8": "Akusalā dhammā dhammā ceva akusalā dhammā ca,",
  "tika-abh09t12:127_9": "avasesā dhammā na akusalā dhammā”tiādinā ca paṇṇattivāre vissajjananayo ñātabbo.",
  "tika-abh09t12:128_0": "“Yassa kusalā dhammā uppajjanti,",
  "tika-abh09t12:128_1": "tassa akusalā dhammā uppajjantīti? No.",
  "tika-abh09t12:128_2": "Yassa vā pana…pe…",
  "tika-abh09t12:128_3": "yassa kusalā dhammā uppajjanti,",
  "tika-abh09t12:128_4": "tassa abyākatā dhammā uppajjantīti?",
  "tika-abh09t12:128_5": "Pañcavokāre kusalānaṁ uppādakkhaṇe…pe…",
  "tika-abh09t12:128_6": "uppajjantī”tiādinā ca,",
  "tika-abh09t12:128_7": "“yattha kusalā dhammā uppajjanti,",
  "tika-abh09t12:128_8": "tattha akusalā dhammā uppajjantīti?",
  "tika-abh09t12:128_9": "Āmantā…pe…",
  "tika-abh09t12:128_10": "tattha abyākatā dhammā uppajjantīti? Āmantā.",
  "tika-abh09t12:128_11": "Yattha vā pana abyākatā dhammā uppajjanti,",
  "tika-abh09t12:128_12": "tattha kusalā dhammā uppajjantīti …pe…",
  "tika-abh09t12:128_13": "catuvokāre…pe…",
  "tika-abh09t12:128_14": "uppajjantī”tiādinā ca,",
  "tika-abh09t12:128_15": "“yassa yattha kusalā dhammā…pe…",
  "tika-abh09t12:128_16": "uppajjantīti?",
  "tika-abh09t12:128_17": "No”tiādinā ca,",
  "tika-abh09t12:129_0": "“Yassa kusalā dhammā nuppajjanti,",
  "tika-abh09t12:129_1": "tassa akusalā dhammā nuppajjantīti…pe…",
  "tika-abh09t12:129_2": "sabbesaṁ cittassa bhaṅgakkhaṇe abyākatacittassa uppādakkhaṇe nirodhasamāpannānaṁ asaññasattānaṁ tesaṁ kusalā ca dhammā nuppajjanti,",
  "tika-abh09t12:129_3": "akusalā ca dhammā nuppajjantī”tiādinā ca,",
  "tika-abh09t12:129_4": "“yassa kusalā dhammā nuppajjanti,",
  "tika-abh09t12:129_5": "tassa abyākatā dhammā nuppajjantīti…pe…",
  "tika-abh09t12:129_6": "sabbesaṁ cavantānaṁ pavatte cittassa bhaṅgakkhaṇe āruppe akusalānaṁ uppādakkhaṇe ca nuppajjantī”tiādinā ca,",
  "tika-abh09t12:129_7": "“yattha kusalā dhammā nuppajjanti,",
  "tika-abh09t12:129_8": "tattha akusalā dhammā nuppajjantīti?",
  "tika-abh09t12:129_9": "Āmantā…pe…",
  "tika-abh09t12:129_10": "tattha abyākatā dhammā nuppajjantīti?",
  "tika-abh09t12:129_11": "Uppajjanti.",
  "tika-abh09t12:129_12": "Yattha vā pana abyākatā dhammā nuppajjanti,",
  "tika-abh09t12:129_13": "tattha akusalā dhammā nuppajjantīti?",
  "tika-abh09t12:129_14": "Natthī”tiādinā ca uppādavāre,",
  "tika-abh09t12:130_0": "“Yassa kusalā dhammā nirujjhanti, tassa akusalā dhammā nirujjhantīti? No”tiādinā nirodhavāre ca,",
  "tika-abh09t12:131_0": "“Yassa kusalā dhammā uppajjanti,",
  "tika-abh09t12:131_1": "tassa akusalā dhammā nirujjhantīti?",
  "tika-abh09t12:131_2": "No”tiādinā uppādanirodhavāre ca,",
  "tika-abh09t12:132_0": "“Yo kusalaṁ dhammaṁ bhāveti,",
  "tika-abh09t12:132_1": "so akusalaṁ dhammaṁ pajahitthāti? No…pe…",
  "tika-abh09t12:132_2": "yo kusalaṁ dhammaṁ na bhāveti,",
  "tika-abh09t12:132_3": "so akusalaṁ dhammaṁ nappajahitthāti?",
  "tika-abh09t12:132_4": "Aggamaggasamaṅgiñca arahantañca ṭhapetvā avasesā puggalā”tiādinā bhāvanāvāre ca pucchāvissajjananayo heṭṭhā vuttānusārena ñātabbo.",
  "tika-abh09t12:133_0": "Atthavinicchaye panettha idaṁ lakkhaṇaṁ.",
  "tika-abh09t12:133_1": "Imassa hi dhammayamakassa pavattimahāvāre uppajjanti nirujjhantīti imesu uppādanirodhesu kusalākusaladhammā tāva ekantena pavattiyaṁyeva labbhanti,",
  "tika-abh09t12:133_2": "na cutipaṭisandhīsu,",
  "tika-abh09t12:133_3": "abyākatadhammā pana pavatte ca cutipaṭisandhīsu cāti tīsupi kālesu labbhanti,",
  "tika-abh09t12:133_4": "evamettha yaṁ yattha yattha labbhati,",
  "tika-abh09t12:133_5": "tassa vasena tattha tattha vinicchayo veditabbo.",
  "tika-abh09t12:134_0": "Tatridaṁ nayamukhaṁ –",
  "tika-abh09t12:134_1": "kusalākusalānaṁ tāva ekakkhaṇe anuppajjanato “no”ti paṭisedho kato.",
  "tika-abh09t12:134_2": "Abyākatā cāti idaṁ cittasamuṭṭhānarūpaṁ sandhāya vuttaṁ.",
  "tika-abh09t12:134_3": "Yattha kusalā dhammā nuppajjantīti asaññabhavaṁ sandhāya vuttaṁ,",
  "tika-abh09t12:134_4": "abyākatānaṁ dhammānaṁ anuppattiṭṭhānassābhāvā “natthī”ti paṭikkhepo kato,",
  "tika-abh09t12:134_5": "nirodhavāre kusalākusalānaṁ ekato anirujjhanato “no”ti vuttanti imināva nayamukhena sabbattha vinicchayo veditabbo.",
  "tika-abh09t12:134_6": "Ayaṁ dhammayamakamātikatthasaṁvaṇṇanānayo.",
  "tika-abh09t12:135_0": "Indriyayamakamātikatthavaṇṇanā",
  "tika-abh09t12:136_0": "Indriyayamakamātikāyaṁ pana khandhayamakamātikādīsu vuttanayeneva pāḷivavatthānādiko sabbo atthasaṁvaṇṇanānayo veditabbo.",
  "tika-abh09t12:136_1": "Manindriyaṁ panettha yathā cakkhundriyādimūlakehi,",
  "tika-abh09t12:136_2": "tatheva itthindriyādimūlakehi saddhiṁ sampayogaṁ gacchati,",
  "tika-abh09t12:136_3": "tasmā nikkhittapaṭipāṭiyā ayojetvā sabbehipi cakkhundriyamūlādīhi saddhiṁ pariyosāne yojitaṁ,",
  "tika-abh09t12:136_4": "cakkhundriyena ca saddhiṁ sukhindriyadukkhindriyadomanassindriyāni,",
  "tika-abh09t12:136_5": "lokuttarindriyāni ca paṭisandhiyaṁ natthīti na gahitāni.",
  "tika-abh09t12:136_6": "Yathā cettha,",
  "tika-abh09t12:136_7": "evaṁ sesindriyamūlakesupi yathānurūpaṁ ñātabbaṁ.",
  "tika-abh09t12:136_8": "Indriyānaṁ pana bahukatāya dhātuyamakatopi bahutarāni yamakāni honti ayaṁ viseso,",
  "tika-abh09t12:136_9": "sesaṁ heṭṭhā vuttānusārena ñātabbanti.",
  "tika-abh09t12:136_10": "Ayaṁ indriyayamakamātikatthasaṁvaṇṇanānayo.",
  "tika-abh09t12:137_0": "Mohavicchedaniyā abhidhammamātikatthavaṇṇanāya",
  "tika-abh09t12:138_0": "Yamakamātikatthavaṇṇanā niṭṭhitā."
}