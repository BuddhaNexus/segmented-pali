{
  "tika-abh05t3:0_0": "Kathāvatthupakaraṇa-anuṭīkā",
  "tika-abh05t3:1_0": "Ganthārambhavaṇṇanā",
  "tika-abh05t3:2_0": "Samudāye ekadesā antogadhāti samudāyo tesaṁ adhiṭṭhānabhāvena vutto yathā “rukkhe sākhā”ti dasseti “kathāsamudāyassā”tiādinā.",
  "tika-abh05t3:2_1": "Tattha kathānanti tisso kathā vādo jappo vitaṇḍāti.",
  "tika-abh05t3:2_2": "Tesu yena pamāṇatakkehi pakkhapaṭipakkhānaṁ patiṭṭhāpanapaṭikkhepā honti, so vādo.",
  "tika-abh05t3:2_3": "Ekādhikaraṇā hi aññamaññaviruddhā dhammā pakkhapaṭipakkhā yathā “hoti tathāgato paraṁ maraṇā,",
  "tika-abh05t3:2_4": "na hoti tathāgato paraṁ maraṇā”ti.",
  "tika-abh05t3:2_5": "Nānādhikaraṇā pana aññamaññaviruddhāpi pakkhapaṭipakkhā nāma na honti yathā “aniccaṁ rūpaṁ,",
  "tika-abh05t3:2_6": "niccaṁ nibbāna”nti.",
  "tika-abh05t3:2_7": "Yena chalajātiniggahaṭṭhānehi pakkhapaṭipakkhānaṁ patiṭṭhāpanaṁ paṭikkhepārambho, so jappo.",
  "tika-abh05t3:2_8": "Ārambhamattamevettha,",
  "tika-abh05t3:2_9": "na atthasiddhīti dassanatthaṁ ārambhaggahaṇaṁ.",
  "tika-abh05t3:2_10": "Yāya pana chalajātiniggahaṭṭhānehi paṭipakkhapaṭikkhepāya vāyamanti,",
  "tika-abh05t3:2_11": "sā vitaṇḍā.",
  "tika-abh05t3:2_12": "Tattha atthavikappupapattiyā vacanavighāto chalaṁ yathā “navakambaloyaṁ puriso,",
  "tika-abh05t3:2_13": "rājā no sakkhī”ti evamādi.",
  "tika-abh05t3:2_14": "Dūsanabhāsā jātayo,",
  "tika-abh05t3:2_15": "uttarapatirūpakāti attho.",
  "tika-abh05t3:2_16": "Niggahaṭṭhānāni parato āvi bhavissanti.",
  "tika-abh05t3:2_17": "Evaṁ vādajappavitaṇḍappabhedāsu tīsu kathāsu idha vādakathā “kathā”ti adhippetā.",
  "tika-abh05t3:2_18": "Sā ca kho aviparītadhammatāya patiṭṭhāpanavasena,",
  "tika-abh05t3:2_19": "na viggāhikakathābhāvenāti veditabbaṁ.",
  "tika-abh05t3:2_20": "Mātikāṭhapanenevāti uddesadesanāya eva.",
  "tika-abh05t3:2_21": "Ṭhapitassāti desitassa.",
  "tika-abh05t3:2_22": "Desanā hi desetabbamatthaṁ vineyyasantānesu ṭhapanato nikkhipanato ṭhapanaṁ,",
  "tika-abh05t3:2_23": "nikkhepoti ca vuccati.",
  "tika-abh05t3:3_0": "Ganthārambhavaṇṇanā niṭṭhitā.",
  "tika-abh05t3:4_0": "Nidānakathāvaṇṇanā",
  "tika-abh05t3:5_0": "Parinibbānameva…pe… vuttaṁ.",
  "tika-abh05t3:5_1": "Abhinnasabhāvampi hi atthaṁ tadaññadhammato visesāvabodhanatthaṁ aññaṁ viya katvā voharanti yathā “attano sabhāvaṁ dhārentīti dhammā”ti.",
  "tika-abh05t3:5_2": "Sāti asaṅkhatā dhātu.",
  "tika-abh05t3:5_3": "Karaṇabhāvena vuttā yathāvuttassa upasamassa sādhakatamabhāvaṁ sandhāya.",
  "tika-abh05t3:5_4": "Dhammavādī…pe…",
  "tika-abh05t3:5_5": "dubbalatā vuttā tathārūpāya paññāya bhāve tādisānaṁ pakkhabhāvābhāvato.",
  "tika-abh05t3:5_6": "Laddhiyāti “atthi puggalo saccikaṭṭhaparamatthena,",
  "tika-abh05t3:5_7": "parihāyati arahā arahattā”tiādiladdhiyā.",
  "tika-abh05t3:5_8": "Suttantehīti devatāsaṁyuttādīhi.",
  "tika-abh05t3:5_9": "Liṅgākappabhedaṁ parato sayameva vakkhati.",
  "tika-abh05t3:6_0": "Bhinditvā mūlasaṅgahanti mūlasaṅgītiṁ vināsetvā,",
  "tika-abh05t3:6_1": "bhedaṁ vā katvā yathā sā ṭhitā,",
  "tika-abh05t3:6_2": "tato aññathā katvā.",
  "tika-abh05t3:6_3": "Saṅgahitato vā aññatrāti mūlasaṅgītiyā saṅgahitato aññatra.",
  "tika-abh05t3:6_4": "Tenāha “asaṅgahitaṁ sutta”nti.",
  "tika-abh05t3:6_5": "Nītatthaṁ yathārutavasena viññeyyatthattā.",
  "tika-abh05t3:6_6": "Neyyatthaṁ vipariṇāmadukkhatādivasena niddhāretabbatthattā.",
  "tika-abh05t3:6_7": "Tīhi ṭhānehīti “sūrā satimanto idha brahmacariyavāso”ti evaṁ vuttehi tīhi kāraṇehi.",
  "tika-abh05t3:6_8": "Aññaṁ sandhāya bhaṇitanti ekaṁ pabbajjāsaṅkhātaṁ brahmacariyavāsaṁ sandhāya bhaṇitaṁ.",
  "tika-abh05t3:6_9": "Aññaṁ atthaṁ ṭhapayiṁsūti sabbassapi brahmacariyavāsassa vasena “natthi devesu brahmacariyavāso”tiādikaṁ aññaṁ atthaṁ ṭhapayiṁsu.",
  "tika-abh05t3:6_10": "Suttañca aññaṁ sandhāya bhaṇitaṁ tato aññaṁ sandhāya bhaṇitaṁ katvā ṭhapayiṁsu,",
  "tika-abh05t3:6_11": "tassa atthañca aññaṁ ṭhapayiṁsūti evamettha yojanā veditabbā.",
  "tika-abh05t3:6_12": "Suññatādīti ādi-saddena aniccatādiṁ saṅgaṇhāti.",
  "tika-abh05t3:7_0": "Gambhīraṁ ekadesaṁ mahāpadesaparivārādiṁ.",
  "tika-abh05t3:7_1": "Ekacce sakalaṁ abhidhammaṁ vissajjiṁsu chaḍḍayiṁsu seyyathāpi suttantikā.",
  "tika-abh05t3:7_2": "Te hi taṁ na jinavacananti vadanti.",
  "tika-abh05t3:7_3": "Kathāvatthussa savivādattetiādi heṭṭhā nidānaṭṭhakathāya āgatanayaṁ sandhāya vuttaṁ.",
  "tika-abh05t3:7_4": "Keci pana puggalapaññattiyāpi savivādattaṁ maññanti.",
  "tika-abh05t3:7_5": "“Tatiyasaṅgītito pubbe pavattamānānaṁ vasenā”ti idaṁ kasmā vuttaṁ,",
  "tika-abh05t3:7_6": "nanu tatiyasaṅgītito pubbepi taṁ mātikārūpena pavattateva?",
  "tika-abh05t3:7_7": "Niddesaṁ vā sandhāya tathā vuttanti veditabbaṁ.",
  "tika-abh05t3:7_8": "Aññānīti aññākārāni abhidhammapakaraṇādīni akariṁsu,",
  "tika-abh05t3:7_9": "pavattantānipi tāni aññathā katvā paṭhiṁsūti attho.",
  "tika-abh05t3:7_10": "Mañjusirīti idaṁ kasmā vuttaṁ.",
  "tika-abh05t3:7_11": "Na hi taṁ nāmaṁ piṭakattayaṁ anuvattantehi bhikkhūhi gayhati?",
  "tika-abh05t3:7_12": "Itarehi gayhamānampi vā sāsanikapariññehi na sāsanāvacaraṁ gayhatīti katvā vuttaṁ.",
  "tika-abh05t3:7_13": "Nikāyanāmanti mahāsaṅghikādinikāyanāmaṁ,",
  "tika-abh05t3:7_14": "duttaguttādivagganāmañca.",
  "tika-abh05t3:8_0": "Saṅkantikānaṁ bhedo suttavādīti saṅkantikānaṁ anantare eko nikāyabhedo suttavādī nāma bhijjittha.",
  "tika-abh05t3:8_1": "Sahāti ekajjhaṁ katvā,",
  "tika-abh05t3:8_2": "gaṇiyamānāti attho.",
  "tika-abh05t3:9_0": "Uppanne vāde sandhāyāti tatiyasaṅgītikāle uppanne vāde sandhāya.",
  "tika-abh05t3:9_1": "Uppajjanaketi tato paṭṭhāya yāva saddhammantaradhānā etthantare uppajjanake.",
  "tika-abh05t3:9_2": "Suttasahassāharaṇañcettha paravādabhañjanatthañca sakavādapatiṭṭhāpanatthañca.",
  "tika-abh05t3:9_3": "Suttekadesopi hi “sutta”nti vuccati samudāyavohārassa avayavesupi dissanato yathā “paṭo daḍḍho,",
  "tika-abh05t3:9_4": "samuddo diṭṭho”ti ca.",
  "tika-abh05t3:9_5": "Te panettha suttapadesā “atthi puggalo attahitāya paṭipanno”tiādinā āgatā veditabbā.",
  "tika-abh05t3:10_0": "Nidānakathāvaṇṇanā niṭṭhitā.",
  "tika-abh05t3:11_0": "Mahāvaggo",
  "tika-abh05t3:12_0": "1. Puggalakathā",
  "tika-abh05t3:13_0": "1. Suddhasaccikaṭṭho",
  "tika-abh05t3:14_0": "1. Anulomapaccanīkavaṇṇanā",
  "tika-abh05t3:15_0": "1.",
  "tika-abh05t3:15_1": "Sambarādīhi pakappitavijjā,",
  "tika-abh05t3:15_2": "tathābhisaṅkhatāni osadhāni ca “māyā”ti vuccanti,",
  "tika-abh05t3:15_3": "idha pana māyāya āhitavisesā abhūtaññeyyākārā adhippetāti dassento “māyāya amaṇiādayo maṇiādiākārena dissamānā māyāti vuttā”ti āha.",
  "tika-abh05t3:15_4": "Saccaññeva saccikaṁ,",
  "tika-abh05t3:15_5": "so eva attho aviparītassa ñāṇassa visayabhāvaṭṭhenāti saccikaṭṭho.",
  "tika-abh05t3:15_6": "Tenāha “bhūtaṭṭho”ti.",
  "tika-abh05t3:15_7": "Aviparītabhāvato eva paramo padhāno atthoti paramattho,",
  "tika-abh05t3:15_8": "ñāṇassa paccakkhabhūto dhammānaṁ aniddisitabbasabhāvo.",
  "tika-abh05t3:15_9": "Tena vuttaṁ “uttamattho”ti.",
  "tika-abh05t3:16_0": "Atthīti vacanasāmaññenāti “atthi puggalo attahitāya paṭipanno”tiādīsu “atthī”ti pavattavacanasāmaññena.",
  "tika-abh05t3:16_1": "Atthavikappupapattiyā vacanavighāto chalanti vadanti.",
  "tika-abh05t3:16_2": "Patiṭṭhaṁ pacchindantoti hetuṁ dūsento,",
  "tika-abh05t3:16_3": "ahetuṁ karontoti attho.",
  "tika-abh05t3:16_4": "Hetu hi paṭiññāya patiṭṭhāpanato patiṭṭhā,",
  "tika-abh05t3:16_5": "taṁ pana hetuṁ atthamattato dassento “yadi saccikaṭṭhenā”tiādimāha.",
  "tika-abh05t3:16_6": "Payogato pana dūsanena saddhiṁ parato āvi bhavissati.",
  "tika-abh05t3:16_7": "Okāsaṁ adadamānoti yathānurūpaṁ yuttiṁ vattuṁ avasaraṁ adento.",
  "tika-abh05t3:16_8": "Atha vā patiṭṭhaṁ pacchindanto,",
  "tika-abh05t3:16_9": "paṭiññaṁ eva parivattentoti attho.",
  "tika-abh05t3:16_10": "Upalabbhati puggaloti hi sakavādiṁ uddissa paravādino paṭiññāva na yuttā appasiddhattā visesitabbassa.",
  "tika-abh05t3:16_11": "Tenevāha “anupalabbhaneyyato na tava vādo tiṭṭhatīti nivattento”ti.",
  "tika-abh05t3:16_12": "Rūpañca upalabbhati…pe…",
  "tika-abh05t3:16_13": "dassetīti etena paravādinā adhippetahetuno viparītatthasādhakattaṁ dasseti.",
  "tika-abh05t3:17_0": "Upalabbhamānaṁ nāma hotīti ākārato taṁākāravantānaṁ anaññattāti adhippāyo.",
  "tika-abh05t3:17_1": "Aññathāti ākāra,",
  "tika-abh05t3:17_2": "ākāravantānaṁ bhede.",
  "tika-abh05t3:17_3": "Etissāti “tato so puggalo upalabbhati saccikaṭṭhaparamaṭṭhenā”ti evaṁ vuttāya dutiyapucchāya.",
  "tika-abh05t3:17_4": "Esa visesoti yo yathāvutto dvinnaṁ pucchānaṁ visayassa sabhāvākārabhedo,",
  "tika-abh05t3:17_5": "esa dvinnaṁ pucchānaṁ viseso.",
  "tika-abh05t3:17_6": "Sabhāvadhammānaṁ sāmaññalakkhaṇena abhinnānampi salakkhaṇato bhedoyevāti aññadhammassa aññenākārena na kadācipi upalabbho bhaveyya.",
  "tika-abh05t3:17_7": "Yadi siyā,",
  "tika-abh05t3:17_8": "aññattameva na siyāti ruppanādisapaccayādiākārena anupalabbhamānopi puggalo attano bhūtasabhāvaṭṭhena",
  "tika-abh05t3:17_9": "upalabbhatevāti vadantaṁ paravādinaṁ pati “yo saccikaṭṭho”tiādi codanā anokāsāti dassento āha “yathā pana…pe…",
  "tika-abh05t3:17_10": "niggaho ca na kātabbo”ti.",
  "tika-abh05t3:17_11": "Tattha niggahoti “ājānāhi niggaha”nti evaṁ vuttaniggaho,",
  "tika-abh05t3:17_12": "parājayāropanena paravādino niggaṇhananti attho.",
  "tika-abh05t3:18_0": "Svāyaṁ pana yasmā tassa vādāparādhahetuko,",
  "tika-abh05t3:18_1": "tasmā taṁ dassetuṁ aṭṭhakathāyaṁ dosāparādhapariyāyehi vibhāvito.",
  "tika-abh05t3:18_2": "Avajānanañhettha niggahaṭṭhānaṁ.",
  "tika-abh05t3:18_3": "Tathā hi paṭiññāhāni,",
  "tika-abh05t3:18_4": "paṭiññāntaraṁ,",
  "tika-abh05t3:18_5": "paṭiññāvirodho,",
  "tika-abh05t3:18_6": "paṭiññāsaññāso,",
  "tika-abh05t3:18_7": "hetvantaraṁ,",
  "tika-abh05t3:18_8": "atthantaraṁ,",
  "tika-abh05t3:18_9": "niratthakaṁ,",
  "tika-abh05t3:18_10": "aviññātatthaṁ,",
  "tika-abh05t3:18_11": "asambandhatthaṁ,",
  "tika-abh05t3:18_12": "appattakālaṁ, ūnaṁ, adhikaṁ,",
  "tika-abh05t3:18_13": "punaruttaṁ,",
  "tika-abh05t3:18_14": "ananubhāsanaṁ,",
  "tika-abh05t3:18_15": "aviññātaṁ,",
  "tika-abh05t3:18_16": "appaṭibhā, vikkhepo,",
  "tika-abh05t3:18_17": "matānuññā,",
  "tika-abh05t3:18_18": "anuyuñjitabbassa upekkhanaṁ,",
  "tika-abh05t3:18_19": "ananuyuñjitabbassa anuyogo,",
  "tika-abh05t3:18_20": "apasiddhantaraṁ,",
  "tika-abh05t3:18_21": "hetvābhāsā cāti dvāvīsati niggahaṭṭhānāni ñāyavādino vadanti.",
  "tika-abh05t3:19_0": "Tattha visadisūdāharaṇadhammānujānanaṁ paṭhamudāharaṇe paṭiññāhāni.",
  "tika-abh05t3:19_1": "Paṭiññātatthapaṭisedhe tadaññatthaniddeso paṭiññāntaraṁ.",
  "tika-abh05t3:19_2": "Paṭiññāviruddhahetukittanaṁ paṭiññāvirodho.",
  "tika-abh05t3:19_3": "Paṭiññātatthāpanayanaṁ paṭiññāsaññāso.",
  "tika-abh05t3:19_4": "Avisesavutte hetumhi paṭisiddhe visesahetukathanaṁ hetvantaraṁ.",
  "tika-abh05t3:19_5": "Adhikatatthānupayogiatthakathanaṁ atthantaraṁ.",
  "tika-abh05t3:19_6": "Mātikāpāṭho viya atthahīnaṁ niratthakaṁ.",
  "tika-abh05t3:19_7": "Tikkhattuṁ vuttampi sakkhipaṭivādīhi aviditaṁ aviññātatthaṁ.",
  "tika-abh05t3:19_8": "Pubbāparavasena sambandharahitaṁ asambandhatthaṁ.",
  "tika-abh05t3:19_9": "Avayavavipallāsavacanaṁ appattakālaṁ.",
  "tika-abh05t3:19_10": "Avayavavikalaṁ ūnaṁ.",
  "tika-abh05t3:19_11": "Adhikahetūdāharaṇaṁ adhikaṁ.",
  "tika-abh05t3:19_12": "Ṭhapetvā anuvādaṁ saddatthānaṁ punappunaṁ vacanaṁ atthāpannavacanañca punaruttaṁ.",
  "tika-abh05t3:19_13": "Parisāya viditassa tīhi vuttassa apaccudāhāro ananubhāsanaṁ.",
  "tika-abh05t3:19_14": "Yaṁ vādinā vuttaṁ parisāya viññātaṁ paṭivādinā duviññātaṁ,",
  "tika-abh05t3:19_15": "taṁ aviññātaṁ.",
  "tika-abh05t3:19_16": "Taṁvādinā vattabbe vutte paravādino paṭivacanassa anupaṭṭhānaṁ appaṭibhā.",
  "tika-abh05t3:19_17": "Kiccantarappasaṅgena kathāvicchindanaṁ vikkhepo.",
  "tika-abh05t3:19_18": "Attano dosānujānanena parapakkhassa dosappasañjanaṁ paramatānujānanaṁ matānuññā.",
  "tika-abh05t3:19_19": "Niggahappattassa niggaṇhanaṁ anuyuñjitabbassa upekkhanaṁ.",
  "tika-abh05t3:19_20": "Sampattaniggahassa aniggahaṭṭhāne ca niggaṇhanaṁ anuyuñjitabbassa anuyogo.",
  "tika-abh05t3:19_21": "Ekaṁ siddhantamanujānitvā aniyamato tadaññasiddhantakathāppasañjanaṁ apasiddhantaraṁ.",
  "tika-abh05t3:19_22": "Asiddhā anekantikā viruddhā ca hetvābhāsā,",
  "tika-abh05t3:19_23": "hetupatirūpakāti attho.",
  "tika-abh05t3:19_24": "Tesañca kathanaṁ niggahaṭṭhānanti.",
  "tika-abh05t3:20_0": "Imesu dvāvīsatiyā niggahaṭṭhānesu idaṁ paṭiññāya apanayanato sayameva paccakkhānato paṭiññāsaññāso nāma niggahaṭṭhānaṁ.",
  "tika-abh05t3:20_1": "Tenevāha “avajānaneneva niggahaṁ dassetī”ti.",
  "tika-abh05t3:20_2": "Asiddhattāti etena paccakkhato anumānato ca puggalassa anupalabbhamāha.",
  "tika-abh05t3:20_3": "Na hi so paccakkhato upalabbhati.",
  "tika-abh05t3:20_4": "Yadi upalabbheyya,",
  "tika-abh05t3:20_5": "vivādo eva na siyā,",
  "tika-abh05t3:20_6": "anumānampi tādisaṁ natthi,",
  "tika-abh05t3:20_7": "yena puggalaṁ anumineyyuṁ.",
  "tika-abh05t3:20_8": "Tathā hi taṁ sāsaniko puggalavādī vadeyya “puggalo upalabbhati,",
  "tika-abh05t3:20_9": "atthi puggalo”ti bhagavatā vuttattā rūpavedanādi viya.",
  "tika-abh05t3:20_10": "Yañhi bhagavatā “atthī”ti yadi vuttaṁ,",
  "tika-abh05t3:20_11": "taṁ paramatthato atthi yathā taṁ rūpaṁ vedanā saññā saṅkhārā viññāṇaṁ.",
  "tika-abh05t3:20_12": "Yaṁ pana paramatthato natthi,",
  "tika-abh05t3:20_13": "na taṁ bhagavatā “atthī”ti vuttaṁ yathā taṁ pakativādiādīnaṁ pakatiādīti,",
  "tika-abh05t3:20_14": "taṁ micchā.",
  "tika-abh05t3:20_15": "Ettha hi yadi vohārato puggalassa atthibhāvo adhippeto,",
  "tika-abh05t3:20_16": "siddhaṁ sādhanaṁ,",
  "tika-abh05t3:20_17": "atha paramatthato,",
  "tika-abh05t3:20_18": "asiddho hetu tathā avuttattā.",
  "tika-abh05t3:20_19": "Viruddho ca tassa aniccasaṅkhatapaṭiccasamuppannādibhāvāsādhanato rūpavedanādīsu tathā diṭṭhattātiādinā tassa ahetukabhāvasseva pākaṭabhāvato.",
  "tika-abh05t3:21_0": "Yaṁ pana bāhirakā puthu aññatitthiyā vadanti.",
  "tika-abh05t3:21_1": "Attheva ca paramatthato attā ñāṇābhidhānassa pavattiyā nimittabhāvato rūpādi viya.",
  "tika-abh05t3:21_2": "Atha vā attātirittapadatthantaro rūpakkhandho khandhasabhāvattā yathā taṁ itarakkhandhā.",
  "tika-abh05t3:21_3": "Yañhettha padatthantaraṁ,",
  "tika-abh05t3:21_4": "so puggaloti adhippāyo.",
  "tika-abh05t3:22_0": "Ettha ca purimassa hetuno paññattiyā anekantikatā asiddhatā ca.",
  "tika-abh05t3:22_1": "Na hi asato sakavādinaṁ pati paramatthato ñāṇābhidhānappavattiyā nimittabhāvo sijjhati.",
  "tika-abh05t3:22_2": "Vohārato ce,",
  "tika-abh05t3:22_3": "tadasiddhasādhanatā rūpādisabhāvavinimuttarūpopi puggalo na hotīti evamādiviruddhatthatā.",
  "tika-abh05t3:22_4": "Pacchimassa pana hetuno sādhetabbatthasāmaññapariggahe siddhasādhanatā,",
  "tika-abh05t3:22_5": "rūpakkhandhato padatthantarato paramatthantarabhūtavedanādisambhavassa icchitattā ca.",
  "tika-abh05t3:22_6": "Tabbisesapariggahe ca sakavādinaṁ pati udāharaṇābhāvo paraparikappitajīvapadatthavirahato.",
  "tika-abh05t3:22_7": "Itarakkhandhānaṁ vedanādivinimuttaubhayasiddhajīvapadatthasahitopi rūpakkhandho na hoti itarakkhandhā viyāti viruddhatthatā ca.",
  "tika-abh05t3:23_0": "Yaṁ pana kāṇādā “sukhādīnaṁ nissayabhāvato”ti anumānaṁ vadanti,",
  "tika-abh05t3:23_1": "te idaṁ vattabbā –",
  "tika-abh05t3:23_2": "kiṁ sukhādīnaṁ attani paṭibaddhaṁ yato sukhādinissayatāya attā anumīyati.",
  "tika-abh05t3:23_3": "Yadi uppādo,",
  "tika-abh05t3:23_4": "evaṁ sante sabbepi sukhādayo ekato eva bhaveyyuṁ kāraṇassa sannihitabhāvato aññanirapekkhato ca.",
  "tika-abh05t3:23_5": "Atha aññampi kiñci indriyādikāraṇantaramapekkhitabbaṁ,",
  "tika-abh05t3:23_6": "tadeva hotu kāraṇaṁ,",
  "tika-abh05t3:23_7": "kimaññena adiṭṭhasāmatthiyena parikappitena payojanaṁ.",
  "tika-abh05t3:23_8": "Atha pana tesaṁ attādhīnā vuttīti vadeyyuṁ,",
  "tika-abh05t3:23_9": "evampi na sijjhati udāharaṇābhāvato.",
  "tika-abh05t3:23_10": "Na hi rūpādivinimutto tādiso koci sabhāvadhammo sukhādisannissayabhūto atthi,",
  "tika-abh05t3:23_11": "yato attano attatthasiddhiyā udāharaṇaṁ apadiseyyuṁ.",
  "tika-abh05t3:23_12": "Iminā nayena asamāsapadābhidheyyattātiādīnampi ayuttattā nivāretabbā.",
  "tika-abh05t3:23_13": "Tathā “aññassa saccikaṭṭhassa asiddhattā”ti iminā ca pakatiaṇuādīnampi bāhiraparikappitānaṁ asiddhatā vuttāvāti veditabbā.",
  "tika-abh05t3:23_14": "Kathaṁ pana tesaṁ asiddhīti?",
  "tika-abh05t3:23_15": "Pamāṇena anupalabbhanato.",
  "tika-abh05t3:23_16": "Na hi paccakkhato pakati siddhā kapilassapi isino tassa apaccakkhabhāvassa kāpilehi anuññāyamānattā.",
  "tika-abh05t3:24_0": "Yaṁ pana “atthi padhānaṁ bhedānaṁ anvayadassanato sakalakalāpamattaṁ viyā”ti te anumānaṁ vadanti.",
  "tika-abh05t3:24_1": "Iminā hi bhedānaṁ satvādīnaṁ vijjamānapadhānatā paṭiññātā.",
  "tika-abh05t3:24_2": "Ettha ca vuccate –",
  "tika-abh05t3:24_3": "sakalādīnaṁ padhānaṁ tabbibhāgehi kiṁ aññattaṁ,",
  "tika-abh05t3:24_4": "udāhu anaññanti,",
  "tika-abh05t3:24_5": "kiñcettha yadi aññattaṁ,",
  "tika-abh05t3:24_6": "sabbo loko padhānamayoti samayavirodho siyā,",
  "tika-abh05t3:24_7": "saṇṭhānabhedena aññattha paṭijānanato na dosoti ce? Taṁ na,",
  "tika-abh05t3:24_8": "valayakaṭakādisaṇṭhānabhedepi kanakābhedadassanato.",
  "tika-abh05t3:24_9": "Na hi saṇṭhānaṁ vatthubhedanimittaṁ tassa anupādānattā.",
  "tika-abh05t3:24_10": "Yaṁ yassa bhedanimittaṁ,",
  "tika-abh05t3:24_11": "na taṁ tassa anupādānaṁ yathā suvaṇṇamattikādighaṭādīnaṁ suvaṇṇaghaṭo mattikāghaṭo koseyyapaṭo kappāsapaṭoti ca sādhetabbadhammarahitañca udāharaṇaṁ.",
  "tika-abh05t3:24_12": "Na hi padhānekakāraṇapubbakattaṁ sakalādīnaṁ pakativādino siddhaṁ,",
  "tika-abh05t3:24_13": "nāpi kāpilānaṁ kathañci aññattānujānanato.",
  "tika-abh05t3:24_14": "Anaññatte pana udāharaṇābhāvo.",
  "tika-abh05t3:24_15": "Na hi tadeva sādhetabbaṁ tadeva ca udāharaṇaṁ yuttaṁ,",
  "tika-abh05t3:24_16": "anvayadassanampi asiddhaṁ.",
  "tika-abh05t3:24_17": "Na hi tadeva tena anvitaṁ yujjati.",
  "tika-abh05t3:24_18": "Padhānena anvayadassanampi asiddhaṁ paravādinoti guṇassa padhānassa ananujānanato.",
  "tika-abh05t3:24_19": "Atha yaṁ kiñci kāraṇaṁ padhānaṁ “padhīyati ettha phala”nti,",
  "tika-abh05t3:24_20": "evampi asiddhameva kāraṇe phalassa atthibhāvānanujānanato,",
  "tika-abh05t3:24_21": "hetuno ca asiddhanissayatāparābhimatabhedānanujānanato.",
  "tika-abh05t3:24_22": "Atha visesena kāraṇāyattavuttitā phalassa sādhīyati,",
  "tika-abh05t3:24_23": "na kiñci viruddhaṁ dhammānaṁ yathāsakaṁ paccayena paṭiccasamuppattiyā icchitattāti.",
  "tika-abh05t3:25_0": "Apica pakativādino “satvarajatamasaṅkhātānaṁ tiṇṇaṁ guṇānaṁ samabhāvo pakati,",
  "tika-abh05t3:25_1": "sā ca niccā satvādivisamasabhāvato aniccato mahatādivikārato anaññā”ti paṭijānanti.",
  "tika-abh05t3:25_2": "Sā tesaṁ vuttappakārā pakati na sijjhati tato viruddhasabhāvato vikārato anaññattā.",
  "tika-abh05t3:25_3": "Na hi assassa visāṇaṁ dīghaṁ,",
  "tika-abh05t3:25_4": "tañca rassato govisāṇato anaññanti vuccamānaṁ sijjhati.",
  "tika-abh05t3:25_5": "Kiñca bhiyyo?",
  "tika-abh05t3:25_6": "Tiṇṇaṁ ekabhāvābhāvato.",
  "tika-abh05t3:25_7": "Satvādiguṇattayato hi pakatiyā anaññattaṁ icchantānaṁ tesaṁ satvādīnampi pakatiyā anaññattaṁ āpajjati,",
  "tika-abh05t3:25_8": "na ca yuttaṁ tiṇṇaṁ ekabhāvoti.",
  "tika-abh05t3:25_9": "Evampi pakati na sijjhati. Kathaṁ?",
  "tika-abh05t3:25_10": "Anekadosāpattito.",
  "tika-abh05t3:25_11": "Yadi hi byattasabhāvato vikārato abyattasabhāvā pakati anaññā,",
  "tika-abh05t3:25_12": "evaṁ sante hetumantatā aniccatā abyāpitā sakiriyatā anekatā nissitatā liṅgatā sāvayavatā paratantratāti evamādayo aneke dosā pakatiyā āpajjanti,",
  "tika-abh05t3:25_13": "na jātivikārato anaññā paṭijānitabbā.",
  "tika-abh05t3:25_14": "Tathā ca sati samayavirodhoti kappanāmattaṁ pakatīti asiddhā sāti niṭṭhamettha gantabbaṁ.",
  "tika-abh05t3:26_0": "Pakatiyā ca asiddhāya taṁnimittakabhāvena vuccamānā mahatādayopi asiddhā eva.",
  "tika-abh05t3:26_1": "Yathā ca pakati mahatādayo ca,",
  "tika-abh05t3:26_2": "evaṁ issarapajāpatipurisakālasabhāvaniyatiyadicchādayopi.",
  "tika-abh05t3:26_3": "Etesu hi issaro tāva na sijjhati upakārassa adassanato.",
  "tika-abh05t3:26_4": "Sattānañhi jātiyaṁ mātāpitūnaṁ bījakhettabhāvena kammassa hīnatādivibhāgakaraṇena,",
  "tika-abh05t3:26_5": "tato parañca utuāhārānaṁ brūhanupatthambhanena,",
  "tika-abh05t3:26_6": "indriyānaṁ dassanādikiccasādhanena upakāro dissati, na,",
  "tika-abh05t3:26_7": "evamissarassa.",
  "tika-abh05t3:26_8": "Hīnatādivibhāgakaraṇamissarassāti ce? Taṁ na,",
  "tika-abh05t3:26_9": "asiddhattā.",
  "tika-abh05t3:26_10": "Yathāvutto upakāraviseso issaranimmito,",
  "tika-abh05t3:26_11": "na kammunāti sādhanīyametaṁ.",
  "tika-abh05t3:26_12": "Itaratrāpi samānametanti ce? Na,",
  "tika-abh05t3:26_13": "kammato phalaniyamasiddhattā.",
  "tika-abh05t3:26_14": "Sati hi katūpacite kammasmiṁ tattha yaṁ akusalaṁ,",
  "tika-abh05t3:26_15": "tato hīnatā,",
  "tika-abh05t3:26_16": "yaṁ kusalaṁ,",
  "tika-abh05t3:26_17": "tato paṇītatāti siddhametaṁ.",
  "tika-abh05t3:26_18": "Issaravādināpi hi na sakkā kammaṁ paṭikkhipituṁ.",
  "tika-abh05t3:27_0": "Apicetassa lokavicittassa issaranimmānabhāve bahū dosā sambhavanti. Kathaṁ?",
  "tika-abh05t3:27_1": "Yadi sabbamidaṁ lokavicittaṁ issaranimmitaṁ,",
  "tika-abh05t3:27_2": "saheva vacanena pavattitabbaṁ,",
  "tika-abh05t3:27_3": "na kamena.",
  "tika-abh05t3:27_4": "Na hi sannihitakāraṇānaṁ phalānaṁ kamena uppatti yuttā,",
  "tika-abh05t3:27_5": "kāraṇantarāpekkhāya issarassa sāmatthiyahāni.",
  "tika-abh05t3:27_6": "Cakkhādīnaṁ cakkhuviññāṇādīsu kāraṇabhāvo na yutto.",
  "tika-abh05t3:27_7": "Karotīti hi kāraṇanti.",
  "tika-abh05t3:27_8": "Issaro eva ca kārakoti sabbakāraṇānaṁ kāraṇabhāvahāni.",
  "tika-abh05t3:27_9": "Yehi puthuvisesehi issaro pasīdeyya,",
  "tika-abh05t3:27_10": "tesañca sayaṁkāratā āpajjati,",
  "tika-abh05t3:27_11": "tathā sabbesaṁ hetukānaṁ kāraṇabhāvo.",
  "tika-abh05t3:27_12": "Yañjetaṁ nimmānaṁ,",
  "tika-abh05t3:27_13": "tañcassa attadatthaṁ vā siyā,",
  "tika-abh05t3:27_14": "paratthaṁ vā siyā.",
  "tika-abh05t3:27_15": "Attadatthatāyaṁ attano issarabhāvahāni akatakiccatāya isitāvasitābhāvato.",
  "tika-abh05t3:27_16": "Tena vā nimmitena yaṁ attano kātabbaṁ,",
  "tika-abh05t3:27_17": "taṁ kasmā sayameva na karoti.",
  "tika-abh05t3:27_18": "Paratthatāyaṁ pana paro nāmettha loko evāti kimatthiyaṁ tassa nirayādirogādivisādinimmānaṁ.",
  "tika-abh05t3:27_19": "Yā cassa issaratā,",
  "tika-abh05t3:27_20": "sā sayaṁkatā vā siyā paraṁkatā vā ahetukā vā.",
  "tika-abh05t3:27_21": "Tattha sayaṁkatā ce,",
  "tika-abh05t3:27_22": "tato pubbe anissarabhāvāpatti.",
  "tika-abh05t3:27_23": "Paraṁkatā ce,",
  "tika-abh05t3:27_24": "pacchāpi anissarabhāvāpatti sauttaratā ca siyā.",
  "tika-abh05t3:27_25": "Ahetukā ce,",
  "tika-abh05t3:27_26": "na kassaci anissaratāti evamissarassapi asiddhi veditabbā.",
  "tika-abh05t3:28_0": "Yathā ca issaro,",
  "tika-abh05t3:28_1": "evaṁ pajāpati puriso ca.",
  "tika-abh05t3:28_2": "Nāmamattameva hettha viseso.",
  "tika-abh05t3:28_3": "Tehi vādīhi pakappitaṁ yadidaṁ “pajāpati puriso”ti.",
  "tika-abh05t3:28_4": "Taṁnimittakaṁ pana lokappavattiṁ icchantānaṁ pajāpativāde purisavāde ca issaravāde viya dosā asiddhi ca vidhātabbā.",
  "tika-abh05t3:28_5": "Yathā cete issarādayo,",
  "tika-abh05t3:28_6": "evaṁ kālopi asiddho lakkhaṇābhāvato.",
  "tika-abh05t3:28_7": "Paramatthato hi vijjamānānaṁ dhammānaṁ sabhāvasaṅkhātaṁ lakkhaṇaṁ upalabbhati.",
  "tika-abh05t3:28_8": "Yathā pathaviyā kathinatā,",
  "tika-abh05t3:28_9": "na evaṁ kālassa,",
  "tika-abh05t3:28_10": "tasmā natthi paramatthato kāloti.",
  "tika-abh05t3:28_11": "Kālavādī panāha “vattanālakkhaṇo kālo”ti.",
  "tika-abh05t3:28_12": "So vattabbo “kā panāyaṁ vattanā”ti.",
  "tika-abh05t3:28_13": "So āha “samayamuhuttādīnaṁ pavattī”ti. Tampi na,",
  "tika-abh05t3:28_14": "rūpādīhi atthantarabhāvena aniddhāritattā.",
  "tika-abh05t3:28_15": "Paramatthato hi aniddhāritasabhāvassa vattanālakkhaṇatāyaṁ sasavisāṇādīnampi taṁlakkhaṇatā āpajjeyya.",
  "tika-abh05t3:29_0": "Yaṁ pana vadanti kāṇādā “aparasmiṁ aparaṁ yugapadi ciraṁ khippamiti kālaliṅgānīti liṅgasabbhāvato atthi kālo”ti,",
  "tika-abh05t3:29_1": "taṁ ayuttaṁ liṅgino anupalabbhamānattā.",
  "tika-abh05t3:29_2": "Siddhasambandhesu hi liṅgesu liṅgamattaggahaṇena liṅgini avabodho bhaveyya.",
  "tika-abh05t3:29_3": "Na ca kenaci aviparītacetasā tena liṅgena saha kadāci kālasaṅkhāto liṅgī gahitapubboti.",
  "tika-abh05t3:29_4": "Ato na yuttaṁ “liṅgasabbhāvato atthi kālo”ti.",
  "tika-abh05t3:29_5": "“Aparasmiṁ apara”ntiādikassa visesassa nimittabhāvato yuttanti ce? Na,",
  "tika-abh05t3:29_6": "paṭhamajātatādinimittakattā tassa.",
  "tika-abh05t3:29_7": "Na ca paṭhamajātatādi nāma koci dhammo atthi aññatra samaññāmattatoti nattheva paramatthato kālo.",
  "tika-abh05t3:29_8": "Kiñca bhiyyo,",
  "tika-abh05t3:29_9": "bahūnaṁ ekabhāvāpattito.",
  "tika-abh05t3:29_10": "Atītādivibhāgena hi lokasamaññāvasena bahū kālabhedā.",
  "tika-abh05t3:29_11": "Tvañcetaṁ ekaṁ vadasīti bahūnaṁ ekabhāvābhāvato nattheva paramatthato kālo.",
  "tika-abh05t3:29_12": "Tathā ekassa anekabhāvāpattito.",
  "tika-abh05t3:29_13": "Yo hi ayaṁ ajja vattamānakālo,",
  "tika-abh05t3:29_14": "so hiyyo anāgato ahosi,",
  "tika-abh05t3:29_15": "sve atīto bhavissati.",
  "tika-abh05t3:29_16": "Hiyyo ca vattamāno ajja atīto ahosi,",
  "tika-abh05t3:29_17": "tathā sve vattamānopi aparajja.",
  "tika-abh05t3:29_18": "Na cekasabhāvassa anekasabhāvatā yuttāti asiddho paramatthato kālo.",
  "tika-abh05t3:29_19": "Dhammappavattiṁ pana upādāya kappanāmattasiddhāya lokasamaññāya atītādivibhāgato voharīyatīti vohāramattakoti daṭṭhabbo.",
  "tika-abh05t3:30_0": "Sabhāvaniyatiyadicchādayopi asiddhā.",
  "tika-abh05t3:30_1": "Kiṁ kāraṇā?",
  "tika-abh05t3:30_2": "Lakkhaṇābhāvā.",
  "tika-abh05t3:30_3": "Na hi sabhāvato niyatiyadicchā sambhavati.",
  "tika-abh05t3:30_4": "Aññathā evaṁvidho koci bhāvo atthi ce,",
  "tika-abh05t3:30_5": "tesaṁ sabhāvasaṅkhātena lakkhaṇena bhavitabbaṁ,",
  "tika-abh05t3:30_6": "patiṭṭhāpakahetunā ca na catthi.",
  "tika-abh05t3:30_7": "Kevalaṁ panete vādā vimaddiyamānā ahetuvāde eva tiṭṭhanti,",
  "tika-abh05t3:30_8": "na cāhetukaṁ lokavicittaṁ visesābhāvappasaṅgato.",
  "tika-abh05t3:30_9": "Ahetukabhāve hi pavattiyā yvāyaṁ narasuranirayatiracchānādīsu indriyādīnaṁ viseso,",
  "tika-abh05t3:30_10": "tassa abhāvo āpajjati,",
  "tika-abh05t3:30_11": "na cāyaṁ paṇḍitehi icchito. Kiñca?",
  "tika-abh05t3:30_12": "Diṭṭhabhāvato.",
  "tika-abh05t3:30_13": "Diṭṭhā hi cakkhādito cakkhuviññāṇādīnaṁ bījādito aṅkurādīnaṁ pavatti,",
  "tika-abh05t3:30_14": "tasmāpi hetutovāyaṁ pavatti.",
  "tika-abh05t3:30_15": "Tathā pure pacchā ca abhāvato.",
  "tika-abh05t3:30_16": "Yato yato hi paccayasāmaggito yaṁ yaṁ phalaṁ nibbattati,",
  "tika-abh05t3:30_17": "tato pubbe pacchā ca na tassa nibbatti sambhavati,",
  "tika-abh05t3:30_18": "kiñca bahunā.",
  "tika-abh05t3:30_19": "Yadi ahetuto pavatti siyā,",
  "tika-abh05t3:30_20": "ahetukā pavattīti imāpi vācā yathāsakapaccayasamavāyato pure pacchā ca bhaveyyuṁ,",
  "tika-abh05t3:30_21": "na ca bhavanti aladdhappaccayattā,",
  "tika-abh05t3:30_22": "majjhe eva ca bhavanti laddhappaccayattā.",
  "tika-abh05t3:30_23": "Evaṁ sabbepi saṅkhatā dhammāti na sijjhati ahetuvādo.",
  "tika-abh05t3:30_24": "Tasmiñca asiddhe pavattiyā ahetubhāvo viya ahetupariyāyavisesabhūtā sabhāvaniyatiyadicchādayopi asiddhā eva hontīti veditabbā.",
  "tika-abh05t3:31_0": "Yaṁ pana kāṇādā “paramāṇavo niccā,",
  "tika-abh05t3:31_1": "tehi dviaṇukādiphalaṁ nibbattati,",
  "tika-abh05t3:31_2": "tañca aniccaṁ,",
  "tika-abh05t3:31_3": "tassa vasenetaṁ lokavicitta”nti vadanti,",
  "tika-abh05t3:31_4": "tampi micchāparikappamattaṁ.",
  "tika-abh05t3:31_5": "Na hi paramāṇavo nāma santi aññatra bhūtasaṅghātā.",
  "tika-abh05t3:31_6": "So pana aniccova,",
  "tika-abh05t3:31_7": "na ca niccato aniccassa nibbatti yuttā tassa kāraṇabhāvānupapattito tathā adassanato ca.",
  "tika-abh05t3:31_8": "Yadi ca so kassaci kāraṇabhāvaṁ gaccheyya,",
  "tika-abh05t3:31_9": "anicco eva siyā vikārāpattito.",
  "tika-abh05t3:31_10": "Na cāyaṁ sambhavo atthi,",
  "tika-abh05t3:31_11": "yaṁ vikāraṁ anāpajjantameva kāraṇaṁ phalaṁ nibbatteyyāti.",
  "tika-abh05t3:31_12": "Vikārañce āpajjati,",
  "tika-abh05t3:31_13": "kutassa niccatāvakāso,",
  "tika-abh05t3:31_14": "tasmā vuttappakārā paramāṇavo sattā aniccā,",
  "tika-abh05t3:31_15": "aññepi niccādibhāvena bāhirakehi parikappitā asiddhā evāti veditabbaṁ.",
  "tika-abh05t3:31_16": "Tena vuttaṁ “dhammappabhedato pana aññassa saccikaṭṭhassa asiddhattā”ti.",
  "tika-abh05t3:32_0": "Etthāha “yadi paramatthato puggalo na upalabbhati,",
  "tika-abh05t3:32_1": "evaṁ pana puggale anupalabbhamāne atha kasmā bhagavā ‘atthi puggalo attahitāya paṭipanno’ti,",
  "tika-abh05t3:32_2": "‘cattārome,",
  "tika-abh05t3:32_3": "bhikkhave,",
  "tika-abh05t3:32_4": "puggalā santo saṁvijjamānā lokasmi’nti ca tattha tattha puggalassa atthibhāvaṁ pavedesī”ti.",
  "tika-abh05t3:32_5": "Vineyyajjhāsayavasena.",
  "tika-abh05t3:32_6": "Tathā tathā vinetabbānañhi puggalānaṁ ajjhāsayavasena vineyyadamanakusalo satthā dhammaṁ desento lokasamaññānurūpaṁ",
  "tika-abh05t3:32_7": "tattha tattha puggalaggahaṇaṁ karoti,",
  "tika-abh05t3:32_8": "na paramatthato puggalassa atthibhāvato.",
  "tika-abh05t3:33_0": "Apica aṭṭhahi kāraṇehi bhagavā puggalakathaṁ katheti hirottappadīpanatthaṁ,",
  "tika-abh05t3:33_1": "kammassakatādīpanatthaṁ,",
  "tika-abh05t3:33_2": "paccattapurisakāradīpanatthaṁ,",
  "tika-abh05t3:33_3": "ānantariyadīpanatthaṁ,",
  "tika-abh05t3:33_4": "brahmavihāradīpanatthaṁ,",
  "tika-abh05t3:33_5": "pubbenivāsadīpanatthaṁ,",
  "tika-abh05t3:33_6": "dakkhiṇāvisuddhidīpanatthaṁ,",
  "tika-abh05t3:33_7": "lokasammutiyā appahānatthañcāti.",
  "tika-abh05t3:33_8": "“Khandhā dhātū āyatanāni hirīyanti ottappantī”ti hi vutte mahājano na jānāti,",
  "tika-abh05t3:33_9": "sammohaṁ āpajjati,",
  "tika-abh05t3:33_10": "paṭisattu vā hoti “kimidaṁ khandhā dhātū āyatanāni hirīyanti ottappanti nāmā”ti.",
  "tika-abh05t3:33_11": "“Itthī hirīyati ottappati, puriso, khattiyo,",
  "tika-abh05t3:33_12": "brāhmaṇo”ti pana vutte jānāti,",
  "tika-abh05t3:33_13": "na sammohaṁ āpajjati,",
  "tika-abh05t3:33_14": "na paṭisattu hoti,",
  "tika-abh05t3:33_15": "tasmā bhagavā hirottappadīpanatthaṁ puggalakathaṁ katheti.",
  "tika-abh05t3:33_16": "“Khandhā kammassakā,",
  "tika-abh05t3:33_17": "dhātuyo āyatanānī”ti vuttepi eseva nayo.",
  "tika-abh05t3:33_18": "Tasmā kammassakatādīpanatthampi puggalakathaṁ katheti.",
  "tika-abh05t3:33_19": "“Veḷuvanādayo mahāvihārā khandhehi kārāpitā, dhātūhi,",
  "tika-abh05t3:33_20": "āyatanehī”ti vuttepi eseva nayo.",
  "tika-abh05t3:33_21": "Tathā “khandhā mātaraṁ jīvitā voropenti, pitaraṁ,",
  "tika-abh05t3:33_22": "arahantaṁ,",
  "tika-abh05t3:33_23": "ruhiruppādakammaṁ,",
  "tika-abh05t3:33_24": "saṅghabhedakammaṁ karonti, dhātuyo,",
  "tika-abh05t3:33_25": "āyatanānī”ti vuttepi,",
  "tika-abh05t3:33_26": "“khandhā mettāyanti, dhātuyo,",
  "tika-abh05t3:33_27": "āyatanānī”ti vuttepi,",
  "tika-abh05t3:33_28": "“khandhā pubbenivāsaṁ anussaranti, dhātuyo,",
  "tika-abh05t3:33_29": "āyatanānī”ti vuttepi eseva nayo.",
  "tika-abh05t3:33_30": "Tasmā bhagavā paccattapurisakāradīpanatthaṁ ānantariyadīpanatthaṁ brahmavihāradīpanatthaṁ pubbenivāsadīpanatthañca puggalakathaṁ katheti.",
  "tika-abh05t3:33_31": "“Khandhā dānaṁ paṭiggaṇhanti, dhātuyo,",
  "tika-abh05t3:33_32": "āyatanānī”ti vuttepi mahājano na jānāti,",
  "tika-abh05t3:33_33": "sammohaṁ āpajjati,",
  "tika-abh05t3:33_34": "paṭisattu vā hoti “kimidaṁ khandhā dhātū āyatanāni paṭiggaṇhanti nāmā”ti.",
  "tika-abh05t3:33_35": "“Puggalo paṭiggaṇhātī”ti pana vutte jānāti,",
  "tika-abh05t3:33_36": "na sammohaṁ āpajjati,",
  "tika-abh05t3:33_37": "na paṭisattu hoti,",
  "tika-abh05t3:33_38": "tasmā bhagavā dakkhiṇāvisuddhidīpanatthaṁ puggalakathaṁ katheti.",
  "tika-abh05t3:33_39": "Lokasammutiñca buddhā bhagavanto nappajahanti lokasamaññāya lokābhilāpe ṭhitāyeva dhammaṁ desenti,",
  "tika-abh05t3:33_40": "tasmā bhagavā lokasammutiyā appahānatthampi puggalakathaṁ kathetīti imehi aṭṭhahi kāraṇehi bhagavā puggalakathaṁ katheti,",
  "tika-abh05t3:33_41": "na paramatthato puggalassa atthibhāvatoti veditabbaṁ.",
  "tika-abh05t3:34_0": "Dhammappabhedākārenevāti yathāvuttarūpādidhammappabhedato aññassa saccikaṭṭhassa asiddhattā rūpādidhammappabhedākāreneva",
  "tika-abh05t3:34_1": "puggalassa upaladdhiyā bhavitabbanti attho.",
  "tika-abh05t3:34_2": "Tena “kiṁ tava puggalo upalabbhamāno ruppanākārena upalabbhati,",
  "tika-abh05t3:34_3": "udāhu anubhavanasañjānanābhisaṅkharaṇavijānanesu aññatarākārenā”ti dasseti tabbinimuttassa sabhāvadhammassa loke abhāvato.",
  "tika-abh05t3:34_4": "Avisesavisesehi puggalūpalabbhassa paṭiññāpaṭikkhepapakkhā anujānanāvajānanapakkhā.",
  "tika-abh05t3:34_5": "Yadipime dvepi pakkhā anulomapaṭilomanayesu labbhanti,",
  "tika-abh05t3:34_6": "ādito pana paṭhamaṁ ṭhapetvā pavatto paṭhamanayo,",
  "tika-abh05t3:34_7": "itaro dutiyanti imaṁ nesaṁ visesaṁ dassento “anujānanā…pe…",
  "tika-abh05t3:34_8": "veditabbo”ti āha.",
  "tika-abh05t3:34_9": "Yathādhikatāya laddhiyā anulomanato cettha paṭhamo nayo anulomapakkho,",
  "tika-abh05t3:34_10": "tabbilomanato itaro paṭilomapakkhoti vuttoti veditabbanti.",
  "tika-abh05t3:35_0": "Tena vata reti ettha tenāti kāraṇavacanaṁ.",
  "tika-abh05t3:35_1": "Yena puggalūpalabbho patiṭṭhapīyati,",
  "tika-abh05t3:35_2": "tena hetunā.",
  "tika-abh05t3:35_3": "Svāyaṁ hetu sāsanikassa bāhirakassa ca vasena heṭṭhā dassito eva.",
  "tika-abh05t3:35_4": "Hetupatirūpake cāyaṁ hetusamaññā paramatthassa adhippetattā.",
  "tika-abh05t3:35_5": "Heṭṭhā “ājānāhi niggaha”nti niggahassa saññāpanamattaṁ kataṁ,",
  "tika-abh05t3:35_6": "taṁ idāni “yaṁ tattha vadesī”tiādinā nigamanarūpena micchābhāvadassanena ca vibhāviyamānaṁ pākaṭabhāvakaraṇato",
  "tika-abh05t3:35_7": "āropitaṁ patiṭṭhāpitaṁ hotīti aṭṭhakathāyaṁ “āropitattā”ti vuttaṁ.",
  "tika-abh05t3:36_0": "Ettha ca “puggalo upalabbhatī”ti paṭiññāvayavo sarūpeneva dassito.",
  "tika-abh05t3:36_1": "“Tenā”ti iminā sāmaññato hetāvayavo dassito.",
  "tika-abh05t3:36_2": "Yvāyaṁ yasmā paṭiññādhammo hutvā sadisapakkhe vijjamāno,",
  "tika-abh05t3:36_3": "visadisapakkhe avijjamānoyeva hetu lakkhaṇūpapanno nāma hoti, na itaro,",
  "tika-abh05t3:36_4": "tasmā yattha so vijjati na vijjati ca,",
  "tika-abh05t3:36_5": "so sadisāsadisabhāvabhinno duvidho diṭṭhantāvayavo.",
  "tika-abh05t3:36_6": "Yathā rūpādi upalabbhati,",
  "tika-abh05t3:36_7": "tathā puggalo.",
  "tika-abh05t3:36_8": "Yathā ca sasavisāṇaṁ na upalabbhati,",
  "tika-abh05t3:36_9": "na tathā puggaloti upanayo.",
  "tika-abh05t3:36_10": "Svāyaṁ “vattabbe kho puggalo upalabbhati saccikaṭṭhaparamatthenā”ti imāya pāḷiyā dīpito,",
  "tika-abh05t3:36_11": "yo aṭṭhakathāyaṁ saddhiṁ hetudāharaṇehi “pāpanā”ti vutto.",
  "tika-abh05t3:36_12": "Nigamanaṁ pāḷiyaṁ sarūpeneva āgataṁ,",
  "tika-abh05t3:36_13": "yā aṭṭhakathāyaṁ “ropanā”ti vuttāti.",
  "tika-abh05t3:36_14": "Evaṁ porāṇena ñāyakkamena sādhanāvayavā niddhāretvā yojetabbā.",
  "tika-abh05t3:37_0": "Idāni vattanena parapakkhupalakkhite hetudāharaṇe anvayabyatirekadassanavasena niddhāretvā sādhanapayogo yojetabbo.",
  "tika-abh05t3:37_1": "Kāraṇaṁ vattabbanti kimettha vattabbaṁ.",
  "tika-abh05t3:37_2": "Hetudāharaṇehiyeva hi saparapakkhānaṁ sādhanaṁ dūsanaṁ vā,",
  "tika-abh05t3:37_3": "na paṭiññāya,",
  "tika-abh05t3:37_4": "tassā sādhetabbādibhāvato.",
  "tika-abh05t3:37_5": "Taṁ pana dvayaṁ “tena vata re”tiādipāḷiyā vibhāvitaṁ.",
  "tika-abh05t3:37_6": "Aṭṭhakathāyaṁ pāpanāropanāsīsena dassitaṁ.",
  "tika-abh05t3:37_7": "Paṭiññāṭhapanā pana tesaṁ visayadassanaṁ kathāyaṁ taṁmūlatāyāti veditabbaṁ.",
  "tika-abh05t3:37_8": "Tenāha “yaṁ pana vakkhatī”tiādi.",
  "tika-abh05t3:37_9": "Teneva ca aṭṭhakathāyaṁ “idaṁ anuloma…pe…",
  "tika-abh05t3:37_10": "ekaṁ catukkaṁ veditabba”nti vakkhati.",
  "tika-abh05t3:37_11": "Tathā cāha “yathā pana tatthā”tiādi.",
  "tika-abh05t3:37_12": "Niggahova visuṁ vutto,",
  "tika-abh05t3:37_13": "na paṭikammanti adhippāyo.",
  "tika-abh05t3:37_14": "Visuṁ vuttoti ca pāpanāropanāhi asammissaṁ katvā visuṁ aṅgabhāvena vutto,",
  "tika-abh05t3:37_15": "na tadaññataro viya tadantogadhabhāvena vutto,",
  "tika-abh05t3:37_16": "nāpi ṭhapanā viya agaṇanupagabhāvenāti attho.",
  "tika-abh05t3:37_17": "Ye panāti padakāre sandhāyāha.",
  "tika-abh05t3:37_18": "Dutiye…pe…",
  "tika-abh05t3:37_19": "āpajjati tattha niggahassa ayathābhūtattā paṭikammassa ca yathābhūtabhāvatoti adhippāyo.",
  "tika-abh05t3:38_0": "2.",
  "tika-abh05t3:38_1": "Paramatthato puggalaṁ nānujānāti,",
  "tika-abh05t3:38_2": "vohārato pana anujānātīti sakavādimataṁ jānantenapi paravādinā chalavasena vibhāgaṁ akatvā “puggalo nupalabbhati",
  "tika-abh05t3:38_3": "saccikaṭṭhaparamatthenā”ti pucchāya katāya sakavādī tattha ayaṁ puggalavādī,",
  "tika-abh05t3:38_4": "imassa laddhi paṭikkhipitabbāti paramatthasaccaṁ sandhāyāha “āmantā”ti.",
  "tika-abh05t3:38_5": "“Na upalabbhatī”ti hi vuttaṁ hoti.",
  "tika-abh05t3:38_6": "Puna itaro sammutisaccaṁ sandhāya “yo saccikaṭṭho”tiādimāha.",
  "tika-abh05t3:38_7": "Tassattho –",
  "tika-abh05t3:38_8": "yo lokavohārasiddho saccikaṭṭho,",
  "tika-abh05t3:38_9": "tato eva kenaci apaṭikkhipitabbato paramatthato tato so puggalo nupalabbhatīti.",
  "tika-abh05t3:38_10": "Puna sakavādī pubbe paramatthasaccavasena puggale paṭikkhitte idāni sammutisaccavasenāyaṁ pucchāti mantvā",
  "tika-abh05t3:38_11": "taṁ appaṭikkhipanto “na hevaṁ vattabbe”ti āha.",
  "tika-abh05t3:38_12": "Tenāha “attanā adhippetaṁ saccikaṭṭhamevāti sammutisaccaṁ sandhāyāti adhippāyo”ti.",
  "tika-abh05t3:38_13": "Evamavaṭṭhite “yadi paravādinā…pe…",
  "tika-abh05t3:38_14": "nārabhitabbā”ti idaṁ na vattabbaṁ paṭhamapucchāya paramatthasaccassa saccikaṭṭhoti adhippetattā.",
  "tika-abh05t3:38_15": "“Atha sakavādinā…pe…",
  "tika-abh05t3:38_16": "āpajjatī”ti idampi na vattabbaṁ dutiyapucchāya sammutisaccassa saccikaṭṭhoti adhippetattā.",
  "tika-abh05t3:39_0": "Yadi ubhayaṁ adhippetanti idaṁ yadi paṭhamapucchaṁ sandhāya,",
  "tika-abh05t3:39_1": "tadayuttaṁ tassā paramatthasaccasseva vasena pavattattā.",
  "tika-abh05t3:39_2": "Atha dutiyapucchaṁ sandhāya,",
  "tika-abh05t3:39_3": "tassā sammutisaccavasena paṭhamatthaṁ vatvā puna missakavasena vattuṁ “sammutisaccaparamatthasaccāni",
  "tika-abh05t3:39_4": "vā ekato katvāpi evamāhā”ti vuttattā tampi na vattabbameva.",
  "tika-abh05t3:39_5": "Dvepi saccānīti sammutiparamatthasaccāni.",
  "tika-abh05t3:39_6": "Tesu paramatthasaccasseva nippariyāyena saccikaṭṭhaparamatthabhāvo,",
  "tika-abh05t3:39_7": "itarassa upacārena.",
  "tika-abh05t3:39_8": "Tathā ca vuttaṁ “māyā marīci…pe…",
  "tika-abh05t3:39_9": "uttamaṭṭho”ti.",
  "tika-abh05t3:39_10": "Tasmā sammutisaccavasena upaladdhiṁ icchantenapi paramatthasaccavasena anicchanato “puggalo upalabbhati saccikaṭṭhaparamatthenā”tiādinā anuyogo yutto.",
  "tika-abh05t3:39_11": "“Padhānappadhānesu padhāne kiccasiddhī”ti eteneva “na ca saccikaṭṭhekadesena anuyogo”tiādi nivattitañca hoti saccikaṭṭhekadesabhāvasseva asiddhattā.",
  "tika-abh05t3:39_12": "Nāssa paramatthasaccatā anuyuñjitabbāti assa saccikaṭṭhassa paramatthasaccatā paravādinā na anuyuñjitabbā",
  "tika-abh05t3:39_13": "“puggalo nupalabbhati saccikaṭṭhaparamatthenā”ti sakavādinopi saccikaṭṭhaparamatthato tassa icchitabbattāti",
  "tika-abh05t3:39_14": "adhippāyo.",
  "tika-abh05t3:39_15": "Voharitasaccikaṭṭhassa attanā adhippetasaccikaṭṭhatāpi yuttā tassa tena adhippetattā.",
  "tika-abh05t3:39_16": "Svāyamattho heṭṭhā dassitoyeva.",
  "tika-abh05t3:39_17": "Vuttanayova dosoti “dvepi saccānī”tiādinā anantarameva vuttaṁ sandhāyāha.",
  "tika-abh05t3:39_18": "Tassa pana adosabhāvo dassitoyeva.",
  "tika-abh05t3:39_19": "Atha na iti atha na bhūtasabhāvatthena upalabbheyyāti yojanā.",
  "tika-abh05t3:39_20": "Vattabboti yadettha vattabbaṁ,",
  "tika-abh05t3:39_21": "taṁ “yo lokavohārasiddho”tiādinā vuttameva,",
  "tika-abh05t3:39_22": "tasmā ettha “paramatthato puggalaṁ nānujānātī”tiādinā adhippāyamagganaṁ daṭṭhabbaṁ.",
  "tika-abh05t3:40_0": "Anuññeyyametaṁ siyāti etaṁ anupalabbhanaṁ paṭhamapucchāyaṁ viya dutiyapucchāyampi anujānitabbaṁ siyā.",
  "tika-abh05t3:40_1": "Na vā kiñci vattabbanti atha vā kiñci na vattabbaṁ ṭhapanīyattā pañhassa.",
  "tika-abh05t3:40_2": "Tathā hissa ṭhapanīyākāraṁ dassento “yathā hī”tiādimāha.",
  "tika-abh05t3:40_3": "Ettha ca kāmaṁ saccadvayākārena puggalo nupalabbhati,",
  "tika-abh05t3:40_4": "sammutiyākārena pana nupalabbhatīti upalabbhanabhāvassa vasena paṭikkhepo katoti ayamettha adhippāyo daṭṭhabbo.",
  "tika-abh05t3:40_5": "Anuññātaṁ paṭikkhittañcāti paṭhamapucchāyaṁ anuññātaṁ,",
  "tika-abh05t3:40_6": "dutiyapucchāyaṁ paṭikkhittaṁ.",
  "tika-abh05t3:40_7": "Etaṁ chalavādaṁ nissāyāti etaṁ ekaṁyeva vatthuṁ uddissa anujānanapaṭikkhipanākāraṁ chalavacanaṁ nissāya.",
  "tika-abh05t3:40_8": "Tvaṁ niggahetabboti yojanā.",
  "tika-abh05t3:40_9": "Sambhavantassa sāmaññenāti niggahaṭṭhānabhāvena sambhavantassa anulomanayena anujānanapaṭikkhepassa samānabhāvena.",
  "tika-abh05t3:40_10": "Asambhavantassa kappananti paccanīkanayena tassa niggahaṭṭhānabhāvena asambhavantassa tathā kappanaṁ saṁvidhānaṁ chalavādo bhavituṁ arahati.",
  "tika-abh05t3:40_11": "“Atthavikappupapattiyā vacanavighāto chala”nti vuttovāyamattho.",
  "tika-abh05t3:40_12": "Tenāti yathāvuttakappanaṁ chalavādoti vuttattā.",
  "tika-abh05t3:40_13": "Vacanasāmaññamattaṁ kappitaṁ chalaṁ vadati etenāti chalavādo.",
  "tika-abh05t3:40_14": "Tena vuttaṁ “chalavādassa kāraṇattā chalavādo”ti.",
  "tika-abh05t3:40_15": "Vacanasāmaññamattaṁ atthabhūtaṁ tadatthaṁ chalavādaṁ nissāya.",
  "tika-abh05t3:40_16": "“Vicāretabba”nti vuttaṁ,",
  "tika-abh05t3:40_17": "kimettha vicāretabbaṁ.",
  "tika-abh05t3:40_18": "Yadipi pakkhassa ṭhapanāmūlakaṁ anujānanāvajānanānaṁ micchābhāvadassanaṁ tabbisayattā,",
  "tika-abh05t3:40_19": "pāpanāropanāhi eva pana so vibhāvīyati,",
  "tika-abh05t3:40_20": "na ṭhapanāyāti pākaṭoyamattho.",
  "tika-abh05t3:41_0": "4-5.Tenāti sakavādinā.",
  "tika-abh05t3:41_1": "Tena niyāmenāti yena niyāmena sakavādinā catūhi pāpanāropanāhissa niggaho kato,",
  "tika-abh05t3:41_2": "tena niyāmena nayena.",
  "tika-abh05t3:41_3": "So niggaho dukkaṭo aniggahoyevāti dassento āha “aniggahabhāvassa vā upagamitattā”ti,",
  "tika-abh05t3:41_4": "pāpitattāti attho.",
  "tika-abh05t3:41_5": "Evamevāti yathā “tayā mama kato niggaho”tiādinā aniggahabhāvūpanayo vutto, evameva.",
  "tika-abh05t3:41_6": "Etassāti “tena hī”tiādinā imāya pāḷiyā vuttassa.",
  "tika-abh05t3:42_0": "Anulomapaccanīkavaṇṇanā niṭṭhitā.",
  "tika-abh05t3:43_0": "2. Paccanīkānulomavaṇṇanā",
  "tika-abh05t3:44_0": "7-10.Aññenāti sammutisaccabhūtena.",
  "tika-abh05t3:44_1": "Parassāti sakavādino.",
  "tika-abh05t3:44_2": "So hi paravādinā paro nāma hoti.",
  "tika-abh05t3:44_3": "Paṭiññāpaṭikkhepānaṁ bhinnavisayattā “avirodhitattā”ti vuttaṁ.",
  "tika-abh05t3:44_4": "Abhinnādhikaraṇaṁ viya hi abhinnavisayameva viruddhaṁ nāma siyā,",
  "tika-abh05t3:44_5": "na itaranti adhippāyo.",
  "tika-abh05t3:44_6": "Tamevatthaṁ vibhāvetuṁ “na hi…pe…",
  "tika-abh05t3:44_7": "āpajjatī”ti āha.",
  "tika-abh05t3:44_8": "Yadi evaṁ kathamidaṁ niggahaṭṭhānaṁ jātanti āha “attanopanā”tiādi.",
  "tika-abh05t3:44_9": "Tena paṭiññāntaraṁ nāma aññamevetaṁ niggahaṭṭhānanti dasseti.",
  "tika-abh05t3:45_0": "Paccanīkānulomavaṇṇanā niṭṭhitā.",
  "tika-abh05t3:46_0": "Suddhasaccikaṭṭhavaṇṇanā niṭṭhitā.",
  "tika-abh05t3:47_0": "2. Okāsasaccikaṭṭho",
  "tika-abh05t3:48_0": "1. Anulomapaccanīkavaṇṇanā",
  "tika-abh05t3:49_0": "11.",
  "tika-abh05t3:49_1": "Sāmaññena vuttaṁ visesaniviṭṭhaṁ hotīti āha “sabbatthāti sabbasmiṁ sarīreti ayamattho”ti.",
  "tika-abh05t3:49_2": "Sāmaññajotanā hi visese avatiṭṭhatīti visesatthinā viseso anupayujjitabboti.",
  "tika-abh05t3:49_3": "Etenāti desavasena sabbattha paṭikkhepavacanena.",
  "tika-abh05t3:50_0": "3. Kālasaccikaṭṭho",
  "tika-abh05t3:51_0": "1. Anulomapaccanīkavaṇṇanā",
  "tika-abh05t3:52_0": "12.Majjhimajātikāleti paccuppannattabhāvakāle.",
  "tika-abh05t3:52_1": "Attabhāvo hi idha “jātī”ti adhippeto.",
  "tika-abh05t3:52_2": "Tato atīto purimajātikālo,",
  "tika-abh05t3:52_3": "anāgato pacchimajātikālo.",
  "tika-abh05t3:52_4": "Imesu tīsūti sabbattha, sabbadā,",
  "tika-abh05t3:52_5": "sabbesūti imesu tīsu nayesu.",
  "tika-abh05t3:52_6": "Pāṭhassa saṁkhittatā suviññeyyāti taṁ ṭhapetvā atthassa sadisataṁ vibhāvento “idhāpi hi…pe…",
  "tika-abh05t3:52_7": "yojetabba”nti āha.",
  "tika-abh05t3:52_8": "Etthāpi “na kenaci sabhāvena puggalo upalabbhatī”ti ayamattho vutto hoti.",
  "tika-abh05t3:52_9": "Na hi kenaci sabhāvena upalabbhamānassa sakalekadesavinimutto pavattikālo nāma atthīti.",
  "tika-abh05t3:53_0": "4. Avayavasaccikaṭṭho",
  "tika-abh05t3:54_0": "1. Anulomapaccanīkavaṇṇanā",
  "tika-abh05t3:55_0": "13. Tatiyanaye na sabbekadhammavinimuttaṁ pavattiṭṭhānaṁ nāma atthīti yojetabbaṁ.",
  "tika-abh05t3:56_0": "Okāsādisaccikaṭṭho",
  "tika-abh05t3:57_0": "2. Paccanīkānulomavaṇṇanā",
  "tika-abh05t3:58_0": "14.Anulomapañcakassātiādimhi aṭṭhakathāvacane.",
  "tika-abh05t3:58_1": "Puna tatthāti yathāvutte aṭṭhakathāvacane,",
  "tika-abh05t3:58_2": "tesu vā anulomapañcakapaccanīkesu.",
  "tika-abh05t3:58_3": "Sabbattha puggalo nupalabbhatītiādikassa pāṭhappadesassa attho “sarīraṁ sandhāyā”tiādinā aṭṭhakathāyaṁ vuttanayena veditabbo attho.",
  "tika-abh05t3:58_4": "Paṭikammādipāḷinti paṭikammaniggahaupanayananigamanapāḷiṁ.",
  "tika-abh05t3:58_5": "Tīsu mukhesūti “sabbatthā”tiādinā vuttesu tīsu vādamukhesu.",
  "tika-abh05t3:58_6": "Paccanīkassa pāḷi vuttāti sambandho.",
  "tika-abh05t3:58_7": "Tanti pāḷiṁ.",
  "tika-abh05t3:58_8": "Saṅkhipitvā āgatattā sarūpena avutte.",
  "tika-abh05t3:58_9": "Suddhika…pe…",
  "tika-abh05t3:58_10": "vuttaṁ hoti tattha “sabbatthā”tiādinā sarīrādino parāmasanaṁ natthi,",
  "tika-abh05t3:58_11": "idha atthīti ayameva viseso,",
  "tika-abh05t3:58_12": "aññaṁ samānanti.",
  "tika-abh05t3:59_0": "Saccikaṭṭhavaṇṇanā niṭṭhitā.",
  "tika-abh05t3:60_0": "5. Suddhikasaṁsandanavaṇṇanā",
  "tika-abh05t3:61_0": "17-27.",
  "tika-abh05t3:61_1": "Saccikaṭṭhassa,",
  "tika-abh05t3:61_2": "saccikaṭṭhe vā saṁsandanaṁ saccikaṭṭhasaṁsandananti samāsadvayaṁ bhavatīti dassento “saccikaṭṭhassā”tiādimāha.",
  "tika-abh05t3:61_3": "Tattha saccikaṭṭhassa puggalassāti saccikaṭṭhasabhāvassa paramatthato vijjamānasabhāvassa puggalassa.",
  "tika-abh05t3:61_4": "Rūpādīhi saddhiṁ saṁsandananti saccikaṭṭhatāsāmaññena rūpādīhi samīkaraṇaṁ.",
  "tika-abh05t3:61_5": "Saccikaṭṭheti saccikaṭṭhahetu,",
  "tika-abh05t3:61_6": "tattha vā taṁ adhiṭṭhānaṁ katvā.",
  "tika-abh05t3:61_7": "“Tulyayoge samuccayo”ti samuccayatthattā eva ca-kārassa saccikaṭṭhena upaladdhisāmaññena idha rūpamāhaṭanti",
  "tika-abh05t3:61_8": "tassa udāhaṭabhāvo yuttoti “yathārūpa”nti nidassanavasena attho vutto,",
  "tika-abh05t3:61_9": "aññathā idha rūpassa āharaṇameva kimatthiyaṁ.",
  "tika-abh05t3:61_10": "Evaṁ sesadhammesupi.",
  "tika-abh05t3:61_11": "Yā panettha aññattapucchā,",
  "tika-abh05t3:61_12": "sāpi nidassanatthaṁ upabrūheti aññattanibandhanattā tassa.",
  "tika-abh05t3:61_13": "Opammasaṁsandane pana nidassanattho gāhīyatīti imasmiṁ suddhikasaṁsandane kevalaṁ samuccayavaseneva atthadassanaṁ yuttanti adhippāyo.",
  "tika-abh05t3:61_14": "Rūpādīni upādāpaññattimattattā puggalassa so tehi añño,",
  "tika-abh05t3:61_15": "anañño cāti na vattabboti ayaṁ sāsanakkamoti āha “rūpādīhi…pe…",
  "tika-abh05t3:61_16": "samayo”ti.",
  "tika-abh05t3:61_17": "Anuññāyamāneti tasmiṁ samaye sutte ca appaṭikkhipiyamāne.",
  "tika-abh05t3:61_18": "Ayañca attho sāsanikassa paravādino vasena vuttoti veditabbaṁ.",
  "tika-abh05t3:62_0": "“Ājānāhiniggaha”nti pāṭho diṭṭho bhavissati,",
  "tika-abh05t3:62_1": "aññathā “paṭilomapañcakāni dassitāni,",
  "tika-abh05t3:62_2": "paṭikammacatukkādīni saṁkhittānī”ti na sakkā vattunti adhippāyo.",
  "tika-abh05t3:62_3": "Codanāya vinā paravādino paṭijānāpanaṁ natthīti vuttaṁ “paṭijānāpanatthanti…pe…",
  "tika-abh05t3:62_4": "codanattha”nti.",
  "tika-abh05t3:62_5": "Codanāpubbakañhi tassa paṭijānāpanaṁ.",
  "tika-abh05t3:62_6": "Tena phalavohārena kāraṇaṁ vuttanti dasseti.",
  "tika-abh05t3:62_7": "Abyākatattāti abyākaraṇīyattā,",
  "tika-abh05t3:62_8": "bhagavatā vā na byākatattā.",
  "tika-abh05t3:62_9": "Yadi ṭhapanīyattā paṭikkhipitabbanti imasmiṁ paccanīkanaye ṭhapanīyattā pañhassa sakavādinā paṭikkhipitabbaṁ.",
  "tika-abh05t3:62_10": "Parenapīti paravādināpi ṭhapanīyattā laddhimeva nissāya anulomanaye paṭikkhepo katoti ayamettha suddhikasaṁsandanāya",
  "tika-abh05t3:62_11": "adhippāyo yutto anulomepi rūpādīhi aññattacodanāyameva paravādinā paṭikkhepassa katattāti adhippāyo.",
  "tika-abh05t3:63_0": "Suddhikasaṁsandanavaṇṇanā niṭṭhitā.",
  "tika-abh05t3:64_0": "6. Opammasaṁsandanavaṇṇanā",
  "tika-abh05t3:65_0": "28-36.Upaladdhisāmaññena aññattapucchā cāti iminā dvayampi uddharati upaladdhisāmaññena aññattapucchā,",
  "tika-abh05t3:65_1": "upaladdhisāmaññena pucchā cāti.",
  "tika-abh05t3:65_2": "Tattha pacchimaṁ sandhāyāha “dvinnaṁ samānatā”tiādi.",
  "tika-abh05t3:65_3": "Tassattho –",
  "tika-abh05t3:65_4": "dvinnaṁ rūpavedanānaṁ viya rūpapuggalānaṁ saccikaṭṭhena samānatā tesaṁ aññattassa kāraṇaṁ yuttaṁ na hoti.",
  "tika-abh05t3:65_5": "Atha kho…pe…",
  "tika-abh05t3:65_6": "upalabbhanīyatāti idañca saṁsandanaṁ vicāretabbaṁ.",
  "tika-abh05t3:65_7": "Ayaṁ hettha adhippāyo –",
  "tika-abh05t3:65_8": "yadi saccikaṭṭhasāmaññena rūpapuggalānaṁ upaladdhisāmaññaṁ icchitaṁ,",
  "tika-abh05t3:65_9": "teneva nesaṁ aññattampi icchitabbaṁ.",
  "tika-abh05t3:65_10": "Atha paramatthavohārabhedato tesaṁ aññattaṁ na icchitaṁ,",
  "tika-abh05t3:65_11": "tato eva upaladdhisāmaññampi na icchitabbanti.",
  "tika-abh05t3:66_0": "37-45.Upaladdhīti puggalassa upaladdhi vijjamānatā. “Paṭikammapañcaka”nti viññāyatīti yojanā.",
  "tika-abh05t3:67_0": "Opammasaṁsandanavaṇṇanā niṭṭhitā.",
  "tika-abh05t3:68_0": "7. Catukkanayasaṁsandanavaṇṇanā",
  "tika-abh05t3:69_0": "46-52.Ekadhammatopīti sattapaññāsāya saccikaṭṭhesu ekadhammatopi.",
  "tika-abh05t3:69_1": "Etena tato sabbatopi puggalassa aññattānanujānanaṁ dasseti.",
  "tika-abh05t3:69_2": "Tenāha aṭṭhakathāyaṁ “sakalaṁ paramatthasaccaṁ sandhāyā”ti.",
  "tika-abh05t3:69_3": "Rūpādiekekadhammavasena nānuyuñjitabbo avayavabyatirekena samudāyassa abhāvato.",
  "tika-abh05t3:69_4": "Yasmā pana samudāyāvayavā bhinnasabhāvā,",
  "tika-abh05t3:69_5": "tasmā “samudāyato…pe…",
  "tika-abh05t3:69_6": "niggahāraho siyā”ti paravādino āsaṅkamāha.",
  "tika-abh05t3:69_7": "Etaṁ vacanokāsanti yadipi sattapaññāsadhammasamudāyato puggalassa aññattaṁ na icchati tabbinimuttassa saccikaṭṭhassa abhāvato,",
  "tika-abh05t3:69_8": "tadekadesato panassa anaññattampi na icchateva.",
  "tika-abh05t3:69_9": "Na hi samudāyo avayavo hotīti.",
  "tika-abh05t3:69_10": "Tasmā “taṁ paṭikkhipato kiṁ niggahaṭṭhānanti vattuṁ mā labbhethā”ti dassetuṁ “ayañcā”tiādi vuttaṁ.",
  "tika-abh05t3:69_11": "Rūpādidhammappabhedavibhāgamukheneva anavasesato puggaloti gahaṇākāradassanavasena pavatto paṭhamavikappo,",
  "tika-abh05t3:69_12": "dutiyo pana avibhāgato paramatthasaccabhāvasāmaññenāti ayaṁ imesaṁ dvinnaṁ vikappānaṁ viseso.",
  "tika-abh05t3:69_13": "Itīti vuttappakāraparāmasananti āha “eva”nti.",
  "tika-abh05t3:70_0": "Sabhāvavinibbhogatoti sabhāvena vinibbhujjitabbato.",
  "tika-abh05t3:70_1": "Sabhāvabhinno hi dhammo tadaññadhammato vinibbhogaṁ labhati.",
  "tika-abh05t3:70_2": "Tenāha “rūpato aññasabhāgattā”ti.",
  "tika-abh05t3:70_3": "Rūpavajjeti rūpadhammavajje.",
  "tika-abh05t3:70_4": "Tīsupīti “rūpasmiṁ puggalo,",
  "tika-abh05t3:70_5": "aññatra rūpā,",
  "tika-abh05t3:70_6": "puggalasmiṁ rūpa”nti imesu evaṁ pavattesu tīsupi anuyogesu.",
  "tika-abh05t3:70_7": "Sāsaniko evāyaṁ puggalavādīti katvā āha “na hi so sakkāyadiṭṭhiṁ icchatī”ti.",
  "tika-abh05t3:70_8": "“Rūpavā”ti iminā rūpena sakiñcanatāva ñāpīyati,",
  "tika-abh05t3:70_9": "na rūpāyattavuttitāti āha “aññatra rūpāti ettha ca rūpavā puggaloti ayamattho saṅgahito”ti.",
  "tika-abh05t3:71_0": "Catukkanayasaṁsandanavaṇṇanā niṭṭhitā.",
  "tika-abh05t3:72_0": "Niṭṭhitā ca saṁsandanakathāvaṇṇanā.",
  "tika-abh05t3:73_0": "8. Lakkhaṇayuttivaṇṇanā",
  "tika-abh05t3:74_0": "54. Lakkhaṇayuttikathāyaṁ “chalavasena pana vattabbaṁ ājānāhi niggaha”nti pāṭho gahetabbo.",
  "tika-abh05t3:75_0": "Lakkhaṇayuttivaṇṇanā niṭṭhitā.",
  "tika-abh05t3:76_0": "9. Vacanasodhanavaṇṇanā",
  "tika-abh05t3:77_0": "55-59.Padadvayassa atthato ekatteti padadvayassa ekattatthe satīti attho.",
  "tika-abh05t3:77_1": "Parikappavacanañhetaṁ dosadassanatthaṁ “evaṁ sante ayaṁ doso”ti.",
  "tika-abh05t3:77_2": "Tayidaṁ ekattaṁ upalabbhati evāti pacchimapadāvadhāraṇaṁ veditabbaṁ.",
  "tika-abh05t3:77_3": "“Kehici puggalo kehici na puggalo”ti byabhicāradassanato parena na sampaṭicchitanti katvā tameva asampaṭicchitattaṁ",
  "tika-abh05t3:77_4": "vibhāvento “puggalassa hī”tiādimāha.",
  "tika-abh05t3:77_5": "Tattha avibhajitabbatanti “upalabbhati cā”ti evaṁ avibhajitabbataṁ.",
  "tika-abh05t3:77_6": "Vibhajitabbatanti “puggalo ca tadaññañca upalabbhatī”ti evaṁ vibhajitabbataṁ.",
  "tika-abh05t3:77_7": "Etena “puggalo upalabbhati evā”ti pacchimapadāvadhāraṇaṁ veditabbaṁ,",
  "tika-abh05t3:77_8": "na “puggalo eva upalabbhatī”ti imamatthaṁ dasseti.",
  "tika-abh05t3:77_9": "Taṁ vibhāganti yathāvuttaṁ vibhajitabbāvibhajitabbaṁ vibhāgaṁ vadato sakavādino,",
  "tika-abh05t3:77_10": "aññassa vā kassaci.",
  "tika-abh05t3:77_11": "Etassāti paravādino.",
  "tika-abh05t3:77_12": "Yathāvuttavibhāganti “puggalo upalabbhati…pe…",
  "tika-abh05t3:77_13": "kehici na puggalo”ti evaṁ pāḷiyaṁ vuttappakāraṁ vibhāgaṁ.",
  "tika-abh05t3:77_14": "Yathāāpāditenāti “puggalo upalabbhatīti padadvayassa atthato ekatte”tiādinā āpāditappakārena.",
  "tika-abh05t3:77_15": "Na bhavitabbanti yadipi tena puggalo upalabbhati eva vuccati,",
  "tika-abh05t3:77_16": "upalabbhatīti pana puggalo eva na vuccati,",
  "tika-abh05t3:77_17": "atha kho aññopi,",
  "tika-abh05t3:77_18": "tasmā yathāvuttena pasaṅgena na bhavitabbaṁ.",
  "tika-abh05t3:77_19": "Tenāha “maggitabbo ettha adhippāyo”ti.",
  "tika-abh05t3:78_0": "60.Atthato puggalo natthīti vuttaṁ hoti attasuññatādassanena anattalakkhaṇassa vihitattā.",
  "tika-abh05t3:79_0": "Vacanasodhanavaṇṇanā niṭṭhitā.",
  "tika-abh05t3:80_0": "10. Paññattānuyogavaṇṇanā",
  "tika-abh05t3:81_0": "61-66.Rūpakāyāvirahaṁsandhāya āha,",
  "tika-abh05t3:81_1": "na rūpataṇhāsabbhāvaṁ.",
  "tika-abh05t3:81_2": "Tathā sati anekantikattā paṭikkhipitabbameva siyā,",
  "tika-abh05t3:81_3": "na anujānitabbanti.",
  "tika-abh05t3:81_4": "“Atthitāyā”ti āhāti sambandho.",
  "tika-abh05t3:81_5": "Kāmībhāvassa anekantikattā kassaci kāmadhātūpapannassa kāmadhātuyā āyattattābhāvato ca kadāci bhāvassevāti yojanā.",
  "tika-abh05t3:82_0": "67.Kāyānupassanāyāti kāyānupassanādesanāya.",
  "tika-abh05t3:82_1": "Sā hi kāyakāyānupassīnaṁ vibhāgaggahaṇassa kāraṇabhūtā,",
  "tika-abh05t3:82_2": "kāyānupassanā eva vā.",
  "tika-abh05t3:82_3": "Evaṁladdhikattāti añño kāyo añño puggaloti evaṁladdhikattā.",
  "tika-abh05t3:82_4": "Āhacca bhāsitanti ṭhānakaraṇāni āhantvā kathitaṁ,",
  "tika-abh05t3:82_5": "bhagavatā sāmaṁ desitanti attho.",
  "tika-abh05t3:83_0": "Paññattānuyogavaṇṇanā niṭṭhitā.",
  "tika-abh05t3:84_0": "11. Gatianuyogavaṇṇanā",
  "tika-abh05t3:85_0": "69-72.",
  "tika-abh05t3:85_1": "Yānissa suttāni nissāya laddhi uppannā,",
  "tika-abh05t3:85_2": "tesaṁ dassanato parato “tena hi puggalo sandhāvatī”tiādinā pāḷi āgatā,",
  "tika-abh05t3:85_3": "purato pana “na vattabbaṁ puggalo sandhāvatī”tiādinā,",
  "tika-abh05t3:85_4": "tasmā vuttaṁ “dassento…pe…",
  "tika-abh05t3:85_5": "bhavitabba”nti.",
  "tika-abh05t3:85_6": "Dassetvāti vā vattabbanti “yānissa…pe…",
  "tika-abh05t3:85_7": "tāni dassetvā ‘tena hi puggalo sandhāvatī’tiādimāhā”ti vattabbanti attho.",
  "tika-abh05t3:85_8": "Dassentoti vā idaṁ dassanakiriyāya na vattamānatāmattavacanaṁ,",
  "tika-abh05t3:85_9": "atha kho tassā lakkhaṇatthavacanaṁ,",
  "tika-abh05t3:85_10": "hetubhāvavacanaṁ vāti na koci doso.",
  "tika-abh05t3:86_0": "91.So vattabboti so jīvasarīrānaṁ anaññatāpajjanākāro vattabbo,",
  "tika-abh05t3:86_1": "natthīti adhippāyo.",
  "tika-abh05t3:86_2": "“Rūpī attā”ti imissā laddhiyā vasena “yena rūpasaṅkhātena attano sabhāvabhūtena sarīrena saddhiṁ gacchatī”ti",
  "tika-abh05t3:86_3": "evaṁ pana atthe sati so ākāro vutto eva hoti,",
  "tika-abh05t3:86_4": "tathā ca sati “rūpaṁ puggaloti ananuññātattā”ti evampi vattuṁ na sakkā.",
  "tika-abh05t3:86_5": "Yasmā pana “idha sarīranikkhepā”ti anantaraṁ vakkhati,",
  "tika-abh05t3:86_6": "tasmā “so vattabbo”ti vuttaṁ.",
  "tika-abh05t3:86_7": "Nirayūpagassa puggalassa antarābhavaṁ na icchatīti idaṁ purātanānaṁ antarābhavavādīnaṁ vasena vuttaṁ.",
  "tika-abh05t3:86_8": "Adhunātanā pana “uddhaṁpādo tu nārako”ti vadantā tassapi antarābhavaṁ icchanteva,",
  "tika-abh05t3:86_9": "keci pana asaññūpagānaṁ.",
  "tika-abh05t3:86_10": "Arūpūpagānaṁ pana sabbepi na icchanti.",
  "tika-abh05t3:86_11": "Tattha ye “saññuppādā ca pana te devā tamhā kāyā cavantī”ti suttassa atthaṁ micchā gahetvā cutūpapātakālesu",
  "tika-abh05t3:86_12": "asaññīnaṁ saññā atthīti antarābhavatova asaññūpapattiṁ icchanti,",
  "tika-abh05t3:86_13": "tadaññesaṁ vasena “savedano…pe…",
  "tika-abh05t3:86_14": "paṭikkhipatī”ti dassento “ye panā”tiādimāha.",
  "tika-abh05t3:86_15": "Ke panevaṁ icchanti?",
  "tika-abh05t3:86_16": "Sabbatthivādīsu ekacce.",
  "tika-abh05t3:87_0": "92.Nevasaññānāsaññāyataneti nevasaññānāsaññāyatane bhave,",
  "tika-abh05t3:87_1": "acittuppāde vā saññā atthīti icchantīti na vattabbanti sambandho.",
  "tika-abh05t3:87_2": "Yato so saññābhavena asaṅgahito,",
  "tika-abh05t3:87_3": "bhavantarabhāvena ca saṅgahito.",
  "tika-abh05t3:88_0": "93.Indhanupādāno aggi viya indhanena rūpādiupādāno puggalo rūpādinā vinā natthīti ettha ayamadhippāyavibhāvanā –",
  "tika-abh05t3:88_1": "yathā na vinā indhanena aggi paññāpīyati,",
  "tika-abh05t3:88_2": "na ca taṁ aññaṁ indhanato sakkā paṭijānituṁ,",
  "tika-abh05t3:88_3": "nāpi anaññaṁ.",
  "tika-abh05t3:88_4": "Yadi hi aññaṁ siyā,",
  "tika-abh05t3:88_5": "na uṇhaṁ indhanaṁ siyā,",
  "tika-abh05t3:88_6": "atha anaññaṁ,",
  "tika-abh05t3:88_7": "nidahitabbaṁyeva dāhakaṁ siyā,",
  "tika-abh05t3:88_8": "evaṁ na vinā rūpādīhi puggalo paññāpīyati,",
  "tika-abh05t3:88_9": "na ca tehi añño,",
  "tika-abh05t3:88_10": "nāpi anañño sassatucchedabhāvappasaṅgatoti paravādino adhippāyo.",
  "tika-abh05t3:88_11": "Tattha yadi aggindhanopamā lokavohārena vuttā,",
  "tika-abh05t3:88_12": "apaḷittaṁ kaṭṭhādiindhanaṁ nidahitabbañca,",
  "tika-abh05t3:88_13": "paḷittaṁ bhāsuruṇhaṁ aggidāhakañca,",
  "tika-abh05t3:88_14": "tañca ojaṭṭhamakarūpaṁ pabandhavasena pavattaṁ aniccaṁ saṅkhataṁ paṭiccasamuppannaṁ.",
  "tika-abh05t3:88_15": "Yadi evaṁ puggalo rūpādīhi añño anicco ca āpanno,",
  "tika-abh05t3:88_16": "atha paramatthato ca,",
  "tika-abh05t3:88_17": "tasmiṁyeva kaṭṭhādisaññite rūpasaṅkhātapaḷitte yaṁ usumaṁ so aggi taṁsahajātāni tīṇibhūtāni indhanaṁ.",
  "tika-abh05t3:88_18": "Evampi siddhaṁ lakkhaṇabhedato aggindhanānaṁ aññattanti aggi viya indhanato rūpādīhi añño puggalo anicco ca āpajjatīti.",
  "tika-abh05t3:89_0": "Gatianuyogavaṇṇanā niṭṭhitā.",
  "tika-abh05t3:90_0": "12. Upādāpaññattānuyogavaṇṇanā",
  "tika-abh05t3:91_0": "97.",
  "tika-abh05t3:91_1": "Nīlaguṇayogato nīlo,",
  "tika-abh05t3:91_2": "nīlo eva nīlako, tassa,",
  "tika-abh05t3:91_3": "ayaṁ panassa nīlapaññatti nīlarūpupādānāti āha “nīlaṁ…pe…",
  "tika-abh05t3:91_4": "paññattī”ti.",
  "tika-abh05t3:91_5": "Evaṁ pana pāṭhe ṭhite nīlaṁ upādāya nīloti kathamayaṁ paduddhāroti āha “nīlaṁ rūpaṁ…pe…",
  "tika-abh05t3:91_6": "ettha yo puṭṭho nīlaṁ upādāya nīlo”ti.",
  "tika-abh05t3:91_7": "Etthāti etasmiṁ vacane.",
  "tika-abh05t3:91_8": "Tadādīsūti “pītaṁ rūpaṁ upādāyā”tiādikaṁ aṭṭhakathāyaṁ ādi-saddena gahitameva tadatthadassanavasena gaṇhāti.",
  "tika-abh05t3:92_0": "98.Vuttanti “maggakusalo”tiādīsu chekaṭṭhaṁ sandhāya vuttaṁ. Kusalapaññattiṁ kusalavohāraṁ.",
  "tika-abh05t3:93_0": "112.Pubbapakkhaṁ dassetvā uttaramāhāti paravādī pubbapakkhaṁ dassetvā sakavādissa uttaramāha.",
  "tika-abh05t3:94_0": "115.",
  "tika-abh05t3:94_1": "“Rūpaṁ rūpavā”tiādinayappavattaṁ paravādivādaṁ bhindituṁ “yathā na nigaḷo negaḷiko”tiādinā sakavādivādo",
  "tika-abh05t3:94_2": "āraddhoti āha “yassa rūpaṁ so rūpavāti uttarapakkhe vuttaṁ vacanaṁ uddharitvā”ti.",
  "tika-abh05t3:95_0": "118.Viññāṇanissayabhāvūpagamananti cakkhuviññāṇassa nissayabhāvūpagamanaṁ.",
  "tika-abh05t3:95_1": "Tayidaṁ visesanaṁ cakkhussāti imināva siddhanti na kataṁ daṭṭhabbaṁ.",
  "tika-abh05t3:96_0": "Upādāpaññattānuyogavaṇṇanā niṭṭhitā.",
  "tika-abh05t3:97_0": "13. Purisakārānuyogavaṇṇanā",
  "tika-abh05t3:98_0": "123.Kammānanti kusalākusalakammānaṁ.",
  "tika-abh05t3:98_1": "Taggahaṇeneva hi taṁtaṁkiccakaraṇīye kiriyānampi saṅgaho daṭṭhabbo.",
  "tika-abh05t3:98_2": "Nipphādakappayojakabhāvenāti kārakakārāpakabhāvena.",
  "tika-abh05t3:99_0": "125.Kammakārakassa puggalassa yo añño puggalo kārako.",
  "tika-abh05t3:99_1": "Tenapīti kārakakārakenapi.",
  "tika-abh05t3:99_2": "Tassāti kārakakārakassa.",
  "tika-abh05t3:99_3": "Aññanti aññaṁ kammaṁ.",
  "tika-abh05t3:99_4": "Evanti iminā vuttappakārena.",
  "tika-abh05t3:99_5": "Tehi tehi kārakehi puggalā viya aññāni kammāni karīyantīti dasseti.",
  "tika-abh05t3:99_6": "Tenāha “kammavaṭṭassa anupacchedaṁ vadantī”ti.",
  "tika-abh05t3:99_7": "Evaṁ sante puggalassa kārako,",
  "tika-abh05t3:99_8": "kammassa kārakoti ayaṁ vibhāgo idha anāmaṭṭho hoti,",
  "tika-abh05t3:99_9": "tathā ca sati kārakaparamparāya vacanaṁ virujjheyyāti āha “puggalassa…pe…",
  "tika-abh05t3:99_10": "vicāretabbameta”nti.",
  "tika-abh05t3:99_11": "Tassa kārakanti puggalassa kārakaṁ.",
  "tika-abh05t3:99_12": "Idañcāti na kevalaṁ puggalakārakassa kammakārakatāpattiyeva doso,",
  "tika-abh05t3:99_13": "atha kho idaṁ kammakārakatāya kārakaparamparāpajjanampi vicāretabbaṁ,",
  "tika-abh05t3:99_14": "na yujjatīti attho.",
  "tika-abh05t3:99_15": "Puggalānañhi paṭipāṭiyā kārakabhāvo kārakaparamparā.",
  "tika-abh05t3:100_0": "170.Eko antoti “gāho”ti sassatagāhasaṅkhāto antoti attho.",
  "tika-abh05t3:101_0": "176.",
  "tika-abh05t3:101_1": "Siyā añño,",
  "tika-abh05t3:101_2": "siyā anañño,",
  "tika-abh05t3:101_3": "siyā na vattabbo “aññoti vā anaññoti vā”ti,",
  "tika-abh05t3:101_4": "evaṁ pavattanigaṇṭhavādasadisattā so eva eko neva so hoti,",
  "tika-abh05t3:101_5": "na aññoti laddhimattaṁ.",
  "tika-abh05t3:101_6": "Tenāha “idaṁ pana natthevā”ti.",
  "tika-abh05t3:101_7": "Parassa icchāvasenevāti paravādino laddhivaseneva.",
  "tika-abh05t3:101_8": "Ekaṁ anicchantassāti ekaṁ “so karoti,",
  "tika-abh05t3:101_9": "so paṭisaṁvedetī”ti gahaṇaṁ sassatadiṭṭhibhayena paṭikkhipantassa itaraṁ ucchedaggahaṇaṁ āpannaṁ.",
  "tika-abh05t3:101_10": "Tañca paṭikkhipantassa aññaṁ missakaṁ niccāniccaggahaṇaṁ,",
  "tika-abh05t3:101_11": "vikkhepaggahaṇañca āpannaṁ.",
  "tika-abh05t3:101_12": "Kārakavedakicchāya ṭhatvāti sveva kārako vedako cāti imasmiṁ ādāye ṭhatvā.",
  "tika-abh05t3:101_13": "Taṁtaṁanicchāyāti tassa tassa vādassa asampaṭicchanena.",
  "tika-abh05t3:101_14": "Āpannavasenapīti āpannagāhavasenapi ayaṁ anuyogo vuttoti yojanā.",
  "tika-abh05t3:101_15": "Sabbesaṁ āpannattāti heṭṭhā vuttanayena sabbesaṁ vikappānaṁ anukkamena āpannattā nāyamanuyogo katoti yojanā.",
  "tika-abh05t3:101_16": "Ekekassevāti tesu visuṁ visuṁ ekekasseva āpannattā.",
  "tika-abh05t3:101_17": "Tantivasena pana te vikappā ekajjhaṁ dassetvāti adhippāyo.",
  "tika-abh05t3:101_18": "Ekato yojetabbaṁ catunnampi pañhānaṁ ekato puṭṭhattā.",
  "tika-abh05t3:102_0": "Purisakārānuyogavaṇṇanā niṭṭhitā.",
  "tika-abh05t3:103_0": "Kalyāṇavaggo niṭṭhito.",
  "tika-abh05t3:104_0": "14. Abhiññānuyogavaṇṇanā",
  "tika-abh05t3:105_0": "193.Vikubbatīti ettha iti-saddo ādiattho,",
  "tika-abh05t3:105_1": "pakārattho vā.",
  "tika-abh05t3:105_2": "Tena “dibbāya sotadhātuyā saddaṁ suṇātī”tiādikaṁ saṅgaṇhāti.",
  "tika-abh05t3:105_3": "Abhiññānuyogo daṭṭhabboti yojanā.",
  "tika-abh05t3:105_4": "Tadabhiññāvatoti āsavakkhayābhiññāvato.",
  "tika-abh05t3:105_5": "Arahato sādhananti arahato saccikaṭṭhaparamatthena puggalattābhāvasādhanaṁ.",
  "tika-abh05t3:105_6": "Tabbhāvassāti arahattassa.",
  "tika-abh05t3:105_7": "Arahattadhārānañhi khandhā nāma puggalattaṁ tassapi hotīti.",
  "tika-abh05t3:106_0": "Abhiññānuyogavaṇṇanā niṭṭhitā.",
  "tika-abh05t3:107_0": "15-18. Ñātakānuyogādivaṇṇanā",
  "tika-abh05t3:108_0": "209.Tatiyakoṭibhūtassāti tatiyakoṭisabhāvassa saṅkhatāsaṅkhatavinimuttasabhāvassa.",
  "tika-abh05t3:108_1": "Sabhāvassāti ca sabhāvadhammassa.",
  "tika-abh05t3:108_2": "Laddhiṁ nigūhitvāti puggalo neva saṅkhato,",
  "tika-abh05t3:108_3": "nāsaṅkhatoti laddhiṁ avibhāvetvā.",
  "tika-abh05t3:109_0": "Ñātakānuyogādivaṇṇanā niṭṭhitā.",
  "tika-abh05t3:110_0": "19. Paṭivedhānuyogādivaṇṇanā",
  "tika-abh05t3:111_0": "218.Pajānanaṁ nāma na hoti nibbidādīnaṁ appaccayattā. Paricchedanasamatthatañca dassetīti sambandho.",
  "tika-abh05t3:112_0": "228.Saharūpabhāvo rūpena samaṅgitā,",
  "tika-abh05t3:112_1": "vinārūpabhāvo tato vinissaṭatāti tadubhayaṁ rūpassa abbhantaragamanaṁ bahinikkhamanañca hoti.",
  "tika-abh05t3:112_2": "Tasmā taṁ dvayaṁ saharūpabhāvavinārūpabhāvānaṁ lakkhaṇavacananti vuttaṁ.",
  "tika-abh05t3:113_0": "237.Oḷārikoti thūlo.",
  "tika-abh05t3:113_1": "Āhito ahaṁ māno etthāti attā,",
  "tika-abh05t3:113_2": "attabhāvo.",
  "tika-abh05t3:113_3": "So eva yathāsakaṁ kammunā paṭilabhitabbato paṭilābho.",
  "tika-abh05t3:113_4": "Padadvayenapi kāmāvacarattabhāvo kathito.",
  "tika-abh05t3:113_5": "Manomayo attapaṭilābho rūpāvacarattabhāvo.",
  "tika-abh05t3:113_6": "So hi jhānamanena nibbattattā manomayo.",
  "tika-abh05t3:113_7": "Arūpo attapaṭilābhoti arūpāvacarattabhāvo.",
  "tika-abh05t3:113_8": "So hi rūpena amissitattā arūpoti evamettha attho veditabbo.",
  "tika-abh05t3:113_9": "“Attā”ti pana jīve lokavohāro niruḷho,",
  "tika-abh05t3:113_10": "asatipi jīve tathāniruḷhaṁ lokavohāraṁ gahetvā sammāsambuddhāpi voharantīti dassento “iti imā lokassa samaññā,",
  "tika-abh05t3:113_11": "yāhi tathāgato voharatī”ti vatvā idāni yathā voharanti,",
  "tika-abh05t3:113_12": "taṁ pakāraṁ vibhāvento “aparāmasa”ntiādimāha.",
  "tika-abh05t3:114_0": "Paccattasāmaññalakkhaṇavasenāti kakkhaḷaphusanādisalakkhaṇavasena aniccatādisāmaññalakkhaṇavasena ca.",
  "tika-abh05t3:114_1": "Imināti “paccattasāmaññalakkhaṇavasenā”tiādinā vuttena paramatthato puggalābhāvavacanena.",
  "tika-abh05t3:114_2": "Ito purimāti tattha tattha sakavādipaṭikkhepādivibhāvanavasena pavattā ito atthasaṁvaṇṇanato purimā.",
  "tika-abh05t3:114_3": "Imināti vā “yathā rūpādayo dhammā”tiādinā aṭṭhakathāyaṁ vuttavacanena.",
  "tika-abh05t3:114_4": "Yathā cāti ettha ca-saddo samuccayattho.",
  "tika-abh05t3:114_5": "Tena samaññānatidhāvanaṁ sampiṇḍeti.",
  "tika-abh05t3:114_6": "Idaṁ vuttaṁ hoti –",
  "tika-abh05t3:114_7": "yathā parāmāso ca na hoti janapadaniruttiyā abhinivisitabbato,",
  "tika-abh05t3:114_8": "yathā ca samaññātidhāvanaṁ na hoti,",
  "tika-abh05t3:114_9": "evaṁ ito purimā ca atthavaṇṇanā yojetabbā.",
  "tika-abh05t3:114_10": "Samaññātidhāvane hi sati sabbalokavohārūpacchedo siyāti.",
  "tika-abh05t3:115_0": "Tasmā saccanti yasmā tattha paramatthākāraṁ anāropetvā samaññaṁ nātidhāvanto kevalaṁ lokasammutiyāva voharati,",
  "tika-abh05t3:115_1": "tasmā saccaṁ paresaṁ avisaṁvādanato.",
  "tika-abh05t3:115_2": "Tathakāraṇanti tatho avitatho dhammasabhāvo kāraṇaṁ pavattihetu etassāti tathakāraṇaṁ,",
  "tika-abh05t3:115_3": "paramatthavacanaṁ,",
  "tika-abh05t3:115_4": "aviparītadhammasabhāvavisayanti attho.",
  "tika-abh05t3:115_5": "Tenāha “dhammānaṁ tathatāya pavatta”nti.",
  "tika-abh05t3:116_0": "Paṭivedhānuyogādivaṇṇanā niṭṭhitā.",
  "tika-abh05t3:117_0": "Puggalakathāvaṇṇanā niṭṭhitā.",
  "tika-abh05t3:118_0": "2. Parihānikathā",
  "tika-abh05t3:119_0": "1. Vādayuttiparihānikathāvaṇṇanā",
  "tika-abh05t3:120_0": "239.Idaṁsuttanti idaṁ lakkhaṇamattaṁ daṭṭhabbaṁ. “Pañcime,",
  "tika-abh05t3:120_1": "bhikkhave,",
  "tika-abh05t3:120_2": "dhammā samayavimuttassa bhikkhuno parihānāya saṁvattantī”ti idampi hi suttaṁ anāgāmiādīnaṁyeva parihāninissayo,",
  "tika-abh05t3:120_3": "na arahato.",
  "tika-abh05t3:120_4": "Samayavimuttoti aṭṭhasamāpattilābhino sekkhassetaṁ nāmaṁ. Yathāha –",
  "tika-abh05t3:121_0": "“Katamo ca puggalo samayavimutto?",
  "tika-abh05t3:121_1": "Idhekacco puggalo kālena kālaṁ samayena samayaṁ aṭṭha vimokkhe kāyena phusitvā viharati,",
  "tika-abh05t3:121_2": "paññāya cassa disvā ekacce āsavā parikkhīṇā honti.",
  "tika-abh05t3:121_3": "Ayaṁ vuccati puggalo samayavimutto”ti.",
  "tika-abh05t3:122_0": "“Parihānidhammo”ti ca puthujjano ca ekacco ca sekkho adhippeto,",
  "tika-abh05t3:122_1": "na arahāti.",
  "tika-abh05t3:122_2": "Tasmāti yasmā yathādassitāni suttāni anāgāmiādīnaṁ parihāniladdhiyā nissayo,",
  "tika-abh05t3:122_3": "na arahato, tasmā.",
  "tika-abh05t3:122_4": "Taṁ nissāya taṁ apekkhitvā yasmā “arahatopī”ti ettha arahatopi parihāni,",
  "tika-abh05t3:122_5": "ko pana vādo anāgāmiādīnanti ayamattho labbhati,",
  "tika-abh05t3:122_6": "tasmā pi-saddasampiṇḍitamatthaṁ dassento “arahatopi…pe…",
  "tika-abh05t3:122_7": "yojetabba”nti āha.",
  "tika-abh05t3:122_8": "Yasmā vā kāmañcettha dutiyasuttaṁ sekkhavasena āgataṁ,",
  "tika-abh05t3:122_9": "paṭhamatatiyasuttāni pana asekkhavasenapi āgatānīti tesaṁ laddhi,",
  "tika-abh05t3:122_10": "tasmā “arahatopī”ti aṭṭhakathāyaṁ vuttaṁ.",
  "tika-abh05t3:122_11": "Tenāha “idaṁ suttaṁ arahato”tiādi.",
  "tika-abh05t3:123_0": "Tatiyasminti “sabbesaññeva arahantānaṁ parihānī”ti etasmiṁ pañhe.",
  "tika-abh05t3:123_1": "So hi “sabbeva arahanto”tiādinā āgatesu tatiyo pañho.",
  "tika-abh05t3:123_2": "Tesanti mudindriyānaṁ.",
  "tika-abh05t3:123_3": "Tatiyasmimpīti pi-saddo vuttatthasamuccayo.",
  "tika-abh05t3:123_4": "Tena paṭhamapañhaṁ samuccinoti “tatthapi tikkhindriyā adhippetā”ti.",
  "tika-abh05t3:124_0": "Soyeva na parihāyatīti sotāpannoyeva sotāpannabhāvato na parihāyatīti attho.",
  "tika-abh05t3:124_1": "Na cettha sakadāgāmibhāvāpattiyā sotāpannabhāvāpagamo parihāni hoti visesādhigamabhāvato.",
  "tika-abh05t3:124_2": "Pattavisesato hi parihānīti.",
  "tika-abh05t3:124_3": "Itareti sakadāgāmiādikā.",
  "tika-abh05t3:124_4": "Uparimaggatthāyāti uparimaggattayapaṭilābhatthāya “niyato”ti vuttamatthaṁ aggahetvā.",
  "tika-abh05t3:125_0": "Vādayuttiparihānikathāvaṇṇanā niṭṭhitā.",
  "tika-abh05t3:126_0": "2. Ariyapuggalasaṁsandanaparihānikathāvaṇṇanā",
  "tika-abh05t3:127_0": "241.Tatoti arahattato.",
  "tika-abh05t3:127_1": "Tatthāti dassanamaggaphale.",
  "tika-abh05t3:127_2": "Vāyāmenāti vipassanussāhanena.",
  "tika-abh05t3:127_3": "Tadanantaranti sotāpattiphalānantaraṁ.",
  "tika-abh05t3:127_4": "Paṭhamaṁ dassanamaggaphalānantaraṁ arahattaṁ pāpuṇāti,",
  "tika-abh05t3:127_5": "tato parihīno puna vāyamanto tadanantaraṁ na arahattaṁ pāpuṇātīti kā ettha yuttīti adhippāyo.",
  "tika-abh05t3:127_6": "Paravādī nāma yuttampi vadati ayuttampīti kiṁ tassa vāde yuttigavesanāyāti pana daṭṭhabbaṁ.",
  "tika-abh05t3:127_7": "Aparihānasabhāvo bhāvanāmaggo ariyamaggattā dassanādassanamaggo viya.",
  "tika-abh05t3:127_8": "Na cettha asiddhatāsaṅkā lokuttaramaggassa parassapi ariyamaggabhāvassa siddhattā,",
  "tika-abh05t3:127_9": "nāpi lokiyamaggena anekantikatā ariyasaddena visesitattā.",
  "tika-abh05t3:127_10": "Tathā na viruddhatā dutiyamaggādīnaṁ bhāvanāmaggabhāvassa oḷārikakilesappahānādīnañca parassapi āgamato siddhattā.",
  "tika-abh05t3:128_0": "Ariyapuggalasaṁsandanaparihānikathāvaṇṇanā niṭṭhitā.",
  "tika-abh05t3:129_0": "3. Suttasādhanaparihānikathāvaṇṇanā",
  "tika-abh05t3:130_0": "265.",
  "tika-abh05t3:130_1": "Puggalapaññattiaṭṭhakathāyaṁ “patti,",
  "tika-abh05t3:130_2": "phusanā”ti ca paccakkhato adhigamo adhippetoti vuttaṁ “pattabbaṁ vadatīti āha phusanāraha”nti.",
  "tika-abh05t3:131_0": "267.Katasanniṭṭhānassāti imasmiṁ sattāhe māse utumhi antovasse vā aññaṁ ārādhessāmīti katanicchayassa.",
  "tika-abh05t3:132_0": "Suttasādhanaparihānikathāvaṇṇanā niṭṭhitā.",
  "tika-abh05t3:133_0": "Parihānikathāvaṇṇanā niṭṭhitā.",
  "tika-abh05t3:134_0": "3. Brahmacariyakathā",
  "tika-abh05t3:135_0": "1. Suddhabrahmacariyakathāvaṇṇanā",
  "tika-abh05t3:136_0": "269.Heṭṭhāpīti paranimmitavasavattidevehi heṭṭhāpi.",
  "tika-abh05t3:136_1": "Maggabhāvanampi na icchantīti viññāyati “idha brahmacariyavāso”ti iminā “dvepi brahmacariyavāsā natthi devesūti upaladdhivasenā”ti vuttattā.",
  "tika-abh05t3:137_0": "270.Tassevāti paravādino eva.",
  "tika-abh05t3:137_1": "Puggalavasenāti “gihīnañceva ekaccānañca devāna”nti evaṁ puggalavasena.",
  "tika-abh05t3:137_2": "Tassāti paravādino.",
  "tika-abh05t3:137_3": "Paṭikkhepo na yuttoti evaṁ puggalavasena atthayojanā na yuttāti adhippāyo.",
  "tika-abh05t3:137_4": "Puggalādhiṭṭhānena pana katāpi atthavaṇṇanā okāsavasena paricchijjatīti nāyaṁ doso.",
  "tika-abh05t3:137_5": "Tassāyaṁ adhippāyoti ayaṁ “gihīnañcevā”tiādinā vutto tassa paravādino yadi adhippāyo,",
  "tika-abh05t3:137_6": "evaṁ saññāya paravādino sakavādinā samānādāyoti na niggahāraho siyā.",
  "tika-abh05t3:137_7": "Tenāha “saka…pe… tabbo”ti.",
  "tika-abh05t3:137_8": "Paṭhamaṁ pana anujānitvā pacchā paṭikkhepeneva niggahetabbatā veditabbā.",
  "tika-abh05t3:137_9": "Keci “yattha natthi pabbajjā,",
  "tika-abh05t3:137_10": "natthi tattha brahmacariyavāsoti pucchāya ekaccānaṁ manussānaṁ maggappaṭivedhaṁ sandhāya paravādino paṭikkhepo.",
  "tika-abh05t3:137_11": "Yadipi so devānaṁ maggappaṭilābhaṁ na icchati,",
  "tika-abh05t3:137_12": "sambhavantaṁ pana sabbaṁ dassetuṁ aṭṭhakathāyaṁ ‘gihīna’micceva avatvā ‘ekaccānañca devāna’nti vutta”nti vadanti,",
  "tika-abh05t3:137_13": "taṁ na sundaraṁ “sandhāyā”ti vuttattā,",
  "tika-abh05t3:137_14": "purimoyevattho yutto.",
  "tika-abh05t3:138_0": "Suddhabrahmacariyakathāvaṇṇanā niṭṭhitā.",
  "tika-abh05t3:139_0": "2. Saṁsandanabrahmacariyakathāvaṇṇanā",
  "tika-abh05t3:140_0": "273.Rūpāvacaramaggenāti rūpāvacarajjhānena.",
  "tika-abh05t3:140_1": "Tañhi rūpabhavūpapattiyā upāyabhāvato maggoti vutto.",
  "tika-abh05t3:140_2": "Yathāha “rūpupapattiyā maggaṁ bhāvetī”ti.",
  "tika-abh05t3:140_3": "Idanti idaṁ rūpāvacarajjhānaṁ.",
  "tika-abh05t3:140_4": "“Idhavihāyaniṭṭhahetubhūto rūpāvacaramaggo”tiādikaṁ dīpentaṁ vacanaṁ anāgāmimaggassa tabbhāvadīpakena",
  "tika-abh05t3:140_5": "“idha bhāvitamaggo”tiādikena kathaṁ sametīti codetvā yathā sameti,",
  "tika-abh05t3:140_6": "taṁ dassetuṁ “pubbe panā”tiādi vuttaṁ.",
  "tika-abh05t3:140_7": "Tattha “pubbe”ti iminā “idha bhāvitamaggo”tiādikaṁ vadanti,",
  "tika-abh05t3:140_8": "idhāpi pana “rūpāvacaramaggenā”tiādikaṁ.",
  "tika-abh05t3:140_9": "Tattha anāgāmī evāti anāgāmiphalaṭṭho eva.",
  "tika-abh05t3:140_10": "Jhānānāgāmīti asamucchinnajjhattasaṁyojanopi rūpabhave uppajjitvā anāvattidhammamaggaṁ bhāvetvā tattheva parinibbāyanato.",
  "tika-abh05t3:140_11": "Adhippāyoti yathāvutto dvinnaṁ aṭṭhakathāvacanānaṁ avirodhadīpako adhippāyo.",
  "tika-abh05t3:141_0": "Idhāti kāmaloke.",
  "tika-abh05t3:141_1": "Tatthāti brahmaloke.",
  "tika-abh05t3:141_2": "Ettha ca paravādī evaṁ pucchitabbo “tīhi,",
  "tika-abh05t3:141_3": "bhikkhave,",
  "tika-abh05t3:141_4": "ṭhānehī”ti suttaṁ kiṁ yathārutavasena gahetabbatthaṁ,",
  "tika-abh05t3:141_5": "udāhu sandhāyabhāsitanti?",
  "tika-abh05t3:141_6": "Tattha jānamāno sandhāyabhāsitanti vadeyya.",
  "tika-abh05t3:141_7": "Aññathā “paranimmitavasavattideve upādāyā”tiādi vattuṁ na sakkā “deve ca tāvatiṁse”ti vuttattā.",
  "tika-abh05t3:141_8": "Yathā hi tassa “seyyathāpi devehi tāvatiṁsehi saddhiṁ mantetvā”tiādīsu viya sakkaṁ devarājānaṁ upādāya",
  "tika-abh05t3:141_9": "kāmāvacaradevesu tāvatiṁsadevā pākaṭā paññātāti tesaṁ gahaṇaṁ,",
  "tika-abh05t3:141_10": "na teyeva adhippetāti suttapadassa sandhāyabhāsitatthaṁ sampaṭicchitabbaṁ,",
  "tika-abh05t3:141_11": "evaṁ “idha brahmacariyavāso”ti etthāpi anavajjasukhaabyāsekasukhanekkhammasukhādisannissayabhāvena mahānisaṁsatāya",
  "tika-abh05t3:141_12": "sāsane pabbajjā “idha brahmacariyavāso”ti imasmiṁ sutte adhippetā.",
  "tika-abh05t3:141_13": "Sā hi uttarakurukānaṁ devānañca anokāsabhāvato dukkarā dullabhā ca.",
  "tika-abh05t3:141_14": "Tattha sūriyaparivattādīhipi devesu maggapaṭilābhāya atthitā vibhāvetabbā,",
  "tika-abh05t3:141_15": "uttarakurukānaṁ pana visesānadhigamabhāvo ubhinnampi icchito evāti.",
  "tika-abh05t3:142_0": "Saṁsandanabrahmacariyakathāvaṇṇanā niṭṭhitā.",
  "tika-abh05t3:143_0": "Brahmacariyakathāvaṇṇanā niṭṭhitā.",
  "tika-abh05t3:144_0": "3. Odhisokathāvaṇṇanā",
  "tika-abh05t3:145_0": "274.Odhisoti bhāgaso,",
  "tika-abh05t3:145_1": "bhāgenāti attho.",
  "tika-abh05t3:145_2": "Bhāgo nāma yasmā ekadeso hoti,",
  "tika-abh05t3:145_3": "tasmā “ekadesena ekadesenā”ti vuttaṁ.",
  "tika-abh05t3:145_4": "Tattha yadi catunnaṁ maggānaṁ vasena samudayapakkhikassa kilesagaṇassa catubhāgehi pahānaṁ “odhiso pahāna”nti adhippetaṁ,",
  "tika-abh05t3:145_5": "icchitamevetaṁ sakavādissa “tiṇṇaṁ saṁyojanānaṁ parikkhayā diṭṭhigatānaṁ pahānāyā”ti ca ādivacanato.",
  "tika-abh05t3:145_6": "Yasmā pana maggo catūsu saccesu nānābhisamayavasena kiccakaro,",
  "tika-abh05t3:145_7": "na ekābhisamayavasenāti paravādino laddhi,",
  "tika-abh05t3:145_8": "tasmā yathā “maggo kālena dukkhaṁ parijānāti,",
  "tika-abh05t3:145_9": "kālena samudayaṁ pajahatī”tiādinā nānakkhaṇavasena saccesu pavattatīti icchito,",
  "tika-abh05t3:145_10": "evaṁ paccekampi nānakkhaṇavasena pavatteyya.",
  "tika-abh05t3:145_11": "Tathā sati dukkhādīnaṁ ekadesaekadesameva parijānāti pajahatīti dassetuṁ pāḷiyaṁ “sotāpatti…pe…",
  "tika-abh05t3:145_12": "ekadese pajahatī”tiādi vuttaṁ.",
  "tika-abh05t3:145_13": "Sati hi nānābhisamaye paṭhamamaggādīhi pahātabbānaṁ saṁyojanattayādīnaṁ dukkhadassanādīhi ekadesaekadesappahānaṁ",
  "tika-abh05t3:145_14": "siyāti ekadesasotāpattimaggaṭṭhāditā,",
  "tika-abh05t3:145_15": "tato eva ekadesasotāpannāditā ca āpajjati anantaraphalattā lokuttarakusalānaṁ,",
  "tika-abh05t3:145_16": "na ca taṁ yuttaṁ.",
  "tika-abh05t3:145_17": "Na hi kālabhedena vinā so eva sotāpanno,",
  "tika-abh05t3:145_18": "asotāpanno cāti sakkā viññātuṁ.",
  "tika-abh05t3:145_19": "Tenāha “ekadesaṁ sotāpanno,",
  "tika-abh05t3:145_20": "ekadesaṁ na sotāpanno”tiādi.",
  "tika-abh05t3:146_0": "Apicāyaṁ nānābhisamayavādī evaṁ pucchitabbo “maggañāṇaṁ saccāni paṭivijjhantaṁ kiṁ ārammaṇato paṭivijjhati,",
  "tika-abh05t3:146_1": "udāhu kiccato”ti.",
  "tika-abh05t3:146_2": "Yadi ārammaṇatoti vadeyya,",
  "tika-abh05t3:146_3": "tassa vipassanāñāṇassa viya dukkhasamudayānaṁ accantaparicchedasamucchedā na yuttā tato anissaṭattā,",
  "tika-abh05t3:146_4": "tathā maggadassanaṁ.",
  "tika-abh05t3:146_5": "Na hi sayameva attānaṁ ārabbha pavattatīti yuttaṁ,",
  "tika-abh05t3:146_6": "maggantaraparikappanāyaṁ anavaṭṭhānaṁ āpajjatīti,",
  "tika-abh05t3:146_7": "tasmā tīṇi saccāni kiccato,",
  "tika-abh05t3:146_8": "nirodhaṁ kiccato ārammaṇato ca paṭivijjhatīti evamasammohato paṭivijjhantassa maggañāṇassa nattheva nānābhisamayo.",
  "tika-abh05t3:146_9": "Vuttañhetaṁ “yo,",
  "tika-abh05t3:146_10": "bhikkhave,",
  "tika-abh05t3:146_11": "dukkhaṁ passati,",
  "tika-abh05t3:146_12": "dukkhasamudayampi so passatī”tiādi.",
  "tika-abh05t3:146_13": "Na cetaṁ kālantaradassanaṁ sandhāya vuttaṁ.",
  "tika-abh05t3:146_14": "“Yo nu kho, āvuso,",
  "tika-abh05t3:146_15": "dukkhaṁ passati,",
  "tika-abh05t3:146_16": "dukkhasamudayampi so passati,",
  "tika-abh05t3:146_17": "dukkhanirodhampi…pe…",
  "tika-abh05t3:146_18": "dukkhanirodhagāminipaṭipadampi so passatī”ti ekasaccadassanasamaṅgino aññasaccadassanasamaṅgibhāvavicāraṇāyaṁ",
  "tika-abh05t3:146_19": "tadatthasādhanatthaṁ āyasmatā gavaṁpatittherena ābhatattā paccekañca saccattayadassanassa yojitattā.",
  "tika-abh05t3:146_20": "Aññathā purimadiṭṭhassa puna adassanato samudayādidassane dukkhādidassanamayojanīyaṁ siyā.",
  "tika-abh05t3:146_21": "Na hi lokuttaramaggo lokiyamaggo viya katakāribhāvena pavattati samucchedakattā.",
  "tika-abh05t3:146_22": "Tathā yojane ca sabbaṁ dassanaṁ dassanantaraparanti dassanānuparamo siyā.",
  "tika-abh05t3:146_23": "Evaṁ āgamato yuttito ca nānābhisamayassa asambhavato paccekaṁ maggānaṁ odhiso pahānaṁ natthīti niṭṭhamettha gantabbaṁ.",
  "tika-abh05t3:147_0": "Odhisokathāvaṇṇanā niṭṭhitā.",
  "tika-abh05t3:148_0": "4. Jahatikathāvaṇṇanā",
  "tika-abh05t3:149_0": "1. Nasuttāharaṇakathāvaṇṇanā",
  "tika-abh05t3:150_0": "280.",
  "tika-abh05t3:150_1": "Yadipi pāḷiyaṁ “tayo magge bhāvetī”ti vuttaṁ,",
  "tika-abh05t3:150_2": "maggabhāvanā pana yāvadeva kilesasamucchindanatthāti ñatvā “kiccasabbhāvanti tīhi pahātabbassa pahīnata”nti āha.",
  "tika-abh05t3:150_3": "Tattha tīhīti heṭṭhimehi tīhi ariyamaggehi pahātabbassa ajjhattasaṁyojanassa pahīnataṁ samucchindananti attho.",
  "tika-abh05t3:150_4": "Taṁ pana kiccanti adhobhāgiyasaṁyojanesu maggassa pahānābhisamayakiccaṁ.",
  "tika-abh05t3:150_5": "Teneva maggenāti anāgāmimaggeneva.",
  "tika-abh05t3:150_6": "Etaṁ na sametīti evaṁ magguppādato pageva kāmarāgabyāpādā pahīyantīti laddhikittanaṁ iminā maggassa kiccasabbhāvakathanena na sameti na yujjati.",
  "tika-abh05t3:150_7": "Tasmāti iminā yathāvuttameva virodhaṁ paccāmasati.",
  "tika-abh05t3:150_8": "Pahīnānanti vikkhambhitānaṁ.",
  "tika-abh05t3:150_9": "Yo hi jhānalābhī jhānena yathāvikkhambhite kilese maggena samucchindati,",
  "tika-abh05t3:150_10": "so idhādhippeto.",
  "tika-abh05t3:150_11": "Tenāha “dassanamagge…pe…",
  "tika-abh05t3:150_12": "adhippāyo”ti.",
  "tika-abh05t3:151_0": "Jahatikathāvaṇṇanā niṭṭhitā.",
  "tika-abh05t3:152_0": "5. Sabbamatthītikathāvaṇṇanā",
  "tika-abh05t3:153_0": "1. Vādayuttivaṇṇanā",
  "tika-abh05t3:154_0": "282.Sabbaṁatthīti ettha yasmā paccuppannaṁ viya atītānāgatampi dharamānasabhāvanti paravādino laddhi,",
  "tika-abh05t3:154_1": "tasmā sabbanti kālavibhāgato atītādibhedaṁ sabbaṁ.",
  "tika-abh05t3:154_2": "So pana “yampi natthi,",
  "tika-abh05t3:154_3": "tampi atthī”ti kālavimuttassa vasena anuyogo,",
  "tika-abh05t3:154_4": "taṁ atippasaṅgadassanavasena paravādipaṭiññāya dosāropanaṁ.",
  "tika-abh05t3:154_5": "Nayadassanaṁ vā atītānāgatānaṁ natthibhāvassa.",
  "tika-abh05t3:154_6": "Atthīti pana ayaṁ atthibhāvo yasmā desakālākāradhammehi vinā na hoti,",
  "tika-abh05t3:154_7": "tasmā taṁ tāva tehi saddhiṁ yojetvā anuyogaṁ dassetuṁ “sabbattha sabbamatthī”tiādinā pāḷi pavattā.",
  "tika-abh05t3:154_8": "Tattha yadipi sabbatthāti idaṁ sāmaññavacanaṁ,",
  "tika-abh05t3:154_9": "taṁ pana yasmā visesaniviṭṭhaṁ hoti,",
  "tika-abh05t3:154_10": "parato ca sabbesūti dhammā vibhāgato vuccanti,",
  "tika-abh05t3:154_11": "tasmā oḷārikassa pākaṭassa rūpadhammasamudāyassa vasena atthaṁ dassetuṁ aṭṭhakathāyaṁ “sabbatthāti sabbasmiṁ sarīre”ti vuttaṁ,",
  "tika-abh05t3:154_12": "nidassanamattaṁ vā etaṁ daṭṭhabbaṁ.",
  "tika-abh05t3:154_13": "Tathā ca kāṇādakāpilehi paṭiññāyamānā ākāsakālādisattapakatipurisā viya paravādinā paṭiññāyamānaṁ sabbaṁ sabbabyāpīti āpannameva hotīti.",
  "tika-abh05t3:154_14": "“Sabbattha sarīre”ti ca “tile tela”nti viya byāpane bhummanti sarīrapariyāpannena sabbena bhavitabbanti vuttaṁ “sirasi pādā…pe… attho”ti.",
  "tika-abh05t3:155_0": "Sabbasmiṁ kāle sabbamatthīti yojanā.",
  "tika-abh05t3:155_1": "Etasmiṁ pakkheyevassa aññavādo paridīpito siyā “yaṁ atthi,",
  "tika-abh05t3:155_2": "attheva taṁ,",
  "tika-abh05t3:155_3": "yaṁ natthi,",
  "tika-abh05t3:155_4": "nattheva taṁ,",
  "tika-abh05t3:155_5": "asato natthi sambhavo,",
  "tika-abh05t3:155_6": "sato natthi vināso”ti.",
  "tika-abh05t3:155_7": "Evaṁ sabbenākārena sabbaṁ sabbesu dhammesu sabbaṁ atthīti atthoti sambandho.",
  "tika-abh05t3:155_8": "Imehi pana pakkhehi “sabbaṁ sabbasabhāvaṁ,",
  "tika-abh05t3:155_9": "anekasattinicitābhāvā asato natthi sambhavo”ti vādo paridīpito siyā.",
  "tika-abh05t3:155_10": "Yogarahitanti kenaci yuttāyuttalakkhaṇasaṁyogarahitaṁ.",
  "tika-abh05t3:155_11": "Taṁ pana ekasabhāvanti saṁyogarahitaṁ nāma atthato ekasabhāvaṁ,",
  "tika-abh05t3:155_12": "ekadhammoti attho.",
  "tika-abh05t3:155_13": "Etena devavādīnaṁ brahmadassanaṁ atthevātivādo paridīpito siyā.",
  "tika-abh05t3:155_14": "Atthīti pucchatīti yadi sabbamatthīti tava vādo,",
  "tika-abh05t3:155_15": "yathāvuttāya mama diṭṭhiyā sammādiṭṭhibhāvo atthīti ekantena tayā sampaṭicchitabbo,",
  "tika-abh05t3:155_16": "tasmā “kiṁ so atthī”ti pucchatīti attho.",
  "tika-abh05t3:156_0": "Vādayuttivaṇṇanā niṭṭhitā.",
  "tika-abh05t3:157_0": "2. Kālasaṁsandanakathāvaṇṇanā",
  "tika-abh05t3:158_0": "285.Atītā…pe…",
  "tika-abh05t3:158_1": "karitvāti etthāyaṁ saṅkhepattho –",
  "tika-abh05t3:158_2": "atītaṁ anāgatanti rūpassa imaṁ visesaṁ,",
  "tika-abh05t3:158_3": "evaṁ visesaṁ vā rūpaṁ aggahetvā paccuppannatāvisesavisiṭṭharūpameva appiyaṁ paccuppannarūpabhāvānaṁ samānādhikaraṇattā etasmiṁyeva visaye appetabbaṁ,",
  "tika-abh05t3:158_4": "vacīgocaraṁ pāpetabbaṁ satipi nesaṁ visesanavisesitabbatāsaṅkhāte vibhāge tathāpi avibhajitabbaṁ katvāti.",
  "tika-abh05t3:158_5": "Yasmā pana pāḷiyaṁ “paccuppannanti vā rūpanti vā”ti paccuppannarūpasaddehi tadatthassa vattabbākāro itisaddehi dassito,",
  "tika-abh05t3:158_6": "tasmā “paccuppannasaddena…pe…",
  "tika-abh05t3:158_7": "vuttaṁ hotī”ti āha.",
  "tika-abh05t3:158_8": "Rūpapaññattīti rūpāyatanapaññatti.",
  "tika-abh05t3:158_9": "Sā hi sabhāvadhammupādānā tajjāpaññatti.",
  "tika-abh05t3:158_10": "Tenevāha “sabhāvaparicchinne pavattā vijjamānapaññattī”ti.",
  "tika-abh05t3:158_11": "Rūpasamūhaṁ upādāyāti taṁtaṁattapaññattiyā upādānabhūtānaṁ abhāvavibhāvanākārena pavattamānānaṁ rūpadhammānaṁ samūhaṁ upādāya.",
  "tika-abh05t3:158_12": "Upādānupādānampi hi upādānamevāti.",
  "tika-abh05t3:158_13": "Tasmāti samūhupādāyādhīnatāya avijjamānapaññattibhāvato.",
  "tika-abh05t3:158_14": "Vigamāvattabbatāti vigamassa vatthabhāvāpagamassa avattabbatā.",
  "tika-abh05t3:158_15": "Na hi odātatāvigamena avatthaṁ hoti.",
  "tika-abh05t3:158_16": "Na pana yuttā rūpabhāvassa vigamāvattabbatāti yojanā.",
  "tika-abh05t3:158_17": "Rūpabhāvoti ca rūpāyatanasabhāvo cakkhuviññāṇassa gocarabhāvo.",
  "tika-abh05t3:158_18": "Na hi tassa paccuppannabhāvavigame vigamāvattabbatā yuttā.",
  "tika-abh05t3:159_0": "Kālasaṁsandanakathāvaṇṇanā niṭṭhitā.",
  "tika-abh05t3:160_0": "Vacanasodhanavaṇṇanā",
  "tika-abh05t3:161_0": "288.Anāgataṁ vā paccuppannaṁ vāti ettha vā-saddo aniyamattho yathā “khadire vā bandhitabbaṁ palāse vā”ti.",
  "tika-abh05t3:161_1": "Tasmā “hutvā hotī”ti ettha hoti-saddo anāgatapaccuppannesu yaṁ kiñci padhānaṁ katvā sambandhaṁ labhatīti dassento “anāgataṁ…pe…",
  "tika-abh05t3:161_2": "daṭṭhabba”nti āha.",
  "tika-abh05t3:161_3": "Tattha paccuppannaṁ hontanti paccuppannaṁ jāyamānaṁ paccuppannabhāvaṁ labhantaṁ.",
  "tika-abh05t3:161_4": "Tenāha “taññeva anāgataṁ taṁ paccuppannanti laddhivasenā”ti.",
  "tika-abh05t3:161_5": "Tampi hutvā hotīti yaṁ anāgataṁ hutvā paccuppannabhāvappattiyā “hutvā hotī”ti vuttaṁ,",
  "tika-abh05t3:161_6": "kiṁ tadapi puna hutvā hotīti pucchati.",
  "tika-abh05t3:161_7": "Tabbhāvāvigamatoti paccuppannabhāvato hutvāhotibhāvānupagamato.",
  "tika-abh05t3:161_8": "Paccuppannābhāvatoti paccuppannatāya abhāvato.",
  "tika-abh05t3:162_0": "Vacanaṁarahatīti iminā vacanamatte na koci dosoti dasseti.",
  "tika-abh05t3:162_1": "Idaṁ vuttaṁ hoti –",
  "tika-abh05t3:162_2": "yadipi tassa puna hutvā bhūtassa puna hutvāhotibhāvo natthi,",
  "tika-abh05t3:162_3": "punappunaṁ ñāpetabbatāya pana dutiyaṁ tato parampi tathā vattabbataṁ arahatīti “āmantā”ti paṭijānātīti.",
  "tika-abh05t3:162_4": "Dhammeti sabhāvadhamme.",
  "tika-abh05t3:162_5": "Tappaṭikkhepato adhamme abhāvadhamme.",
  "tika-abh05t3:162_6": "Tenāha “sasavisāṇe”ti.",
  "tika-abh05t3:163_0": "Paṭikkhittanayenāti “hutvā hoti,",
  "tika-abh05t3:163_1": "hutvā hotī”ti ettha pubbe yadetaṁ tayā “anāgataṁ hutvā paccuppannaṁ hotī”ti vadatā “taṁyeva anāgataṁ",
  "tika-abh05t3:163_2": "taṁ paccuppanna”nti laddhivasena “anāgataṁ vā paccuppannaṁ vā hutvā hotī”ti vuttaṁ,",
  "tika-abh05t3:163_3": "“kiṁ te tampi hutvā hotī”ti pucchite yo paravādinā hutvā bhūtassa puna hutvāabhāvato “na hevā”ti paṭikkhepo kato,",
  "tika-abh05t3:163_4": "tena paṭikkhittanayena.",
  "tika-abh05t3:163_5": "Svāyaṁ yadeva rūpādi anāgataṁ,",
  "tika-abh05t3:163_6": "tadeva paccuppannanti satipi atthābhede anāgatapaccuppannanti pana attheva kālabhedoti taṁkālabhedavirodhāya",
  "tika-abh05t3:163_7": "paṭikkhepo pavattoti āha “paṭikkhittanayenāti kālanānattenā”ti.",
  "tika-abh05t3:163_8": "Tena hi so ayañca paṭikkhepo nīto pavattitoti.",
  "tika-abh05t3:163_9": "Paṭiññātanayenāti idampi yathāvuttapaṭikkhepānantaraṁ yaṁ paṭiññātaṁ,",
  "tika-abh05t3:163_10": "taṁ sandhāyāha.",
  "tika-abh05t3:163_11": "Yathā hi sā paṭiññā atthābhedena nītā pavattitā,",
  "tika-abh05t3:163_12": "tathāyampi.",
  "tika-abh05t3:163_13": "Tenevāha “atthānānattenā”ti,",
  "tika-abh05t3:163_14": "anāgatādippabhedāya kālapaññattiyā upādānabhūtassa atthassa abhedenāti attho.",
  "tika-abh05t3:163_15": "Yathā upādānabhūtarūpādiatthābhedepi tesaṁ khaṇattayānāvatti taṁsamaṅgitā anāgatapaccuppannabhāvāvattitā,",
  "tika-abh05t3:163_16": "tathā tattha vuccamānā hutvāhotibhāvā yathākkamaṁ purimapacchimesu pavattitā purimapacchimakiriyāti katvāti imamatthaṁ dassento “atthānānattaṁ…pe…",
  "tika-abh05t3:163_17": "paṭijānātī”ti vatvā puna “atthānānattameva hī”tiādinā tameva atthaṁ samattheti.",
  "tika-abh05t3:163_18": "Yathā pana “taṁ jīvaṁ taṁ sarīra”nti paṭijānantassa jīvova sarīraṁ,",
  "tika-abh05t3:163_19": "sarīrameva jīvoti jīvasarīrānaṁ anaññattaṁ āpajjati,",
  "tika-abh05t3:163_20": "evaṁ “taññeva anāgataṁ taṁ paccuppanna”nti ca paṭijānantassa anāgatapaccuppannānaṁ anaññattaṁ āpannanti",
  "tika-abh05t3:163_21": "paccuppannānāgatesu vuttā hotibhāvahutvābhāvā anāgatapaccuppannesupi āpajjeyyunti vuttaṁ aṭṭhakathāyaṁ",
  "tika-abh05t3:163_22": "“evaṁ sante anāgatampi hutvāhoti nāma,",
  "tika-abh05t3:163_23": "paccuppannampi hutvāhotiyeva nāmā”ti.",
  "tika-abh05t3:164_0": "Anuññātapañhassāti “taññeva anāgataṁ taṁ paccuppannanti?",
  "tika-abh05t3:164_1": "Āmantā”ti evaṁ atthānānattaṁ sandhāya anuññātassa atthassa.",
  "tika-abh05t3:164_2": "Ñātuṁ icchito hi attho pañho.",
  "tika-abh05t3:164_3": "Doso vuttoti anāgataṁ hutvā paccuppannabhūtassa puna anāgataṁ hutvā paccuppannabhāvāpattisaṅkhāto doso vutto purimanaye.",
  "tika-abh05t3:164_4": "Pacchimanaye pana anāgatapaccuppannesu ekekassa hutvāhotibhāvāpattisaṅkhāto doso vuttoti attho.",
  "tika-abh05t3:164_5": "Paṭikkhittapañhanti “taṁyeva anāgataṁ taṁ paccuppannanti?",
  "tika-abh05t3:164_6": "Na hevaṁ vattabbe”ti evaṁ kālanānattaṁ sandhāya paṭikkhittapañhaṁ.",
  "tika-abh05t3:164_7": "Tenāti anāgatapaccuppannānaṁ hotihutvābhāvapaṭikkhepena.",
  "tika-abh05t3:164_8": "Codetīti anāgataṁ tena hoti nāma,",
  "tika-abh05t3:164_9": "paccuppannaṁ tena hutvā nāma,",
  "tika-abh05t3:164_10": "ubhayampi anaññattā ubhayasabhāvanti codeti.",
  "tika-abh05t3:164_11": "Etthāti “hutvā hotī”ti etasmiṁ pañhe kathaṁ hoti dosoti codetīti.",
  "tika-abh05t3:164_12": "“Tassevā”ti pariharati.",
  "tika-abh05t3:164_13": "Kathaṁ katvā codanā,",
  "tika-abh05t3:164_14": "kathañca katvā parihāro?",
  "tika-abh05t3:164_15": "Anujānanapaṭikkhepānaṁ bhinnavisayatāya codanā,",
  "tika-abh05t3:164_16": "atthābhedakālabhedavisayattā abhinnādhāratāya tesaṁ parihāro.",
  "tika-abh05t3:164_17": "Tassevāti hi paravādino evāti attho.",
  "tika-abh05t3:165_0": "Tadubhayaṁ gahetvāti “taṁ anāgataṁ taṁ paccuppanna”nti ubhayaṁ ekajjhaṁ gahetvā.",
  "tika-abh05t3:165_1": "Ekekanti tesu ekekaṁ.",
  "tika-abh05t3:165_2": "Ekekamevāti ubhayaṁ ekajjhaṁ aggahetvā ekekameva visuṁ visuṁ imasmiṁ pakkhe tathā na yuttanti attho.",
  "tika-abh05t3:165_3": "Esa nayoti atidesaṁ katvā saṁkhittattā taṁ dubbiññeyyanti “anāgatassa hī”tiādinā vivarati.",
  "tika-abh05t3:165_4": "Paṭijānitabbaṁ siyā anāgatapaccuppannānaṁ yathākkamaṁ hotihutvābhāvatoti adhippāyo.",
  "tika-abh05t3:165_5": "“Yadetaṁ tayā”tiādinā pavatto saṁvaṇṇanānayo purimanayo,",
  "tika-abh05t3:165_6": "tattha hi “yadi te anāgataṁ hutvā”tiādinā hutvāhotibhāvo codito.",
  "tika-abh05t3:165_7": "“Aparo nayo”tiādiko dutiyanayo.",
  "tika-abh05t3:165_8": "Tattha hi “anāgatassa…pe…",
  "tika-abh05t3:165_9": "hutvāhotiyeva nāmā”ti anāgatādīsu ekekassa hutvāhotināmatā coditā.",
  "tika-abh05t3:166_0": "Vacanasodhanavaṇṇanā niṭṭhitā.",
  "tika-abh05t3:167_0": "Atītañāṇādikathāvaṇṇanā",
  "tika-abh05t3:168_0": "290.Kathaṁvuccatīti kasmā vuttaṁ.",
  "tika-abh05t3:168_1": "Tenāti hi iminā dutiyapucchāya “atītaṁ ñāṇa”nti idaṁ paccāmaṭṭhaṁ,",
  "tika-abh05t3:168_2": "tañca paccuppannaṁ ñāṇaṁ,",
  "tika-abh05t3:168_3": "atītadhammārammaṇatāya atītanti vuttaṁ.",
  "tika-abh05t3:168_4": "Tenāha aṭṭhakathāyaṁ “puna puṭṭho atītārammaṇaṁ paccuppannaṁ ñāṇa”ntiādi.",
  "tika-abh05t3:169_0": "Atītañāṇādikathāvaṇṇanā niṭṭhitā.",
  "tika-abh05t3:170_0": "Arahantādikathāvaṇṇanā",
  "tika-abh05t3:171_0": "291.",
  "tika-abh05t3:171_1": "“Arahaṁ khīṇāsavo”tiādinā suttavirodho pākaṭoti idameva dassento “yuttivirodho…pe…",
  "tika-abh05t3:171_2": "daṭṭhabbo”ti āha.",
  "tika-abh05t3:171_3": "Tattha anānattanti aviseso.",
  "tika-abh05t3:171_4": "Evamādikoti ādi-saddena katakiccatābhāvo anohitabhāratāti evamādīnaṁ saṅgaho daṭṭhabbo.",
  "tika-abh05t3:172_0": "Arahantādikathāvaṇṇanā niṭṭhitā.",
  "tika-abh05t3:173_0": "Padasodhanakathāvaṇṇanā",
  "tika-abh05t3:174_0": "295.",
  "tika-abh05t3:174_1": "Yo atītasaddābhidheyyo attho,",
  "tika-abh05t3:174_2": "so atthisaddābhidheyyoti dvepi samānādhikaraṇatthāti katvā vuttaṁ “atītaatthisaddānaṁ ekatthattā”ti, na,",
  "tika-abh05t3:174_3": "atītasaddābhidheyyasseva atthisaddābhidheyyattā.",
  "tika-abh05t3:174_4": "Tenāha “atthisaddatthassa ca nvātītabhāvato”ti.",
  "tika-abh05t3:174_5": "Tena kiṁ siddhanti āha “atītaṁ nvātītaṁ,",
  "tika-abh05t3:174_6": "nvātītañca atītaṁ hotī”ti.",
  "tika-abh05t3:174_7": "Idaṁ vuttaṁ hoti –",
  "tika-abh05t3:174_8": "yadi tava matena atītaṁ atthi,",
  "tika-abh05t3:174_9": "atthi ca nvātītanti atītañca no atītaṁ siyā,",
  "tika-abh05t3:174_10": "tathā atthi no atītaṁ atītañca no atītaṁ atītaṁ siyāti,",
  "tika-abh05t3:174_11": "yathā “atītaṁ atthī”ti ettha atītameva atthīti nāyaṁ niyamo gahetabbo anatītassapi atthibhāvassa icchitattā.",
  "tika-abh05t3:174_12": "Tenevāha “atthi siyā atītaṁ,",
  "tika-abh05t3:174_13": "siyā nvātīta”nti.",
  "tika-abh05t3:174_14": "Yena hi ākārena atītassa atthibhāvo paravādinā icchito,",
  "tika-abh05t3:174_15": "tenākārena anatītassa anāgatassa paccuppannassa ca so icchito.",
  "tika-abh05t3:174_16": "Kena pana ākārena icchitoti ?",
  "tika-abh05t3:174_17": "Saṅkhatākārena.",
  "tika-abh05t3:174_18": "Tena vuttaṁ “tenātītaṁ nvātītaṁ,",
  "tika-abh05t3:174_19": "nvātītaṁ atīta”nti.",
  "tika-abh05t3:174_20": "Tasmā atītaṁ atthiyevāti evamettha niyamo gahetabbo.",
  "tika-abh05t3:174_21": "Atthibhāve hi atītaṁ niyamitaṁ,",
  "tika-abh05t3:174_22": "na atīte atthibhāvo niyamito,",
  "tika-abh05t3:174_23": "“na pana nibbānaṁ atthī”ti ettha pana nibbānameva atthīti ayampi niyamo sambhavatīti so eva gahetabbo.",
  "tika-abh05t3:174_24": "Yadipi hi nibbānaṁ paramatthato atthibhāvaṁ upādāya uttarapadāvadhāraṇaṁ labbhati tadaññassapi abhāvato,",
  "tika-abh05t3:174_25": "tathāpi asaṅkhatākārena aññassa anupalabbhanato tathā nibbānameva atthīti purimapadāvadhāraṇe atthe gayhamāne “atthi siyā nibbānaṁ,",
  "tika-abh05t3:174_26": "siyā no nibbāna”nti codanā anokāsā.",
  "tika-abh05t3:174_27": "Atītādīsu pana purimapadāvadhāraṇaṁ paravādinā na gahitanti natthettha atippasaṅgo.",
  "tika-abh05t3:174_28": "Aggahaṇañcassa pāḷito eva viññāyati.",
  "tika-abh05t3:174_29": "Evamettha atītādīnaṁ atthitaṁ vadantassa paravādissevāyaṁ iṭṭhavighātadosāpatti,",
  "tika-abh05t3:174_30": "na pana nibbānassa atthitaṁ vadantassa sakavādissāti.",
  "tika-abh05t3:174_31": "Paṭipādanā patiṭṭhāpanā veditabbā.",
  "tika-abh05t3:175_0": "Etthāha “atītaṁ atthī”tiādinā kiṁ panāyaṁ atītānāgatānaṁ paramatthato atthibhāvo adhippeto,",
  "tika-abh05t3:175_1": "udāhu na paramatthato.",
  "tika-abh05t3:175_2": "Kiñcettha –",
  "tika-abh05t3:175_3": "yadi tāva paramatthato,",
  "tika-abh05t3:175_4": "sabbakālaṁ atthibhāvato saṅkhārānaṁ sassatabhāvo āpajjati,",
  "tika-abh05t3:175_5": "na ca taṁ yuttaṁ āgamavirodhato yuttivirodhato ca.",
  "tika-abh05t3:175_6": "Atha na paramatthato,",
  "tika-abh05t3:175_7": "“sabbamatthī”tiādikā codanā niratthikā siyā,",
  "tika-abh05t3:175_8": "na niratthikā.",
  "tika-abh05t3:175_9": "So hi paravādī “yaṁ kiñci rūpaṁ atītānāgata”ntiādinā atītānāgatānampi khandhabhāvassa vuttattā asati",
  "tika-abh05t3:175_10": "ca atīte kusalākusalassa kammassa āyatiṁ phalaṁ kathaṁ bhaveyya,",
  "tika-abh05t3:175_11": "tattha ca pubbenivāsañāṇādi anāgate ca anāgataṁsañāṇādi kathaṁ pavatteyya,",
  "tika-abh05t3:175_12": "tasmā attheva paramatthato atītānāgatanti yaṁ paṭijānāti,",
  "tika-abh05t3:175_13": "taṁ sandhāya ayaṁ katāti.",
  "tika-abh05t3:175_14": "Ekantena cetaṁ sampaṭicchitabbaṁ.",
  "tika-abh05t3:175_15": "Yepi “sabbaṁ atthī”ti vadanti atītaṁ anāgataṁ paccuppannañca,",
  "tika-abh05t3:175_16": "te sabbatthivādāti.",
  "tika-abh05t3:176_0": "Catubbidhā cete te sabbatthivādā.",
  "tika-abh05t3:176_1": "Tattha keci bhāvaññattikā.",
  "tika-abh05t3:176_2": "Te hi “yathā suvaṇṇabhājanassa bhinditvā aññathā kariyamānassa saṇṭhānasseva aññathattaṁ,",
  "tika-abh05t3:176_3": "na vaṇṇādīnaṁ,",
  "tika-abh05t3:176_4": "yathā ca khīraṁ dadhibhāvena pariṇamantaṁ rasavīriyavipāke pariccajati,",
  "tika-abh05t3:176_5": "na vaṇṇaṁ,",
  "tika-abh05t3:176_6": "evaṁ dhammāpi anāgataddhuno paccuppannaddhaṁ saṅkamantā anāgatabhāvameva jahanti,",
  "tika-abh05t3:176_7": "na attano sabhāvaṁ.",
  "tika-abh05t3:176_8": "Tathā paccuppannaddhuno atītaddhaṁ saṅkame”ti vadanti.",
  "tika-abh05t3:176_9": "Keci lakkhaṇaññattikā,",
  "tika-abh05t3:176_10": "te pana “tīsu addhāsu pavattamāno dhammo atīto atītalakkhaṇayutto,",
  "tika-abh05t3:176_11": "itaralakkhaṇehi ayutto.",
  "tika-abh05t3:176_12": "Tathā anāgato paccuppanno ca.",
  "tika-abh05t3:176_13": "Yathā puriso ekissā itthiyā ratto aññāsu aratto”ti vadanti.",
  "tika-abh05t3:176_14": "Aññe avatthaññattikā,",
  "tika-abh05t3:176_15": "te “tīsu addhāsu pavattamāno dhammo taṁ taṁ avatthaṁ patvā añño aññaṁ niddisīyati avatthantarato,",
  "tika-abh05t3:176_16": "na sabhāvato.",
  "tika-abh05t3:176_17": "Yathā ekaṁ akkhaṁ ekaṅge nikkhittaṁ ekanti vuccati,",
  "tika-abh05t3:176_18": "sataṅge satanti,",
  "tika-abh05t3:176_19": "sahassaṅge sahassanti,",
  "tika-abh05t3:176_20": "evaṁsampadamida”nti.",
  "tika-abh05t3:176_21": "Apare aññathaññattikā,",
  "tika-abh05t3:176_22": "te pana “tīsu addhāsu pavattamāno dhammo taṁ taṁ apekkhitvā tadaññasabhāvena vuccati.",
  "tika-abh05t3:176_23": "Yathā taṁ ekā itthī mātāti ca vuccati dhītā”ti ca.",
  "tika-abh05t3:176_24": "Evamete cattāro sabbatthivādā.",
  "tika-abh05t3:177_0": "Tesu paṭhamo pariṇāmavāditāya kāpilapakkhikesu pakkhipitabboti.",
  "tika-abh05t3:177_1": "Dutiyassapi kālasaṅkaro āpajjati sabbassa sabbalakkhaṇayogato.",
  "tika-abh05t3:177_2": "Catutthassapi saṅkarova.",
  "tika-abh05t3:177_3": "Ekasseva dhammassa pavattikkhaṇe tayopi kālā samodhānaṁ gacchanti.",
  "tika-abh05t3:177_4": "Purimapacchimakkhaṇā hi atītānāgatā,",
  "tika-abh05t3:177_5": "majjhimo paccuppannoti.",
  "tika-abh05t3:177_6": "Tatiyassa pana avatthaññattikassa natthi saṅkaro dhammakiccena kālavavatthānato.",
  "tika-abh05t3:177_7": "Dhammo hi sakiccakkhaṇe paccuppanno,",
  "tika-abh05t3:177_8": "tato pubbe anāgato,",
  "tika-abh05t3:177_9": "pacchā atītoti.",
  "tika-abh05t3:178_0": "Tattha yadi atītampi dharamānasabhāvatāya atthi anāgatampi,",
  "tika-abh05t3:178_1": "kasmā taṁ atītanti vuccati anāgatanti vā,",
  "tika-abh05t3:178_2": "nanu vuttaṁ “dhammakiccena kālavavatthānato”ti.",
  "tika-abh05t3:178_3": "Yadi evaṁ paccuppannassa cakkhussa kiṁ kiccaṁ,",
  "tika-abh05t3:178_4": "anavasesapaccayasamavāye phaluppādanaṁ.",
  "tika-abh05t3:178_5": "Evaṁ sati anāgatassapi cassa tena bhavitabbaṁ atthibhāvatoti lakkhaṇasaṅkaro siyā.",
  "tika-abh05t3:178_6": "Idañcettha vattabbaṁ,",
  "tika-abh05t3:178_7": "teneva sabhāvena sato dhammassa kiccaṁ,",
  "tika-abh05t3:178_8": "kiccakaraṇe ko vibandho,",
  "tika-abh05t3:178_9": "yena kadāci karoti kadāci na karoti paccayasamavāyabhāvato,",
  "tika-abh05t3:178_10": "kiccassa samavāyābhāvatoti ce? Taṁ na,",
  "tika-abh05t3:178_11": "niccaṁ atthibhāvassa icchitattā.",
  "tika-abh05t3:178_12": "Tato eva ca addhunaṁ avavatthānaṁ.",
  "tika-abh05t3:178_13": "Dhammo hi teneva sabhāvena vijjamāno kasmā kadāci atītoti vuccati kadāci anāgatoti kālassa vavatthānaṁ na siyā.",
  "tika-abh05t3:178_14": "Yo hi dhammo ajāto,",
  "tika-abh05t3:178_15": "so anāgato.",
  "tika-abh05t3:178_16": "Yo jāto na ca niruddho,",
  "tika-abh05t3:178_17": "so paccuppanno.",
  "tika-abh05t3:178_18": "Yo niruddho, so atīto.",
  "tika-abh05t3:178_19": "Idamevettha vattabbaṁ.",
  "tika-abh05t3:178_20": "Yadi yathā vattamānaṁ atthi,",
  "tika-abh05t3:178_21": "tathā atītaṁ anāgatañca atthi,",
  "tika-abh05t3:178_22": "tassa tathā sato ajātatā niruddhatā ca kena hotīti.",
  "tika-abh05t3:178_23": "Teneva hi sabhāvena sato dhammassa kathamidaṁ sijjhati ajātoti vā niruddhoti vā.",
  "tika-abh05t3:178_24": "Kiṁ tassa pubbe nāhosi,",
  "tika-abh05t3:178_25": "yassa abhāvato ajātoti vuccati,",
  "tika-abh05t3:178_26": "kiñca pacchā natthi,",
  "tika-abh05t3:178_27": "yassa abhāvato niruddhoti vuccati.",
  "tika-abh05t3:178_28": "Tasmā sabbathāpi addhattayaṁ na sijjhati,",
  "tika-abh05t3:178_29": "yadi ahutvā saṅgati hutvā ca vinassatīti na sampaṭicchanti.",
  "tika-abh05t3:178_30": "Yaṁ pana vuttaṁ “saṅkhatalakkhaṇayogato na sassatabhāvappasaṅgo”ti,",
  "tika-abh05t3:178_31": "tayidaṁ kevalaṁ vācāvatthumattaṁ udayavayāsambhavato,",
  "tika-abh05t3:178_32": "atthi ca nāma sabbadā so dhammo,",
  "tika-abh05t3:178_33": "na ca niccoti kutoyaṁ vācāyutti.",
  "tika-abh05t3:179_0": "Sabhāvo sabbadā atthi, nicco dhammo na vuccati;",
  "tika-abh05t3:180_0": "Dhammo sabhāvato nāñño, aho dhammesu kosalaṁ.",
  "tika-abh05t3:181_0": "Yañca vuttaṁ “yaṁ kiñci rūpaṁ atītānāgata”ntiādinā atītānāgatānaṁ khandhabhāvassa vuttattā atthevāti, vadāma.",
  "tika-abh05t3:181_1": "Atītaṁ bhūtapubbaṁ,",
  "tika-abh05t3:181_2": "anāgataṁ yaṁ sati paccaye bhavissati,",
  "tika-abh05t3:181_3": "tadubhayassapi ruppanādisabhāvānātivattanato rūpakkhandhādibhāvo vutto.",
  "tika-abh05t3:181_4": "Yathādhammasabhāvānātivattanato atītā dhammā anāgatā dhammāti,",
  "tika-abh05t3:181_5": "na dharamānasabhāvatāya.",
  "tika-abh05t3:181_6": "Ko ca evamāha “paccuppannaṁ viya taṁ atthī”ti.",
  "tika-abh05t3:181_7": "Kathaṁ panetaṁ atthīti?",
  "tika-abh05t3:181_8": "Atītānāgatasabhāvena.",
  "tika-abh05t3:181_9": "Idaṁ pana taveva upaṭṭhitaṁ,",
  "tika-abh05t3:181_10": "kathaṁ taṁ atītaṁ anāgatañca vuccati,",
  "tika-abh05t3:181_11": "yadi niccakālaṁ atthīti.",
  "tika-abh05t3:182_0": "Yaṁ pana “na tāva kālaṁ karoti,",
  "tika-abh05t3:182_1": "yāva na taṁ pāpaṁ byantī hotī”ti sutte vuttaṁ,",
  "tika-abh05t3:182_2": "taṁ yasmiñca santāne kammaṁ katūpacitaṁ,",
  "tika-abh05t3:182_3": "tattha tenāhitaṁ taṁphaluppādanasamatthataṁ sandhāya vuttaṁ,",
  "tika-abh05t3:182_4": "na atītassa kammassa dharamānasabhāvattā.",
  "tika-abh05t3:182_5": "Tathā sati sakena bhāvena vijjamānaṁ kathaṁ taṁ atītaṁ nāma siyā.",
  "tika-abh05t3:182_6": "Itthañcetaṁ evaṁ sampaṭicchitabbaṁ,",
  "tika-abh05t3:182_7": "yaṁ saṅkhārā ahutvā sambhavanti,",
  "tika-abh05t3:182_8": "hutvā pativenti tesaṁ udayato pubbe vayato ca pacchā na kāci ṭhiti nāma atthi,",
  "tika-abh05t3:182_9": "yato atītānāgataṁ atthīti vucceyya.",
  "tika-abh05t3:182_10": "Tena vuttaṁ –",
  "tika-abh05t3:183_0": "“Anidhānagatā bhaggā, puñjo natthi anāgate;",
  "tika-abh05t3:184_0": "Uppannā yepi tiṭṭhanti, āragge sāsapūpamā”ti. ;",
  "tika-abh05t3:185_0": "Yadi cānāgataṁ paramatthato siyā,",
  "tika-abh05t3:185_1": "ahutvā sambhavantīti vattuṁ na sakkā.",
  "tika-abh05t3:185_2": "Paccuppannakāle ahutvā sambhavantīti ce? Na,",
  "tika-abh05t3:185_3": "dhammappavattimattattā kālassa.",
  "tika-abh05t3:185_4": "Atha attano sabhāvena ahutvā sambhavantīti,",
  "tika-abh05t3:185_5": "siddhametaṁ anāgataṁ paramatthato natthīti.",
  "tika-abh05t3:185_6": "Yañca vuttaṁ “asati atīte kusalākusalassa kammassa āyatiṁ phalaṁ kathaṁ bhaveyyā”ti,",
  "tika-abh05t3:185_7": "na kho panettha atītakammato phaluppatti icchitā,",
  "tika-abh05t3:185_8": "atha kho tassa katattā tadāhitavisesato santānato.",
  "tika-abh05t3:185_9": "Vuttañhetaṁ bhagavatā “kāmāvacarassa kusalassa kammassa katattā upacitattā vipākaṁ cakkhuviññāṇaṁ uppannaṁ hotī”ti.",
  "tika-abh05t3:185_10": "Yassa pana atītānāgataṁ paramatthato atthi,",
  "tika-abh05t3:185_11": "tassa phalaṁ niccameva atthīti kiṁ tattha kammassa sāmatthiyaṁ.",
  "tika-abh05t3:185_12": "Uppādane ce,",
  "tika-abh05t3:185_13": "siddhamidaṁ ahutvā bhavatīti.",
  "tika-abh05t3:185_14": "Yaṁ pana vuttaṁ “asati atītānāgate kathaṁ tattha ñāṇaṁ pavatteyyā”ti,",
  "tika-abh05t3:185_15": "yathā taṁ ālambaṇaṁ,",
  "tika-abh05t3:185_16": "taṁ tathā atthi,",
  "tika-abh05t3:185_17": "kathañca taṁ ālambaṇaṁ,",
  "tika-abh05t3:185_18": "ahosi bhavissati cāti.",
  "tika-abh05t3:185_19": "Na hi koci atītaṁ anussaranto atthīti anussarati,",
  "tika-abh05t3:185_20": "atha kho ahosīti.",
  "tika-abh05t3:185_21": "Yathā pana vattamānaṁ ārammaṇaṁ anubhūtaṁ,",
  "tika-abh05t3:185_22": "tathā taṁ atītaṁ anussarati.",
  "tika-abh05t3:185_23": "Yathā ca vattamānaṁ bhavissati,",
  "tika-abh05t3:185_24": "tathā buddhādīhi gayhati.",
  "tika-abh05t3:185_25": "Yadi ca taṁ tatheva atthi,",
  "tika-abh05t3:185_26": "vattamānameva taṁ siyā.",
  "tika-abh05t3:185_27": "Atha natthi,",
  "tika-abh05t3:185_28": "siddhaṁ “asantaṁ ñāṇassa ārammaṇaṁ hotī”ti.",
  "tika-abh05t3:185_29": "Vijjamānaṁ vā hi cittasaññātaṁ avijjamānaṁ vā ārammaṇaṁ etesaṁ atthīti ārammaṇā,",
  "tika-abh05t3:185_30": "cittacetasikā,",
  "tika-abh05t3:185_31": "na vijjamānaṁyeva ārabbha pavattanato,",
  "tika-abh05t3:185_32": "tasmā paccuppannameva dharamānasabhāvaṁ na atītānāgatanti na tiṭṭhati sabbatthivādo.",
  "tika-abh05t3:185_33": "Keci pana “na atītādīnaṁ atthitāpaṭiññāya sabbatthivādā,",
  "tika-abh05t3:185_34": "atha kho āyatanasabbassa atthitāpaṭiññāyā”ti vadanti,",
  "tika-abh05t3:185_35": "tesaṁ matena sabbeva sāsanikā sabbatthivādā siyunti.",
  "tika-abh05t3:186_0": "Padasodhanakathāvaṇṇanā niṭṭhitā.",
  "tika-abh05t3:187_0": "Sabbamatthītikathāvaṇṇanā niṭṭhitā.",
  "tika-abh05t3:188_0": "6. Atītakkhandhādikathā",
  "tika-abh05t3:189_0": "1. Nasuttasādhanakathāvaṇṇanā",
  "tika-abh05t3:190_0": "297.",
  "tika-abh05t3:190_1": "“Atītaṁ anāgataṁ paccuppanna”nti ayaṁ kālavibhāgaparicchinno vohāro dhammānaṁ taṁ taṁ avatthāvisesaṁ upādāya paññatto.",
  "tika-abh05t3:190_2": "Dhammo hi sakiccakkhaṇe paccuppanno,",
  "tika-abh05t3:190_3": "tato pubbe anāgato,",
  "tika-abh05t3:190_4": "pacchā atītoti vuttovāyamattho.",
  "tika-abh05t3:190_5": "Tattha yadipi dhammā aniccatāya anavaṭṭhitā,",
  "tika-abh05t3:190_6": "avatthā pana tesaṁ yathāvuttā vavatthitāti tadupādānā kālapaññattipi vavatthitā eva.",
  "tika-abh05t3:190_7": "Na hi atītādi anāgatādibhāvena voharīyati,",
  "tika-abh05t3:190_8": "khandhādipaññatti pana anapekkhitakālavisesā.",
  "tika-abh05t3:190_9": "Tīsupi hi kālesu rūpakkhandho rūpakkhandhova,",
  "tika-abh05t3:190_10": "tathā sesā khandhā āyatanadhātuyo ca.",
  "tika-abh05t3:190_11": "Evamavaṭṭhite yasmā paravādī “atthī”ti imaṁ paccuppannaniyataṁ vohāraṁ atītānāgatesupi āropeti,",
  "tika-abh05t3:190_12": "tasmā so addhasaṅkaraṁ karoti.",
  "tika-abh05t3:190_13": "Paramatthato avijjamāne vijjamāne katvā voharatīti tato vivecetuṁ “atītaṁ khandhā”tiādikā ayaṁ kathā āraddhā.",
  "tika-abh05t3:191_0": "Yasmā pana ruppanādisabhāve atītādibhedabhinne dhamme ekajjhaṁ gahetvā tattha rāsaṭṭhaṁ upādāya khandhapaññatti,",
  "tika-abh05t3:191_1": "cakkhurūpādīsu kāraṇādiatthaṁ suññataṭṭhañca upādāya āyatanapaññatti dhātupaññatti ca,",
  "tika-abh05t3:191_2": "tasmā sā addhattayasādhāraṇā,",
  "tika-abh05t3:191_3": "na atītādipaññatti viya addhavisesādhiṭṭhānāti āha “khandhādibhāvāvijahanato atītānāgatāna”nti.",
  "tika-abh05t3:191_4": "Te panete atītādike khandhādike viya sabhāvadhammato sañjānanto paravādī “atthī”ti paṭijānātīti āha “atītānāgatānaṁ atthitaṁ icchantassā”ti.",
  "tika-abh05t3:191_5": "Sesamettha yaṁ vattabbaṁ,",
  "tika-abh05t3:191_6": "taṁ heṭṭhā vuttanayameva.",
  "tika-abh05t3:192_0": "“Tayome,",
  "tika-abh05t3:192_1": "bhikkhave,",
  "tika-abh05t3:192_2": "niruttipathā”ti suttaṁ niruttipathasuttaṁ.",
  "tika-abh05t3:192_3": "Tattha hi paccuppannasseva atthibhāvo vutto,",
  "tika-abh05t3:192_4": "na atītānāgatānaṁ.",
  "tika-abh05t3:192_5": "Tena vuttaṁ “atthitāya vāritattā”ti.",
  "tika-abh05t3:192_6": "Yadi evaṁ “atthi,",
  "tika-abh05t3:192_7": "bhikkhave,",
  "tika-abh05t3:192_8": "nibbāna”nti idaṁ kathanti?",
  "tika-abh05t3:192_9": "Taṁ sabbadā upaladdhito vuttaṁ niccasabhāvañāpanatthaṁ asaṅkhatadhammassa,",
  "tika-abh05t3:192_10": "idha pana saṅkhatadhammānaṁ khaṇattayasamaṅgitāya atthibhāvo na tato pubbe pacchā cāti paññāpanatthaṁ “yaṁ,",
  "tika-abh05t3:192_11": "bhikkhave, rūpaṁ…pe…",
  "tika-abh05t3:192_12": "na tassa saṅkhā bhavissatī”ti vuttaṁ.",
  "tika-abh05t3:192_13": "Etena “atthī”ti samaññāya anupādānato atītaṁ anāgataṁ paramatthato natthīti dassitaṁ hoti.",
  "tika-abh05t3:192_14": "Imināvūpāyenāti “khandhādibhāvāvijahanato”ti evaṁ vuttena hetunā.",
  "tika-abh05t3:192_15": "Upapattisādhanayutti hi idha “upāyo”ti vuttā.",
  "tika-abh05t3:193_0": "Nasuttasādhanakathāvaṇṇanā niṭṭhitā.",
  "tika-abh05t3:194_0": "2. Suttasādhanakathāvaṇṇanā",
  "tika-abh05t3:195_0": "298.Ete dhammāti ete khandhaāyatanadhātudhammā.",
  "tika-abh05t3:195_1": "Suttāharaṇanti niruttipathasuttāharaṇaṁ.",
  "tika-abh05t3:195_2": "Nesanti atītānāgatānaṁ.",
  "tika-abh05t3:196_0": "Suttasādhanakathāvaṇṇanā niṭṭhitā.",
  "tika-abh05t3:197_0": "Atītakkhandhādikathāvaṇṇanā niṭṭhitā.",
  "tika-abh05t3:198_0": "7. Ekaccaṁatthītikathā",
  "tika-abh05t3:199_0": "1. Atītādiekaccakathāvaṇṇanā",
  "tika-abh05t3:200_0": "299.",
  "tika-abh05t3:200_1": "Ye katūpacitā kusalākusalā dhammā vipākadānāya akatokāsā,",
  "tika-abh05t3:200_2": "katokāsā ca ye “okāsakatuppannā”ti vuccanti.",
  "tika-abh05t3:200_3": "Ye ca vippakatavipākā,",
  "tika-abh05t3:200_4": "te sabbepi “avipakkavipākā”ti veditabbā.",
  "tika-abh05t3:200_5": "Tesaṁ vipākadānasāmatthiyaṁ anapagatanti adhippāyena paravādī atthitaṁ icchati.",
  "tika-abh05t3:200_6": "Ye pana paravādī sabbena sabbaṁ vipakkavipākā kusalākusalā dhammā,",
  "tika-abh05t3:200_7": "tesaṁ apagatanti natthitaṁ icchati.",
  "tika-abh05t3:200_8": "Tenāha “atthīti ekaccaṁ atthi ekaccaṁ natthī”tiādi.",
  "tika-abh05t3:200_9": "Evaṁ icchantassa pana paravādino yathā avipākesupi ekaccaṁ natthīti āpajjati,",
  "tika-abh05t3:200_10": "evaṁ vipakkavipākesu avipakkavipākesu ca āpajjatevāti dassetuṁ “avipakkavipākā dhammā ekacce”tiādinā pāḷi pavattā.",
  "tika-abh05t3:200_11": "Tena vuttaṁ “tiṇṇaṁ rāsīnaṁ vasenā”tiādi.",
  "tika-abh05t3:200_12": "Vohāravasenāti phalassa anuparamavohāravasena,",
  "tika-abh05t3:200_13": "hetukiccaṁ pana anuparataṁ anupacchinnaṁ atthīti laddhiyaṁ ṭhitattā codetabbova.",
  "tika-abh05t3:200_14": "Avicchedavasena pavattamānañhi phalassa pabandhavohāraṁ paravādī vohārato atthīti icchati,",
  "tika-abh05t3:200_15": "hetu panassa kammaṁ paramatthato ca kammūpacayavādibhāvato pattiappattisabhāvatādayo viya cittavippayutto",
  "tika-abh05t3:200_16": "kammūpacayo nāma eko saṅkhāradhammo avipanno,",
  "tika-abh05t3:200_17": "sopi tasseva vevacananti paravādī.",
  "tika-abh05t3:200_18": "Yaṁ sandhāyāha –",
  "tika-abh05t3:201_0": "“Nappacayanti kammāni, api kappasahassato;",
  "tika-abh05t3:202_0": "Patvā paccayasāmaggiṁ, kāle paccanti pāṇina”nti.",
  "tika-abh05t3:203_0": "Yañca sandhāya parato paribhogamayapuññakathāya “paribhogamayaṁ pana cittavippayuttaṁ uppajjatīti laddhiyā paṭijānātī”ti vakkhati.",
  "tika-abh05t3:204_0": "Ekaccaṁatthītikathāvaṇṇanā niṭṭhitā.",
  "tika-abh05t3:205_0": "8. Satipaṭṭhānakathāvaṇṇanā",
  "tika-abh05t3:206_0": "301.Paramatthasatipaṭṭhānattāti etena lokuttarāya eva sammāsatiyā tatthāpi maggabhūtāya nippariyāyena",
  "tika-abh05t3:206_1": "satipaṭṭhānabhāvo niyyānikattā itarāya pariyāyenāti dasseti.",
  "tika-abh05t3:206_2": "Maggaphalasammāsatiyā dhammānussatibhāvapariyāyo atthīti “lokiyalokuttarasatipaṭṭhānasamudāyabhūtassā”ti vuttaṁ.",
  "tika-abh05t3:206_3": "Satisamudāyabhūtassa na satigocarabhūtassāti adhippāyo.",
  "tika-abh05t3:206_4": "Satigocarassa hi satipaṭṭhānataṁ codetuṁ pāḷiyaṁ “cakkhāyatanaṁ satipaṭṭhāna”nti āraddhaṁ.",
  "tika-abh05t3:206_5": "Tena vuttaṁ “sabbadhammānaṁ pabhedapucchāvasena vutta”nti.",
  "tika-abh05t3:206_6": "Suttasādhanāyaṁ pana paṭhamaṁ lokiyasatipaṭṭhānavasena,",
  "tika-abh05t3:206_7": "dutiyaṁ missakavasena,",
  "tika-abh05t3:206_8": "tatiyaṁ lokuttaravasena dassitanti veditabbaṁ.",
  "tika-abh05t3:207_0": "Satipaṭṭhānakathāvaṇṇanā niṭṭhitā.",
  "tika-abh05t3:208_0": "9. Hevatthikathāvaṇṇanā",
  "tika-abh05t3:209_0": "304.",
  "tika-abh05t3:209_1": "Hevatthikathāyaṁ “sabbo dhammo sakabhāvena atthi parabhāvena natthī”ti pavatto paravādīvādo yathā vibhajja paṭipucchā vā na byākātabbo,",
  "tika-abh05t3:209_2": "evaṁ ekaṁsato na byākātabbo visesābhāvato,",
  "tika-abh05t3:209_3": "kevalaṁ ṭhapanīyapakkhe tiṭṭhatīti adhippāyenāha “avattabbuttarenā”ti.",
  "tika-abh05t3:209_4": "Yathā hi sabbe vādā sappaṭivādāvāti paṭiññā bhūtakathanattā avattabbuttarā upekkhitabbā,",
  "tika-abh05t3:209_5": "evamayampīti veditabbaṁ.",
  "tika-abh05t3:209_6": "Tenāha “upekkhitabbenā”ti.",
  "tika-abh05t3:209_7": "Atha vā avattabbaṁ uttaraṁ avattabbuttaraṁ.",
  "tika-abh05t3:209_8": "Yathā aniccavādinaṁ pati anicco saddo paccayādhīnavuttitoti,",
  "tika-abh05t3:209_9": "uttaraṁ na vattabbaṁ siddhasādhanabhāvato,",
  "tika-abh05t3:209_10": "evaṁ idhāpi daṭṭhabbaṁ.",
  "tika-abh05t3:209_11": "Siddhasādhanañhi daḍḍhassa ḍahanasadisattā niratthakameva siyā,",
  "tika-abh05t3:209_12": "aṭṭhakathāyaṁ pana yasmā paravādinā yena sabhāvena yo dhammo atthi,",
  "tika-abh05t3:209_13": "teneva sabhāvena so vinā kālabhedādiparāmasanena natthīti patiṭṭhāpīyati,",
  "tika-abh05t3:209_14": "tasmā “ayoniso patiṭṭhāpitattā”ti vuttaṁ.",
  "tika-abh05t3:210_0": "Ettha ca “hevatthi,",
  "tika-abh05t3:210_1": "hevaṁ natthī”ti paṭijānantena paravādinā yathā saparabhāvehi rūpādīnaṁ atthitā paṭiññātā,",
  "tika-abh05t3:210_2": "evaṁ kāladesādibhedehipi sā paṭiññātā eva.",
  "tika-abh05t3:210_3": "Tenevāha “atītaṁ anāgatapaccuppannavasena,",
  "tika-abh05t3:210_4": "anāgatapaccuppannāni vā atītādivasena natthī”ti.",
  "tika-abh05t3:210_5": "Evaṁ sati nigaṇṭhācelakavādo paridīpito siyā.",
  "tika-abh05t3:210_6": "Te hi “siyā atthi,",
  "tika-abh05t3:210_7": "siyā natthi,",
  "tika-abh05t3:210_8": "siyā atthi ca natthi cā”tiādinā sabbapadatthesu pattabhāge paṭijānanti.",
  "tika-abh05t3:210_9": "Tattha yadi vatthuno sabhāveneva,",
  "tika-abh05t3:210_10": "desakālasantānavasena vā natthitā adhippetā,",
  "tika-abh05t3:210_11": "taṁ siddhasādhanaṁ sakavādinopi icchitattā.",
  "tika-abh05t3:210_12": "Yassa hi dhammassa yo sabhāvo,",
  "tika-abh05t3:210_13": "na so tato aññathā upalabbhati.",
  "tika-abh05t3:210_14": "Yadi upalabbheyya,",
  "tika-abh05t3:210_15": "añño eva so siyā.",
  "tika-abh05t3:210_16": "Na cettha sāmaññalakkhaṇaṁ nidassetabbaṁ salakkhaṇassa adhippetattā tassa natthibhāvassa abhāvato.",
  "tika-abh05t3:210_17": "Yathā ca parabhāvena natthitāya na vivādo,",
  "tika-abh05t3:210_18": "evaṁ desakālantaresupi ittarakālattā saṅkhārānaṁ.",
  "tika-abh05t3:210_19": "Na hi saṅkhārā desantaraṁ,",
  "tika-abh05t3:210_20": "kālantaraṁ vā saṅkamanti khaṇikabhāvato.",
  "tika-abh05t3:210_21": "Eteneva pariyāyantarena natthitāpi paṭikkhittā veditabbā.",
  "tika-abh05t3:210_22": "Yathā ca atthitā,",
  "tika-abh05t3:210_23": "natthitā vinā kālabhedena ekasmiṁ dhamme patiṭṭhaṁ na labhanti aññamaññaviruddhattā,",
  "tika-abh05t3:210_24": "evaṁ sabbadāpi niccattā.",
  "tika-abh05t3:211_0": "Yaṁ pana te vadanti “yathā suvaṇṇaṁ kaṭakādirūpena ṭhitaṁ rucakādibhāvaṁ āpajjatīti niccāniccaṁ.",
  "tika-abh05t3:211_1": "Tañhi suvaṇṇabhāvāvijahanato niccaṁ kaṭakādibhāvahānito aniccaṁ,",
  "tika-abh05t3:211_2": "evaṁ sabbadhammā”ti.",
  "tika-abh05t3:211_3": "Te idaṁ vattabbā “kiṁ kaṭakabhāvo kaṭakassa,",
  "tika-abh05t3:211_4": "udāhu suvaṇṇassā”ti.",
  "tika-abh05t3:211_5": "Yadi kaṭakassa,",
  "tika-abh05t3:211_6": "suvaṇṇanirapekkho siyā tadaññabhāvo viya.",
  "tika-abh05t3:211_7": "Atha suvaṇṇassa,",
  "tika-abh05t3:211_8": "niccakālaṁ tattha upalabbheyya suvaṇṇabhāvo viya.",
  "tika-abh05t3:211_9": "Na ca sakkā ubhinnaṁ ekabhāvoti vattuṁ kaṭakavināsepi suvaṇṇāvināsato.",
  "tika-abh05t3:211_10": "Atha mataṁ,",
  "tika-abh05t3:211_11": "suvaṇṇakaṭakādīnaṁ pariyāyīpariyāyabhāvato nāyaṁ dosoti.",
  "tika-abh05t3:211_12": "Yathā hi kaṭakapariyāyanirodhena rucakapariyāyuppādepi pariyāyī tatheva tiṭṭhati,",
  "tika-abh05t3:211_13": "evaṁ manussapariyāyanirodhe devapariyāyuppādepi pariyāyī jīvadrabyaṁ tiṭṭhatīti niccāniccaṁ,",
  "tika-abh05t3:211_14": "tathā sabbadrabyānīti.",
  "tika-abh05t3:211_15": "Tayidaṁ ambaṁ puṭṭhassa labujabyākaraṇaṁ.",
  "tika-abh05t3:211_16": "Yaṁ sveva nicco aniccoti vā vadanto aññattha niccataṁ aññattha aniccataṁ paṭijānāti,",
  "tika-abh05t3:211_17": "atha pariyāyapariyāyīnaṁ anaññatā icchitā,",
  "tika-abh05t3:211_18": "evaṁ sati pariyāyopi nicco siyā pariyāyino anaññattā pariyāyasarūpaṁ viya,",
  "tika-abh05t3:211_19": "pariyāyī vā anicco pariyāyato anaññattā pariyāyasarūpaṁ viyāti.",
  "tika-abh05t3:211_20": "Atha nesaṁ aññā anaññatā,",
  "tika-abh05t3:211_21": "evañca sati vuttadosadvayānativatti.",
  "tika-abh05t3:211_22": "Apica koyaṁ pariyāyo nāma,",
  "tika-abh05t3:211_23": "yadi saṇṭhānaṁ,",
  "tika-abh05t3:211_24": "suvaṇṇo tāva hotu,",
  "tika-abh05t3:211_25": "kathaṁ jīvadrabye arūpibhāvato.",
  "tika-abh05t3:211_26": "Yadi tassapi saṇṭhānavantaṁ icchitaṁ,",
  "tika-abh05t3:211_27": "tathā satissa ekasmimpi sattasantāne bahutā āpajjati sarūpatā ca saṇṭhānavantesupi pīḷakādīsu tathādassanato.",
  "tika-abh05t3:211_28": "Atha pavattiviseso,",
  "tika-abh05t3:211_29": "evampi bahutā khaṇikatā ca āpajjati,",
  "tika-abh05t3:211_30": "tasmā pariyāyasarūpameva tāva patiṭṭhapetabbaṁ.",
  "tika-abh05t3:212_0": "Yaṁ pana vuttaṁ “suvaṇṇaṁ kaṭakādirūpena ṭhita”nti,",
  "tika-abh05t3:212_1": "tattha sampattiyogato viññāyamānesu visiṭṭhesu rūpagandharasaphoṭṭhabbesu kiṁ ekaṁ,",
  "tika-abh05t3:212_2": "udāhu tesaṁ samudāyo,",
  "tika-abh05t3:212_3": "tabbinimuttaṁ vā dhammantaraṁ suvaṇṇanti?",
  "tika-abh05t3:212_4": "Tattha na tāva rūpādīsu ekekaṁ suvaṇṇaṁ tena suvaṇṇakiccāsiddhito,",
  "tika-abh05t3:212_5": "nāpi tabbinimuttaṁ dhammantaraṁ tādisassa abhāvato.",
  "tika-abh05t3:212_6": "Atha samudāyo,",
  "tika-abh05t3:212_7": "taṁ pana paññattimattanti na tassa niccatā,",
  "tika-abh05t3:212_8": "nāpi aniccatā sambhavati.",
  "tika-abh05t3:212_9": "Yathā ca suvaṇṇassa,",
  "tika-abh05t3:212_10": "evaṁ kaṭakassapi paññattimattattāti.",
  "tika-abh05t3:212_11": "Tayidaṁ nidassanaṁ paravādino jīvadrabyassapi paññattimattaṁ tasseva sādhetīti kuto tassa niccāniccatāti alamatippapañcena.",
  "tika-abh05t3:213_0": "Hevatthikathāvaṇṇanā niṭṭhitā.",
  "tika-abh05t3:214_0": "Mahāvaggavaṇṇanā niṭṭhitā.",
  "tika-abh05t3:215_0": "2. Dutiyavaggo",
  "tika-abh05t3:216_0": "1. Parūpahāravaṇṇanā",
  "tika-abh05t3:217_0": "307.Vikkhambhitarāgāva avikkhambhitarāgānaṁ adhimānikatāya asambhavatoti yāva adhimānikaṁ,",
  "tika-abh05t3:217_1": "tāva sampajānā niddaṁ okkamantīti adhippāyo.",
  "tika-abh05t3:217_2": "“Adhimānikāna”nti idaṁ bhūtapubbagatiyā vuttanti āha “adhimānikapubbā adhippetā siyu”nti.",
  "tika-abh05t3:218_0": "308.",
  "tika-abh05t3:218_1": "Yaṁ vimatigāhakāraṇaṁ vuccamānaṁ,",
  "tika-abh05t3:218_2": "taṁ “handa hī”ti paraṁ jotetīti adhippāyenāha “kāraṇattheti yutta”nti.",
  "tika-abh05t3:218_3": "Vimatigāhassa pana nicchitataṁ “handa hī”ti paraṁ jotetīti vuttaṁ “vacasāyatthe”ti.",
  "tika-abh05t3:219_0": "Parūpahāravaṇṇanā niṭṭhitā.",
  "tika-abh05t3:220_0": "5. Vacībhedakathāvaṇṇanā",
  "tika-abh05t3:221_0": "326.Soti paṭhamamaggaṭṭho.",
  "tika-abh05t3:221_1": "Tasmāti yasmā “virajaṁ vītamalaṁ dhammacakkhuṁ udapādi ‘yaṁ kiñci samudayadhammaṁ,",
  "tika-abh05t3:221_2": "sabbaṁ taṁ nirodhadhamma”’nti suttassa atthaṁ aññathā gahetvā udayabbayānupassanānissandena maggakkhaṇepi dukkhanti vipassanā upaṭṭhāti,",
  "tika-abh05t3:221_3": "tasmā “so dukkhamicceva vācaṁ bhāsatī”ti vadanti.",
  "tika-abh05t3:222_0": "328.Icchiteti paravādinā sampaṭicchite.",
  "tika-abh05t3:222_1": "Āropiteti yuttiniddhāraṇena tasmiṁ atthe patiṭṭhāpite yujjati,",
  "tika-abh05t3:222_2": "vacīsamuṭṭhāpanakkhaṇato pana pacchā taṁ saddaṁ suṇātīti icchite na yujjati sotaviññāṇassa paccuppannārammaṇattāti adhippāyo.",
  "tika-abh05t3:222_3": "Yasmā pana attanā nicchāritaṁ saddaṁ attanāpi suṇāti,",
  "tika-abh05t3:222_4": "tasmā sotaviññāṇaṁ “yena taṁ saddaṁ suṇātī”ti aṭṭhakathāyaṁ vuttanti daṭṭhabbaṁ.",
  "tika-abh05t3:223_0": "332.Lokuttaramaggakkhaṇeti paṭhamajjhānikassa paṭhamamaggassa khaṇe.",
  "tika-abh05t3:223_1": "Abhibhūsuttāharaṇe adhippāyo vattabboti etena tadāharaṇassa asambandhataṁ dasseti.",
  "tika-abh05t3:223_2": "Tenāha “tasmā asādhaka”nti.",
  "tika-abh05t3:224_0": "Vacībhedakathāvaṇṇanā niṭṭhitā.",
  "tika-abh05t3:225_0": "7. Cittaṭṭhitikathāvaṇṇanā",
  "tika-abh05t3:226_0": "335.Evanti “ekacittaṁ yāvatāyukaṁ tiṭṭhatī”ti vuttākārena.",
  "tika-abh05t3:226_1": "Aññatthāti arūpabhavato aññasmiṁ.",
  "tika-abh05t3:226_2": "Etenāti “ekameva cittaṁ āruppe tiṭṭhati,",
  "tika-abh05t3:226_3": "yāvatāyukaṁ tiṭṭhatī”ti evaṁvādinā dutiyāpi aḍḍhakathā passitabbā paṭhamakathāya cirakālāvaṭṭhānavacanassa aññadatthu bhāvavibhāvanatoti adhippāyo.",
  "tika-abh05t3:226_4": "Purimāyāti “yāvatāyukaṁ tiṭṭhatī”ti pañhato purimāya.",
  "tika-abh05t3:226_5": "Tattha hi “vassasataṁ tiṭṭhatī”ti pucchāya “āmantā”ti anuññā katā,",
  "tika-abh05t3:226_6": "pacchimāyaṁ pana “manussānaṁ ekaṁ cittaṁ yāvatāyukaṁ tiṭṭhatī”ti “na hevaṁ vattabbe”ti paṭikkhepo kato.",
  "tika-abh05t3:226_7": "Avirodho vibhāvetabbo,",
  "tika-abh05t3:226_8": "yato tattheva anuññā katā,",
  "tika-abh05t3:226_9": "na pacchāti adhippāyo.",
  "tika-abh05t3:226_10": "Vassasatādīti ca ādi-saddena na kevalaṁ “dve vassasatānī”ti evamādiyeva saṅgahitaṁ,",
  "tika-abh05t3:226_11": "atha kho “ekaṁ cittaṁ divasaṁ tiṭṭhatī”ti evamādipīti daṭṭhabbaṁ.",
  "tika-abh05t3:226_12": "“Muhuttaṁ muhuttaṁ uppajjatīti pañho sakavādinā pucchito viya vutto”ti idaṁ vicāretabbaṁ.",
  "tika-abh05t3:226_13": "“Muhuttaṁ muhuttaṁ uppajjatī”ti pañho paravādissa.",
  "tika-abh05t3:226_14": "“Uppādavayadhammino”tiādisuttatthavasena paṭiññā sakavādissāti hi vuttaṁ.",
  "tika-abh05t3:227_0": "Cittaṭṭhitikathāvaṇṇanā niṭṭhitā.",
  "tika-abh05t3:228_0": "9. Anupubbābhisamayakathāvaṇṇanā",
  "tika-abh05t3:229_0": "339.",
  "tika-abh05t3:229_1": "“Tāni vā cattāripi ñāṇāni eko sotāpattimaggoyevāti paṭijānātī”ti imaṁ sandhāyāha “atha vā”tiādi.",
  "tika-abh05t3:229_2": "Catunnaṁ ñāṇānanti dukkheñāṇādīnaṁ catunnaṁ ñāṇānaṁ.",
  "tika-abh05t3:229_3": "Ekamaggabhāvatoti sotāpattiādiekamaggabhāvato.",
  "tika-abh05t3:229_4": "Kamena pavattamānānipi hi tāni ñāṇāni taṁtaṁmaggakiccassa sādhanato ekoyeva maggo hotīti adhippāyo.",
  "tika-abh05t3:229_5": "Tenāha “ekamaggassa…pe…",
  "tika-abh05t3:229_6": "paṭijānātī”ti.",
  "tika-abh05t3:230_0": "344.Dassaneti maggadassane.",
  "tika-abh05t3:231_0": "345.",
  "tika-abh05t3:231_1": "Dhammatthānaṁ hetuphalabhāvato dhammatthapaṭisambhidānaṁ siyā sotāpattiphalahetutā,",
  "tika-abh05t3:231_2": "tadabhāvato na itarapaṭisambhidānanti āha “nirutti…pe…",
  "tika-abh05t3:231_3": "vicāretabba”nti.",
  "tika-abh05t3:231_4": "Sabbāsampi pana paṭisambhidānaṁ paṭhamaphalasacchikiriyāhetutā vicāretabbā maggādhigameneva laddhabbattā phalānaṁ viya,",
  "tika-abh05t3:231_5": "tasmā “aṭṭhahi ñāṇehī”ti ettha nikkhepakaṇḍe āgatanayena dukkhādiñāṇānaṁ pubbantādiñāṇānañca vasena “aṭṭhahi ñāṇehī”ti yuttaṁ viya dissati.",
  "tika-abh05t3:232_0": "Anupubbābhisamayakathāvaṇṇanā niṭṭhitā.",
  "tika-abh05t3:233_0": "10. Vohārakathāvaṇṇanā",
  "tika-abh05t3:234_0": "347.Visayavisayīsūti rūpacakkhādike sandhāyāha.",
  "tika-abh05t3:234_1": "Te hi rūpakkhandhapariyāpannattā ekantena lokiyā.",
  "tika-abh05t3:234_2": "Visayassevāti saddasseva.",
  "tika-abh05t3:234_3": "So hi voharitabbato vohārakaraṇatāya ca “vohāro”ti pāḷiyaṁ vutto.",
  "tika-abh05t3:234_4": "Natthettha kāraṇaṁ visayīnaṁ visayassapi āsavādianārammaṇatābhāvato.",
  "tika-abh05t3:234_5": "Asiddhalokuttarabhāvassa ekantasāsavattā tassa saddāyatanassa yathā lokuttaratā tava matenāti adhippāyo.",
  "tika-abh05t3:235_0": "Paṭihaññeyyāti idaṁ parikappavacanaṁ.",
  "tika-abh05t3:235_1": "Parikappavacanañca ayāthāvanti āha “na hi…pe… atthī”ti.",
  "tika-abh05t3:235_2": "Na hi jalaṁ analanti parikappitaṁ dahati pacati vā.",
  "tika-abh05t3:235_3": "Kiṁ lokiyena ñāṇena jānitabbato lokiyo rūpāyatanādi viya,",
  "tika-abh05t3:235_4": "udāhu lokuttaro paccavekkhiyamānamaggādi viyāti evamettha hetussa anekantabhāvo veditabbo.",
  "tika-abh05t3:235_5": "Tenāha “lokiye lokuttare ca sambhavato”ti.",
  "tika-abh05t3:236_0": "Vohārakathāvaṇṇanā niṭṭhitā.",
  "tika-abh05t3:237_0": "11. Nirodhakathāvaṇṇanā",
  "tika-abh05t3:238_0": "353.Yesaṁ dvinnanti yesaṁ dvinnaṁ dukkhasaccānaṁ.",
  "tika-abh05t3:238_1": "Dvīhi nirodhehīti appaṭisaṅkhāpaṭisaṅkhāsaṅkhātehi dvīhi nirodhehi.",
  "tika-abh05t3:238_2": "Tattha dukkhādīnaṁ paṭisaṅkhāti paṭisaṅkhā,",
  "tika-abh05t3:238_3": "paññāviseso.",
  "tika-abh05t3:238_4": "Tena vattabbo nirodho paṭisaṅkhānirodho.",
  "tika-abh05t3:238_5": "Yo sāsavehi dhammehi visaṁyogoti vuccati,",
  "tika-abh05t3:238_6": "yo paccayavekallena dhammānaṁ uppādassa accantavibandhabhūto nirodho,",
  "tika-abh05t3:238_7": "so paṭisaṅkhāya navattabbato appaṭisaṅkhānirodho nāmāti paravādino laddhi.",
  "tika-abh05t3:238_8": "Paṭisaṅkhāya vinā niruddhāti paccayavekallena anuppattiṁ sandhāya vuttaṁ.",
  "tika-abh05t3:238_9": "Tenāha “na uppajjitvā bhaṅgā”ti.",
  "tika-abh05t3:238_10": "Anuppādopi hi nirodhoti vuccati yato “imassuppādā idaṁ uppajjatī”ti lakkhaṇuddesassa paṭilome “imassa nirodhā idaṁ nirujjhatī”ti dassito.",
  "tika-abh05t3:238_11": "Tenāti paṭisaṅkhāya nirodhassa khaṇikanirodhassa ca idha nādhippetattā.",
  "tika-abh05t3:239_0": "Nirodhakathāvaṇṇanā niṭṭhitā.",
  "tika-abh05t3:240_0": "Dutiyavaggavaṇṇanā niṭṭhitā.",
  "tika-abh05t3:241_0": "3. Tatiyavaggo",
  "tika-abh05t3:242_0": "1. Balakathāvaṇṇanā",
  "tika-abh05t3:243_0": "354.Niddesatoti “aṭṭhānametaṁ anavakāso”tiādinā niddiṭṭhappakārato.",
  "tika-abh05t3:243_1": "So pana yasmā vitthāro hoti,",
  "tika-abh05t3:243_2": "tasmā vuttaṁ “vitthārato”ti.",
  "tika-abh05t3:243_3": "Sabbaṁ kilesāvaraṇādiṁ,",
  "tika-abh05t3:243_4": "tameva paccekaṁ pavattiākārabhedato sabbākāraṁ.",
  "tika-abh05t3:243_5": "“Sabba”nti hi idaṁ sarūpato gahaṇaṁ,",
  "tika-abh05t3:243_6": "“sabbākārato”ti pavattiākārabhedato.",
  "tika-abh05t3:243_7": "Bhagavā hi dhamme jānanto tesaṁ ākārabhede anavasesetvāva jānāti.",
  "tika-abh05t3:243_8": "Yathāha “sabbe dhammā sabbākārato buddhassa bhagavato ñāṇamukhe āpāthaṁ āgacchantī”ti.",
  "tika-abh05t3:243_9": "Uddesatoti ekadesato.",
  "tika-abh05t3:243_10": "Ekadeso ca vitthāro na hotīti āha “saṅkhepato”ti.",
  "tika-abh05t3:243_11": "Yathā jānantīti sambandho.",
  "tika-abh05t3:243_12": "Uddesamattenapīti diṭṭhigatayathābhūtañāṇādippabhedānaṁ āsayādīnaṁ uddesamattenapi.",
  "tika-abh05t3:243_13": "Tenāha “indriyānaṁ tikkhamudubhāvajānanamattaṁ sandhāyā”ti.",
  "tika-abh05t3:243_14": "Therenāti anuruddhattherena.",
  "tika-abh05t3:243_15": "Evamevāti uddesato ṭhānādimattajānanākāreneva.",
  "tika-abh05t3:243_16": "Svāyamattho sakavādināpi icchitoyevāti āha “kathamayaṁ codetabbo siyā”ti.",
  "tika-abh05t3:244_0": "356.Sesesūti indriyaparopariyattañāṇato sesesu.",
  "tika-abh05t3:244_1": "Paṭikkhepoti asādhāraṇatāpaṭikkhepo.",
  "tika-abh05t3:244_2": "Nanu ca sesānaṁ asādhāraṇatāpi atthīti codanaṁ sandhāyāha “ṭhānā…pe…",
  "tika-abh05t3:244_3": "adhippāyo”ti.",
  "tika-abh05t3:245_0": "Balakathāvaṇṇanā niṭṭhitā.",
  "tika-abh05t3:246_0": "2. Ariyantikathāvaṇṇanā",
  "tika-abh05t3:247_0": "357.Saṅkhāresandhāya paṭijānantassāti diṭṭhiyā parikappitena sattena suññe saṅkhāre sandhāya “suññatañca",
  "tika-abh05t3:247_1": "manasi karotī”ti pucchāya “āmantā”ti paṭijānantassa.",
  "tika-abh05t3:247_2": "Dvinnaṁ phassānaṁ samodhānaṁ kathaṁ āpajjati ṭhānāṭhānabhūte saṅkhāre vuttanayena suññataṁ manasi karontassāti adhippāyo.",
  "tika-abh05t3:247_3": "Yathāvuttanayenāti “diṭṭhiyā parikappitena sattena suññā pañcakkhandhā”ti pakārena nayena.",
  "tika-abh05t3:247_4": "Atha vā yathāvuttanayenāti “ṭhānāṭhānamanasikāro saṅkhārārammaṇo,",
  "tika-abh05t3:247_5": "suññatāmanasikāro nibbānārammaṇo”ti evaṁ vuttanayena.",
  "tika-abh05t3:247_6": "“Saṅkhāre sandhāya paṭijānantassā”ti vuttattā “dvinnaṁ phassānaṁ samodhānaṁ kathaṁ āpajjatī”ti āha.",
  "tika-abh05t3:247_7": "Sattasuññatāya suññattepi saṅkhārānaṁ aññova ṭhānāṭhānamanasikāro,",
  "tika-abh05t3:247_8": "añño suññatāmanasikāroti yujjateva dvinnaṁ phassānaṁ samodhānāpatticodanā,",
  "tika-abh05t3:247_9": "saṅkhāre sandhāya paṭijānantassa pana kathaṁ ariyabhāvasiddhi ṭhānāṭhānañāṇādīnanti vicāretabbaṁ.",
  "tika-abh05t3:247_10": "Kiṁ vā etāya yutticintāya.",
  "tika-abh05t3:247_11": "Ummattakapacchisadiso hi paravādivādo.",
  "tika-abh05t3:247_12": "Aññesupi ṭhānesu īdisesu eseva nayo.",
  "tika-abh05t3:247_13": "Āropetvāti itthipurisādiākāraṁ,",
  "tika-abh05t3:247_14": "sattākārameva vā asantaṁ rūpādiupādāne āropetvā.",
  "tika-abh05t3:247_15": "Abhūtāropanañhettha paṇidahananti adhippetaṁ.",
  "tika-abh05t3:247_16": "Tenāha “parikappanavasenā”ti.",
  "tika-abh05t3:247_17": "Soti yathāvutto paṇidhi.",
  "tika-abh05t3:247_18": "Ekasmimpi khandhe.",
  "tika-abh05t3:248_0": "Ariyantikathāvaṇṇanā niṭṭhitā.",
  "tika-abh05t3:249_0": "4. Vimuccamānakathāvaṇṇanā",
  "tika-abh05t3:250_0": "366.",
  "tika-abh05t3:250_1": "Maggakkhaṇe cittaṁ ekadesena vimuttaṁ ekadesena avimuttanti ayaṁ “vimuttaṁ vimuccamāna”nti laddhiyā doso.",
  "tika-abh05t3:250_2": "Tathā hi vuttaṁ “ekadesaṁ vimuttaṁ,",
  "tika-abh05t3:250_3": "ekadesaṁ avimutta”nti.",
  "tika-abh05t3:250_4": "Aṭṭhakathāyañca “tañhi tadā samucchedavimuttiyā vimuttekadesena vimuccamānantissa laddhī”ti dassitovāyamattho.",
  "tika-abh05t3:250_5": "Vippakataniddeseti vimuccanakiriyāya apariyositatāniddese.",
  "tika-abh05t3:250_6": "Yaṁ sandhāyāha “vimuttaṁ vimuccamānanti vippakatabhāvena vuttattā”ti.",
  "tika-abh05t3:250_7": "Tenāti paravādinā.",
  "tika-abh05t3:250_8": "Vimucca…pe…",
  "tika-abh05t3:250_9": "vuttaṁ vimuccamānassa vimuttabhāvābhāvato,",
  "tika-abh05t3:250_10": "vimuttabhedena pana tathā vuttanti adhippāyo.",
  "tika-abh05t3:250_11": "Sati ca dose vippakataniddeseti ānetvā yojetabbaṁ.",
  "tika-abh05t3:250_12": "Ekadeso visesanaṁ hoti nippadesavimuttiyā avicchinnato.",
  "tika-abh05t3:250_13": "Phalacittenāti paṭhamaphalacittena uppannena.",
  "tika-abh05t3:251_0": "Vimuccamānakathāvaṇṇanā niṭṭhitā.",
  "tika-abh05t3:252_0": "5. Aṭṭhamakakathāvaṇṇanā",
  "tika-abh05t3:253_0": "368.Pahīnānāma bhaveyyuṁ, na pahiyyamānāti adhippāyo.",
  "tika-abh05t3:254_0": "Aṭṭhamakakathāvaṇṇanā niṭṭhitā.",
  "tika-abh05t3:255_0": "6. Aṭṭhamakassa indriyakathāvaṇṇanā",
  "tika-abh05t3:256_0": "371.",
  "tika-abh05t3:256_1": "Lokuttarānaṁyeva saddhādīnaṁ indriyabhāvo,",
  "tika-abh05t3:256_2": "na lokiyānanti paravādino adhippāyavasenāha “appaṭiladdhindriyattā”tiādi.",
  "tika-abh05t3:256_3": "Tattha niyyānikāni bhāventoti yathā niyyānikā honti,",
  "tika-abh05t3:256_4": "evaṁ uppādento brūhento vā.",
  "tika-abh05t3:256_5": "Indriyabhāvaṁ pana pattesu tesu puna bhāvanākiccaṁ natthīti tassa adhippāyoti dassento āha “na pana indriyāni bhāvento”ti.",
  "tika-abh05t3:257_0": "Aṭṭhamakassa indriyakathāvaṇṇanā niṭṭhitā.",
  "tika-abh05t3:258_0": "7. Dibbacakkhukathāvaṇṇanā",
  "tika-abh05t3:259_0": "373.",
  "tika-abh05t3:259_1": "Visinoti visesena bandhati visayīnaṁ attapaṭibandhaṁ karotīti visayo,",
  "tika-abh05t3:259_2": "ārammaṇaṁ,",
  "tika-abh05t3:259_3": "anubhavati etenāti ānubhāvo,",
  "tika-abh05t3:259_4": "sāmatthiyaṁ,",
  "tika-abh05t3:259_5": "balanti attho,",
  "tika-abh05t3:259_6": "gocarakaraṇaṁ gocaro,",
  "tika-abh05t3:259_7": "visaye ānubhāvagocarā visaya…pe… carāti.",
  "tika-abh05t3:259_8": "Tehi yathā visiṭṭhaṁ visesaṁ hoti,",
  "tika-abh05t3:259_9": "tathā paccayabhūtena jhānadhammena āhitabalaṁ katabalādhānaṁ.",
  "tika-abh05t3:259_10": "Visayaggahaṇañcettha ānubhāvagocarakaraṇānaṁ pavattiṭṭhānadassanaṁ yatthassa tehi upatthaddhattā balādhānaṁ pākaṭaṁ hoti.",
  "tika-abh05t3:259_11": "Tenāha “yādise visaye”tiādi.",
  "tika-abh05t3:259_12": "Balādhānañca uttarimanussadhammato mahaggatadhammavisesato uppannehi paṇītehi cittajarūpehi visesāpatti.",
  "tika-abh05t3:259_13": "Yaṁ nissāya parāvuttīti eke vadanti.",
  "tika-abh05t3:259_14": "Purimaṁ maṁsacakkhumattamevāti yathāvuttabalādhānato purimaṁ maṁsacakkhumattameva.",
  "tika-abh05t3:259_15": "Vadanto saṅgahakāro.",
  "tika-abh05t3:259_16": "Visayaggahaṇaṁ pāḷiyaṁ kataṁ.",
  "tika-abh05t3:259_17": "Na visayavisesadassanatthanti na visayassa visesadassanatthaṁ.",
  "tika-abh05t3:259_18": "Yato ubhinnampi rūpāyatanameva visayoti visayassa sadisataṁ avisesaṁ āha,",
  "tika-abh05t3:259_19": "sadisassa vā visesaṁ dīpetīti yojanā.",
  "tika-abh05t3:260_0": "Dhammupatthaddha…pe…",
  "tika-abh05t3:260_1": "adhippāyo,",
  "tika-abh05t3:260_2": "aññathā laddhiyeva na siyāti bhāvo.",
  "tika-abh05t3:260_3": "Maggoti upāyo,",
  "tika-abh05t3:260_4": "kāraṇanti attho.",
  "tika-abh05t3:260_5": "Pakaticakkhumato eva hi dibbacakkhu uppajjati. Kasmā?",
  "tika-abh05t3:260_6": "Kasiṇālokaṁ vaḍḍhetvā dibbacakkhuñāṇassa uppādanaṁ,",
  "tika-abh05t3:260_7": "so ca kasiṇamaṇḍale uggahanimittena vinā natthi,",
  "tika-abh05t3:260_8": "tasmā vuttaṁ “maṁsacakkhupaccayatādassanatthameva vutta”nti.",
  "tika-abh05t3:260_9": "Tenāti “maggo”ti vacanena.",
  "tika-abh05t3:260_10": "Rūpāvacarajjhānapaccayenāti rūpāvacarajjhānena paccayabhūtena uppannāni rūpāvacarajjhānacittasamuṭṭhitāni.",
  "tika-abh05t3:260_11": "Jhānakammasamuṭṭhitesu vattabbameva natthi.",
  "tika-abh05t3:260_12": "Tassa hesā laddhi.",
  "tika-abh05t3:261_0": "374.Yena dibbacakkhuno paññācakkhubhāvassa icchanena paṭijānanena.",
  "tika-abh05t3:261_1": "Tīṇi cakkhūni maṁsadibbapaññācakkhūni cakkhuntarabhāvaṁ vadato bhaveyyuṁ,",
  "tika-abh05t3:261_2": "tasmā taṁ na icchatīti attho.",
  "tika-abh05t3:262_0": "Dibbacakkhukathāvaṇṇanā niṭṭhitā.",
  "tika-abh05t3:263_0": "9. Yathākammūpagatañāṇakathāvaṇṇanā",
  "tika-abh05t3:264_0": "377.",
  "tika-abh05t3:264_1": "Dibbacakkhupādakattā “yathākammūpagatañāṇassa upanissaye dibbacakkhumhī”ti vuttaṁ,",
  "tika-abh05t3:264_2": "na yathākammūpagatajānanakiccake dibbacakkhumhi tassa taṁkiccakatābhāvato.",
  "tika-abh05t3:264_3": "Yato yaṁ anaññaṁ,",
  "tika-abh05t3:264_4": "tampi tato anaññamevāti āha “iminā…pe…",
  "tika-abh05t3:264_5": "bhavitabba”nti.",
  "tika-abh05t3:264_6": "Tattha atthantarabhāvaṁ nivāretīti dibbacakkhuñāṇassa pakkhikattā yathākammūpagatañāṇassa tato atthantarabhāvaṁ nivāreti.",
  "tika-abh05t3:264_7": "Tassa hi taṁ paribhaṇḍañāṇaṁ.",
  "tika-abh05t3:264_8": "Dibbacakkhussa yathākammūpagatañāṇato atthantarabhāvaṁ na nivāreti atappakkhikattāti adhippāyo.",
  "tika-abh05t3:264_9": "Dibbacakkhussa yathākammūpagatañāṇakiccatā paravādinā icchitā,",
  "tika-abh05t3:264_10": "na yathākammūpagatañāṇassa dibbacakkhukiccatāti tamatthaṁ “yathākammūpagatañāṇameva dibbacakkhu”nti ettha yojetvā dassento “eva-saddo cā”tiādimāha.",
  "tika-abh05t3:265_0": "Yathākammūpagatañāṇakathāvaṇṇanā niṭṭhitā.",
  "tika-abh05t3:266_0": "10. Saṁvarakathāvaṇṇanā",
  "tika-abh05t3:267_0": "379.Āṭānāṭiyasutte “santi,",
  "tika-abh05t3:267_1": "bhikkhave,",
  "tika-abh05t3:267_2": "yakkhā yebhuyyena pāṇātipātā appaṭiviratā”ti āgatattā cātumahārājikānaṁ saṁvarāsaṁvarasabbhāvo avivādasiddho.",
  "tika-abh05t3:267_3": "Yattha pana vivādo,",
  "tika-abh05t3:267_4": "tameva dassentena tāvatiṁsādayo gahitāti imamatthaṁ dassetuṁ “cātumahārājikāna”nti vuttaṁ.",
  "tika-abh05t3:267_5": "Evaṁ satīti yadi tāvatiṁsesu saṁvarāsaṁvaro natthi,",
  "tika-abh05t3:267_6": "evaṁ sante.",
  "tika-abh05t3:267_7": "Surāpānanti etthāpi “suyyatī”ti padaṁ ānetvā sambandhitabbaṁ.",
  "tika-abh05t3:267_8": "Kathaṁ suyyatīti?",
  "tika-abh05t3:267_9": "Vuttañhetaṁ kumbhajātake –",
  "tika-abh05t3:268_0": "“Yaṁ ve pivitvā pubbadevā pamattā,",
  "tika-abh05t3:269_0": "Tidivā cutā sassatiyā samāyā;",
  "tika-abh05t3:270_0": "Taṁ tādisaṁ majjamimaṁ niratthaṁ,",
  "tika-abh05t3:271_0": "Jānaṁ mahārāja kathaṁ piveyyā”ti. ;",
  "tika-abh05t3:272_0": "Tattha pubbadevā nāma asurā.",
  "tika-abh05t3:272_1": "Te hi tāvatiṁsānaṁ uppattito pubbadevāti paññāyiṁsu.",
  "tika-abh05t3:272_2": "Pamattāti surāpānena pamādaṁ āpannā.",
  "tika-abh05t3:272_3": "Tidivāti manussacātumahārājikaloke upādāya tatiyalokabhūtā devaṭṭhānā,",
  "tika-abh05t3:272_4": "nāmameva vā etaṁ tassa devaṭṭhānassa.",
  "tika-abh05t3:272_5": "Sassatiyāti kevalaṁ dīghāyukataṁ sandhāya vadati.",
  "tika-abh05t3:272_6": "Samāyā saha attano asuramāyāya,",
  "tika-abh05t3:272_7": "asuramantehi saddhiṁ cutāti attho.",
  "tika-abh05t3:272_8": "Aṭṭhakathāyañca vuttaṁ “āgantukadevaputtā āgatāti nevāsikā gandhapānaṁ sajjayiṁsu.",
  "tika-abh05t3:272_9": "Sakko sakaparisāya saññamadāsī”ti.",
  "tika-abh05t3:272_10": "Tenāha “tesaṁ surāpānaṁ asaṁvaro na hotīti vattabbaṁ hotī”ti.",
  "tika-abh05t3:272_11": "Ettha ca tāvatiṁsānaṁ pātubhāvato paṭṭhāya surāpānampi tattha nāhosi,",
  "tika-abh05t3:272_12": "pageva pāṇātipātādayoti viramitabbābhāvato eva tāvatiṁsato paṭṭhāya upari devalokesu samādānasampattavirativasena puretabbā saṁvarā na santi,",
  "tika-abh05t3:272_13": "lokuttarā pana santiyeva.",
  "tika-abh05t3:272_14": "Tathā tehi pahātabbā asaṁvarā.",
  "tika-abh05t3:272_15": "Na hi appahīnānusayānaṁ maggavajjhā kilesā na santīti.",
  "tika-abh05t3:273_0": "Saṁvarakathāvaṇṇanā niṭṭhitā.",
  "tika-abh05t3:274_0": "Tatiyavaggavaṇṇanā niṭṭhitā.",
  "tika-abh05t3:275_0": "4. Catutthavaggo",
  "tika-abh05t3:276_0": "1. Gihissa arahātikathāvaṇṇanā",
  "tika-abh05t3:277_0": "387.Gihichandarāgasampayuttatāyāti gihibhāve kāmabhogibhāve chandarāgasahitatāya.",
  "tika-abh05t3:278_0": "Gihissa arahātikathāvaṇṇanā niṭṭhitā.",
  "tika-abh05t3:279_0": "4. Samannāgatakathāvaṇṇanā",
  "tika-abh05t3:280_0": "393.Pattinti adhigamo.",
  "tika-abh05t3:280_1": "Adhigamo nāma samannāgamo hotīti pāḷiyaṁ catūhi phassādīhi samannāgamo coditoti daṭṭhabbaṁ.",
  "tika-abh05t3:281_0": "Samannāgatakathāvaṇṇanā niṭṭhitā.",
  "tika-abh05t3:282_0": "5. Upekkhāsamannāgatakathāvaṇṇanā",
  "tika-abh05t3:283_0": "397.Sabbaṁyojetabbanti ettha yadi te arahā catūhi khandhehi viya chahi upekkhāhi samannāgato,",
  "tika-abh05t3:283_1": "evaṁ sante cha upekkhā paccekaṁ phassādisahitāti “chahi phassādīhi samannāgato”tiādinā yojetabbaṁ.",
  "tika-abh05t3:284_0": "Upekkhāsamannāgatakathāvaṇṇanā niṭṭhitā.",
  "tika-abh05t3:285_0": "6. Bodhiyābuddhotikathāvaṇṇanā",
  "tika-abh05t3:286_0": "398.Pattidhammavasenāti “pattidhammo nāmā”tiādinā vuttassa cittavippayuttassa saṅkhārassa vasena.",
  "tika-abh05t3:286_1": "“Bodhiyā buddho”ti pucchā.",
  "tika-abh05t3:286_2": "“Bodhiyā niruddhāya vigatāya paṭippassaddhāya abuddho hotī”ti anuyogo.",
  "tika-abh05t3:286_3": "Evamaññatthāpi pucchānuyogā veditabbā.",
  "tika-abh05t3:287_0": "Bodhiyābuddhotikathāvaṇṇanā niṭṭhitā.",
  "tika-abh05t3:288_0": "7. Lakkhaṇakathāvaṇṇanā",
  "tika-abh05t3:289_0": "402.Tasmāti yasmā abodhisattassapi cakkavattino lakkhaṇehi samannāgamo bodhisattassapi carimabhavato aññattha asamannāgamo hoti,",
  "tika-abh05t3:289_1": "tasmā lakkhaṇasamannāgato bodhisattovāti imassatthassa asādhakaṁ.",
  "tika-abh05t3:289_2": "Tenāha “ābhatampi anābhatasadisamevā”ti.",
  "tika-abh05t3:290_0": "Lakkhaṇakathāvaṇṇanā niṭṭhitā.",
  "tika-abh05t3:291_0": "8. Niyāmokkantikathāvaṇṇanā",
  "tika-abh05t3:292_0": "403.Pāramīpūraṇanti idaṁ bodhicariyāya upalakkhaṇaṁ,",
  "tika-abh05t3:292_1": "na pāramīnaṁ puṇṇabhāvadassanaṁ.",
  "tika-abh05t3:292_2": "Tena tesaṁ ārambhasamādānādīnampi saṅgaho katoti daṭṭhabbaṁ.",
  "tika-abh05t3:292_3": "Mahābhinīhārato paṭṭhāya hi mahāsattā niyatāti vuccanti. Yathāha –",
  "tika-abh05t3:292_4": "“evaṁ sabbaṅgasampannā,",
  "tika-abh05t3:292_5": "bodhiyā niyatā narā”ti,",
  "tika-abh05t3:292_6": "“dhuvaṁ buddho bhavissatī”ti ca,",
  "tika-abh05t3:292_7": "na niyāmassa nāma kassaci dhammassa uppannattā byākaronti,",
  "tika-abh05t3:292_8": "atha kho ekaṁsenāyaṁ pāramiyo pūretvā buddho bhavissatīti katvā byākarontīti paravādīparikappitaṁ dhammantaraṁ paṭisedheti,",
  "tika-abh05t3:292_9": "na bodhiyā niyatattaṁ.",
  "tika-abh05t3:292_10": "Tenāha “kevalañhi na”ntiādi.",
  "tika-abh05t3:293_0": "Niyāmokkantikathāvaṇṇanā niṭṭhitā.",
  "tika-abh05t3:294_0": "10. Sabbasaṁyojanappahānakathāvaṇṇanā",
  "tika-abh05t3:295_0": "413.",
  "tika-abh05t3:295_1": "Satipi kesañci saṁyojanānaṁ heṭṭhimamaggehi pahīnatte “pañcannaṁ orambhāgiyānaṁ saṁyojanānaṁ parikkhayā”tiādīsu",
  "tika-abh05t3:295_2": "viya vaṇṇabhaṇanamukhena anavasesatañca sandhāya sabbasaṁyojanappahānakittanaṁ pariyāyavacananti āha",
  "tika-abh05t3:295_3": "“imaṁ pariyāyaṁ aggahetvā”ti.",
  "tika-abh05t3:295_4": "Arahattamaggena pajahanato evāti gaṇhātīti aggamaggo eva sabbasaṁyojanāni pajahatīti laddhiṁ gaṇhātīti vadanti padakārā.",
  "tika-abh05t3:295_5": "Evaṁ satīti yadi anavasesatāmattena tathā paṭijānāti.",
  "tika-abh05t3:296_0": "Sabbasaṁyojanappahānakathāvaṇṇanā niṭṭhitā.",
  "tika-abh05t3:297_0": "Catutthavaggavaṇṇanā niṭṭhitā.",
  "tika-abh05t3:298_0": "5. Pañcamavaggo",
  "tika-abh05t3:299_0": "1. Vimuttikathāvaṇṇanā",
  "tika-abh05t3:300_0": "418.",
  "tika-abh05t3:300_1": "Phalañāṇaṁ na hoti,",
  "tika-abh05t3:300_2": "sesāni vipassanāmaggapaccavekkhaṇañāṇāni vimuttānīti na vattabbānīti sambandho.",
  "tika-abh05t3:300_3": "Etthāti etesu catūsu ñāṇesu.",
  "tika-abh05t3:300_4": "Vipassanāggahaṇena gahitaṁ maggādikiccavidūrakiccattā vipassanāpariyosānattā ca.",
  "tika-abh05t3:301_0": "Vimuttikathāvaṇṇanā niṭṭhitā.",
  "tika-abh05t3:302_0": "2. Asekhañāṇakathāvaṇṇanā",
  "tika-abh05t3:303_0": "421.",
  "tika-abh05t3:303_1": "Asekhe ārabbha pavattattā asekhañāṇanti parassa laddhi,",
  "tika-abh05t3:303_2": "na asekhe asekhadhamme pariyāpannanti imamatthamāha “etena…pe…",
  "tika-abh05t3:303_3": "dassetī”ti.",
  "tika-abh05t3:304_0": "Asekhañāṇakathāvaṇṇanā niṭṭhitā.",
  "tika-abh05t3:305_0": "3. Viparītakathāvaṇṇanā",
  "tika-abh05t3:306_0": "424. Asive sivāti vohāraṁ viya aññāṇe…pe… vadati.",
  "tika-abh05t3:307_0": "Viparītakathāvaṇṇanā niṭṭhitā.",
  "tika-abh05t3:308_0": "4. Niyāmakathāvaṇṇanā",
  "tika-abh05t3:309_0": "428-431.Yanti yaṁ ñāṇaṁ.",
  "tika-abh05t3:309_1": "Saccānulomanti saccappaṭivedhānukūlaṁ.",
  "tika-abh05t3:309_2": "Viparītānuyogato pabhuti gaṇetvā “catuttha”nti āha na aniyatassa niyāmagamanāyāti aviparītānuyogato pabhuti gaṇetvā,",
  "tika-abh05t3:309_3": "tathā sati pañcamabhāvato visesabhāvato ca.",
  "tika-abh05t3:310_0": "Niyāmakathāvaṇṇanā niṭṭhitā.",
  "tika-abh05t3:311_0": "5. Paṭisambhidākathāvaṇṇanā",
  "tika-abh05t3:312_0": "432-433.Sabbaṁñāṇanti idaṁ “ariyāna”nti iminā na visesitanti adhippāyenāha “anariyānampi hi ñāṇaṁ ñāṇamevā”ti.",
  "tika-abh05t3:312_1": "Atha vā pāḷiyaṁ avisesena sabbaṁ ñāṇanti vuttaṁ gahetvā evamāha.",
  "tika-abh05t3:312_2": "Ariyassa ce ñāṇanti,",
  "tika-abh05t3:312_3": "so pana paṭikkhepeyyāti āha “anariyassa etaṁ ñāṇaṁ sandhāyā”ti.",
  "tika-abh05t3:313_0": "Paṭisambhidākathāvaṇṇanā niṭṭhitā.",
  "tika-abh05t3:314_0": "7. Cittārammaṇakathāvaṇṇanā",
  "tika-abh05t3:315_0": "436-438.Vattabbapaṭiññāti phassārammaṇe ñāṇaṁ vattabbaṁ cetopariyañāṇanti evaṁ pavattā paṭiññā.",
  "tika-abh05t3:316_0": "Cittārammaṇakathāvaṇṇanā niṭṭhitā.",
  "tika-abh05t3:317_0": "8. Anāgatañāṇakathāvaṇṇanā",
  "tika-abh05t3:318_0": "439-440.Anantarānāgatepicitte ñāṇaṁ icchanti,",
  "tika-abh05t3:318_1": "tattha pana khaṇapaccuppanne viya tādisena parikammena kadāci ñāṇaṁ uppajjeyya.",
  "tika-abh05t3:318_2": "Tenāha “anantare ekanteneva ñāṇaṁ natthī”ti.",
  "tika-abh05t3:319_0": "Anāgatañāṇakathāvaṇṇanā niṭṭhitā.",
  "tika-abh05t3:320_0": "9. Paṭuppannañāṇakathāvaṇṇanā",
  "tika-abh05t3:321_0": "441-442.",
  "tika-abh05t3:321_1": "“Sabbasaṅkhāresu aniccato diṭṭhesū”ti vutte yaṁ dassanabhūtaṁ ñāṇaṁ,",
  "tika-abh05t3:321_2": "tampi saṅkhārasabhāvattā tathādiṭṭhaṁ siyāti atthato āpajjati,",
  "tika-abh05t3:321_3": "evaṁbhūtaṁ vacanaṁ sandhāyāha “atthato āpannaṁ vacana”nti.",
  "tika-abh05t3:321_4": "Taṁ pana yasmā “tampi ñāṇaṁ aniccato diṭṭhaṁ hotī”ti paṭijānanavasena pavattaṁ,",
  "tika-abh05t3:321_5": "tasmā “anujānanavacana”nti vuttaṁ.",
  "tika-abh05t3:321_6": "Bhaṅgānupassanānaṁ pabandhavasena pavattamānānaṁ.",
  "tika-abh05t3:322_0": "Paṭuppannañāṇakathāvaṇṇanā niṭṭhitā.",
  "tika-abh05t3:323_0": "10. Phalañāṇakathāvaṇṇanā",
  "tika-abh05t3:324_0": "443-444.Phalaparopariyattaṁ phalassa uccāvacatā. Balenāti ñāṇabalena.",
  "tika-abh05t3:325_0": "Phalañāṇakathāvaṇṇanā niṭṭhitā.",
  "tika-abh05t3:326_0": "Pañcamavaggavaṇṇanā niṭṭhitā.",
  "tika-abh05t3:327_0": "Mahāpaṇṇāsako samatto.",
  "tika-abh05t3:328_0": "6. Chaṭṭhavaggo",
  "tika-abh05t3:329_0": "1. Niyāmakathāvaṇṇanā",
  "tika-abh05t3:330_0": "445-447.Etassa ariyassa puggalassa.",
  "tika-abh05t3:331_0": "Niyāmakathāvaṇṇanā niṭṭhitā.",
  "tika-abh05t3:332_0": "2. Paṭiccasamuppādakathāvaṇṇanā",
  "tika-abh05t3:333_0": "451.Kāraṇaṭṭhena ṭhitatāti kāraṇabhāvena byabhicaraṇābhāvamāha.",
  "tika-abh05t3:333_1": "Yo hi dhammo yassa dhammassa yadā kāraṇaṁ hoti,",
  "tika-abh05t3:333_2": "na tassa tadā aññathābhāvo atthi,",
  "tika-abh05t3:333_3": "sā ca atthato kāraṇabhāvoyevāti “kāraṇabhāvoyevā”ti āha.",
  "tika-abh05t3:334_0": "Paṭiccasamuppādakathāvaṇṇanā niṭṭhitā.",
  "tika-abh05t3:335_0": "5. Nirodhasamāpattikathāvaṇṇanā",
  "tika-abh05t3:336_0": "457-459.Sabhāvadhammataṁ paṭisedheti tadubhayalakkhaṇarahitassa sabhāvadhammassa abhāvā.",
  "tika-abh05t3:336_1": "“Vodānampi vuṭṭhāna”nti vacanato “vodānañca vuṭṭhānapariyāyovā”ti āha.",
  "tika-abh05t3:336_2": "Sabhāvadhammatte siddhe saṅkhatavidūratāya asaṅkhataṁ siyāti āha “sabhāvadhammattāsādhakattā”ti.",
  "tika-abh05t3:337_0": "Nirodhasamāpattikathāvaṇṇanā niṭṭhitā.",
  "tika-abh05t3:338_0": "Chaṭṭhavaggavaṇṇanā niṭṭhitā.",
  "tika-abh05t3:339_0": "7. Sattamavaggo",
  "tika-abh05t3:340_0": "1. Saṅgahitakathāvaṇṇanā",
  "tika-abh05t3:341_0": "471-472.Saṅgahitāti saṅgahaṇādivasena saddhiṁ gahitā.",
  "tika-abh05t3:341_1": "Te pana yasmā ekavidhatādisāmaññena bandhā viya honti,",
  "tika-abh05t3:341_2": "tasmā āha “sambandhā”ti.",
  "tika-abh05t3:342_0": "Saṅgahitakathāvaṇṇanā niṭṭhitā.",
  "tika-abh05t3:343_0": "2. Sampayuttakathāvaṇṇanā",
  "tika-abh05t3:344_0": "473-474.",
  "tika-abh05t3:344_1": "Anuppavisitabbānuppavisanabhāvo tesaṁ bhede sati yujjeyya,",
  "tika-abh05t3:344_2": "nāññathāti upamābhindanena upameyyassa bhinnataṁ dassento “nānattavavatthā…pe…",
  "tika-abh05t3:344_3": "dassetī”ti āha.",
  "tika-abh05t3:345_0": "Sampayuttakathāvaṇṇanā niṭṭhitā.",
  "tika-abh05t3:346_0": "3. Cetasikakathāvaṇṇanā",
  "tika-abh05t3:347_0": "475-477.Phassikādayoti ettha ādi-saddo vavatthāvācī.",
  "tika-abh05t3:347_1": "Tena cittuppādadesanāyaṁ dassitappabhedā vedanādayo gayhanti,",
  "tika-abh05t3:347_2": "na taṁsamuṭṭhānā rūpadhammāti āha “ekuppādatādivirahitā sahajātatā natthī”ti.",
  "tika-abh05t3:348_0": "Cetasikakathāvaṇṇanā niṭṭhitā.",
  "tika-abh05t3:349_0": "4. Dānakathāvaṇṇanā",
  "tika-abh05t3:350_0": "479.Phaladānabhāvadīpanatthanti phaladānasabbhāvadīpanatthaṁ.",
  "tika-abh05t3:350_1": "Phaladānaṁ vuttaṁ viya hotīti cittena phaladānaṁ padhānabhāve vuttaṁ viya hotīti attho.",
  "tika-abh05t3:350_2": "Aññathā dānabhāvoti na sakkā vattuṁ.",
  "tika-abh05t3:350_3": "Dānabhāvopi hi “dānaṁ aniṭṭhaphala”ntiādinā vuttoyevāti.",
  "tika-abh05t3:350_4": "Tannivāraṇatthanti phaladānanivāraṇatthaṁ.",
  "tika-abh05t3:350_5": "Etanti “dānaṁ aniṭṭhaphala”ntiādivacanaṁ.",
  "tika-abh05t3:350_6": "Bhesajjādivasena ābādhāniṭṭhatā deyyadhammassa aniṭṭhaphalatāpariyāyo daṭṭhabbo.",
  "tika-abh05t3:351_0": "Kathaṁ tatheva suttaṁ sakavādiparavādivādesu yujjatīti codanāya “na pana ekenatthenā”ti vuttaṁ vibhāvetuṁ “deyyadhammova dāna”ntiādi vuttaṁ.",
  "tika-abh05t3:351_1": "Tattha nivattanapakkheyeva eva-kāro yutto,",
  "tika-abh05t3:351_2": "na sādhanapakkhe dvinnampi dānabhāvassa icchitattā.",
  "tika-abh05t3:351_3": "Tenāha “cetasikovāti attho daṭṭhabbo,",
  "tika-abh05t3:351_4": "deyyadhammovā”ti ca.",
  "tika-abh05t3:351_5": "Tenevāha “dvinnañhi dānānantiādi.",
  "tika-abh05t3:351_6": "Saṅkarabhāvamocanatthanti satipi dānabhāve sabhāvasaṅkaramocanatthaṁ.",
  "tika-abh05t3:351_7": "Tenāha “cetasikassā”tiādi.",
  "tika-abh05t3:352_0": "Dānakathāvaṇṇanā niṭṭhitā.",
  "tika-abh05t3:353_0": "5. Paribhogamayapuññakathāvaṇṇanā",
  "tika-abh05t3:354_0": "485.Tassā laddhiyāti pañcannaṁ viññāṇānaṁ samodhānaṁ hotīti laddhiyā.",
  "tika-abh05t3:354_1": "Etesanti vattamānacittaparibhogamayapuññānaṁ.",
  "tika-abh05t3:355_0": "486.Ayaṁ vādo hīyati paribhogasseva abhāvato.",
  "tika-abh05t3:355_1": "Cāgacetanāya eva puññabhāvo,",
  "tika-abh05t3:355_2": "na cittavippayuttassa.",
  "tika-abh05t3:355_3": "Evanti iminā pakārena,",
  "tika-abh05t3:355_4": "aparibhutte deyyadhamme puññabhāvenāti attho.",
  "tika-abh05t3:355_5": "Aparibhutte deyyadhamme puññabhāvato eva hi puthujjanakāle dinnaṁ arahā hutvā paribhuñjante tampi puthujjane dānamevāti nicchitaṁ.",
  "tika-abh05t3:355_6": "Paravādīpaṭikkhepamukhena sakavādaṁ patiṭṭhāpeti paṭhamo atthavikappo,",
  "tika-abh05t3:355_7": "dutiyo pana ujukameva sakavādaṁ patiṭṭhāpetīti ayametesaṁ viseso.",
  "tika-abh05t3:356_0": "Paribhogamayapuññakathāvaṇṇanā niṭṭhitā.",
  "tika-abh05t3:357_0": "6. Itodinnakathāvaṇṇanā",
  "tika-abh05t3:358_0": "488-491.Tenevacīvarādidānenāti anumodanaṁ vinā dāyakena pavattitacīvarādidānena.",
  "tika-abh05t3:358_1": "Tenāha “sayaṁkatena kammunā vināpī”ti.",
  "tika-abh05t3:358_2": "Iminā kāraṇenāti anumoditattāva tesaṁ tattha bhogā uppajjantīti etena kāraṇena.",
  "tika-abh05t3:358_3": "Yadi yantiādi paravādino laddhipatiṭṭhāpanākāradassanaṁ.",
  "tika-abh05t3:358_4": "Tattha yadi na yāpeyyuṁ,",
  "tika-abh05t3:358_5": "kathaṁ anumodeyyuṁ,",
  "tika-abh05t3:358_6": "cittaṁ pasādeyyuṁ,",
  "tika-abh05t3:358_7": "pītiṁ uppādeyyuṁ,",
  "tika-abh05t3:358_8": "somanassaṁ paṭilabheyyunti ekacce aññe pete anumodanādīni katvā yāpente disvā anumodanādīni karonti,",
  "tika-abh05t3:358_9": "tasmā te ito dinnena yāpentīti adhippāyo.",
  "tika-abh05t3:359_0": "Itodinnakathāvaṇṇanā niṭṭhitā.",
  "tika-abh05t3:360_0": "7. Pathavīkammavipākotikathāvaṇṇanā",
  "tika-abh05t3:361_0": "492.Attavajjehīti phassavajjehi.",
  "tika-abh05t3:361_1": "Na hi so eva tena sampayutto hoti.",
  "tika-abh05t3:361_2": "Soti phassameva paccāmasati.",
  "tika-abh05t3:361_3": "Sāvajjaneti āvajjanasahite,",
  "tika-abh05t3:361_4": "āvajjanaṁ purecārikaṁ katvā eva pavattanaketi attho.",
  "tika-abh05t3:361_5": "Kammūpanissayabhūtamevāti yena kammunā yathāvuttā phassādayo nibbattitā,",
  "tika-abh05t3:361_6": "tassa kammassa upanissayabhūtameva.",
  "tika-abh05t3:361_7": "Dukkhassāti āyatiṁ uppajjanakadukkhassa.",
  "tika-abh05t3:361_8": "“Mūlataṇhā”ti dassetīti yojanā,",
  "tika-abh05t3:361_9": "tathā “upanissayabhūta”nti etthāpi.",
  "tika-abh05t3:361_10": "Kammāyūhanassa kāraṇabhūtā purimasiddhā taṇhā kammassa upanissayo,",
  "tika-abh05t3:361_11": "katūpacite kamme bhavādīsu namanavasena pavattā hi vipākassa upanissayo.",
  "tika-abh05t3:362_0": "493. Okāsakatuppannaṁ akhepetvā parinibbānabhāvo sakasamayavasena codanāya yujjamānatā.",
  "tika-abh05t3:363_0": "494.Kamme satīti iminā kammassa pathavīādīnaṁ paccayatāmattamāha,",
  "tika-abh05t3:363_1": "na janakattaṁ.",
  "tika-abh05t3:363_2": "Tenāha “taṁsaṁvattanikaṁ nāma hotī”ti.",
  "tika-abh05t3:364_0": "Pathavīkammavipākotikathāvaṇṇanā niṭṭhitā.",
  "tika-abh05t3:365_0": "8. Jarāmaraṇaṁvipākotikathāvaṇṇanā",
  "tika-abh05t3:366_0": "495.Ekārammaṇāti idaṁ anārammaṇatāsādhanavasena sampayogalakkhaṇābhāvassa uddhaṭattā vuttaṁ,",
  "tika-abh05t3:366_1": "na tasseva sampayogalakkhaṇattā.",
  "tika-abh05t3:367_0": "496.Abyākatānanti vipākābyākatānaṁ. Itarattha vattabbameva natthi.",
  "tika-abh05t3:368_0": "497.Tanti “aparisuddhavaṇṇatā jarāyevā”ti vacanaṁ.",
  "tika-abh05t3:369_0": "Jarāmaraṇaṁvipākotikathāvaṇṇanā niṭṭhitā.",
  "tika-abh05t3:370_0": "10. Vipākovipākadhammadhammotikathāvaṇṇanā",
  "tika-abh05t3:371_0": "501.",
  "tika-abh05t3:371_1": "Vipāko vipākassa paccayo honto aññamaññapaccayo hotīti adhippāyenāha “yassa vipākassa vipāko aññamaññapaccayo hotī”ti.",
  "tika-abh05t3:371_2": "“Tappaccayāpi aññassa vipākassa uppattiṁ sandhāyā”tiādivacanato pana jātijarāmaraṇādīnaṁ upanissayapaccayoti sakkā viññātuṁ.",
  "tika-abh05t3:371_3": "Purimapaṭiññāyāti “vipāko vipākadhammadhammo”ti paṭiññāya.",
  "tika-abh05t3:371_4": "Imassa codanassāti “vipāko ca vipākadhammadhammo cā”tiādinā pavattassa codanassa.",
  "tika-abh05t3:372_0": "Vipākovipākadhammadhammotikathāvaṇṇanā niṭṭhitā.",
  "tika-abh05t3:373_0": "Sattamavaggavaṇṇanā niṭṭhitā.",
  "tika-abh05t3:374_0": "8. Aṭṭhamavaggo",
  "tika-abh05t3:375_0": "1. Chagatikathāvaṇṇanā",
  "tika-abh05t3:376_0": "503-504. Vaṇṇā eva nīlādivasena nibhātīti vaṇṇanibhā, vaṇṇāyatananti attho. Saṇṭhānaṁ dīghādi.",
  "tika-abh05t3:377_0": "Chagatikathāvaṇṇanā niṭṭhitā.",
  "tika-abh05t3:378_0": "2. Antarābhavakathāvaṇṇanā",
  "tika-abh05t3:379_0": "505.Antaraṭṭhānānīti antarikaṭṭhānāni.",
  "tika-abh05t3:379_1": "Nivārakaṭṭhānāni bhinditvā ca ākāsena ca gamanato.",
  "tika-abh05t3:379_2": "Yadi so bhavānaṁ antarā na siyāti so antarābhavo kāmabhavādīnaṁ bhavānaṁ antare yadi na bhaveyya.",
  "tika-abh05t3:379_3": "Na nāma antarābhavoti “sabbena sabbaṁ natthi nāma antarābhavo”ti evaṁ pavattassa sakavādivacanassa paṭikkhepe kāraṇaṁ natthi,",
  "tika-abh05t3:379_4": "tassa paṭikkhepe kāraṇaṁ hadaye ṭhapetvā na paṭikkhipati,",
  "tika-abh05t3:379_5": "atha kho tathā anicchanto kevalaṁ laddhiyā paṭikkhipatīti attho.",
  "tika-abh05t3:380_0": "506. Jātīti na icchatīti sambandho.",
  "tika-abh05t3:381_0": "507.Evaṁtaṁ tattha na icchatīti kāmabhavādīsu viya taṁ cutipaṭisandhiparamparaṁ tattha antarābhavāvatthāya na icchati.",
  "tika-abh05t3:381_1": "So hi tassa bhāvibhavanibbattakakammato eva pavattiṁ icchati,",
  "tika-abh05t3:381_2": "tasmā jātijarāmaraṇāni aniccato kuto cutipaṭisandhiparamparā.",
  "tika-abh05t3:381_3": "Ayañca vādo antarābhavavādīnaṁ ekaccānaṁ vutto.",
  "tika-abh05t3:381_4": "Ye “appakena kālena sattāheneva vā paṭisandhiṁ pāpuṇātī”ti vadanti,",
  "tika-abh05t3:381_5": "ye pana “tattheva cavitvā āyātīti sattasattāhānī”ti vadanti,",
  "tika-abh05t3:381_6": "tehi anuññātāva cutipaṭisandhiparamparāti te adhunātanā daṭṭhabbā pāḷiyaṁ “antarābhave sattā jāyanti jīyanti mīyanti cavanti upapajjantīti?",
  "tika-abh05t3:381_7": "Na hevaṁ vattabbe”ti āgatattā.",
  "tika-abh05t3:381_8": "Yathā cetaṁ,",
  "tika-abh05t3:381_9": "evaṁ nirayūpagādibhāvampissa adhunātanā paṭijānanti.",
  "tika-abh05t3:381_10": "Tathā hi te vadanti “uddhaṁpādo tu nārako”tiādi.",
  "tika-abh05t3:381_11": "Tattha yaṁ nissāya paravādī antarābhavaṁ nāma parikappeti,",
  "tika-abh05t3:381_12": "taṁ dassetuṁ aṭṭhakathāyaṁ “antarāparinibbāyīti suttapadaṁ ayoniso gahetvā”ti vuttaṁ.",
  "tika-abh05t3:381_13": "Imassa hi “avihādīsu tattha tattha āyuvemajjhaṁ anatikkamitvā antarā aggamaggādhigamena anavasesakilesaparinibbānena parinibbāyati,",
  "tika-abh05t3:381_14": "antarāparinibbāyī”ti suttapadassa ayamattho,",
  "tika-abh05t3:381_15": "na antarābhavabhūtoti.",
  "tika-abh05t3:381_16": "Tasmā vuttaṁ “antarāparinibbāyīti suttapadaṁ ayoniso gahetvā”ti.",
  "tika-abh05t3:382_0": "Ye pana “sambhavesīti vacanato attheva antarābhavo.",
  "tika-abh05t3:382_1": "So hi sambhavaṁ upapattiṁ esatīti sambhavesī”ti vadanti,",
  "tika-abh05t3:382_2": "tepi ye bhūtāva na puna bhavissanti,",
  "tika-abh05t3:382_3": "te khīṇāsavā “bhūtānaṁ vā sattānaṁ ṭhitiyā”ti ettha “bhūtā”ti vuttā.",
  "tika-abh05t3:382_4": "Tabbidhuratāya sambhavamesantīti sambhavesino,",
  "tika-abh05t3:382_5": "appahīnabhavasaṁyojanattā sekkhā puthujjanā.",
  "tika-abh05t3:382_6": "Catūsu vā yonīsu aṇḍajajalābujā sattā yāva aṇḍakosaṁ vatthikosañca na bhindanti,",
  "tika-abh05t3:382_7": "tāva sambhavesī nāma,",
  "tika-abh05t3:382_8": "aṇḍakosato vatthikosato ca nikkhantā bhūtā nāma.",
  "tika-abh05t3:382_9": "Saṁsedajaopapātikā ca paṭhamacittakkhaṇe sambhavesī nāma,",
  "tika-abh05t3:382_10": "dutiyacittakkhaṇato paṭṭhāya bhūtā nāma.",
  "tika-abh05t3:382_11": "Yena vā iriyāpathena jāyanti,",
  "tika-abh05t3:382_12": "yāva tato aññaṁ na pāpuṇanti,",
  "tika-abh05t3:382_13": "tāva sambhavesī nāma,",
  "tika-abh05t3:382_14": "tato paraṁ bhūtā nāmāti evaṁ ujuke pāḷianugate atthe sati kiṁ aniddhāritassa patthiyena antarābhavena",
  "tika-abh05t3:382_15": "attabhāvena parikappitena payojananti paṭikkhipitabbā.",
  "tika-abh05t3:383_0": "Yaṁ paneke “santānavasena pavattamānānaṁ dhammānaṁ avicchedena desantaresu pātubhāvo diṭṭho.",
  "tika-abh05t3:383_1": "Yathā taṁ vīhiādiaviññāṇakasantāne,",
  "tika-abh05t3:383_2": "evaṁ saviññāṇakasantānepi avicchedena desantare pātubhāvena bhavitabbaṁ.",
  "tika-abh05t3:383_3": "Ayañca nayo sati antarābhave yujjati,",
  "tika-abh05t3:383_4": "nāññathā”ti yuttiṁ vadanti,",
  "tika-abh05t3:383_5": "tehi iddhimato cetovasippattassa cittānugatikaṁ kāyaṁ adhiṭṭhahantassa khaṇena brahmalokato idhūpasaṅkamane ito vā brahmalokūpagamane yutti vattabbā.",
  "tika-abh05t3:383_6": "Yadi sabbattheva vicchinnadese dhammānaṁ pavatti na icchitā,",
  "tika-abh05t3:383_7": "yadipi siyā “iddhimantānaṁ iddhivisayo acinteyyo”ti,",
  "tika-abh05t3:383_8": "taṁ idhāpi samānaṁ “kammavipāko acinteyyo”ti vacanato,",
  "tika-abh05t3:383_9": "tasmā taṁ tesaṁ matimattameva.",
  "tika-abh05t3:383_10": "Acinteyyasabhāvā hi sabhāvadhammā,",
  "tika-abh05t3:383_11": "te katthaci paccayavasena vicchinnadese pātubhavanti,",
  "tika-abh05t3:383_12": "katthaci avicchinnadese ca.",
  "tika-abh05t3:383_13": "Tathā hi mukhaghosādīhi paccayehi aññasmiṁ dese ādāsapabbatapadesādike paṭibimbapaṭighosādikaṁ nibbattamānaṁ diṭṭhanti.",
  "tika-abh05t3:384_0": "Etthāha –",
  "tika-abh05t3:384_1": "paṭibimbaṁ tāva asiddhattā asadisattā ca na nidassanaṁ.",
  "tika-abh05t3:384_2": "Paṭibimbañhi nāma aññadeva rūpantaraṁ uppajjatīti asiddhametaṁ.",
  "tika-abh05t3:384_3": "Siddhiyampi asadisattā na nidassanaṁ siyā ekasmiṁ ṭhāne dvinnaṁ sahaṭhānābhāvato.",
  "tika-abh05t3:384_4": "Yattheva hi ādāsarūpaṁ paṭibimbarūpañca dissati,",
  "tika-abh05t3:384_5": "na ca ekasmiṁ dese rūpadvayassa sahabhāvo yutto nissayabhūtadesato,",
  "tika-abh05t3:384_6": "asadisañcetaṁ sandhānato.",
  "tika-abh05t3:384_7": "Na hi mukhassa paṭibimbasandhānabhūtaṁ ādāsasandhānasambandhattā sandhānaṁ uddissa avicchedena desantare pātubhāvo vuccati,",
  "tika-abh05t3:384_8": "na asantānanti asamānameva tanti.",
  "tika-abh05t3:385_0": "Tattha yaṁ vuttaṁ “paṭibimbaṁ nāma aññadeva rūpantaraṁ uppajjatīti asiddhaṁ ekasmiṁ ṭhāne dvinnaṁ sahaṭhānabhāvato”ti,",
  "tika-abh05t3:385_1": "tayidaṁ asantānameva sahaṭhānaṁ coditaṁ bhinnanissayattā.",
  "tika-abh05t3:385_2": "Na hi bhinnanissayānaṁ sahaṭhānaṁ atthi.",
  "tika-abh05t3:385_3": "Yathā anekesaṁ maṇidīpādīnaṁ pabhārūpaṁ ekasmiṁ padese pavattamānaṁ acchitamānatāya nirantaratāya ca abhinnaṭṭhānaṁ viya paññāyati,",
  "tika-abh05t3:385_4": "bhinnanissayattā pana bhinnaṭṭhānameva taṁ,",
  "tika-abh05t3:385_5": "gahaṇavisesena tathāabhinnaṭṭhānamattaṁ,",
  "tika-abh05t3:385_6": "evaṁ ādāsarūpapaṭibimbarūpesupi daṭṭhabbaṁ.",
  "tika-abh05t3:385_7": "Tādisapaccayasamavāyena hi tattha taṁ uppajjati ceva vigacchati ca,",
  "tika-abh05t3:385_8": "evañcetaṁ sampaṭicchitabbaṁ cakkhuviññāṇassa gocarabhāvūpagamanato.",
  "tika-abh05t3:385_9": "Aññathā ālokena vināpi paññāyeyya,",
  "tika-abh05t3:385_10": "cakkhuviññāṇassa vā na gocaro viya siyā.",
  "tika-abh05t3:385_11": "Tassa pana sāmaggiyā so ānubhāvo,",
  "tika-abh05t3:385_12": "yaṁ tathā dassanaṁ hotīti.",
  "tika-abh05t3:385_13": "Acinteyyo hi dhammānaṁ sāmatthiyabhedoti vadantenapi ayamevattho sādhito bhinnanissayassapi abhinnaṭṭhānassa viya upaṭṭhānato.",
  "tika-abh05t3:385_14": "Eteneva udakādīsu paṭibimbarūpābhāvacodanā paṭikkhittā veditabbā.",
  "tika-abh05t3:386_0": "Siddhe ca paṭibimbarūpe tassa nidassanabhāvo siddhoyeva hoti hetuphalānaṁ vicchinnadesatāvibhāvanato.",
  "tika-abh05t3:386_1": "Yaṁ pana vuttaṁ “asadisattā na nidassana”nti,",
  "tika-abh05t3:386_2": "tadayuttaṁ. Kasmā?",
  "tika-abh05t3:386_3": "Na hi nidassanaṁ nāma nidassitabbena sabbadā sadisameva hoti.",
  "tika-abh05t3:386_4": "Cutikkhandhādhānato vicchinnadese upapattikkhandhā pātubhavantīti etassa atthassa sādhanatthaṁ mukharūpato",
  "tika-abh05t3:386_5": "vicchinne ṭhāne tassa phalabhūtaṁ paṭibimbarūpaṁ nibbattatīti ettha tassa nidassanatthassa adhippetattā.",
  "tika-abh05t3:386_6": "Etena asantānacodanā paṭikkhittā veditabbā.",
  "tika-abh05t3:387_0": "Yasmā vā mukhapaṭibimbarūpānaṁ hetuphalabhāvo siddho,",
  "tika-abh05t3:387_1": "tasmāpi sā paṭikkhittāva hoti.",
  "tika-abh05t3:387_2": "Hetuphalabhāvasambandhesu hi santānavohāro.",
  "tika-abh05t3:387_3": "Yathāvuttadvīhikāraṇehi paṭibimbaṁ uppajjati bimbato ādāsato ca,",
  "tika-abh05t3:387_4": "na cevaṁ upapattikkhandhānaṁ vicchinnadesuppatti.",
  "tika-abh05t3:387_5": "Yathā cettha paṭibimbarūpaṁ nidassitaṁ,",
  "tika-abh05t3:387_6": "evaṁ paṭighosadīpamuddādayopi nidassitabbā.",
  "tika-abh05t3:387_7": "Yathā hi paṭighosadīpamuddādayo saddādihetukā honti,",
  "tika-abh05t3:387_8": "aññatra agantvā honti,",
  "tika-abh05t3:387_9": "evameva idaṁ cittanti.",
  "tika-abh05t3:388_0": "Apicāyaṁ antarābhavavādī evaṁ pucchitabbo –",
  "tika-abh05t3:388_1": "yadi “dhammānaṁ vicchinnadesuppatti na yuttā”ti antarābhavo parikappito,",
  "tika-abh05t3:388_2": "rāhuādīnaṁ sarīre kathamanekayojanasahassantarikesu pādaṭṭhānahadayaṭṭhānesu kāyaviññāṇamanoviññāṇuppatti vicchinnadese yuttā.",
  "tika-abh05t3:388_3": "Yadi ekasantānabhāvato,",
  "tika-abh05t3:388_4": "idhāpi taṁsamānaṁ.",
  "tika-abh05t3:388_5": "Na cettha arūpadhammabhāvato alaṁ parihārāya pañcavokāre rūpārūpadhammānaṁ aññamaññaṁ sambandhattā.",
  "tika-abh05t3:388_6": "Vattamānehi tāva paccayehi vicchinnadese phalassa uppatti siddhā,",
  "tika-abh05t3:388_7": "kimaṅgaṁ pana atītehi pañcavokārabhavehi.",
  "tika-abh05t3:388_8": "Yattha vipākaviññāṇassa paccayo,",
  "tika-abh05t3:388_9": "tatthassa nissayabhūtassa vatthussa sahabhāvīnañca khandhānaṁ sambhavoti laddhokāsena kammunā nibbattiyamānassa",
  "tika-abh05t3:388_10": "avasesapaccayantarasahitassa vipākaviññāṇassa uppattiyaṁ nālaṁ vicchinnadesatā vibandhāya.",
  "tika-abh05t3:388_11": "Yathā ca anekakappasahassantarikāpi cutikkhandhā upapattikkhandhānaṁ anantarapaccayoti na kāladūratā,",
  "tika-abh05t3:388_12": "evaṁ anekayojanasahassantarikāpi te tesaṁ anantarapaccayo hontīti na desadūratā.",
  "tika-abh05t3:388_13": "Evaṁ cutikkhandhanirodhānantaraṁ upapattiṭṭhāne paccayantarasamavāyena paṭisandhikkhandhā pātubhavantīti nattheva antarābhavo.",
  "tika-abh05t3:388_14": "Asati ca tasmiṁ yaṁ tassa keci “bhāvibhavanibbattakakammuno tato eva bhāvipurimakālabhavākāro sajātisuddhadibbacakkhugocaro",
  "tika-abh05t3:388_15": "ahīnindriyo kenaci appaṭihatagamano gandhāhāro”ti evamādikāraṇākārādiṁ vaṇṇenti,",
  "tika-abh05t3:388_16": "taṁ vañjhātanayassa rassadīghasāmatādivivādasadisanti veditabbaṁ.",
  "tika-abh05t3:389_0": "Antarābhavakathāvaṇṇanā niṭṭhitā.",
  "tika-abh05t3:390_0": "3. Kāmaguṇakathāvaṇṇanā",
  "tika-abh05t3:391_0": "510.Sabbepīti kusalākusalakkhandhādayopi.",
  "tika-abh05t3:391_1": "Tesampi hi ālambanatthikatālakkhaṇassa kattukamyatāchandassa vasena siyā kamanaṭṭhatāti adhippāyo.",
  "tika-abh05t3:391_2": "Dhātukathāyaṁ “kāmabhavo pañcahi khandhehi ekādasahi āyatanehi sattarasahi dhātūhi saṅgahito.",
  "tika-abh05t3:391_3": "Katihi asaṅgahito?",
  "tika-abh05t3:391_4": "Na kehici khandhehi ekenāyatanena ekāya dhātuyā asaṅgahito”ti āgatattā āha “upādinnakkhandhānameva kāmabhavabhāvo dhātukathāyaṁ dassito”ti.",
  "tika-abh05t3:391_5": "Pañcāti gaṇanaparicchedo,",
  "tika-abh05t3:391_6": "tadaññagaṇananivattanatthoti “pañca kāmaguṇā”ti vacanaṁ tato aññesaṁ tabbhāvaṁ nivattetīti āha “pañceva kāmakoṭṭhāsā kāmoti vuttā”ti.",
  "tika-abh05t3:391_7": "Tato eva kāmadhātūti vacanaṁ na aññassa nāmaṁ,",
  "tika-abh05t3:391_8": "tesaṁyeva nāmanti attho.",
  "tika-abh05t3:391_9": "Tayidaṁ paravādino matimattanti vuttaṁ “iminā adhippāyenā”ti.",
  "tika-abh05t3:391_10": "Evaṁ vacanamattanti evaṁ “pañcime kāmaguṇā”ti vacanamattaṁ nissāya,",
  "tika-abh05t3:391_11": "na panatthassa aviparītaṁ atthanti attho.",
  "tika-abh05t3:392_0": "Kāmaguṇakathāvaṇṇanā niṭṭhitā.",
  "tika-abh05t3:393_0": "5. Rūpadhātukathāvaṇṇanā",
  "tika-abh05t3:394_0": "515-516.Rūpadhātūti vacanatoti “kāmadhāturūpadhātuarūpadhātū”ti ettha rūpadhātūti vuttattā.",
  "tika-abh05t3:394_1": "Rūpīdhammehevāti ruppanasabhāvehiyeva dhammehi.",
  "tika-abh05t3:394_2": "“Tayome bhavā”tiādinā paricchinnāti tayome bhavā,",
  "tika-abh05t3:394_3": "tisso dhātuyoti ca evaṁ paricchinnā.",
  "tika-abh05t3:394_4": "“Dhātuyā āgataṭṭhāne bhavena paricchinditabbaṁ,",
  "tika-abh05t3:394_5": "bhavassa āgataṭṭhāne dhātuyā paricchinditabba”nti hi vuttaṁ,",
  "tika-abh05t3:394_6": "tasmā kāmarūpārūpāvacaradhammāva taṁtaṁbhummabhāvena paricchinnā evaṁ vuttā.",
  "tika-abh05t3:395_0": "Rūpadhātukathāvaṇṇanā niṭṭhitā.",
  "tika-abh05t3:396_0": "6. Arūpadhātukathāvaṇṇanā",
  "tika-abh05t3:397_0": "517-518.Purimakathāyanti rūpadhātukathāyaṁ. Avisesenāti pavattiṭṭhānavasena visesaṁ akatvā.",
  "tika-abh05t3:398_0": "Arūpadhātukathāvaṇṇanā niṭṭhitā.",
  "tika-abh05t3:399_0": "7. Rūpadhātuyāāyatanakathāvaṇṇanā",
  "tika-abh05t3:400_0": "519.Okāsabhāvenāti vatthubhāvena. Tathāvidhanti ghānādiākāraṁ.",
  "tika-abh05t3:401_0": "Rūpadhātuyāāyatanakathāvaṇṇanā niṭṭhitā.",
  "tika-abh05t3:402_0": "8. Arūperūpakathāvaṇṇanā",
  "tika-abh05t3:403_0": "524-526.Nissaraṇaṁ nāma nissaritabbe sati hoti, na asati,",
  "tika-abh05t3:403_1": "tasmā “arūpabhave sukhumarūpaṁ atthi,",
  "tika-abh05t3:403_2": "yato nissaraṇaṁ taṁ āruppa”nti āha.",
  "tika-abh05t3:404_0": "Arūperūpakathāvaṇṇanā niṭṭhitā.",
  "tika-abh05t3:405_0": "9. Rūpaṁkammantikathāvaṇṇanā",
  "tika-abh05t3:406_0": "527-537.Pakappayamānāti pakārehi kappayamānā attano sampayuttānañca kiccaṁ samatthayamānā.",
  "tika-abh05t3:406_1": "Tenāha “sampayuttesu adhikaṁ byāpāraṁ kurumānā”ti.",
  "tika-abh05t3:407_0": "Rūpaṁkammantikathāvaṇṇanā niṭṭhitā.",
  "tika-abh05t3:408_0": "10. Jīvitindriyakathāvaṇṇanā",
  "tika-abh05t3:409_0": "540.Antaṁgahetvā vadatīti “atthi arūpadhammānaṁ āyu ṭhiti yapanā yāpanā iriyanā vattanā pālanā,",
  "tika-abh05t3:409_1": "atthi arūpajīvitindriya”nti tasmiṁ pañhe “atthi arūpajīvitindriya”nti imaṁ antaṁ pariyosānaṁ gahetvā vadati.",
  "tika-abh05t3:409_2": "Vattuṁ yutto samudāyassa icchanto tadavayavassa icchatīti.",
  "tika-abh05t3:409_3": "Na hi avayavehi vinā samudāyo nāma atthi.",
  "tika-abh05t3:410_0": "541.Tamevāti arūpaṁ cittavippayuttameva.",
  "tika-abh05t3:411_0": "542.Tadāpīti samāpajjanavuṭṭhānakālepi.",
  "tika-abh05t3:412_0": "544-545.So yutto dvinnaṁ rūpārūpajīvitindriyānaṁ sakasamaye icchitattā.",
  "tika-abh05t3:413_0": "Jīvitindriyakathāvaṇṇanā niṭṭhitā.",
  "tika-abh05t3:414_0": "11. Kammahetukathāvaṇṇanā",
  "tika-abh05t3:415_0": "546.",
  "tika-abh05t3:415_1": "“Pāṇātipātakammassa hetū”tiādikassa parihānikathāyaṁ anāgatattā yo tattha āgatanayo,",
  "tika-abh05t3:415_2": "tameva dassento “sesanti…pe…",
  "tika-abh05t3:415_3": "vadatī”ti āha.",
  "tika-abh05t3:415_4": "Sampaṭicchanavacananti sampaṭicchāpanavacanaṁ.",
  "tika-abh05t3:415_5": "Taṁ paravādiṁ.",
  "tika-abh05t3:415_6": "Taṁtaṁladdhisampaṭicchāpanaṁ vā gāhāpananti dassento “pakkha”ntiādimāha.",
  "tika-abh05t3:416_0": "Kammahetukathāvaṇṇanā niṭṭhitā.",
  "tika-abh05t3:417_0": "Aṭṭhamavaggavaṇṇanā niṭṭhitā.",
  "tika-abh05t3:418_0": "9. Navamavaggo",
  "tika-abh05t3:419_0": "1. Ānisaṁsadassāvīkathāvaṇṇanā",
  "tika-abh05t3:420_0": "547.",
  "tika-abh05t3:420_1": "Daṭṭhabbassa ādīnavato ānisaṁsato ca yadipi paravādinā pacchā nānācittavasena paṭiññātaṁ,",
  "tika-abh05t3:420_2": "pubbe pana ekato katvā paṭijāni,",
  "tika-abh05t3:420_3": "na ca taṁ laddhiṁ pariccaji.",
  "tika-abh05t3:420_4": "Tenassa adhippāyamaddanaṁ yuttanti daṭṭhabbaṁ.",
  "tika-abh05t3:420_5": "Tenevāha “anicca…pe…",
  "tika-abh05t3:420_6": "paṭiññātattā”ti.",
  "tika-abh05t3:420_7": "Ārammaṇavasenāti ārammaṇakaraṇavasena,",
  "tika-abh05t3:420_8": "na kiccanipphattivasenāti adhippāyo.",
  "tika-abh05t3:420_9": "Idaṁ ānisaṁsakathānuyuñjanaṁ ānisaṁsadassanañca.",
  "tika-abh05t3:420_10": "Ñāṇaṁ vipassanā paṭivedhañāṇassa viya anubodhañāṇassapi yathārahaṁ pavattinivattīsu kiccakaraṇaṁ yuttanti adhippāyo.",
  "tika-abh05t3:421_0": "Ānisaṁsadassāvīkathāvaṇṇanā niṭṭhitā.",
  "tika-abh05t3:422_0": "2. Amatārammaṇakathāvaṇṇanā",
  "tika-abh05t3:423_0": "549.Evamādinā suttabhayenāti ettha ādi-saddena “anāsavañca vo,",
  "tika-abh05t3:423_1": "bhikkhave,",
  "tika-abh05t3:423_2": "dhammaṁ desessāmi anāsavagāminiñca paṭipada”ntiādīni suttapadāni saṅgaṇhāti.",
  "tika-abh05t3:424_0": "Amatārammaṇakathāvaṇṇanā niṭṭhitā.",
  "tika-abh05t3:425_0": "3. Rūpaṁsārammaṇantikathāvaṇṇanā",
  "tika-abh05t3:426_0": "552-553.",
  "tika-abh05t3:426_1": "“Tadappatiṭṭhaṁ anārammaṇa”ntiādīsu paccayattho ārammaṇa-saddo.",
  "tika-abh05t3:426_2": "“Rūpāyatanaṁ cakkhuviññāṇadhātuyā taṁsampayuttakānañca dhammānaṁ ārammaṇapaccayena paccayo”tiādīsu olubbhaṭṭhoti āha “paccayaṭṭho olubbhaṭṭho”ti.",
  "tika-abh05t3:426_3": "Evaṁ vibhāge vijjamāneti tattha paccayāyattavuttitā paccayaṭṭho,",
  "tika-abh05t3:426_4": "daṇḍarajjuādi viya dubbalassa cittacetasikānaṁ ālambitabbatāya upatthambhanaṭṭho olubbhaṭṭho.",
  "tika-abh05t3:426_5": "Visesābhāvaṁ paccayabhāvasāmaññena kappetvā vā.",
  "tika-abh05t3:427_0": "Rūpaṁsārammaṇantikathāvaṇṇanā niṭṭhitā.",
  "tika-abh05t3:428_0": "4. Anusayāanārammaṇātikathāvaṇṇanā",
  "tika-abh05t3:429_0": "554-556.",
  "tika-abh05t3:429_1": "“Imasmiṁ satī”ti iminā maggena aniruddhatāpi saṅgahitāti āha “appahīnattāva atthīti vuccatī”ti.",
  "tika-abh05t3:429_2": "Na pana vijjamānattāti avadhāraṇena nivattitaṁ dasseti,",
  "tika-abh05t3:429_3": "vijjamānattā dharamānattā khaṇattayasamaṅgibhāvatoti attho.",
  "tika-abh05t3:430_0": "Anusayāanārammaṇātikathāvaṇṇanā niṭṭhitā.",
  "tika-abh05t3:431_0": "5. Ñāṇaṁanārammaṇantikathāvaṇṇanā",
  "tika-abh05t3:432_0": "557-558.",
  "tika-abh05t3:432_1": "Yassa adhigatattā arahato pariññeyyādīsu anavasesato sammoho vigato,",
  "tika-abh05t3:432_2": "taṁ aggamaggañāṇaṁ sandhāya “maggañāṇassā”ti vadanti.",
  "tika-abh05t3:432_3": "Yasmā tassa sabbassa satokāritā viya sampajānakāritā,",
  "tika-abh05t3:432_4": "tasmā tena ñāṇena so ñāṇī.",
  "tika-abh05t3:432_5": "Satipaññāvepullappatto hi so uttamapuriso.",
  "tika-abh05t3:433_0": "Ñāṇaṁanārammaṇantikathāvaṇṇanā niṭṭhitā.",
  "tika-abh05t3:434_0": "7. Vitakkānupatitakathāvaṇṇanā",
  "tika-abh05t3:435_0": "562.Dvīhipīti dvīhi visesehi, visesena visesaṁ akatvāti attho.",
  "tika-abh05t3:436_0": "Vitakkānupatitakathāvaṇṇanā niṭṭhitā.",
  "tika-abh05t3:437_0": "8. Vitakkavipphārasaddakathāvaṇṇanā",
  "tika-abh05t3:438_0": "563.Sabbasoti sabbappakārato,",
  "tika-abh05t3:438_1": "so pana pakāro pavattiṭṭhānakālavasena gahetabboti āha “sabbattha sabbadā vā”ti.",
  "tika-abh05t3:438_2": "Te ca ṭhānakālā “vitakkayato”tiādivacanato cittavisesavasena gahetabbāti vuttaṁ “savitakkacittesū”ti.",
  "tika-abh05t3:438_3": "“Vitakketvā vācaṁ bhindatī”ti suttapadaṁ ayoniso gahetvā “vitakkavipphāramattaṁ saddo”ti āha.",
  "tika-abh05t3:439_0": "Vitakkavipphārasaddakathāvaṇṇanā niṭṭhitā.",
  "tika-abh05t3:440_0": "9. Nayathācittassavācātikathāvaṇṇanā",
  "tika-abh05t3:441_0": "565. Musāvādo na hotīti vuttaṁ anāpattīti sambandho.",
  "tika-abh05t3:442_0": "Nayathācittassavācātikathāvaṇṇanā niṭṭhitā.",
  "tika-abh05t3:443_0": "11. Atītānāgatasamannāgatakathāvaṇṇanā",
  "tika-abh05t3:444_0": "568-570.Samannāgatapaññattiyāti samaṅgibhāvapaññattiyā.",
  "tika-abh05t3:444_1": "Tenevāha “paccuppannadhammasamaṅgī samannāgatoti vuccatī”ti.",
  "tika-abh05t3:444_2": "Paṭilābhapaññattiyāti adhigamanapaññattiyā.",
  "tika-abh05t3:444_3": "Ayanti “samannāgato”ti vuccamānapuggalassa yo tathā vattabbākāro,",
  "tika-abh05t3:444_4": "ayaṁ samannāgatapaññatti nāma.",
  "tika-abh05t3:444_5": "Esa nayo sesesupi.",
  "tika-abh05t3:445_0": "Atītānāgatasamannāgatakathāvaṇṇanā niṭṭhitā.",
  "tika-abh05t3:446_0": "Navamavaggavaṇṇanā niṭṭhitā.",
  "tika-abh05t3:447_0": "10. Dasamavaggo",
  "tika-abh05t3:448_0": "1. Nirodhakathāvaṇṇanā",
  "tika-abh05t3:449_0": "571-572.",
  "tika-abh05t3:449_1": "Sakasamaye “purimacittassa nirodhānantaraṁ pacchimacittaṁ uppajjatī”ti icchitaṁ,",
  "tika-abh05t3:449_2": "paravādī pana “yasmiṁ khaṇe bhavaṅgacittaṁ,",
  "tika-abh05t3:449_3": "tasmiṁyeva khaṇe kiriyamayacittaṁ uppajjatī”ti vadati.",
  "tika-abh05t3:449_4": "Evaṁ sati purimapacchimacittānaṁ sahabhāvopi anuññāto hoti.",
  "tika-abh05t3:449_5": "Tenāha “bhaṅgakkhaṇena sahevā”ti.",
  "tika-abh05t3:449_6": "Tathā ca sati vipākakiriyakkhandhānaṁ viya kiriyavipākakkhandhānaṁ vipākavipākakkhandhānaṁ kiriyakiriyakkhandhānañca",
  "tika-abh05t3:449_7": "vuttanayena sahabhāvo vattabboti imamatthaṁ dassento “bhavaṅgacittassā”tiādimāha.",
  "tika-abh05t3:449_8": "Tattha upapattibhavabhāvena esiyā icchitabbāti upapattesiyā vipākakkhandhā,",
  "tika-abh05t3:449_9": "te ca yebhuyyena bhavaṅgapariyāyakāti aṭṭhakathāyaṁ vuttaṁ “upapattesiyanti saṅkhaṁ gatassa bhavaṅgacittassā”ti.",
  "tika-abh05t3:449_10": "Ādipariyosānamattañhi tassa paṭisandhicuticittaṁ,",
  "tika-abh05t3:449_11": "tadārammaṇaṁ bhavaṅgantveva vuccatīti.",
  "tika-abh05t3:449_12": "Cakkhuviññāṇādīnaṁ kiriyāvemajjhe patitattā kiriyācatukkhandhaggahaṇena gahaṇaṁ yuttanti vuttaṁ.",
  "tika-abh05t3:449_13": "Cakkhuviññāṇādīnanti hi ādi-saddena na sotaviññāṇādīnaṁyeva gahaṇaṁ,",
  "tika-abh05t3:449_14": "atha kho sampaṭicchanasantīraṇānampīti daṭṭhabbaṁ.",
  "tika-abh05t3:450_0": "Nirodhakathāvaṇṇanā niṭṭhitā.",
  "tika-abh05t3:451_0": "3. Pañcaviññāṇasamaṅgissamaggakathāvaṇṇanā",
  "tika-abh05t3:452_0": "576.Lakkhaṇanti pañcaviññāṇānaṁ uppannārammaṇatādiavitathekappakāratālakkhaṇaṁ.",
  "tika-abh05t3:452_1": "Kāmaṁ manoviññāṇaṁ avatthukampi hoti,",
  "tika-abh05t3:452_2": "savatthukatte pana tampi uppannavatthukameva.",
  "tika-abh05t3:452_3": "Tathā hi pāḷiyaṁ ṭhapanāyaṁ “hañci pañcaviññāṇā uppannārammaṇā”tveva vuttaṁ.",
  "tika-abh05t3:452_4": "Manoviññāṇassapi uppannavatthukatāpariyāyo atthīti “pañca viññāṇā”ti avatvā “cha viññāṇā uppannavatthukā”ti",
  "tika-abh05t3:452_5": "vutte “no ca vata re vattabbe pañcaviññāṇasamaṅgissa atthi maggabhāvanā”ti vattuṁ na sakkāti dassento",
  "tika-abh05t3:452_6": "āha “cha viññāṇā…pe…",
  "tika-abh05t3:452_7": "adhippeta”nti.",
  "tika-abh05t3:453_0": "577.",
  "tika-abh05t3:453_1": "“Animittaṁ suññataṁ appaṇihita”nti nibbānassa te pariyāyā.",
  "tika-abh05t3:453_2": "Cakkhuviññāṇassa animittagāhibhāve suññatārammaṇatāpi siyāti vuttaṁ “tadeva suññatanti adhippāyo”ti.",
  "tika-abh05t3:454_0": "Pañcaviññāṇasamaṅgissamaggakathāvaṇṇanā niṭṭhitā.",
  "tika-abh05t3:455_0": "5. Pañcaviññāṇāsābhogātikathāvaṇṇanā",
  "tika-abh05t3:456_0": "584-586.Sā pana namitvā pavatti.",
  "tika-abh05t3:456_1": "Ārammaṇappakāraggahaṇanti ārammaṇassa iṭṭhāniṭṭhappakārassa gahaṇaṁ.",
  "tika-abh05t3:456_2": "Yena ārammaṇappakāraggahaṇena kusalacittassa alobhādīhi sampayogo akusalacittassa lobhādīhi sampayogo hoti,",
  "tika-abh05t3:456_3": "so ābhogoti dasseti.",
  "tika-abh05t3:457_0": "Pañcaviññāṇāsābhogātikathāvaṇṇanā niṭṭhitā.",
  "tika-abh05t3:458_0": "6. Dvīhisīlehītikathāvaṇṇanā",
  "tika-abh05t3:459_0": "587-589.Appavattinirodhanti anuppādanirodhaṁ.",
  "tika-abh05t3:459_1": "Sīlassa vītikkamoyeva nirodho sīlavītikkamanirodho.",
  "tika-abh05t3:459_2": "Ninnānaṁ khaṇikanirodhaṁ sallakkhento.",
  "tika-abh05t3:460_0": "Dvīhisīlehītikathāvaṇṇanā niṭṭhitā.",
  "tika-abh05t3:461_0": "7. Sīlaṁacetasikantikathāvaṇṇanā",
  "tika-abh05t3:462_0": "590-594.Ṭhitena avinaṭṭhena.",
  "tika-abh05t3:462_1": "Upacayenāti sīlabhūtena kammūpacayena.",
  "tika-abh05t3:462_2": "“Dānaṁ acetasika”nti kathāyaṁ vuttanayenāti yathā “na vattabbaṁ cetasiko dhammo dānanti? Āmantā.",
  "tika-abh05t3:462_3": "Dānaṁ aniṭṭhaphalanti…pe…",
  "tika-abh05t3:462_4": "tena hi cetasiko dhammo dāna”nti pāḷi pavattā,",
  "tika-abh05t3:462_5": "evaṁ tadanusārena “na vattabbaṁ cetasikaṁ sīlanti? Āmantā.",
  "tika-abh05t3:462_6": "Sīlaṁ aniṭṭhaphala”ntiādinā sīlassa cetasikabhāvasādhakāni suttapadāni ca ānetvā tadatthadassanavasena acetasiko rūpādidhammo āyatiṁ vipākaṁ deti.",
  "tika-abh05t3:462_7": "Yadi so sīlaṁ bhaveyya,",
  "tika-abh05t3:462_8": "vinā saṁvarasamādānena vinā viratiyā sīlavā nāma siyā.",
  "tika-abh05t3:462_9": "Yasmā pana samādānacetanā virati saṁvaro sīlaṁ,",
  "tika-abh05t3:462_10": "tasmā “sīlaṁ iṭṭhaphalaṁ kantaphala”ntiādinā yojanā kātabbāti imamatthaṁ sandhāya vuttaṁ “vuttanayenā”ti,",
  "tika-abh05t3:462_11": "vuttanayānusārenāti attho.",
  "tika-abh05t3:462_12": "Yasmā pana pāḷiyaṁ yathā “sīlaṁ acetasika”nti kathā āgatā,",
  "tika-abh05t3:462_13": "tathā “dānaṁ acetasika”nti visuṁ āgatā kathā natthi,",
  "tika-abh05t3:462_14": "tasmā “sā pana kathā maggitabbā”ti vuttaṁ.",
  "tika-abh05t3:463_0": "Sīlaṁacetasikantikathāvaṇṇanā niṭṭhitā.",
  "tika-abh05t3:464_0": "9. Samādānahetukathāvaṇṇanā",
  "tika-abh05t3:465_0": "598-600.",
  "tika-abh05t3:465_1": "Samādānahetukathāyaṁ “phasso detī”ti ārabhitvā yāva kaṇhasukkasappaṭibhāgā dhammā sammukhībhāvaṁ āgacchantīti",
  "tika-abh05t3:465_2": "ārāmaropādisuttāharaṇañcāti ettakameva paribhogakathāya sadisanti āha “samādāna…pe…",
  "tika-abh05t3:465_3": "daṭṭhabbā”ti.",
  "tika-abh05t3:466_0": "Samādānahetukathāvaṇṇanā niṭṭhitā.",
  "tika-abh05t3:467_0": "11. Aviññattidussīlyantikathāvaṇṇanā",
  "tika-abh05t3:468_0": "603-604.",
  "tika-abh05t3:468_1": "Mahābhūtāni upādāya pavatto aññacittakkhaṇepi labbhamāno kusalākusalānubandho aviññattīti ayaṁ vādo “cittavippayutto",
  "tika-abh05t3:468_2": "apuññūpacayo”ti iminā saṅgahitoti tato aññānubandhāyaṁ “āṇattiyā”tiādi vuttanti taṁ dassetuṁ “āṇattiyā…pe…",
  "tika-abh05t3:468_3": "adhippāyo”ti vuttaṁ.",
  "tika-abh05t3:468_4": "Tattha āṇatto yadā āṇattabhāvena vihiṁsādikiriyaṁ sādheti,",
  "tika-abh05t3:468_5": "tadā āṇattiyā pāṇātipātādīsu aṅgabhāvo veditabbo.",
  "tika-abh05t3:468_6": "Sā panāṇatti pārivāsikabhāvena viññattirahitā nāma hotīti paravādino adhippāyo,",
  "tika-abh05t3:468_7": "taṁ dassetuṁ “ekasmiṁ divase”tiādi vuttaṁ.",
  "tika-abh05t3:469_0": "Aviññattidussīlyantikathāvaṇṇanā niṭṭhitā.",
  "tika-abh05t3:470_0": "Dasamavaggavaṇṇanā niṭṭhitā.",
  "tika-abh05t3:471_0": "Dutiyo paṇṇāsako samatto.",
  "tika-abh05t3:472_0": "11. Ekādasamavaggo",
  "tika-abh05t3:473_0": "4. Ñāṇakathāvaṇṇanā",
  "tika-abh05t3:474_0": "614-615.",
  "tika-abh05t3:474_1": "“Andhakā”ti vuttā pubbaseliyaaparaseliyarājagirikasiddhatthikāpi yebhuyyena mahāsaṅghikā evāti vuttaṁ “pubbe…pe…",
  "tika-abh05t3:474_2": "bhaveyyu”nti.",
  "tika-abh05t3:474_3": "Tattha aññeti vacanaṁ dvinnaṁ kathānaṁ ujuvipaccanīkabhāvato.",
  "tika-abh05t3:474_4": "Purimakānañhi cakkhuviññāṇādisamaṅgī “ñāṇī”ti vuccati,",
  "tika-abh05t3:474_5": "imesaṁ so eva “ñāṇī”ti na vattabboti vutto.",
  "tika-abh05t3:474_6": "Rāgavigamo rāgassa samucchindanaṁ,",
  "tika-abh05t3:474_7": "tathā aññāṇavigamo.",
  "tika-abh05t3:474_8": "Yathā samucchinnāvijjo “ñāṇī”ti,",
  "tika-abh05t3:474_9": "paṭipakkhato “aññāṇī”ti,",
  "tika-abh05t3:474_10": "evaṁ asamucchinnāvijjo “aññāṇī”ti,",
  "tika-abh05t3:474_11": "paṭipakkhato “ñāṇī”ti vutto.",
  "tika-abh05t3:474_12": "Aññāṇassa vigatattā so “ñāṇī”ti vattabbataṁ āpajjati,",
  "tika-abh05t3:474_13": "na pana satataṁ samitaṁ ñāṇassa pavattanatoti adhippāyo.",
  "tika-abh05t3:475_0": "Ñāṇakathāvaṇṇanā niṭṭhitā.",
  "tika-abh05t3:476_0": "7. Iddhibalakathāvaṇṇanā",
  "tika-abh05t3:477_0": "621-624.",
  "tika-abh05t3:477_1": "Yasmiṁ āyukappe kammakkhayena maraṇaṁ hoti,",
  "tika-abh05t3:477_2": "taṁ sandhāya vuttaṁ “kammassa vipākavasenā”ti,",
  "tika-abh05t3:477_3": "yasmiṁ pana āyukkhayena maraṇaṁ hoti,",
  "tika-abh05t3:477_4": "taṁ sandhāya “vassagaṇanāyā”ti.",
  "tika-abh05t3:477_5": "Tattha “na ca tāva kālaṁ karoti,",
  "tika-abh05t3:477_6": "yāva na taṁ pāpakammaṁ byantī hotī”ti vacanato yebhuyyena niraye kammakkhayena maraṇaṁ hotīti āha “kammassa",
  "tika-abh05t3:477_7": "vipākavasena vāti nirayaṁva sandhāya vutta”nti.",
  "tika-abh05t3:477_8": "“Vassasataṁ vassasahassaṁ vassasatasahassānī”tiādinā manussānaṁ devānañca āyuparicchedavacanato yebhuyyena",
  "tika-abh05t3:477_9": "tesaṁ āyukkhayena maraṇaṁ hotīti vuttaṁ “vassagaṇanāya vāti manusse cātumahārājikādideve ca sandhāyā”ti.",
  "tika-abh05t3:477_10": "“Vutta”nti ānetvā yojetabbaṁ.",
  "tika-abh05t3:478_0": "Iddhibalakathāvaṇṇanā niṭṭhitā.",
  "tika-abh05t3:479_0": "8. Samādhikathāvaṇṇanā",
  "tika-abh05t3:480_0": "625-626.Samaṁ ṭhapanaṭṭhenāti samaṁ visamaṁ līnuddhaccādiṁ paṭibāhitvā,",
  "tika-abh05t3:480_1": "vikkhepameva vā viddhaṁsetvā ṭhapanaṭṭhena.",
  "tika-abh05t3:480_2": "“Cittasantati samādhī”ti vadantena tassa cetasikabhāvo paṭikkhitto hotīti āha “cetasikantaraṁ atthīti aggahetvā”ti.",
  "tika-abh05t3:480_3": "Bhāvanāya āhitavisesāya ekaggatāya vijjamānavisesapaṭikkhepo chalaṁ,",
  "tika-abh05t3:480_4": "so panassa anāhitavisesāya ekaggatāya sāmaññenāti āha “sāmaññamattenā”ti.",
  "tika-abh05t3:481_0": "Samādhikathāvaṇṇanā niṭṭhitā.",
  "tika-abh05t3:482_0": "9. Dhammaṭṭhitatākathāvaṇṇanā",
  "tika-abh05t3:483_0": "627.Avijjāyayā ṭhitatāti avijjāya saṅkhārānaṁ anantarapaccayabhāve yā niyatatā dhammaniyāmatāsaṅkhātā,",
  "tika-abh05t3:483_1": "yā ṭhitasabhāvatā nipphannā,",
  "tika-abh05t3:483_2": "na dhammamattatāṭṭhitatāya nipphannāya vasena,",
  "tika-abh05t3:483_3": "anantarapaccayabhāvasaṅkhātā ṭhitatā paccayatā hotīti attho.",
  "tika-abh05t3:483_4": "Aññamaññapaccayabhāvarahitassāti idaṁ sahajātanissayādipaccayānaṁ paṭikkhepapadaṁ daṭṭhabbaṁ,",
  "tika-abh05t3:483_5": "na aññamaññapaccayatāmattassa.",
  "tika-abh05t3:483_6": "Sabbo tādisoti iminā samanantaraanantarūpanissayanatthivigatāsevanādikaṁ saṅgaṇhāti.",
  "tika-abh05t3:483_7": "Aññamaññapaccayatañcāti etthāpi vuttanayena attho veditabbo.",
  "tika-abh05t3:483_8": "Ettha pana paccayuppannassapi paccayabhāvato saṅkhārānampi vasena yojetabbaṁ.",
  "tika-abh05t3:483_9": "Tenāha “tassā ca itarā”ti.",
  "tika-abh05t3:484_0": "Dhammaṭṭhitatākathāvaṇṇanā niṭṭhitā.",
  "tika-abh05t3:485_0": "10. Aniccatākathāvaṇṇanā",
  "tika-abh05t3:486_0": "628.",
  "tika-abh05t3:486_1": "Rūpādīnaṁ aniccatā rūpādike sati hoti,",
  "tika-abh05t3:486_2": "asati na hotīti iminā pariyāyena tassā tehi saha uppādanirodho vutto,",
  "tika-abh05t3:486_3": "uppādādīsu tīsu lakkhaṇesu aniccatāvohāro hotīti yathā tayo daṇḍe upādāya pavatto tidaṇḍavohāro tesu sabbesu hoti,",
  "tika-abh05t3:486_4": "evaṁ jātijarāmaraṇadhammo na nicco anicco,",
  "tika-abh05t3:486_5": "tassa jātiādipakatitā aniccatāsaddena vuccatīti uppādādīsu lakkhaṇesu aniccatāvohāro sambhavatīti vuttaṁ “tīsu…pe… hotī”ti.",
  "tika-abh05t3:486_6": "Vibhāgānuyuñjanavasenāti pabhedānuyuñjanavasena.",
  "tika-abh05t3:486_7": "Tattha yathā jarābhaṅgavasena aniccatā pākaṭā hoti,",
  "tika-abh05t3:486_8": "na tathā jātivasenāti pāḷiyaṁ jarāmaraṇavaseneva aniccatāvibhāgo dassitoti daṭṭhabbaṁ.",
  "tika-abh05t3:487_0": "Aniccatākathāvaṇṇanā niṭṭhitā.",
  "tika-abh05t3:488_0": "Ekādasamavaggavaṇṇanā niṭṭhitā.",
  "tika-abh05t3:489_0": "12. Dvādasamavaggo",
  "tika-abh05t3:490_0": "1. Saṁvarokammantikathāvaṇṇanā",
  "tika-abh05t3:491_0": "630-632. Sabbassapi manaso manodvārabhāvato “vipākadvāranti bhavaṅgamanaṁ vadatī”ti āha.",
  "tika-abh05t3:492_0": "Saṁvarokammantikathāvaṇṇanā niṭṭhitā.",
  "tika-abh05t3:493_0": "2. Kammakathāvaṇṇanā",
  "tika-abh05t3:494_0": "633-635.Savipākāpidassitāyeva nāma hoti vuttāvasiṭṭhā savipākāti atthasiddhattā.",
  "tika-abh05t3:495_0": "Kammakathāvaṇṇanā niṭṭhitā.",
  "tika-abh05t3:496_0": "4. Saḷāyatanakathāvaṇṇanā",
  "tika-abh05t3:497_0": "638-640. Manāyatanekadesassa vipākassa atthitāya “avisesenā”ti vuttaṁ.",
  "tika-abh05t3:498_0": "Saḷāyatanakathāvaṇṇanā niṭṭhitā.",
  "tika-abh05t3:499_0": "5. Sattakkhattuparamakathāvaṇṇanā",
  "tika-abh05t3:500_0": "641-645.Assāti imassa sattakkhattuparamassa.",
  "tika-abh05t3:500_1": "Tenāha “sattakkhattuparamabhāve ca niyāmaṁ icchasī”ti.",
  "tika-abh05t3:500_2": "Yena ānantariyakammena.",
  "tika-abh05t3:500_3": "Antarāti satta bhave anibbattetvā tesaṁ antareyeva.",
  "tika-abh05t3:500_4": "Kecīti abhayagirivāsino.",
  "tika-abh05t3:500_5": "Apareti padakārā.",
  "tika-abh05t3:500_6": "Tassāti yo sattakkhattuparamoti vā,",
  "tika-abh05t3:500_7": "kolaṁkoloti vā,",
  "tika-abh05t3:500_8": "ekabījīti vā bhagavatā ñāṇena paricchinditvā byākato,",
  "tika-abh05t3:500_9": "tassa yathāvuttaparicchedā antarā uparimaggādhigamo natthi avitathadesanattā.",
  "tika-abh05t3:500_10": "Yathāparicchedameva tassa abhisamayo,",
  "tika-abh05t3:500_11": "svāyaṁ vibhāgo tesaṁyeva puggalānaṁ indriyaparopariyattena veditabbo bhavaniyāmena tādisassa kassaci abhāvato.",
  "tika-abh05t3:500_12": "Yasmā kassaci mudukānipi indriyāni paccayavisesena tikkhabhāvaṁ āpajjeyyuṁ,",
  "tika-abh05t3:500_13": "tasmā tādisaṁ sandhāya “bhabboti vuccati,",
  "tika-abh05t3:500_14": "na so abhabbo nāmā”ti ca vuttaṁ.",
  "tika-abh05t3:500_15": "Yasmā pana bhagavā na tādisaṁ “sattakkhattuparamo”tiādinā niyametvā byākaroti,",
  "tika-abh05t3:500_16": "tasmā āha “na pana antarā abhisametuṁ bhabbatā vuttā”ti.",
  "tika-abh05t3:500_17": "Ayañca nayo ekantena icchitabbo.",
  "tika-abh05t3:500_18": "Aññathā puggalassa saṅkaro siyāti dassento “yadi cā”tiādimāha.",
  "tika-abh05t3:501_0": "Sattakkhattuparamakathāvaṇṇanā niṭṭhitā.",
  "tika-abh05t3:502_0": "Dvādasamavaggavaṇṇanā niṭṭhitā.",
  "tika-abh05t3:503_0": "13. Terasamavaggo",
  "tika-abh05t3:504_0": "1. Kappaṭṭhakathāvaṇṇanā",
  "tika-abh05t3:505_0": "654-657.",
  "tika-abh05t3:505_1": "“Heṭṭhā vuttādhippāyamevā”ti idaṁ iddhibalakathāyaṁ yaṁ vuttaṁ “atītaṁ anāgatanti idaṁ avisesena kappaṁ tiṭṭheyyāti paṭiññātattā codetī”tiādi,",
  "tika-abh05t3:505_2": "taṁ sandhāya vuttanti āha “heṭṭhāti iddhibalakathāya”nti.",
  "tika-abh05t3:505_3": "Tattha “dve kappe”tiādiāyuparicchedātikkamasamatthatācodanāvasena āgatā,",
  "tika-abh05t3:505_4": "idha pana saṅghabhedako āyukappameva aṭṭhatvā yadi ekaṁ mahākappaṁ tiṭṭheyya,",
  "tika-abh05t3:505_5": "yathā ekaṁ,",
  "tika-abh05t3:505_6": "evaṁ anekepi kappe tiṭṭheyyāti codanā kātabbā.",
  "tika-abh05t3:506_0": "Kappaṭṭhakathāvaṇṇanā niṭṭhitā.",
  "tika-abh05t3:507_0": "4. Niyatassaniyāmakathāvaṇṇanā",
  "tika-abh05t3:508_0": "663-664.Appattaniyāmānanti ye anuppannamicchattasammattaniyatadhammā puggalā,",
  "tika-abh05t3:508_1": "tesaṁ dhamme.",
  "tika-abh05t3:508_2": "Ke pana te?",
  "tika-abh05t3:508_3": "Yathāvuttapuggalasantānapariyāpannā dhammā.",
  "tika-abh05t3:508_4": "Te hi bhūmittayapariyāpannatāya “tebhūmakā”ti vuttā.",
  "tika-abh05t3:508_5": "Ye pana pattaniyāmānaṁ santāne pavattā aniyatadhammā,",
  "tika-abh05t3:508_6": "na tesamettha saṅgaho kato.",
  "tika-abh05t3:508_7": "Na hi tehi samannāgamena aniyatatā atthi.",
  "tika-abh05t3:508_8": "Tenevāha “tehi samannāgatopi aniyatoyevā”ti.",
  "tika-abh05t3:508_9": "Imaṁ vohāramattanti iminā niyāmo nāma koci dhammo natthi,",
  "tika-abh05t3:508_10": "upacitasambhāratāya abhisambujjhituṁ bhabbatāva tathā vuccatīti dasseti.",
  "tika-abh05t3:508_11": "Niyatoti vacanassa kāraṇabhāvena vuttoti yojanā.",
  "tika-abh05t3:508_12": "Ubhayassapīti niyato niyāmaṁ okkamatīti vacanadvayassa.",
  "tika-abh05t3:509_0": "Niyatassaniyāmakathāvaṇṇanā niṭṭhitā.",
  "tika-abh05t3:510_0": "8. Asātarāgakathāvaṇṇanā",
  "tika-abh05t3:511_0": "674.Evaṁ pavattamānoti “aho vata me bhaveyyā”ti evaṁ patthanākārena pavattamāno.",
  "tika-abh05t3:511_1": "Aññathāti nandanādiākārena.",
  "tika-abh05t3:512_0": "Asātarāgakathāvaṇṇanā niṭṭhitā.",
  "tika-abh05t3:513_0": "9. Dhammataṇhāabyākatātikathāvaṇṇanā",
  "tika-abh05t3:514_0": "676-680.Gahetvāti etena gahaṇamattameva taṁ,",
  "tika-abh05t3:514_1": "na pana sā tādisī atthīti dasseti.",
  "tika-abh05t3:514_2": "Na hi lokuttarārammaṇā abyākatā vā taṇhā atthīti.",
  "tika-abh05t3:514_3": "Tīhi koṭṭhāsehīti kāmabhavavibhavataṇhākoṭṭhāsehi.",
  "tika-abh05t3:514_4": "Rūpataṇhādibhedā chapi taṇhā.",
  "tika-abh05t3:515_0": "Dhammataṇhāabyākatātikathāvaṇṇanā niṭṭhitā.",
  "tika-abh05t3:516_0": "Terasamavaggavaṇṇanā niṭṭhitā.",
  "tika-abh05t3:517_0": "14. Cuddasamavaggo",
  "tika-abh05t3:518_0": "1. Kusalākusalapaṭisandahanakathāvaṇṇanā",
  "tika-abh05t3:519_0": "686-690. Anantarapaccayabhāvoyevettha paṭisandhānaṁ ghaṭanañcāti āha “anantaraṁ uppādetī”ti.",
  "tika-abh05t3:520_0": "Kusalākusalapaṭisandahanakathāvaṇṇanā niṭṭhitā.",
  "tika-abh05t3:521_0": "2. Saḷāyatanuppattikathāvaṇṇanā",
  "tika-abh05t3:522_0": "691-692.Keci vādinoti kāpile sandhāyāha.",
  "tika-abh05t3:522_1": "Te hi abhibyattavādino vijjamānameva kāraṇe phalaṁ anabhibyattaṁ hutvā ṭhitaṁ pacchā abhibyattiṁ gacchatīti",
  "tika-abh05t3:522_2": "vadantā bījāvatthāya vijjamānāpi rukkhādīnaṁ na aṅkurādayo āvibhavanti,",
  "tika-abh05t3:522_3": "bījamattaṁ āvibhāvaṁ gacchatīti kathenti.",
  "tika-abh05t3:523_0": "Saḷāyatanuppattikathāvaṇṇanā niṭṭhitā.",
  "tika-abh05t3:524_0": "3. Anantarapaccayakathāvaṇṇanā",
  "tika-abh05t3:525_0": "693-697.Anantaruppattiṁ sallakkhentoti cakkhuviññāṇānantaraṁ sotaviññāṇuppattiṁ maññamāno.",
  "tika-abh05t3:525_1": "Sotaviññāṇanti vacaneneva tassa cakkhusannissayatā rūpārammaṇatā ca paṭikkhittā,",
  "tika-abh05t3:525_2": "paṭiññātā ca sotasannissayatā saddārammaṇatā cāti āha “na so cakkhumhi saddārammaṇa”nti.",
  "tika-abh05t3:525_3": "Tattha saddārammaṇanti “sotaviññāṇaṁ icchatī”ti ānetvā sambandhitabbaṁ.",
  "tika-abh05t3:525_4": "Tayidaṁ cakkhuviññāṇassa anantaraṁ sotaviññāṇaṁ uppajjatīti laddhiyā evaṁ ñāyatīti āha “anantarūpaladdhivasena āpannattā”ti.",
  "tika-abh05t3:526_0": "Anantarapaccayakathāvaṇṇanā niṭṭhitā.",
  "tika-abh05t3:527_0": "4. Ariyarūpakathāvaṇṇanā",
  "tika-abh05t3:528_0": "698-699.Sammāvācādīti sammāvācākammantā.",
  "tika-abh05t3:528_1": "Tattha sammāvācā saddasabhāvā,",
  "tika-abh05t3:528_2": "itaro ca kāyaviññattisabhāvo,",
  "tika-abh05t3:528_3": "ubhayampi vā viññattīti adhippāyena rūpantissa laddhi.",
  "tika-abh05t3:529_0": "Ariyarūpakathāvaṇṇanā niṭṭhitā.",
  "tika-abh05t3:530_0": "5. Aññoanusayotikathāvaṇṇanā",
  "tika-abh05t3:531_0": "700-701.Tasmiṁ samayeti kusalābyākatacittakkhaṇe. So hīti pacchimapāṭho.",
  "tika-abh05t3:532_0": "Aññoanusayotikathāvaṇṇanā niṭṭhitā.",
  "tika-abh05t3:533_0": "6. Pariyuṭṭhānaṁcittavippayuttantikathāvaṇṇanā",
  "tika-abh05t3:534_0": "702.Teti rāgādayo. Tasmāti yasmā vipassantassapi rāgādayo uppajjanti, tasmā.",
  "tika-abh05t3:535_0": "Pariyuṭṭhānaṁcittavippayuttantikathāvaṇṇanā niṭṭhitā.",
  "tika-abh05t3:536_0": "7. Pariyāpannakathāvaṇṇanā",
  "tika-abh05t3:537_0": "703-705.Kilesavatthuokāsavasenāti kilesakāmavatthukāmabhūmivasena.",
  "tika-abh05t3:537_1": "Rūpadhātusahagatavasena anusetīti kāmarāgo yathā kāmavitakkasaṅkhātāya kāmadhātuyā saha paccayasamavāye uppajjanāraho,",
  "tika-abh05t3:537_2": "tameva rūpadhātuyāpīti attho.",
  "tika-abh05t3:537_3": "Rāgādikāraṇalābhe uppattiarahatā hi anusayanaṁ.",
  "tika-abh05t3:538_0": "Pariyāpannakathāvaṇṇanā niṭṭhitā.",
  "tika-abh05t3:539_0": "8. Abyākatakathāvaṇṇanā",
  "tika-abh05t3:540_0": "706-608.Sabbathāpīti avipākabhāvenapi sassatādibhāvenapi.",
  "tika-abh05t3:541_0": "Abyākatakathāvaṇṇanā niṭṭhitā.",
  "tika-abh05t3:542_0": "9. Apariyāpannakathāvaṇṇanā",
  "tika-abh05t3:543_0": "709-710.Tasmā diṭṭhi lokiyapariyāpannā na hotīti atthaṁ vadanti,",
  "tika-abh05t3:543_1": "evaṁ sati atippasaṅgo hoti vītadosādivohārabhāvatoti.",
  "tika-abh05t3:543_2": "Tato aññathā atthaṁ vadanto “rūpadiṭṭhiyā”tiādimāha.",
  "tika-abh05t3:543_3": "Tattha ādi-saddena arūpadiṭṭhiādiṁ saṅgaṇhāti.",
  "tika-abh05t3:543_4": "Paravādiadhippāyavasena ayamatthavibhāvanāti āha “yadi ca pariyāpannā siyā”ti.",
  "tika-abh05t3:543_5": "Tathā ca satīti diṭṭhiyā kāmadhātupariyāpannatte satīti attho.",
  "tika-abh05t3:543_6": "Tasmāti “vītadiṭṭhiko”ti evaṁ vohārābhāvato.",
  "tika-abh05t3:543_7": "Na hi sā tassa avigatā diṭṭhi,",
  "tika-abh05t3:543_8": "yato so vītadiṭṭhikoti na vuccati.",
  "tika-abh05t3:543_9": "Yenāti kāmadiṭṭhibhāvena.",
  "tika-abh05t3:544_0": "Apariyāpannakathāvaṇṇanā niṭṭhitā.",
  "tika-abh05t3:545_0": "Cuddasamavaggavaṇṇanā niṭṭhitā.",
  "tika-abh05t3:546_0": "15. Pannarasamavaggo",
  "tika-abh05t3:547_0": "1. Paccayatākathāvaṇṇanā",
  "tika-abh05t3:548_0": "711-717.Vavatthitoti asaṁkiṇṇo.",
  "tika-abh05t3:548_1": "Yo hi dhammo yena paccayabhāvena paccayo hoti,",
  "tika-abh05t3:548_2": "tassa tato aññenapi paccayabhāve sati paccayatā saṁkiṇṇā nāma bhaveyya.",
  "tika-abh05t3:548_3": "Viruddhāsambhavīnaṁ viya tabbidhurānaṁ paccayabhāvānaṁ sahabhāvaṁ paṭikkhipati.",
  "tika-abh05t3:549_0": "Paccayatākathāvaṇṇanā niṭṭhitā.",
  "tika-abh05t3:550_0": "2. Aññamaññapaccayakathāvaṇṇanā",
  "tika-abh05t3:551_0": "718-719.Sahajātāti vuttattā na saṅkhārapaccayā ca avijjāti vuttattāti adhippāyo.",
  "tika-abh05t3:551_1": "Anantarādināpi hi saṅkhārā avijjāya paccayā hontiyeva.",
  "tika-abh05t3:551_2": "Aññamaññānantaraṁ avatvā avigatānantaraṁ sampayuttassa vacanaṁ kamabhedo,",
  "tika-abh05t3:551_3": "atthiggahaṇeneva gahito atthipaccayabhūtoyeva dhammo nissayapaccayo hotīti.",
  "tika-abh05t3:551_4": "Asādhāraṇatāyāti padantarāsādhāraṇatāya.",
  "tika-abh05t3:551_5": "Tenāha “vakkhati hī”tiādi.",
  "tika-abh05t3:552_0": "Aññamaññapaccayakathāvaṇṇanā niṭṭhitā.",
  "tika-abh05t3:553_0": "9. Tatiyasaññāvedayitakathāvaṇṇanā",
  "tika-abh05t3:554_0": "732.",
  "tika-abh05t3:554_1": "Yadipi sesaṁ nāma gahitato aññaṁ,",
  "tika-abh05t3:554_2": "tathāpi pakaraṇaparicchinnamevettha taṁ gayhatīti dassento “yesaṁ…pe…",
  "tika-abh05t3:554_3": "adhippāyo”ti vatvā puna anavasesameva saṅgaṇhanto “asaññasattānampicā”tiādimāha.",
  "tika-abh05t3:554_4": "Tattha sabbasatte sandhāyāti adhippāyoti yojanā.",
  "tika-abh05t3:554_5": "Pāṇisamphassāpi kamantītiādikaṁ sarīrapakatīti sambandho.",
  "tika-abh05t3:555_0": "733-734.",
  "tika-abh05t3:555_1": "Pañcahi viññāṇehi na cavati,",
  "tika-abh05t3:555_2": "na upapajjatīti vādaṁ paravādī nānujānātīti āha “sutta…pe…",
  "tika-abh05t3:555_3": "vattabba”nti.",
  "tika-abh05t3:556_0": "Tatiyasaññāvedayitakathāvaṇṇanā niṭṭhitā.",
  "tika-abh05t3:557_0": "10. Asaññasattupikākathāvaṇṇanā",
  "tika-abh05t3:558_0": "735.",
  "tika-abh05t3:558_1": "Yathā vitakkavicārapītisukhavirāgavasena pavattā samāpatti vitakkādirahitā hoti,",
  "tika-abh05t3:558_2": "evaṁ saññāvirāgavasena pavattāpi saññārahitāva siyāti tassa laddhīti dassento āha “sāpi asaññitā…pe…",
  "tika-abh05t3:558_3": "dassetī”ti.",
  "tika-abh05t3:559_0": "736.",
  "tika-abh05t3:559_1": "Yadi catutthajjhānasamāpatti kathaṁ asaññasamāpattīti codanaṁ sandhāyāha “saññāvirāgavasena samāpannattā asaññitā,",
  "tika-abh05t3:559_2": "na saññāya abhāvato”ti.",
  "tika-abh05t3:560_0": "Asaññasattupikākathāvaṇṇanā niṭṭhitā.",
  "tika-abh05t3:561_0": "11. Kammūpacayakathāvaṇṇanā",
  "tika-abh05t3:562_0": "738-739.",
  "tika-abh05t3:562_1": "“Kammūpacayo kammena sahajāto”ti puṭṭho sampayuttasahajātataṁ sandhāya paṭikkhipati,",
  "tika-abh05t3:562_2": "vippayuttasahajātataṁ sandhāya paṭijānātīti.",
  "tika-abh05t3:562_3": "Vippayuttassapi hi atthi sahajātatā cittasamuṭṭhānarūpassa viyāti adhippāyo.",
  "tika-abh05t3:563_0": "741.Tiṇṇanti kammakammūpacayakammavipākānaṁ.",
  "tika-abh05t3:564_0": "Kammūpacayakathāvaṇṇanā niṭṭhitā.",
  "tika-abh05t3:565_0": "Pannarasamavaggavaṇṇanā niṭṭhitā.",
  "tika-abh05t3:566_0": "Tatiyo paṇṇāsako samatto.",
  "tika-abh05t3:567_0": "16. Soḷasamavaggo",
  "tika-abh05t3:568_0": "3. Sukhānuppadānakathāvaṇṇanā",
  "tika-abh05t3:569_0": "747-748.Na tassāti yassa taṁ anuppadissati, na tassa.",
  "tika-abh05t3:569_1": "Yo hi anuppadeti,",
  "tika-abh05t3:569_2": "yassa ca anuppadeti,",
  "tika-abh05t3:569_3": "tadubhayavinimuttā idha pareti adhippetā.",
  "tika-abh05t3:570_0": "Sukhānuppadānakathāvaṇṇanā niṭṭhitā.",
  "tika-abh05t3:571_0": "4. Adhigayhamanasikārakathāvaṇṇanā",
  "tika-abh05t3:572_0": "749-753.Taṁcittatāyāti ettha manasikaronto yadi sabbasaṅkhāre ekato manasi karoti,",
  "tika-abh05t3:572_1": "yena cittena manasi karoti,",
  "tika-abh05t3:572_2": "sabbasaṅkhārantogadhattā tasmiṁyeva khaṇe taṁ cittaṁ manasi kātabbaṁ etassāti taṁcittatā nāma doso āpajjatīti",
  "tika-abh05t3:572_3": "dassento āha “tadeva ārammaṇabhūta”ntiādi.",
  "tika-abh05t3:572_4": "Etena tasseva tena manasikaraṇāsambhavamāha,",
  "tika-abh05t3:572_5": "taṁ vātiādinā pana sasaṁvedanāvādāpattinti ayametesaṁ viseso.",
  "tika-abh05t3:573_0": "Adhigayhamanasikārakathāvaṇṇanā niṭṭhitā.",
  "tika-abh05t3:574_0": "Soḷasamavaggavaṇṇanā niṭṭhitā.",
  "tika-abh05t3:575_0": "17. Sattarasamavaggo",
  "tika-abh05t3:576_0": "1. Atthiarahatopuññūpacayakathāvaṇṇanā",
  "tika-abh05t3:577_0": "776-779.Kiriyacittaṁabyākataṁ anādiyitvāti “kiriyacittaṁ abyākata”nti aggahetvā,",
  "tika-abh05t3:577_1": "dānādipavattanena dānamayādipuññattena ca gahetvāti attho.",
  "tika-abh05t3:578_0": "Atthiarahatopuññūpacayakathāvaṇṇanā niṭṭhitā.",
  "tika-abh05t3:579_0": "2. Natthiarahatoakālamaccūtikathāvaṇṇanā",
  "tika-abh05t3:580_0": "780.Aladdhavipākavārānanti vipākadānaṁ pati aladdhokāsānaṁ.",
  "tika-abh05t3:580_1": "Byantībhāvanti vigatantataṁ,",
  "tika-abh05t3:580_2": "vigamaṁ avipākanti attho.",
  "tika-abh05t3:581_0": "781.Tato paranti byatirekena atthasiddhi,",
  "tika-abh05t3:581_1": "na kevalena anvayenāti āha “tāva na kamati,",
  "tika-abh05t3:581_2": "tato paraṁ kamatīti laddhiyā paṭikkhipatī”ti.",
  "tika-abh05t3:581_3": "Tattha tato paranti pubbe katassa kammassa parikkhayagamanato paraṁ.",
  "tika-abh05t3:581_4": "Natthi pāṇātipāto pāṇātipātalakkhaṇābhāvatoti adhippāyo.",
  "tika-abh05t3:581_5": "Tameva lakkhaṇābhāvaṁ dassetuṁ “pāṇopāṇasaññitā”tiādi vuttaṁ.",
  "tika-abh05t3:581_6": "Tattha na tenāti yo parena upakkamo kato,",
  "tika-abh05t3:581_7": "tena upakkamena na mato,",
  "tika-abh05t3:581_8": "dhammatāmaraṇeneva matoti dubbiññeyyaṁ avisesavidūhi,",
  "tika-abh05t3:581_9": "dubbiññeyyaṁ vā hotu suviññeyyaṁ vā,",
  "tika-abh05t3:581_10": "aṅgapāripūriyāva pāṇātipāto.",
  "tika-abh05t3:582_0": "Natthiarahatoakālamaccūtikathāvaṇṇanā niṭṭhitā.",
  "tika-abh05t3:583_0": "3. Sabbamidaṁkammatotikathāvaṇṇanā",
  "tika-abh05t3:584_0": "784.Abījatoti sabbena sabbaṁ abījato aññabījato ca. Tanti deyyadhammaṁ, gilānapaccayanti attho.",
  "tika-abh05t3:585_0": "Sabbamidaṁkammatotikathāvaṇṇanā niṭṭhitā.",
  "tika-abh05t3:586_0": "4. Indriyabaddhakathāvaṇṇanā",
  "tika-abh05t3:587_0": "788.Vināpi aniccaṭṭhenāti aniccaṭṭhaṁ ṭhapetvāpi aṭṭhapetvāpīti attho,",
  "tika-abh05t3:587_1": "na aniccaṭṭhavirahenāti.",
  "tika-abh05t3:587_2": "Na hi aniccaṭṭhavirahitaṁ anindriyabaddhaṁ atthi.",
  "tika-abh05t3:588_0": "Indriyabaddhakathāvaṇṇanā niṭṭhitā.",
  "tika-abh05t3:589_0": "7. Navattabbaṁsaṅghodakkhiṇaṁvisodhetītikathāvaṇṇanā",
  "tika-abh05t3:590_0": "793-794.Appaṭiggahaṇatoti paṭiggāhakattābhāvato.",
  "tika-abh05t3:591_0": "Navattabbaṁsaṅghodakkhiṇaṁvisodhetītikathāvaṇṇanā niṭṭhitā.",
  "tika-abh05t3:592_0": "11. Dakkhiṇāvisuddhikathāvaṇṇanā",
  "tika-abh05t3:593_0": "800-801.Paṭiggāhakanirapekkhāti paṭiggāhakassa guṇavisesanirapekkhā,",
  "tika-abh05t3:593_1": "tassa dakkhiṇeyyabhāvena vināti attho.",
  "tika-abh05t3:593_2": "Tenāha “paṭiggāhakenapaccayabhūtena vinā”ti.",
  "tika-abh05t3:593_3": "Saccametanti laddhikittanena vuttabhāvameva paṭijānāti.",
  "tika-abh05t3:593_4": "Paṭiggāhakassa vipākanibbattanaṁ dānacetanāya mahāphalatā.",
  "tika-abh05t3:593_5": "Paccayabhāvoyeva hi tassa,",
  "tika-abh05t3:593_6": "na tassā kāraṇattaṁ.",
  "tika-abh05t3:593_7": "Tenāha “dānacetanānibbattanena yadi bhaveyyā”tiādi.",
  "tika-abh05t3:594_0": "Dakkhiṇāvisuddhikathāvaṇṇanā niṭṭhitā.",
  "tika-abh05t3:595_0": "Sattarasamavaggavaṇṇanā niṭṭhitā.",
  "tika-abh05t3:596_0": "18. Aṭṭhārasamavaggo",
  "tika-abh05t3:597_0": "1. Manussalokakathāvaṇṇanā",
  "tika-abh05t3:598_0": "802-803.Gahaṇanti micchāgahaṇaṁ.",
  "tika-abh05t3:599_0": "Manussalokakathāvaṇṇanā niṭṭhitā.",
  "tika-abh05t3:600_0": "2. Dhammadesanākathāvaṇṇanā",
  "tika-abh05t3:601_0": "804-806.Tassa ca nimmitabuddhassa desanaṁ sampaṭicchitvā āyasmatā ānandena sayameva ca desito.",
  "tika-abh05t3:602_0": "Dhammadesanākathāvaṇṇanā niṭṭhitā.",
  "tika-abh05t3:603_0": "6. Jhānasaṅkantikathāvaṇṇanā",
  "tika-abh05t3:604_0": "813-816.",
  "tika-abh05t3:604_1": "Vitakkavicāresu virattacittatā tattha ādīnavamanasikāro,",
  "tika-abh05t3:604_2": "tadākāro ca dutiyajjhānūpacāroti āha “vitakkavicārā ādīnavato manasi kātabbā,",
  "tika-abh05t3:604_3": "tato dutiyajjhānena bhavitabba”nti.",
  "tika-abh05t3:605_0": "Jhānasaṅkantikathāvaṇṇanā niṭṭhitā.",
  "tika-abh05t3:606_0": "7. Jhānantarikakathāvaṇṇanā",
  "tika-abh05t3:607_0": "817-819.",
  "tika-abh05t3:607_1": "Na paṭhamajjhānaṁ vitakkābhāvato,",
  "tika-abh05t3:607_2": "nāpi dutiyajjhānaṁ vicārasabbhāvatoti jhānametaṁ na hotīti dassento āha “paṭhamajjhānādīsu aññatarabhāvābhāvato na jhāna”nti.",
  "tika-abh05t3:608_0": "Jhānantarikakathāvaṇṇanā niṭṭhitā.",
  "tika-abh05t3:609_0": "9. Cakkhunārūpaṁpassatītikathāvaṇṇanā",
  "tika-abh05t3:610_0": "826-827.",
  "tika-abh05t3:610_1": "“Cakkhunā rūpaṁ disvā”ti iminā cakkhuviññāṇena paṭijānanassa aggahaṇe aruciṁ sūcento āha “manoviññāṇapaṭijānanaṁ kira sandhāyā”ti.",
  "tika-abh05t3:610_2": "Tenevāha “manoviññāṇapaṭijānanaṁ panā”tiādi.",
  "tika-abh05t3:610_3": "Tasmāti manoviññāṇapaṭijānanasseva adhippetattāti attho.",
  "tika-abh05t3:610_4": "Evaṁ santeti yadi rūpena rūpaṁ paṭivijānāti,",
  "tika-abh05t3:610_5": "rūpaṁ paṭivijānantampi manoviññāṇaṁ rūpavijānanaṁ hoti,",
  "tika-abh05t3:610_6": "na rūpadassananti āha “manoviññāṇapaṭijānanaṁ pana rūpadassanaṁ kathaṁ hotī”ti.",
  "tika-abh05t3:611_0": "Cakkhunārūpaṁpassatītikathāvaṇṇanā niṭṭhitā.",
  "tika-abh05t3:612_0": "Aṭṭhārasamavaggavaṇṇanā niṭṭhitā.",
  "tika-abh05t3:613_0": "19. Ekūnavīsatimavaggo",
  "tika-abh05t3:614_0": "1. Kilesapajahanakathāvaṇṇanā",
  "tika-abh05t3:615_0": "828-831.Te panāti ye ariyamaggena pahīnā kilesā, te pana.",
  "tika-abh05t3:615_1": "Kāmañcettha maggena pahātabbakilesā maggabhāvanāya asati uppajjanārahā khaṇattayaṁ na āgatāti ca anāgatā nāma siyuṁ,",
  "tika-abh05t3:615_2": "yasmā pana te na uppajjissanti,",
  "tika-abh05t3:615_3": "tasmā tathā na vuccantīti daṭṭhabbaṁ.",
  "tika-abh05t3:615_4": "Tenevāha “nāpi bhavissantī”ti.",
  "tika-abh05t3:616_0": "Kilesapajahanakathāvaṇṇanā niṭṭhitā.",
  "tika-abh05t3:617_0": "2. Suññatakathāvaṇṇanā",
  "tika-abh05t3:618_0": "832.",
  "tika-abh05t3:618_1": "Yena avasavattanaṭṭhena paraparikappito natthi etesaṁ attano visayanti anattāti vuccanti sabhāvadhammā,",
  "tika-abh05t3:618_2": "svāyaṁ anattatāti āha “avasavattanākāro anattatā”ti.",
  "tika-abh05t3:618_3": "Sā panāyaṁ yasmā atthato asārakatāva hoti,",
  "tika-abh05t3:618_4": "tasmā tadekadesena taṁ dassetuṁ “atthato jarāmaraṇamevā”ti āha.",
  "tika-abh05t3:618_5": "Evaṁ sati lakkhaṇasaṅkaro siyā,",
  "tika-abh05t3:618_6": "tesaṁ panidaṁ adhippāyakittananti daṭṭhabbaṁ.",
  "tika-abh05t3:618_7": "Arūpadhammānaṁ avasavattanākāratāya eva hi anattalakkhaṇassa saṅkhārakkhandhapariyāpannatā.",
  "tika-abh05t3:619_0": "Suññatakathāvaṇṇanā niṭṭhitā.",
  "tika-abh05t3:620_0": "3. Sāmaññaphalakathāvaṇṇanā",
  "tika-abh05t3:621_0": "835-836.Pattidhammanti heṭṭhā vuttaṁ samannāgamamāha.",
  "tika-abh05t3:622_0": "Sāmaññaphalakathāvaṇṇanā niṭṭhitā.",
  "tika-abh05t3:623_0": "5. Tathatākathāvaṇṇanā",
  "tika-abh05t3:624_0": "841-843.Rūpādīnaṁ sabhāvatāti etena rūpādayo eva sabhāvatāti imamatthaṁ paṭikkhipati.",
  "tika-abh05t3:624_1": "Yato taṁ paravādī rūpādīsu apariyāpannaṁ icchati.",
  "tika-abh05t3:624_2": "Tenāha “bhāvaṁ hesa tathatāti vadati,",
  "tika-abh05t3:624_3": "na bhāvayoga”nti.",
  "tika-abh05t3:624_4": "Tattha bhāvanti dhammamattaṁ,",
  "tika-abh05t3:624_5": "pakatīti attho “jātidhamma”ntiādīsu viya.",
  "tika-abh05t3:624_6": "Rūpādīnañhi ruppanādipakati tathā asaṅkhatāti ca paravādino laddhi.",
  "tika-abh05t3:624_7": "Tena vuttaṁ “na bhāvayoga”nti.",
  "tika-abh05t3:624_8": "Yena hi bhāvo sabhāvadhammo yujjati,",
  "tika-abh05t3:624_9": "ekībhāvameva gacchati,",
  "tika-abh05t3:624_10": "taṁ ruppanādilakkhaṇaṁ bhāvayogo.",
  "tika-abh05t3:624_11": "Taṁ pana rūpādito anaññaṁ,",
  "tika-abh05t3:624_12": "tato eva saṅkhataṁ,",
  "tika-abh05t3:624_13": "aviparītaṭṭhena pana “tatha”nti vuccati.",
  "tika-abh05t3:625_0": "Tathatākathāvaṇṇanā niṭṭhitā.",
  "tika-abh05t3:626_0": "6. Kusalakathāvaṇṇanā",
  "tika-abh05t3:627_0": "844-846.",
  "tika-abh05t3:627_1": "Anavajjabhāvamatteneva kusalanti yojanā.",
  "tika-abh05t3:627_2": "Tasmāti yasmā avajjarahitaṁ anavajjaṁ,",
  "tika-abh05t3:627_3": "anavajjabhāvamatteneva ca kusalaṁ,",
  "tika-abh05t3:627_4": "tasmā nibbānaṁ kusalanti.",
  "tika-abh05t3:628_0": "Kusalakathāvaṇṇanā niṭṭhitā.",
  "tika-abh05t3:629_0": "7. Accantaniyāmakathāvaṇṇanā",
  "tika-abh05t3:630_0": "847.",
  "tika-abh05t3:630_1": "Yaṁ “ekavāraṁ nimuggo tathā nimuggova hoti,",
  "tika-abh05t3:630_2": "etassa puna bhavato vuṭṭhānaṁ nāma natthī”ti aṭṭhakathāyaṁ āgataṁ,",
  "tika-abh05t3:630_3": "so pana ācariyavādo,",
  "tika-abh05t3:630_4": "na aṭṭhakathānayoti dassento “tāya jātiyā…pe…",
  "tika-abh05t3:630_5": "maññamāno”ti āha.",
  "tika-abh05t3:630_6": "Tattha tāya jātiyāti yassaṁ jātiyaṁ puggalo kammāvaraṇādiāvaraṇehi samannāgato hoti,",
  "tika-abh05t3:630_7": "tāya jātiyā.",
  "tika-abh05t3:630_8": "Saṁsārakhāṇukabhāvo vassabhaññādīnaṁ viya makkhaliādīnaṁ viya ca daṭṭhabbo.",
  "tika-abh05t3:630_9": "So ca ahetukādimicchādassanassa phalabhāveneva veditabbo,",
  "tika-abh05t3:630_10": "na accantaniyāmassa nāma kassaci atthibhāvato.",
  "tika-abh05t3:630_11": "Yathā hi vimuccantassa koci niyāmo nāma natthi ṭhapetvā maggena bhavaparicchedaṁ,",
  "tika-abh05t3:630_12": "evaṁ avimuccantassapi koci saṁsāraniyāmo nāma natthi.",
  "tika-abh05t3:630_13": "Tādisassa pana micchādassanassa balavabhāve aparimitakappaparicchede cirataraṁ saṁsārappabandho hoti,",
  "tika-abh05t3:630_14": "apāyūpapatti ca yattha saṁsārakhāṇusamaññā.",
  "tika-abh05t3:631_0": "Yaṁ paneke vadanti “attheva accantaṁ saṁsaritā anantattā sattanikāyassā”ti,",
  "tika-abh05t3:631_1": "tampi apuññabahulaṁ sattasantānaṁ sandhāya vuttaṁ siyā.",
  "tika-abh05t3:631_2": "Na hi mātughātakādīnaṁ tenattabhāvena sammattaniyāmokkamanantarāyabhūto micchattaniyāmo viya sattānaṁ vimuttantarāyakaro saṁsāraniyāmo nāma natthi.",
  "tika-abh05t3:631_3": "Yāva pana na maggaphalassa upanissayo upalabbhati,",
  "tika-abh05t3:631_4": "tāva saṁsāro aparicchinno.",
  "tika-abh05t3:631_5": "Yadā ca so upaladdho,",
  "tika-abh05t3:631_6": "tadā so paricchinno evāti daṭṭhabbaṁ.",
  "tika-abh05t3:632_0": "Yathā niyatasammādassanaṁ,",
  "tika-abh05t3:632_1": "evaṁ niyatamicchādassanenapi savisaye ekaṁsagāhavasena ukkaṁsagatena bhavitabbanti tena samannāgatassa",
  "tika-abh05t3:632_2": "puggalassa sati accantaniyāme kathaṁ tasmiṁ abhinivesavisaye anekaṁsagāho uppajjeyya,",
  "tika-abh05t3:632_3": "abhinivesantaraṁ vā viruddhaṁ yadi uppajjeyya,",
  "tika-abh05t3:632_4": "accantaniyāmo eva na siyāti pāḷiyaṁ vicikicchuppattiniyāmantaruppatticodanā katā.",
  "tika-abh05t3:632_5": "Na hi vicikicchā viya sammattaniyatapuggalānaṁ yathākkamaṁ micchattasammattaniyatapuggalānaṁ sammattamicchattaniyatā dhammā kadācipi uppajjanti,",
  "tika-abh05t3:632_6": "aviruddhaṁ pana niyāmantarameva hotīti ānantarikantaraṁ viya micchādassanantaraṁ samānajātikaṁ na nivattetīti",
  "tika-abh05t3:632_7": "viruddhaṁyeva dassetuṁ pāḷiyaṁ vicikicchā viya sassatucchedadiṭṭhiyo eva uddhaṭā.",
  "tika-abh05t3:632_8": "Evamettha vicikicchuppattiniyāmantaruppattīnaṁ niyāmantaruppattinivattakabhāvo veditabbo,",
  "tika-abh05t3:632_9": "accantaniyāmo ca nivattissatīti ca viruddhametanti pana “vicāretvāva gahetabbā”ti vuttaṁ siyā.",
  "tika-abh05t3:633_0": "Accantaniyāmakathāvaṇṇanā niṭṭhitā.",
  "tika-abh05t3:634_0": "8. Indriyakathāvaṇṇanā",
  "tika-abh05t3:635_0": "853-856.",
  "tika-abh05t3:635_1": "Yathā lokuttarā saddhādayo eva saddhindriyādīni,",
  "tika-abh05t3:635_2": "evaṁ lokiyāpi. Kasmā ?",
  "tika-abh05t3:635_3": "Tatthāpi adhimokkhalakkhaṇādinā indaṭṭhasabbhāvato.",
  "tika-abh05t3:635_4": "Saddheyyādivatthūsu saddahanādimattameva hi tanti imamatthaṁ dassento āha “lokuttarānaṁ…pe…",
  "tika-abh05t3:635_5": "daṭṭhabbo”ti.",
  "tika-abh05t3:636_0": "Indriyakathāvaṇṇanā niṭṭhitā.",
  "tika-abh05t3:637_0": "Ekūnavīsatimavaggavaṇṇanā niṭṭhitā.",
  "tika-abh05t3:638_0": "20. Vīsatimavaggo",
  "tika-abh05t3:639_0": "2. Ñāṇakathāvaṇṇanā",
  "tika-abh05t3:640_0": "863-865.",
  "tika-abh05t3:640_1": "Kāmaṁ pubbabhāgepi attheva dukkhapariññā,",
  "tika-abh05t3:640_2": "atthasādhikā pana sā maggakkhaṇikā evāti ukkaṁsagataṁ dukkhapariññaṁ sandhāya avadhārento āha “dukkhaṁ…pe…",
  "tika-abh05t3:640_3": "maggañāṇameva dīpetī”ti.",
  "tika-abh05t3:640_4": "Taṁ pana avadhāraṇaṁ na ñāṇantaranivattanaṁ,",
  "tika-abh05t3:640_5": "atha kho ñāṇantarassa yathādhigatakiccanivattanaṁ daṭṭhabbaṁ.",
  "tika-abh05t3:640_6": "Tenāha “na tasseva ñāṇabhāva”ntiādi.",
  "tika-abh05t3:641_0": "Ñāṇakathāvaṇṇanā niṭṭhitā.",
  "tika-abh05t3:642_0": "3. Nirayapālakathāvaṇṇanā",
  "tika-abh05t3:643_0": "866-868.",
  "tika-abh05t3:643_1": "Nerayike niraye pālenti,",
  "tika-abh05t3:643_2": "tato niggantuṁ appadānavasena rakkhantīti nirayapālā.",
  "tika-abh05t3:643_3": "Nirayapālatāya vā nerayikānaṁ narakadukkhena pariyonaddhāya alaṁ samatthāti nirayapālā.",
  "tika-abh05t3:643_4": "Kiṁ panete nirayapālā nerayikā,",
  "tika-abh05t3:643_5": "udāhu anerayikāti.",
  "tika-abh05t3:643_6": "Kiñcettha –",
  "tika-abh05t3:643_7": "yadi tāva nerayikā,",
  "tika-abh05t3:643_8": "nirayasaṁvattaniyena kammena nibbattāti sayampi nirayadukkhaṁ paccanubhaveyyuṁ,",
  "tika-abh05t3:643_9": "tathā sati aññesaṁ nerayikānaṁ yātanāya asamatthā siyuṁ,",
  "tika-abh05t3:643_10": "“ime nerayikā,",
  "tika-abh05t3:643_11": "ime nirayapālā”ti vavatthānañca na siyā.",
  "tika-abh05t3:643_12": "Ye ca ye yātenti,",
  "tika-abh05t3:643_13": "tehi samānarūpabalappamāṇehi itaresaṁ bhayasantāsā na siyuṁ.",
  "tika-abh05t3:643_14": "Atha anerayikā,",
  "tika-abh05t3:643_15": "tesaṁ tattha kathaṁ sambhavoti? Vuccate –",
  "tika-abh05t3:643_16": "anerayikā nirayapālā anirayagatisaṁvattaniyakammanibbattā.",
  "tika-abh05t3:643_17": "Nirayūpapattisaṁvattaniyakammato hi aññeneva kammunā te nibbattanti rakkhasajātikattā.",
  "tika-abh05t3:643_18": "Tathā hi vadanti –",
  "tika-abh05t3:644_0": "“Kodhanā kurūrakammantā, pāpābhirucino tathā;",
  "tika-abh05t3:645_0": "Dukkhitesu ca nandanti, jāyanti yamarakkhasā”ti.",
  "tika-abh05t3:646_0": "Tattha yadeke vadanti “yātanādukkhassa appaṭisaṁvedanato,",
  "tika-abh05t3:646_1": "aññathā puna aññamaññaṁ yāteyyu”nti ca evamādi,",
  "tika-abh05t3:646_2": "tayidaṁ ākāsaromaṭṭhanaṁ nirayapālānaṁ nerayikabhāvasseva abhāvato.",
  "tika-abh05t3:646_3": "Ye pana vadeyyuṁ –",
  "tika-abh05t3:646_4": "yadipi anerayikā nirayapālā,",
  "tika-abh05t3:646_5": "ayomayāya pana ādittāya sampajjalitāya sajotibhūtāya nirayabhūmiyā parivattamānā kathaṁ nāma dukkhaṁ nānubhavantīti?",
  "tika-abh05t3:646_6": "Kammānubhāvato.",
  "tika-abh05t3:646_7": "Yathā hi iddhimanto cetovasippattā mahāmoggallānādayo nerayike anukampantā iddhibalena nirayabhūmiṁ upagatā tattha dāhadukkhena na bādhīyanti,",
  "tika-abh05t3:646_8": "evaṁ sampadamidaṁ daṭṭhabbaṁ.",
  "tika-abh05t3:647_0": "Taṁ iddhivisayassa acinteyyabhāvatoti ce?",
  "tika-abh05t3:647_1": "Idampi taṁsamānaṁ kammavipākassa acinteyyabhāvato.",
  "tika-abh05t3:647_2": "Tathārūpena hi kammunā te nibbattā yathā nirayadukkhena abādhitā eva hutvā nerayike yātenti,",
  "tika-abh05t3:647_3": "na cettakena bāhiravisayābhāvo vijjati iṭṭhāniṭṭhatāya paccekaṁ dvārapurisesu vibhattasabhāvattā.",
  "tika-abh05t3:647_4": "Tathā hi ekaccassa dvārassa purisassa iṭṭhaṁ ekaccassa aniṭṭhaṁ,",
  "tika-abh05t3:647_5": "ekaccassa ca aniṭṭhaṁ ekaccassa iṭṭhaṁ hoti.",
  "tika-abh05t3:647_6": "Evañca katvā yadeke vadanti “natthi kammavasena tejasā parūpatāpana”ntiādi,",
  "tika-abh05t3:647_7": "tadapāhataṁ hoti.",
  "tika-abh05t3:647_8": "Yaṁ pana vadanti “anerayikānaṁ tesaṁ kathaṁ tattha sambhavo”ti nerayikānaṁ yātakabhāvato.",
  "tika-abh05t3:647_9": "Nerayikasattayātanāyoggañhi attabhāvaṁ nibbattentaṁ kammaṁ tādisanikantivināmitaṁ nirayaṭṭhāneyeva nibbatteti.",
  "tika-abh05t3:647_10": "Te ca nerayikehi adhikatarabalārohapariṇāhā ativiya bhayānakasantāsakurūratarapayogā ca honti.",
  "tika-abh05t3:647_11": "Eteneva tattha kākasunakhādīnampi nibbatti saṁvaṇṇitāti daṭṭhabbaṁ.",
  "tika-abh05t3:648_0": "Kathamaññagatikehi aññagatikabādhananti ca na vattabbaṁ aññatthāpi tathā dassanato.",
  "tika-abh05t3:648_1": "Yaṁ paneke vadanti “asattasabhāvā nirayapālā nirayasunakhādayo cā”ti,",
  "tika-abh05t3:648_2": "taṁ tesaṁ matimattaṁ aññattha tathā adassanato.",
  "tika-abh05t3:648_3": "Na hi kāci atthi tādisī dhammappavatti,",
  "tika-abh05t3:648_4": "yā asattasabhāvā,",
  "tika-abh05t3:648_5": "sampatisattehi appayojitā ca atthakiccaṁ sādhentī diṭṭhapubbā.",
  "tika-abh05t3:648_6": "Petānaṁ pānīyanivārakānaṁ daṇḍādihatthapurisānampi asattabhāve visesakāraṇaṁ natthi.",
  "tika-abh05t3:648_7": "Supinūpaghātopi atthakiccasamatthatāya appamāṇaṁ dassanādimattenapi tadatthasiddhito.",
  "tika-abh05t3:648_8": "Tathā hi supine āhārūpabhogādinā na atthasiddhi atthi,",
  "tika-abh05t3:648_9": "nimmānarūpaṁ panettha laddhaparihāraṁ iddhivisayassa acinteyyabhāvato.",
  "tika-abh05t3:648_10": "Idhāpi kammavipākassa acinteyyabhāvatoti ce? Taṁ na,",
  "tika-abh05t3:648_11": "asiddhattā.",
  "tika-abh05t3:648_12": "Nerayikānaṁ kammavipāko nirayapālāti asiddhametaṁ,",
  "tika-abh05t3:648_13": "vuttanayena pana nesaṁ sattabhāvo eva siddho.",
  "tika-abh05t3:648_14": "Sakkā hi vattuṁ sattasaṅkhātā nirayapālasaññitā dhammappavatti sābhisandhikā parūpaghāti atthakiccasabbhāvato ojāhārādirakkhasasantati viyāti.",
  "tika-abh05t3:648_15": "Abhisandhipubbakatā cettha na sakkā paṭikkhipituṁ tathā tathā abhisandhiyā yātanato,",
  "tika-abh05t3:648_16": "tato eva na saṅghāṭapabbatādīhi anekantikatā.",
  "tika-abh05t3:648_17": "Ye pana vadanti “bhūtavisesā eva te vaṇṇasaṇṭhānādivisesavanto bheravākārā narakapālāti samaññaṁ labhantī”ti,",
  "tika-abh05t3:648_18": "tadasiddhaṁ.",
  "tika-abh05t3:648_19": "Ujukameva pāḷiyaṁ “atthi niraye nirayapālā”ti vādassa patiṭṭhāpitattā.",
  "tika-abh05t3:649_0": "Apica yathā ariyavinaye narakapālānaṁ bhūtamattatā asiddhā,",
  "tika-abh05t3:649_1": "tathā paññattimattavādinopi tesaṁ bhūtamattatā asiddhāva.",
  "tika-abh05t3:649_2": "Na hi tassa bhūtāni nāma santi.",
  "tika-abh05t3:649_3": "Yadi paramatthaṁ gahetvā voharati,",
  "tika-abh05t3:649_4": "atha kasmā vedanādike eva paṭikkhipatīti?",
  "tika-abh05t3:649_5": "Tiṭṭhatesā anavaṭṭhitatakkānaṁ appahīnasammohavipallāsānaṁ vādavīmaṁsā,",
  "tika-abh05t3:649_6": "evaṁ attheva nirayapālāti niṭṭhamettha gantabbaṁ.",
  "tika-abh05t3:649_7": "Sati ca nesaṁ sabbhāve,",
  "tika-abh05t3:649_8": "asatipi bāhire visaye narake viya desādiniyamo hotīti vādo na sijjhati evāti daṭṭhabbaṁ.",
  "tika-abh05t3:650_0": "Nirayapālakathāvaṇṇanā niṭṭhitā.",
  "tika-abh05t3:651_0": "4. Tiracchānakathāvaṇṇanā",
  "tika-abh05t3:652_0": "869-871.Tassāti erāvaṇanāmakassa devaputtassa.",
  "tika-abh05t3:652_1": "Tahiṁ kīḷanakāle hatthivaṇṇena vikubbanaṁ sandhāya “hatthināgassā”ti vuttaṁ.",
  "tika-abh05t3:652_2": "Dibbayānassāti etthāpi eseva nayo.",
  "tika-abh05t3:652_3": "Na hi ekantasukhappaccayaṭṭhāne sagge dukkhādhiṭṭhānassa akusalakammasamuṭṭhānassa attabhāvassa sambhavo yutto.",
  "tika-abh05t3:652_4": "Tenāha “na tiracchānagatassā”ti.",
  "tika-abh05t3:653_0": "Tiracchānakathāvaṇṇanā niṭṭhitā.",
  "tika-abh05t3:654_0": "6. Ñāṇakathāvaṇṇanā",
  "tika-abh05t3:655_0": "876-877.",
  "tika-abh05t3:655_1": "“Dvādasavatthukaṁ ñāṇaṁ lokuttara”nti ettha dvādasavatthukassa ñāṇassa lokuttaratā patiṭṭhāpīyatīti dassento",
  "tika-abh05t3:655_2": "paṭhamavikappaṁ vatvā puna lokuttarañāṇassa dvādasavatthukatā patiṭṭhāpīyatīti dassetuṁ “taṁ vā…pe…",
  "tika-abh05t3:655_3": "attho”ti āha.",
  "tika-abh05t3:655_4": "Pariññeyyanti ettha iti-saddo ādiattho,",
  "tika-abh05t3:655_5": "pakārattho vā.",
  "tika-abh05t3:655_6": "Tena “pahātabba”nti evamādiṁ saṅgaṇhāti.",
  "tika-abh05t3:655_7": "Pariññātanti etthāpi eseva nayo.",
  "tika-abh05t3:655_8": "“Pariññeyyaṁ pariññāta”ntiādinā parijānanādikiriyāya nibbattetabbatā nibbattitatā ca dassitā,",
  "tika-abh05t3:655_9": "na nibbattiyamānatāti.",
  "tika-abh05t3:655_10": "Yena pana sā hoti,",
  "tika-abh05t3:655_11": "taṁ dassetuṁ “saccañāṇaṁ panā”tiādi vuttaṁ.",
  "tika-abh05t3:655_12": "Tattha saccañāṇanti dukkhādisaccasabhāvāvabodhakaṁ ñāṇaṁ,",
  "tika-abh05t3:655_13": "yaṁ sandhāya “idaṁ dukkha”ntiādi vuttaṁ.",
  "tika-abh05t3:655_14": "Maggakkhaṇepīti api-saddena tato pubbāparabhāgepīti daṭṭhabbaṁ.",
  "tika-abh05t3:655_15": "Parijānanādikiccasādhanavasena hoti asammohato visayato cāti adhippāyo.",
  "tika-abh05t3:656_0": "Ñāṇakathāvaṇṇanā niṭṭhitā.",
  "tika-abh05t3:657_0": "Vīsatimavaggavaṇṇanā niṭṭhitā.",
  "tika-abh05t3:658_0": "Catuttho paṇṇāsako samatto.",
  "tika-abh05t3:659_0": "21. Ekavīsatimavaggo",
  "tika-abh05t3:660_0": "1. Sāsanakathāvaṇṇanā",
  "tika-abh05t3:661_0": "878.Samudāyāti “sāsanaṁ navaṁ kata”ntiādinā pucchāvasena pavattā vacanasamudāyā.",
  "tika-abh05t3:661_1": "Ekadesānanti tadavayavānaṁ.",
  "tika-abh05t3:661_2": "“Tīsupi pucchāsū”ti evaṁ adhikaraṇabhāvena vuttā.",
  "tika-abh05t3:662_0": "Sāsanakathāvaṇṇanā niṭṭhitā.",
  "tika-abh05t3:663_0": "4. Iddhikathāvaṇṇanā",
  "tika-abh05t3:664_0": "883-884.Adhippāyavasenāti tathā tathā adhimuccanādhippāyavasena.",
  "tika-abh05t3:665_0": "Iddhikathāvaṇṇanā niṭṭhitā.",
  "tika-abh05t3:666_0": "7. Dhammakathāvaṇṇanā",
  "tika-abh05t3:667_0": "887-888.",
  "tika-abh05t3:667_1": "Rūpasabhāvo rūpaṭṭhoti āha “rūpaṭṭho nāma koci rūpato añño natthī”ti.",
  "tika-abh05t3:667_2": "Yaṁ pana yato aññaṁ,",
  "tika-abh05t3:667_3": "na taṁ taṁsabhāvanti āha “rūpaṭṭhato aññaṁ rūpañca na hotī”ti,",
  "tika-abh05t3:667_4": "rūpameva na hotīti attho.",
  "tika-abh05t3:667_5": "Etena byatirekato tamatthaṁ sādheti.",
  "tika-abh05t3:667_6": "Tasmāti yasmā rūpato añño rūpaṭṭho natthi,",
  "tika-abh05t3:667_7": "rūpaṭṭhato ca aññaṁ rūpaṁ,",
  "tika-abh05t3:667_8": "tasmā rūpaṁ rūpameva rūpasabhāvamevāti eva-kārena nivattitaṁ dasseti “na vedanādisabhāva”nti.",
  "tika-abh05t3:667_9": "Adhippāyenāti rūparūpaṭṭhānaṁ anaññattādhippāyena.",
  "tika-abh05t3:667_10": "Aññathāti tesaṁ aññatte rūpaṭṭhena niyamena rūpaṁ niyatanti vattabbanti yojanā.",
  "tika-abh05t3:667_11": "Dassitoyeva hoti atthato āpannattā.",
  "tika-abh05t3:667_12": "Na hi abhinne vatthusmiṁ pariyāyantarabhedaṁ karoti.",
  "tika-abh05t3:667_13": "Aññattanti rūpasabhāvānaṁ rūparūpaṭṭhānañca.",
  "tika-abh05t3:667_14": "Sasāminiddesasiddhābhedā “silāputtakassa sarīra”nti viya,",
  "tika-abh05t3:667_15": "kappanāmattato cāyaṁ bhedo,",
  "tika-abh05t3:667_16": "na paramatthatoti āha “gahetvā viya pavatto”ti.",
  "tika-abh05t3:667_17": "Vedanādīhi nānattamevāti vedanādīhi aññattameva.",
  "tika-abh05t3:667_18": "So sabhāvoti so rūpasabhāvo.",
  "tika-abh05t3:667_19": "Nānattasaññāpanatthanti rūpassa sabhāvo,",
  "tika-abh05t3:667_20": "na vedanādīnanti evaṁ bhedassa ñāpanatthaṁ.",
  "tika-abh05t3:667_21": "Tañca vacananti “rūpaṁ rūpaṭṭhena na niyata”nti vacanaṁ.",
  "tika-abh05t3:667_22": "Vuttappakārenāti “rūpaṭṭhato aññassa rūpassa abhāvā”tiādinā vuttākārena.",
  "tika-abh05t3:667_23": "Yadi sadosaṁ,",
  "tika-abh05t3:667_24": "atha kasmā paṭijānātīti yojanā.",
  "tika-abh05t3:668_0": "Vuttameva kāraṇanti “rūpaṁ rūpameva,",
  "tika-abh05t3:668_1": "na vedanādisabhāva”nti evaṁ vuttameva yuttiṁ.",
  "tika-abh05t3:668_2": "Parena coditanti “na vattabbaṁ rūpaṁ rūpaṭṭhena niyata”ntiādinā paravādino codanaṁ sandhāyāha.",
  "tika-abh05t3:668_3": "Tameva kāraṇaṁ dassetvāti tameva yathāvuttaṁ yuttiṁ “ettha hī”tiādinā dassetvā.",
  "tika-abh05t3:668_4": "Codanaṁ nivattetīti “atha kasmā paṭijānātī”ti vuttaṁ codanaṁ nivatteti.",
  "tika-abh05t3:668_5": "Yamatthaṁ sandhāya “ito aññathā”ti vuttaṁ,",
  "tika-abh05t3:668_6": "taṁ dassetuṁ “rūpādī”tiādi vuttaṁ.",
  "tika-abh05t3:669_0": "Dhammakathāvaṇṇanā niṭṭhitā.",
  "tika-abh05t3:670_0": "Ekavīsatimavaggavaṇṇanā niṭṭhitā.",
  "tika-abh05t3:671_0": "22. Bāvīsatimavaggo",
  "tika-abh05t3:672_0": "2. Kusalacittakathāvaṇṇanā",
  "tika-abh05t3:673_0": "894-895.Purimajavanakkhaṇeti parinibbānacittato anantarātītapurimajavanavārakkhaṇe.",
  "tika-abh05t3:674_0": "Kusalacittakathāvaṇṇanā niṭṭhitā.",
  "tika-abh05t3:675_0": "3. Āneñjakathāvaṇṇanā",
  "tika-abh05t3:676_0": "896.",
  "tika-abh05t3:676_1": "Hetusarūpārammaṇasampayuttadhammārammaṇādito bhavaṅgasadisattā cuticittaṁ “bhavaṅgacitta”nti āha.",
  "tika-abh05t3:677_0": "Āneñjakathāvaṇṇanā niṭṭhitā.",
  "tika-abh05t3:678_0": "5-7. Tissopikathāvaṇṇanā",
  "tika-abh05t3:679_0": "898-900.",
  "tika-abh05t3:679_1": "Arahattappattipi gabbheyeva atthīti maññati.",
  "tika-abh05t3:679_2": "Sattavassikā hi sopākasāmaṇerādayo arahattaṁ pattā.",
  "tika-abh05t3:679_3": "Sattavassikopi gabbho atthīti paravādino adhippāyo.",
  "tika-abh05t3:679_4": "Ākāsena gacchanto viya supinaṁ ākāsasupinaṁ.",
  "tika-abh05t3:679_5": "Taṁ abhiññānibbattaṁ maññatīti nidassanaṁ katvā dassento āha “ākāsagamanādiabhiññā viyā”ti.",
  "tika-abh05t3:679_6": "Heṭṭhimānaṁ catunnaṁ vā maggānaṁ adhigamena dhammābhisamayo aggaphalādhigamena arahattappatti ca supine atthīti maññatīti yojanā.",
  "tika-abh05t3:680_0": "Tissopikathāvaṇṇanā niṭṭhitā.",
  "tika-abh05t3:681_0": "9. Āsevanapaccayakathāvaṇṇanā",
  "tika-abh05t3:682_0": "903-905.Bījaṁ catumadhurabhāvaṁ na gaṇhātīti idaṁ sakasamayavasena vuttaṁ,",
  "tika-abh05t3:682_1": "parasamaye pana rūpadhammāpi arūpadhammehi samānakkhaṇā eva icchitā.",
  "tika-abh05t3:682_2": "Tenevāha “sabbe dhammā khaṇikā”ti.",
  "tika-abh05t3:682_3": "Khaṇikattepi vā acetanesupi anindriyabaddharūpesu bhāvanāviseso labbhati,",
  "tika-abh05t3:682_4": "kimaṅgaṁ pana sacetanesūti dassetuṁ “yathā bījaṁ catumadhurabhāvaṁ na gaṇhātī”ti nidassananti daṭṭhabbaṁ.",
  "tika-abh05t3:682_5": "Āsevento nāma koci dhammo natthi ittaratāya anavaṭṭhānatoti adhippāyo.",
  "tika-abh05t3:682_6": "Ittarakhaṇatāya eva pana āsevanaṁ labbhati.",
  "tika-abh05t3:682_7": "Kusalādibhāvena hi attasadisassa payogena karaṇīyassa punappunaṁ karaṇappavattanaṁ attasadisatāpādanaṁ",
  "tika-abh05t3:682_8": "vāsanaṁ vā āsevanaṁ pure paricitagantho viya pacchimassāti.",
  "tika-abh05t3:683_0": "Āsevanapaccayakathāvaṇṇanā niṭṭhitā.",
  "tika-abh05t3:684_0": "10. Khaṇikakathāvaṇṇanā",
  "tika-abh05t3:685_0": "906-907.Pathaviyādirūpesūti anekakalāpasamudāyabhūtesu sasambhārapathavīādirūpesu.",
  "tika-abh05t3:685_1": "Tattha hi kesuci purimuppannesu ṭhitesu kesañci tadaññesaṁ uppādo,",
  "tika-abh05t3:685_2": "tato purimantaruppannānaṁ kesañci nirodho hoti ekekakalāparūpesu samānuppādanirodhattā tesaṁ.",
  "tika-abh05t3:685_3": "Evaṁ patiṭṭhānanti evaṁ vuttappakārena asamānuppādanirodhena pabandhena patiṭṭhānapavattīti attho.",
  "tika-abh05t3:685_4": "Sā panāyaṁ yathāvuttā pavatti kasmā rūpasantatiyā evāti āha “na hi rūpāna”ntiādi.",
  "tika-abh05t3:685_5": "Tassattho –",
  "tika-abh05t3:685_6": "yadi sabbe saṅkhatadhammā samānakkhaṇā,",
  "tika-abh05t3:685_7": "tathā sati arūpasantatiyā viya rūpasantatiyāpi anantarādipaccayena vidhinā pavatti siyā,",
  "tika-abh05t3:685_8": "na cetaṁ atthi.",
  "tika-abh05t3:685_9": "Yadi siyā,",
  "tika-abh05t3:685_10": "cittakkhaṇe cittakkhaṇe pathavīādīnaṁ uppādanirodhehi bhavitabbanti.",
  "tika-abh05t3:686_0": "Khaṇikakathāvaṇṇanā niṭṭhitā.",
  "tika-abh05t3:687_0": "Bāvīsatimavaggavaṇṇanā niṭṭhitā.",
  "tika-abh05t3:688_0": "23. Tevīsatimavaggo",
  "tika-abh05t3:689_0": "1. Ekādhippāyakathāvaṇṇanā",
  "tika-abh05t3:690_0": "908.Eka-saddo aññatthopi hoti “ittheke abhivadantī”tiādīsu viya,",
  "tika-abh05t3:690_1": "aññattañcettha rāgādhippāyato veditabbaṁ,",
  "tika-abh05t3:690_2": "puthujjanassa pana sachandarāgaparibhogabhāvato āha “rāgādhippāyato aññādhippāyovāti vuttaṁ hotī”ti.",
  "tika-abh05t3:690_3": "Ko pana so aññādhippāyoti?",
  "tika-abh05t3:690_4": "Karuṇādhippāyo.",
  "tika-abh05t3:690_5": "Tena vuttaṁ “karuṇādhippāyena ekādhippāyo”ti.",
  "tika-abh05t3:690_6": "Ayañca nayo itthiyā jīvitarakkhaṇatthaṁ kāruññena manorathaṁ pūrentassa bodhisattassa saṁvaravināso na hotīti evaṁvādinaṁ paravādiṁ sandhāya vutto,",
  "tika-abh05t3:690_7": "paṇidhānādhippāyavādinaṁ pana sandhāya “eko adhippāyoti etthā”tiādi vuttaṁ.",
  "tika-abh05t3:690_8": "Puttamukhadassanādhippāyopi ettheva saṅgahaṁ gatoti daṭṭhabbaṁ.",
  "tika-abh05t3:690_9": "Ekatobhāveti sahabhāve.",
  "tika-abh05t3:691_0": "Ekādhippāyakathāvaṇṇanā niṭṭhitā.",
  "tika-abh05t3:692_0": "3-7. Issariyakāmakārikākathāvaṇṇanā",
  "tika-abh05t3:693_0": "910-914.Issariyenāti cittissariyena,",
  "tika-abh05t3:693_1": "na cetovasibhāvenāti attho.",
  "tika-abh05t3:693_2": "Kāmakārikaṁ yathicchitanipphādanaṁ.",
  "tika-abh05t3:693_3": "Issariyakāmakārikāhetūti issariyakāmakāribhāvanimittaṁ,",
  "tika-abh05t3:693_4": "tassa nibbattanatthanti attho.",
  "tika-abh05t3:693_5": "Micchādiṭṭhiyā karīyatīti micchābhiniveseneva yā kāci dukkarakārikā karīyatīti attho.",
  "tika-abh05t3:694_0": "Issariyakāmakārikākathāvaṇṇanā niṭṭhitā.",
  "tika-abh05t3:695_0": "8. Patirūpakathāvaṇṇanā",
  "tika-abh05t3:696_0": "915-916.Mettādayo viyāti yathā mettā karuṇā muditā ca sinehasabhāvāpi arañjanasabhāvattā asaṁkiliṭṭhattā ca na rāgo,",
  "tika-abh05t3:696_1": "evaṁ rāgapatirūpako koci dhammo natthi ṭhapetvā mettādayo,",
  "tika-abh05t3:696_2": "aññacittassa siniyhanākāro rāgasseva pavattiākāroti attho.",
  "tika-abh05t3:696_3": "Tenevāha “rāgameva gaṇhātī”ti.",
  "tika-abh05t3:696_4": "Evaṁ dosepīti ettha issādayo viya na doso dosapatirūpako koci atthīti dosameva gaṇhātīti yojetabbaṁ.",
  "tika-abh05t3:696_5": "Ṭhapetvā hi issādayo aññacittassa dussanākāro dosasseva pavattiākāroti.",
  "tika-abh05t3:697_0": "Patirūpakathāvaṇṇanā niṭṭhitā.",
  "tika-abh05t3:698_0": "9. Aparinipphannakathāvaṇṇanā",
  "tika-abh05t3:699_0": "917-918.Aniccādikobhāvoti aniccasaṅkhārapaṭiccasamuppannatādiko bhāvo dhammo pakati etassāti attho.",
  "tika-abh05t3:699_1": "Dukkhaññeva parinipphannanti “dukkhasaccaṁ sandhāya pucchā katā,",
  "tika-abh05t3:699_2": "na dukkhatāmatta”nti ayamattho viññāyati “na kevalañhi paṭhamasaccameva dukkha”nti vacanena.",
  "tika-abh05t3:699_3": "Tathā sati paravādinā cakkhāyatanādīnaṁ aññesañca taṁsarikkhakānaṁ dhammānaṁ parinipphannatā nānujānitabbā siyā. Kasmā?",
  "tika-abh05t3:699_4": "Tesampi hi dukkhasaccena saṅgaho,",
  "tika-abh05t3:699_5": "na itarasaccehi.",
  "tika-abh05t3:699_6": "Yañhi samudayasaccato nibbattaṁ,",
  "tika-abh05t3:699_7": "taṁ nippariyāyato dukkhasaccaṁ,",
  "tika-abh05t3:699_8": "itaraṁ saṅkhāradukkhatāya dukkhanti imamatthaṁ dassento “na kevalañhī”tiādimāha.",
  "tika-abh05t3:699_9": "Tattha na hi anupādinnānīti iminā cakkhāyatanādīnaṁ samudayasaccena saṅgahābhāvamāha.",
  "tika-abh05t3:699_10": "Lokuttarānīti iminā nirodhamaggasaccehi.",
  "tika-abh05t3:699_11": "Yadi evamettha yutti vattabbā,",
  "tika-abh05t3:699_12": "kimettha vattabbaṁ?",
  "tika-abh05t3:699_13": "Sabhāvo hesa paravādivādassa,",
  "tika-abh05t3:699_14": "yadidaṁ pubbenāparamasaṁsandanaṁ.",
  "tika-abh05t3:699_15": "Tathā hi so viññūhi paṭikkhitto.",
  "tika-abh05t3:699_16": "Tathā ceva taṁ amhehi tattha tattha vibhāvitaṁ.",
  "tika-abh05t3:699_17": "Etanti “rūpaṁ aparinipphannaṁ,",
  "tika-abh05t3:699_18": "dukkhaññeva parinipphanna”nti yadetaṁ tayā vuttaṁ,",
  "tika-abh05t3:699_19": "etaṁ no vata re vattabbe. Kasmā?",
  "tika-abh05t3:699_20": "Rūpassa ca dukkhattā.",
  "tika-abh05t3:699_21": "Rūpañhi aniccaṁ dukkhādhiṭṭhānañca.",
  "tika-abh05t3:699_22": "Tena vuttaṁ “yadaniccaṁ taṁ dukkhaṁ.",
  "tika-abh05t3:699_23": "Saṁkhittena pañcupādānakkhandhā dukkhā”ti ca.",
  "tika-abh05t3:700_0": "Aparinipphannakathāvaṇṇanā niṭṭhitā.",
  "tika-abh05t3:701_0": "Tevīsatimavaggavaṇṇanā niṭṭhitā.",
  "tika-abh05t3:702_0": "Kathāvatthupakaraṇa-anuṭīkā samattā.",
  "tika-abh05t3:703_0": "Namo tassa bhagavato arahato sammāsambuddhassa"
}