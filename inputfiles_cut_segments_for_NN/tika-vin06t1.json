{
  "tika-vin06t1:0_0": "Pārājikavaṇṇanā",
  "tika-vin06t1:1_0": "Verañjakaṇḍo",
  "tika-vin06t1:2_0": "Verañjakaṇḍavaṇṇanā",
  "tika-vin06t1:3_0": "‘‘Tena samayena buddho bhagavā vesāliyaṁ viharati mahāvane kūṭāgārasālāyaṁ.",
  "tika-vin06t1:3_1": "Tena kho pana samayena vesāliyā avidūre kalandagāmo nāma hotī’’ti vinayanidāne ārabhitabbe verañjakaṇḍassa ārambho kimatthoti ce?",
  "tika-vin06t1:3_2": "Vuccate – mūlato pabhuti vinayanidānaṁ dassetuṁ.",
  "tika-vin06t1:3_3": "Yadi evaṁ ‘‘paṭhamaṁ āvuso upāli pārājikaṁ kattha paññattanti,",
  "tika-vin06t1:3_4": "vesāliya’’nti vacanena virujjhatīti ce? Na virujjhati. Kasmā?",
  "tika-vin06t1:3_5": "Kattha paññattanti hi nidānapucchā.",
  "tika-vin06t1:3_6": "Evaṁ santepi ‘‘paṭhamassa pārājikassa kiṁnidāna’’nti pucchite sādhāraṇamahānidānavissajjanaṁ ayuttaṁ viyāti? Nāyuttaṁ,",
  "tika-vin06t1:3_7": "sabbesaṁ sikkhāpadānaṁ pāṭekkaṁ nidānassa puṭṭhattā tassa vissajjetabbattā ca sabbasādhāraṇamahānidānaṁ paṭhamamāha.",
  "tika-vin06t1:3_8": "Ekantena pucchāvissajjanakkamena pārājikādīni saṅgahaṁ āropitāni. Kathaṁ āropitānīti ce?",
  "tika-vin06t1:3_9": "Āyasmatā mahākassapena anukkamena sabbopi vinayo pucchito,",
  "tika-vin06t1:3_10": "puṭṭhena ca āyasmatā upālittherena yathāsambhavaṁ nirantaraṁ vissajjitameva.",
  "tika-vin06t1:3_11": "Apucchitānipi vinītavatthuādīni yujjamānāni vatthūni antokatvā vissajjanakkameneva gaṇasajjhāyamakaṁsūti veditabbaṁ.",
  "tika-vin06t1:3_12": "Aññathā verañjakaṇḍaṁ paṭhamapārājikasseva nidānanti vā anadhikārikaṁ vā nippayojanaṁ vā pāṭekkaṁ sikkhāpadanidānapucchānantaraṁ tadeva vissajjetabbanti vā āpajjati,",
  "tika-vin06t1:3_13": "tasmā ādito pabhuti vinayanidānaṁ dassetuṁ ‘‘tena samayenā’’tiādi āraddhaṁ.",
  "tika-vin06t1:4_0": "Idāni nidānabhaṇane payojanaṁ vakkhāma – vinayassaāṇādesanattā bhagavato tāva āṇārahabhāvadīpanaṁ ,",
  "tika-vin06t1:4_1": "āṇābhūtassa ca vinayassa anaññavisayabhāvadīpanaṁ,",
  "tika-vin06t1:4_2": "āṇāya ṭhitānaṁ sāvakānaṁ mahānubhāvadīpanañcāti tividhamassa payojanaṁ. Kathaṁ?",
  "tika-vin06t1:4_3": "Āṇāsāsanāraho hi bhagavā pahīnakilesattā, adhigataguṇavisesattā, lokajeṭṭhaseṭṭhattā, tādibhāvappattattā ca,",
  "tika-vin06t1:4_4": "arasarūpatādīhi aṭṭhahi akkosavatthūhi akampanato bhagavato tādibhāvappatti veditabbā,",
  "tika-vin06t1:4_5": "aṭṭhannampi tesaṁ akkosavatthūnaṁ attani sambhavapariyāyadīpanapāḷiyā pahīnakilesatā veditabbā .",
  "tika-vin06t1:4_6": "Catunnaṁ jhānānaṁ tissannañca vijjānaṁ adhigamaparidīpanena adhigataguṇavisesatā veditabbā.",
  "tika-vin06t1:4_7": "‘‘Nāhaṁ taṁ brāhmaṇa passāmi sadevake…pe… muddhāpi tassa vipateyyā’’ti ca ‘‘jeṭṭho seṭṭho lokassā’’ti ca vacanena jeṭṭhaseṭṭhatā veditabbā,",
  "tika-vin06t1:4_8": "idañca bhagavato āṇārahabhāvadīpanappayojanaṁ. ‘‘Āgamehi tvaṁ sāriputta, āgamehi tvaṁ sāriputta,",
  "tika-vin06t1:4_9": "tathāgatova tattha kālaṁ jānissatī’’ti vacanaṁ anaññavisayabhāvadīpanaṁ. ‘‘Sādhāhaṁ, bhante,",
  "tika-vin06t1:4_10": "pathaviṁ parivatteyya’’nti ca ‘‘ekāhaṁ, bhante,",
  "tika-vin06t1:4_11": "pāṇiṁ abhinimminissāmī’’ti ca ‘‘sādhu, bhante,",
  "tika-vin06t1:4_12": "sabbo bhikkhusaṅgho uttarakuruṁ piṇḍāya gaccheyyā’’ti ca imehi therassa tīhi sīhanādehi āṇāya ṭhitānaṁ sāvakānaṁ mahānubhāvatādīpanaṁ veditabbaṁ.",
  "tika-vin06t1:4_13": "Sāvatthiyādīsu aviharitvā kimatthaṁ bhagavā verañjāyameva tadā vihāsīti ce?",
  "tika-vin06t1:4_14": "Naḷeruyakkhassa pītisañjananatthaṁ,",
  "tika-vin06t1:4_15": "bhikkhusaṅghassa bhikkhāvasena akilamanatthaṁ,",
  "tika-vin06t1:4_16": "verañjabrāhmaṇassa pasādasañjananatthaṁ,",
  "tika-vin06t1:4_17": "mahāmoggallānattherassa ānubhāvadīpanaṭṭhānabhūtattā,",
  "tika-vin06t1:4_18": "sāriputtattherassa vinayapaññattiyācanahetubhūtaparivitakkanaṭṭhānabhūtattā ca.",
  "tika-vin06t1:4_19": "Tesu pacchimaṁ balavakāraṇaṁ,",
  "tika-vin06t1:4_20": "tena vuttaṁ aṭṭhakathāyaṁ ‘‘tena samayenāti yena kālena āyasmato…pe… tena kālenā’’ti.",
  "tika-vin06t1:4_21": "Purimesu catūsu asaṅgahakāraṇesu paṭhamena bhagavā mettābhāvanādinā amanussānaṁ cittasaṁrakkhaṇena bhikkhūnaṁ ādaraṁ janeti.",
  "tika-vin06t1:4_22": "Dutiyena parisāvacarena bhikkhunā evaṁ parisā saṅgahetabbā,",
  "tika-vin06t1:4_23": "evaṁ appicchena santuṭṭhena ca bhavitabbanti vā dasseti.",
  "tika-vin06t1:4_24": "Tatiyena paccaye nirapekkhena kulānuggaho kātabboti.",
  "tika-vin06t1:4_25": "Catutthena evaṁ mahānubhāvenāpi paccayatthaṁ na loluppaṁ kātabbaṁ,",
  "tika-vin06t1:4_26": "kevalaṁ paradattupajīvinā bhavitabbanti dasseti.",
  "tika-vin06t1:4_27": "‘‘Tenātiādipāṭhassa…pe… vinayassatthavaṇṇana’’nti vacanato añño tenātiādipāṭho, añño vinayo āpajjati.",
  "tika-vin06t1:5_0": "‘‘Tenātiādipāṭhamhā, ko añño vinayo idha;",
  "tika-vin06t1:6_0": "Tassatthaṁ dassayantova, kare vinayavaṇṇana’’nti. –",
  "tika-vin06t1:7_0": "Ce?",
  "tika-vin06t1:7_1": "Nanu vuttaṁ pubbeva ‘‘idañhi buddhassa bhagavato attapaccakkhavacanaṁ na hotī’’tiādi,",
  "tika-vin06t1:7_2": "tasmā upālittherena vuttassa tenātiādipāṭhassa atthaṁ nānappakārato dassayanto karissāmi vinayassa bhagavato attapaccakkhavacanabhūtassa atthavaṇṇananti evamettha attho daṭṭhabbo.",
  "tika-vin06t1:7_3": "Yadi evaṁ ‘‘tena samayena buddho bhagavā verañjāyaṁ viharatīti evamādivacanapaṭimaṇḍitanidānaṁ vinayapiṭakaṁ kena dhārita’’ntiādivacanaṁ virujjhati ‘‘tena samayenā’’tiādivacanassa vinayapiṭakapariyāpannabhāvadīpanatoti ce? Na,",
  "tika-vin06t1:7_4": "aññatthepi tabbohārasiddhito ‘‘nānāvidhabhittikammapaṭimaṇḍitavasano puriso’’tiādīsu viya.",
  "tika-vin06t1:7_5": "Vinayassādibhāvena saṅgītikārakehi anuññātattā vinayapariyāpannatāpi yujjati tassa vacanassa.",
  "tika-vin06t1:7_6": "Etthāha – yathā suttante ‘‘ekaṁ samaya’’nti ca,",
  "tika-vin06t1:7_7": "abhidhamme ca ‘‘yasmiṁ samaye’’ti aniyamato vuttaṁ,",
  "tika-vin06t1:7_8": "tathā avatvā idha ‘‘tena samayenā’’ti paṭhamaṁ taṁniddesova kasmā vuttoti?",
  "tika-vin06t1:7_9": "Vuccate – tassa tassa sikkhāpadapaññattisamayassa,",
  "tika-vin06t1:7_10": "yassa vā sikkhāpadapaññattihetubhūtassa samayassa hetu bhagavā tattha tattha vihāsi,",
  "tika-vin06t1:7_11": "tassa ca samayassa atītassa tesaṁ saṅgītikārakānaṁ vasīnaṁ suviditattā. Kathaṁ?",
  "tika-vin06t1:7_12": "‘‘Ye te bhikkhū appicchā te ujjhāyantī’’tiādivacanato,",
  "tika-vin06t1:7_13": "‘‘atha kho te bhikkhū bhagavato etamatthaṁ ārocesu’’nti ca ‘‘atha kho bhagavā etasmiṁ nidāne sannipātāpetvā’’ti ca ‘‘bhikkhūnaṁ tadanucchavikaṁ tadanu…pe… dasa atthavase paṭicca saṅghasuṭṭhutāyā’’ti ca ‘‘evañca pana, bhikkhave,",
  "tika-vin06t1:7_14": "imaṁ sikkhāpadaṁ uddiseyyāthā’’ti ca khandhakesu ca ‘‘anujānāmi, bhikkhave,",
  "tika-vin06t1:7_15": "tīhi saraṇagamanehi pabbajja’’ntiādivinayakkamassa vacanato yo so sikkhāpadapaññattisamayo,",
  "tika-vin06t1:7_16": "tassa tassa vinayakkamassa so paññattisamayo ca suvidito tesaṁ pañcasatānaṁ dhammadharānaṁ bhikkhūnaṁ,",
  "tika-vin06t1:7_17": "nāyaṁ nayo suttantābhidhammesu sambhavati.",
  "tika-vin06t1:7_18": "Tasmā suviditattā tena samayena hetubhūtena viharatīti viharatipadena ekasambandhattā ca paṭhamaṁ yaṁniddesādino asambhavato ca vinayapiṭake taṁniddesova paṭhamaṁ vutto. Kathaṁ?",
  "tika-vin06t1:7_19": "Ettha ‘‘yena kho pana samayena vesāliyā avidūre kalandagāmo nāma hotī’’ti vā ‘‘yena kho pana samayena vesālī…pe… hotī’’ti vā asambhavato yaṁniddesena avatvā taṁniddesasseva sambhavato ‘‘tena kho pana samayena…pe… kalandagāmo nāma hotī’’ti vuttanti, kevalaṁ suviditattā vā.",
  "tika-vin06t1:7_20": "Aniyamaniddesavacananti ettha kiñcāpi yathāvuttanayena niyamaniddesavacanamevetaṁ taṁniddesattā,",
  "tika-vin06t1:7_21": "tathāpi sampatikālavasena taditaresaṁ bhikkhūnaṁ aviditattā ‘‘aniyamaniddesavacana’’nti vuttaṁ.",
  "tika-vin06t1:7_22": "Yaṁ pana vuttaṁ ‘‘ayañhi sabbasmimpi vinaye yuttī’’ti,",
  "tika-vin06t1:7_23": "taṁ tabbahulena vuttanti veditabbaṁ.",
  "tika-vin06t1:8_0": "Yadi sabbaṁ tenāti padaṁ aniyamaniddesavacanaṁ bhaveyya,",
  "tika-vin06t1:8_1": "tena hi bhikkhave bhikkhūnaṁ sikkhāpadanti ettha idampi pubbe siddhatthaṁ tenāti padaṁ aniyamaniddesavacanaṁ bhaveyya.",
  "tika-vin06t1:8_2": "‘‘Tena samayena buddho bhagavā uruvelāyaṁ viharatī’’tiādīsu vuttaṁ tenāti padañca aniyamaniddesavacanaṁ bhaveyya, na ca hoti,",
  "tika-vin06t1:8_3": "tasmā yesaṁ tena taṁniddesena niddiṭṭhattho avidito,",
  "tika-vin06t1:8_4": "tesaṁ vasenāha ‘‘aniyamaniddesavacanameta’’nti.",
  "tika-vin06t1:8_5": "Atha vā tato paṭhamaṁ tadatthādassanato pacchāpi taṁsambandhena yaṁniddesadassanato ca ‘‘aniyamaniddesavacanameta’’nti vuttaṁ.",
  "tika-vin06t1:8_6": "Atha vā pubbaṇhādīsu ayaṁ nāmāti aniyametvā kālaparidīpanassa samayasaddassa upapadabhāvenapi evaṁ vattumarahati ‘‘yadidaṁ aniyamaniddesavacana’’nti.",
  "tika-vin06t1:8_7": "Atha vā ‘‘tenā’’ti vutte tena ghaṭena paṭenāti sabbatthappasaṅganivāraṇatthaṁ niyamaṁ karoti ‘‘samayenā’’ti. Kena pana samayena?",
  "tika-vin06t1:8_8": "Parabhāge atthato siddhena sāriputtassa parivitakkasamayena.",
  "tika-vin06t1:8_9": "Etthāha – vitakkasamayo ce idhādhippeto,",
  "tika-vin06t1:8_10": "‘‘parato idha pana hetuattho karaṇattho ca sambhavati.",
  "tika-vin06t1:8_11": "Yo hi so sikkhāpadapaññattisamayo sāriputtādīhipi dubbiññeyyo,",
  "tika-vin06t1:8_12": "tena samayena hetubhūtena karaṇabhūtena cā’’tiādivacanaṁ virujjhatīti? Na, bāhullena vuttattā.",
  "tika-vin06t1:8_13": "Suttantābhidhammesu viya avatvā idha vinayapiṭake karaṇavacanena kasmā niddesoti hi codanā.",
  "tika-vin06t1:8_14": "Tasmā tassā vissajjane bāhullena karaṇavacanappayojanaṁ vattukāmo ācariyo āha ‘‘yo so sikkhāpadapaññattisamayo’’tiādi.",
  "tika-vin06t1:8_15": "Na sampati vuccamānasseva karaṇavacanassa payojanaṁ vattukāmo,",
  "tika-vin06t1:8_16": "imassa pana hetuatthova sambhavati, na karaṇattho,",
  "tika-vin06t1:8_17": "tasmā āha ‘‘aparabhāge atthato siddhenā’’tiādi.",
  "tika-vin06t1:8_18": "Samayañcāti āgamanapaccayasamavāyaṁ tadanurūpakālañca upādāyāti attho.",
  "tika-vin06t1:8_19": "Paccayasāmaggiñca āgamanakālañca labhitvā jānissāmāti adhippāyo.",
  "tika-vin06t1:9_0": "Etthāha – yathā ‘‘ekova kho, bhikkhave,",
  "tika-vin06t1:9_1": "khaṇo samayo cā’’ti ettha khaṇasamayānaṁ eko attho,",
  "tika-vin06t1:9_2": "tathā kālañca samayañca upādāyāti kālasamayānaṁ eko attho siyā,",
  "tika-vin06t1:9_3": "apica āgamanapaccayasamavāyo cettha samayo kālassāpi āgamanapaccayattā samayaggahaṇeneva so gahitoti visuṁ kālo kimatthaṁ gahitoti ca?",
  "tika-vin06t1:9_4": "Vuccate – appeva nāma svepīti kālassa paṭhamaṁ niyamitattā na samayo kālattho .",
  "tika-vin06t1:9_5": "Tasmiṁ sveti niyamitakāle itaresaṁ āgamanapaccayānaṁ samavāyaṁ paṭicca upasaṅkameyyāma yathāniyamitakālepi pubbaṇhādippabhedaṁ yathāvuttasamavāyānurūpaṁ kālañca upādāyāti sveti paricchinnadivase pubbaṇhādikālaniyatabhāvaṁ dasseti,",
  "tika-vin06t1:9_6": "tasmā kālasamayānaṁ na ekatthattā kālassa visuṁ gahaṇampi sātthakanti veditabbaṁ.",
  "tika-vin06t1:9_7": "Yasmā khaṇe khaṇe tvaṁ bhikkhu jāyasi ca jīyasi ca mīyasi ceti bhikkhuniyā santike abhikkhaṇaṁ gacchatīti (pāci.",
  "tika-vin06t1:9_8": "198) ca khaṇe khaṇe bhāsati satthusāsananti ca khaṇasaddo anekattho, tathā samayasaddo ca,",
  "tika-vin06t1:9_9": "tasmā ekamekena niyamento ‘‘ekova kho, bhikkhave, khaṇo ca samayo cā’’ti āha.",
  "tika-vin06t1:9_10": "Khaṇasamayānaṁ attho ekattho yujjati khaṇo okāsalābho,",
  "tika-vin06t1:9_11": "aṭṭhakkhaṇavajjito navamo khaṇoti attho.",
  "tika-vin06t1:9_12": "Attano attano ucchedādayo diṭṭhigatasaṅkhāte samaye ettha pavadantīti samayappavādako.",
  "tika-vin06t1:9_13": "Sveva tindukācīrasaṅkhātāya timbarurukkhapantiyā parikkhittattā tindukācīraṁ. Ekasālaketi eko sālarukkho. ‘‘Kuṭikā’’tipi vadanti.",
  "tika-vin06t1:9_14": "Atthābhisamayāti attano hitapaṭilābhā. Dhīroti ca paṇḍito vuccati, nāñño.",
  "tika-vin06t1:9_15": "Sammā mānābhisamayāti suṭṭhu mānassa pahānena,",
  "tika-vin06t1:9_16": "samucchedavasena suṭṭhu mānappahānenāti attho.",
  "tika-vin06t1:9_17": "Dukkhassa pīḷanaṭṭhotiādīsu ‘‘catunnaṁ saccānaṁ catūhi ākārehi paṭivedho’’tiādīsu khandhapañcakasaṅkhātassa dukkhassa dukkhākāratāyaṭṭho.",
  "tika-vin06t1:9_18": "Saṅkhataṭṭho kāraṇuppattiattho,",
  "tika-vin06t1:9_19": "dukkhāya vedanāya santāpaṭṭho.",
  "tika-vin06t1:9_20": "Sukhāya vedanāya vipariṇāmaṭṭho.",
  "tika-vin06t1:9_21": "Pīḷanaṭṭhādikova abhisamayaṭṭhoti attho daṭṭhabbo.",
  "tika-vin06t1:9_22": "Gabbhokkantisamayotiādīsupi pathavīkampanaālokapātubhāvādīhi devamanussesu pākaṭo.",
  "tika-vin06t1:9_23": "Dukkarakārikasamayopi kāḷo samaṇo gotamo na kāḷotiādinā pākaṭo.",
  "tika-vin06t1:9_24": "Sattasattāhāni ca aññāni ca diṭṭhadhammasukhavihārasamayo.",
  "tika-vin06t1:10_0": "Accantameva taṁ samayanti ārambhato paṭṭhāya yāva pattasanniṭṭhānā,",
  "tika-vin06t1:10_1": "tāva accantasampayogena tasmiṁ samaye.",
  "tika-vin06t1:10_2": "Karuṇāvihārena vihāsīti karuṇākiccavihārena tasmiṁ samaye vihāsīti attho.",
  "tika-vin06t1:10_3": "Taṁ samayañhi karuṇākiccasamayaṁ.",
  "tika-vin06t1:10_4": "Ñāṇakiccaṁ karuṇākiccanti dve bhagavato kiccāni, abhisambodhi ñāṇakiccaṁ,",
  "tika-vin06t1:10_5": "mahākaruṇāsamāpattiṁ samāpajjitvā veneyyasattāvalokanaṁ katvā tadanurūpakaraṇaṁ karuṇākiccaṁ. ‘‘Sannipatitānaṁ vo, bhikkhave, dvayaṁ karaṇīya’’nti (ma. ni. 1.273; udā. 12, 28) hi vuttaṁ, taṁ bhagavāpi karotiyeva.",
  "tika-vin06t1:10_6": "Atha vā āgantukehi bhikkhūhi ādisamāyogañca.",
  "tika-vin06t1:10_7": "Tattha karuṇākiccaṁ vihāraṁ dassento ‘‘karuṇāvihārena vihāsī’’ti āha.",
  "tika-vin06t1:10_8": "Adhikaraṇañhi kālatthoti ettha hi-kāro kāraṇattho.",
  "tika-vin06t1:10_9": "Tattha hi abhidhamme kālasamūhakhaṇasamavāyahetusaṅkhātavasena pañcavidho samayaṭṭho daṭṭhabbo.",
  "tika-vin06t1:10_10": "Kālasamūhaṭṭho samayo kathaṁ adhikaraṇaṁ hoti?",
  "tika-vin06t1:10_11": "Adhikaraṇamuppattiṭṭhānaṁ pubbaṇhe jātoti yathā,",
  "tika-vin06t1:10_12": "evaṁ kālaṭṭho samayasaddo daṭṭhabbo. Kathaṁ rāsaṭṭho? Yavarāsimhi jātoti yathā.",
  "tika-vin06t1:10_13": "Tasmā yasmiṁ kāle puñje vā cittaṁ samuppannaṁ,",
  "tika-vin06t1:10_14": "tasmiṁ kāle puñje vā phassādayo uppajjantīti vuttaṁ hoti.",
  "tika-vin06t1:10_15": "Adhikaraṇañhīti ettha abhidhamme niddiṭṭhaṁ adhikaraṇaṁ kālaṭṭho samūhaṭṭho ca hoti,",
  "tika-vin06t1:10_16": "‘‘yasmiṁ samaye’’ti vuttaṁ adhikaraṇaṁ sandhāya vuttanti daṭṭhabbaṁ.",
  "tika-vin06t1:10_17": "Idāni bhāvenabhāvalakkhaṇañca dassento ‘‘tattha vuttāna’’miccādimāha.",
  "tika-vin06t1:10_18": "Tattha abhidhamme vuttānaṁ bhāvo nāma kinti? Uppatti vijjamānatā,",
  "tika-vin06t1:10_19": "sā tesaṁ tattha vuttānaṁ phassādidhammānaṁ,",
  "tika-vin06t1:10_20": "sā pana samayassa bhāvena bhāvo lakkhīyati ñāyati,",
  "tika-vin06t1:10_21": "tasmā tattha bhummavacananiddeso katoti vuttaṁ hoti.",
  "tika-vin06t1:11_0": "Tattha khaṇo nāma aṭṭhakkhaṇavinimutto navamo khaṇo, tasmiṁ sati uppajjati.",
  "tika-vin06t1:11_1": "Samavāyo nāma cakkhundriyādikāraṇasāmaggī, tasmiṁ sati uppajjati. Hetu nāma rūpādiārammaṇaṁ.",
  "tika-vin06t1:11_2": "Tasmā tasmiṁ khaṇakāraṇasamavāyahetumhi sati tesaṁ phassādīnaṁ bhāvo vijjamānatā hotīti vuttaṁ hoti.",
  "tika-vin06t1:11_3": "Idha pana hetuattho karaṇattho ca sambhavatīti ettha atthadvayamekassa sambhavatīti idha vinaye vuttassa samayasaddassa kattukaraṇatthe tatiyā hetumhi ca ityuttattā.",
  "tika-vin06t1:11_4": "So dubbiññeyyoti ‘‘tathāgatova tattha kālaṁ jānissatī’’ti vuttattāti vuttaṁ hoti.",
  "tika-vin06t1:11_5": "Tena samayenāti tassa samayassa kāraṇā ‘‘annena vasati vijjāya vasatī’’ti yathā,",
  "tika-vin06t1:11_6": "annaṁ vā vijjaṁ vā labhāmīti tadatthaṁ vasatītyattho.",
  "tika-vin06t1:11_7": "Evaṁ ‘‘tena samayena viharatī’’ti vutte hetvatthe tatiyā daṭṭhabbā,",
  "tika-vin06t1:11_8": "tasmā sikkhāpadapaññattiyā samayañca vītikkamañca olokayamāno tattha tattha vihāsīti vuttaṁ hoti.",
  "tika-vin06t1:11_9": "Tatiyapārājikādīsu ‘‘icchāmahaṁ, bhikkhave, addhamāsaṁ , paṭisallīyitu’’nti (pārā. 162) evamādīsu daṭṭhabbā,",
  "tika-vin06t1:11_10": "tasmā dutiyā kāladdhāne accantasaṁyogeti dutiyātra sambhavati ‘‘māsamadhīte divasamadhīte’’ti yathā.",
  "tika-vin06t1:11_11": "Idha pana hetuattho karaṇattho ca sambhavatīti ettha yassa karaṇavacanassa hetuattho sambhavati,",
  "tika-vin06t1:11_12": "tena samayena hetubhūtena taṁ taṁ vatthuvītikkamasaṅkhātaṁ vītikkamasamayasaṅkhātaṁ vā sikkhāpadapaññattihetuñca apekkhamāno bhagavā tattha tattha vihāsi. Yassa karaṇattho sambhavati,",
  "tika-vin06t1:11_13": "tena karaṇabhūtena samayena sampattena sikkhāpadāni paññāpayanto bhagavā tattha tattha vihāsīti adhippāyo.",
  "tika-vin06t1:12_0": "Gaṇṭhipade pana ‘‘sudinnādīnaṁ vītikkamova kāraṇaṁ nāma,",
  "tika-vin06t1:12_1": "tassa niyamabhūto kālo pana karaṇameva taṁ kālaṁ anatikkamitvāva sikkhāpadassa paññapetabbattā’’ti vuttaṁ, taṁ niddosaṁ.",
  "tika-vin06t1:12_2": "Yaṁ pana vuttaṁ ‘‘idaṁ karaṇaṁ pubbabhāgattā paṭhamaṁ vattabbampi pacchā vutta’’nti, taṁ duvuttaṁ.",
  "tika-vin06t1:12_3": "Hetuatthato hi yathā pacchā karaṇattho yojiyamāno anukkameneva yogaṁ gacchati, tathā ca yojito.",
  "tika-vin06t1:12_4": "Yaṁ pana aṭṭhakathācariyo pacchā vuttaṁ idaṁ karaṇatthaṁ paṭhamaṁ yojetvā paṭhamaṁ vuttaṁ hetuatthaṁ pacchā yojesi,",
  "tika-vin06t1:12_5": "taṁ yojanāsukhattāti veditabbanti ācariyena likhitaṁ.",
  "tika-vin06t1:12_6": "Ito paṭṭhāya yattha yattha ‘‘ācariyena likhita’’nti vā ‘‘ācariyassa takko’’ti vā vuccati,",
  "tika-vin06t1:12_7": "tattha tattha ācariyo nāma ānandācariyo kalasapuravāsīti gahetabbo.",
  "tika-vin06t1:12_8": "Etthāha – yathā suttante ‘‘ekaṁ samayaṁ bhagavā’’ti vuccati,",
  "tika-vin06t1:12_9": "tathā ‘‘tena samayena bhagavā verañjāya’’nti vattabbaṁ,",
  "tika-vin06t1:12_10": "atha savevacanaṁ vattukāmo thero,",
  "tika-vin06t1:12_11": "tathāgato sugatotiādīnipi vattabbāni,",
  "tika-vin06t1:12_12": "atha imasseva padadvayassa gahaṇe kiñci payojanaṁ atthi, taṁ vattabbanti?",
  "tika-vin06t1:12_13": "Vuccate – kesañci buddhassa bhagavato paramagambhīraṁ ajjhāsayakkamaṁ ajānataṁ ‘‘apaññatte sikkhāpade anādīnavadasso…pe… abhiviññāpesī’’tiādikaṁ (pārā.",
  "tika-vin06t1:12_14": "36) ‘‘atha kho bhagavā āyasmantaṁ sudinnaṁ paṭipucchī’’tiādikañca (pārā. 39) ‘‘sādiyi tvaṁ bhikkhūti.",
  "tika-vin06t1:12_15": "Nāhaṁ bhagavā sādiyi’’ntiādikañca (pārā.",
  "tika-vin06t1:12_16": "72) tathā purāṇavohārikaṁ bhikkhuṁ pucchitvā tena vuttaparicchedena dutiyapārājikapaññāpanañca devadattassa pabbajjānujānanañcāti evamādikaṁ vinayapariyattiṁ disvā buddhasubuddhataṁ paṭicca saṅkā sambhaveyya,",
  "tika-vin06t1:12_17": "‘‘tathā kiṁ pana tuyhaṁ chavassa kheḷāsakassā’’ti (cūḷava.",
  "tika-vin06t1:12_18": "336) evamādikaṁ pharusavacanapaṭisaṁyuttaṁ vinayapariyattiṁ nissāya khīṇāsavattaṁ paṭicca saṅkā sambhaveyya,",
  "tika-vin06t1:12_19": "tadubhayasaṅkāvinodanatthaṁ āyasmatā upālittherena idameva padadvayaggahaṇaṁ sabbattha katanti veditabbaṁ.",
  "tika-vin06t1:12_20": "Tenetaṁ dīpeti – kāmaṁ sabbañeyyabuddhattā buddhoyeva,",
  "tika-vin06t1:12_21": "bhaggasabbadosattā bhagavāva, so satthāti.",
  "tika-vin06t1:12_22": "Paratopi vuttaṁ ‘‘jānantāpi tathāgatā pucchanti…pe… anatthasaṁhite setughāto tathāgatāna’’nti (pārā. 16).",
  "tika-vin06t1:12_23": "Suttante ca vuttaṁ ‘‘saṇhenapi kesi vinemi pharusenapī’’tiādi (a. ni. 4.111).",
  "tika-vin06t1:13_0": "Asādhāraṇahetumhīti ettha kusalamūlāni na akusalānaṁ kadāci mūlāni honti,",
  "tika-vin06t1:13_1": "tathā akusalamūlāni kusalānaṁ,",
  "tika-vin06t1:13_2": "abyākatamūlāni na kadāci kusalānanti ayameva nayo labbhati,",
  "tika-vin06t1:13_3": "yasmā kusalā hetū taṁsamuṭṭhānānaṁ rūpānaṁ hetupaccayena paccayo (paṭṭhā. 1.1.401 ādayo),",
  "tika-vin06t1:13_4": "tasmā kusalāni kusalānaṁyevātiādinayo na labbhati. Puci vuccate kuṭṭhā,",
  "tika-vin06t1:13_5": "te mandayati nāsayatīti pucimando.",
  "tika-vin06t1:13_6": "Sattānaṁ hitasukhanipphādanādhimuttatanti ettha sāmaññato vuttasatte dvidhā bhinditvā dassetuṁ ‘‘manussānaṁ upakārabahulata’’ntiādi vuttaṁ.",
  "tika-vin06t1:13_7": "Bahujanahitāyāti bahuno janassa hitatthāya.",
  "tika-vin06t1:13_8": "Paññāsampattiyā diṭṭhadhammikasamparāyikahitūpadesako hi bhagavā. Sukhāyāti sukhatthāya.",
  "tika-vin06t1:13_9": "Cāgasampattiyā upakārakasukhasampadāyako hi esa.",
  "tika-vin06t1:13_10": "Mettākaruṇāsampattiyā lokānukampāya mātāpitaro viya.",
  "tika-vin06t1:13_11": "Lokassa rakkhitagopitā hi esa.",
  "tika-vin06t1:13_12": "Devamanussānanti ettha bhabbapuggale veneyyasatteyeva gahetvā tesaṁ nibbānamaggaphalādhigamāya attano uppattiṁ dasseti.",
  "tika-vin06t1:13_13": "‘‘Atthāyā’’ti hi vutte paramatthatthāya nibbānāya,",
  "tika-vin06t1:13_14": "‘‘hitāyā’’ti vutte taṁsampāpakamaggatthāyāti vuttaṁ hoti,",
  "tika-vin06t1:13_15": "maggato uttari hitaṁ nāma natthīti.",
  "tika-vin06t1:13_16": "Sukhāyāti phalasamāpattisukhatthāya tato uttari sukhābhāvato.",
  "tika-vin06t1:13_17": "Diṭṭhisīlasaṅghātenāti ettha samādhiṁ paññañca aggahetvā diṭṭhisīlamattaggahaṇaṁ sabbasekkhāsekkhasāmaññattā. Kosambakasuttepi (ma. ni.",
  "tika-vin06t1:13_18": "1.492) ‘‘sīlasāmaññagato viharati,",
  "tika-vin06t1:13_19": "diṭṭhisāmaññagato viharatī’’ti vuttaṁ.",
  "tika-vin06t1:13_20": "Diṭṭhiggahaṇena paññāpi gahitāti ce? Na,",
  "tika-vin06t1:13_21": "sotāpannādīnampi paññāya paripūrakāribhāvappasaṅgato,",
  "tika-vin06t1:13_22": "tasmā ekalakkhaṇānampi tāsaṁ paññādiṭṭhīnaṁ avatthantarabhedo atthi dhitisamādhindriyasammāsamādhīnaṁ viya .",
  "tika-vin06t1:13_23": "Aññāsīti ettha sotadvārānusārena ñātā,",
  "tika-vin06t1:13_24": "atthā sutāti hi vuccanti ‘‘sutametaṁ, bho gotama,",
  "tika-vin06t1:13_25": "pāpakā samācārā dissanti ceva suyyanti cā’’tiādīsu viya. ‘‘Bhikkhu kho, upāli ,",
  "tika-vin06t1:13_26": "saṅghaṁ bhindatī’’tiādīsu (cūḷava. 354) viya avadhāraṇatthe vā. Verañjāyaṁ bhavo vijjamāno. Itthambhūtassa evaṁ bhūtassa. Kathaṁ bhūtassa?",
  "tika-vin06t1:13_27": "Sakyaputtassa sakyakulā pabbajitassa,",
  "tika-vin06t1:13_28": "evaṁ hutvā ṭhitassa kittisaddo abbhuggatoti abhisaddena yoge upayogavacanāni hontīti attho.",
  "tika-vin06t1:14_0": "Kāmupādānapaccayā eva mettaṁ bhāveti,",
  "tika-vin06t1:14_1": "brahmaloke nibbattatīti iminā kāmupādānahetu kammaṁ katvā kāmabhave eva nibbattatītivādīnaṁ vādo paṭikkhittoti vadanti,",
  "tika-vin06t1:14_2": "‘‘brahmaloke paṇītā kāmā’’ti sutvā,",
  "tika-vin06t1:14_3": "kappetvā vā pacchā ‘‘tattha sampattiṁ anubhavissāmī’’ti kāmupādānapaccayā tadupagaṁ karotīti brahmalokepi kāmanīyaṭṭhena kāmā,",
  "tika-vin06t1:14_4": "‘‘tadārammaṇattā taṇhā kāmupādānanti vuttā’’ti ca vadanti, vīmaṁsitabbaṁ.",
  "tika-vin06t1:14_5": "Kammañca cakkhussa janakakāraṇaṁ, kammassa mūlakāraṇaṁ taṇhā,",
  "tika-vin06t1:14_6": "tasmā na mūlakāraṇaṁ hoti janakaṁ.",
  "tika-vin06t1:14_7": "Rūpataṇhādayo dukkhasaccaṁ khandhapariyāpannattā, ‘‘yampicchaṁ na labhati, tampi dukkha’’nti (dī. ni. 2.387; ma. ni. 1.131; vibha. 190) vacanato ca.",
  "tika-vin06t1:14_8": "Tassa mūlakāraṇabhāvena samuṭṭhāpikāti tassa kāraṇabhūtassa imassa khandhapañcakassa samuṭṭhāpikāti yojetabbaṁ.",
  "tika-vin06t1:14_9": "‘‘Āsavasamudayā avijjāsamudayo’’ti (ma. ni.",
  "tika-vin06t1:14_10": "1.103) vacanato tassa eva kāraṇantipi vattuṁ vaṭṭati.",
  "tika-vin06t1:14_11": "Apica ‘‘rūpādi viya taṇhāpi taṇhāya uppattippahānaṭṭhāna’’nti vacanato rūpādi viya taṇhāpi dukkhasaccaṁ kataṁ.",
  "tika-vin06t1:14_12": "Vuttañhetaṁ ‘‘rūpataṇhā loke piyarūpaṁ sātarūpaṁ,",
  "tika-vin06t1:14_13": "etthesā taṇhā uppajjamānā uppajjatī’’ti (dī. ni. 2.400; vibha.",
  "tika-vin06t1:14_14": "203) ca ‘‘etthesā taṇhā pahīyamānā pahīyatī’’ti (dī. ni. 2.401; ma. ni. 1.134) ca.",
  "tika-vin06t1:14_15": "Visuddhimagge ‘‘sabbākārena pana upādānakkhandhapañcakaṁ dukkhañceva ariyasaccañca aññatra taṇhāyā’’ti vacanato idha rūpataṇhādayo dukkhasaccanti vacanaṁ virujjhatīti ce? Na,",
  "tika-vin06t1:14_16": "aññamaññāsaṅkarabhāvena dassetuṁ tattha tattha vuttattā.",
  "tika-vin06t1:14_17": "Yadi taṇhā upādānakkhandhapariyāpannā na bhaveyya,",
  "tika-vin06t1:14_18": "saccavibhaṅge ‘‘tattha katame saṁkhittena pañcupādānakkhandhā dukkhā. Seyyathidaṁ,",
  "tika-vin06t1:14_19": "rūpupādānakkhandho ..pe… viññāṇupādānakkhandho’’ti (vibha.",
  "tika-vin06t1:14_20": "202) ettha ‘‘ṭhapetvā taṇhaṁ saṅkhārupādānakkhandho’’ti vattabbaṁ bhaveyya, na ca vuttaṁ,",
  "tika-vin06t1:14_21": "tasmā dukkhasaccapariyāpannā taṇhāti ce? Na,",
  "tika-vin06t1:14_22": "hetuphalasaṅkaradosappasaṅgato. Na saṅkaradosoti ce?",
  "tika-vin06t1:14_23": "Saccavibhaṅgapāḷiyañhi pañcahi koṭṭhāsehi samudayasaccaṁ niddiṭṭhaṁ.",
  "tika-vin06t1:15_0": "Kathaṁ? Taṇhāti eko vāro,",
  "tika-vin06t1:15_1": "taṇhā ca avasesā ca kilesāti dutiyo,",
  "tika-vin06t1:15_2": "taṇhā ca avasesā ca kilesā avasesā ca akusalā dhammāti tatiyo,",
  "tika-vin06t1:15_3": "taṇhā ca avasesā ca kilesā avasesā ca akusalā dhammā tīṇi ca kusalamūlāni sāsavānīti catuttho,",
  "tika-vin06t1:15_4": "taṇhā ca avasesā ca kilesā avasesā ca akusalā dhammā tīṇi ca kusalamūlāni sāsavāni avasesā ca sāsavā kusalā dhammāti pañcamo vāroti. Āma niddiṭṭhaṁ,",
  "tika-vin06t1:15_5": "tathāpi abhidhammabhājaniyeyeva, na aññasmiṁ,",
  "tika-vin06t1:15_6": "so ca nayo ariyasaccaniddese na labbhati.",
  "tika-vin06t1:15_7": "Tathā hi tattha ‘‘cattāri saccāni’’ccevāha,",
  "tika-vin06t1:15_8": "suttantabhājaniyapañhapucchakesu viya ‘‘cattāri ariyasaccānī’’ti na vuttaṁ,",
  "tika-vin06t1:15_9": "tasmā suttantabhājaniyova pamāṇaṁ tattha ca taṇhāya vuttattā.",
  "tika-vin06t1:15_10": "Yathāha ‘‘tattha katamaṁ dukkhasamudayaṁ ariyasaccaṁ,",
  "tika-vin06t1:15_11": "yāyaṁ taṇhā ponobhavikā…pe… seyyathidaṁ, kāmataṇhā’’tiādi (vibha. 203).",
  "tika-vin06t1:15_12": "‘‘Yadaniccaṁ taṁ dukkha’’nti (saṁ. ni.",
  "tika-vin06t1:15_13": "3.15) iminā pariyāyena vuttattā tattha vuttampi pamāṇameva.",
  "tika-vin06t1:15_14": "‘‘Paṭhamaṁ jhānaṁ upasampajja viharati pathavīkasiṇa’’nti (dha. sa.",
  "tika-vin06t1:15_15": "186 ādayo) vacanato ‘‘kasiṇānī’’ti jhānāni vuttāni.",
  "tika-vin06t1:15_16": "Keci ‘‘uggahanimittapaṭibhāganimitte sandhāya vutta’’nti vadanti, taṁ na sundaraṁ.",
  "tika-vin06t1:15_17": "‘‘Dvattiṁsākārāpi paṇṇattiṁ vissajjetvā paṭikūlāti sati paṭṭhapetabbā’’ti vacanato satigocarā rūpādayo ca veditabbā.",
  "tika-vin06t1:16_0": "Saddhāhirottappabāhusaccavīriyārambhopaṭṭhitasatisampajaññatāti ime satta saddhammā nāma. Sabhāvatoti dukkhato. Na cavatīti deve sandhāya. Ñāteyyanti ñātabbaṁ. Daṭṭheyyanti daṭṭhabbaṁ.",
  "tika-vin06t1:16_1": "Atha vā pana ‘‘nāhaṁ gamanena lokassa antaṁ ñāteyya’’nti vadāmīti attho. Lokanti khandhalokaṁ.",
  "tika-vin06t1:16_2": "Gamanena na pattabboti sarīragamanena,",
  "tika-vin06t1:16_3": "agatigamanena vā na pattabbo,",
  "tika-vin06t1:16_4": "ariyagamanena lokantaṁ patvāva dukkhā atthi pamocananti vuttaṁ hoti. Samitāvīti samitakileso.",
  "tika-vin06t1:16_5": "Āhāraṭṭhitikāti paccayaṭṭhitikā. Ye keci paccayaṭṭhitikā,",
  "tika-vin06t1:16_6": "sabbe te lujjanapalujjanaṭṭhena eko lokoti adhippāyo.",
  "tika-vin06t1:16_7": "Saṅkhārā hi sakasakapaccayāyattatāya sattā visattā sattā nāma. Pariharanti paricaranti. Disāti upayogabahuvacanaṁ. Bhanti paṭibhanti. Ke te?",
  "tika-vin06t1:16_8": "Teyeva virocamānā pabhassarā candimasūriyā. Aṭṭha lokadhammā saṅkhārāva.",
  "tika-vin06t1:16_9": "‘‘Sinerussa samantato’’ti vacanato yugandharādayo sineruṁ parikkhipitvā parimaṇḍalākārena ṭhitāti vadanti.",
  "tika-vin06t1:16_10": "Parikkhipitvā accuggato lokadhātu ayaṁ.",
  "tika-vin06t1:16_11": "‘‘Ma-kāro padasandhikaro’’ti vadanti.",
  "tika-vin06t1:16_12": "Aññathāpi lakkhaṇādibhedato saṅkhāralokaṁ,",
  "tika-vin06t1:16_13": "āsayānusayabhedato sattalokaṁ,",
  "tika-vin06t1:16_14": "cakkavāḷādiparimāṇato okāsalokañca sabbathāpi viditattā lokavidū.",
  "tika-vin06t1:17_0": "Vimuttiñāṇadassanaṁ kāmāvacaraṁ parittaṁ lokiyaṁ,",
  "tika-vin06t1:17_1": "tena sabbaṁ lokaṁ kathaṁ abhivati?",
  "tika-vin06t1:17_2": "Asadisānubhāvattā sabbaññutaññāṇaṁ viya.",
  "tika-vin06t1:17_3": "Tañhi attano visaye bhagavato sabbaññutaññāṇagatikaṁ ,",
  "tika-vin06t1:17_4": "lahutarappavatti ca bhavaṅgacittadvayānantaraṁ uppattito.",
  "tika-vin06t1:17_5": "Na kassaci evaṁlahutaraṁ cittaṁ uppajjati, api āyasmato sāriputtassa,",
  "tika-vin06t1:17_6": "tassa kiresa cittavāro pañcadasabhavaṅgānantaranti.",
  "tika-vin06t1:17_7": "Aggisikhadhūmasikhā ca nāgā kira sīhaḷadīpe.",
  "tika-vin06t1:17_8": "Atthassa dīpakaṁ padaṁ atthapadaṁ. Ekatthadīpakaṁ padaṁ, sabbametaṁ vākyanti attho.",
  "tika-vin06t1:17_9": "Aṭṭha disā nāma aṭṭha vimokkhā, samāpattiyo vā.",
  "tika-vin06t1:17_10": "Satthavāho satthāti nipātito yathā pisitāso pisāco. Udake maṇḍūko ahaṁ āsiṁ, na thale maṇḍūko, vārimattameva gocaro,",
  "tika-vin06t1:17_11": "tassa me tava dhammaṁ suṇantassa sīsaṁ daṇḍena sannirumbhitvāti pāṭhaseso. Anādaratthe vā sāmivacanaṁ.",
  "tika-vin06t1:17_12": "‘‘Ettakenapi evarūpā iddhi bhavissatī’’ti sitaṁ katvā. Vimokkhoti cettha maggo,",
  "tika-vin06t1:17_13": "tadanantarikaṁ ñāṇaṁ nāma phalañāṇaṁ, tasmiṁ khaṇe buddho nāma. Sabbassa buddhattāti kattari. Bodhetāti hetukattari.",
  "tika-vin06t1:17_14": "Seṭṭhatthadīpakaṁ vacanaṁ seṭṭhaṁ nāma, tathā uttamaṁ.",
  "tika-vin06t1:17_15": "Sacchikāpaññattīti sabbadhammānaṁ sacchikaraṇavasena sayambhutā paññatti,",
  "tika-vin06t1:17_16": "attanā eva vā ñātā sacchikatātipi sacchikāpaññatti.",
  "tika-vin06t1:17_17": "Bhagī bhagavā cīvarapiṇḍapātādīnaṁ.",
  "tika-vin06t1:17_18": "Bhajī araññavanapatthāni pantāni senāsanāni.",
  "tika-vin06t1:17_19": "Bhāgī atthadhammavimuttirasassa. Rāgādikilesagaṇabhaggamakāsi. Bhāvitattano bhāvitakāyo.",
  "tika-vin06t1:17_20": "Bhavassa antaṁ nibbānaṁ maggādhigamena taṁ gatoti bhavantago.",
  "tika-vin06t1:18_0": "‘‘Lobhaṁ , bhikkhave,",
  "tika-vin06t1:18_1": "ekaṁ dhammaṁ pajahathā’’tiādinā (itivu.",
  "tika-vin06t1:18_2": "1) nayena ekakādivasenāgate gahetvā vadati.",
  "tika-vin06t1:18_3": "Saṁkilesataṇhādiṭṭhiduccaritasaṁkilesavasena aniccadukkhamanattāsubhesu niccantiādivipariyesā. Cīvarahetu vā, bhikkhave,",
  "tika-vin06t1:18_4": "bhikkhuno taṇhā uppajjamānā uppajjati,",
  "tika-vin06t1:18_5": "piṇḍapāta senāsanaitibhavābhavahetu vā (a. ni. 4.9). Cetokhilā satthari kaṅkhati, dhamme, saṅghe, sikkhāya, sabrahmacārīsu kupitoti (dī. ni. 3.319; vibha. 941) āgatā pañca.",
  "tika-vin06t1:18_6": "Kāme avītarāgo hoti…pe… kāye, rūpe,",
  "tika-vin06t1:18_7": "yāvadatthaṁ udarāvadehakaṁ bhuñjitvā,",
  "tika-vin06t1:18_8": "aññataraṁ devanikāyaṁ paṇidhāya brahmacariyaṁ caratīti (dī. ni. 3.320; vibha. 941) āgatā pañca vinibandhā.",
  "tika-vin06t1:18_9": "Vivādamūlāni kodho upanāho makkho paḷāso issā macchariyaṁ māyā sāṭheyyaṁ thambho sārambho sandiṭṭhiparāmāsitā ādhānaggāhī duppaṭinissaggitā (a. ni. 6.36; dī. ni. 3.325).",
  "tika-vin06t1:18_10": "Vibhaṅge pana ‘‘kodho makkho issā sāṭheyyaṁ pāpicchatā sandiṭṭhiparāmāsitā’’ti (vibha. 944) āgataṁ. Taṇhaṁ paṭicca pariyesanā, pariyesanaṁ paṭicca lābho, lābhaṁ paṭicca vinicchayo, evaṁ chandarāgo, ajjhosānaṁ, pariggaho, macchariyaṁ, ārakkho, ārakkhādhikaraṇaṁ,",
  "tika-vin06t1:18_11": "daṇḍādānasatthādāna…pe… akusalā dhammā sambhavantīti (dī. ni. 2.104; 3.359; a. ni. 9.23; vibha. 963) vuttānaṁ.",
  "tika-vin06t1:18_12": "Rūpasaddagandharasaphoṭṭhabbadhammataṇhāti cha,",
  "tika-vin06t1:18_13": "tā kāmabhavavibhavataṇhāvaseneva aṭṭhārasa,",
  "tika-vin06t1:18_14": "tā eva ajjhattikassupādāya aṭṭhārasa,",
  "tika-vin06t1:18_15": "bāhirassupādāya aṭṭhārasāti chattiṁsa, tā atīte chattiṁsa, anāgate chattiṁsa,",
  "tika-vin06t1:18_16": "paccuppanne chattiṁsāti evaṁ aṭṭhasatataṇhāvicaritānīti. Māretīti māro,",
  "tika-vin06t1:18_17": "pamādo ‘‘pamādo maccuno pada’’nti (dha. pa. 21) vacanato.",
  "tika-vin06t1:18_18": "Sammāājīvavināsanato vā kilesā vuccanti ‘‘māro’’ti,",
  "tika-vin06t1:18_19": "vadhakūpamattā khandhāva mārā.",
  "tika-vin06t1:18_20": "Abhisaṅkhārā jātidukkhābhinibbattāpanato,",
  "tika-vin06t1:18_21": "jātassa jarādisambhavato ca mārā.",
  "tika-vin06t1:18_22": "Ekabhavapariyāpannajīvitamāraṇato maccu māro.",
  "tika-vin06t1:18_23": "Aṇimatā nāma paramāṇu viya adassanūpagamanaṁ. Laghimatā sarīrena, cittena vā sīghagamanaṁ.",
  "tika-vin06t1:18_24": "Mahimatā candimasūriyādīnampipāṇinā parāmasanādi.",
  "tika-vin06t1:18_25": "Patti nāma yathicchitadesappatti. Pakāsanatā,",
  "tika-vin06t1:18_26": "lābhakassatthasādhanaṁ vā pākammaṁ. Īsattaṁ nāma sayaṁvasitā. Vasittaṁ nāma aparavasitā.",
  "tika-vin06t1:18_27": "Yatthakāmāvasāyitaṁ nāma yatthicchati yadicchati yāvadicchati, tattha tāva tadatthasādhanaṁ.",
  "tika-vin06t1:18_28": "Pīḷanasaṅkhatasantāpavipariṇāmaṭṭhenavā dukkhamariyasaccantiādimhi idaṁ codanāpubbaṅgamaṁ atthavissajjanaṁ – dukkhādīnaṁ aññepi rūpataṇhādayo atthā atthi,",
  "tika-vin06t1:18_29": "atha kasmā cattāro eva vuttāti ce?",
  "tika-vin06t1:18_30": "Aññasaccadassanavasena āvibhāvato.",
  "tika-vin06t1:19_0": "‘‘Tattha katamaṁ dukkheñāṇaṁ,",
  "tika-vin06t1:19_1": "dukkhaṁ ārabbha yā uppajjati paññā’’tiādināpi (vibha.",
  "tika-vin06t1:19_2": "794) nayena ekekasaccārammaṇavasenāpi saccañāṇaṁ vuttaṁ. ‘‘Yo, bhikkhave, dukkhaṁ passati,",
  "tika-vin06t1:19_3": "dukkhasamudayampi so passatī’’tiādinā (saṁ. ni.",
  "tika-vin06t1:19_4": "5.1100) nayena ekaṁ saccaṁ ārammaṇaṁ katvā sesesu kiccanipphattivasenāpi vuttaṁ.",
  "tika-vin06t1:19_5": "Tattha yadā ekekaṁ saccaṁ ārammaṇaṁ karoti,",
  "tika-vin06t1:19_6": "tadā samudayadassanena tāva sabhāvato pīḷanalakkhaṇassāpi dukkhassa yasmā taṁ āyūhanalakkhaṇena samudayena āyūhitaṁ saṅkhataṁ,",
  "tika-vin06t1:19_7": "tasmāssa so saṅkhataṭṭho āvi bhavati.",
  "tika-vin06t1:19_8": "Yasmā pana maggo kilesasantāpaharo susītalo,",
  "tika-vin06t1:19_9": "tasmāssa maggadassanena santāpaṭṭho āvi bhavati nandassa accharādassanena sundariyā anabhirūpabhāvo viya.",
  "tika-vin06t1:19_10": "Avipariṇāmadhammassa pana nirodhassa dassanena tassa vipariṇāmaṭṭho āvi bhavatīti vattabbameva natthi.",
  "tika-vin06t1:19_11": "Sabhāvato āyūhanalakkhaṇassapi samudayassa dukkhadassanena nidānaṭṭho āvi bhavati asappāyabhojanato uppannabyādhidassanena bhojanassa byādhinidānabhāvo viya.",
  "tika-vin06t1:19_12": "Visaṁyogabhūtassa nirodhassa dassanena saṁyogaṭṭho.",
  "tika-vin06t1:19_13": "Niyyānabhūtassa ca maggassa dassanena palibodhaṭṭhoti.",
  "tika-vin06t1:19_14": "Tathā nissaraṇassāpi nirodhassa avivekabhūtassa samudayassa dassanena vivekaṭṭho āvi bhavati. Maggadassanena asaṅkhataṭṭho.",
  "tika-vin06t1:19_15": "Iminā hi anamatagge saṁsāre maggo na diṭṭhapubbo,",
  "tika-vin06t1:19_16": "sopi ca sappaccayattā saṅkhato evāti appaccayadhammassa asaṅkhatabhāvo ativiya pākaṭo hoti.",
  "tika-vin06t1:19_17": "Dukkhadassanena panassa amataṭṭho āvi bhavati. Dukkhañhi visaṁ, amataṁ nibbānanti.",
  "tika-vin06t1:19_18": "Tathā niyyānalakkhaṇassāpi maggassa samudayadassanena ‘‘nāyaṁ hetu nibbānassa pattiyā,",
  "tika-vin06t1:19_19": "ayaṁ hetū’’ti hetvattho āvi bhavati.",
  "tika-vin06t1:19_20": "Nirodhadassanena dassanaṭṭho paramasukhumarūpāni passato ‘‘vippasannaṁ vata me cakkhū’’ti cakkhussa vippasannabhāvo viya.",
  "tika-vin06t1:19_21": "Dukkhadassanena adhipateyyaṭṭho anekarogāturakapaṇajanadassanena issarajanassa uḷārabhāvo viyāti evamettha lakkhaṇavasena,",
  "tika-vin06t1:19_22": "ekassa aññasaccadassanavasena ca itaresaṁ tiṇṇaṁ āvibhāvato ekekassa cattāro atthā vuttā. Upadhiviveko nikkilesatā.",
  "tika-vin06t1:20_0": "Paṭipakkhaṁ atthayantīti paccatthikā.",
  "tika-vin06t1:20_1": "Pati viruddhā amittā paccāmittā.",
  "tika-vin06t1:20_2": "Sacchikatvā pavedetīti ettāvatā bhagavato sabbaññutaṁ dīpeti.",
  "tika-vin06t1:20_3": "Tena ñāṇasampattiṁ dīpetvā idāni karuṇāsampattiṁ dīpetuṁ ‘‘so dhammaṁ desesī’’tiādimāha. Atha vā kiṁ so pavedesīti? Ñāṇaṁ,",
  "tika-vin06t1:20_4": "taṁ sabbaṁ tilokahitabhūtameva. So dhammaṁ desesīti kīdisaṁ? ‘‘Ādikalyāṇa’’ntiādi.",
  "tika-vin06t1:20_5": "Anena vacanena vattuṁ arahabhāvaṁ dīpeti.",
  "tika-vin06t1:20_6": "Sāsanadhammoti ovādapariyatti.",
  "tika-vin06t1:20_7": "Kiccasuddhiyāti kilesappahānanibbānārammaṇakiccasuddhiyā.",
  "tika-vin06t1:20_8": "Sāsanabrahmacariyaṁ nāma sikkhattayaṁ, navakoṭisahassānītiādikaṁ vā.",
  "tika-vin06t1:20_9": "Maggameva brahmacariyaṁ maggabrahmacariyaṁ.",
  "tika-vin06t1:20_10": "Tassa pakāsakaṁ piṭakattayaṁ idha sātthaṁ sabyañjanaṁ nāma.",
  "tika-vin06t1:20_11": "Chasu atthapadesu saṅkhepato kāsanaṁ saṅkāsanaṁ. Ādito kāsanaṁ pakāsanaṁ.",
  "tika-vin06t1:20_12": "Ubhayampi vitthāretvā desanaṁ vivaraṇaṁ.",
  "tika-vin06t1:20_13": "Puna vibhāgakaraṇaṁ vibhajanaṁ.",
  "tika-vin06t1:20_14": "Opammādinā pākaṭakaraṇaṁ uttānīkaraṇaṁ.",
  "tika-vin06t1:20_15": "Sotūnaṁ cittaparitosajananena,",
  "tika-vin06t1:20_16": "cittanisānena ca paññāpanaṁ veditabbaṁ.",
  "tika-vin06t1:20_17": "Byañjanapadesu akkharaṇato akkharaṁ,",
  "tika-vin06t1:20_18": "‘‘ekakkharapadamakkhara’’nti eke. Vibhattiantaṁ padaṁ. Byañjayatīti byañjanaṁ, vākyaṁ. Padasamudāyo vā vākyaṁ. Vibhāgapakāso ākāro nāma.",
  "tika-vin06t1:20_19": "Phusatīti phassotiādi nibbacanaṁ nirutti,",
  "tika-vin06t1:20_20": "niruttiyā niddiṭṭhassa apadeso niddeso nāma. Phusatīti phasso,",
  "tika-vin06t1:20_21": "so tividho – sukhavedanīyo dukkhavedanīyo adukkhamasukhavedanīyoti.",
  "tika-vin06t1:20_22": "Etesu ayaṁ yojanā – akkharehi saṅkāsayati, padehi pakāsayati, byañjanehi vivarati, ākārehi vibhajati, niruttīhi uttāniṁ karoti, niddesehi paññāpeti.",
  "tika-vin06t1:20_23": "Akkharehi vā saṅkāsayitvā padehi pakāseti,",
  "tika-vin06t1:20_24": "byañjanehi vivaritvā ākārehi vibhajati,",
  "tika-vin06t1:20_25": "niruttīhi uttāniṁ katvā niddesehi paññāpeti.",
  "tika-vin06t1:20_26": "Akkharehi vā ugghāṭetvā padehi vineti ugghaṭitaññuṁ,",
  "tika-vin06t1:20_27": "byañjanehi vivaritvā ākārehi vineti vipañcitaññuṁ,",
  "tika-vin06t1:20_28": "niruttīhi netvā niddesehi vineti neyyanti veditabbaṁ. Atthoti bhāsitattho.",
  "tika-vin06t1:20_29": "Tassevatthassa paṭivijjhitabbo sako sako bhāvo paṭivedho nāma. Taṁ ubhayampi attho nāma.",
  "tika-vin06t1:20_30": "Tena vuttaṁ ‘‘atthagambhīratāpaṭivedhagambhīratāhi sāttha’’nti.",
  "tika-vin06t1:20_31": "Dhammoti vā desanāti vā byañjanameva.",
  "tika-vin06t1:20_32": "Niddosabhāvena parisuddhaṁ sāsanabrahmacariyaṁ,",
  "tika-vin06t1:20_33": "sikkhattayapariggahito maggo ca,",
  "tika-vin06t1:20_34": "ubhayampi brahmacariyapadena saṅgahitaṁ. Paṭipattiyāti paṭipattihetu.",
  "tika-vin06t1:20_35": "Āgamabyattitoti punappunaṁ adhīyamānā khandhādayo pākaṭā honti.",
  "tika-vin06t1:20_36": "Duruttasatthāni adhīyamānāni sammohamevāvāhanti.",
  "tika-vin06t1:21_0": "2-3.Kacci khamanīyaṁ sītuṇhādi.",
  "tika-vin06t1:21_1": "Kacci yāpanīyaṁ yathāladdhehi jīvitasādhanehi jīvitaṁ. Appābādhanti appopasaggaṁ, appātaṅkanti apparogaṁ.",
  "tika-vin06t1:21_2": "Kacci lahuṭṭhānaṁ sarīrakicce. Kacci balaṁ samaṇakicce.",
  "tika-vin06t1:21_3": "Kacci phāsuvihāro yathāvuttanayena appābādhatāya, anukkaṇṭhanādivasena vā.",
  "tika-vin06t1:21_4": "Sattasaṭṭhito paṭṭhāya pacchimavayo, uttarāmukhoti vuttaṁ hoti.",
  "tika-vin06t1:21_5": "Lokavivaraṇe jāte idha kiṁ olokesi,",
  "tika-vin06t1:21_6": "natthettha tayā sadisopīti āha ‘‘tvaṁ sadevakassa lokassa aggo’’tiādi. Āsabhiṁ uttamaṁ. Upapattivasena devā. Rūpānaṁ paribhogavasena,",
  "tika-vin06t1:21_7": "patthanāvasena vā uppannā rāgasampayuttā somanassavedanānurūpato uppajjitvā hadayatappanato ambarasādayo viya ‘‘rūparasā’’ti vuccanti.",
  "tika-vin06t1:21_8": "Tathāgatassa pahīnāti adhikāravasenāha.",
  "tika-vin06t1:21_9": "Tathāgatassapi hi kassaci te pahīnāti matthakacchinnatālo viya katā. Kathaṁ?",
  "tika-vin06t1:21_10": "Rūparasādivacanena vipākadhammadhammā gahitā,",
  "tika-vin06t1:21_11": "te vijjamānāpi matthakasadisānaṁ taṇhāvijjānaṁ maggasatthena chinnattā āyatiṁ tālapantisadise vipākakkhandhe nibbattetuṁ asamatthā jātā. Tasmā tālāvatthu viya katā.",
  "tika-vin06t1:21_12": "‘‘Kusalasomanassāpi ettha saṅgahitā’’ti vadanti.",
  "tika-vin06t1:21_13": "Paṭhamamaggena pahīnā kammapathaṭṭhāniyā,",
  "tika-vin06t1:21_14": "dutiyena ucchinnamūlā oḷārikā,",
  "tika-vin06t1:21_15": "tatiyena tālāvatthukatā kāmarāgaṭṭhāniyā.",
  "tika-vin06t1:21_16": "Catutthena anabhāvaṁkatā rūparāgārūparāgaṭṭhāniyā.",
  "tika-vin06t1:21_17": "Aparihānadhammataṁ pana dīpento ‘‘āyatiṁ anuppādadhammā’’ti āha.",
  "tika-vin06t1:21_18": "Tadaṅgappahānena vā pahīnā vipassanākkhaṇe,",
  "tika-vin06t1:21_19": "jhānassa pubbabhāgakkhaṇe vā,",
  "tika-vin06t1:21_20": "vikkhambhanappahānena ucchinnamūlā jhānakkhaṇe. ‘‘Vivicceva kāmehī’’ti (pārā. 11) hi vuttaṁ.",
  "tika-vin06t1:21_21": "Samucchedappahānena tālāvatthukatā tatiyavijjādhigamakkhaṇe.",
  "tika-vin06t1:21_22": "Itthambhūtā pana te rūparasādayo anabhāvaṁkatā āyatimanuppādadhammāti ekamevidaṁ atthapadaṁ.",
  "tika-vin06t1:21_23": "Paṭhamāya vā abhinibbhidāya pahīnā, dutiyāya ucchinnamūlā, tatiyāya tālāvatthukatā.",
  "tika-vin06t1:21_24": "Itthambhūtā yasmā anabhāvaṁkatā nāma honti,",
  "tika-vin06t1:21_25": "tasmā āyatiṁanauppādadhammāti veditabbā. Atha vā dukkhañāṇena pahīnā,",
  "tika-vin06t1:21_26": "samudayañāṇena ucchinnamūlā ,",
  "tika-vin06t1:21_27": "nirodhañāṇena tālāvatthukatā, maggañāṇena anabhāvaṁkatā,",
  "tika-vin06t1:21_28": "paccavekkhaṇañāṇena āyatiṁ anuppādadhammāti veditabbā. Lokiyamaggena vā pahīnā, dassanamaggena ucchinnamūlā,",
  "tika-vin06t1:21_29": "tividhena bhāvanāmaggena tālāvatthukatātiādi.",
  "tika-vin06t1:21_30": "Brāhmaṇassa avisayattā dhammarasā na uddhaṭā.",
  "tika-vin06t1:22_0": "11.Dhammadhātunti ettha sabbaññutaññāṇaṁ dhammadhātu nāma.",
  "tika-vin06t1:22_1": "Anukampavacanānurūpaṁ ‘‘puṇṇacando viyā’’ti vuttaṁ,",
  "tika-vin06t1:22_2": "sūriyavacanaṁ ‘‘suppaṭividdhattā’’tivacanānurūpaṁ,",
  "tika-vin06t1:22_3": "pathavīsamacittatāya kāraṇaṁ ‘‘karuṇāvipphāra’’nti vadanti.",
  "tika-vin06t1:22_4": "Paṭicchādetabbe hi attano guṇe ‘‘āraddhaṁ kho pana me vīriya’’ntiādinā pakāsento attano karuṇāvipphāraṁ pakāsetīti gahetabbo.",
  "tika-vin06t1:22_5": "Varabhūrimedhaso varaputhulañāṇo, bhūrīti vā bhūmi,",
  "tika-vin06t1:22_6": "bhūmi viya patthaṭavarapaññoti attho.",
  "tika-vin06t1:22_7": "Abujjhi etthātipi adhikaraṇena rukkho bodhi. Sayaṁ bujjhati,",
  "tika-vin06t1:22_8": "bujjhanti vā tena taṁsamaṅginoti maggo bodhi, evaṁ sabbaññutaññāṇampi. Bujjhīyatīti nibbānaṁ bodhi.",
  "tika-vin06t1:22_9": "Tissannaṁ vijjānaṁ upanissayavato yathāsambhavaṁ tisso vijjā veditabbā. Ekaggatāvasena tikkhabhāvo.",
  "tika-vin06t1:22_10": "Tikkhopi ekacco saro lakkhaṁ patvā kuṇṭho hoti, na tathā idaṁ.",
  "tika-vin06t1:22_11": "Satindriyavasenassa kharabhāvo,",
  "tika-vin06t1:22_12": "saddhindriyavasena vippasannabhāvo,",
  "tika-vin06t1:22_13": "antarā anosakkitvā kilesapaccatthikānaṁ suṭṭhu abhibhavanato vīriyindriyavasenassa sūrabhāvo ca veditabbo.",
  "tika-vin06t1:22_14": "Maggavijāyanatthaṁ gabbhaggahaṇakālo saṅkhārupekkhānantaramanulomattā.",
  "tika-vin06t1:23_0": "Chandoti ca saṅkappoti ca avatthantarabhedabhinno rāgova –",
  "tika-vin06t1:24_0": "‘‘Senahātthyaṅgamupeti,",
  "tika-vin06t1:25_0": "Rattahadayo rāgena;",
  "tika-vin06t1:26_0": "Sammagate rattakāmamupeti,",
  "tika-vin06t1:27_0": "Kāmapatitaṁ lokassa mātrālamatī’’ti –",
  "tika-vin06t1:28_0": "Ādīsu viya –",
  "tika-vin06t1:29_0": "Vibhaṅgeyeva kiñcāpi attho vuttoti ettha ayamadhippāyo – vibhaṅgapāḷiṁ ānetvā idha vuttopi sabbesaṁ upakārāya na hoti,",
  "tika-vin06t1:29_1": "tasmā taṁ aṭṭhakathānayeneva pakāsayissāmīti. Itoti kāmehi.",
  "tika-vin06t1:29_2": "Kāyavivekādīsu upadhiviveko tatiyo,",
  "tika-vin06t1:29_3": "tasmā tatiyaṁ chaḍḍetvā dve gahetvā tadaṅgādīsu vikkhambhanavivekaṁ gahetvā ‘‘tayo evā’’ti vuttā.",
  "tika-vin06t1:29_4": "Evaṁ sati cittavikkhambhanā ekatthā evāti viseso na siyāti ce?",
  "tika-vin06t1:29_5": "Appanāvārattā na panevaṁ daṭṭhabbaṁ.",
  "tika-vin06t1:29_6": "Kāyavivekaggahaṇena pubbabhāgaggahaṇaṁ ñāyati,",
  "tika-vin06t1:29_7": "tasmā cittavivekoti tadaṅgaviveko vutto,",
  "tika-vin06t1:29_8": "vikkhambhanena appanākāleti gahetabbaṁ asaṅkarato.",
  "tika-vin06t1:29_9": "Atha vā cittavivekena tadaṅgavikkhambhanā gahitā,",
  "tika-vin06t1:29_10": "itarena vikkhambhanaviveko evātipi yuttaṁ,",
  "tika-vin06t1:29_11": "kilesakāmattā vā dvīsu kammesu pariyāpanno puriso viya.",
  "tika-vin06t1:29_12": "Yathā avijjamānena avijjamānapaññattivasena loke ‘‘saphalo rukkho’’ti vuccati,",
  "tika-vin06t1:29_13": "tatheva vijjamānena vijjamānapaññattivasena sāsane ‘‘savitakkaṁ savicāraṁ jhāna’’nti vuccatīti adhippāyo.",
  "tika-vin06t1:30_0": "Vūpasamāti ettha kesaṁ vūpasamāti, kiṁ paṭhamajjhānikānaṁ, udāhu dutiyajjhānikānanti?",
  "tika-vin06t1:30_1": "Ettha yadi paṭhamajjhānikānaṁ, natthi tesaṁ vūpasamo.",
  "tika-vin06t1:30_2": "Na hi paṭhamajjhānaṁ vitakkavicārarahitaṁ atthi. Yadi dutiyajjhānikānaṁ,",
  "tika-vin06t1:30_3": "nattheva vūpasamo tattha tadabhāvāti ce?",
  "tika-vin06t1:30_4": "Tenetaṁ vuccati ‘‘samatikkamā’’ti, samatikkamopi na tesaṁyeva.",
  "tika-vin06t1:30_5": "Kintu sakalassapi paṭhamajjhānadhammarāsissāti ce?",
  "tika-vin06t1:30_6": "Tenetaṁ vuccati ‘‘oḷārikassa pana samatikkamā’’tiādi.",
  "tika-vin06t1:30_7": "Sabbepi paṭhamajjhānadhammā oḷārikāva dutiyajjhānato,",
  "tika-vin06t1:30_8": "na kevalaṁ vitakkavicāradvayamevāti ce?",
  "tika-vin06t1:30_9": "Na vitakkavicārāyeva tehi sampayuttānaṁ oḷārikabhāvatoti tesveva ādīnavadassanena dutiyajjhānakkhaṇe tesaṁ abhāvo hoti.",
  "tika-vin06t1:30_10": "Tena vuttaṁ ‘‘dutiyajjhānakkhaṇe apātubhāvā’’ti, yassa dhammassānubhāvena,",
  "tika-vin06t1:30_11": "yogena vā idaṁ jhānaṁ ‘‘sampasādana’’nti vuccati ‘‘ekodibhāva’’nti ca,",
  "tika-vin06t1:30_12": "tassa dassanatthaṁ saddhāsamādhayo vibhaṅge vuttā.",
  "tika-vin06t1:30_13": "Paṇītabhojanasikkhāpade (pāci.",
  "tika-vin06t1:30_14": "257 ādayo) sappiādayo viyāti vutte ayaṁ atthavaṇṇanā na virujjhati.",
  "tika-vin06t1:30_15": "Samaṁ passatīti līnuddhaccaṁ pahāya khīṇāsavassa chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā chaḷaṅgupekkhā.",
  "tika-vin06t1:30_16": "Nīvaraṇādipaṭisaṅkhāsantiṭṭhanāgahaṇe majjhattabhūtā upekkhā, ayaṁ saṅkhārupekkhā nāma.",
  "tika-vin06t1:30_17": "Vicinane majjhattabhūtā upekkhā vipassanupekkhā nāma.",
  "tika-vin06t1:30_18": "Tattha chaḷaṅgupekkhā brahmavihārupekkhā bojjhaṅgupekkhā tatramajjhattupekkhā jhānupekkhā pārisuddhupekkhā ca atthato ekā tatramajjhattupekkhāva, avatthābhedena bhedo nesaṁ.",
  "tika-vin06t1:30_19": "Saṅkhārupekkhāvipassanupekkhānampi ekatā paññāvasena,",
  "tika-vin06t1:30_20": "kiccavasena pana duvidhatā veditabbā.",
  "tika-vin06t1:31_0": "Chaḷaṅgupekkhā kāmāvacarā,",
  "tika-vin06t1:31_1": "brahmavihārupekkhā rūpāvacarātiādinā bhūmivasena.",
  "tika-vin06t1:31_2": "Chaḷaṅgupekkhā khīṇāsavasseva,",
  "tika-vin06t1:31_3": "brahmavihārupekkhā tiṇṇampi puthujjanasekkhāsekkhānanti evaṁ puggalavasena.",
  "tika-vin06t1:31_4": "Chaḷaṅgupekkhā somanassupekkhāsahagatacittasampayuttā,",
  "tika-vin06t1:31_5": "brahmavihārupekkhā upekkhāsahagatacittasampayuttā evāti evaṁ cittavasena. Chaḷaṅgupekkhā chaḷārammaṇā,",
  "tika-vin06t1:31_6": "brahmavihārupekkhā dhammārammaṇāvāti ārammaṇavasena.",
  "tika-vin06t1:31_7": "Vedanupekkhā vedanākkhandhena saṅgahitā,",
  "tika-vin06t1:31_8": "itarā nava saṅkhārakkhandhenāti khandhasaṅgahavasena.",
  "tika-vin06t1:31_9": "Chaḷaṅgupekkhā brahmavihārabojjhaṅgajhānupekkhā pārisuddhitatramajjhattupekkhā ca atthato ekā, tasmā ekakkhaṇe ekāva siyā, na itarā,",
  "tika-vin06t1:31_10": "tathā saṅkhārupekkhāvipassanupekkhāpi.",
  "tika-vin06t1:31_11": "Vedanāvīriyupekkhānaṁ ekakkhaṇe siyā uppattīti. Chaḷaṅgupekkhā abyākatā,",
  "tika-vin06t1:31_12": "brahmavihārupekkhā kusalābyākatā, tathā sesā.",
  "tika-vin06t1:31_13": "Vedanupekkhā pana siyā akusalāpi. Evaṁ kusalattikavasena.",
  "tika-vin06t1:31_14": "Dasapetā saṅkhepena cattārova dhammā vīriyavedanātatramajjhattañāṇavasena.",
  "tika-vin06t1:31_15": "‘‘Dukkhadomanassasukhasomanassāna’’nti evaṁ pahānakkamena avatvā vibhaṅge vuttanayena kasmā vuttānīti ce? Suttānurakkhaṇatthaṁ.",
  "tika-vin06t1:31_16": "Iṭṭhāniṭṭhaviparītanti ettha ‘‘ārammaṇavasena aggahetvā iṭṭhāniṭṭhaviparītākārena anubhavatīti gahetabba’’nti vadanti. Kasmā?",
  "tika-vin06t1:31_17": "Ekaṁyeva kasiṇaṁ ārabbha sabbesaṁ pavattito.",
  "tika-vin06t1:31_18": "Tatiyajjhānato paṭṭhāya upakārā hutvā āgatāti satisīsena desanā katā,",
  "tika-vin06t1:31_19": "vigatavalāhakādinā sommatāya rattiyā valāhakādinā kālussiye satipi divā viya anupakārikā na hoti rattiṁ,",
  "tika-vin06t1:31_20": "tasmā ‘‘attano upakārakattena vā’’ti vuttaṁ. ‘‘Sūriyappabhābhibhavā,",
  "tika-vin06t1:31_21": "rattiyā alābhāti ime dve hetū aparisuddhatāya kāraṇaṁ. Sommabhāvena,",
  "tika-vin06t1:31_22": "attano upakārakattena cāti ime dve sabhāgatāya kāraṇa’’nti vadanti,",
  "tika-vin06t1:31_23": "tassā aparisuddhāya jātiyāti vuttaṁ hoti, tasmā kāraṇavacananti eke.",
  "tika-vin06t1:32_0": "Jhānakathāvaṇṇanā niṭṭhitā.",
  "tika-vin06t1:33_0": "Pubbenivāsakathāvaṇṇanā",
  "tika-vin06t1:34_0": "12.",
  "tika-vin06t1:34_1": "Cittekaggatāsabhāgattā jhānānaṁ ‘‘kesañci cittekaggatatthānī’’ti āha.",
  "tika-vin06t1:34_2": "Kusalānaṁ bhavokkamanasabhāgattā ‘‘kesañci bhavokkamanatthānī’’ti.",
  "tika-vin06t1:34_3": "Asabhāgattā sesaṭṭhānesu ‘‘pādakatthānī’’ti avatvā ‘‘pādakānī’’ti āha.",
  "tika-vin06t1:34_4": "Tena pādakabhūtānampi yathāsambhavaṁ cittekaggatā bhavokkamanatāvahataṁ,",
  "tika-vin06t1:34_5": "itaresaṁ yathāsambhavaṁ pādakatāvahatañca dīpeti.",
  "tika-vin06t1:34_6": "Asabhāgattā javanavipassanāpādakāni samānāni abhiññāpādakāni ca honti,",
  "tika-vin06t1:34_7": "abhiññāpādakāni ca vipassanāpādakāni hontītipi dīpeti, tathā pādakābhāvaṁ dīpeti.",
  "tika-vin06t1:34_8": "Abhiññāya hi catutthameva pādakaṁ, na itarāni.",
  "tika-vin06t1:34_9": "Tesu catutthassa tatiyaṁ pādakaṁ, tatiyassa dutiyaṁ, dutiyassa paṭhamanti.",
  "tika-vin06t1:34_10": "Atha vā ‘‘cattāri jhānānī’’ti yathālābhato vuttaṁ.",
  "tika-vin06t1:35_0": "Vinayanidānanimittaṁ, verañjanivāsakappanaṁ;",
  "tika-vin06t1:36_0": "Satthu yasmā tasmā bhagavā, vijjattayamāha verañje.",
  "tika-vin06t1:37_0": "Vuttañhetaṁ ‘‘vinaye suppaṭipanno bhikkhu sīlasampattiṁ nissāyā’’tiādi (pārā. aṭṭha. 1.paṭhamamahāsaṅgītikathā).",
  "tika-vin06t1:37_1": "Sīlavato hi sīlapaccavekkhaṇatthaṁ rattiṭṭhānadivāṭhānesu nisinnassa nisajjanato paṭṭhāya attano atītakiriyānussaraṇabahulatāya pubbenivāsānussativijjā appakasirena samijjhati.",
  "tika-vin06t1:37_2": "Tathā attānaṁ paṭicca sattānaṁ cutipariggahaṇasīlatāya cutūpapātañāṇaṁ appakasirena samijjhati,",
  "tika-vin06t1:37_3": "udakādīsu sukhumatta dassanasīlatāya dibbacakkhuñāṇaṁ samijjhati.",
  "tika-vin06t1:37_4": "Yasmā sattavidhamethunasaṁyogaparivajjanena,",
  "tika-vin06t1:37_5": "kāmāsavādiparivajjanena vā brahmacariyaṁ akhaṇḍādibhāvaṁ pāpuṇāti,",
  "tika-vin06t1:37_6": "tasmāssa āsavakkhayañāṇaṁ appakasirena samijjhatīti ettha vinayanidāne vijjattayameva dassitaṁ,",
  "tika-vin06t1:37_7": "tasmā āha ‘‘yesañca guṇānaṁ dāyakaṁ ahosi, tesaṁ ekadesaṁ dassento’’ti,",
  "tika-vin06t1:37_8": "aññathā vijjattayapaṭilābhamattappasaṅgo siyāti.",
  "tika-vin06t1:38_0": "So evanti iminā kiñcāpi catunnaṁ jhānānaṁ pubbabhāgapaṭipadāpi saṅgahaṁ gacchati,",
  "tika-vin06t1:38_1": "na kevalaṁ purimajjhānattikameva,",
  "tika-vin06t1:38_2": "tathāpi kevalaṁ purimajjhānattikameva gaṇhanto ‘‘evanti catutthajjhānakkamanidassanametaṁ,",
  "tika-vin06t1:38_3": "iminā paṭhamajjhānādhigamādinā kamena catutthajjhānaṁ paṭilabhitvāti vuttaṁ hotī’’ti āha, taṁ kasmāti ce? Sambhārabhūmittā.",
  "tika-vin06t1:38_4": "Vuttañhetaṁ aṭṭhakathāyaṁ (visuddhi.",
  "tika-vin06t1:38_5": "2.381) ‘‘ettha ca purimāni tīṇi jhānāni yasmā pītipharaṇena ca sukhapharaṇena ca sukhasaññañca lahusaññañca okkamitvā lahumudukammaññakāyo hutvā iddhiṁ pāpuṇāti,",
  "tika-vin06t1:38_6": "tasmā iminā pariyāyena iddhilābhāya saṁvattanato sambhārabhūmiyoti veditabbāni.",
  "tika-vin06t1:38_7": "Catutthajjhānaṁ pana iddhilābhāya pakatibhūmi evā’’ti.",
  "tika-vin06t1:38_8": "Idameva vā atthaṁ sandhāyāha ‘‘pubbe imāni cattāri jhānāni kesañci abhiññāpādakānī’’ti.",
  "tika-vin06t1:38_9": "Yadi evaṁ catutthajjhānampi antokatvā evanti kimatthaṁ na vuttaṁ. Tañhi pakatibhūmīti ce? Na vattabbaṁ,",
  "tika-vin06t1:38_10": "catutthajjhānato parassa samāhitādibhāvappattassa cittassa atthibhāvappasaṅgato.",
  "tika-vin06t1:38_11": "Yasmā yasmiṁ sati ‘‘pubbenivāsānussatiñāṇāya cittaṁ abhininnāmesi’’nti vuttaṁ,",
  "tika-vin06t1:38_12": "tasmā tasmiṁ catutthajjhānacitte pakatibhūmibhāvappatte abhiññāpādake jāte parikammacittaṁ ‘‘pubbenivāsānussatiñāṇāya abhininnāmesi’’nti āha.",
  "tika-vin06t1:38_13": "Abhinīhārakkhamaṁ hotīti ettha taṁ iddhividhādhigamatthāya parikammacittaṁ abhinīharati.",
  "tika-vin06t1:38_14": "Kasiṇārammaṇato apanetvā iddhividhābhimukhaṁ pesesi.",
  "tika-vin06t1:38_15": "Gaṇṭhipade pana ‘‘abhiññāpādakajjhānato iddhividhañāṇādīnaṁ nīharaṇattha’’nti vuttattā abhinīhārakkhamanti attho pakappito.",
  "tika-vin06t1:39_0": "So evaṁ samāhite evaṁ āneñjappatteti yojanā veditabbā dutiyavikappe,",
  "tika-vin06t1:39_1": "nīvaraṇadūrībhāvena vitakkādisamatikkamenāti paṭhamajjhānādīnaṁ kiccasaṅgaṇhanato.",
  "tika-vin06t1:39_2": "Ayaṁ yojanā paṭhamavikappe na sambhavati ‘‘parisuddhetiādīsu panā’’ti vacanena ‘‘eva’’nti padassa anuppabandhanivāraṇato.",
  "tika-vin06t1:39_3": "Teneva ‘‘upekkhāsatipārisuddhibhāvena parisuddhe’’tiādimāha.",
  "tika-vin06t1:39_4": "Icchāvacarānanti ‘‘aho vatāhaṁ āpattiñceva āpanno assaṁ,",
  "tika-vin06t1:39_5": "na ca maṁ bhikkhū jāneyyu’’ntiādinā (ma. ni.",
  "tika-vin06t1:39_6": "1.60) nayena uppannaicchāvasena pavattānaṁ kopaapaccayānaṁ abhāvena anaṅgaṇeti attho.",
  "tika-vin06t1:39_7": "Ettha ca pana yathāvuttappakārā icchāpi paṭhamajjhānādīnaṁ adhigamāya antarāyikā ‘‘sampajānamusāvādo kho panāyasmanto antarāyiko dhammo’’ti (mahāva. 134) vuttattā,",
  "tika-vin06t1:39_8": "pageva icchāvacarā kopaapaccayā,",
  "tika-vin06t1:39_9": "tasmā vuttaṁ ‘‘jhānapaṭilābhapaccanīkānaṁ pāpakānaṁ icchāvacarāna’’ntiādi.",
  "tika-vin06t1:39_10": "Katthaci pana ‘‘jhānapaṭilābhapaccayānaṁ icchāvacarāna’’nti potthakesu pāṭho dissati, so pamādalekho,",
  "tika-vin06t1:39_11": "gaṇṭhipade ca ‘‘aho vata satthā mamaññeva paṭipucchitvā dhammaṁ deseyyā’’ti yo tadattho likhito, so dullikhito.",
  "tika-vin06t1:39_12": "Na hi jhānapaṭilābhapaccayā kopādayo anaṅgaṇasutte (ma. ni. 1.57 ādayo) vuttā,",
  "tika-vin06t1:39_13": "‘‘na ca yuttito sambhavanti jhānalābhino tadabhāvā’’ti ācariyo vadati, taṁ vīmaṁsitabbaṁ.",
  "tika-vin06t1:39_14": "Ettha vijjattayassa uttaruttaravisesadassanatthaṁ ‘‘so evaṁ samāhite citte’’tiādinā punappunaṁ aṭṭhaṅganidassanaṁ katanti veditabbaṁ.",
  "tika-vin06t1:39_15": "Uttaruttaravisesā cebhāsaṁ attadukkhaparadukkhadassanatadupasamattadīpanato veditabbā.",
  "tika-vin06t1:39_16": "Bhagavā hi pubbenivāsānussatiñāṇena attano anantasaṁsāradukkhaṁ passitvā,",
  "tika-vin06t1:39_17": "cutūpapātañāṇena parassa ca lokassa āsavakkhayañāṇena tadubhayavūpasamattañca passitvā taṁ deseti,",
  "tika-vin06t1:39_18": "paṭhamena vā attadukkhadassanato attasinehapariccāgaṁ dīpeti.",
  "tika-vin06t1:39_19": "Dutiyena paradukkhadassanato paresu kopapariccāgaṁ,",
  "tika-vin06t1:39_20": "tatiyena ariyamaggadassanato mohapariccāgañca dīpeti.",
  "tika-vin06t1:39_21": "Evaṁ nānāguṇavisesadīpanato imasseva lokiyābhiññādvayassa idha gahaṇaṁ katanti veditabbaṁ.",
  "tika-vin06t1:40_0": "Yasmā atītajāti eva nivāso,",
  "tika-vin06t1:40_1": "tasmā ‘‘atītajātīsū’’ti na vattabbanti ce? Na,",
  "tika-vin06t1:40_2": "jātiyā ekadesepi nivāsavohārasiddhidassanato.",
  "tika-vin06t1:40_3": "Pāḷiyaṁ kiñcāpi ‘‘ekampi jātiṁ dvepi jātiyo’’tiādivacanena sakalajātiyā anussaraṇameva pubbenivāsānussati viya dissati, na evaṁ daṭṭhabbaṁ.",
  "tika-vin06t1:40_4": "Tadekadesānussaraṇampi pubbenivāsānussati evāti dassanatthaṁ,",
  "tika-vin06t1:40_5": "bhummavacanaṁ kataṁ okāsādisaṅgahatthañca.",
  "tika-vin06t1:40_6": "‘‘Chinnavaṭumakānussaraṇādīsū’’ti ādi-saddena anivutthalokadhātudīparaṭṭhanagaragāmādiggahaṇaṁ veditabbaṁ.",
  "tika-vin06t1:40_7": "Gaṇṭhipade pana ‘‘tesaṁ chinnavaṭumakānaṁ lokuttarasīlādīni na bhagavatā bodhisattakāle viññātānī’’ti vuttaṁ.",
  "tika-vin06t1:40_8": "Atthāpattito lokiyāni viññātānīti āpajjati,",
  "tika-vin06t1:40_9": "taṁ dibbacakkhuñāṇādhikāre ‘‘ariyānaṁ upavādakā’’ti vacanena samentaṁ viya dissati.",
  "tika-vin06t1:40_10": "Na hi ariye apassantassa evaṁ hoti.",
  "tika-vin06t1:40_11": "Kimatthaṁ panettha anussati vuttā, nanu esa vijjādhikāroti ce?",
  "tika-vin06t1:40_12": "Ādikammikassa sativasena nibbattito,",
  "tika-vin06t1:40_13": "atītadhammānaṁ satiyā visesādhikārattā ca. Vuttañhi ‘‘anussarāmī’’ti.",
  "tika-vin06t1:41_0": "‘‘Vattamānesu vijjāna-matītesvassa sarati;",
  "tika-vin06t1:42_0": "Anāgatesu dhammesu, sarati vijjāna paṇidhī’’ti.",
  "tika-vin06t1:43_0": "Ācariyakumāritena silokopi vutto.",
  "tika-vin06t1:44_0": "Tattha rāge ussannatare tejosaṁvaṭṭo. Dose āposaṁvaṭṭo. Mohe vāyosaṁvaṭṭo. Keci ‘‘dose tejosaṁvaṭṭo, rāge āposaṁvaṭṭo,",
  "tika-vin06t1:44_1": "mohe vāyosaṁvaṭṭo’’ti vadanti. Yasmā amutrāti cittaṁ,",
  "tika-vin06t1:44_2": "vacanaṁ vā bhavādiniyamena hoti, tasmā ‘‘bhave vā’’tiādi.",
  "tika-vin06t1:44_3": "Evaṁnāmo evaṁgottoti padadvayena ajjhattabahiddhāmūlakaṁ paññattisaṅkhātaṁ gocaranivāsaṁ dīpeti.",
  "tika-vin06t1:44_4": "Pavattaphalabhojano sayaṁpatitaphalāhāro.",
  "tika-vin06t1:44_5": "Caturāsītikappasahassaparamāyupariyanto vāti paṇidhānato pubbe.",
  "tika-vin06t1:44_6": "Paṭinivattantassa paccavekkhaṇaṁ pubbenivāsānussatiñāṇaṁ na hoti.",
  "tika-vin06t1:44_7": "‘‘Pubbenivāsānussatiñāṇalābhīnaṁ panetaṁ ānubhāvaparidīpana’’nti gaṇṭhipade vuttaṁ.",
  "tika-vin06t1:44_8": "Amutrāti ettha paṭhamayojanāyaṁ sīhokkantavasena anussaraṇaṁ vuttaṁ, tañca kho anulomavasena.",
  "tika-vin06t1:44_9": "‘‘Paṭilomavasenā’’tipi likhanti, taṁ duviññeyyaṁ.",
  "tika-vin06t1:44_10": "Sīhokkantaṁ dassetuṁ ‘‘anekāsu kappakoṭīsū’’tiādi vuttaṁ.",
  "tika-vin06t1:44_11": "Yathā tanti nidassanena paṭipattisādhāraṇena phalasādhāraṇataṁ dassento brāhmaṇassa ādaraṁ janeti,",
  "tika-vin06t1:44_12": "attānamevekaṁ ukkaṁsetīti vacanaṁ nivāreti.",
  "tika-vin06t1:44_13": "‘‘Sādhu kho pana tathārūpānaṁ arahataṁ dassanaṁ hotī’’ti tassa pubbe uppannacitte eva niyojeti.",
  "tika-vin06t1:44_14": "Paṭhamā abhinibbhidāti vacanena avijjaṇḍakosassa bahupaṭalabhāvaṁ dasseti,",
  "tika-vin06t1:44_15": "tena aṭṭhaguṇissariyādinā anabhinibbhidaṁ dīpeti.",
  "tika-vin06t1:45_0": "Pubbenivāsakathāvaṇṇanā niṭṭhitā.",
  "tika-vin06t1:46_0": "Dibbacakkhuñāṇakathāvaṇṇanā",
  "tika-vin06t1:47_0": "13.‘‘Cutūpapātañāṇāyā’’ti phalūpacārena vuttaṁ.",
  "tika-vin06t1:47_1": "Idañhi dibbacakkhuñāṇaṁ rūpārammaṇattā parittapaccuppannaajjhattabahiddhārammaṇaṁ hoti.",
  "tika-vin06t1:47_2": "Na cutiṁ vā paṭisandhiṁ vā ārammaṇaṁ karoti.",
  "tika-vin06t1:47_3": "Tasmā ‘‘yathākammūpage satte pajānāmī’’ti (pārā.",
  "tika-vin06t1:47_4": "13) vacanaṁ viya phalūpacāreneva vuttamidanti veditabbaṁ.",
  "tika-vin06t1:47_5": "Dibbavihārasannissitattā kāraṇopacārena dibbaṁ.",
  "tika-vin06t1:47_6": "Iminā pana keci ācariyā ‘‘kusalākusalā cakkhū dibbacakkhu kāmāvacara’’nti vadanti, te paṭisedhitā honti.",
  "tika-vin06t1:47_7": "Catutthajjhānapaññā hi ettha adhippetā.",
  "tika-vin06t1:47_8": "Mahājutikattā mahāgatikattāti etesu ‘‘saddasatthānusārenā’’ti vuttaṁ.",
  "tika-vin06t1:47_9": "Ekādasannaṁ upakkilesānaṁ evaṁ uppattikkamo upakkilesabhāvo ca veditabbo,",
  "tika-vin06t1:47_10": "mahāsattassa ālokaṁ vaḍḍhetvā dibbacakkhunā nānāvidhāni rūpāni disvā ‘‘idaṁ nu kho ki’’nti vicikicchā udapādi,",
  "tika-vin06t1:47_11": "so upakkileso upakkilesasutte (ma. ni.",
  "tika-vin06t1:47_12": "3.236 ādayo) ‘‘vicikicchādhikaraṇañca pana me samādhimhi cavi,",
  "tika-vin06t1:47_13": "samādhimhi cute obhāso antaradhāyati dassanañca rūpāna’’nti vacanato.",
  "tika-vin06t1:47_14": "Tato ‘‘rūpāni me passato vicikicchā uppajjati,",
  "tika-vin06t1:47_15": "idāni na kiñci manasi karissāmī’’ti cintayato amanasikāro,",
  "tika-vin06t1:47_16": "tato kiñci amanasikarontassa thinamiddhaṁ udapādi,",
  "tika-vin06t1:47_17": "tato tassa pahānatthaṁ ālokaṁ vaḍḍhetvā rūpāni passato himavantādīsu dānavarakkhasādayo passantassa chambhitattaṁ udapādi,",
  "tika-vin06t1:47_18": "tato tassa pahānatthaṁ ‘‘mayā diṭṭhabhayaṁ pakatiyā olokiyamānaṁ natthi,",
  "tika-vin06t1:47_19": "adiṭṭhe kiṁ nāma bhaya’’nti cintayato uppilāvitattaṁ udapādi.",
  "tika-vin06t1:47_20": "Gaṇṭhipade pana ‘‘uppilaṁ dibbarūpadassenenā’’ti vuttaṁ,",
  "tika-vin06t1:47_21": "‘‘taṁ duvuttaṁ parato abhijappāvacanena tadatthasiddhito’’ti ācariyo vadati.",
  "tika-vin06t1:47_22": "Tato chambhitattappahānatthaṁ ‘‘mayā vīriyaṁ daḷhaṁ paggahitaṁ,",
  "tika-vin06t1:47_23": "tena me idaṁ uppilaṁ uppanna’’nti vīriyaṁ sithilaṁ karontassa kāyaduṭṭhullaṁ kāyadaratho kāyālasiyaṁ udapādi,",
  "tika-vin06t1:47_24": "tato taṁ cajantassa accāraddhavīriyaṁ udapādi,",
  "tika-vin06t1:47_25": "tattha dosaṁ passato atilīnavīriyaṁ upadādi,",
  "tika-vin06t1:47_26": "tato taṁ pahāya samappavattena vīriyena chambhitattabhayā himavantādiṭṭhānaṁ pahāya devalokābhimukhaṁ ālokaṁ vaḍḍhetvā devasaṅghaṁ passato taṇhāsaṅkhātā abhijappā udapādi,",
  "tika-vin06t1:47_27": "tato ‘‘mayhaṁ ekajātikarūpaṁ manasi karontassa abhijappā uppannā,",
  "tika-vin06t1:47_28": "tasmā dāni nānāvidhaṁ rūpaṁ manasi karissāmī’’ti kālena devalokābhimukhaṁ,",
  "tika-vin06t1:47_29": "kālena manussalokābhimukhaṁ ālokaṁ vaḍḍhetvā nānāvidhāni rūpāni manasi karoto nānattasaññā udapādi,",
  "tika-vin06t1:47_30": "tato ‘‘nānāvidharūpāni me manasi karontassa nānattasaññā udapādi,",
  "tika-vin06t1:47_31": "tasmā dāni abhijappādibhayā iṭṭhādinimittaggāhaṁ pahāya ekajātikameva rūpaṁ manasi karissāmī’’ti tathā karoto abhinijjhāyitattaṁ rūpānaṁ udapādi evaṁ pahīnaupakkilesassāpi anadhiṭṭhitattā. Obhāsañhi kho jānāmi,",
  "tika-vin06t1:47_32": "na ca rūpāni passāmītiādi jātaṁ.",
  "tika-vin06t1:48_0": "Tassattho – yadā parikammobhāsameva manasi karomi, tadā obhāsaṁ sañjānāmi,",
  "tika-vin06t1:48_1": "dibbena cakkhunā rūpāni na ca passāmi,",
  "tika-vin06t1:48_2": "rūpadassanakāle ca obhāsaṁ na jānāmīti. Kimatthamidaṁ vuttaṁ, na hi etaṁ upakkisesagatanti?",
  "tika-vin06t1:48_3": "Na kevalaṁ upakkilesappajahanamevettha kattabbaṁ, yena idaṁ visuddhaṁ hoti,",
  "tika-vin06t1:48_4": "aññampi taduttari kattabbaṁ atthīti dassanatthaṁ.",
  "tika-vin06t1:48_5": "Vicikicchā cittassa upakkilesotiādīsu ‘‘ime dhammā upakkilesāti ādīnavadassanena pajahiṁ,",
  "tika-vin06t1:48_6": "na mayhaṁ tadā uppannattā’’ti keci vadanti.",
  "tika-vin06t1:48_7": "Mānusakaṁ vāti iminā sabhāvātikkamaṁ dasseti.",
  "tika-vin06t1:48_8": "Maṁsacakkhunāviyāti iminā pariyattiggahaṇaṁ,",
  "tika-vin06t1:48_9": "vaṇṇamattārammaṇatañca upameti.",
  "tika-vin06t1:48_10": "Vaṇṇamatte hettha satta-saddo,",
  "tika-vin06t1:48_11": "na ‘‘sabbe sattā āhāraṭṭhitikā’’ti (a. ni.",
  "tika-vin06t1:48_12": "10.27) ettha viya sabbasaṅkhatesu,",
  "tika-vin06t1:48_13": "hīnajātiādayo mohassa nissando vipāko.",
  "tika-vin06t1:48_14": "Kāyaduccaritena samannāgatā pubbe atītabhave ahesuṁ,",
  "tika-vin06t1:48_15": "sampati nirayaṁ upapannāti evaṁ pāṭhasesena sambandho veditabbo.",
  "tika-vin06t1:48_16": "‘‘Yathākammūpagañāṇañhi ekantamatītārammaṇaṁ,",
  "tika-vin06t1:48_17": "dibbacakkhu paccuppannārammaṇa’’nti ubhinnaṁ kiccavasena vuttaṁ.",
  "tika-vin06t1:48_18": "Mahallakoti samaṇānaṁ sāruppamasāruppaṁ,",
  "tika-vin06t1:48_19": "lokācāraṁ vā na jānātīti adhippāyena vuttattā guṇaparidhaṁsanena garahatīti veditabbaṁ.",
  "tika-vin06t1:48_20": "‘‘Niyato sambodhiparāyano’’ti (saṁ. ni. 2.41; 5.998,",
  "tika-vin06t1:48_21": "1004) vutto ariyapuggalo maggāvaraṇaṁ kātuṁ samatthaṁ pharusavacanaṁ yadi katheyya, apāyagamanīyampi kareyya,",
  "tika-vin06t1:48_22": "tena so apāyupagopi bhaveyya,",
  "tika-vin06t1:48_23": "tasmā upaparikkhitabbanti eke.",
  "tika-vin06t1:48_24": "‘‘Vāyāmaṁ mā akāsīti therena vuttattā maggāvaraṇaṁ karotī’’ti vadanti.",
  "tika-vin06t1:48_25": "Pubbeva sotāpannena apāyadvāro pihito, tasmāssa saggāvaraṇaṁ natthi.",
  "tika-vin06t1:48_26": "‘‘Pākatikanti pavattivipākaṁ ahosī’’ti vadanti. ‘‘Vuddhi hesā, bhikkhave, ariyassa vinaye,",
  "tika-vin06t1:48_27": "yo accayaṁ accayato disvā yathādhammaṁ paṭikarotī’’ti (ma. ni. 3.370; dī. ni.",
  "tika-vin06t1:48_28": "1.251) vacanato pākatikaṁ ahosīti eke.",
  "tika-vin06t1:48_29": "Sace so na khamatīti sotāpannādīnaṁ khantiguṇassa mandatāya vā āyatiṁ tassa suṭṭhu saṁvaratthāya vā akkhamanaṁ sandhāya vuttaṁ.",
  "tika-vin06t1:48_30": "Sukhānaṁ vā āyassa ārammaṇādino abhāvā kālakañcikā asurā honti.",
  "tika-vin06t1:48_31": "‘‘Ito bho sugatiṁ gacchā’’ti (itivu. 83) vacanato manussagatipi.",
  "tika-vin06t1:48_32": "Dibbacakkhuñāṇavijjāti dibbacakkhumeva dassanaṭṭhena ñāṇaṁ,",
  "tika-vin06t1:48_33": "tassa tassa atthassa vindanaṭṭhena vijjāti attho.",
  "tika-vin06t1:49_0": "Dibbacakkhuñāṇakathāvaṇṇanā niṭṭhitā.",
  "tika-vin06t1:50_0": "Āsavakkhayañāṇakathāvaṇṇanā",
  "tika-vin06t1:51_0": "14.Soevaṁ samāhite citteti kiṁ purimasmiṁyeva,",
  "tika-vin06t1:51_1": "udāhu aññasmiṁyeva catutthajjhānacitte.",
  "tika-vin06t1:51_2": "Aṭṭhakathāyampi yato vuṭṭhāya purimavijjādvayaṁ adhigataṁ,",
  "tika-vin06t1:51_3": "tadeva puna samāpajjanavasena abhinavaṁ abhiṇhaṁ katanti dassanatthaṁ ‘‘so evaṁ samāhite citteti idha vipassanāpādakaṁ catutthajjhānacittaṁ veditabba’’nti vuttaṁ.",
  "tika-vin06t1:51_4": "Etthāha – yadi tadeva puna samāpajjanavasena abhinavaṁ kataṁ,",
  "tika-vin06t1:51_5": "atha kasmā pubbe viya ‘‘vipassanāpādakaṁ abhiññāpādakaṁ nirodhapādakaṁ sabbakiccasādhakaṁ sabbalokiyalokuttaraguṇadāyakaṁ idha catutthajjhānacittaṁ veditabba’’nti avatvā ‘‘idha vipassanāpādakaṁ catutthajjhānacittaṁ veditabba’’nti ettakameva vuttaṁ ,",
  "tika-vin06t1:51_6": "nanu idha tathāvacanaṭṭhānameva taṁ arahattamaggena saddhiṁ sabbaguṇanipphādanato,",
  "tika-vin06t1:51_7": "na paṭhamavijjādvayamattanipphādanatoti?",
  "tika-vin06t1:51_8": "Vuccate – ariyamaggassa bojjhaṅgamaggaṅgajhānaṅgapaṭipadāvimokkhavisesaniyamo pubbabhāgavuṭṭhānagāminīvipassanāya saṅkhārupekkhāsaṅkhātāya niyamena ahosīti dassanatthaṁ vipassanāpādakamidha vuttanti veditabbaṁ. Tattha pariyāpannattā, na tadārammaṇamattena.",
  "tika-vin06t1:51_9": "Pariyāyatoti aññenapi pakārena.",
  "tika-vin06t1:51_10": "‘‘Ime āsavā’’ti ayaṁ vāro kimatthaṁ āraddho?",
  "tika-vin06t1:51_11": "‘‘Āsavānaṁ khayañāṇāyā’’ti adhikārānulomanatthaṁ.",
  "tika-vin06t1:51_12": "Maggakkhaṇe hi cittaṁ vimuccati,",
  "tika-vin06t1:51_13": "phalakkhaṇe vimuttaṁ hotīti idaṁ ekattanayena vuttaṁ. Yañhi vimuccamānaṁ,",
  "tika-vin06t1:51_14": "tadeva aparabhāge vimuttaṁ nāma hoti. Yañca vimuttaṁ,",
  "tika-vin06t1:51_15": "tadeva pubbabhāge vimuccamānaṁ nāma hoti.",
  "tika-vin06t1:51_16": "Bhuñjamāno eva hi bhojanapariyosāne bhuttāvī nāma.",
  "tika-vin06t1:51_17": "‘‘Iminā paccavekkhaṇañāṇaṁ dassetī’’ti paccavekkhaṇañāṇassa ca paṭṭhāne ‘‘maggā vuṭṭhahitvā maggaṁ paccavekkhati, phalaṁ, nibbānaṁ,",
  "tika-vin06t1:51_18": "pahīne kilese paccavekkhatī’’ti ayamuppattikkamo vutto.",
  "tika-vin06t1:51_19": "Pavattikkamo panettha sarūpato atthatoti dvidhā vutto.",
  "tika-vin06t1:51_20": "Tattha ‘‘vimuttamiti ñāṇaṁ ahosī’’ti sarūpato catubbidhassapi paccavekkhaṇañāṇassa pavattikkamanidassanaṁ. ‘‘Khīṇā jātī’’tiādi atthato.",
  "tika-vin06t1:51_21": "Teneva ante ‘‘abbhaññāsi’’nti puggalādhiṭṭhānaṁ desanaṁ akāsi paccavekkhaṇañāṇassa tathā appavattito.",
  "tika-vin06t1:51_22": "Appaṭisandhikaṁ hotīti jānanto ‘‘khīṇā jātī’’ti jānāti nāma.",
  "tika-vin06t1:51_23": "‘‘Dibbacakkhunā paccuppannānāgataṁsañāṇa’’nti anāgataṁsañāṇassa ca dibbacakkhusannissitattā vuttaṁ.",
  "tika-vin06t1:52_0": "Āsavakkhayañāṇakathāvaṇṇanā niṭṭhitā.",
  "tika-vin06t1:53_0": "Upāsakattapaṭivedanākathāvaṇṇanā",
  "tika-vin06t1:54_0": "15.Kaṇṇasukhatohadayaṅgamatoti vacanameva sandhāya vuttaṁ.",
  "tika-vin06t1:54_1": "Anattukkaṁsanatotiādi puggalavasena,",
  "tika-vin06t1:54_2": "kaṇṇasukhatoti sotindriyaṁ sandhāya.",
  "tika-vin06t1:54_3": "Āpāthāramaṇīyatoti ñāṇāpāthāramaṇīyato.",
  "tika-vin06t1:54_4": "Sayameva heṭṭhāmukhajātaṁ vā, maggo pana asoko hoti. Tadā hi soko pahīyamāno.",
  "tika-vin06t1:54_5": "Cariyādianukūlato appaṭikūlaṁ.",
  "tika-vin06t1:54_6": "‘‘Madhuramima’’nti vuttattā ‘‘dhammamima’’nti vacanaṁ adhikaṁ viya dissati.",
  "tika-vin06t1:54_7": "Tasmā ‘‘rāgavirāgamima’’nti evaṁ visuṁ visuṁ yojetvā puna piṇḍetvā dhammamimaṁ upehīti yojetabbaṁ,",
  "tika-vin06t1:54_8": "‘‘dhammameva saraṇatthamupehī’’ti paṭhanti kirāti dīpeti.",
  "tika-vin06t1:54_9": "Saraṇagatānaṁ teneva saraṇagamanena bhayaṁ santāsaṁ duggatiṁ parikkilesaṁ dukkhaṁ hiṁsatīti ratanattayaṁ saraṇaṁ nāma.",
  "tika-vin06t1:54_10": "Tappasādataggarutādīhi vihatakileso tapparāyanatākārappavatto cittuppādo saraṇagamanaṁ.",
  "tika-vin06t1:54_11": "Taṁsamaṅgīsatto saraṇaṁ gacchati.",
  "tika-vin06t1:54_12": "Pabhedena pana duvidhaṁ saraṇagamanaṁ lokuttaraṁ lokiyanti.",
  "tika-vin06t1:54_13": "Tattha lokuttaraṁ diṭṭhasaccānaṁ maggakkhaṇe saraṇagamanupakkilesasamucchedena nibbānārammaṇaṁ hutvā kiccato sakalepi ratanattaye ijjhati.",
  "tika-vin06t1:54_14": "Lokiyaṁ puthujjanānaṁ saraṇagamanupakkilesaṁ tadaṅgavikkhambhanena ārammaṇato buddhādiguṇārammaṇaṁ hutvā ijjhati.",
  "tika-vin06t1:54_15": "Taṁ atthato ratanattaye saddhāpaṭilābho saddhāmūlikā ca sammādiṭṭhi.",
  "tika-vin06t1:54_16": "Lokuttarassa cattāri sāmaññaphalāni vipākaphalaṁ,",
  "tika-vin06t1:54_17": "sabbadukkhakkhayo ānisaṁsaphalaṁ.",
  "tika-vin06t1:54_18": "‘‘Yo ca buddhañca dhammañca…pe… sabbadukkhā pamuccatī’’ti (dha. pa. 190-192) hi vuttaṁ. Lokiyassa bhavabhogasampadā.",
  "tika-vin06t1:54_19": "‘‘Ye keci buddhaṁ saraṇaṁ gatāse’’ti (dī. ni. 2.332; saṁ. ni. 1.37) hi vuttaṁ.",
  "tika-vin06t1:54_20": "Lokiyasaraṇagamanaṁ tīsu vatthūsu aññāṇasaṁsayamicchāñāṇādīhi saṁkilissati, na mahājutikaṁ hoti, na mahāvipphāraṁ.",
  "tika-vin06t1:54_21": "Lokuttarassa natthi saṁkileso.",
  "tika-vin06t1:54_22": "Lokiyassa sāvajjo anavajjoti duvidho bhedo.",
  "tika-vin06t1:54_23": "Tattha aññasatthārādīsu attasanniyyātanādīhi sāvajjo hoti, so aniṭṭhaphalo. Anavajjo kālakiriyāya, so avipākattā aphalo. Lokuttarassa nevatthi bhedo.",
  "tika-vin06t1:54_24": "Bhavantarepi hi ariyasāvako aññaṁ satthāraṁ na uddisati.",
  "tika-vin06t1:54_25": "Yo koci saraṇagato gahaṭṭho upāsako. Ratanattayaupāsanato upāsako. Pañca veramaṇiyo sīlaṁ.",
  "tika-vin06t1:54_26": "Satthasattamaṁsamajjavisavāṇijjārahitaṁ dhammena jīvikaṁ ājīvo.",
  "tika-vin06t1:54_27": "Vuttasīlājīvavipatti vipatti nāma. Viparītā sampatti.",
  "tika-vin06t1:55_0": "16.Lacchāma nu khoti duggate sandhāya vuttaṁ.",
  "tika-vin06t1:55_1": "Sakkhissāma nukho noti samiddhe sandhāya. Tattha verañjāyaṁ. Paggayhatīti pattaṁ paggaho,",
  "tika-vin06t1:55_2": "tena paggahena pattenāti attho. Samādāyevāti nidassanaṁ.",
  "tika-vin06t1:55_3": "Na ca vaṭṭatīti puna pākaṁ kiñcāpi vaṭṭati,",
  "tika-vin06t1:55_4": "tathāpi na suṭṭhu pakkattā vuttaṁ,",
  "tika-vin06t1:55_5": "‘‘uttaṇḍulabhattaṁ labhitvāpi pidhetuṁ na vaṭṭatī’’ti aṭṭhakathāvacanañcettha sādhakaṁ.",
  "tika-vin06t1:55_6": "‘‘Sāvakānaṁ vā sikkhāpadaṁ paññapessāmī’’ti iminā vacanena ājīvapārisuddhisīlaṁ sandhāya ‘‘pacchā sīla’’nti vuttaṁ.",
  "tika-vin06t1:55_7": "Upālittheropi taṁ taṁ vatthuṁ paṭicca bhagavatā bahūni sikkhāpadāni paññattāni atthīti dīpeti.",
  "tika-vin06t1:55_8": "Yadi evaṁ verañjāyaṁ ‘‘etassa bhagavā kālo’’ti vacanaṁ na sametīti ce? Na,",
  "tika-vin06t1:55_9": "tato pubbe sikkhāpadābhāvappasaṅgato.",
  "tika-vin06t1:55_10": "Thero pana paññattāni ṭhapetvā idāni paññapetabbāni pātimokkhuddesappahonakāni sandhāyāha.",
  "tika-vin06t1:55_11": "Bhagavāpi ‘‘na tāva sāriputta satthā sāvakānaṁ sikkhāpadaṁ paññapetī’’ti bhaddālisutte (ma. ni. 2.134;",
  "tika-vin06t1:55_12": "ādayo) viya ekaccesu paññattesupi tato paraṁ paññapetabbāni sandhāyāha.",
  "tika-vin06t1:55_13": "Idheva aṭṭhakathāyaṁ ‘‘sāmampi pacanaṁ samaṇasāruppaṁ na hoti na ca vaṭṭatī’’ti vacanañca,",
  "tika-vin06t1:55_14": "tathā ‘‘ratticchedo vā vassacchedo vā’’tiādivacanāni ca atthi.",
  "tika-vin06t1:55_15": "Aññathā ‘‘dvīhākārehi buddhā bhagavanto bhikkhū paṭipucchantī’’ti idhevedaṁ pāḷiṭhapanaṁ virujjhatīti ācariyena vicāritaṁ,",
  "tika-vin06t1:55_16": "taṁ sundaraṁ pubbepi paññattasikkhāpadasambhavato.",
  "tika-vin06t1:55_17": "Kintu idha pāḷiṭhapanavirodhavicāraṇā pana nippayojanā viya mama dissati. Kasmā?",
  "tika-vin06t1:55_18": "Upālittherena saṅgītikāle vuttapāṭhattā.",
  "tika-vin06t1:55_19": "Ratticchedoti sattāhakiccaṁ sandhāya vutto.",
  "tika-vin06t1:55_20": "‘‘Sattāhakaraṇīyena gantvā ratticchedo vā vassacchedo vā ekabhikkhunāpi na kato’’ti vuttaṁ kira mahāaṭṭhakathāyaṁ,",
  "tika-vin06t1:55_21": "tasmā vassacchedassa kāraṇe sati sattāhakiccaṁ kātuṁ vaṭṭatīti eke. Vinayadharā pana nicchanti,",
  "tika-vin06t1:55_22": "tasmā aṭṭhakathādhippāyo vīmaṁsitabbo,",
  "tika-vin06t1:55_23": "imāya verañjāyaṁ appicchatādipaṭipadāya pasannā. Sālīnaṁ vikati sālivikati.",
  "tika-vin06t1:56_0": "17-8.Upapannaphaloti bahuphalo. ‘‘Khuddaṁ madhu’’nti pāṭho.",
  "tika-vin06t1:56_1": "Theraṁ sīhanādaṁ nadāpetuṁ pucchīti iminā ācariyo yaṁ pubbe āṇāya ṭhitānaṁ sāvakānaṁ mahānubhāvatādassanaṁ ‘‘verañjāyaṁ nivāsappayojana’’nti amhehi vuttaṁ, taṁ sampādeti,",
  "tika-vin06t1:56_2": "rājagahe verañjāyañcāti ubhayattha vitakkuppāde ekato piṇḍetvā dassento ‘‘atha kho āyasmato sāriputtassā’’tiādimāha. Kālaṁ sandhāya ciraṁ,",
  "tika-vin06t1:56_3": "ṭhitiṁ sandhāya cirāti viggaho.",
  "tika-vin06t1:57_0": "Kāmaṁ hinoti attano phalanibbattiyā sahāyaṁ gacchatīti kattari hetu,",
  "tika-vin06t1:57_1": "tathāpi idha tena karaṇabhūtena tassa phalaṁ hinoti pavattatīti hetu. Tathā ghaṭanti tenāti ghaṭo.",
  "tika-vin06t1:57_2": "Kilāsunoti payojanābhāvena avāvaṭā. Abbokiṇṇāni visabhāgehi. Āgāminiyā anāgateti attho.",
  "tika-vin06t1:57_3": "Imesaṁyeva noti dassanatthaṁ ‘‘sabbabuddhānaṁ hī’’ti vuttaṁ.",
  "tika-vin06t1:57_4": "Yāvasāsanapariyantāti yāva buddhā dharanti, tāvāti attho. Khattiyabrāhmaṇāva uccā,",
  "tika-vin06t1:57_5": "tatthāpi visesaṁ dassetuṁ ‘‘uccanīcauḷāruḷārabhogā’’ti. ‘‘Manasi katvā’’tipi pāṭho.",
  "tika-vin06t1:57_6": "Upasampādyaupasampādyaiccetaṁ dvayaṁ māgadhe ‘‘upasampajjā’’ti vuccati.",
  "tika-vin06t1:57_7": "Anupādāyāti ārammaṇakaraṇavasena aggahetvā.",
  "tika-vin06t1:57_8": "Āsavehīti kattari tatiyāvibhatti.",
  "tika-vin06t1:57_9": "Cittānīti paccattabahuvacanaṁ. Vimucciṁsūti kammakārake.",
  "tika-vin06t1:57_10": "Vimocitānīti adhippāyoti ācariyo.",
  "tika-vin06t1:57_11": "Āsavehīti padañca paccatte karaṇavacanaṁ katvā gaṇṭhipade attho pakāsito.",
  "tika-vin06t1:57_12": "Yadi ariyamaggena niruddhānaṁ āsavānaṁ vasena anāsavatā, loke cittānipi anāsavā siyuṁ.",
  "tika-vin06t1:57_13": "Na hi niruddhāni cittāni ārammaṇāni karontīti tāni aniruddhāsavavasena sāsavānīti ce.",
  "tika-vin06t1:57_14": "Sotāpannassa maggacittaṁ uparimaggavajjhāsavavasena sāsavaṁ,",
  "tika-vin06t1:57_15": "avasiṭṭhāsavasamucchindanānubhāvattā phalāni sāsavāni siyunti? Na,",
  "tika-vin06t1:57_16": "āsavasamucchindanānubhāvāgataphalattā.",
  "tika-vin06t1:57_17": "Bhiṁsanassa karaṇaṁ bhiṁsanakataṁ, tasmiṁ bhiṁsanakatasmiṁ, bhiṁsanakiriyāyāti attho.",
  "tika-vin06t1:57_18": "Itthiliṅgaṁ vipallāsaṁ katvā napuṁsakaliṅgaṁ, purisaliṅgaṁ vā katvā. Nimittattheti ettha –",
  "tika-vin06t1:58_0": "‘‘Cammani dīpinaṁ hanti, dantesu hanti kuñjaraṁ;",
  "tika-vin06t1:59_0": "Vālesu cāmariṁ hanti, siṅgesu sarabho hato’’ti. –",
  "tika-vin06t1:60_0": "Adhikaraṇaṁ.",
  "tika-vin06t1:61_0": "20-21.",
  "tika-vin06t1:61_1": "Naciraṭṭhitikakāraṇe kathite ciraṭṭhitikakāraṇaṁ atthato vuttapaṭipakkhavasena kiñcāpi siddhaṁ,",
  "tika-vin06t1:61_2": "tathāpi taṁ therassa vinayapaññattiyācanāya okāsakāraṇādhippāyato vinayapaññattiyācanokāsaṁ pāpetuṁ puna bhagavantaṁ ‘‘ko pana, bhante, hetū’’ti pucchi.",
  "tika-vin06t1:61_3": "Bhagavāpi yācanaṁ sampaṭicchitukāmo byākāsi.",
  "tika-vin06t1:61_4": "‘‘Āsavaṭṭhānīyā saṅghe pātubhavantī’’ti puggalassa saṅghapariyāpannattā vuttaṁ.",
  "tika-vin06t1:61_5": "Ādaratthavasenevettha dvikkhattuṁ vuttanti yasmā thero pubbe rājagahe,",
  "tika-vin06t1:61_6": "sampati verañjāyanti dvikkhattuṁ kāci,",
  "tika-vin06t1:61_7": "tasmā ādarena punappunaṁ yācayamānaṁ passitvā sayampi bhagavā ādareneva ‘‘āgamehi tvaṁ sāriputtā’’ti āha.",
  "tika-vin06t1:61_8": "Tenetaṁ dīpeti ‘‘mā tvaṁ punappunaṁ yācāhi,",
  "tika-vin06t1:61_9": "sampaṭicchitāva mayā te yācanā,",
  "tika-vin06t1:61_10": "pubbenanu tavayācanaṁ sampaṭicchatāva mayā ettake kāle ettakāni sikkhāpadāni paññattāni,",
  "tika-vin06t1:61_11": "na tāva me sāvakānaṁ āṇāpātimokkhuddesānujānanakālo sampatto,",
  "tika-vin06t1:61_12": "takkānumānavasena tayā ‘etassa bhagavā kālo’ti punappunaṁ niddisiyamānopi nesa so kālo,",
  "tika-vin06t1:61_13": "kintu tathāgatova tattha kālaṁ jānissatī’’ti.",
  "tika-vin06t1:61_14": "Yasmā pana ‘‘sikkhāpadapaññattikālato pabhuti āṇāpātimokkhameva uddisiyatī’’ti vuttaṁ,",
  "tika-vin06t1:61_15": "tasmā pātimokkhuddesappahonakasikkhāpadameva sandhāyāha.",
  "tika-vin06t1:61_16": "‘‘Tatthāti sikkhāpadapaññattiyācanāpekkhaṁ bhummavacana’’nti ekameva padaṁ vuttaṁ tassā siddhiyā itarassa siddhito.",
  "tika-vin06t1:61_17": "‘‘Sāvakānaṁ visayabhāvanti iminā mahāpadumattheravādo paṭikkhitto’’ti anugaṇṭhipade vuttaṁ, taṁ sundaraṁ viya. Sammukhe garahā. Parammukhe upavādo. ‘‘Na, bhikkhave,",
  "tika-vin06t1:61_18": "ūnadasavassena…pe… dukkaṭassā’’ti (mahāva.",
  "tika-vin06t1:61_19": "75) idaṁ sikkhāpadaṁ bhagavā buddhattena dasavassiko hutvā paññapesi ūnadasavassikassa tassa tathā sikkhāpadapaññattiyā abhāvato.",
  "tika-vin06t1:61_20": "Na tadā atirekadasavassikova dasavassikānaṁ rattaññumahattappattito,",
  "tika-vin06t1:61_21": "tasmā taṁ sikkhāpadaṁ verañjāyaṁ vassāvāsato pubbe rājagahe eva paññattanti siddhaṁ,",
  "tika-vin06t1:61_22": "tasmiṁ siddhe siddhameva ‘‘yāva na saṅgho rattaññumahattaṁ pattoti vacanaṁ ito pubbe paṭhamayācanāyapi vutta’’nti.",
  "tika-vin06t1:61_23": "Aṭṭhakathāyampi rattaññumahattappattakāle ‘‘dve sikkhāpadānī’’ti gaṇanaparicchedavacanaṁ paṭhamayācanāya vuttavacanaṁ sandhāya vuttaṁ.",
  "tika-vin06t1:61_24": "Aññathā rattaññumahattappattakāle dve eva, na aññanti āpajjati.",
  "tika-vin06t1:62_0": "‘‘Atha kho āyasmato sāriputtassā’’tiādimhi ayamādito paṭṭhāya atthavibhāvanā – ayaṁ kirāyasmā assajittherato paṭiladdhaṁ ekagāthāmattakaṁ dhammapariyāyaṁ nayasatasahassehi vivecento arahattaṁ patvā sāvakapāramīñāṇe ṭhito ‘‘aho vata mahānubhāvoyaṁ saddhammo,",
  "tika-vin06t1:62_1": "yo vināpi dhammasāminā parammukhato sutamattepi mayhaṁ mahantaṁ guṇavisesaṁ janesi,",
  "tika-vin06t1:62_2": "sādhu vatāyaṁ saddhammo ciraṁ tiṭṭheyyā’’ti cintento ‘‘katamesānaṁ nu kho buddhānaṁ bhagavantānaṁ…pe… na ciraṭṭhitika’’nti tamatthaṁ,",
  "tika-vin06t1:62_3": "kāraṇañca attano aggasāvakañāṇena paṭivijjhitvā ‘‘sāvakānaṁ sikkhāpadaṁ paññattantiādiciraṭṭhitikāraṇa’’nti niṭṭhaṁ katvā vinayapaññattiyācanokāsakaraṇatthaṁ bhagavantaṁ pucchi.",
  "tika-vin06t1:62_4": "Tato pañhassa vissajjane vinayapaññattiyācanokāse sampatte ‘‘etassa bhagavā kālo,",
  "tika-vin06t1:62_5": "etassa sugata kālo’’ti vinayapaññattiṁ yāci.",
  "tika-vin06t1:62_6": "Tato bhagavā tassā yācanāya sampaṭicchitabhāvaṁ,",
  "tika-vin06t1:62_7": "‘‘etassa bhagavā kālo’’ti vuttakālassa akālataṁ,",
  "tika-vin06t1:62_8": "kālassa ca anaññavisayataṁ dīpento ‘‘āgamehi tva’’ntiādimāha, tato bhagavā tassa yācanaṁ,",
  "tika-vin06t1:62_9": "sattesu kāruññatañca paṭicca ‘‘tena kho pana samayena bhikkhū anupajjhāyakā anācariyakā anovadiyamānā’’tiādinā (mahāva.",
  "tika-vin06t1:62_10": "64) nayena vepullamahattataṁ paṭicca satthā sāvakānaṁ upajjhāyavattādīni vinayakammāni,",
  "tika-vin06t1:62_11": "tadanurūpasikkhāpadāni ca paññapesi.",
  "tika-vin06t1:62_12": "Tato anukkamena dvādasamavassaṁ verañjāyaṁ vasi.",
  "tika-vin06t1:62_13": "Tadā ca āyasmā sāriputto satthārā niddiṭṭhesu ciraṭṭhitihetūsu jātesu ‘‘navaṅgasatthusāsanamahattatā ca sampati jātā,",
  "tika-vin06t1:62_14": "vinayapaññatti ca bahutarā jātā,",
  "tika-vin06t1:62_15": "pātimokkhuddeso eveko na tāva sāvakānaṁ anuññāto,",
  "tika-vin06t1:62_16": "so ca parisuddhena saṅghena karīyati.",
  "tika-vin06t1:62_17": "Saṅghopi etarahi parisuddho pacchimakassa sotāpannattā’’ti cintetvā pātimokkhuddesaṁ anujānāpetukāmo yattakehi ca sikkhāpadehi pātimokkhuddeso anujānīyati,",
  "tika-vin06t1:62_18": "tattakānaṁ paññattiyācanapubbaṅgamaṁ pātimokkhuddesaṁ yācanto pubbuppannavitakkasūcanapucchāvissajjanakkamavasena yācanokāse sampatte ‘‘etassa bhagavā kālo’’tiādimāha.",
  "tika-vin06t1:63_0": "Tattha ‘‘yaṁ bhagavā sāvakānaṁ sikkhāpadaṁ paññapeyyā’’ti pātimokkhuddesappahonakasikkhāpadaṁ sandhāyāha,",
  "tika-vin06t1:63_1": "ayamattho bhaddālisuttena (ma. ni. 2.134 ādayo) dīpetabbo .",
  "tika-vin06t1:63_2": "Tattha hi bahūsu sikkhāpadesu paññattesu,",
  "tika-vin06t1:63_3": "paññapiyamānesu ca ‘‘na tāva bhaddāli satthā sāvakānaṁ sikkhāpadaṁ paññapetī’’tiādi (ma. ni.",
  "tika-vin06t1:63_4": "2.145) vuttaṁ apaññattaṁ upādāya,",
  "tika-vin06t1:63_5": "tathā idhāpi apaññattaṁ sandhāya vuttanti veditabbaṁ.",
  "tika-vin06t1:63_6": "Parisuddhattā saṅghassa sampati sāvakānaṁ āṇāpātimokkhuddesaṁ nānujānāmīti dassento ‘‘nirabbudo’’tiādimāha.",
  "tika-vin06t1:63_7": "Na hi parisuddhe saṅghe ovādapātimokkhuddesassa anuddesakāraṇaṁ atthi,",
  "tika-vin06t1:63_8": "tasmiṁ sati āṇāpātimokkhuddesānujānanādhippāyato.",
  "tika-vin06t1:63_9": "Tathā ca so tato aṭṭhannaṁvassānaṁ accayena anuññāto.",
  "tika-vin06t1:63_10": "Yathāha pātimokkhaṭhapanakkhandhake (cūḷava. 386) ‘‘na dānāhaṁ, bhikkhave,",
  "tika-vin06t1:63_11": "ito paraṁ uposathaṁ karissāmi…pe… pātimokkhaṁ uddiseyyāthā’’ti.",
  "tika-vin06t1:63_12": "Yaṁ pana upasampadakkhandhake (mahāva.",
  "tika-vin06t1:63_13": "129) ‘‘tena kho pana samayena bhikkhū aññataraṁ bhikkhuṁ upasampādetvā ekakaṁ ohāya pakkamiṁsu…pe… so tassā methunaṁ dhammaṁ paṭisevitvā cirena agamāsī’’ti vatthu āgataṁ,",
  "tika-vin06t1:63_14": "taṁ sudinnavatthuto parato uppannampi tattha yathādhikāraṁ samodhānetuṁ vuttaṁ.",
  "tika-vin06t1:63_15": "Tathā tattheva ‘‘ubhayāni kho panassa pātimokkhāni vitthārena svāgatāni hontī’’tiādinā (pāci. 147; a. ni. 8.52; 10.33) aṅgānipi veditabbāni.",
  "tika-vin06t1:63_16": "Na hi ādito eva ubhatopātimokkhāni siddhānīti.",
  "tika-vin06t1:63_17": "Apica ādito paṭṭhāya ayamanukkamo veditabbo,",
  "tika-vin06t1:63_18": "seyyathidaṁ – rāhulakumāre uppanne bodhisatto nikkhamitvā chabbassāni dukkaraṁ katvā sattame abhisambuddho,",
  "tika-vin06t1:63_19": "tasmiṁ eva saṁvacchare kapilavatthuṁ gantvā rāhulakumāraṁ pabbājesi.",
  "tika-vin06t1:63_20": "Ambalaṭṭhikarāhulovādasuttaṭṭhakathāyaṁ (ma. ni. aṭṭha.",
  "tika-vin06t1:63_21": "2.107 ādayo) ‘‘ayañhi āyasmā sattavassikakāle bhagavantaṁ cīvarakaṇṇe gahetvā ‘dāyajjaṁ me samaṇa dehi,",
  "tika-vin06t1:63_22": "dāyajjaṁ me samaṇa dehī’ti dāyajjaṁ yācamāno bhagavatā dhammasenāpatisāriputtattherassa niyyādetvā pabbājito’’ti ca vuttaṁ,",
  "tika-vin06t1:63_23": "tasmā rāhulakumāraṁ ārabbha ‘‘anujānāmi, bhikkhave,",
  "tika-vin06t1:63_24": "tīhi saraṇagamanehi sāmaṇerapabbajja’’nti (mahāva.",
  "tika-vin06t1:63_25": "105) vuttattā saraṇagamanūpasampadā paṭhamavassabbhantare eva paṭikkhittā,",
  "tika-vin06t1:63_26": "ñatticatutthakammavasena upasampadā anuññātāti paññāyati. Apica rāhulavatthumhi ‘‘na, bhikkhave,",
  "tika-vin06t1:63_27": "ananuññāto mātāpitūhi putto pabbājetabbo, yo pabbājeyya,",
  "tika-vin06t1:63_28": "āpatti dukkaṭassā’’ti (mahāva. 105) sikkhāpadaṁ paññattaṁ,",
  "tika-vin06t1:63_29": "tasmā ito pubbepi sikkhāpadāni paññattānīti siddhaṁ.",
  "tika-vin06t1:64_0": "Sutvā ca yo hetunirodhamaggaṁ,",
  "tika-vin06t1:65_0": "Nirodhupāyaṁ paṭivijjhi khippaṁ;",
  "tika-vin06t1:66_0": "Jātovapekkhena asesametaṁ,",
  "tika-vin06t1:67_0": "Lokaṁ vipassī sugataggasisso.",
  "tika-vin06t1:68_0": "So dhammasenāpati aggasisso,",
  "tika-vin06t1:69_0": "Saddhammarājassa tathāgatassa;",
  "tika-vin06t1:70_0": "Sayaṁ munindena yasassa patto,",
  "tika-vin06t1:71_0": "Anekaso soḷasadhā pasattho.",
  "tika-vin06t1:72_0": "Tasmā hi sikkhāpadabandhakālo,",
  "tika-vin06t1:73_0": "Ñātumpi loke atibhāriyova;",
  "tika-vin06t1:74_0": "Pageva sikkhāpadabhāvabhedo,",
  "tika-vin06t1:75_0": "Pageva añño ubhayattha tattha.",
  "tika-vin06t1:76_0": "Paccekabuddhā api taṁ dvayantu,",
  "tika-vin06t1:77_0": "Ñātuṁ na sakkāva pageva netuṁ;",
  "tika-vin06t1:78_0": "Nissaṁsayaṁ tattha tathāgatova,",
  "tika-vin06t1:79_0": "Jānissaticcāha tathāgatoti.",
  "tika-vin06t1:80_0": "Iccetamatthaṁ idha bhikkhu ñatvā,",
  "tika-vin06t1:81_0": "Sikkhāpadānaṁ kamabhāvabhedaṁ;",
  "tika-vin06t1:82_0": "Ñātuṁ sayaṁ no na pare ca netuṁ,",
  "tika-vin06t1:83_0": "Pariyesitabbo idha yuttimaggo.",
  "tika-vin06t1:84_0": "Tattha kamabhedo sikkhāpadānaṁ parato āvi bhavissati.",
  "tika-vin06t1:84_1": "Bhāvabhedo tāva ukkhittakānuvattanapaccayā bhikkhu anāpattiko,",
  "tika-vin06t1:84_2": "bhikkhunī pana samanubhaṭṭhā pārājikā hoti.",
  "tika-vin06t1:84_3": "Pārājikāpattipaṭicchādane bhikkhussa dukkaṭaṁ, bhikkhuniyā pārājikaṁ. Duṭṭhullaṁ ārocentassa,",
  "tika-vin06t1:84_4": "paṭicchādentassa ca pācittiyaṁ.",
  "tika-vin06t1:84_5": "Mahāsāvajjaṁ pārājikaṁ ārocentassa,",
  "tika-vin06t1:84_6": "paṭicchādentassa ca bhikkhussa dukkaṭaṁ.",
  "tika-vin06t1:84_7": "Iccevamādīhi abhāvabhedasikkhāpadānaṁ idha bhāvabhedena yuttipariyesanaṁ sādhayamānopi siyā anummādavighātabhāgīti.",
  "tika-vin06t1:84_8": "Ettāvatā sakalassapi vinayapiṭakassa vitakkayācanakālakālaññūkāraṇaphalapayojanehi sattahi aṅgehi paṭimaṇḍitaṁ nidānamāyasmatā upālittherena nidassitaṁ hoti.",
  "tika-vin06t1:84_9": "Tattha therassa vinayapaññattiyācanahetubhūto vitakko nāma.",
  "tika-vin06t1:84_10": "Tasseva ‘‘etassa bhagavā kālo’’tiādinā pavattā yācanā nāma.",
  "tika-vin06t1:84_11": "Rattaññūvepullalābhaggabāhusaccamahattappatti kālo nāma. Sabbaññū eva kālaññū nāma.",
  "tika-vin06t1:84_12": "Āsavaṭṭhānīyānaṁ dhammānaṁ pātubhāvo kāraṇaṁ nāma.",
  "tika-vin06t1:84_13": "‘‘Tesaṁyeva āsavaṭṭhānīyānaṁ dhammānaṁ paṭighātāyā’’ti vacanato āsavaṭṭhānīyadhammapaṭighāto phalaṁ nāma.",
  "tika-vin06t1:84_14": "‘‘Yathayidaṁ brahmacariyaṁ addhaniyaṁ assā’’ti vacanato sāsanabrahmacariyassa ciraṭṭhiti payojananti veditabbaṁ. Hoti cettha –",
  "tika-vin06t1:85_0": "‘‘Vitakko yācanā kālo, kālaññū kāraṇaṁ phalaṁ;",
  "tika-vin06t1:86_0": "Payojananti sattaṅgaṁ, nidānaṁ vinayassidhā’’ti.",
  "tika-vin06t1:87_0": "22.Antimamaṇḍalanti abbhantaramaṇḍalaṁ. Tañhi itaresaṁ anto hoti, khuddakamaṇḍalaṁ vā.",
  "tika-vin06t1:87_1": "Anumatidānavasena tesaṁ bhikkhūnaṁ datvā.",
  "tika-vin06t1:87_2": "Tesaṁ buddhānaṁ cārikāya vinetabbā veneyyasattā.",
  "tika-vin06t1:87_3": "Ocinantā viyāti bahupupphaṁ gacchaṁ mālākārā ciraṁ ocinanti,",
  "tika-vin06t1:87_4": "evaṁ bahuveneyyesu gāmādīsu ciraṁ vasantā veneyyapuññaṁ pariharantā caranti. Santaṁ sukhaṁ,",
  "tika-vin06t1:87_5": "na vedanāsukhaṁ viya saparipphandaṁ.",
  "tika-vin06t1:87_6": "Dasasahassacakkavāḷeti devānaṁ vasena vuttaṁ.",
  "tika-vin06t1:87_7": "Manussā pana imasmiṁyeva cakkavāḷe bodhaneyyā uppajjanti.",
  "tika-vin06t1:87_8": "Mahākaruṇāya dhuvaṁ sattasamavalokanaṁ.",
  "tika-vin06t1:87_9": "Otiṇṇeti parisamajjhaṁ āgate, ārocite vā.",
  "tika-vin06t1:87_10": "Yena kāraṇena mayaṁ tumhākaṁ deyyadhammaṁ dadeyyāma, taṁ kuto sakkā laddhuṁ. Bahukiccā hi gharāvāsāti.",
  "tika-vin06t1:87_11": "Dutiyavikappe tanti deyyadhammaṁ.",
  "tika-vin06t1:87_12": "‘‘Tumhehi taṁ kuto laddhā’’ti anugaṇṭhipade vuttaṁ.",
  "tika-vin06t1:87_13": "Keci pana ‘‘paṭhamaṁ kiriyaṁ pekkhati,",
  "tika-vin06t1:87_14": "dutiyaṁ deyyadhamma’’nti vadanti.",
  "tika-vin06t1:87_15": "Ācariyo pana ‘‘paṭhamayojanāya yaṁ dānapuññaṁ, taṁ kuto labbhā.",
  "tika-vin06t1:87_16": "Puññantarāyabahulā hi gharāvāsāti.",
  "tika-vin06t1:87_17": "Dutiyayojanāya temāsabbhantare yamahaṁ dadeyyaṁ,",
  "tika-vin06t1:87_18": "atikkantakālattā tamahaṁ sampati kuto dadeyyanti dassetī’’ti vadati.",
  "tika-vin06t1:87_19": "Sīlādikusaladhammasandassanādidhammaratanavassaṁ.",
  "tika-vin06t1:88_0": "23.",
  "tika-vin06t1:88_1": "Pattuṇṇadese pattuṇṇaṁ paṭavaraṁ. Mahāyāganti mahādānaṁ.",
  "tika-vin06t1:88_2": "Paripuṇṇasaṅkappanti temāsaṁ sotabbaṁ ajja suṇinti.",
  "tika-vin06t1:89_0": "Tatridanti idaṁ kāraṇaṁ.",
  "tika-vin06t1:90_0": "Upāli dāsakoti ācariyaparamparato. Bāhirabbhantaranidānaṁ,",
  "tika-vin06t1:90_1": "sikkhāpadānaṁ paññattiṭṭhānasaṅkhātaṁ āveṇikanidānañca sandhāyāha ‘‘nidānassa pabhedadīpanato’’ti. Theravādādi vatthuppabhedo.",
  "tika-vin06t1:90_2": "Sakāya paṭiññāya mettiyaṁ bhikkhuniṁ nāsethātiādi parasamayavivajjanatotiādi.",
  "tika-vin06t1:90_3": "Vibhaṅganayabhedadassanatoti tisso itthiyo bhūmaṭṭhaṁ thalaṭṭhantiādi.",
  "tika-vin06t1:90_4": "Etthāha – kiṁ bhagavato mārāvaṭṭanapaṭighātāya satti natthīti? Atthi,",
  "tika-vin06t1:90_5": "tathāpissa pacchā upaguttakāle pasādahetuttā adhivāseti.",
  "tika-vin06t1:90_6": "Ettha upaguttādhiṭṭhānaṁ vattabbaṁ.",
  "tika-vin06t1:90_7": "Buddhānaṁ āciṇṇanti dijadassanena kiṁpayojananti ce?",
  "tika-vin06t1:90_8": "Mārāvaṭṭanahetu brāhmaṇassa puññantarāyoti payojanaṁ.",
  "tika-vin06t1:91_0": "Dijopi so māramanorathassa,",
  "tika-vin06t1:92_0": "Bhaṅgaṁ karonto jinapuṅgavassa;",
  "tika-vin06t1:93_0": "Sassissasaṅghassa adāsi dānaṁ,",
  "tika-vin06t1:94_0": "Asesakaṁ kappiyabhaṇḍabhedaṁ.",
  "tika-vin06t1:95_0": "Kiṁ bhagavā sasisso tāva mahantaṁ kappiyabhaṇḍaṁ ubbhaṇḍikaṁ katvā agamāsīti? Na agamāsi,",
  "tika-vin06t1:95_1": "temāsibhāgiyaṁ pana puññarāsikaṁ deyyadhammaṁ appaṭikkhipanto brāhmaṇassa upāyato satthā adāsi.",
  "tika-vin06t1:96_0": "Tadaññathā māramanorathova,",
  "tika-vin06t1:97_0": "Pūro siyā neva dijassa bhiyyo;",
  "tika-vin06t1:98_0": "Pāpaṁ mahantaṁ api pāpuṇeyya,",
  "tika-vin06t1:99_0": "Micchābhimānena tathāgate so.",
  "tika-vin06t1:100_0": "Tasmā bhagavā assādiyanto taṁ deyyadhammaṁ appaṭikkhipanto upāyena brāhmaṇassa puññabuddhiṁ katvā,",
  "tika-vin06t1:100_1": "mārassa ca manorathavighātaṁ katvā agamāsīti,",
  "tika-vin06t1:100_2": "‘‘ayaṁ nayo aṭṭhakathaṁ vināpi pāḷinayānulomato siddho’’ti vadanti. Kathaṁ? –",
  "tika-vin06t1:101_0": "‘‘Satthā sasisso yadi aggahesi,",
  "tika-vin06t1:102_0": "Dijassa taṁ cīvaramāditova;",
  "tika-vin06t1:103_0": "Nāthassa no vīsativassakāle,",
  "tika-vin06t1:104_0": "Virujjhate jīvakayācanāpi;",
  "tika-vin06t1:105_0": "Tathāpi sabbaṁ suvicārayitvā,",
  "tika-vin06t1:106_0": "Yuttaṁ nayaṁ cintayituṁva yutta’’nti.",
  "tika-vin06t1:107_0": "Idāni āyasmā upālitthero vinayapaññattiyā sādhāraṇanidānaṁ dassetvā sikkhāpadānaṁ pāṭekkaṁ paññattiṭṭhānasaṅkhātaṁ nidānamādiṁ katvā puggalapaññattianupaññattivibhāgāpattibhedantarāpattiādikaṁ nānappakāraṁ vidhiṁ nijjaṭaṁ niggumbaṁ katvā dassetuṁ ‘‘atha kho bhagavā verañjāyaṁ yathābhirantaṁ viharitvā’’tiādimāhāti. Idha ṭhatvā –",
  "tika-vin06t1:108_0": "Sikkhāpadāna sabbesaṁ, kamabhedaṁ pakāsaye;",
  "tika-vin06t1:109_0": "Tasmiṁ siddhe nidānānaṁ, kamasiddhi yato bhave.",
  "tika-vin06t1:110_0": "Tattha sabbasikkhāpadānaṁ yathāsambhavaṁ desanākkamo pahānakkamo paṭipattikkamo uppattikkamoti catubbidho kamo labbhati.",
  "tika-vin06t1:110_1": "Tattha bhagavatā rājagahe bhikkhūnaṁ pātimokkhuddesaṁ anujānantena pātimokkhuddesassa yo desanākkamo anuññāto,",
  "tika-vin06t1:110_2": "taṁ desanākkamamanulomento āyasmā mahākassapo paṭhamaṁ pārājikuddesaṁ pucchi,",
  "tika-vin06t1:110_3": "tadanantaraṁ saṅghādisesuddesaṁ,",
  "tika-vin06t1:110_4": "tato aniyatuddesaṁ vitthāruddesañca pucchitvā tadanantaraṁ bhikkhunīvibhaṅgañca teneva anukkamena pucchi,",
  "tika-vin06t1:110_5": "nidānuddesantogadhānañca sarūpena anuddiṭṭhānaṁ pucchanatthaṁ khandhakepi pucchi.",
  "tika-vin06t1:110_6": "Etena ca khandhake paññattā thullaccayā saṅgahitā honti.",
  "tika-vin06t1:110_7": "Pucchitānukkameneva upālitthero taṁ sabbaṁ sāpattibhedādikaṁ desento thullaccayadubbhāsitaāpattisamuṭṭhānādidīpakaṁ antokatvā desesi, ayamettha desanākkamo.",
  "tika-vin06t1:110_8": "Ubhatovibhaṅgakhandhakato pana uccinitvā tadā parivārapāḷi visuṁ katā.",
  "tika-vin06t1:110_9": "Imameva nayaṁ sandhāya aṭṭhakathāyaṁ vuttaṁ ‘‘eteneva upāyena khandhakaparivārepi āropesu’’ntiādi (pārā. aṭṭha. 1.paṭhamamahāsaṅgītikathā).",
  "tika-vin06t1:110_10": "Apica pāḷiyā ‘‘etenevupāyena ubhatovinaye pucchi.",
  "tika-vin06t1:110_11": "Puṭṭho puṭṭho āyasmā upāli vissajjesī’’ti ettakameva vuttaṁ,",
  "tika-vin06t1:110_12": "tasmā mahākassapo ubhatovibhaṅge eva pucchi.",
  "tika-vin06t1:110_13": "Vissajjento pana āyasmā upāli nivarasesaṁ desento khandhakaparivāre antokatvā desesi.",
  "tika-vin06t1:110_14": "Tadā ca khandhakaparivārapāḷi visuṁ katāti ayaṁ desanākkamo.",
  "tika-vin06t1:110_15": "Yadi evaṁ nidānuddeso paṭhamaṁ desetabboti ce? Na, tadasambhavato.",
  "tika-vin06t1:110_16": "So hi ‘‘yassa siyā āpattī’’tiādinā (mahāva.",
  "tika-vin06t1:110_17": "134) nayena pavattattā paṭhamaṁ sikkhāpadasaṅgahitāsu āpattīsu adassitāsu na sambhavati.",
  "tika-vin06t1:110_18": "‘‘Yāni mayā bhikkhūnaṁ paññattāni sikkhāpadāni,",
  "tika-vin06t1:110_19": "tāni nesaṁ pātimokkhuddesaṁ anujāneyya’’nti vacanato sikkhāpadāneva paṭhamaṁ desetabbānīti pārājikuddesakkamo sambhavati.",
  "tika-vin06t1:111_0": "Pārājikuddesādisaṅgahitānaṁ āpattiakusalānaṁ yathoḷārikakkamena pahātabbattā pahānakkamopettha sambhavati.",
  "tika-vin06t1:111_1": "Upasampannasamanantaraṁ ‘‘tāvadeva cattāri akaraṇīyāni ācikkhitabbānī’’ti (mahāva.",
  "tika-vin06t1:111_2": "129) vacanato ‘‘samādāya sikkhati sikkhāpadesū’’ti (dī. ni.",
  "tika-vin06t1:111_3": "1.193) vacanato ca yathā garukaṁ ācikkhaṇaṁ sikkhanena paṭipattikkamopettha sambhavati,",
  "tika-vin06t1:111_4": "evamimehi tīhi kamehi desetabbānampetesaṁ sikkhāpadānaṁ yathāsambhavaṁ uppattikkamo sambhavati. Tathā hi yaṁ yaṁ sādhāraṇaṁ,",
  "tika-vin06t1:111_5": "taṁ taṁ bhikkhuṁ ārabbha uppanne eva vatthusmiṁ ‘‘yā pana bhikkhunī chandaso methunaṁ dhammaṁ paṭiseveyyā’’ti bhikkhunīnampi paññattaṁ.",
  "tika-vin06t1:111_6": "Aññathā taṁ bhikkhunīnaṁ anuppannapaññatti siyā.",
  "tika-vin06t1:111_7": "Tato ‘‘anuppannapaññatti tasmiṁ natthī’’ti (pari.",
  "tika-vin06t1:111_8": "247) parivāre etaṁ vacanaṁ virujjhati,",
  "tika-vin06t1:111_9": "ettāvatā purimena kamattayena paṭhamaṁ desetabbataṁ patte pārājikuddese paṭhamuppannattā methunadhammapārājikaṁ sabbapaṭhamaṁ desetukāmo upālitthero ‘‘tatra sudaṁ bhagavā vesāliya’’nti vesālimeva pāpetvā ṭhapesi.",
  "tika-vin06t1:111_10": "Aññathā bārāṇasiyaṁ paññattānaṁ ‘‘na, bhikkhave,",
  "tika-vin06t1:111_11": "manussamaṁsaṁ paribhuñjitabba’’nti (mahāva.",
  "tika-vin06t1:111_12": "280) evamādīnaṁ desanādhippāye sati bārāṇasiṁ pāpetvā ṭhapeyyāti.",
  "tika-vin06t1:112_0": "Abbhantaranidānakathā niṭṭhitā.",
  "tika-vin06t1:113_0": "Verañjakaṇḍavaṇṇanā niṭṭhitā.",
  "tika-vin06t1:114_0": "1. Pārājikakaṇḍo",
  "tika-vin06t1:115_0": "1. Paṭhamapārājikaṁ",
  "tika-vin06t1:116_0": "Sudinnabhāṇavāravaṇṇanā",
  "tika-vin06t1:117_0": "Paṭhamassettha nidāne, ṭhatvā pārājikassa viññeyyo;",
  "tika-vin06t1:118_0": "Codanāparihāranayo, puggalavatthuppakāsaneyeva.",
  "tika-vin06t1:119_0": "Tattha bhagavā verañjāyaṁ vutthavasso anupubbena cārikaṁ caranto kattikajuṇhapakkhe eva vesāliṁ pāpuṇitvā yāva paṭhamapārājikasikkhāpadapaññāpanaṁ,",
  "tika-vin06t1:119_1": "tāva aṭṭha vassāni vesāliyaṁyeva viharanto viya pāḷikkamena dissati,",
  "tika-vin06t1:119_2": "na ca bhagavā tāvattakaṁ kālaṁ tattheva vihāsi.",
  "tika-vin06t1:119_3": "So hi sudinnassa sāvakānaṁ santike pabbajjaṁ upasampadañca anujānitvā yathābhirantaṁ tattha viharitvā cārikaṁ caranto bhesakaḷāvanaṁ patvā tattha terasamaṁ vassaṁ vasi,",
  "tika-vin06t1:119_4": "teneva anukkamena sāvatthiṁ patvā cuddasamaṁ vassaṁ vasi,",
  "tika-vin06t1:119_5": "pannarasamaṁ kapilavatthumhi, soḷasamaṁ āḷaviyaṁ,",
  "tika-vin06t1:119_6": "tato vutthavasso cārikaṁ caranto rājagahaṁ patvā sattarasamaṁ vasi,",
  "tika-vin06t1:119_7": "iminā anukkamena aparānipi tīṇi vassāni tattheva vasi.",
  "tika-vin06t1:119_8": "Ettāvatā bhagavā paripuṇṇavīsativasso rājagahato anupubbena vesāliṁ pāpuṇi,",
  "tika-vin06t1:119_9": "tato upasampadāya aṭṭhavassiko sudinno vesāliyaṁyeva methunaṁ dhammaṁ abhiviññāpesi,",
  "tika-vin06t1:119_10": "tato bhagavā tasmiṁ vatthusmiṁ paṭhamaṁ pārājikaṁ paññapesīti veditabbaṁ.",
  "tika-vin06t1:119_11": "Tattha yasmā upālitthero ito paṭhamataraṁ tattha vesāliyañca paññattasikkhāpadāni adassetukāmo,",
  "tika-vin06t1:119_12": "vinayanidānānantaraṁ paṭhamapārājikameva dassetukāmo,",
  "tika-vin06t1:119_13": "tasmā vesāliyaṁ paṭhamaṁ nivāsaṁ,",
  "tika-vin06t1:119_14": "pacchā imassa sikkhāpadassa paññattikāle nivāsañca ekato katvā ‘‘tatra sudaṁ bhagavā vesāliya’’ntiādimāha,",
  "tika-vin06t1:119_15": "tena vuttaṁ ‘‘paṭhamassettha nidāne, ṭhatvā …pe… pakāsaneyevā’’ti.",
  "tika-vin06t1:119_16": "Tasmā imasmiṁ paṭhamapārājikassa paññattiṭṭhānasaṅkhāte nidāne ṭhatvā ‘‘tena kho pana samayena vesāliyā avidūre kalandagāmo nāma hoti…pe… aññataraṁ vajjigāmaṁ upanissāya viharatī’’ti etasmiṁ imassa sikkhāpadassa puggalappakāsane,",
  "tika-vin06t1:119_17": "‘‘tena kho pana samayena vajjī dubbhikkhā hoti…pe… tikkhattuṁ methunaṁ dhammaṁ abhiviññāpesī’’ti (pārā.",
  "tika-vin06t1:119_18": "30) imasmiṁ vatthuppakāsane ca codanānayo,",
  "tika-vin06t1:119_19": "parihāranayo ca veditabboti vuttaṁ hoti.",
  "tika-vin06t1:119_20": "Tatrāyaṁ pakāsanā – kimatthaṁ therena aññesaṁ sikkhāpadānaṁ puggalavatthūni viya saṅkhepato avatvā yattha ca so uppanno, yathā ca dhamme pasanno, yathā ca pabbajito,",
  "tika-vin06t1:119_21": "yathā ca imaṁ vatthuṁ uppādeti,",
  "tika-vin06t1:119_22": "taṁ sabbaṁ anavasesetvā puggalavatthūni vitthārato vuttānīti ce? Vuccate –",
  "tika-vin06t1:120_0": "Evaṁ saddhāya kicchena, mahante bhogañātake;",
  "tika-vin06t1:121_0": "Hitvā pabbajitānampi, pesalānampi sabbaso.",
  "tika-vin06t1:122_0": "Sabbalāmakadhammāyaṁ, methuno yadi sambhave;",
  "tika-vin06t1:123_0": "Na dhammadesanāyeva, siddhā virati sabbaso.",
  "tika-vin06t1:124_0": "Tasmā navaṅgasaddhamme, satthārā desitepi ca;",
  "tika-vin06t1:125_0": "Vinayo paññapetabbo, tato dhammavisuddhihi.",
  "tika-vin06t1:126_0": "Vinayābhāvato evaṁ, ajjhācāro bhavissati;",
  "tika-vin06t1:127_0": "Tasmā vinayapaññatti, sātthikā pesalassapi.",
  "tika-vin06t1:128_0": "Anādīnavadassāvī, yasmā yaṁ pāpamācari;",
  "tika-vin06t1:129_0": "Vinayoyeva saddhānaṁ, ādīnavavibhāvino.",
  "tika-vin06t1:130_0": "Tasmā saddhānusārīnaṁ, vinayo sātthakova yaṁ;",
  "tika-vin06t1:131_0": "Dhammo dhammānusārīnaṁ, tato ubhayadesanā.",
  "tika-vin06t1:132_0": "Api ca yadi paṇṇattivītikkamaṁ akarontassāpi yāva brahmalokā ayaso patthaṭo,",
  "tika-vin06t1:132_1": "pagevaññesanti dassanatthaṁ ajjhācārassa pākaṭabhāvadīpanaṁ. Kathaṁ? –",
  "tika-vin06t1:133_0": "Abhabbo arahattassa, sudinno puttamātaro;",
  "tika-vin06t1:134_0": "Bhabbānuppannapaññatti, tadatthaṁ na katā ayaṁ.",
  "tika-vin06t1:135_0": "Nanu māgaṇḍikaṁ ajjhupekkhitvā mātāpitūnamassā hitatthaṁ dhammaṁ desetīti imamatthaṁ dassetuṁ bījakabījakamātūnaṁ arahattuppatti therena dīpitā.",
  "tika-vin06t1:135_1": "‘‘Tena kho pana samayena vesāliyā avidūre kalandagāmo nāma hoti,",
  "tika-vin06t1:135_2": "yena samayena sudinno purāṇadutiyikāya methunaṁ dhammaṁ paṭisevī’’ti vā ‘‘yena samayena bhagavā paṭhamapārājikaṁ paññapesī’’ti vā vacanaṁ idha na yujjati. Kasmā?",
  "tika-vin06t1:135_3": "‘‘Idha pana hetuattho karaṇattho ca sambhavatī’’ti vuttaṁ aṭṭhakathāvacanañhi idha na labbhati. Ciraniviṭṭho hi so gāmo , na tasmiṁyeva samayeti.",
  "tika-vin06t1:135_4": "Yasmā pana so ciraniviṭṭhopi ca gāmo attano niviṭṭhakālato paṭṭhāya sabbakālamatthīti vattabbataṁ arahati,",
  "tika-vin06t1:135_5": "tena pariyāyena ‘‘tena kho pana samayena vesāliyā avidūre kalandagāmo nāma hotī’’ti vuttaṁ.",
  "tika-vin06t1:136_0": "25-6.Anuññātosi pana tvanti samaṇavattadassanatthaṁ bhagavā pucchati.",
  "tika-vin06t1:136_1": "Mātāpitūhi ananuññātanti ettha janakeheva ananuññātadassanatthaṁ pucchīti vuttaṁ.",
  "tika-vin06t1:136_2": "Na kho sudinna tathāgatāti ‘‘pabbājetu maṁ bhagavā’’ti yācanāvasena panevamāha,",
  "tika-vin06t1:136_3": "na bhagavā sayaṁ saraṇāni datvā pabbājesi.",
  "tika-vin06t1:136_4": "Dukkhassāti ettha ‘‘kalabhāgampī’’ti pāṭhaseso.",
  "tika-vin06t1:136_5": "Vikappadvayepīti dutiyatatiyavikappesu.",
  "tika-vin06t1:136_6": "Purimapadassāti kiñcīti padassa.",
  "tika-vin06t1:136_7": "Uttarapadenāti dukkhassāti padena. Samānavibhattīti sāmivacanaṁ. Yathā kiṁ?",
  "tika-vin06t1:136_8": "‘‘Kassaci dukkhassā’’ti vattabbe ‘‘kiñci dukkhassā’’ti vuttanti veditabbaṁ.",
  "tika-vin06t1:136_9": "Akāmakā vinā bhavissāmāti tayā saddhiṁ amaritvā akāmā jīvissāma. Sacepi na marāma,",
  "tika-vin06t1:136_10": "akāmakāva tayā viyogaṁ pāpuṇissāma,",
  "tika-vin06t1:136_11": "tayi jīvamāne eva no maraṇaṁ bhaveyya,",
  "tika-vin06t1:136_12": "maraṇenapi no tayā viyogaṁ mayaṁ akāmakāva pāpuṇissāma.",
  "tika-vin06t1:137_0": "30.Katipāhaṁ balaṁ gāhetvāti kasmā panāyaṁ tathā pabbajjāya tibbacchando anuññāto samāno katipāhaṁ ghareyeva vilambitvā kāyabalañca aggahesīti?",
  "tika-vin06t1:137_1": "Anumatidānena mātāpitūsu sahāyakesu ca tuṭṭho tesaṁ cittatuṭṭhatthaṁ.",
  "tika-vin06t1:137_2": "Kesuci aṭṭhakathāpotthakesu keci ācariyā ‘‘ayaṁ sudinno jīvakavatthuto pacchā paṁsukūlikadhutaṅgavasena paṁsukūliko jāto’’ti saññāya ‘‘gahapaticīvaraṁ paṭikkhipitvā paṁsukūlikadhutaṅgavasena paṁsukūliko hotī’’ti likhanti,",
  "tika-vin06t1:137_3": "taṁ ‘‘acirūpasampanno’’ti vacanena virujjhati.",
  "tika-vin06t1:137_4": "‘‘Tathā sudinno hi bhagavato dvādasame vasse pabbajito ,",
  "tika-vin06t1:137_5": "vīsatime vasse ñātikulaṁ piṇḍāya paviṭṭho sayaṁ pabbajjāya aṭṭhavassiko hutvā’’ti,",
  "tika-vin06t1:137_6": "‘‘bhagavato hi buddhattaṁ pattato paṭṭhāya yāva idaṁ vatthaṁ,",
  "tika-vin06t1:137_7": "etthantare vīsati vassāni na koci gahapaticīvaraṁ sādiyi,",
  "tika-vin06t1:137_8": "sabbe paṁsukūlikāva ahesu’’nti ca vuttena aṭṭhakathāvacanena virujjhati, pabbajjāya aṭṭhavassiko, na upasampadāya.",
  "tika-vin06t1:137_9": "Upasampadaṁ pana jīvakavatthuto (mahāva. 326) pacchā alattha,",
  "tika-vin06t1:137_10": "tasmā avassiko ñātikulaṁ piṇḍāya paviṭṭho siyāti ce? Na,",
  "tika-vin06t1:137_11": "‘‘alattha kho sudinno kalandaputto bhagavato santike pabbajjaṁ,",
  "tika-vin06t1:137_12": "alattha upasampada’’nti ekato anantaraṁ vuttattā.",
  "tika-vin06t1:137_13": "Pabbajjānantarameva hi so upasampanno terasadhutaṅgaguṇe samādāya vattanto aṭṭha vassāni vajjigāme viharitvā nissayamuttattā sayaṁvasī hutvā ‘‘etarahi kho vajjī dubbhikkhā’’tiāditakkavasena yena vesālī tadavasari,",
  "tika-vin06t1:137_14": "tasmā ‘‘paṁsukūlikadhutaṅgavasena paṁsukūliko hotī’’ti ettakoyeva pāṭho yesu potthakesu dissati, sova pamāṇato gahetabbo.",
  "tika-vin06t1:137_15": "‘‘Āraññiko hotī’’ti iminā pañca senāsanapaṭisaṁyuttāni saṅgahitāni nesajjikaṅgañca vihārasabhāgattā,",
  "tika-vin06t1:137_16": "‘‘piṇḍapātiko’’ti iminā pañca piṇḍapātapaṭisaṁyuttāni,",
  "tika-vin06t1:137_17": "‘‘paṁsukūliko’’ti iminā dve cīvarapaṭisaṁyuttāni saṅgahitānīti.",
  "tika-vin06t1:137_18": "Ñātigharūpagamanakāraṇadīpanādhippāyato sapadānacārikaṅgaṁ visuṁ vuttanti veditabbaṁ.",
  "tika-vin06t1:137_19": "‘‘Mā atiharāpesu’’nti kālabyattayavasena vuttaṁ.",
  "tika-vin06t1:137_20": "Dhammassantarāyakaratarattā ‘‘imaṁ naya’’nti anayoyeva.",
  "tika-vin06t1:138_0": "Yebhuyyena hi sattānaṁ, vināse paccupaṭṭhite;",
  "tika-vin06t1:139_0": "Anayo nayarūpena, buddhimāgamma tiṭṭhati.",
  "tika-vin06t1:140_0": "36.Apaññatte sikkhāpadeti ettha duvidhaṁ sikkhāpadapaññāpanaṁ. Kathaṁ? ‘‘Evañca pana, bhikkhave,",
  "tika-vin06t1:140_1": "imaṁ sikkhāpadaṁ uddiseyyāthā’’ti evaṁ sauddesānuddesabhedato duvidhaṁ.",
  "tika-vin06t1:140_2": "Tattha pātimokkhe sarūpato āgatā pañca āpattikkhandhā sauddesapaññatti nāma.",
  "tika-vin06t1:140_3": "Sāpi duvidhā sapuggalāpuggalaniddesabhedato.",
  "tika-vin06t1:140_4": "Tattha yassā paññattiyā anto āpattiyā saha, vinā vā puggalo dassito, sā sapuggalaniddesā.",
  "tika-vin06t1:140_5": "Itarā apuggalaniddesāti veditabbā.",
  "tika-vin06t1:140_6": "Sapuggalaniddesāpi duvidhā dassitādassitāpattibhedato.",
  "tika-vin06t1:140_7": "Tattha adassitāpattikā nāma aṭṭha pārājikā dhammā.",
  "tika-vin06t1:140_8": "‘‘Pārājiko hoti asaṁvāso’’ti hi puggalova tattha dassito, nāpatti.",
  "tika-vin06t1:140_9": "Dassitāpattikā nāma bhikkhunīpātimokkhe ‘‘sattarasa saṅghādisesā dhammā nissāraṇīyaṁ saṅghādisesa’’nti hi tattha āpatti dassitā saddhiṁ puggalena,",
  "tika-vin06t1:140_10": "tathā apuggalaniddesāpi dassitādassitāpattitova duvidhā.",
  "tika-vin06t1:140_11": "Tattha adassitāpattikā nāma sekhiyā dhammā.",
  "tika-vin06t1:140_12": "Sesā dassitāpattikāti veditabbā.",
  "tika-vin06t1:140_13": "Sāpi duvidhā aniddiṭṭhakārakaniddiṭṭhakārakabhedato.",
  "tika-vin06t1:140_14": "Tattha aniddiṭṭhakārakā nāma sukkavissaṭṭhi musāvāda omasavāda pesuñña bhūtagāma aññavādaka ujjhāpanaka gaṇabhojana paramparabhojana surāmeraya aṅgulipatodaka hasadhamma anādariya talaghātakajatumaṭṭhaka sikkhāpadānaṁ vasena pañcadasavidhā honti.",
  "tika-vin06t1:140_15": "Sesānaṁ puggalaniddesānaṁ vasena niddiṭṭhakārakā veditabbā.",
  "tika-vin06t1:141_0": "Anuddesapaññattipi padabhājanantarāpattivinītavatthupaṭikkhepapaññattiavuttasiddhivasena chabbidhā honti.",
  "tika-vin06t1:141_1": "Tattha ‘‘yebhuyyena khāyitaṁ āpatti thullaccayassā’’ti (pārā.",
  "tika-vin06t1:141_2": "61) evamādikā padabhājaniye sandissamānāpatti padabhājanasikkhāpadaṁ nāma.",
  "tika-vin06t1:141_3": "‘‘Na tveva naggena āgantabbaṁ, yo āgaccheyya,",
  "tika-vin06t1:141_4": "āpatti dukkaṭassā’’tiādikā (pārā.",
  "tika-vin06t1:141_5": "517) antarāpattisikkhāpadaṁ nāma. ‘‘Anujānāmi, bhikkhave,",
  "tika-vin06t1:141_6": "divā paṭisallīyantena dvāraṁ saṁvaritvā paṭisallīyitu’’nti (pārā.",
  "tika-vin06t1:141_7": "75) evamādikā vinītavatthusikkhāpadaṁ nāma. ‘‘Lohituppādako, bhikkhave,",
  "tika-vin06t1:141_8": "anupasampanno na upasampādetabbo,",
  "tika-vin06t1:141_9": "upasampanno nāsetabbo’’ti (mahāva.",
  "tika-vin06t1:141_10": "114) evamādikā paṭikkhepasikkhāpadaṁ nāma.",
  "tika-vin06t1:141_11": "Khandhakesu paññattadukkaṭathullaccayāni paññattisikkhāpadaṁ nāma.",
  "tika-vin06t1:141_12": "‘‘Yā pana bhikkhunī naccaṁ vā gītaṁ vā vāditaṁ vā dassanāya gaccheyya, pācittiya’’nti (pāci.",
  "tika-vin06t1:141_13": "834) iminā vuttena ‘‘yā pana bhikkhunī nacceyya vā gāyeyya vā vādeyya vā pācittiya’’nti evamādikaṁ yaṁ kiñci aṭṭhakathāya dissamānaṁ āpattijātaṁ,",
  "tika-vin06t1:141_14": "vinayakammaṁ vā avuttasiddhisikkhāpadaṁ nāma.",
  "tika-vin06t1:141_15": "Chabbidhampetaṁ chahi kāraṇehi uddesārahaṁ na hotīti anuddesasikkhāpadaṁ nāmāti veditabbaṁ.",
  "tika-vin06t1:141_16": "Seyyathidaṁ – pañcahi uddesehi yathāsambhavaṁ visabhāgattā thullaccayadubbhāsitānaṁ,",
  "tika-vin06t1:141_17": "sabhāgavatthukampi dukkaṭathullaccayadvayaṁ asabhāgāpattikattā,",
  "tika-vin06t1:141_18": "antarāpattipaññattisikkhāpadānaṁ nānāvatthukāpattikattā,",
  "tika-vin06t1:141_19": "paṭikkhepasikkhāpadānaṁ kesañci vinītavatthupaññattisikkhāpadānañca adassitāpattikattā,",
  "tika-vin06t1:141_20": "adassitavatthukattā bhedānuvattakathullaccayassa,",
  "tika-vin06t1:141_21": "adassitāpattivatthukattā avuttasiddhisikkhāpadānanti.",
  "tika-vin06t1:141_22": "Ettāvatā ‘‘duvidhaṁ sikkhāpadapaññāpanaṁ uddesānuddesabhedato’’ti yaṁ vuttaṁ, taṁ samāsato pakāsitaṁ hoti.",
  "tika-vin06t1:142_0": "Tattha apaññatte sikkhāpadeti sauddesasikkhāpadaṁ sandhāya vuttanti veditabbaṁ.",
  "tika-vin06t1:142_1": "Ekacce ācariyā evaṁ kira vaṇṇayanti ‘‘cattāro pārājikā kativassābhisambuddhena bhagavatā paññattātiādinā pucchaṁ katvā tesu paṭhamapārājiko vesāliyaṁ paññatto pañcavassābhisambuddhena hemantānaṁ paṭhame māse dutiye pakkhe dasame divase aḍḍhateyyaporisāya chāyāya puratthābhimukhena nisinnena aḍḍhaterasānaṁ bhikkhusatānaṁ majjhe sudinnaṁ kalandaputtaṁ ārabbha paññatto’’ti, taṁ na yujjati, kasmā? –",
  "tika-vin06t1:143_0": "Yasmā dvādasamaṁ vassaṁ, verañjāyaṁ vasi jino;",
  "tika-vin06t1:144_0": "Tasmiñca suddho saṅghoti, neva pārājikaṁ tadā.",
  "tika-vin06t1:145_0": "Therassa sāriputtassa, sikkhāpaññattiyācanā;",
  "tika-vin06t1:146_0": "Tasmiṁ siddhāti siddhāva, garukāpatti no tadā.",
  "tika-vin06t1:147_0": "Ovādapātimokkhañca, kiṁ satthā catuvassiko;",
  "tika-vin06t1:148_0": "Paṭikkhipi kimāṇañca, samattaṁ anujāni so.",
  "tika-vin06t1:149_0": "Ajātasattuṁ nissāya, saṅghabhedamakāsi yaṁ;",
  "tika-vin06t1:150_0": "Devadatto tato saṅgha-bhedo pacchimabodhiyaṁ.",
  "tika-vin06t1:151_0": "Ārādhayiṁsu maṁ pubbe, bhikkhūti munibhāsitaṁ;",
  "tika-vin06t1:152_0": "Suttameva pamāṇaṁ no, sova kālo anappakoti.",
  "tika-vin06t1:153_0": "Yaṁ pana vuttaṁ ‘‘atha bhagavā ajjhācāraṁ apassanto pārājikaṁ vā saṅghādisesaṁ vā na paññapesī’’ti,",
  "tika-vin06t1:153_1": "taṁ sakalasikkhāpadaṁ sandhāyāha.",
  "tika-vin06t1:153_2": "Na kevalaṁ sauddesasikkhāpadamattaṁ,",
  "tika-vin06t1:153_3": "tena sauddesānuddesapaññattibhedaṁ sakalaṁ pārājikaṁ sandhāyāhāti vuttaṁ hoti.",
  "tika-vin06t1:153_4": "Kiñcāpi nābhiparāmasanampi kāyasaṁsaggo,",
  "tika-vin06t1:153_5": "tathāpi etaṁ visesaniyamanato,",
  "tika-vin06t1:153_6": "acchandarāgādhippāyato ca visuṁ vuttaṁ.",
  "tika-vin06t1:153_7": "Chandarāgarattasseva hi kāyasaṁsaggo idhādhippeto.",
  "tika-vin06t1:153_8": "Asucipāne pana hatthiniyā tāpasapassāvapānena vālakābyo nāma uppajjati,",
  "tika-vin06t1:153_9": "vālakābyassa vatthu vattabbaṁ.",
  "tika-vin06t1:153_10": "Maṇḍabyassa nābhiyā parāmasaneneva kira.",
  "tika-vin06t1:153_11": "Rūpadassane pana vejjakā āhu –",
  "tika-vin06t1:154_0": "‘‘Thīnaṁ sandassanā sukkaṁ, kadāci calitovare;",
  "tika-vin06t1:155_0": "Taṁ gāmadhammakaraṇaṁ, dvayasamaṁ saṅgamiya;",
  "tika-vin06t1:156_0": "Gabbhādīti ayaṁ nayo,",
  "tika-vin06t1:156_1": "thīnaṁ purisadassanāsītyūpaneyya’’.",
  "tika-vin06t1:157_0": "Tathāpyāhu –",
  "tika-vin06t1:158_0": "‘‘Pupphike edhiyya suddhe, passaṁ narañca itthi taṁ;",
  "tika-vin06t1:159_0": "Gabbhañca nayetyutta-miti tasmā kāso itī’’ti.",
  "tika-vin06t1:160_0": "Rājorodho viyāti sīhaḷadīpe ekissā itthiyā tathā ahosi, tasmā kira evaṁ vuttaṁ.",
  "tika-vin06t1:160_1": "Kiñcāpi yāva brahmalokā saddo abbhuggacchi,",
  "tika-vin06t1:160_2": "na taṁ manussānaṁ visayo ahosi tesaṁ rūpaṁ viya.",
  "tika-vin06t1:160_3": "Teneva bhikkhū pucchiṁsu ‘‘kacci no tvaṁ āvuso sudinna anabhirato’’ti.",
  "tika-vin06t1:161_0": "39.Kalīti kodho, tassa sāsanaṁ kalisāsanaṁ, kalaho.",
  "tika-vin06t1:161_1": "Gāmadhammanti ettha janapadadhammaṁ janapadavāsīnaṁ siddhiṁ. Attāti cittaṁ, sarīrañca.",
  "tika-vin06t1:161_2": "Asuttantavinibaddhanti vinayasutte anāgataṁ, suttābhidhammesupi anāgataṁ, pāḷivinimuttanti attho.",
  "tika-vin06t1:161_3": "Kusumamālanti nānāguṇaṁ sandhāyāha.",
  "tika-vin06t1:161_4": "Ratanadāmanti atthasampattiṁ sandhāya vadati.",
  "tika-vin06t1:161_5": "Paṭikkhipanādhippāyā bhaddāli viya.",
  "tika-vin06t1:161_6": "Padaniruttibyañjanāni nāmavevacanāneva ‘‘nāmaṁ nāmakammaṁ nāmadheyyaṁ niruttī’’tiādīsu (dha. sa. 1315) viya.",
  "tika-vin06t1:161_7": "Nippariyāyena virati sikkhāpadaṁ nāma.",
  "tika-vin06t1:161_8": "Akusalapakkhe dussīlyaṁ nāma cetanā.",
  "tika-vin06t1:161_9": "Kusalapakkhepi cetanāpariyāyato vibhaṅge ‘‘sikkhāpada’’nti vuttaṁ.",
  "tika-vin06t1:161_10": "Saṅghasuṭṭhutāyāti ettha lokavajjassa paññāpane saṅghasuṭṭhutā hoti pākaṭādīnavato.",
  "tika-vin06t1:161_11": "Paññattivajjassa paññāpane saṅghaphāsutā hoti pākaṭānisaṁsattā.",
  "tika-vin06t1:161_12": "Tattha paṭhamena dummaṅkūnaṁ niggaho,",
  "tika-vin06t1:161_13": "dutiyena pesalānaṁ phāsuvihāro.",
  "tika-vin06t1:161_14": "Paṭhamena samparāyikānaṁ āsavānaṁ paṭighāto, dutiyena diṭṭhadhammikānaṁ.",
  "tika-vin06t1:161_15": "Tathā paṭhamena appasannānaṁ pasādo,",
  "tika-vin06t1:161_16": "dutiyena pasannānaṁ bhiyyobhāvo.",
  "tika-vin06t1:161_17": "‘‘Pubbe katapuññatāya codiyamānassa bhabbakulaputtassā’’ti vuttattā ‘‘sudinno taṁ kukkuccaṁ vinodetvā arahattaṁ sacchākāsi,",
  "tika-vin06t1:161_18": "teneva pabbajjā anuññātā’’ti vadanti, upaparikkhitabbaṁ.",
  "tika-vin06t1:161_19": "Tathā paṭhamena saddhammaṭṭhiti,",
  "tika-vin06t1:161_20": "dutiyena vinayānuggaho hotīti veditabbo.",
  "tika-vin06t1:162_0": "Apicettha vatthuvītikkame yattha ekantākusalabhāvena,",
  "tika-vin06t1:162_1": "taṁ saṅghasuṭṭhubhāvāya paññattaṁ lokavajjato,",
  "tika-vin06t1:162_2": "yattha paññattijānane eva atthāpatti, na aññadā,",
  "tika-vin06t1:162_3": "taṁ saddhammaṭṭhitiyā vāpi pasāduppādabuddhiyā dhammadesanāpaṭisaṁyuttaṁ, itarañca sekhiyaṁ, idaṁ lokavajjaṁ nāma.",
  "tika-vin06t1:162_4": "Vatthuno paññattiyā vā vītikkamacetanāyābhāvepi paṭikkhittassa karaṇe,",
  "tika-vin06t1:162_5": "kattabbassa akaraṇe vā sati yattha āpattippasaṅgo,",
  "tika-vin06t1:162_6": "taṁ sabbaṁ ṭhapetvā surāpānaṁ paṇṇattivajjanti veditabbaṁ. Āgantukavattaṁ, āvāsika, gamika, anumodana, bhattagga, piṇḍacārika, āraññaka, senāsana , jantāghara, vaccakuṭi, saddhivihārika, upajjhāya, antevāsika,",
  "tika-vin06t1:162_7": "ācariyavattanti etāni aggahitaggahaṇanayena gaṇiyamānāni cuddasa,",
  "tika-vin06t1:162_8": "etāni pana vitthārato dveasīti mahāvattāni nāma honti.",
  "tika-vin06t1:162_9": "Sattahi āpattikkhandhehi saṁvaro saṁvaravinayo paññattisikkhāpadameva.",
  "tika-vin06t1:162_10": "Tattha paññattivinayo samathavinayatthāya samathavinayo saṁvaravinayatthāya saṁvaravinayo pahānavinayatthāyāti yojanā veditabbā. Yaṁ saṅghasuṭṭhu,",
  "tika-vin06t1:162_11": "taṁ saṅghaphāsūti ekamiva vuttaṁ saṅghasuṭṭhutāya sati saṅghaphāsu bhavissatīti dīpanatthaṁ.",
  "tika-vin06t1:162_12": "Pakarīyanti ettha te te payojanavisesasaṅkhātā atthavasāti atthavasaṁ ‘‘pakaraṇa’’nti vuccati.",
  "tika-vin06t1:162_13": "Dasasu padesu ekekaṁ mūlaṁ katvā dasakkhattuṁ yojanāya padasataṁ vuttaṁ.",
  "tika-vin06t1:162_14": "Tattha pacchimassa padassa vasena atthasataṁ purimassa vasena dhammasataṁ atthajotikānaṁ niruttīnaṁ vasena niruttisataṁ,",
  "tika-vin06t1:162_15": "dhammabhūtānaṁ niruttīnaṁ vasena niruttisatanti dve niruttisatāni, atthasate ñāṇasataṁ,",
  "tika-vin06t1:162_16": "dhammasate ñāṇasataṁ dvīsu niruttisatesu dve ñāṇasatānīti cattāri ñāṇasatāni veditabbāni.",
  "tika-vin06t1:162_17": "Ettha saṅghasuṭṭhutāti dhammasaṅghassa suṭṭhubhāvoti attho. ‘‘Atthapadānīti aṭṭhakathā.",
  "tika-vin06t1:162_18": "Dhammapadānīti pāḷī’’ti vuttaṁ kira.",
  "tika-vin06t1:163_0": "Methunaṁ dhammanti evaṁ bahulanayena laddhanāmakaṁ sakasampayogena,",
  "tika-vin06t1:163_1": "parasampayogena vā attano nimittassa sakamagge vā paramagge vā paranimittassa sakamagge eva pavesapaviṭṭhaṭhituddharaṇesu yaṁ kiñci ekaṁ paṭisādiyanavasena seveyya pārājiko hoti asaṁvāsoti.",
  "tika-vin06t1:163_2": "Keci pana ‘‘pavesādīni cattāri vā tīṇi vā dve vā ekaṁ vā paṭiseveyya, pārājiko hoti.",
  "tika-vin06t1:163_3": "Vuttañhetaṁ ‘so ce pavesanaṁ sādiyati, paviṭṭhaṁ, ṭhitaṁ, uddharaṇaṁ sādiyati,",
  "tika-vin06t1:163_4": "āpatti pārājikassā’tiādī’’ti (pārā. 59) vadanti,",
  "tika-vin06t1:163_5": "tesaṁ matena catūsupi catasso pārājikāpattiyo āpajjati.",
  "tika-vin06t1:163_6": "Teyeva evaṁ vadanti ‘‘āpajjatu methunadhammapārājikāpatti methunadhammapārājikāpattiyā tabbhāgiyā’’ti,",
  "tika-vin06t1:163_7": "‘‘attano vītikkame pārājikāpattiṁ,",
  "tika-vin06t1:163_8": "saṅghādisesāpattiñca āpajjitvā sikkhaṁ paccakkhāya gahaṭṭhakāle methunādipārājikaṁ āpajjitvā puna pabbajitvā upasampajjitvā ekaṁ saṅghādisesāpattiṁ ekamanekaṁ vā paṭikaritvāva so puggalo yasmā nirāpattiko hoti,",
  "tika-vin06t1:163_9": "tasmā so gahaṭṭhakāle sāpattikovāti antimavatthuṁ ajjhāpannassāpi attheva āpattivuṭṭhānaṁ.",
  "tika-vin06t1:163_10": "Vuṭṭhānadesanāhi pana asujjhanato ‘payoge payoge āpatti pārājikassā’ti na vuttaṁ gaṇanapayojanābhāvato. Kiñcāpi na vuttaṁ,",
  "tika-vin06t1:163_11": "atha kho padabhājane ‘āpatti pārājikassā’ti vacanenāyamattho siddho’’ti yuttiñca vadanti.",
  "tika-vin06t1:163_12": "Yadi evaṁ mātikāyampi ‘‘yo pana bhikkhu methunaṁ dhammaṁ paṭiseveyya pārājika’’nti vattabbaṁ bhaveyya,",
  "tika-vin06t1:163_13": "pārājikassa anavasesavacanampi na yujjeyya.",
  "tika-vin06t1:163_14": "Sabbepi hi āpattikkhandhe bhikkhugaṇanañca anavasesetvā tiṭṭhatīti anavasesavacananti katvā paveseva āpatti, na paviṭṭhādīsu,",
  "tika-vin06t1:163_15": "tamevekaṁ sandhāya ‘‘yassa siyā āpattī’’ti pārājikāpattimpi anto katvā nidānuddese vacanaṁ veditabbaṁ.",
  "tika-vin06t1:163_16": "Tasmā mātikāyaṁ ‘‘pārājika’’nti avatvā ‘‘pārājiko hotī’’ti puggalaniddesavacanaṁ tena sarīrabandhanena upasampadāya abhabbabhāvadīpanatthaṁ.",
  "tika-vin06t1:163_17": "‘‘Āpatti pārājikassā’’ti padabhājane vacanaṁ antimavatthuṁ ajjhāpannassāpi pārājikassa asaṁvāsassa sato puggalassa atheyyasaṁvāsakabhāvadīpanatthaṁ.",
  "tika-vin06t1:163_18": "Na hi so saṁvāsaṁ sādiyantopi theyyasaṁvāsako hoti,",
  "tika-vin06t1:163_19": "tasmā ‘‘upasampanno bhikkhu’’tveva vuccati.",
  "tika-vin06t1:163_20": "Tenevāha ‘‘asuddho hoti puggalo aññataraṁ pārājikaṁ dhammaṁ ajjhāpanno,",
  "tika-vin06t1:163_21": "tañce suddhadiṭṭhi samāno anokāsaṁ kārāpetvā akkosādhippāyo vadeti,",
  "tika-vin06t1:163_22": "āpatti omasavādena dukkaṭassā’’ti (pārā. 389).",
  "tika-vin06t1:163_23": "Anupasampannassa tadabhāvato siddho so ‘‘upasampanno bhikkhu’’tveva vuccatīti.",
  "tika-vin06t1:163_24": "Tena padasodhammaṁ sahaseyyañca na janeti,",
  "tika-vin06t1:163_25": "bhikkhupesuññādiñca janetīti veditabbaṁ.",
  "tika-vin06t1:163_26": "Bhikkhunīnaṁ saṅghādisesesu pana bhikkhusaṅghādisesato vuṭṭhānavidhivisesadassanatthaṁ ‘‘ayampi bhikkhunī…pe… āpannā’’ti (pāci.",
  "tika-vin06t1:163_27": "679) puggalaniddesaṁ katvāpi pārājikato adhippāyantaradassanatthaṁ ‘‘nissāraṇīyaṁ saṅghādisesa’’nti (pāci.",
  "tika-vin06t1:163_28": "679) āpattināmaggahaṇañca kataṁ.",
  "tika-vin06t1:163_29": "Ettāvatā sapuggalaniddese dassitādassitāpattidukaṁ vitthāritaṁ hoti.",
  "tika-vin06t1:163_30": "Apuggalaniddesesu sekhiyesu āpattiyā dassanakāraṇaṁ sekhiyānaṁ aṭṭhakathāyameva vuttaṁ.",
  "tika-vin06t1:163_31": "Tadabhāvato itaresu āpattidassanaṁ kataṁ.",
  "tika-vin06t1:163_32": "Apuggalaniddesesupi dassitādassitāpattidukañca vitthāritaṁ hotīti.",
  "tika-vin06t1:164_0": "Paṭhamapaññattikathāvaṇṇanā niṭṭhitā.",
  "tika-vin06t1:165_0": "Sudinnabhāṇavāraṁ niṭṭhitaṁ.",
  "tika-vin06t1:166_0": "Makkaṭīvatthukathāvaṇṇanā",
  "tika-vin06t1:167_0": "40-1.",
  "tika-vin06t1:167_1": "Dutiyapaññattiyaṁ ‘‘idha mallā yujjhantī’’tiādīsu viya paṭisevatīti vattamānavacanaṁ pacurapaṭisevanavasena vuttaṁ, ‘‘tañca kho manussitthiyā,",
  "tika-vin06t1:167_2": "no tiracchānagatāyā’’ti paripuṇṇatthampi paṭhamaṁ paññattiṁ attano micchāgāhena vā lesaoḍḍanatthāya vā evamāha.",
  "tika-vin06t1:167_3": "Paripuṇṇatthataṁyeva niyametuṁ ‘‘nanu āvuso tatheva taṁ hotī’’ti vuttaṁ,",
  "tika-vin06t1:167_4": "teneva makkaṭīvatthu vinītavatthūsu pakkhittaṁ avisesattā, tathā vajjiputtakavatthu.",
  "tika-vin06t1:167_5": "Vicāraṇā panettha tatiyapaññattiyaṁ āvi bhavissati. ‘‘Nanu, āvuso,",
  "tika-vin06t1:167_6": "bhagavatā anekapariyāyenā’’tiādi na kevalaṁ sauddesasikkhāpadeneva siddhaṁ,",
  "tika-vin06t1:167_7": "‘‘tiracchānagatādīsupi pārājika’’nti anuddesasikkhāpadenapi siddhanti dassanatthaṁ vuttaṁ.",
  "tika-vin06t1:167_8": "Atha vā yadi sauddesasikkhāpadaṁ sāvasesanti paññapesi,",
  "tika-vin06t1:167_9": "iminā anuddesasikkhāpadenāpi kiṁ na siddhanti dassanatthaṁ vuttaṁ. ‘‘Tena hi, bhikkhave,",
  "tika-vin06t1:167_10": "bhikkhūnaṁ sikkhāpadaṁ paññapessāmī’’ti tadeva sikkhāpadaṁ paṭhamapaññattameva lesatthikānaṁ alesokāsaṁ katvā āmeḍitatthaṁ katvā paññapessāmīti attho.",
  "tika-vin06t1:167_11": "Aññathā ‘‘aññavādake vihesake pācittiya’’ntiādīsu (pāci.",
  "tika-vin06t1:167_12": "101) viya vatthudvayena āpattidvayaṁ āpajjati, na cāpajjati,",
  "tika-vin06t1:167_13": "so evattho aññenāpi vacanena suppakāsito,",
  "tika-vin06t1:167_14": "suparibyattakaraṇatthena daḷhataro katoti adhippāyo.",
  "tika-vin06t1:167_15": "Tatiyapaññattiyampi aññesu ca evaṁ visuddho.",
  "tika-vin06t1:168_0": "Yassa sacittakapakkhetiādimhi pana gaṇṭhipadanayo tāva paṭhamaṁ vuccati,",
  "tika-vin06t1:168_1": "sacittakapakkheti surāpānādiacittake sandhāya vuttaṁ.",
  "tika-vin06t1:168_2": "Sacittakesu pana yaṁ ekantamakusaleneva samuṭṭhāpitañca. Ubhayaṁ lokavajjaṁ nāma.",
  "tika-vin06t1:168_3": "Surāpānasmiñhi ‘‘surā’’ti vā ‘‘pātuṁ na vaṭṭatī’’ti vā jānitvā pivane akusalameva,",
  "tika-vin06t1:168_4": "tathā bhikkhunīnaṁ gandhavaṇṇakatthāya lepane,",
  "tika-vin06t1:168_5": "bhesajjatthāya lepane adosattā ‘‘avicāraṇīya’’nti ettakaṁ vuttaṁ.",
  "tika-vin06t1:168_6": "Tattha na vaṭṭatīti ‘‘jānitvā’’ti vuttavacanaṁ na yujjati paṇṇattivajjassāpi lokavajjabhāvappasaṅgato.",
  "tika-vin06t1:168_7": "Imaṁ aniṭṭhappasaṅgaṁ pariharitukāmatāya vajirabuddhittherassa gaṇṭhipade vuttaṁ ‘‘idha sacittakanti ca acittakanti ca vicāraṇā vatthuvijānaneyeva hoti, na paññattivijānane. Yadi paññattivijānane hoti,",
  "tika-vin06t1:168_8": "sabbasikkhāpadāni lokavajjāneva siyuṁ,",
  "tika-vin06t1:168_9": "na ca sabbasikkhāpadāni lokavajjāni ,",
  "tika-vin06t1:168_10": "tasmā vatthuvijānaneyeva hotī’’ti, idaṁ yujjati. Kasmā?",
  "tika-vin06t1:168_11": "Yasmā sekhiyesu paññattijānanameva pamāṇaṁ, na vatthumattajānananti,",
  "tika-vin06t1:168_12": "yaṁ pana tattheva vuttaṁ ‘‘pasuttassa mukhe koci suraṁ pakkhipeyya, anto ce paviseyya, āpatti,",
  "tika-vin06t1:168_13": "tattha yathā bhikkhuniyā adhakkhakaṁ ubbhajāṇumaṇḍalaṁ parassa āmasanādikāle kāyaṁ acāletvā citteneva sādiyantiyā āpatti ‘kiriyāva hotī’ti vuttā yebhuyyena kiriyasambhavato,",
  "tika-vin06t1:168_14": "tathā ayampi tadā kiriyāva hotī’’ti,",
  "tika-vin06t1:168_15": "taṁ suvicāritaṁ anekantākusalabhāvasādhanato.",
  "tika-vin06t1:168_16": "Surāpānāpattiyā ekantākusalatā pana majjasaññinopi sakiṁ payogena pivato hotīti katvā vuttā.",
  "tika-vin06t1:169_0": "Ayaṁ panettha attho – sikkhāpadasīsena āpattiṁ gahetvā yassa sikkhāpadassa sacittakassa cittaṁ akusalameva hoti, taṁ lokavajjaṁ.",
  "tika-vin06t1:169_1": "Sacittakācittakasaṅkhātassa acittakassa ca sacittakapakkhe cittaṁ akusalameva hoti,",
  "tika-vin06t1:169_2": "tampi surāpānādi lokavajjanti imamatthaṁ sampiṇḍetvā ‘‘yassa sacittakapakkhe cittaṁ akusalameva hoti, taṁ lokavajja’’nti vuttaṁ.",
  "tika-vin06t1:169_3": "Sacittakapakkheti hi idaṁ vacanaṁ acittakaṁ sandhāyāha.",
  "tika-vin06t1:169_4": "Na hi ekaṁsato sacittakassa sacittakapakkheti visesane payojanaṁ atthi.",
  "tika-vin06t1:169_5": "Yasmā panettha paṇṇattivajjassa paññattijānanacittena sacittakapakkhe cittaṁ akusalameva,",
  "tika-vin06t1:169_6": "vatthujānanacittena sacittakapakkhe cittaṁ siyā kusalaṁ siyā akusalaṁ siyā abyākataṁ,",
  "tika-vin06t1:169_7": "tasmā ‘‘tassa sacittakapakkhe cittaṁ akusalamevā’’ti na vuccatīti ‘‘sesaṁ paṇṇattivajja’’nti vuttaṁ. Adhimāne vītikkamābhāvā,",
  "tika-vin06t1:169_8": "supinante abbohārikattā supinante vijjamānāpi vītikkamachāyā abbohārikabhāvenāti vuttaṁ hoti.",
  "tika-vin06t1:169_9": "Idaṁ pana vacanaṁ daḷhīkammasithilakaraṇappayojanattā ca vuttaṁ,",
  "tika-vin06t1:169_10": "tena yaṁ vuttaṁ bāhiranidānakathādhikāre ‘‘daḷhīkammasithilakaraṇappayojanāti yebhuyyatāya vutta’’ntiādi, taṁ suvuttamevāti veditabbaṁ.",
  "tika-vin06t1:170_0": "Makkaṭīvatthukathāvaṇṇanā niṭṭhitā.",
  "tika-vin06t1:171_0": "Vajjiputtakavatthuvaṇṇanā",
  "tika-vin06t1:172_0": "43-4.",
  "tika-vin06t1:172_1": "Vajjīsu janapadesu vasantā vajjino nāma, tesaṁ puttā.",
  "tika-vin06t1:172_2": "Yāvadatthanti yāvatā attho adhippāyoti vuttaṁ hoti,",
  "tika-vin06t1:172_3": "tattha yaṁ vuttaṁ ‘‘sikkhaṁ appaccakkhāya dubbalyaṁanāvikatvā’’ti, taṁ kāmaṁ sikkhāpaccakkhāne,",
  "tika-vin06t1:172_4": "tadekaṭṭhe ca dubbalyāvikaraṇe paññatte sati yujjati, na aññathā.",
  "tika-vin06t1:172_5": "Tathāpi idāni paññapetabbaṁ upādāya vuttaṁ,",
  "tika-vin06t1:172_6": "kathañhi nāma chabbaggiyā bhikkhū atirekacīvaraṁ dhāressanti (pārā. 459),",
  "tika-vin06t1:172_7": "āḷavakā bhikkhū kuṭiyo kārāpenti appamāṇikāyo (pārā. 342),",
  "tika-vin06t1:172_8": "bhikkhuniyo dve vassāni chasu dhammesu asikkhitasikkhaṁ sikkhamānaṁ vuṭṭhāpenti (pāci. 1077),",
  "tika-vin06t1:172_9": "saṅghena asammataṁ vuṭṭhāpentītiādi (pāci. 1084) viya daṭṭhabbaṁ.",
  "tika-vin06t1:172_10": "Na hi tato pubbe adhiṭṭhānaṁ vikappanaṁ vā anuññātaṁ.",
  "tika-vin06t1:172_11": "Yadabhāvā atirekacīvaranti vadeyya, pamāṇaṁ vā na paññattaṁ,",
  "tika-vin06t1:172_12": "yadabhāvā appamāṇikāyoti vadeyya, evaṁsampadamidaṁ daṭṭhabbaṁ. ‘‘Ullumpatu maṁ, bhante,",
  "tika-vin06t1:172_13": "saṅgho anukampaṁ upādāyā’’ti (mahāva. 71,",
  "tika-vin06t1:172_14": "126) upasampadaṁ yācitvā upasampannena upasampannasamanantarameva ‘‘upasampannena bhikkhunā methuno dhammo na paṭisevitabbo, asakyaputtiyo’’ti (mahāva.",
  "tika-vin06t1:172_15": "129) ca paññattena assamaṇādibhāvaṁ upagantukāmena nanu paṭhamaṁ ajjhupagatā sikkhā paccakkhātabbā,",
  "tika-vin06t1:172_16": "tattha dubbalyaṁ vā āvikātabbaṁ siyā,",
  "tika-vin06t1:172_17": "te pana ‘‘sikkhaṁ appaccakkhāya dubbalyaṁ anāvikatvā methunaṁ dhammaṁ paṭiseviṁsū’’ti anupaññattiyā okāsakaraṇatthaṁ vā taṁ vuttanti veditabbaṁ.",
  "tika-vin06t1:172_18": "‘‘So āgato na upasampādetabbo’’ti kiñcāpi ettheva vuttaṁ,",
  "tika-vin06t1:172_19": "tathāpi itaresupi pārājikesu yathāsambhavaṁ veditabbaṁ.",
  "tika-vin06t1:172_20": "Na hi sikkhaṁ appaccakkhāya dubbalyaṁ anāvikatvā yo pārājikavatthuṁ adinnaṁ theyyasaṅkhātaṁ ādiyati,",
  "tika-vin06t1:172_21": "manussaviggahaṁ vā jīvitā voropeti,",
  "tika-vin06t1:172_22": "paṭivijānantassa uttarimanussadhammaṁ vā ullapati, so āgato na upasampādetabbo.",
  "tika-vin06t1:172_23": "Anupaññatti hi daḷhīkammasithilakammakaraṇappayojanā.",
  "tika-vin06t1:172_24": "Sā hi yassa pārājikaṁ hoti aññā vā āpatti,",
  "tika-vin06t1:172_25": "tassa niyamadassanappayojanātilakkhaṇānupaññattikattā.",
  "tika-vin06t1:172_26": "Evañhi ante avatvā ādimhi vuttā ‘‘gāmā vā araññā vā’’ti (pārā. 91) anupaññatti viya.",
  "tika-vin06t1:172_27": "Paripuṇṇe panetasmiṁ sikkhāpade –",
  "tika-vin06t1:173_0": "‘‘Nidānā mātikābhedo, vibhaṅgo taṁniyāmako;",
  "tika-vin06t1:174_0": "Tato āpattiyā bhedo, anāpatti tadaññathā’’ti. –",
  "tika-vin06t1:175_0": "Ayaṁ nayo veditabbo.",
  "tika-vin06t1:175_1": "Tattha sudinnavatthu makkaṭivatthu vajjiputtakavatthu cāti tippabhedaṁ vatthu imassa sikkhāpadassa nidānaṁ nāma, tato nidānā ‘‘yo pana, bhikkhu,",
  "tika-vin06t1:175_2": "bhikkhūnaṁ sikkhāsājīvasamāpanno…pe… asaṁvāso’’ti imissā mātikāya bhedo jāto.",
  "tika-vin06t1:175_3": "Tattha hi ‘‘antamaso tiracchānagatāyā’’ti itthiliṅgavacanena ‘‘saccaṁ, āvuso,",
  "tika-vin06t1:175_4": "bhagavatā sikkhāpadaṁ paññattaṁ,",
  "tika-vin06t1:175_5": "tañca kho itthiyā no purise no paṇḍake no ubhatobyañjanake cā’’ti makkaṭipārājiko viya aññopi lesaṁ oḍḍetuṁ sakkoti,",
  "tika-vin06t1:175_6": "tasmā tādisassa alesokāsassa dassanatthaṁ idaṁ vuccati.",
  "tika-vin06t1:175_7": "Makkaṭivatthusaṅkhātā nidānā ‘‘antamaso tiracchānagatāyapī’’ti mātikāvacanabhedo na itthiyā eva methunasiddhidassanato kato,",
  "tika-vin06t1:175_8": "tasmā vibhaṅgo taṁniyāmako tassā mātikāya adhippetatthaniyāmako vibhaṅgo. Vibhaṅge hi ‘‘tisso itthiyo. Tayo ubhatobyañjanakā. Tayo paṇḍakā. Tayo purisā.",
  "tika-vin06t1:175_9": "Manussitthiyā tayo magge…pe… tiracchānagatapurisassa dve magge’’tiādinā (pārā.",
  "tika-vin06t1:175_10": "56) nayena sabbalesokāsaṁ pidahitvā niyamo kato.",
  "tika-vin06t1:176_0": "Etthāha – yadi evaṁ sādhāraṇasikkhāpadavasena vā liṅgaparivattanavasena vā na kevalaṁ bhikkhūnaṁ,",
  "tika-vin06t1:176_1": "bhikkhunīnampi ‘‘sikkhāsājīvasamāpanno’’ti vibhaṅge vattabbaṁ siyā.",
  "tika-vin06t1:176_2": "Tadavacanena bhikkhunī purisaliṅgapātubhāvena bhikkhubhāve ṭhitā evaṁ vadeyya ‘‘nāhaṁ upasampadakāle bhikkhūnaṁ sikkhāsājīvasamāpannā,",
  "tika-vin06t1:176_3": "tasmā na appaccakkhātasikkhāpi methunadhammena pārājikā homī’’ti?",
  "tika-vin06t1:176_4": "Vuccate – tathā na vattabbaṁ aniṭṭhappasaṅgato.",
  "tika-vin06t1:176_5": "Bhikkhunīnampi ‘‘sikkhāsājīvasamāpanno’’ti vutte bhikkhunīnampi sikkhāpaccakkhānaṁ atthīti āpajjati, tañcāniṭṭhaṁ.",
  "tika-vin06t1:176_6": "Idaṁ aparaṁ aniṭṭhappasaṅgoti ‘‘sabbasikkhāpadāni sādhāraṇāneva, nāsādhāraṇānī’’ti.",
  "tika-vin06t1:176_7": "Apicāyaṁ bhikkhūnaṁ sikkhāsājīvasamāpannovāti dassanatthaṁ ‘‘anujānāmi, bhikkhave,",
  "tika-vin06t1:176_8": "taṁyeva upajjha’’ntiādi (pārā. 69) vuttaṁ,",
  "tika-vin06t1:176_9": "apica yo tathā lesaṁ oḍḍetvā methunaṁ dhammaṁ paṭisevanto vajjiputtakā viya pārājiko hoti.",
  "tika-vin06t1:176_10": "Te hi ‘‘bhikkhūnaṁ sikkhāsājīvasamāpanno’’ti vacanābhāve sati ‘‘āpattiṁ tumhe, bhikkhave,",
  "tika-vin06t1:176_11": "āpannā pārājika’’nti vuttā bhagavatā.",
  "tika-vin06t1:176_12": "Ettha pana ‘‘bhikkhave’’ti vuttattā keci bhikkhuliṅge ṭhitā, ‘‘idāni cepi mayaṁ, bhante ānanda,",
  "tika-vin06t1:176_13": "labheyyāma bhagavato santike pabbajjaṁ labheyyāma upasampada’’nti vuttattā keci vibbhantāti veditabbā.",
  "tika-vin06t1:176_14": "Tato āpattiyā bhedoti tato vibhaṅgato ‘‘akkhāyite sarīre pārājikaṁ,",
  "tika-vin06t1:176_15": "yebhuyyena khāyite thullaccaya’’ntiādi āpattiyā bhedo hoti.",
  "tika-vin06t1:176_16": "Anāpatti tadaññathāti tato eva vibhaṅgato yenākārena āpatti vuttā,",
  "tika-vin06t1:176_17": "tato aññenākārena anāpattibhedova hoti.",
  "tika-vin06t1:176_18": "‘‘Sādiyati āpatti pārājikassa,",
  "tika-vin06t1:176_19": "na sādiyati anāpattī’’ti hi vibhaṅge asati na paññāyati.",
  "tika-vin06t1:176_20": "Ettāvatā samāsato gāthāttho vutto hoti. Ettha ca pana –",
  "tika-vin06t1:177_0": "‘‘Nidānamātikābhedo, vibhaṅgassa payojanaṁ;",
  "tika-vin06t1:178_0": "Anāpattipakāro ca, paṭhamo nippayojano’’ti. –",
  "tika-vin06t1:179_0": "Imaṁ nayaṁ dassetvāva sabbasikkhāpadānaṁ attho pakāsitabbo. Kathaṁ?",
  "tika-vin06t1:179_1": "Bhagavatā pana yenākārena yaṁ sikkhāpadaṁ paññāpitaṁ,",
  "tika-vin06t1:179_2": "tassa ākārassa samatthaṁ vā asamatthaṁ vāti duvidhaṁ nidānaṁ, ayaṁ nidānabhedo.",
  "tika-vin06t1:179_3": "Mātikāpi nidānāpekkhā nidānānapekkhāti duvidhā.",
  "tika-vin06t1:179_4": "Tattha catutthapārājikādisikkhāpadāni nidānāpekkhāni.",
  "tika-vin06t1:179_5": "Na hi vaggumudātīriyā bhikkhū sayameva attano attano asantaṁ uttarimanussadhammaṁ musāvādalakkhaṇaṁ pāpetvā bhāsiṁsu.",
  "tika-vin06t1:179_6": "Aññamaññassa hi te uttarimanussadhammassa gihīnaṁ vaṇṇaṁ bhāsiṁsu,",
  "tika-vin06t1:179_7": "na ca tāvatā pārājikavatthu hoti.",
  "tika-vin06t1:179_8": "Tattha tena lesena bhagavā taṁ vatthuṁ nidānaṁ katvā pārājikaṁ paññapesi,",
  "tika-vin06t1:179_9": "tena vuttaṁ ‘‘nidānāpekkha’’nti.",
  "tika-vin06t1:179_10": "Iminā nayena nidānāpekkhāni ñatvā tabbiparītāni sikkhāpadāni nidānānapekkhānīti veditabbāni, ayaṁ mātikābhedo.",
  "tika-vin06t1:180_0": "Nānappakārato mūlāpattippahonakavatthupayogacittaniyāmadassanavasena mātikāya vibhajanabhāvadīpanatthaṁ tesaṁ appahonakatāya vā tadaññataravekallatāya vā vītikkame sati āpattibhedadassanatthaṁ,",
  "tika-vin06t1:180_1": "asati anāpattidassanatthañcāti sabbattha tayo atthavase paṭicca mātikāya vibhajanaṁ vibhaṅgo ārabhīyatīti veditabbo.",
  "tika-vin06t1:180_2": "Ettha pana ‘‘bhikkhakoti bhikkhu,",
  "tika-vin06t1:180_3": "bhikkhācariyaṁ ajjhupagatoti bhikkhu,",
  "tika-vin06t1:180_4": "bhinnapaṭadharoti bhikkhū’’ti kevalaṁ byañjanatthadīpanavasena pavatto vā,",
  "tika-vin06t1:180_5": "‘‘samaññāya bhikkhū’’ti bhikkhubhāvasambhavaṁ anapekkhitvāpi kevalaṁ bhikkhu nāma pavattiṭṭhānadīpanavasena pavatto vā, ‘‘ehi bhikkhūti bhikkhu,",
  "tika-vin06t1:180_6": "saraṇagamanehi upasampannoti bhikkhu,",
  "tika-vin06t1:180_7": "ñatticatutthena kammena upasampannoti bhikkhū’’ti upasampadānantarenāpi bhikkhubhāvasiddhidīpanavasena pavatto vā, ‘‘bhadro bhikkhu, sāro bhikkhu, sekkho bhikkhu,",
  "tika-vin06t1:180_8": "asekkho bhikkhū’’ti bhikkhukaraṇehi dhammehi samannāgatabhikkhudīpanavasena pavatto vā vibhaṅgo ajjhupekkhito sabbasāmaññapadattā,",
  "tika-vin06t1:180_9": "tathā aññabhāgiyasikkhāpadādīsu sadvāravasena,",
  "tika-vin06t1:180_10": "adhikaraṇadassanādivasena pavatto ca ajjhupekkhito itarattha tadabhāvatoti veditabbo.",
  "tika-vin06t1:181_0": "Tattha tisso itthiyotiādi vatthuniyamadassanavasena pavatto,",
  "tika-vin06t1:181_1": "manussitthiyā tayo magge methunaṁ dhammaṁ paṭisevantassa āpatti pārājikassātiādi payoganiyamadassanavasena pavatto,",
  "tika-vin06t1:181_2": "bhikkhussa sevanacittaṁ upaṭṭhitetiādi cittaniyamadassanavasena pavatto, sādiyati āpatti pārājikassa,",
  "tika-vin06t1:181_3": "na sādiyati anāpattītiādi vatthupayoganiyame sati cittaniyamabhāvābhāvavasena āpattānāpattidassanatthaṁ pavatto,",
  "tika-vin06t1:181_4": "mataṁ yebhuyyena khāyitaṁ āpatti thullaccayassātiādi vatthussa appahonakatāya vītikkame āpattibhedadassanatthaṁ pavatto,",
  "tika-vin06t1:181_5": "na sādiyati anāpattīti cittaniyamavekalyena vītikkamābhāvā anāpattidassanatthaṁ pavattoti.",
  "tika-vin06t1:181_6": "Evaṁ itaresupi sikkhāpadesu yathāsambhavanayo ayanti payojano vibhaṅgo.",
  "tika-vin06t1:182_0": "Anāpattivāro pana mūlāpattito, tadaññekadesato,",
  "tika-vin06t1:182_1": "sabbāpattito ca anāpattidīpanavasena tividho. Tattha yo paṭhamo,",
  "tika-vin06t1:182_2": "so vibhaṅgo viya tayo atthavase paṭicca pavatto. Katame tayo?",
  "tika-vin06t1:182_3": "Mātikāpadānaṁ sātthakaniratthakānaṁ tadaññathā uddharaṇānuddharaṇavasena sappayojananippayojanabhāvadīpanatthaṁ,",
  "tika-vin06t1:182_4": "tadaññathā paṭipattikkamadassanatthaṁ,",
  "tika-vin06t1:182_5": "āpattippahonakaṭṭhānepi vissajjanatthañcāti. Kathaṁ?",
  "tika-vin06t1:182_6": "Eḷakalomasikkhāpade ‘‘bhikkhuno paneva addhānamaggappaṭipannassa eḷakalomāni uppajjeyyuṁ,",
  "tika-vin06t1:182_7": "ākaṅkhamānena bhikkhunā paṭiggahetabbānī’’ti (pārā.",
  "tika-vin06t1:182_8": "572) etāni kevalaṁ vatthumattadīpanapadānīti niratthakāni nāma, tesaṁ anāpatti.",
  "tika-vin06t1:182_9": "‘‘Addhānamaggaṁ appaṭipannassa uppanne eḷakalome anāpatti,",
  "tika-vin06t1:182_10": "ākaṅkhamānena paṭiggahite’’tiādinā nayena tadaññathā anuddharaṇena nippayojanabhāvo dīpito hoti,",
  "tika-vin06t1:182_11": "yadidaṁ mātikāyaṁ ‘‘methunaṁ dhammaṁ paṭiseveyyā’’ti, idaṁ sātthakaṁ.",
  "tika-vin06t1:182_12": "Tassa sappayojanabhāvadīpanatthaṁ ‘‘anāpatti ajānantassa asādiyantassā’’ti vuttaṁ.",
  "tika-vin06t1:182_13": "Yasmā jānanasādiyanabhāvena āpatti, asevantassa anāpatti,",
  "tika-vin06t1:182_14": "tasmā vuttaṁ mātikāyaṁ ‘‘yo pana bhikkhu methunaṁ dhammaṁ paṭiseveyya,",
  "tika-vin06t1:182_15": "pārājiko hoti asaṁvāso’’ti adhippāyo.",
  "tika-vin06t1:182_16": "‘‘Parapariggahitaṁ parapariggahitasaññitā garuparikkhāro theyyacittaṁ avaharaṇa’’nti vuttānaṁ pañcannampi aṅgānaṁ pāripūriyā petatiracchānagatapariggahite āpattippahonakaṭṭhānepi vissajjanatthaṁ ‘‘anāpatti petapariggahite’’tiādi (kaṅkhā. aṭṭha.",
  "tika-vin06t1:182_17": "dutiyapārājikavaṇṇanā) vuttaṁ. Anāpatti imaṁ jāna, imaṁ dehi, imaṁ āhara, iminā attho,",
  "tika-vin06t1:182_18": "imaṁ kappiyaṁ karohīti bhaṇatītiādi pana tadaññathā paṭipattikkamadassanatthaṁ vuttanti veditabbaṁ.",
  "tika-vin06t1:182_19": "Ettāvatā ‘‘nidānamātikābhedo’’tiādinā vuttagāthāya attho pakāsito hoti.",
  "tika-vin06t1:183_0": "Ettha paṭhamapaññatti tāva paṭhamabodhiṁ atikkamitvā paññattattā,",
  "tika-vin06t1:183_1": "āyasmato sudinnassa aṭṭhavassikakāle paññattattā ca rattaññumahattaṁ pattakāle paññattā.",
  "tika-vin06t1:183_2": "Dutiyaanupaññatti bāhusaccamahattaṁ pattakāle uppannā.",
  "tika-vin06t1:183_3": "So hāyasmā makkaṭipārājiko yathā mātugāmapaṭisaṁyuttesu sikkhāpadesu tiracchānagatitthī anadhippetā,",
  "tika-vin06t1:183_4": "tathā idhāpīti saññāya ‘‘saccaṁ, āvuso,",
  "tika-vin06t1:183_5": "bhagavatā sikkhāpadaṁ paññattaṁ, tañca kho manussitthiyā,",
  "tika-vin06t1:183_6": "no tiracchānagatitthiyā’’ti āha.",
  "tika-vin06t1:183_7": "Tatiyānupaññatti lābhaggamahattaṁ pattakāle uppannā.",
  "tika-vin06t1:183_8": "Te hi vajjiputtakā lābhaggamahattaṁ pattā hutvā yāvadatthaṁ bhuñjitvā nhāyitvā varasayanesu sayitvā tatiyānupaññattiyā vatthuṁ uppādesuṁ,",
  "tika-vin06t1:183_9": "te ca vepullamahattaṁ patte saṅghe uppannā,",
  "tika-vin06t1:183_10": "sayañca vepullamahattaṁ pattāti ‘‘vepullamahattampettha labbhatī’’ti vuttaṁ.",
  "tika-vin06t1:183_11": "Idaṁ paṭhamapārājikasikkhāpadaṁ tividhampi vatthuṁ upādāya catubbidhampi taṁ kālaṁ patvā paññattanti veditabbaṁ.",
  "tika-vin06t1:184_0": "Tattha yo panāti anavasesapariyādānapadaṁ.",
  "tika-vin06t1:184_1": "Bhikkhūti tassa atippasaṅganiyamapadaṁ.",
  "tika-vin06t1:184_2": "Bhikkhūnaṁ sikkhāsājīvasamāpannoti tassa visesanavacanaṁ.",
  "tika-vin06t1:184_3": "Na hi sabbopi bhikkhunāmako yā bhagavatā yāya kāyaci upasampadāya upasampannabhikkhūnaṁ heṭṭhimaparicchedena sikkhitabbasikkhā vihitā,",
  "tika-vin06t1:184_4": "‘‘ettha saha jīvantī’’ti yo ca ājīvo vutto, taṁ ubhayaṁ samāpannova hoti. Kadā pana samāpanno ahosi?",
  "tika-vin06t1:184_5": "Yāya kāyaci upasampadāya upasampannasamanantarameva tadubhayaṁ jānantopi ajānantopi tadajjhupagatattā samāpanno nāma hoti.",
  "tika-vin06t1:184_6": "Saha jīvantīti yāva sikkhaṁ na paccakkhāti,",
  "tika-vin06t1:184_7": "pārājikabhāvañca na pāpuṇāti,",
  "tika-vin06t1:184_8": "yaṁ pana vuttaṁ andhakaṭṭhakathāyaṁ ‘‘sikkhaṁ paripūrento sikkhāsamāpanno sājīvaṁ avītikkamanto sājīvasamāpanno hotī’’ti,",
  "tika-vin06t1:184_9": "taṁ ukkaṭṭhaparicchedavasena vuttaṁ.",
  "tika-vin06t1:184_10": "Na hi sikkhaṁ aparipūrento kāmavitakkādibahulo vā ekaccaṁ sāvasesaṁ sājīvaṁ vītikkamanto vā sikkhāsājīvasamāpanno nāma na hoti.",
  "tika-vin06t1:184_11": "Ukkaṭṭhaparicchedena pana catukkaṁ labbhati atthi bhikkhu sikkhāsamāpanno sīlāni paccavekkhanto na sājīvasamāpanno acittakaṁ sikkhāpadaṁ vītikkamanto,",
  "tika-vin06t1:184_12": "atthi na sikkhāsamāpanno kāmavitakkādibahulo sājīvasamāpanno nirāpattiko,",
  "tika-vin06t1:184_13": "atthi na sikkhāsamāpanno na ca sājīvasamāpanno anavasesaṁ āpattiṁ āpanno,",
  "tika-vin06t1:184_14": "atthi sikkhāsamāpanno ca sājīvasamāpanno ca sikkhaṁ paripūrento sājīvañca avītikkamanto,",
  "tika-vin06t1:184_15": "ayameva catuttho bhikkhu ukkaṭṭho idha adhippeto siyā.",
  "tika-vin06t1:184_16": "Na hi bhagavā anukkaṭṭhaṁ vattuṁ yuttoti ce? Na,",
  "tika-vin06t1:184_17": "‘‘tatra yāyaṁ adhisīlasikkhā,",
  "tika-vin06t1:184_18": "ayaṁ imasmiṁ atthe adhippetā sikkhā’’tivacanavirodhato.",
  "tika-vin06t1:184_19": "Ukkaṭṭhaggahaṇādhippāye sati ‘‘sikkhāti tisso sikkhā’’ti ettakameva vattabbanti adhippāyo.",
  "tika-vin06t1:184_20": "Sikkhattayasamāpanno hi sabbukkaṭṭhoti.",
  "tika-vin06t1:185_0": "‘‘Methunaṁ dhammaṁ paṭiseveyyā’’ti parato vacanaṁ apekkhitvā adhisīlasikkhāva vuttāti ce? Na, tassāpi abhabbattā.",
  "tika-vin06t1:185_1": "Na hi adhisīlasikkhaṁ paripūrento sājīvañca avītikkamanto methunaṁ dhammaṁ paṭisevituṁ bhabbo,",
  "tika-vin06t1:185_2": "taṁ sikkhaṁ aparipūrento sājīvañca vītikkamanto eva hi paṭiseveyyāti adhippāyo,",
  "tika-vin06t1:185_3": "tasmā evamettha attho gahetabbo.",
  "tika-vin06t1:185_4": "Yasmā sikkhāpadasaṅkhāto sājīvo adhisīlasikkhameva saṅgaṇhāti,",
  "tika-vin06t1:185_5": "netaraṁ adhicittasikkhaṁ adhipaññāsikkhaṁ vā,",
  "tika-vin06t1:185_6": "tasmā ‘‘tatra yāyaṁ adhisīlasikkhā,",
  "tika-vin06t1:185_7": "ayaṁ imasmiṁ atthe adhippetā sikkhā’’ti vuttaṁ,",
  "tika-vin06t1:185_8": "tasmā adhisīlasikkhāya saṅgāhako sājīvo sikkhāsājīvoti vutto.",
  "tika-vin06t1:185_9": "Iti sājīvavisesanatthaṁ sikkhāggahaṇaṁ kataṁ.",
  "tika-vin06t1:185_10": "Tadatthadīpanatthameva vibhaṅge sikkhaṁ aparāmasitvā ‘‘tasmiṁ sikkhati,",
  "tika-vin06t1:185_11": "tena vuccati sājīvasamāpanno’’ti vuttaṁ ,",
  "tika-vin06t1:185_12": "tena ekamevidaṁ atthapadanti dīpitaṁ hoti.",
  "tika-vin06t1:185_13": "Tañca upasampadūpagamanantarato paṭṭhāya sikkhanādhikārattā ‘‘sikkhatī’’ti ca ‘‘samāpanno’’ti ca vuccati.",
  "tika-vin06t1:185_14": "Yo evaṁ ‘‘sikkhāsājīvasamāpanno’’ti saṅkhyaṁ gato,",
  "tika-vin06t1:185_15": "tādisaṁ paccayaṁ paṭicca aparabhāge sājīvasaṅkhātameva sikkhaṁ appaccakkhāya,",
  "tika-vin06t1:185_16": "tasmiṁyeva ca dubbalyaṁ anāvikatvā methunaṁ dhammaṁ paṭiseveyyāti ayamattho yujjati.",
  "tika-vin06t1:185_17": "Kintu aṭṭhakathānayo paṭikkhitto hoti.",
  "tika-vin06t1:185_18": "So ca na paṭikkhepārahoti tena tadanusārena bhavitabbaṁ.",
  "tika-vin06t1:186_0": "Adhippāyo panettha pariyesitabbo,",
  "tika-vin06t1:186_1": "so dāni vuccati – sabbesupi sikkhāpadesu idameva bhikkhulakkhaṇaṁ sādhāraṇaṁ,",
  "tika-vin06t1:186_2": "yadidaṁ ‘‘bhikkhūnaṁ sikkhāsājīvasamāpanno’’ti.",
  "tika-vin06t1:186_3": "Khīṇāsavopi sāvako āpattiṁ āpajjati acittakaṁ, tathā sekkho.",
  "tika-vin06t1:186_4": "Puthujjano pana sacittakampi,",
  "tika-vin06t1:186_5": "tasmā sekkhāsekkhaputhujjanabhikkhūnaṁ sāmaññamidaṁ bhikkhulakkhaṇanti katvā kevalaṁ sikkhāsamāpanno,",
  "tika-vin06t1:186_6": "kevalaṁ sājīvasamāpanno ca ubhayasamāpanno cāti sarūpekadesekasesanayena ‘‘sikkhāsājīvasamaāpanno’’tveva sampiṇḍetvā ukkaṭṭhaggahaṇena anukkaṭṭhānaṁ gahaṇasiddhito aṭṭhakathāyaṁ ukkaṭṭhova vutto.",
  "tika-vin06t1:186_7": "Tameva sampādetuṁ ‘‘tasmiṁ sikkhati,",
  "tika-vin06t1:186_8": "tena vuccati sājīvasamāpanno’’ti ettha sikkhāpadassa avacane parihāraṁ vatvā yasmā pana so asikkhampi samāpanno,",
  "tika-vin06t1:186_9": "tasmā sikkhāsamāpannotipi atthato veditabboti ca vatvā ‘‘yaṁ sikkhaṁ samāpanno taṁ appaccakkhāya yañca sājīvaṁ samāpanno tattha dubbalyaṁ anāvikatvā’’ti vuttanti ayamaṭṭhakathāyaṁ adhippāyo veditabbo.",
  "tika-vin06t1:186_10": "Etasmiṁ pana adhippāye adhisīlasikkhāya eva gahaṇaṁ sabbatthikattā,",
  "tika-vin06t1:186_11": "sīlādhikārato ca vinayassāti veditabbaṁ.",
  "tika-vin06t1:186_12": "Yathā ca sikkhāpadaṁ samādiyanto sīlaṁ samādiyatīti vuccati,",
  "tika-vin06t1:186_13": "evaṁ sikkhāpadaṁ paccakkhanto sīlasaṅkhātaṁ sikkhaṁ paccakkhātīti vattuṁ yujjati,",
  "tika-vin06t1:186_14": "tasmā tattha vuttaṁ ‘‘yaṁ sikkhaṁ samāpanno, taṁ appaccakkhāyā’’ti.",
  "tika-vin06t1:186_15": "Sikkhaṁ paccakkhāya paṭisevitamethunassa upasampadaṁ anujānanto na samūhanati nāma.",
  "tika-vin06t1:186_16": "Na hi so bhikkhu hutvā paṭisevi,",
  "tika-vin06t1:186_17": "‘‘yo pana bhikkhū’’ti ca paññattaṁ.",
  "tika-vin06t1:186_18": "Ettāvatā samāsato ‘‘sikkhāsājīvasamānno’’ti ettha vattabbaṁ vuttaṁ.",
  "tika-vin06t1:187_0": "Kiṁ iminā visesavacanena payojanaṁ,",
  "tika-vin06t1:187_1": "nanu ‘‘yo pana bhikkhu sikkhaṁ appaccakkhāya dubbalyaṁ anāvikatvā…pe… asaṁvāso’’ti ettakameva vattabbanti ce ?",
  "tika-vin06t1:187_2": "Na vattabbaṁ aniṭṭhappasaṅgato.",
  "tika-vin06t1:187_3": "Yo pana sikkhāsājīvasamāpanno theyyasaṁvāsādiko kevalena samaññāmattena, paṭiññāmattena vā bhikkhu,",
  "tika-vin06t1:187_4": "tassāpi sikkhāpaccakkhānaṁ atthi.",
  "tika-vin06t1:187_5": "Sikkhaṁ appaccakkhāya ca methunaṁ dhammaṁ paṭisevantassa pārājikāpatti.",
  "tika-vin06t1:187_6": "Yo vā pacchā pārājikaṁ āpattiṁ āpajjitvā na sikkhāsājīvasamāpanno tassa ca,",
  "tika-vin06t1:187_7": "yo vā pakkhapaṇḍakattā paṇḍakabhāvūpagamanena na sikkhāsājīvasamāpanno tassa ca tadubhayaṁ atthīti āpajjati.",
  "tika-vin06t1:187_8": "‘‘Paṇḍakabhāvapakkhe ca pakkhapaṇḍako upasampadāya na vatthū’’ti vuttaṁ,",
  "tika-vin06t1:187_9": "tasmā itarasmiṁ pakkhe vatthūti siddhaṁ,",
  "tika-vin06t1:187_10": "tasmiṁ pakkhe upasampanno paṇḍakabhāvapakkhe paṇḍakattā na sikkhāsājīvasamāpanno,",
  "tika-vin06t1:187_11": "so pariccajitabbasikkhāya abhāvena sikkhaṁ appaccakkhāya mukhena parassa aṅgajātaggahaṇādayo methunaṁ dhammaṁ paṭiseveyya,",
  "tika-vin06t1:187_12": "tassa kuto pārājikāpattīti adhippāyo.",
  "tika-vin06t1:187_13": "Ayaṁ nayo apaṇḍakapakkhaṁ alabhamānasseva parato yujjati,",
  "tika-vin06t1:187_14": "labhantassa pana arūpasattānaṁ kusalānaṁ samāpattikkhaṇe bhavaṅgavicchede satipi amaraṇaṁ viya paṇḍakabhāvapakkhepi bhikkhubhāvo atthi.",
  "tika-vin06t1:187_15": "Saṁvāsaṁ vā sādiyantassa na theyyasaṁvāsakabhāvo atthi antimavatthuṁ ajjhāpannassa viya. Na ca sahaseyyādikaṁ janeti.",
  "tika-vin06t1:187_16": "Gaṇapūrako pana na hoti antimavatthuṁ ajjhāpanno viya, na so sikkhāsājīvasamāpanno, itarasmiṁ pana pakkhe hoti, ayaṁ imassa tato viseso. Kimayaṁ sahetuko, udāhu ahetukoti? Na ahetuko.",
  "tika-vin06t1:187_17": "Yato upasampadā tassa apaṇḍakapakkhe anuññātā sahetukapaṭisandhikattā.",
  "tika-vin06t1:187_18": "Paṇḍakabhāvapakkhepi kissa nānuññātāti ce?",
  "tika-vin06t1:187_19": "Paṇḍakabhūtattā opakkamikapaṇḍakassa viya.",
  "tika-vin06t1:188_0": "Apica sikkhāsājīvasamāpannoti iminā tassa sikkhāsamādānaṁ dīpetvā taṁ samādinnasikkhaṁ appaccakkhāya tattha ca dubbalyaṁ anāvikatvāti vattuṁ yujjati,",
  "tika-vin06t1:188_1": "na aññathāti iminā kāraṇena yathāvuttāniṭṭhappasaṅgato ‘‘yo pana bhikkhu bhikkhūnaṁ sikkhāsājīvasamāpanno sikkhaṁ appaccakkhāyā’’tiādi vuttaṁ. Yathā cettha,",
  "tika-vin06t1:188_2": "tathā ‘‘yo pana bhikkhu bhikkhūnaṁ sikkhāsājīvasamāpanno sikkhaṁ appaccakkhāya dubbalyaṁ anāvikatvā gāmā vā araññā vā adinnaṁ theyyasaṅkhātaṁ ādiyeyya (pārā. 89),",
  "tika-vin06t1:188_3": "sugatacīvarappamāṇaṁ cīvaraṁ kārāpeyya atirekaṁ vā,",
  "tika-vin06t1:188_4": "chedanakaṁ pācittiya’’ntiādinā (pāci.",
  "tika-vin06t1:188_5": "548) nayena sabbattha yojetabbaṁ .",
  "tika-vin06t1:188_6": "Antamaso tiracchānagatāyapīti manussitthiṁ upādāya vuttaṁ.",
  "tika-vin06t1:188_7": "Na hi ‘‘pageva paṇḍake purise vā’’ti vattuṁ yujjati.",
  "tika-vin06t1:188_8": "Sesaṁ tattha tattha vuttanayameva.",
  "tika-vin06t1:189_0": "Ayaṁ paṭhamapārājikassa mātikāya tāva vinicchayo.",
  "tika-vin06t1:190_0": "Catubbidhavinayakathāvaṇṇanā",
  "tika-vin06t1:191_0": "45.Nīharitvāti ettha sāsanato nīharitvāti attho. ‘‘Pañcahupāli,",
  "tika-vin06t1:191_1": "aṅgehi samannāgatena bhikkhunā nānuyuñjitabbaṁ. Katamehi pañcahi? Suttaṁ na jānāti,",
  "tika-vin06t1:191_2": "suttānulomaṁ na jānātī’’ti (pari.",
  "tika-vin06t1:191_3": "442) evamādito hi pariyattisāsanato suttaṁ,",
  "tika-vin06t1:191_4": "suttānulomañca nīharitvā pakāsesuṁ.",
  "tika-vin06t1:191_5": "‘‘Anāpatti evaṁ amhākaṁ ācariyānaṁ uggaho paripucchāti bhaṇatī’’ti evamādito pariyattisāsanato ācariyavādaṁ nīharitvā pakāsesuṁ.",
  "tika-vin06t1:191_6": "Bhārukacchakavatthusmiṁ ‘‘āyasmā upāli evamāha – anāpatti, āvuso, supinantenā’’ti (pārā.",
  "tika-vin06t1:191_7": "78) evamādito pariyattisāsanato eva attanomatiṁ nīharitvā pakāsesuṁ.",
  "tika-vin06t1:191_8": "Tāya hi attanomatiyā thero etadaggaṭṭhānaṁ labhi.",
  "tika-vin06t1:191_9": "Api ca vuttañhetaṁ bhagavatā ‘‘anupasampannena paññattena vā apaññattena vā vuccamāno…pe… anādariyaṁ karoti, āpatti dukkaṭassā’’ti (pāci. 343).",
  "tika-vin06t1:191_10": "Tattha hi paññattaṁ nāma suttaṁ. Sesattayaṁ apaññattaṁ nāma.",
  "tika-vin06t1:191_11": "Tenāyaṁ ‘‘catubbidhañhi vinayaṁ, mahātherā’’ti gāthā suvuttā.",
  "tika-vin06t1:191_12": "Yaṁ sandhāya vuttaṁ nāgasenattherena.",
  "tika-vin06t1:191_13": "Āhaccapadenāti aṭṭha vaṇṇaṭṭhānāni āhacca vuttena padanikāyenāti attho,",
  "tika-vin06t1:191_14": "udāhaṭena kaṇṭhokkantena padasamūhenāti adhippāyo.",
  "tika-vin06t1:191_15": "Rasenāti tassa āhaccabhāsitassa rasena,",
  "tika-vin06t1:191_16": "tato uddhaṭena vinicchayenāti attho.",
  "tika-vin06t1:191_17": "Suttacchāyā viya hi suttānulomaṁ.",
  "tika-vin06t1:191_18": "Ācariyavādo ‘‘ācariyavaṁso’’ti vutto pāḷiyaṁ vuttānaṁ ācariyānaṁ paramparāya ābhatova pamāṇanti dassanatthaṁ.",
  "tika-vin06t1:191_19": "Adhippāyoti kāraṇopapattisiddho uhāpohanayappavatto paccakkhādipamāṇapatirūpako.",
  "tika-vin06t1:191_20": "Adhippāyoti ettha ‘‘attanomatī’’ti keci atthaṁ vadanti.",
  "tika-vin06t1:192_0": "Parivāraṭṭhakathāyaṁ,",
  "tika-vin06t1:192_1": "idha ca kiñcāpi ‘‘suttānulomaṁ nāma cattāro mahāpadesā’’ti vuttaṁ,",
  "tika-vin06t1:192_2": "atha kho mahāpadesanayasiddhaṁ paṭikkhittāpaṭikkhittaṁ anuññātānanuññātaṁ kappiyākappiyanti atthato vuttaṁ hoti.",
  "tika-vin06t1:192_3": "Tattha yasmā ṭhānaṁ okāso padesoti kāraṇavevacanāni ‘‘aṭṭhānametaṁ, ānanda, anavakāso’’tiādi (pārā. 43) sāsanato,",
  "tika-vin06t1:192_4": "‘‘niggahaṭṭhāna’’nti ca ‘‘asandiṭṭhiṭṭhāna’’nti ca ‘‘asandiṭṭhi ca pana padeso’’ti ca lokato,",
  "tika-vin06t1:192_5": "tasmā mahāpadesāti mahākāraṇānīti attho.",
  "tika-vin06t1:192_6": "Kāraṇaṁ nāma ñāpako hetu idhādhippetaṁ.",
  "tika-vin06t1:192_7": "Mahantabhāvo pana tesaṁ mahāvisayattā mahābhūtānaṁ viya.",
  "tika-vin06t1:192_8": "Te duvidhā vinayamahāpadesā suttantikamahāpadesā cāti.",
  "tika-vin06t1:192_9": "Tattha vinayamahāpadesā vinaye payogaṁ gacchanti, itare ubhayatthāpi,",
  "tika-vin06t1:192_10": "teneva parivāre anuyogavatte ‘‘dhammaṁ na jānāti,",
  "tika-vin06t1:192_11": "dhammānulomaṁ na jānātī’’ti (pari. 442) vuttaṁ.",
  "tika-vin06t1:192_12": "Tattha dhammanti ṭhapetvā vinayapiṭakaṁ avasesapiṭakadvayaṁ.",
  "tika-vin06t1:192_13": "Dhammānulomanti suttantike cattāro mahāpadese.",
  "tika-vin06t1:192_14": "Tattha yo dhammaṁ dhammānulomañceva jānāti, na vinayaṁ vinayānulomañca,",
  "tika-vin06t1:192_15": "so ‘‘dhammaṁ rakkhāmī’’ti vinayaṁ ubbinayaṁ karoti,",
  "tika-vin06t1:192_16": "itaro ‘‘vinayaṁ rakkhāmī’’ti dhammaṁ uddhammaṁ karoti,",
  "tika-vin06t1:192_17": "ubhayaṁ jānanto ubhayampi sampādeti.",
  "tika-vin06t1:193_0": "Tatridaṁ mukhamattaṁ – tattha paṭhamo ‘‘so ce pavesanaṁ sādiyati, paviṭṭhaṁ, ṭhitaṁ, uddharaṇaṁ sādiyati āpatti,",
  "tika-vin06t1:193_1": "na sādiyati anāpattī’’ti ettha vippaṭipajjati.",
  "tika-vin06t1:193_2": "So hāyasmā sukhavedanīyassa upādinnaphoṭṭhabbassa,",
  "tika-vin06t1:193_3": "kāyindriyassa ca samāyoge sati paṭivijānanto kāyikasukhavedanuppattimattena sādiyati nāmāti paricchinditvā tassa āpatti pārājikassāti asevanādhippāyassapi āpattippasaṅgaṁ karoti,",
  "tika-vin06t1:193_4": "tathā yassa santhatattā vā yonidosavasena vā dukkhā asātā vedanā,",
  "tika-vin06t1:193_5": "vātopahaṭagattatāya vā neva kāyikavedanā,",
  "tika-vin06t1:193_6": "tassa jānato ajānatopi ‘‘anāpatti asādiyantassā’’ti (pārā.",
  "tika-vin06t1:193_7": "76) suttantaṁ dassetvā sevanādhippāyassāpi anāpattippasaṅgaṁ karoti,",
  "tika-vin06t1:193_8": "tathā yadi mocanarāgena upakkamato mutte saṅghādiseso,",
  "tika-vin06t1:193_9": "pageva methunarāgenāti dukkaṭaṭṭhānaṁ gahetvā saṅghādisesaṭṭhānaṁ karoti,",
  "tika-vin06t1:193_10": "evaṁ vinayaṁ ubbinayaṁ karoti nāma.",
  "tika-vin06t1:193_11": "Itaro ‘‘anāpatti ajānantassāti vuttattā jānato jānaneneva sukhavedanā hotu vā mā vā sādiyanā hotī’’ti vatvā asevanādhippāyassapi jānato anāpattiṭṭhāne āpattiṁ karoti,",
  "tika-vin06t1:193_12": "anavajjaṁ sāvajjaṁ karotīti evaṁ dhammaṁ uddhammaṁ karoti.",
  "tika-vin06t1:193_13": "Ubhayaṁ pana jānanto ‘‘bhikkhussa sevanacittaṁ upaṭṭhiteti (pārā.",
  "tika-vin06t1:193_14": "57) vacanato sevanacittamevettha pamāṇaṁ,",
  "tika-vin06t1:193_15": "tassa bhāvena āpatti pārājikassa,",
  "tika-vin06t1:193_16": "abhāvena anāpattī’’ti vatvā ubhayampi rakkhati sampādeti.",
  "tika-vin06t1:193_17": "Iminā nayena sabbasikkhāpadesu yathāsambhavaṁ sappayojanā kātabbā.",
  "tika-vin06t1:194_0": "Saṅgītiṁ āropetvā ṭhapitapāḷito vinimuttaṁ katvā ṭhapitattā pāḷivinimuttā atthato, nayato,",
  "tika-vin06t1:194_1": "anulomato ca pāḷiokkantavinicchayappavattā anupaviṭṭhavinicchayavasena pavattāti attho.",
  "tika-vin06t1:194_2": "‘‘Na samūhanissatī’’ti jānantopi bhagavā kevalaṁ ‘‘tesaṁ mataṁ pacchimā janatā mama vacanaṁ viya pamāṇaṁ karotū’’ti dassanatthañca parinibbānakāle evamāha ‘‘ākaṅkhamāno, ānanda,",
  "tika-vin06t1:194_3": "saṅgho mamaccayena khuddānukhuddakāni sikkhāpadāni samūhanatū’’ti (dī. ni. 2.216),",
  "tika-vin06t1:194_4": "tenetaṁ siddhaṁ ‘‘paññattampi ce sikkhāpadaṁ samūhanituṁ yassa saṅghassa anuññātaṁ bhagavatā,",
  "tika-vin06t1:194_5": "tassa paññattānulomaṁ atirekatthadīpanaṁ, pagevānuññātaṁ bhagavatā’’ti.",
  "tika-vin06t1:194_6": "Kiñca bhiyyo ūnātirittasikkhāpadesu ācariyakulesu vivādo aññamaññaṁ na kātabboti dassanatthañca. Kasmā saṅgho na samūhanīti?",
  "tika-vin06t1:194_7": "Aññamaññaṁ vivādappasaṅgadassanato.",
  "tika-vin06t1:194_8": "Bhagavatā ca ‘‘sabbeheva samaggehi sammodamānehi avivadamānehi sikkhitabba’’nti vuttaṁ.",
  "tika-vin06t1:194_9": "Tattha ca ekacce therā evamāhaṁsūti ca aññavādadassanato vivadamānehi sikkhitabbaṁ jātaṁ,",
  "tika-vin06t1:194_10": "tadabhāvattampi ñattidutiyakammavācaṁ sāvetvā avivadamāneheva sikkhitabbaṁ akāsi.",
  "tika-vin06t1:195_0": "Apicāti attano matiyā pākaṭakaraṇatthaṁ ārambho.",
  "tika-vin06t1:195_1": "Tattha ‘‘suttantābhidhammavinayaṭṭhakathāsū’’ti vacanato piṭakattayassapi sādhāraṇā esā kathāti veditabbā,",
  "tika-vin06t1:195_2": "‘‘atha panāyaṁ kappiya’’ntiādi vinayasseva.",
  "tika-vin06t1:195_3": "Kārakasaṅghasadisanti saṅgītikārakasaṅghasadisaṁ.",
  "tika-vin06t1:195_4": "‘‘Suttādicatukkaṁ appaccakkhāya tena aviruddhassa kammassa kārakasaṅghasadisa’’nti dhammasirittherassa gaṇṭhipade vuttaṁ, taṁ ayuttaṁ, ‘‘suttameva balavataraṁ.",
  "tika-vin06t1:195_5": "Suttañhi appaṭivattiyaṁ kārakasaṅghasadisa’’nti etehi padehi ayuttattā.",
  "tika-vin06t1:195_6": "Pākatike pana gaṇṭhipade ‘‘tamatthaṁ vinicchinitvā tassa kārakasaṅghasadisa’’nti vuttaṁ.",
  "tika-vin06t1:195_7": "Paravādīti amhākaṁ samayavijānanako aññanikāyikoti vuttaṁ.",
  "tika-vin06t1:195_8": "Paravādī suttānulomanti kathaṁ?",
  "tika-vin06t1:195_9": "‘‘Aññatra udakadantaponā’’ti (pāci. 266) suttaṁ sakavādissa,",
  "tika-vin06t1:195_10": "tadanulomato nāḷikeraphalassa udakampi udakameva hotīti paravādī ca.",
  "tika-vin06t1:196_0": "‘‘Nāḷikerassa yaṁ toyaṁ, purāṇaṁ pittabandhanaṁ;",
  "tika-vin06t1:197_0": "Tameva taruṇaṁ toyaṁ, pittaghaṁ balabandhana’’nti. –",
  "tika-vin06t1:198_0": "Evaṁ paravādinā vutte sakavādī dhaññaphalassa gatikattā,",
  "tika-vin06t1:198_1": "āhāratthassa ca pharaṇato ‘‘yāvakālikameva ta’’nti vadanto paṭikkhipati.",
  "tika-vin06t1:198_2": "Paro ācariyavādanti ‘‘suṅkaṁ pariharatīti ettha upacāraṁ okkamitvā kiñcāpi pariharati,",
  "tika-vin06t1:198_3": "avahāro evā’’ti aṭṭhakathāvacanato ‘‘tathā karonto pārājikamāpajjatī’’ti paravādinā vutte sakavādī ‘‘suṅkaṁ pariharati,",
  "tika-vin06t1:198_4": "āpatti dukkaṭassā’’ti suttaṁ tattheva āgatamahāaṭṭhakathāvacanena saddhiṁ dassetvā paṭisedheti,",
  "tika-vin06t1:198_5": "tathā karontassa dukkaṭamevāti.",
  "tika-vin06t1:198_6": "Paro attanomatīti ettha ‘‘purebhattaṁ parasantakaṁ avaharāti purebhattameva harissāmīti vāyamantassa pacchābhattaṁ hoti, purebhattapayogova so,",
  "tika-vin06t1:198_7": "tasmā mūlaṭṭho na muccatīti tumhākaṁ theravādattā mūlaṭṭhassa pārājikamevā’’ti paravādinā vutte sakavādī ‘‘taṁ saṅketaṁ pure vā pacchā vā taṁ bhaṇḍaṁ avaharati,",
  "tika-vin06t1:198_8": "mūlaṭṭhassa anāpattī’’ti (pārā.",
  "tika-vin06t1:198_9": "119) suttaṁ dassetvā paṭikkhipati.",
  "tika-vin06t1:199_0": "Paro suttanti ‘‘aniyatahetudhammo sammattaniyatahetudhammassa ārammaṇapaccayena paccayo’’ti suttaṁ paṭṭhāne likhitaṁ dassetvā ‘‘ariyamaggassa na nibbānamevārammaṇa’’nti paravādinā vutte sakavādī ‘‘ārammaṇattikādisuttānulome na otaratī’’ti paṭikkhipati.",
  "tika-vin06t1:199_1": "Suttānulome otarantaṁyeva hi suttaṁ nāma, netaraṁ.",
  "tika-vin06t1:199_2": "Tena vuttaṁ pāḷiāgataṁ paññāyatīti ettakenapi siddhe tisso saṅgītiyo āruḷhapāḷiāgataṁ paññāyatī’’tiādi.",
  "tika-vin06t1:199_3": "Tādisañhi pamādalekhanti ācariyo. ‘‘Appamādo amataṁ padaṁ,",
  "tika-vin06t1:199_4": "pamādo maccuno pada’’nti (dha. pa. 21; netti.",
  "tika-vin06t1:199_5": "26) vacanato dinnabhojane bhuñjitvā parissayāni parivajjitvā satiṁ paccupaṭṭhapetvā viharanto nicco hotīti.",
  "tika-vin06t1:199_6": "Evarūpassa atthassa vasena āruḷhampi suttaṁ na gahetabbaṁ,",
  "tika-vin06t1:199_7": "tena vuttaṁ no ce tathā paññāyatīti siddhepi ‘‘no ce tathā paññāyati, na otarati na sametī’’ti.",
  "tika-vin06t1:199_8": "‘‘Bāhirakasuttaṁ vā’’ti vuttattā attano suttampi atthena asamentaṁ na gahetabbaṁ.",
  "tika-vin06t1:199_9": "Paro ācariyavādantiādīsu dvīsu nayesu pamādalekhavasena tattha tattha āgataṭṭhakathāvacanaṁ theravādehi saddhiṁ yojetvā veditabbaṁ.",
  "tika-vin06t1:200_0": "Atha panāyaṁ ācariyavādaṁ.",
  "tika-vin06t1:200_1": "Paro suttanti paravādinā ‘‘mūlabījaṁ nāma haliddi siṅgiveraṁ vacā…pe… bīje bījasaññī chindati vā chedāpeti vā bhindati vā…pe… āpatti pācittiyassāti (pāci.",
  "tika-vin06t1:200_2": "91) tumhākaṁ pāṭhattā haliddigaṇṭhiṁ chindantassa pācittiya’’nti vutte sakavādī ‘‘yāni vā panaññāni atthi mūle sañjāyantī’’tiādiṁ dassetvā tassa aṭṭhakathāsaṅkhātena ācariyavādena paṭikkhipati.",
  "tika-vin06t1:200_3": "Na hi gaṇṭhimhi gaṇṭhi jāyatīti.",
  "tika-vin06t1:200_4": "Paro suttānulomanti paravādinā ‘‘anāpatti evaṁ amhākaṁ ācariyānaṁ uggahoti vacanassānulomato ‘amhākaṁ porāṇabhikkhū ekapāsāde gabbhaṁ thaketvā anupasampannena sayituṁ vaṭṭatīti tathā katvā āgatā,",
  "tika-vin06t1:200_5": "tasmā amhākaṁ vaṭṭatī’ti tumhesu eva ekaccesu vadantesu tumhākaṁ na kiñci vattuṁ sakkā’’ti vutte sakavādī ‘‘suttaṁ suttānulomañca uggahitakānaṁyeva ācariyānaṁ uggaho pamāṇa’’ntiādiaṭṭhakathāvacanaṁ dassetvā paṭisedheti.",
  "tika-vin06t1:200_6": "Paro attanomatinti ‘‘dvāraṁ vivaritvā anāpucchā sayitesu ke muccantī’’ti ettha pana dvepi janā muccanti yo ca yakkhagahitako,",
  "tika-vin06t1:200_7": "yo ca bandhitvā nipajjāpitoti tumhākaṁ theravādattā aññe sabbepi yathā tathā vā nipannādayopi muccantīti paṭisedheti.",
  "tika-vin06t1:201_0": "Atha panāyaṁ attanomatiṁ.",
  "tika-vin06t1:201_1": "Paro suttanti ‘‘āpattiṁ āpajjantī’’ti paravādinā gutte sakavādī ‘‘divā kilantarūpo mañce nisinno pāde bhūmito amocetvāva niddāvasena nipajjati,",
  "tika-vin06t1:201_2": "tassa anāpattī’’tiādiaṭṭhakathāvacanaṁ (pārā. aṭṭha.",
  "tika-vin06t1:201_3": "1.77) dassetvā ekabhaṅgena nipannādayopi muccantīti paṭisedheti. Athāyaṁ attanomatiṁ.",
  "tika-vin06t1:201_4": "Paro suttānulomanti ‘‘domanassaṁ pāhaṁ, devānaminda,",
  "tika-vin06t1:201_5": "duvidhena vadāmi sevitabbampi asevitabbampītiādivacanehi (dī. ni.",
  "tika-vin06t1:201_6": "2.360) saṁsandanato sadārapose doso tumhākaṁ natthi,",
  "tika-vin06t1:201_7": "tena vuttaṁ ‘puttadārassa saṅgaho’’’ti (khu. pā. 5.6; su. ni.",
  "tika-vin06t1:201_8": "265) paravādinā vutte kiñcāpi sakavādī bahussuto na hoti,",
  "tika-vin06t1:201_9": "atha kho rāgasahiteneva akusalena bhavitabbanti paṭikkhipati.",
  "tika-vin06t1:201_10": "Sesesupi iminā nayena aññathāpi anurūpato yojetabbaṁ.",
  "tika-vin06t1:201_11": "Idaṁ sabbaṁ upatissattherādayo āhu.",
  "tika-vin06t1:201_12": "Dhammasiritthero pana ‘‘ettha paroti vutto aññanikāyiko,",
  "tika-vin06t1:201_13": "so pana attano suttādīniyeva āharati.",
  "tika-vin06t1:201_14": "Tāni sakavādī attano suttādimhi otāretvā sace sameti gaṇhāti,",
  "tika-vin06t1:201_15": "no ce paṭikkhipatī’’ti vadati.",
  "tika-vin06t1:202_0": "Catubbidhavinayakathāvaṇṇanā niṭṭhitā.",
  "tika-vin06t1:203_0": "Padabhājanīyavaṇṇanā",
  "tika-vin06t1:204_0": "Sikkhāpadavibhaṅge pana kiñcāpi yo panāti anavasesapariyādānapadaṁ,",
  "tika-vin06t1:204_1": "tathāpi bhikkhūti iminā parapadena samānādhikaraṇattā tadanurūpānevassa vibhaṅgapadāni vuttāni.",
  "tika-vin06t1:204_2": "Bhikkhunibbacanapadāni tīṇi kiñcāpi sabhikkhubhāvassa,",
  "tika-vin06t1:204_3": "abhikkhubhāvassa cāti yassa kassaci pabbajitassa sādhāraṇāni,",
  "tika-vin06t1:204_4": "tathāpi ‘‘asuddho hoti puggalo aññataraṁ pārājikaṁ dhammaṁ ajjhāpanno,",
  "tika-vin06t1:204_5": "tañce suddhadiṭṭhi samāno anokāsaṁ kārāpetvā cāvanādhippāyo vadeti,",
  "tika-vin06t1:204_6": "āpatti saṅghādisesena dukkaṭassā’’ti evamādisuttaṁ nibbacanatthayuttova puggalo ‘‘āpatti saṅghādisesena dukkaṭassā’’ti (pārā. 389) ettha vatthu,",
  "tika-vin06t1:204_7": "na itaro gihibhūtoti dassanatthaṁ vuttaṁ.",
  "tika-vin06t1:204_8": "Sabbassapi vinayapiṭakassa sādhāraṇaṁ bhikkhulakkhaṇaṁ vatthuñhi bhagavā ārabhi.",
  "tika-vin06t1:204_9": "Yo pana suddho eva samāno kenaci kāraṇena gihiliṅge ṭhito,",
  "tika-vin06t1:204_10": "so attano sabhikkhubhāvattā eva vatthu hoti,",
  "tika-vin06t1:204_11": "asuddhopi bhikkhuliṅge ṭhitattāti ayamattho dassito hoti. Asuddhopi ñātakehi,",
  "tika-vin06t1:204_12": "paccatthikehi vā rājabhayādikāraṇena vā kāsāvesu saussāhova apanītakāsāvo vatthu eva puna kāsāvaggahaṇena theyyasaṁvāsakabhāvānupagamanato,",
  "tika-vin06t1:204_13": "bhikkhunibbacanatthe anikkhittadhurattāti vuttaṁ hoti.",
  "tika-vin06t1:204_14": "Yo pana liṅgatthenako bhikkhunibbacanatthaṁ sayañca ajjhupagato, saṁvāsaṁ thenento,",
  "tika-vin06t1:204_15": "tañce suddhadiṭṭhi samāno anokāsaṁ kārāpetvā cāvanādhippāyo vadeti,",
  "tika-vin06t1:204_16": "āpatti saṅghādisesena dukkaṭassāti ayampi attho dassito hoti.",
  "tika-vin06t1:205_0": "‘‘Samaññāya bhikkhu paṭiññāya bhikkhū’’ti vacanadvayaṁ yathāvuttañca atthaṁ upabrūheti,",
  "tika-vin06t1:205_1": "antarā uppannāya niyatāya micchādiṭṭhiyā upacchinnakusalamūlo kevalāya samaññāya,",
  "tika-vin06t1:205_2": "paṭiññāya ca ‘‘bhikkhū’’ti vuccati,",
  "tika-vin06t1:205_3": "na paramatthatoti imaṁ atirekatthaṁ dīpeti. Kiṁ vuttaṁ hoti? ‘‘Nāhaṁ, bhikkhave,",
  "tika-vin06t1:205_4": "aññaṁ ekadhammampi samanupassāmi,",
  "tika-vin06t1:205_5": "yaṁ evaṁ mahāsāvajjaṁ yathayidaṁ, bhikkhave, micchādiṭṭhi. Micchādiṭṭhiparamāni, bhikkhave,",
  "tika-vin06t1:205_6": "mahāvajjānī’’ti āhaccabhāsitaṁ saṅgītittayāruḷhaṁ suttaṁ,",
  "tika-vin06t1:205_7": "aṭṭhakathāyampissa ‘‘micchādiṭṭhiparamā etesanti micchādiṭṭhiparamānī’’ti (a. ni. 1.310) vuttaṁ.",
  "tika-vin06t1:205_8": "Pañca ānantariyakammāni mahāsāvajjāni,",
  "tika-vin06t1:205_9": "micchādiṭṭhi pana mahāsāvajjatarāti adhippāyoti. Kasmā? Tesañhi paricchedo atthi,",
  "tika-vin06t1:205_10": "sabbabalavampi kappaṭṭhitikameva hoti,",
  "tika-vin06t1:205_11": "niyatamicchādiṭṭhiyā pana paricchedo natthi,",
  "tika-vin06t1:205_12": "tāya samannāgatassa bhavato vuṭṭhānaṁ natthi,",
  "tika-vin06t1:205_13": "tasmā ‘‘imassa bhikkhukaraṇā kusalā dhammā saṁvijjantī’’ti vā ‘‘suddhovāya’’nti vā na sakkā vattuṁ.",
  "tika-vin06t1:205_14": "‘‘Diṭṭhivipattipaccayā dve āpattiyo āpajjatī’’ti vuttattā na sakkā ‘‘asuddho’’ti vā ‘‘aññataraṁ pārājikaṁ dhammaṁ ajjhāpanno’’ti vā vattuṁ.",
  "tika-vin06t1:205_15": "Esa hi ubhopi pakkhe na bhajati, tena vuttaṁ ‘‘samaññāya, paṭiññāya ca bhikkhu, na paramatthato’’ti.",
  "tika-vin06t1:206_0": "Kimatthaṁ panevaṁ mahāsāvajjāya niyatamicchādiṭṭhiyā pārājikaṁ bhagavā na paññapesīti? Dubbijānattā.",
  "tika-vin06t1:206_1": "Pakatiyāpesā diṭṭhi nāma ‘‘sammā’’ti vā ‘‘micchā’’ti vā duviññeyyā,",
  "tika-vin06t1:206_2": "pageva ‘‘niyatā’’ti vā ‘‘aniyatā’’ti vāti.",
  "tika-vin06t1:206_3": "Tattha pārājikāpattiyā paññattāya bhikkhū aññamaññaṁ asamadiṭṭhikaṁ pārājikaṁ maññamānā uposathādīni akatvā acireneva sāsanaṁ vināseyyuṁ,",
  "tika-vin06t1:206_4": "sayañca apuññaṁ pasaveyyuṁ suddhesupi bhikkhūsu vippaṭipattiyā paṭipajjanena.",
  "tika-vin06t1:206_5": "Tasmā upāyakusalatāya pārājikaṁ apaññāpetvā tassa ukkhepanīyakammaṁ,",
  "tika-vin06t1:206_6": "sammāvattañca paññāpetvā taṁ saṅghena asambhogaṁ, asaṁvāsañca akāsi.",
  "tika-vin06t1:206_7": "Bhagavā hi tassa ce esā diṭṭhi aniyatā,",
  "tika-vin06t1:206_8": "sammāvattaṁ pūretvā osāraṇaṁ labhitvā pakatatto bhaveyya. Niyatā ce, aṭṭhānametaṁ anavakāso,",
  "tika-vin06t1:206_9": "yaṁ so niyatamicchādiṭṭhiko sammāvattaṁ pūretvā osāraṇaṁ labhitvā pakatatto bhaveyya.",
  "tika-vin06t1:206_10": "Kevalaṁ ‘‘samaññāyabhikkhu paṭiññāyabhikkhū’’ti nāmamattadhārako hutvā paraṁ maraṇā ariṭṭho viya saṁsārakhāṇukova bhavissatīti imaṁ nayaṁ addasa.",
  "tika-vin06t1:207_0": "Aṭṭhasu upasampadāsu tissovettha vuttā, na itarā pāṭipuggalattā, bhikkhūnaṁ asantakattā ca.",
  "tika-vin06t1:207_1": "Tattha hi ovādapaṭiggahaṇapañhabyākaraṇūpasampadā dvinnaṁ therānaṁ eva,",
  "tika-vin06t1:207_2": "sesā tisso bhikkhunīnaṁ santakāti idha nādhippetā,",
  "tika-vin06t1:207_3": "tissannampi upasampadānaṁ majjhe ‘‘bhadro bhikkhū’’tiādīni cattāri padāni vuttāni tissannaṁ sādhāraṇattā.",
  "tika-vin06t1:207_4": "Ehibhikkhubhāvena vā saraṇagamanañatticatutthena vā upasampanno hi bhadro ca sāro ca sekkho ca asekkho ca hoti,",
  "tika-vin06t1:207_5": "upasampadavacanaṁ pana nesaṁ sāvakabhāvadīpanatthaṁ.",
  "tika-vin06t1:207_6": "Ime eva hi āpattiṁ āpajjanti, na sammāsambuddhā, paccekabuddhā ca.",
  "tika-vin06t1:208_0": "Ayaṁ imasmiṁ atthe adhippetoti ettha ca āpattiṁ āpajjituṁ bhabbā ñatticatuttheneva kammena upasampannā.",
  "tika-vin06t1:208_1": "Na hi aññe ehibhikkhusaraṇagamanaovādapaṭiggahaṇapañhabyākaraṇāhi upasampannā āpattiṁ āpajjituṁ bhabbā,",
  "tika-vin06t1:208_2": "tenete paṭikkhipitvā ‘‘ayaṁ imasmiṁ atthe adhippeto bhikkhū’’ti antimova vuttoti kira dhammasiritthero, taṁ ayuttaṁ.",
  "tika-vin06t1:208_3": "‘‘Dve puggalā abhabbā āpattiṁ āpajjituṁ buddhā ca paccekabuddhā cā’’ti (pari. 322) ettakameva vuttanti.",
  "tika-vin06t1:208_4": "Aññathā ehibhikkhuādayopi vattabbā siyuṁ.",
  "tika-vin06t1:208_5": "Kiñca bhiyyo ‘‘dve puggalā bhabbā āpattiṁ āpajjituṁ bhikkhū ca bhikkhuniyo cā’’ti sāmaññena vuttattā ca,",
  "tika-vin06t1:208_6": "apica āpattibhayaṭṭhānadassanato ca. Kathaṁ?",
  "tika-vin06t1:208_7": "Āyasmā sāriputto āvasathapiṇḍaṁ kukkuccāyanto na paṭiggahesi,",
  "tika-vin06t1:208_8": "cīvaravippavāsabhayā ca sabbaṁ ticīvaraṁ gahetvā nadiṁ taranto manaṁ vuḷho ahosi mahākassapo.",
  "tika-vin06t1:208_9": "Kiñca saraṇagamanūpasampadāya upasampanne ārabbha saddhivihārikavattādīni asammāvattantānaṁ nesaṁ dukkaṭāni ca paññattāni dissanti, tasmā dubbicāritametaṁ.",
  "tika-vin06t1:208_10": "Ayaṁ imasmiṁ atthe adhippeto bhikkhūti paṭikkhittāya saraṇagamanūpasampadāya anuññātappasaṅgabhayāti upatissatthero,",
  "tika-vin06t1:208_11": "āpattiyā bhabbataṁ sandhāya tasmimpi vutte pubbe paṭikkhittāpi sā puna evaṁ vadantena anuññātāti bhikkhūnaṁ micchāgāho vā vimati vā uppajjati ,",
  "tika-vin06t1:208_12": "tasmā na vuttāti vuttaṁ hoti,",
  "tika-vin06t1:208_13": "taṁ ‘‘bhikkhunī nāma ubhatosaṅghe upasampannā’’ti (pāci. 161) iminā sameti.",
  "tika-vin06t1:208_14": "Idañhi sākiyādīnaṁ anuññātaupasampadāya anuppabandhabhayā vuttaṁ.",
  "tika-vin06t1:209_0": "Ayaṁ panettha amhākaṁ khanti – bhikkhu-padaniddesattā yattakāni tena padena saṅgahaṁ gacchanti,",
  "tika-vin06t1:209_1": "ye ca vinayapiṭake tattha tattha sandissanti sayaṁ āpattāpajjanaṭṭhena vā duṭṭhullārocanapaṭicchādanādīsu paresaṁ āpattikaraṇaṭṭhena vā,",
  "tika-vin06t1:209_2": "te sabbepi dassetvā idāni yadidaṁ tassa bhikkhu-padassa visesanatthaṁ vuttaṁ parapadaṁ ‘‘sikkhāsājīvasamāpanno’’ti,",
  "tika-vin06t1:209_3": "tassa vasena idaṁ vuttaṁ ‘‘ayaṁ imasmiṁ atthe adhippeto bhikkhū’’ti.",
  "tika-vin06t1:209_4": "So eva hi kammavācānantarameva sikkhāsājīvasamāpanno hoti tato paṭṭhāya sauddesasikkhāpadānaṁ uppattidassanato,",
  "tika-vin06t1:209_5": "tasseva ca sikkhāpaccakkhānaṁ dissati, netarassa.",
  "tika-vin06t1:209_6": "Tasseva ca sikkhāpaccakkhānaṁ sambhavati ‘‘ullumpatu maṁ, bhante,",
  "tika-vin06t1:209_7": "saṅgho anukampaṁ upādāyā’’ti (mahāva. 71, 126) vatvā samādinnattā,",
  "tika-vin06t1:209_8": "tasseva ca upasampannasamanantarameva akaraṇīyanissayācikkhanadassanato,",
  "tika-vin06t1:209_9": "vinayaṁ pātimokkhaṁ uddesaṁ paccakkhāmītiādisikkhāpaccakkhānalakkhaṇapāripūrito cāti sikkhāpaccakkhānaṁ upādāya so eva idhādhippetoti vuttaṁ hoti.",
  "tika-vin06t1:210_0": "Yasmā panassa sikkhāpaccakkhānaṁ sabbathā yujjati,",
  "tika-vin06t1:210_1": "tasmā ‘‘sikkhaṁ paccakkhāya taṁ taṁ vatthuṁ vītikkamantassa tato tato āpattito anāpatti,",
  "tika-vin06t1:210_2": "itarassa āpattī’’ti vattuṁ yujjati,",
  "tika-vin06t1:210_3": "tasmā ‘‘yattha yattha sāvajjapaññatti, anavajjapaññatti vā,",
  "tika-vin06t1:210_4": "ayaṁ imasmiṁ atthe adhippeto bhikkhūti vuccati,",
  "tika-vin06t1:210_5": "tattha tattha tadajjhācāratthenāyameva ñatticatutthena upasampanno adhippeto nāmā’’ti vattuṁ yujjatīti veditabbaṁ.",
  "tika-vin06t1:210_6": "Evaṁ sante yaṁ vuttaṁ ‘‘yāya kāyaci upasampadāya ayaṁ imasmiṁ ‘methunaṁ dhammaṁ paṭisevitvā pārājiko hotī’ti atthe bhikkhūti adhippeto’’ti, tampi na vattabbameva. Kathaṁ hoti? Virodhadosopi parihato hoti. Kathaṁ?",
  "tika-vin06t1:210_7": "Sace ñatticatutthena upasampanno eva idhādhippeto ‘‘bhikkhū’’ti ca ‘‘upasampanno’’ti ca,",
  "tika-vin06t1:210_8": "tena na upasampanno anupasampanno nāmāti katvā ñatticatutthakammato aññathā upasampannā nāma mahākassapattherādayo itaresaṁ anupasampannaṭṭhāne ṭhatvā sahaseyyapadasodhammāpattiṁ janeyyuṁ,",
  "tika-vin06t1:210_9": "omasanādikāle ca dukkaṭameva janeyyunti evamādiko virodhadoso parihato hotīti sabbaṁ ācariyo vadati. Maṅguracchavi nāma sāmo.",
  "tika-vin06t1:211_0": "Yasmā te atimahanto jātimado cittaṁ pariyuṭṭhāti,",
  "tika-vin06t1:211_1": "tasmā tumhehi mama sāsane evaṁ sikkhitabbaṁ .",
  "tika-vin06t1:211_2": "‘‘Sātasahagatā paṭhamajjhānasukhasahagatā asubhe ca ānāpāne cā’’ti gaṇṭhipade vuttaṁ.",
  "tika-vin06t1:211_3": "Uddhumātakasaññāti uddhumātakanimitte paṭiladdhapaṭhamajjhānasaññā.",
  "tika-vin06t1:211_4": "Rūpasaññāti pathavīkasiṇādirūpāvacarajjhānasaññā. So taṁ byākāsi ‘‘avibhūtā, bhante,",
  "tika-vin06t1:211_5": "uddhumātakasaññā avaḍḍhitabbattā asubhānaṁ, vibhūtā, bhante,",
  "tika-vin06t1:211_6": "rūpasaññā vaḍḍhitabbattā kasiṇāna’’nti.",
  "tika-vin06t1:211_7": "Pañcaupasampadakkamo mahāvaggā gahito.",
  "tika-vin06t1:211_8": "Ñatticatutthenāti ettha kiñcāpi ñatti sabbapaṭhamaṁ vuccati,",
  "tika-vin06t1:211_9": "tissannaṁ pana anussāvanānaṁ atthabyañjanabhedābhāvato atthabyañjanabhinnā ñattitāsaṁ catutthāti katvā ‘‘ñatticatuttha’’nti vuccati.",
  "tika-vin06t1:211_10": "Byañjanānurūpameva aṭṭhakathāya ‘‘tīhi anussāvanāhi ekāya ca ñattiyā’’ti vuttaṁ,",
  "tika-vin06t1:211_11": "atthapavattikkamena padena pana ‘‘ekāya ñattiyā tīhi anussāvanāhī’’ti vattabbaṁ.",
  "tika-vin06t1:211_12": "Yasmā panettha ‘‘cattārimāni, bhikkhave, kammāni (mahāva. 384), cha imāni, bhikkhave,",
  "tika-vin06t1:211_13": "kammāni adhammakammaṁ vaggakamma’’nti (mahāva.",
  "tika-vin06t1:211_14": "387) vacanato kuppakammampi katthaci ‘‘kamma’’nti vuccati tasmā ‘‘akuppenā’’ti vuttaṁ.",
  "tika-vin06t1:212_0": "Yasmā akuppampi ekaccaṁ na ṭhānārahaṁ,",
  "tika-vin06t1:212_1": "yena appatto osāraṇaṁ ‘‘sosārito’’ti campeyyakkhandhake (mahāva. 395 ādayo) vuccati,",
  "tika-vin06t1:212_2": "tasmā ‘‘ṭhānārahenā’’ti vuttaṁ.",
  "tika-vin06t1:212_3": "Yadi evaṁ ‘‘ṭhānārahenā’’ti idameva padaṁ vattabbaṁ,",
  "tika-vin06t1:212_4": "na pubbapadaṁ iminā akuppasiddhitoti ce? Taṁ na,",
  "tika-vin06t1:212_5": "aṭṭhānārahena akuppena upasampanno imasmiṁ atthe anadhippetoti aniṭṭhappasaṅgato.",
  "tika-vin06t1:212_6": "Dvīhi panetehi ekato vuttehi ayamattho paññāyati ‘‘kevalaṁ tena akuppena upasampanno ayampi imasmiṁ atthe adhippeto ‘bhikkhū’ti,",
  "tika-vin06t1:212_7": "ṭhānārahena ca upasampanno ayampi imasmiṁ atthe adhippeto ‘bhikkhū’ti,",
  "tika-vin06t1:212_8": "kuppena upasampanno nādhippeto’’ti.",
  "tika-vin06t1:212_9": "Tenāyampi attho sādhito hoti ‘‘yo pana, bhikkhu,",
  "tika-vin06t1:212_10": "jānaṁ ūnavīsativassaṁ puggalaṁ upasampādeyya,",
  "tika-vin06t1:212_11": "so ca puggalo anupasampanno’’ti (pāci.",
  "tika-vin06t1:212_12": "403) vacanato yāva na ñāyati,",
  "tika-vin06t1:212_13": "tāva samaññāyabhikkhupaṭiññāyabhikkhubhāvaṁ upagatopi na pubbe dassitasamaññāyabhikkhupaṭiññāyabhikkhu viya aññesaṁ bhikkhūnaṁ upasampannaṭṭhāne ṭhatvā omasanapācittiyādivatthu hoti,",
  "tika-vin06t1:212_14": "kevalaṁ anupasampannaṭṭhāne ṭhatvā ‘‘anupasampanne upasampannasaññī padaso dhammaṁ vāceti,",
  "tika-vin06t1:212_15": "āpatti pācittiyassā’’tiādi (pāci.",
  "tika-vin06t1:212_16": "47) āpattivatthumeva hutvā tiṭṭhati.",
  "tika-vin06t1:212_17": "Akuppena upasampanno pana pacchā pārājikopi jātito upasampannaṭṭhāne tiṭṭhatīti ‘‘paṇḍako, bhikkhave,",
  "tika-vin06t1:212_18": "anupasampanno na upasampādetabbo,",
  "tika-vin06t1:212_19": "upasampanno nāsetabbo’’tiādinā (mahāva.",
  "tika-vin06t1:212_20": "109) nayena vuttesu pana vajjanīyapuggalesu koci puggalo ‘‘upasampanno’’ti vuccati,",
  "tika-vin06t1:212_21": "nopi upasampannaṭṭhāne tiṭṭhati, koci tiṭṭhatīti veditabbaṁ.",
  "tika-vin06t1:213_0": "Ettha pana atthi kammaṁ akuppaṁ ṭhānārahaṁ, atthi ṭhānārahaṁ nākuppaṁ,",
  "tika-vin06t1:213_1": "atthi akuppañceva na ṭhānārahañca,",
  "tika-vin06t1:213_2": "atthi nākuppaṁ na ca ṭhānārahanti idaṁ catukkaṁ veditabbaṁ. Tattha paṭhamaṁ tāva vuttaṁ, tatiyacatutthāni pākaṭāni.",
  "tika-vin06t1:213_3": "Dutiyaṁ pariyāyena bhikkhunisaṅghato ekatoupasampannāya liṅgaparivatte sati labbhati.",
  "tika-vin06t1:213_4": "Tassa hi puggalassa pubbe sikkhamānakāle laddhaṁ ñatticatutthaupasampadākammaṁ kiñcāpi akuppañceva ṭhānārahañca,",
  "tika-vin06t1:213_5": "purisaliṅge pana pātubhūte ‘‘anujānāmi, bhikkhave,",
  "tika-vin06t1:213_6": "taṁyeva upajjhaṁ tameva upasampada’’nti (pārā.",
  "tika-vin06t1:213_7": "69) ettha apariyāpannattā tassa puggalassa kevalaṁ sāmaṇerabhāvāpattito kammaṁ dāni kuppaṁ jātanti vuccati.",
  "tika-vin06t1:213_8": "Liṅgaparivattena cīvarassa adhiṭṭhānavijahanaṁ viya tassa puggalassa bhikkhunisaṅghena katāya upasampadāya vijahanaṁ hotīti veditabbaṁ,",
  "tika-vin06t1:213_9": "aññathā so puggalo upasampanno bhikkhūti āpajjati.",
  "tika-vin06t1:213_10": "Atha vā liṅgaparivatte asatipitaṁ ekatoupasampadākammaṁ kuppati, yathāṭhāne na tiṭṭhati.",
  "tika-vin06t1:213_11": "Tasmā na tāva sā ‘‘bhikkhunī’’ti saṅkhyaṁ gacchati.",
  "tika-vin06t1:213_12": "Yasmā aññataraṁ pārājikaṁ dhammaṁ āpajjitvāpi anāpajjitvāpi uppabbajitukāmatāya gihiliṅgaṁ sādiyantiyā punapi upasampadā ubhatosaṅghe labbhati,",
  "tika-vin06t1:213_13": "tasmā tena pariyāyena ‘‘kuppatīti kuppa’’nti vuccati,",
  "tika-vin06t1:213_14": "yathāvuttakammadosābhāvato pana ‘‘ṭhānāraha’’nti.",
  "tika-vin06t1:213_15": "Bhikkhunī pana gihiliṅgaṁ sādiyantikāle na purisaliṅgapātubhāve sati bhikkhūsu upasampadaṁ labbhatīti sādhakaṁ kāraṇaṁ na dissati,",
  "tika-vin06t1:213_16": "sikkhaṁ paccakkhāya uppabbajitā ce, labhatīti eke,",
  "tika-vin06t1:213_17": "taṁ panāyuttaṁ bhikkhuniyā sikkhāpaccakkhanābhāvatoti amhākaṁ khantīti ācariyo.",
  "tika-vin06t1:213_18": "‘‘Yathā ‘kattabba’nti vuttaṁ,",
  "tika-vin06t1:213_19": "tathā akate kuppatīti katvā karaṇaṁ satthusāsana’’nti gaṇṭhipade vuttaṁ.",
  "tika-vin06t1:213_20": "Yattha yattha ‘‘gaṇṭhipade’’ti vuccati,",
  "tika-vin06t1:213_21": "tattha tattha ‘‘dhammasirittherassa gaṇṭhipade’’ti gahetabbaṁ.",
  "tika-vin06t1:214_0": "Sājīvapadabhājanīyavaṇṇanā",
  "tika-vin06t1:215_0": "‘‘Mahābodhisattā niyatā’’ti vuttaṁ anugaṇṭhipade. Yattha ‘‘anugaṇṭhipade’’ti,",
  "tika-vin06t1:215_1": "tattha ‘‘vajirabuddhittherassā’’ti gahetabbaṁ.",
  "tika-vin06t1:215_2": "Sāvakabodhipaccekabodhisammāsambodhīti vā tīsu bodhīsu sammāsambodhiyaṁ sattā bodhisattā mahābodhisattā nāma. Pātimokkhasīlabahukattā, bhikkhusīlattā,",
  "tika-vin06t1:215_3": "kilesapidahanavasena vattanato,",
  "tika-vin06t1:215_4": "uttamena bhagavatā paññattattā ca adhikaṁ,",
  "tika-vin06t1:215_5": "buddhuppādeyeva pavattanato uttamanti aññatarasmiṁ gaṇṭhipade.",
  "tika-vin06t1:215_6": "Kiñcāpi paccekabuddhāpi dhammatāvasena pātimokkhasaṁvarasīlena samannāgatāva honti,",
  "tika-vin06t1:215_7": "tathāpi ‘‘buddhuppādeyeva pavattatī’’ti niyamitaṁ tena pariyāyenāti.",
  "tika-vin06t1:215_8": "Tenāha ‘‘na hi taṁ paññattiṁ uddharitvā’’tiādi.",
  "tika-vin06t1:215_9": "Pātimokkhasaṁvaratopi ca maggaphalasampayuttameva sīlaṁ adhisīlaṁ, taṁ pana idha anadhippetaṁ.",
  "tika-vin06t1:215_10": "Na hi taṁ pātimokkhuddesena saṅgahitanti.",
  "tika-vin06t1:215_11": "Samantabhadrakaṁ kāraṇavacanaṁ sabbasikkhāpadānaṁ sādhāraṇalakkhaṇattā imissā anupaññattiyā ariyapuggalā ca ekaccaṁ āpattiṁ āpajjantīti sādhitametaṁ,",
  "tika-vin06t1:215_12": "tasmā ‘‘na hi taṁ samāpanno methunaṁ dhammaṁ paṭisevatī’’ti aṭṭhakathāvacanaṁ asamatthaṁ viya dissatīti? Nāsamatthaṁ,",
  "tika-vin06t1:215_13": "samatthameva yasmiṁ yasmiṁ sikkhāpade sāsā vicāraṇā,",
  "tika-vin06t1:215_14": "tassa tasseva vasena aṭṭhakathāya pavattito.",
  "tika-vin06t1:215_15": "Tathā hi kaṅkhāvitaraṇiyaṁ (kaṅkhā. aṭṭha.",
  "tika-vin06t1:215_16": "nidānavaṇṇanā) udakukkhepasīmādhikāre ‘‘timaṇḍalaṁ paṭicchādetvā antaravāsakaṁ anukkhipitvā uttarantiyā bhikkhuniyā’’ti vuttaṁ bhikkhunivibhaṅge āgatattā. Eseva nayo aññepi evarūpesu. Kimatthanti ce taṁ?",
  "tika-vin06t1:215_17": "Pāḷikkamānuvattanena pāḷikkamadassanatthaṁ.",
  "tika-vin06t1:215_18": "Tatridaṁ samāsato adhippāyadīpanaṁ – padasodhammasikkhāpadassa tikaparicchede upasampanne upasampannasaññī, anāpatti,",
  "tika-vin06t1:215_19": "akaṭānudhammasikkhāpadavasena upasampanne ukkhittake siyā āpatti,",
  "tika-vin06t1:215_20": "tathā sahaseyyasikkhāpadeti evamādi.",
  "tika-vin06t1:215_21": "Attho panettha parato āvi bhavissati.",
  "tika-vin06t1:216_0": "Yaṁ vuttaṁ aṭṭhakathāyaṁ ‘‘tatopi ca maggaphalacittameva adhicittaṁ,",
  "tika-vin06t1:216_1": "taṁ pana idha anadhippeta’’nti ca,",
  "tika-vin06t1:216_2": "‘‘tatopi ca maggaphalapaññāva adhipaññā, sā pana idha anadhippetā.",
  "tika-vin06t1:216_3": "Na hi taṁsamāpanno bhikkhu methunaṁ dhammaṁ paṭisevatī’’ti.",
  "tika-vin06t1:216_4": "‘‘Tatra yāyaṁ adhisīlasikkhā,",
  "tika-vin06t1:216_5": "ayaṁ imasmiṁ atthe adhippetā sikkhā’’ti imāya pāḷiyā virujjhati.",
  "tika-vin06t1:216_6": "Ayañhi pāḷi adhisīlasikkhāva idha adhippetā, na itarāti dīpeti.",
  "tika-vin06t1:216_7": "Aṭṭhakathāvacanaṁ tāsampi tiṇṇaṁ lokiyānaṁ adhippetataṁ dīpeti.",
  "tika-vin06t1:216_8": "Ayaṁ panettha aṭṭhakathādhippāyo – tissopi lokiyā sikkhā imasmiṁ paṭhamapārājike sambhavanti,",
  "tika-vin06t1:216_9": "kālenāpi adhicittapaññālābhī bhikkhu tathārūpaṁ asappāyaṁ paccayaṁ paṭicca tato tato adhicittato,",
  "tika-vin06t1:216_10": "adhipaññāto ca āvattitvā sīlabhedaṁ pāpuṇeyyāti ṭhānametaṁ vijjati, na lokuttaracittapaññālābhī,",
  "tika-vin06t1:216_11": "ayaṁ nayo itaresupi sabbesu adinnādānādīsu sacittakesu labbhati, acittakesu pana itaropi.",
  "tika-vin06t1:216_12": "Tathāpi kevalaṁ vinayapiṭakassa,",
  "tika-vin06t1:216_13": "pātimokkhasīlassa ca saṅgāhakattā ‘‘sikkhaṁ appaccakkhāyā’’ti imasmiṁ uttarapade paccakkhānārahā adhisīlasikkhāva lokiyāti dassanatthaṁ pāḷiyaṁ ‘‘tatra yāyaṁ adhisīlasikkhā,",
  "tika-vin06t1:216_14": "ayaṁ imasmiṁ atthe adhippetā sikkhā’’ti vuttanti veditabbaṁ.",
  "tika-vin06t1:217_0": "Ettha sikkhāti kāyavacīduccaritato viratī ca cetanā ca, aññatra cetanāyeva veditabbā.",
  "tika-vin06t1:217_1": "Sikkhāpadanti sauddesasikkhāpadaṁ,",
  "tika-vin06t1:217_2": "ekaccaṁ anuddesasikkhāpadañca labbhati.",
  "tika-vin06t1:217_3": "Cittassa adhikaraṇaṁ katvāti tasmiṁ sikkhatīti adhikaraṇatthe bhummanti dassanatthaṁ vuttaṁ.",
  "tika-vin06t1:217_4": "Yathāsikkhāpadanti paccavekkhaṇavasena vuttaṁ.",
  "tika-vin06t1:217_5": "Sīlapaccavekkhaṇāpi hi sīlameva,",
  "tika-vin06t1:217_6": "tasmā suppaṭicchannādicārittesu virativippayuttacetanaṁ pavattentopi sikkhaṁ paripūrentotveva saṅkhyaṁ gacchati.",
  "tika-vin06t1:217_7": "‘‘Sampajānamusāvāde pācittiya’’nti (pāci.",
  "tika-vin06t1:217_8": "2) vuttamariyādaṁ avītikkamanto ‘‘tasmiñca sikkhāpade sikkhatī’’ti vuccati.",
  "tika-vin06t1:217_9": "Aññatarasmiṁ pana gaṇṭhipade vuttaṁ ‘‘sikkhāti taṁ sikkhāpadaṁ sikkhanabhāvena pavattacittuppādo. Sājīvanti paññatti.",
  "tika-vin06t1:217_10": "Tadatthadassanatthaṁ pubbe methunasaṁvarassetaṁ adhivacana’’nti.",
  "tika-vin06t1:217_11": "Yasmā sikkhāya guṇasammatāya puññasammatāya tantiyā abhāvato lokassa dubbalyāvikammaṁ tattha na sambhavati. Patthanīyā hi sā,",
  "tika-vin06t1:217_12": "tasmā ‘‘yañca sājīvaṁ samāpanno,",
  "tika-vin06t1:217_13": "tattha dubbalyaṁ anāvikatvā’’ti vuttaṁ.",
  "tika-vin06t1:217_14": "Āṇāya hi dubbalyaṁ sambhavatīti āyasmā upatisso.",
  "tika-vin06t1:218_0": "Sikkhāpaccakkhānakathāvaṇṇanā",
  "tika-vin06t1:219_0": "Etthayāmīti amukasmiṁ titthāyatane, gharādimhi vā.",
  "tika-vin06t1:219_1": "Bhāvavikappākārenāti ‘‘ahaṁ assa’’nti āgatattā yaṁ yaṁ bhavitukāmo,",
  "tika-vin06t1:219_2": "tassa tassa bhāvassa vikappākārena,",
  "tika-vin06t1:219_3": "bhikkhubhāvato aññabhāvavikappākārenāti adhippāyo.",
  "tika-vin06t1:220_0": "46.Handāti vacasāyeva.",
  "tika-vin06t1:220_1": "Gihibhāvaṁ patthayamānotiādipadehi cittaniyamaṁ dasseti.",
  "tika-vin06t1:220_2": "Ekeneva cittena sikkhāpaccakkhānaṁ hoti, na tadabhāvenāti.",
  "tika-vin06t1:221_0": "51.Buddhaṁ dhammantiādipadehi khettaniyamaṁ dasseti.",
  "tika-vin06t1:221_1": "Tattha ādito cuddasahi padehi sabhāvapariccāgo,",
  "tika-vin06t1:221_2": "pacchimehi aṭṭhahi bhāvantarādānañca dassitaṁ hoti.",
  "tika-vin06t1:221_3": "Paccakkhāmi dhārehīti etehi kālaniyamaṁ dasseti.",
  "tika-vin06t1:221_4": "Vadatīti iminā padena payoganiyamaṁ dasseti.",
  "tika-vin06t1:221_5": "Viññāpetīti iminā vijānananiyamaṁ dasseti.",
  "tika-vin06t1:221_6": "Ummattako sikkhaṁ paccakkhāti,",
  "tika-vin06t1:221_7": "ummattakassa santike sikkhaṁ paccakkhātītiādīhi puggalaniyamaṁ dasseti.",
  "tika-vin06t1:221_8": "Ariyakena milakkhassa santike sikkhaṁ paccakkhātītiādīhi pana puggalādiniyamepi sati vijānananiyamāsambhavaṁ dasseti.",
  "tika-vin06t1:221_9": "Tattha ‘‘yāya milakkhabhāsāya kālaniyamo natthi,",
  "tika-vin06t1:221_10": "tāyapi bhāsāya kālaniyamatthadīpane sati sikkhāpaccakkhānaṁ ruhatīti no matī’’ti ācariyo.",
  "tika-vin06t1:221_11": "Davāyātiādīhi khettādiniyame satipi cittaniyamābhāvena na ruhatīti dasseti.",
  "tika-vin06t1:221_12": "Sāvetukāmo na sāvetīti cittaniyamepi sati payoganiyamābhāvena na ruhatīti dasseti. Aviññussasāveti,",
  "tika-vin06t1:221_13": "viññussa na sāvetīti cittakhettakālapayogapuggalavijānananiyamepi sati yaṁ puggalaṁ uddissa sāveti, tasseva savane na ruhati,",
  "tika-vin06t1:221_14": "na aññassāti dassanatthaṁ vuttaṁ,",
  "tika-vin06t1:221_15": "tena vuttaṁ aṭṭhakathāyaṁ ‘‘yadi ayameva jānātūti ekaṁ niyametvā āroceti, tañce so eva jānāti, paccakkhātā hoti sikkhā.",
  "tika-vin06t1:221_16": "Atha so na jānāti…pe… appaccakkhātā hoti sikkhā’’ti. Sabbaso vā pana na sāveti,",
  "tika-vin06t1:221_17": "appaccakkhā hoti sikkhāti cittādiniyameneva sikkhā paccakkhātā hoti,",
  "tika-vin06t1:221_18": "na aññathāti dassanatthaṁ vuttaṁ.",
  "tika-vin06t1:221_19": "Ettāvatā ‘‘sikkhā…pe… dubbalyaṁ anāvikatvā’’ti padassa padabhājanaṁ tīhi ākārehi dassitaṁ hoti. Tattha dve amissā,",
  "tika-vin06t1:221_20": "pacchimo eko missoti veditabbo.",
  "tika-vin06t1:221_21": "Teneva vacībhedenāti tadatthadīpanamattaṁ vacanaṁ sutvāva teneva vacībhedena jānāpetīti attho.",
  "tika-vin06t1:221_22": "Cittasampayuttanti paccakkhātukāmatācittasampayuttaṁ.",
  "tika-vin06t1:221_23": "Samayaññū nāma tadadhippāyajānanamattena hoti.",
  "tika-vin06t1:222_0": "53.Vaṇṇapaṭṭhānaṁ buddhaguṇadīpakaṁ suttaṁ.",
  "tika-vin06t1:222_1": "Upāligahapatinā vuttā kira upāligāthā.",
  "tika-vin06t1:222_2": "Paññāṇaṁ saññāṇanti atthato ekaṁ,",
  "tika-vin06t1:222_3": "tasmā bodhipaññāṇanti bodhisaññāṇaṁ, bodhibījanti vuttaṁ hoti.",
  "tika-vin06t1:223_0": "Dvinnampi niyametvāti ettha ‘‘dvīsupi jānantesu eva paccakkhāmīti adhippāyena vutte tesu eko ce jānāti,",
  "tika-vin06t1:223_1": "na paccakkhātā hotī’’ti aññatarasmimpi gaṇṭhipade vuttaṁ, taṁ aṭṭhakathāya na sameti.",
  "tika-vin06t1:223_2": "‘‘Gihī homī’’ti vā ‘‘gihimhī’’ti vā vutte kiñcāpi vattamānavacanaṁ hoti.",
  "tika-vin06t1:223_3": "‘‘Dhārehī’’ti atthābhāvā ca ‘‘dhārehī’’ti vutte ca parassupari gacchati, tasmā na hoti.",
  "tika-vin06t1:223_4": "Sandiṭṭhikaṁ dhammanti sabbattha dhammavacanaṁ vuttaṁ yaṁ sandhāya ‘‘sandiṭṭhika’’nti vadati, taṁ pakāsetuṁ.",
  "tika-vin06t1:223_5": "Aññathā ‘‘vijitavijayaṁ paccakkhāmī’’ti vutte cakkavattiādīsupi tappasaṅgato buddhasaddopi avasāne vattabbo bhaveyya.",
  "tika-vin06t1:223_6": "Ācariyavevacanesu pana yo maṁ pabbājesītiādi upajjhaṁ aggahetvā,",
  "tika-vin06t1:223_7": "paraṁ vā uddissa pabbajitaṁ sandhāya vuttanti. Okallakoti kapaṇādhivacanaṁ. Moḷibaddhoti sikhābaddho, omukkamakuṭo vā. Cellako athero. Ceṭako majjhimo. Moḷigallo mahāsāmaṇero.",
  "tika-vin06t1:223_8": "Manussaviggahanāgādīnaṁ nāgarūpādīnaṁ vā santike, bhāsājānanakinnarādīnaṁ vā.",
  "tika-vin06t1:223_9": "‘‘Devatā nāma mahāpaññā’’ti kira pāṭho. Davāyāti sahasā.",
  "tika-vin06t1:223_10": "Ravābhaññenāti khalitabhaññena.",
  "tika-vin06t1:223_11": "Akkharasamayānañhi nābhiññātāya vā karaṇānaṁ avisadatāya vā hoti ravābhaññaṁ.",
  "tika-vin06t1:223_12": "Avidheyyindriyatāya ‘‘potthakarūpasadisassā’’ti vuttaṁ, garumedhassa mandapaññassa.",
  "tika-vin06t1:223_13": "Kittāvatā pana garumedho hotīti ce? Samaye akovidatāya.",
  "tika-vin06t1:224_0": "Sikkhāpaccakkhānakathāvaṇṇanā niṭṭhitā.",
  "tika-vin06t1:225_0": "Mūlapaññattikathāvaṇṇanā",
  "tika-vin06t1:226_0": "55.",
  "tika-vin06t1:226_1": "‘‘Paṭisevatināmā’’ti padaṁ mātikāyaṁ natthi,",
  "tika-vin06t1:226_2": "tasmā ‘‘paṭiseveyyāti etthā’’tiādimāha.",
  "tika-vin06t1:226_3": "‘‘Eso methunadhammo nāmā’’ti sabbapāḷipotthakesu,",
  "tika-vin06t1:226_4": "aṭṭhakathāyaṁ ‘‘eso vuccati methunadhammo nāmā’’ti uddhaṭā.",
  "tika-vin06t1:226_5": "Itthiyā nimittena attano nimittanti duviññeyyametaṁ dassitaṁ.",
  "tika-vin06t1:226_6": "Attano nimittena itthiyā nimittaṁ suviññeyyattā na dassitaṁ.",
  "tika-vin06t1:226_7": "Cattāri ṭhānāni muñcitvāti ettha abbhantaratalaṁ chupantaṁyeva sandhāya vuttaṁ,",
  "tika-vin06t1:226_8": "acchupantaṁ nīharantassa anāpatti. Majjhanti aggappadesaṁ.",
  "tika-vin06t1:226_9": "Uparibhāgamajjhanti uparibhāgassa aggappadesaṁ.",
  "tika-vin06t1:226_10": "Naṭṭhakāyappasādanti ettha upahatindriyassa āpattisambhavato idhāpi āpattīti ce?",
  "tika-vin06t1:226_11": "Neti dassanatthaṁ ‘‘matacammaṁ vā’’tiādi vuttaṁ. Matacammañhi anupādinnaṁ, upādinne eva pārājikāpatti. Apidhāya appaṭicchādetvā. Yathā dantā na dissanti,",
  "tika-vin06t1:226_12": "tathā pidhāyeva nisīditabbanti adhippāyo.",
  "tika-vin06t1:227_0": "Gonasoti goṇapiṭṭhiko maṇḍalasappo,",
  "tika-vin06t1:227_1": "yassa piṭṭhe lohitakāni maṇḍalāni dissanti.",
  "tika-vin06t1:227_2": "Kalalaparicayavāricāramacchaggahaṇena kiñcāpi samudde mahāmukhā hatthisarīrampi ekappahārena gilituṁ samatthā tato mahantatarā ca gahitā honti,",
  "tika-vin06t1:227_3": "tesaṁ mukhādīsu methunadhammo na sambhavatīti tattha ṭhānaparicchedo natthīti eke, vicāretvā gahetabbaṁ.",
  "tika-vin06t1:227_4": "Etameva hīti anantaraṁ sandhāya.",
  "tika-vin06t1:227_5": "Saddhiṁ yojanāya akkharayojanāya.",
  "tika-vin06t1:227_6": "‘‘Paññattaṁ pana sikkhāpadaṁ sabbehipi lajjīpuggalehi samaṁ sikkhitabbabhāvato samasikkhatā nāmāti vuttattā sabbasikkhāpadaṁ sabbabhikkhūhi sikkhitabbaṁ.",
  "tika-vin06t1:227_7": "Na hi kassaci ūnamadhikaṁ vā atthī’’ti tassa gaṇṭhipade vuttaṁ. Parivāre pana –",
  "tika-vin06t1:228_0": "‘‘Na ukkhittako na ca pana pārivāsiko,",
  "tika-vin06t1:229_0": "Na saṅghabhinno na ca pana pakkhasaṅkanto;",
  "tika-vin06t1:230_0": "Samānasaṁvāsakabhūmiyā ṭhito,",
  "tika-vin06t1:231_0": "Kathaṁ nu sikkhāya asādhāraṇo siyā’’ti. (pari. 479) –",
  "tika-vin06t1:232_0": "Vuttaṁ.",
  "tika-vin06t1:232_1": "Tadaṭṭhakathāya ca ‘‘ayaṁ pañhā nahāpitapubbakaṁ sandhāya vuttā.",
  "tika-vin06t1:232_2": "Ayañhi khurabhaṇḍaṁ pariharituṁ na labhati, aññe labhanti.",
  "tika-vin06t1:232_3": "Tasmā sikkhāya asādhāraṇo’’ti vuttaṁ.",
  "tika-vin06t1:232_4": "Taṁ sabbaṁ yathā saṁsandati sameti, tathā veditabbaṁ .",
  "tika-vin06t1:232_5": "Bhikkhunīnaṁyeva sādhāraṇāni sikkhāpadānipi bhikkhu sikkhati,",
  "tika-vin06t1:232_6": "evamaññopi anhāpitapubbako bhikkhu taṁ sikkhāpadaṁ sikkhati eva tadatthakosallatthanti katvā sabbampi sikkhāpadaṁ samasikkhatā nāmāti. Yaṁ taṁ vuttanti sambandho.",
  "tika-vin06t1:232_7": "‘‘Tisso itthiyo’’tiādivibhaṅgotaṁniyāmakotilakkhaṇattā vatthuniyamanatthaṁ vuttaṁ.",
  "tika-vin06t1:232_8": "Tena amanussitthippasaṅgena kate suvaṇṇarajatādimaye paṭikkhipati.",
  "tika-vin06t1:232_9": "Ito paṭṭhāya ye ca ‘‘tayo atthavase paṭicca vibhaṅgo pavattatī’’ti pubbe vuttā,",
  "tika-vin06t1:232_10": "te yathāsambhavaṁ yojetvā veditabbā.",
  "tika-vin06t1:233_0": "Paṭhamacatukkakathāvaṇṇanā",
  "tika-vin06t1:234_0": "57.Āpatti pārājikā assa hotīti ettha yasmā sā akusalā āpatti tassa bhikkhuno sīlasambhavaṁ abhibhavati,",
  "tika-vin06t1:234_1": "rāgābhibhave tasmiṁ pārājikāti laddhanāmā pubbabhāge āpannā dukkaṭathullaccayādayo āpattiyo abhibhavitvā vināsetvā sayamevekā assa.",
  "tika-vin06t1:234_2": "Vatthunā sabhāgāhi vā asabhāgāhi vā aññāhi pārājikattena samānajātikāhi āpattīhi sayaṁ nābhibhavīyatīti eke. Taṁ taṁ pubbe vicāritameva.",
  "tika-vin06t1:234_3": "Yadā pana catassopi pārājikāpattiyo ekato honti,",
  "tika-vin06t1:234_4": "tadā tā tassa bhikkhuno bhikkhubhāvaṁ abhibhavanti, abhikkhuṁ karonti, anupasampannaṁ karonti, samaññāyapi bhikkhu na hoti.",
  "tika-vin06t1:234_5": "Omasavādapācittiyaṁ na janetīti eke.",
  "tika-vin06t1:234_6": "Dutiyena atthavikappena pārājikassa dhammassa patti sampatti āpattīti attho saṅgahito hotīti katvā āpattisampattivādīnaṁ saṅgahito hoti, yujjati cesā parasāpekkhā.",
  "tika-vin06t1:234_7": "Sāpattiko nāma so bhikkhu hoti,",
  "tika-vin06t1:234_8": "aññathā tassa khaṇabhaṅgena anāpattiko bhaveyya, na ca hotīti. Kadā pana hotīti? Yadā kālaṁ karoti,",
  "tika-vin06t1:234_9": "yadā ca sikkhaṁ paccakkhāya sāmaṇerādibhūmiyaṁ tiṭṭhati.",
  "tika-vin06t1:234_10": "Yadi evaṁ sikkhāya paccakkhātāya pārājikāpatti paccakkhātā hoti sikkhā cāti ubhayaṁ tassa ekato atthi,",
  "tika-vin06t1:234_11": "saṅghādisesādiāpatti sikkhāpaccakkhānena kiṁ na paccakkhātā,",
  "tika-vin06t1:234_12": "puna upasampannena desāpetabbā.",
  "tika-vin06t1:234_13": "Sikkhāpaccakkhānaṁ āpattivuṭṭhānaṁ jātaṁ, abhikkhu āpattito vuṭṭhāti, gahaṭṭho vuṭṭhāti, sāmaṇero vuṭṭhāti,",
  "tika-vin06t1:234_14": "tato vinayavirodhā na vuṭṭhāti.",
  "tika-vin06t1:234_15": "Hañci pana vuṭṭhāti gahaṭṭho,",
  "tika-vin06t1:234_16": "sāmaṇero vā sīlasampannova jhānalābhī assa,",
  "tika-vin06t1:234_17": "sotāpattiphalassa vā arahattaphalassa vā lābhī assa,",
  "tika-vin06t1:234_18": "pārājikāpattiyā sāpattiko arahā assa.",
  "tika-vin06t1:234_19": "Ukkhittako uppabbajito vā parivāsāraho mānattāraho uppabbajito vā sīlasampanno jhānalābhī assa, sotāpattiphalassa,",
  "tika-vin06t1:234_20": "arahattaphalassa vā lābhī assa,",
  "tika-vin06t1:234_21": "sāpattiko santarāyiko arahā assa,",
  "tika-vin06t1:234_22": "so puna upasampanno parivāsaṁ,",
  "tika-vin06t1:234_23": "mānattaṁ vā datvā abbhetabbo ukkhittako osāretabboti samāno ayaṁ upalabbhoti.",
  "tika-vin06t1:235_0": "Ayaṁ panettha vinicchayo – pārājikaṁ dhammaṁ āpanno yāva bhikkhubhāvaṁ paṭijānāti sādiyati saṁvāsaṁ,",
  "tika-vin06t1:235_1": "santarāyikattā uposathadivasādīsu gahaṭṭhassa viya sayameva sīlaṁ samādiyantassapi na sīlasamādānaṁ ruhati, pageva jhānādīni.",
  "tika-vin06t1:235_2": "So ce bhikkhubhāvaṁ na sādiyati na paṭijānāti saṁvāsaṁ na sādiyati,",
  "tika-vin06t1:235_3": "kevalaṁ bhikkhūnaṁ āvikatvā rājavericorādibhayena kāsāvaṁ na pariccajati,",
  "tika-vin06t1:235_4": "anupasampannova hoti sahaseyyādiṁ janeti,",
  "tika-vin06t1:235_5": "sīlassa ca jhānādīnañca bhāgī hoti. Vuttañhetaṁ bhagavatā –",
  "tika-vin06t1:236_0": "‘‘Āpannena visuddhāpekkhena santī āpatti āvikātabbā, āvikatā hissa phāsu hoti,",
  "tika-vin06t1:236_1": "paṭhamassa jhānassa adhigamāyā’’tiādi (mahāva. 134-135).",
  "tika-vin06t1:237_0": "Tattha santī āpattīti sāvasesānavasesappabhedā sabbāpi āpatti āpannā adhippetā.",
  "tika-vin06t1:237_1": "Evaṁ santepi pageva gahaṭṭhādibhūmiyaṁ ṭhito jhānādīnaṁ bhāgī assa suddhante ṭhitattā,",
  "tika-vin06t1:237_2": "yo pana ukkhittako anosārito,",
  "tika-vin06t1:237_3": "garudhammaṁ vā āpajjitvā avuṭṭhito sikkhaṁ paccakkhāya gahaṭṭhādibhūmiyaṁ ṭhito,",
  "tika-vin06t1:237_4": "na so jhānādīnaṁ bhāgīyeva bhavati na suddhante ṭhitattā, sakaraṇīyattā ca,",
  "tika-vin06t1:237_5": "teneva bhagavatā ‘‘so puna upasampanno osāretabbo’’ti vuttaṁ,",
  "tika-vin06t1:237_6": "tasmā tassa puggalassa te bhikkhukāle āpannā antarāyikā dhammā vippaṭisāraṁ janayitvā avippaṭisāramūlakānaṁ pāmojjādīnaṁ sambhavaṁ nivārenti, no sakāsāvesuyeva. No ce nivārenti, sambhavati.",
  "tika-vin06t1:237_7": "Garukaṁ āpajjitvā bhikkhūnaṁ āvikatvā ce uppabbajito,",
  "tika-vin06t1:237_8": "pakatatto hutvā uppabbajitoti katvā jhānādīnaṁ bhāgī assa ‘‘āvikatā hissa phāsu hotī’’ti vuttattā. Pageva bhikkhukāle,",
  "tika-vin06t1:237_9": "na tveva ukkhittako sakaraṇīyattāti eke.",
  "tika-vin06t1:237_10": "Tadanuvattanako pana taṁ laddhiṁ pahāya bhāgī assa. Na, bhikkhave,",
  "tika-vin06t1:237_11": "sagahaṭṭhāya parisāya (mahāva.",
  "tika-vin06t1:237_12": "154) sikkhāpaccakkhātakassa antimavatthuṁ ajjhāpannakassa nisinnaparisāyāti (mahāva.",
  "tika-vin06t1:237_13": "183) ettha gahaṭṭho nāma pakatiyā gihiliṅge ṭhito.",
  "tika-vin06t1:237_14": "Sikkhaṁ paccakkhāya bhikkhuliṅge ṭhito sikkhāpaccakkhātako.",
  "tika-vin06t1:237_15": "So sakāsāvesu sāpekkhattā sāmaṇerabhāvaṁ patthayamāno teneva liṅgena tīhi saraṇagamanehi sāmaṇero hoti.",
  "tika-vin06t1:237_16": "Antimavatthuṁ ajjhāpanno saṁvāsaṁ sādiyantopi pacchā pubbe vuttakkamena asādiyitvā sāmaṇerabhāvaṁ patthayamāno sikkhāpaccakkhātako viya tīhi saraṇagamanehi sāmaṇero hoti,",
  "tika-vin06t1:237_17": "na puna kāsāvaṁ paṭiggāhāpetabbo bhikkhūhi paṭhamaṁ dinnaliṅgeyeva ṭhitattā.",
  "tika-vin06t1:237_18": "Yo pana pārājiko codiyamāno parājitvā ‘‘handa, bhante, sāmaṇero bhavāmi, saraṇāni dethā’’ti vadati,",
  "tika-vin06t1:237_19": "‘‘sādhu gaṇhāhī’’ti na vattabbo,",
  "tika-vin06t1:237_20": "gihiliṅge ṭhapetvā puna kāsāyāni paṭiggāhāpetvā pabbājetabbo.",
  "tika-vin06t1:237_21": "‘‘Idaṁ pana sabbaṁ attano matiyā vuttattā vicāretvā gahetabba’’nti ācariyo vadati.",
  "tika-vin06t1:237_22": "Pavesanaṁ nāma aṅgajātaṁ pavesentassa aṅgajātena samphusanaṁ.",
  "tika-vin06t1:237_23": "Paviṭṭhaṁ nāma yāva mūlā pavesentassa vippakatakāle vāyāmakālo.",
  "tika-vin06t1:237_24": "Sukkavissaṭṭhisamaye aṅgajātaṁ ṭhitaṁ nāma. Uddharaṇaṁ nāma nīharaṇakālo.",
  "tika-vin06t1:237_25": "Gaṇṭhipade pana ‘‘vāyāmato oramitvā ṭhānaṁ ṭhitaṁ nāmā’’ti vuttaṁ,",
  "tika-vin06t1:237_26": "taṁ asaṅkarato dassanatthaṁ vuttaṁ.",
  "tika-vin06t1:237_27": "Pavesanapaviṭṭhauddharaṇakālesupi sukkavissaṭṭhi hotiyeva.",
  "tika-vin06t1:238_0": "Paṭhamacatukkakathāvaṇṇanā niṭṭhitā.",
  "tika-vin06t1:239_0": "Ekūnasattatidvisatacatukkakathāvaṇṇanā",
  "tika-vin06t1:240_0": "59-60.",
  "tika-vin06t1:240_1": "‘‘Mataṁ yebhuyyena akkhāyita’’nti vacanato amataṁ yebhuyyena khāyitampi pārājikavatthumevāti dasseti. Sabbaso khāyitaṁ,",
  "tika-vin06t1:240_2": "uppāṭitaṁ vā thullaccayavatthumevāti dasseti,",
  "tika-vin06t1:240_3": "tathā ‘‘yebhuyyena khāyita’’nti vacanato mataṁ sabbakhāyitaṁ,",
  "tika-vin06t1:240_4": "uppāṭitaṁ vā dukkaṭavatthūti dasseti. Na ca sāvasesaṁ paññapenti. Kiṁ kāraṇā?",
  "tika-vin06t1:240_5": "Idañhi sikkhāpadaṁ lokavajjaṁ, na paṇṇattivajjaṁ.",
  "tika-vin06t1:240_6": "Tattha sikkhāpadanti pārājikaṁ adhippetaṁ.",
  "tika-vin06t1:240_7": "Tattha thullaccayampi hi lokavajjaṁ, na paṇṇattivajjaṁ.",
  "tika-vin06t1:240_8": "Atha vā ubhayampi anavasesaṁ paññattaṁ.",
  "tika-vin06t1:240_9": "Pārājikakhette hi heṭṭhimakoṭiṁ pāpetvā ṭhapite tato paraṁ thullaccayanti paññattameva hoti.",
  "tika-vin06t1:240_10": "Tattha thullaccayakhettampi pārājikakhettaṁ viya heṭṭhimaparicchedena vuttanti veditabbaṁ.",
  "tika-vin06t1:240_11": "Upaḍḍhakkhāyite thullaccayanti yattha nimittaṁ khāyitaṁ,",
  "tika-vin06t1:240_12": "taṁ dukkaṭavatthūti veditabbaṁ.",
  "tika-vin06t1:240_13": "Etthāha – paṇṇattivajjaṁ kiṁ sāvasesameva bhagavā paññāpetīti? Na.",
  "tika-vin06t1:240_14": "Ekaṁsato pana yathāsambhavaṁ tattha tattha pakāsayissāma,",
  "tika-vin06t1:240_15": "kimatthaṁ pana bhagavā upaḍḍhakkhāyite pārājikaṁ na paññāpesīti ayaṁ tāva apucchā buddhavisayattā vinayapaññattiyā.",
  "tika-vin06t1:240_16": "Idaṁ panettha kāraṇapatirūpakaṁ ‘‘upaḍḍhabhāvassa dubbinicchayattā’’ti.",
  "tika-vin06t1:240_17": "Yebhuyyena khāyitaṁ nāma vaccamaggapassāvamaggamukhānaṁ catūsu koṭṭhāsesu dve koṭṭhāse atikkamma yāva tatiyakoṭṭhāsapariyosānā khāditaṁ,",
  "tika-vin06t1:240_18": "tatiyakoṭṭhāsaṁ atikkamma yāva catutthakoṭṭhāsapariyosānā dukkaṭavatthu.",
  "tika-vin06t1:241_0": "Yadipi nimittaṁ sabbaso khāyitanti ‘‘jīvamānakasarīraṁyeva sandhāya vutta’’nti vadanti, taṁ vīmaṁsitvā gahetabbaṁ. Allasarīreti abhinave,",
  "tika-vin06t1:241_1": "akuthite vā manussānaṁ jīvamānasarīre akkhināsādīsu thullaccayameva.",
  "tika-vin06t1:241_2": "Tiracchānagatānaṁ hatthiassādīnaṁ nāsāya vatthikose ca thullaccayanti ‘‘amaggena amaggaṁ paveseti,",
  "tika-vin06t1:241_3": "āpatti thullaccayassā’’ti imāya pāḷiyā atthavisesenettha vuttaṁ. Upakacchakādīsu dukkaṭaṁ,",
  "tika-vin06t1:241_4": "sabbesampi tiracchānagatānaṁ akkhikaṇṇavaṇesu dukkaṭaṁ,",
  "tika-vin06t1:241_5": "avasesasarīrepi dukkaṭamevāti idaṁ vinītavatthusmiṁ ‘‘ehi, bhante,",
  "tika-vin06t1:241_6": "methunaṁ dhammaṁ paṭisevā’’ti .",
  "tika-vin06t1:241_7": "‘‘Alaṁ bhagini netaṁ kappatī’’ti (pārā.",
  "tika-vin06t1:241_8": "79) iminā tāva methunarāgābhāvo dassito hoti. ‘‘Ehi, bhante,",
  "tika-vin06t1:241_9": "ūruntarikāya ghaṭṭehi…pe… so bhikkhu tathā akāsī’’ti iminā tāva mocanassādo dassito hoti,",
  "tika-vin06t1:241_10": "tenevāha bhagavā ‘‘āpatti saṅghādisesassā’’ti.",
  "tika-vin06t1:241_11": "‘‘Yo pana methunarāgena ūruntarikāya ghaṭṭeti,",
  "tika-vin06t1:241_12": "tassa dukkaṭa’’nti siddhanti katvā vuttaṁ.",
  "tika-vin06t1:242_0": "Manussānaṁ akkhikaṇṇavaṇādi thullaccayavatthu,",
  "tika-vin06t1:242_1": "tiracchānagatānaṁ dukkaṭavatthūti ettha duviññeyyo pāḷileso, tasmā ‘‘na ca, bhikkhave,",
  "tika-vin06t1:242_2": "rattacittena aṅgajātaṁ chupitabbaṁ, yo chupeyya,",
  "tika-vin06t1:242_3": "āpatti thullaccayassā’’ti vacanato rattacittena akkhikaṇṇavaṇaṁ chupantassa dukkaṭanti siddhanti ayaṁ cammakkhandhake pāḷilesoti veditabbo.",
  "tika-vin06t1:242_4": "‘‘Jīvamānakapurisassāti jīvamānakasaddo mate vattabbameva natthīti ñāpanatthaṁ vutto’’ti vadanti.",
  "tika-vin06t1:242_5": "Mahāaṭṭhakathāyaṁ panāti idaṁ kiñcāpi ‘‘katvā mahāaṭṭhakathaṁ sarīra’’nti vuttaṁ,",
  "tika-vin06t1:242_6": "atha kho sesaaṭṭhakathāsu ‘‘methunarāgena mukhenā’’ti vacanābhāvato tattheva bhāvato taṁ vacanaṁ pāḷivacanena saṁsanditvā dassanatthaṁ vuttaṁ.",
  "tika-vin06t1:242_7": "Anugaṇṭhipade pana ‘‘taṁ sabbampīti mahāaṭṭhakathāyameva methunarāgena itthiyā nimittaṁ appavesento chupati, thullaccaya’’nti ca vuttaṁ.",
  "tika-vin06t1:242_8": "‘‘Methunarāgena mukhenā’’tipi katthaci, pāḷiyaṁ avisesena ‘‘na ca, bhikkhave,",
  "tika-vin06t1:242_9": "rattacittena aṅgajātaṁ chupitabba’’nti vuttaṁ,",
  "tika-vin06t1:242_10": "tasmā ‘‘taṁ sabba’’nti vuttaṁ.",
  "tika-vin06t1:242_11": "Purimaṁ pasaṁsantīti tiracchānagati…pe… vuttanayeneva thullaccayaṁ,",
  "tika-vin06t1:242_12": "kāyasaṁsaggarāgena dukkaṭantiādiaṭṭhakathāvacanehi saṁsandanato.",
  "tika-vin06t1:242_13": "‘‘Taṁ sabbampi…pe… purimaṁ pasaṁsantī’’ti idaṁ saṅgītito pacchā sīhaḷadīpakehi ācariyehi pāḷiyā,",
  "tika-vin06t1:242_14": "aṭṭhakathāyañca vuttavacanaṁ saṁsanditvā vuttavinicchayoti vuttaṁ.",
  "tika-vin06t1:242_15": "Ettha itarathā hīti pakatimukhena. Kasmā dukkaṭanti ce?",
  "tika-vin06t1:242_16": "‘‘Aṅgulibījādīni pavesentassa dukkaṭa’’nti vuttattā yuttaṁ.",
  "tika-vin06t1:242_17": "Tiracchānagatitthiyā passāvamagganti ettha mahāaṭṭhakathāyampi pubbe ‘‘nimitta’’nti vatvā ettha ‘‘passāvamagga’’nti vuttattā avasesanimitte dukkaṭanti yuttaṁ viya dissati.",
  "tika-vin06t1:242_18": "Vuttanayenevāti methunarāgena.",
  "tika-vin06t1:242_19": "Thullaccayanti ca khandhake passāvanimittavasenevāgatattā upaparikkhitvā gahetabbaṁ.",
  "tika-vin06t1:243_0": "Ekūnasattatidvisatacatukkakathāvaṇṇanā niṭṭhitā.",
  "tika-vin06t1:244_0": "Santhatacatukkabhedakakathāvaṇṇanā",
  "tika-vin06t1:245_0": "61-2.Itthinimittaṁ khāṇuṁ katvāti itthinimittassa anto khāṇuṁ pavesetvā samatalaṁ vā katvā atirittaṁ vā khāṇuṁ ghaṭṭentassa dukkaṭaṁ pavesābhāvā.",
  "tika-vin06t1:245_1": "Īsakaṁ anto pavesetvā ṭhitaṁ khāṇumeva ce aṅgajātena chupati, pārājikaṁ.",
  "tika-vin06t1:245_2": "‘‘Uppalagandhā uppalabhāvā’’tipi dīpavāsino paṭhanti kira.",
  "tika-vin06t1:245_3": "Suttaṁ bhikkhumhīti sevanacittaṁ upaṭṭhiteti (pārā. 57) ettha viya.",
  "tika-vin06t1:245_4": "‘‘Suttabhikkhumhī’’ti ca paṭhanti, taṁ ujukameva.",
  "tika-vin06t1:246_0": "Santhatacatukkabhedakakathāvaṇṇanā niṭṭhitā.",
  "tika-vin06t1:247_0": "Padabhājanīyavaṇṇanā niṭṭhitā.",
  "tika-vin06t1:248_0": "Pakiṇṇakakathāvaṇṇanā",
  "tika-vin06t1:249_0": "Pakiṇṇake yāni sikkhāpadāni ‘‘kiriyānī’’ti vuccanti, tesaṁ vasena kāyo,",
  "tika-vin06t1:249_1": "vācā ca saha viññattiyā veditabbā.",
  "tika-vin06t1:249_2": "Akiriyānaṁ vasena vinā viññattiyā veditabbā,",
  "tika-vin06t1:249_3": "cittaṁ panettha appamāṇaṁ bhūtārocanasamuṭṭhānassa kiriyattā, acittakattā ca.",
  "tika-vin06t1:249_4": "Tattha kiriyā āpattiyā anantaracittasamuṭṭhānā veditabbā.",
  "tika-vin06t1:249_5": "Aviññattijanakampi ekaccaṁ bāhullanayena ‘‘kiriya’’nti vuccati,",
  "tika-vin06t1:249_6": "yathayidaṁ paṭhamapārājikaṁ viññattiyā abhāvepi ‘‘so ce sādiyati,",
  "tika-vin06t1:249_7": "āpatti pārājikassā’’ti hi vuttaṁ ‘‘na sādiyati anāpattī’’ti ca.",
  "tika-vin06t1:249_8": "Viññattisaṅkhātāpi kiriyā vinā sevanacittena na hoti cittajattā, vikārarūpattā, cittānuparivattikattā ca.",
  "tika-vin06t1:249_9": "Tasmā kiriyāsaṅkhātamidaṁ viññattirūpaṁ itaraṁ cittajarūpaṁ viya janakacittena vinā na tiṭṭhati,",
  "tika-vin06t1:249_10": "itaraṁ saddāyatanaṁ tiṭṭhati,",
  "tika-vin06t1:249_11": "tasmā kiriyāya sati ekantato tajjanakaṁ sevanacittaṁ atthiyevāti katvā na sādiyati anāpattīti na yujjati.",
  "tika-vin06t1:249_12": "Yasmā viññattijanakampi samānaṁ sevanacittaṁ na sabbakālaṁ viññattiṁ janeti,",
  "tika-vin06t1:249_13": "tasmā vināpi viññattiyā sayaṁ uppajjatīti katvā ‘‘sādiyati,",
  "tika-vin06t1:249_14": "āpatti pārājikassā’’ti vuttaṁ. Nuppajjati ce, na sādiyati nāma, tassa anāpatti,",
  "tika-vin06t1:249_15": "teneva bhagavā ‘‘kiṁcitto tvaṁ bhikkhū’’ti citteneva āpattiṁ paricchindati, na kiriyāyāti veditabbaṁ.",
  "tika-vin06t1:249_16": "Ettāvatā cha āpattisamuṭṭhānāni,",
  "tika-vin06t1:249_17": "tāni eva āpattikarā dhammā nāmāti ca,",
  "tika-vin06t1:249_18": "catūhākārehi āpattiṁ āpajjati kāyena vācāya kāyavācāhi kammavācāya āpajjatīti ca etāni suttapadāni avirodhitāni honti, aññathā virodhitāni. Kathaṁ?",
  "tika-vin06t1:249_19": "Yañhi āpattiṁ kammavācāya āpajjati,",
  "tika-vin06t1:249_20": "na tattha kāyādayoti āpannaṁ,",
  "tika-vin06t1:249_21": "tato kammavācāya saddhiṁ āpattikarā dhammā sattāti āpajjati,",
  "tika-vin06t1:249_22": "atha tatthāpi kāyādayo ekato vā nānāto vā labbhanti.",
  "tika-vin06t1:249_23": "‘‘Catūhi ākārehī’’ti na yujjati,",
  "tika-vin06t1:249_24": "‘‘tīhākārehi āpattiṁ āpajjatī’’ti vattabbaṁ siyāti evaṁ virodhitāni honti. Kathaṁ avirodhitānīti?",
  "tika-vin06t1:249_25": "Saviññattikāviññattikabhedabhinnattā kāyādīnaṁ. Yā kiriyā āpatti,",
  "tika-vin06t1:249_26": "taṁ ekaccaṁ kāyena saviññattikena āpajjati , ekaccaṁ saviññattiyā vācāya,",
  "tika-vin06t1:249_27": "ekaccaṁ saviññattikāhi kāyavācāhi āpajjati. Yā pana akiriyā āpatti,",
  "tika-vin06t1:249_28": "taṁ ekaccaṁ kammavācāya āpajjati,",
  "tika-vin06t1:249_29": "tañca kho avasiṭṭhāhi aviññattikāhi kāyavācāhiyeva,",
  "tika-vin06t1:249_30": "na vinā ‘‘no ce kāyena vācāya paṭinissajjati,",
  "tika-vin06t1:249_31": "kammavācāpariyosāne āpatti saṅghādisesassā’’ti (pārā. 414, 421) vacanato.",
  "tika-vin06t1:249_32": "Avisesena vā ekaccaṁ āpattiṁ kāyena āpajjati, ekaccaṁ vācāya, ekaccaṁ kāyavācāhi. Yaṁ panettha kāyavācāhi,",
  "tika-vin06t1:249_33": "taṁ ekaccaṁ kevalāhi kāyavācāhi āpajjati,",
  "tika-vin06t1:249_34": "ekaccaṁ kammavācāya āpajjatīti ayamattho veditabboti evaṁ avirodhitāni honti.",
  "tika-vin06t1:250_0": "Tatrāyaṁ samāsato atthavibhāvanā – kāyena āpajjatīti kāyena saviññattikena akattabbaṁ katvā ekaccaṁ āpajjati,",
  "tika-vin06t1:250_1": "aviññattikena kattabbaṁ akatvā āpajjati, tadubhayampi kāyakammaṁ nāma.",
  "tika-vin06t1:250_2": "Akatampi hi loke ‘‘kata’’nti vuccati ‘‘idaṁ dukkaṭaṁ mayā,",
  "tika-vin06t1:250_3": "yaṁ mayā puññaṁ na kata’’nti evamādīsu, sāsane ca ‘‘idaṁ te, āvuso ānanda, dukkaṭaṁ,",
  "tika-vin06t1:250_4": "yaṁ tvaṁ bhagavantaṁ na pucchī’’tiādīsu (cūḷava. 443),",
  "tika-vin06t1:250_5": "evamidha vinayapariyāye kāyena akaraṇīyampi ‘‘kāyakamma’’nti vuccati,",
  "tika-vin06t1:250_6": "ayameva nayo vācāya āpajjatītiādīsu.",
  "tika-vin06t1:250_7": "Tattha samuṭṭhānaggahaṇaṁ kattabbato vā akattabbato vā kāyādibhedāpekkhameva āpattiṁ āpajjati, na aññathāti dassanatthaṁ.",
  "tika-vin06t1:250_8": "Kiriyāggahaṇaṁ kāyādīnaṁ saviññattikāviññattikabhedadassanatthaṁ.",
  "tika-vin06t1:250_9": "Saññāggahaṇaṁ āpattiyā aṅgānaṅgacittavisesadassanatthaṁ,",
  "tika-vin06t1:250_10": "tena yaṁ cittaṁ kiriyālakkhaṇe,",
  "tika-vin06t1:250_11": "akiriyālakkhaṇe vā sannihitaṁ,",
  "tika-vin06t1:250_12": "yato vā kiriyā vā akiriyā vā hoti,",
  "tika-vin06t1:250_13": "na taṁ avisesena āpattiyā aṅgaṁ vā anaṅgaṁ vā hoti,",
  "tika-vin06t1:250_14": "kintu yāya saññāya ‘‘saññāvimokkha’’nti vuccati,",
  "tika-vin06t1:250_15": "tāya sampayuttaṁ cittaṁ aṅgaṁ,",
  "tika-vin06t1:250_16": "itaraṁ anaṅganti dassitaṁ hoti.",
  "tika-vin06t1:250_17": "Idāni yena cittena sikkhāpadaṁ sacittakaṁ hoti, yadabhāvā acittakaṁ,",
  "tika-vin06t1:250_18": "tena tassa avisesena sāvajjattā lokavajjabhāvova vuccati,",
  "tika-vin06t1:250_19": "kintu sāvajjaṁyeva samānaṁ ekaccaṁ lokavajjaṁ ekaccaṁ paṇṇattivajjanti dassanatthaṁ lokavajjaggahaṇaṁ.",
  "tika-vin06t1:250_20": "Cittameva yasmā ‘‘lokavajja’’nti vuccati,",
  "tika-vin06t1:250_21": "tasmā manokammampi siyā āpattīti aniṭṭhappasaṅganivāraṇatthaṁ kammaggahaṇaṁ.",
  "tika-vin06t1:250_22": "Yaṁ panettha akiriyālakkhaṇaṁ kammaṁ,",
  "tika-vin06t1:250_23": "taṁ kusalattikavinimuttaṁ siyāti aniṭṭhappasaṅganivāraṇatthaṁ kusalattikaggahaṇaṁ. Yā panettha abyākatā āpatti,",
  "tika-vin06t1:250_24": "taṁ ekaccaṁ avedanampi saññāvedayitanirodhasamāpanno āpajjatīti katvā vedanāttikaṁ ettha na labbhatīti aniṭṭhappasaṅganivāraṇatthaṁ vedanāttikaggahaṇaṁ katanti veditabbaṁ.",
  "tika-vin06t1:250_25": "Sikkhāpadañhi sacittakapuggalavasena ‘‘ticittaṁ tivedana’’nti laddhavohāraṁ acittakenāpannampi ‘‘ticittaṁ tivedana’’micceva vuccati.",
  "tika-vin06t1:250_26": "Tatridaṁ suttaṁ ‘‘atthāpatti acittako āpajjati acittako vuṭṭhāti (pari. 324).",
  "tika-vin06t1:250_27": "Atthāpatti kusalacitto āpajjati kusalacitto vuṭṭhātī’’tiādi (pari. 470).",
  "tika-vin06t1:250_28": "Anugaṇṭhipade pana ‘‘saññā sadā anāpattimeva karoti, cittaṁ āpattimeva,",
  "tika-vin06t1:250_29": "acittakaṁ nāma vatthuavijānanaṁ,",
  "tika-vin06t1:250_30": "nosaññāvimokkhaṁ vītikkamajānanaṁ,",
  "tika-vin06t1:250_31": "idametesaṁ nānatta’’nti vuttaṁ.",
  "tika-vin06t1:251_0": "Sabbasaṅgāhakavasenāti sabbasikkhāpadānaṁ saṅgahavasena.",
  "tika-vin06t1:251_1": "Bhikkhuniyā cīvaradānādi kiriyākiriyato.",
  "tika-vin06t1:251_2": "Jātarūparajatapaṭiggahaṇādi siyā kiriyato.",
  "tika-vin06t1:251_3": "Upanikkhittāpaṭikkhepe siyā akiriyato.",
  "tika-vin06t1:251_4": "Desitavatthukapamāṇātikkantakuṭikaraṇe siyā kiriyato,",
  "tika-vin06t1:251_5": "adesitavatthukapamāṇātikkantakaraṇe siyā kiriyākiriyato.",
  "tika-vin06t1:251_6": "Yaṁ cittaṅgaṁ labhatiyevāti kāyacittaṁ vācācittanti evaṁ.",
  "tika-vin06t1:251_7": "Vināpi cittenāti ettha vināpi cittena sahāpi cittenāti adhippāyo. Yo so saviññattiko, aviññattiko ca vutto kāyo, tassa kammaṁ kāyakammaṁ, tathā vacīkammaṁ.",
  "tika-vin06t1:251_8": "Tattha saviññattiko kāyo uppattiyā kammaṁ sādheti, itaro anuppattiyā. Tathā vācāti veditabbaṁ,",
  "tika-vin06t1:251_9": "sikkhāpadanti ‘‘yo tattha nāmakāyo padakāyo’’ti vacanato vītikkame yujjatīti vuttaṁ.",
  "tika-vin06t1:251_10": "‘‘Hasituppādavoṭṭhabbanānipi āpattisamuṭṭhāpakacittāni.",
  "tika-vin06t1:251_11": "Idampi na mayā paricchinnanti hasamāno passati yadā,",
  "tika-vin06t1:251_12": "tadā voṭṭhabbanaṁ javanagatika’’nti anugaṇṭhipade vuttaṁ.",
  "tika-vin06t1:251_13": "Abhiññācittāni paññattiṁ ajānitvā iddhivikubbanādikāle gahetabbāni.",
  "tika-vin06t1:252_0": "Ettha pana yo pana bhikkhu bhikkhūnaṁ sikkhāsājīvasamāpanno…pe… methunaṁ dhammaṁ paṭisevanto atthi koci pārājiko hoti asaṁvāso,",
  "tika-vin06t1:252_1": "atthi koci na pārājiko hoti asaṁvāso.",
  "tika-vin06t1:252_2": "Dukkaṭathullaccayavatthūsu paṭisevanto atthi koci na pārājiko.",
  "tika-vin06t1:252_3": "Pakkhapaṇḍako apaṇḍakapakkhe upasampanno paṇḍakapakkhe methunaṁ dhammaṁ paṭisevanto so pārājikaṁ āpattiṁ nāpajjatīti na pārājiko nāma.",
  "tika-vin06t1:252_4": "Na hi abhikkhuno āpatti nāma atthi.",
  "tika-vin06t1:252_5": "So anāpattikattā apaṇḍakapakkhe āgato kiṁ asaṁvāso hoti na hotīti? Hoti,",
  "tika-vin06t1:252_6": "‘‘abhabbo tena sarīrabandhanenā’’ti (pārā. 55; mahāva. 129) hi vuttaṁ. ‘‘Yo pana, bhikkhu,",
  "tika-vin06t1:252_7": "bhikkhūnaṁ…pe… asaṁvāso’’ti (pārā.",
  "tika-vin06t1:252_8": "44) vuttattā yo pana bhikkhubhāvena methunaṁ dhammaṁ paṭisevati, so eva abhabbo. Nāyaṁ apārājikattāti ce? Na,",
  "tika-vin06t1:252_9": "‘‘byattena bhikkhunā paṭibalena saṅgho ñāpetabbo’’ti (mahāva.",
  "tika-vin06t1:252_10": "86) vuttaṭṭhāne yathā abhikkhunā kammavācāya sāvitāyapi kammaṁ ruhati kammavipattiyā asambhavato, evaṁsampadamidaṁ daṭṭhabbaṁ.",
  "tika-vin06t1:252_11": "Tatridaṁ yutti – upasampannapubbo eva ce kammavācaṁ sāveti,",
  "tika-vin06t1:252_12": "saṅgho ca tasmiṁ upasampannasaññī, evañce kammaṁ ruhati,",
  "tika-vin06t1:252_13": "na aññathāti no khantīti ācariyo.",
  "tika-vin06t1:252_14": "Gahaṭṭho vā titthiyo vā paṇḍako vā anupasampannasaññī kammavācaṁ sāveti,",
  "tika-vin06t1:252_15": "saṅghena kammavācā na vuttā hoti, ‘‘saṅgho upasampādeyya, saṅgho upasampādeti,",
  "tika-vin06t1:252_16": "upasampanno saṅghenā’’ti (mahāva.",
  "tika-vin06t1:252_17": "127) hi vacanato saṅghena kammavācāya vattabbāya saṅghapariyāpannena,",
  "tika-vin06t1:252_18": "saṅghapariyāpannasaññitena vā ekena vuttā saṅghena vuttāva hotīti veditabbo, ayameva sabbakammesu yutti.",
  "tika-vin06t1:252_19": "Tathā atthi methunaṁ dhammaṁ paṭisevanto koci nāsetabbo ‘‘yo bhikkhunīdūsako,",
  "tika-vin06t1:252_20": "ayaṁ nāsetabbo’’ti vuttattā eva, so anupasampannova, sahaseyyāpattiādiṁ janeti,",
  "tika-vin06t1:252_21": "tassa omasane ca dukkaṭaṁ hoti.",
  "tika-vin06t1:252_22": "Abhikkhuniyā methunaṁ dhammaṁ paṭisevanto na nāsetabbo ‘‘antimavatthuṁ ajjhāpanno, bhikkhave,",
  "tika-vin06t1:252_23": "anupasampanno…pe… nāsetabbo’’ti pāḷiyā abhāvato.",
  "tika-vin06t1:252_24": "Teneva so upasampannasaṅkhyaṁ gacchati, na sahaseyyāpattādiṁ janeti,",
  "tika-vin06t1:252_25": "kevalaṁ asaṁvāsoti katvā gaṇapūrako na hoti,",
  "tika-vin06t1:252_26": "ekakammaṁ ekuddesopi hi saṁvāsoti vutto.",
  "tika-vin06t1:252_27": "Samasikkhatāpi saṁvāsoti katvā so tena saddhiṁ natthīti padasodhammāpattiṁ pana janetīti kāraṇacchāyā dissati.",
  "tika-vin06t1:252_28": "Yathā bhikkhuniyā saddhiṁ bhikkhusaṅghassa ekakammādino saṁvāsassa abhāvā bhikkhunī asaṁvāsā bhikkhussa,",
  "tika-vin06t1:252_29": "tathā bhikkhu ca bhikkhuniyā,",
  "tika-vin06t1:252_30": "padasodhammāpattiṁ pana janeti.",
  "tika-vin06t1:252_31": "Tathā ‘‘antimavatthuṁ ajjhāpannopi ekacco yo nāsetabbo’’ti avuttoti iminā nidassanena sā kāraṇacchāyā gahaṇaṁ na gacchati.",
  "tika-vin06t1:253_0": "Api ca ‘‘bhikkhu suttabhikkhumhi vippaṭipajjati, paṭibuddho sādiyati, ubho nāsetabbā’’ti (pārā. 66) ca, ‘‘tena hi, bhikkhave,",
  "tika-vin06t1:253_1": "mettiyaṁ bhikkhuniṁ nāsethā’’ti (pārā.",
  "tika-vin06t1:253_2": "384) ca vacanato yo saṅghamajjhaṁ pavisitvā anuvijjakena anuvijjiyamāno parājāpito, sopi anupasampannova,",
  "tika-vin06t1:253_3": "na omasavādapācittiyaṁ janetīti veditabbaṁ.",
  "tika-vin06t1:253_4": "Kiñcāpi ‘‘upasampannaṁ upasampannasaññī khuṁsetukāmo’’ti pāḷi natthi,",
  "tika-vin06t1:253_5": "kiñcāpi kaṅkhāvitaraṇiyaṁ ‘‘yaṁ akkosati, tassa upasampannatā,",
  "tika-vin06t1:253_6": "anaññāpadesena jātiādīhi akkosanaṁ, ‘maṁ akkosatī’ti jānanā,",
  "tika-vin06t1:253_7": "atthapurekkhāratādīnaṁ abhāvoti imānettha cattāri aṅgānī’’ti (kaṅkhā. aṭṭha.",
  "tika-vin06t1:253_8": "omasavādasikkhāpadavaṇṇanā) vuttaṁ,",
  "tika-vin06t1:253_9": "tathāpi duṭṭhadosasikkhāpade ‘‘asuddho hoti puggalo aññataraṁ pārājikaṁ dhammaṁ ajjhāpanno,",
  "tika-vin06t1:253_10": "tañce suddhadiṭṭhi samāno okāsaṁ kārāpetvā akkosādhippāyo vadeti,",
  "tika-vin06t1:253_11": "āpatti omasavādassā’’ti (pārā.",
  "tika-vin06t1:253_12": "389) vacanato asuddhe upasampannasaññāya eva omasantassa pācittiyaṁ. Asuddhadiṭṭhissa dukkaṭaṁ. ‘‘Suddho hoti puggalo,",
  "tika-vin06t1:253_13": "aññataraṁ pārājikaṁ dhammaṁ anajjhāpanno,",
  "tika-vin06t1:253_14": "tañce suddhadiṭṭhi samāno okāsaṁ kārāpetvā akkosādhippāyo vadeti,",
  "tika-vin06t1:253_15": "āpatti omasavādassā’’ti (pārā.",
  "tika-vin06t1:253_16": "389) vacanato pana kaṅkhāvitaraṇiyaṁ ‘‘tassa upasampannatā upasampannasaññitā’’ti na vuttaṁ anekaṁsikattā tassa aṅgassāti veditabbaṁ.",
  "tika-vin06t1:254_0": "Api cettha sikkhāpaccakkhātakacatukkaṁ veditabbaṁ,",
  "tika-vin06t1:254_1": "atthi puggalo sikkhāpaccakkhātako na sikkhāsājīvasamāpanno,",
  "tika-vin06t1:254_2": "atthi sikkhāsājīvasamāpanno na sikkhāpaccakkhātako,",
  "tika-vin06t1:254_3": "atthi sikkhāpaccakkhātako ceva sikkhāsājīvasamāpanno ca,",
  "tika-vin06t1:254_4": "atthi neva sikkhāpaccakkhātako na sikkhāsājīvasamāpanno.",
  "tika-vin06t1:254_5": "Tattha tatiyo bhikkhunīsikkhāpaccakkhātako veditabbo.",
  "tika-vin06t1:254_6": "Sā hi yāva na liṅgaṁ pariccajati,",
  "tika-vin06t1:254_7": "kāsāve saussāhāva samānā sāmaññā cavitukāmā sikkhaṁ paccakkhantīpi bhikkhunī eva sikkhāsājīvasamāpannāva. Vuttañhi bhagavatā ‘‘na, bhikkhave,",
  "tika-vin06t1:254_8": "bhikkhuniyā sikkhāpaccakkhāna’’nti (cūḷava. 434).",
  "tika-vin06t1:254_9": "Kadā ca pana sā abhikkhunī hotīti?",
  "tika-vin06t1:254_10": "Yadā sāmaññā cavitukāmā gihinivāsanaṁ nivāseti,",
  "tika-vin06t1:254_11": "sā ‘‘vibbhantā’’ti saṅkhyaṁ gacchati.",
  "tika-vin06t1:254_12": "Vuttañhi bhagavatā ‘‘yadeva sā vibbhantā,",
  "tika-vin06t1:254_13": "tadeva abhikkhunī’’ti (cūḷava. 434).",
  "tika-vin06t1:254_14": "Kittāvatā pana vibbhantā hotīti?",
  "tika-vin06t1:254_15": "Sāmaññā cavitukāmā kāsāvesu anālayā kāsāvaṁ vā apaneti, naggā vā gacchati,",
  "tika-vin06t1:254_16": "tiṇapaṇṇādinā vā paṭicchādetvā gacchati,",
  "tika-vin06t1:254_17": "kāsāvaṁyeva vā gihinivāsanākārena nivāseti, odātaṁ vā vatthaṁ nivāseti,",
  "tika-vin06t1:254_18": "saliṅgeneva vā saddhiṁ titthiyesu pavisitvā kesaluñcanādivataṁ samādiyati,",
  "tika-vin06t1:254_19": "titthiyaliṅgaṁ vā samādiyati, tadā vibbhantā nāma hoti.",
  "tika-vin06t1:254_20": "Tattha yā bhikkhuniliṅge ṭhitāva titthiyavataṁ samādiyati,",
  "tika-vin06t1:254_21": "sā titthiyapakkantako bhikkhu viya pacchā pabbajjampi na labhati,",
  "tika-vin06t1:254_22": "sesā pabbajjamevekaṁ labhanti, na upasampadaṁ. Pāḷiyaṁ kiñcāpi ‘‘yā sā, bhikkhave,",
  "tika-vin06t1:254_23": "bhikkhunī sakāsāvā titthāyatanaṁ saṅkantā,",
  "tika-vin06t1:254_24": "sā āgatā na upasampādetabbā’’ti vacanato yā paṭhamaṁ vibbhamitvā pacchā titthāyatanaṁ saṅkantā,",
  "tika-vin06t1:254_25": "sā āgatā upasampādetabbāti anuññātaṁ viya dissati.",
  "tika-vin06t1:254_26": "Saṅgītiācariyehi pana ‘‘catuvīsati pārājikānī’’ti vuttattā na puna sā upasampādetabbā,",
  "tika-vin06t1:254_27": "tasmā eva sikkhāpaccakkhānaṁ nānuññātaṁ bhagavatā.",
  "tika-vin06t1:254_28": "Antimavatthuajjhāpannā pana bhikkhunī eva.",
  "tika-vin06t1:254_29": "Pakkhapaṇḍakīpi bhikkhunī eva. Kinti pucchā.",
  "tika-vin06t1:255_0": "Vinītavatthuvaṇṇanā",
  "tika-vin06t1:256_0": "67.",
  "tika-vin06t1:256_1": "Vinītāni vinicchitāni vatthūni vinītavatthūni.",
  "tika-vin06t1:256_2": "Tesaṁ tesaṁ ‘‘tena kho pana samayena aññataro bhikkhū’’tiādīnaṁ vatthūnaṁ pāṭekkaṁ nāmagaṇanaṁ uddharitvā uddharitvā ūnādhikadosasodhanaṭṭhena uddānā ca tā matrādisiddhigāthāhi chandovicitilakkhaṇena gāthā cāti ‘‘uddānagāthānāmā’’ti vuttaṁ, de,",
  "tika-vin06t1:256_3": "sodhane iti dhātussa rūpaṁ uddānāti veditabbaṁ.",
  "tika-vin06t1:256_4": "Imā pana uddānagāthā dhammasaṅgāhakattherehi saṅgītikāle ṭhapitā, katthāti ce? Padabhājanīyāvasāne.",
  "tika-vin06t1:256_5": "‘‘Vatthugāthā nāma ‘tena kho pana samayena aññataro bhikkhū’tiādīnaṁ imesaṁ vinītavatthūnaṁ nidānānī’’ti gaṇṭhipade vuttaṁ,",
  "tika-vin06t1:256_6": "tasmā tattha vuttanayena vinītavatthūni eva ‘‘vatthugāthā’’ti vuttāti veditabbaṁ.",
  "tika-vin06t1:256_7": "Idamettha samāsato adhippāyanidassanaṁ – ‘‘āpattiṁ tvaṁ, bhikkhu,",
  "tika-vin06t1:256_8": "āpanno pārājika’’nti mūlāpattidassanavasena vā, ‘‘anāpatti, bhikkhu, pārājikassa, āpatti saṅghādisesassa,",
  "tika-vin06t1:256_9": "dukkaṭassā’’ti āpattibhedadassanavasena vā, ‘‘anāpatti, bhikkhu,",
  "tika-vin06t1:256_10": "asādiyantassā’’ti anāpattidassanavasena vā yāni vatthūni vinītāni vinicchitāni, tāni vinītavatthūni nāma.",
  "tika-vin06t1:256_11": "Tesaṁ vinītavatthūnaṁ nidānavatthudīpikā tanti vatthugāthā nāma.",
  "tika-vin06t1:256_12": "Uddānagāthāva ‘‘vatthugāthā’’ti vuttāti eke.",
  "tika-vin06t1:256_13": "Tesaṁ ‘‘iminā lakkhaṇena āyatiṁ vinayadharā vinayaṁ vinicchinissantī’’ti vacanena virujjhati.",
  "tika-vin06t1:256_14": "Na hi uddānagāthāyaṁ kiñcipi vinicchayalakkhaṇaṁ dissati,",
  "tika-vin06t1:256_15": "uddānagāthānaṁ visuṁ payojanaṁ vuttaṁ ‘‘sukhaṁ vinayadharā uggaṇhissantī’’ti,",
  "tika-vin06t1:256_16": "tasmā payojananānattatopetaṁ nānattaṁ veditabbaṁ.",
  "tika-vin06t1:256_17": "Tatthāyaṁ viggaho – vatthūni eva gāthā vatthugāthā.",
  "tika-vin06t1:256_18": "Vinītavatthuto visesanatthamettha gāthāggahaṇaṁ.",
  "tika-vin06t1:256_19": "Uddānagāthāto visesanatthaṁ vatthuggahaṇanti veditabbaṁ.",
  "tika-vin06t1:256_20": "Keci pana ‘‘gāthānaṁ vatthūnīti vattabbe vatthugāthāti vutta’’nti vadanti.",
  "tika-vin06t1:256_21": "Makkaṭivatthuṁ aññe tattha bhikkhū ārocesuṁ, idha sayameva.",
  "tika-vin06t1:256_22": "Tattha kāraṇassa ‘‘bhagavatā sikkhāpadaṁ paññatta’’nti vuttattā vajjiputtakāpi aññe eva. ‘‘Tattha ānandatthero,",
  "tika-vin06t1:256_23": "idha te evā’’ti aññatarasmiṁ gaṇṭhipade vuttaṁ.",
  "tika-vin06t1:256_24": "Ācariyassa adhippāyo pubbe vutto, tasmā upaparikkhitabbaṁ.",
  "tika-vin06t1:257_0": "67-8.Ñatvāti apucchitvā sayameva ñatvā.",
  "tika-vin06t1:257_1": "Pokkharanti sarīraṁ bheripokkharaṁ viya.",
  "tika-vin06t1:257_2": "Lokiyā avikalaṁ ‘‘sundara’’nti vadanti,",
  "tika-vin06t1:257_3": "tasmā vaṇṇapokkharatāyāti paṭhamenatthena visiṭṭhakāyacchavitāyāti attho, dutiyena vaṇṇasundaratāyāti.",
  "tika-vin06t1:257_4": "‘‘Uppalagabbhavaṇṇattā suvaṇṇavaṇṇā,",
  "tika-vin06t1:257_5": "tasmā uppalavaṇṇāti nāmaṁ labhī’’ti gaṇṭhipade vuttaṁ.",
  "tika-vin06t1:257_6": "Nīluppalavaṇṇā kāyacchavīti vacanaṁ pana sāmacchaviṁ dīpeti.",
  "tika-vin06t1:257_7": "Loke pana ‘‘uppalasamā pasatthasāmā’’ti vacanato ‘‘yā sāmā sāmavaṇṇā sāmatanumajjhā,",
  "tika-vin06t1:257_8": "sā pāricariyā sagge mama vāso’’ti vacanato sāmacchavikā itthīnaṁ pasatthā.",
  "tika-vin06t1:257_9": "‘‘Yāvassā naṁ andhakāra’’ntipi pāṭho.",
  "tika-vin06t1:257_10": "Kilesakāmehi vatthukāmesu yo na limpati.",
  "tika-vin06t1:258_0": "69.Itthiliṅgaṁ pātubhūtanti itthisaṇṭhānaṁ pātubhūtaṁ,",
  "tika-vin06t1:258_1": "tañca kho purisindriyassa antaradhānena itthindriyassa pātubhāvena. Evaṁ purisindriyapātubhāvepi.",
  "tika-vin06t1:258_2": "Etena yathā brahmānaṁ purisindriyaṁ nuppajjati,",
  "tika-vin06t1:258_3": "kevalaṁ purisasaṇṭhānameva uppajjati,",
  "tika-vin06t1:258_4": "yathā ca kassaci paṇḍakassa vināpi purisindriyena purisasaṇṭhānaṁ uppajjati,",
  "tika-vin06t1:258_5": "na tathā tesanti dassitaṁ hoti, taṁ pana itthindriyaṁ,",
  "tika-vin06t1:258_6": "purisindriyaṁ vā antaradhāyantaṁ marantānaṁ viya paṭilomakkamena sattarasamacittakkhaṇato paṭṭhāya antaradhāyati.",
  "tika-vin06t1:258_7": "Paccuppanne indriye niruddhe itaraṁ visabhāgindriyaṁ pātubhavati.",
  "tika-vin06t1:258_8": "Yasmā mahāniddaṁ okkantasseva kirassa visabhāgindriyaṁ pātubhavati,",
  "tika-vin06t1:258_9": "tasmā ‘‘rattibhāge niddaṁ okkantassā’’ti vuttaṁ. ‘‘Anujānāmi, bhikkhave,",
  "tika-vin06t1:258_10": "taṁyeva upajjhaṁ tameva upasampada’’nti vacanato pavattinīyeva upajjhāyā,",
  "tika-vin06t1:258_11": "upasampadācariyā bhikkhunīyeva ācariyāti katvā tāsaṁ upajjhāyavattaṁ,",
  "tika-vin06t1:258_12": "ācariyavattañca iminā bhikkhunāsadāsāyaṁ pātaṁ bhikkhunupassayaṁ gantvā kātabbaṁ,",
  "tika-vin06t1:258_13": "tāhi ca imassa vihāraṁ āgamma saddhivihārikavattādi kātabbaṁ nu khoti ce? ‘‘Anujānāmi, bhikkhave,",
  "tika-vin06t1:258_14": "bhikkhunīhi saṅgamitu’’nti vacanena vinābhāvadīpanato kevalaṁ na puna upajjhā gahetabbā,",
  "tika-vin06t1:258_15": "na ca upasampadā kātabbāti dassanatthameva ‘‘anujānāmi, bhikkhave,",
  "tika-vin06t1:258_16": "taṁyeva upajjha’’ntiādi vuttanti veditabbaṁ.",
  "tika-vin06t1:258_17": "Tattha bhikkhunīhi saṅgamitunti bhikkhūhi vinā hutvā bhikkhunīhi eva saddhiṁ samaṅgī bhavituṁ anujānāmīti attho,",
  "tika-vin06t1:258_18": "tasmā iminā pāḷilesena ‘‘tassā eva gāmantarādīhi anāpattī’’ti aṭṭhakathāvacanaṁ siddhaṁ hoti, āgantvā saṅgamituṁ sakkā,",
  "tika-vin06t1:258_19": "yañca bhagavatā gamanaṁ anuññātaṁ,",
  "tika-vin06t1:258_20": "taṁ nissāya kuto gāmantarādipaccayā āpatti.",
  "tika-vin06t1:258_21": "Na hi bhagavā āpattiyaṁ niyojetīti yuttameva taṁ,",
  "tika-vin06t1:258_22": "aññathā ‘‘yā āpattiyo bhikkhūnaṁ bhikkhunīhi asādhāraṇā,",
  "tika-vin06t1:258_23": "tāhi āpattīhi anāpattī’’ti pāḷivacanato na gāmantarādīhi anāpattīti āpajjati.",
  "tika-vin06t1:258_24": "Sādhāraṇatā āpattiyeva ‘‘yā āpattiyo bhikkhūnaṁ bhikkhunīhi asādhāraṇā,",
  "tika-vin06t1:258_25": "yā ca bhikkhunīhi saṅgamantiyā gāmantaranadīpārarattivippavāsagaṇaohīyanāpattiyo,",
  "tika-vin06t1:258_26": "tāhi āpattīhi anāpattī’’ti na vuttattāti ce? Na vuttaṁ aniṭṭhappasaṅgato.",
  "tika-vin06t1:258_27": "Bhikkhunīhi saddhiṁ saṅkantāyapi tassā tā pahāya aññāhi saṅgamantiyā gāmantarādīhi anāpatti eva sabbakālanti imassa aniṭṭhappasaṅgato tathā na vuttanti attho.",
  "tika-vin06t1:258_28": "Tattha gāmantarāpattādivatthuṁ sañcicca tasmiṁ kāle ajjhācarantīpi sā liṅgapātubhāvena kāraṇena anāpajjanato anāpatti.",
  "tika-vin06t1:258_29": "Anāpajjanaṭṭheneva vuṭṭhāti nāmāti veditabbā.",
  "tika-vin06t1:258_30": "Tathā yogī anuppanne eva kilese nirodheti.",
  "tika-vin06t1:258_31": "Abandhanopi patto ‘‘ūnapañcabandhano’’ti vuccati,",
  "tika-vin06t1:258_32": "sabbaso vā pana na sāveti appaccakkhātā hoti sikkhā,",
  "tika-vin06t1:258_33": "evamidha anāpannāpi āpatti vuṭṭhitā nāma hotīti veditabbā.",
  "tika-vin06t1:259_0": "Yasmā pana sā purisena sahaseyyāpattiṁ anāpajjantīpi sakkoti bhikkhunīhi saṅgamituṁ ,",
  "tika-vin06t1:259_1": "tasmā anāpattīti katvā aṭṭhakathāyaṁ ‘‘ubhinnampi sahaseyyāpatti hotī’’ti vuttaṁ.",
  "tika-vin06t1:259_2": "Vuttañhetaṁ parivāre ‘‘aparehipi catūhākārehi āpattiṁ āpajjati saṅghamajjhe gaṇamajjhe puggalassa santike liṅgapātubhāvenā’’ti (pari. 324).",
  "tika-vin06t1:259_3": "Yaṁ pana vuttaṁ parivāre ‘‘atthāpatti āpajjanto vuṭṭhāti vuṭṭhahanto āpajjatī’’ti (pari. 324),",
  "tika-vin06t1:259_4": "tassa sahaseyyādiṁ āpajjati asādhāraṇāpattīhi vuṭṭhāti,",
  "tika-vin06t1:259_5": "tadubhayampi sandhāya vuttanti veditabbaṁ.",
  "tika-vin06t1:259_6": "Dūre vihāro hoti pañcadhanusatikaṁ pacchimaṁ,",
  "tika-vin06t1:259_7": "vihārato paṭṭhāya gāmaṁ pavisantiyā gāmantaraṁ hotīti attho.",
  "tika-vin06t1:259_8": "Saṁvidahanaṁ parimocetvāti addhānagamanasaṁvidahanaṁ akatvāti attho.",
  "tika-vin06t1:259_9": "Tā kopetvāti pariccajitvāti attho.",
  "tika-vin06t1:259_10": "‘‘Paripuṇṇavassasāmaṇerenāpī’’ti vacanato aparipuṇṇavassassa upajjhāyaggahaṇaṁ natthīti viya dissati.",
  "tika-vin06t1:259_11": "Vinayakammaṁ katvā ṭhapitoti vikappetvā ṭhapito.",
  "tika-vin06t1:259_12": "Avikappitānaṁ dasāhātikkame nissaggiyatā veditabbā.",
  "tika-vin06t1:259_13": "Puna paṭiggahetvā sattāhaṁ vaṭṭatīti pana ‘‘anujānāmi, bhikkhave,",
  "tika-vin06t1:259_14": "bhikkhūnaṁ sannidhiṁ bhikkhunīhi paṭiggāhāpetvā paribhuñjitu’’nti (cūḷava. 421) vacanato vuttaṁ.",
  "tika-vin06t1:259_15": "Anapekkhavissajjanenāti vatthuṁ anapekkhavissajjanena vā paṭiggahaṇena vā puna paṭiggahetvā paribhuñjissāmīti.",
  "tika-vin06t1:259_16": "Pakkhamānattakāle punadeva liṅgaṁ parivattati chārattaṁ mānattameva dātabbanti sace,",
  "tika-vin06t1:259_17": "bhikkhukāle appaṭicchannāya āpattiyā,",
  "tika-vin06t1:259_18": "no paṭicchannāyāti no laddhīti ācariyo.",
  "tika-vin06t1:260_0": "Parivāsadānaṁ pana natthīti bhikkhuniyā chādanāsambhavato vuttanti veditabbaṁ.",
  "tika-vin06t1:260_1": "Sace bhikkhunī asādhāraṇaṁ pārājikāpattiṁ āpajjitvā purisaliṅgaṁ paṭilabhati,",
  "tika-vin06t1:260_2": "bhikkhūsu upasampadaṁ na labhati, pabbajjaṁ labhati,",
  "tika-vin06t1:260_3": "anupabbajitvā bhikkhubhāve ṭhito sahaseyyāpattiṁ na janeti.",
  "tika-vin06t1:260_4": "Vibbhantāya bhikkhuniyā purisaliṅge pātubhūte bhikkhūsu upasampadaṁ na labhati, pārājikaṁ.",
  "tika-vin06t1:260_5": "Avibbhantamānassa gahaṭṭhasseva sato bhikkhunīdūsakassa sace itthiliṅgaṁ pātubhavati,",
  "tika-vin06t1:260_6": "neva bhikkhunīsu upasampadaṁ labhati,",
  "tika-vin06t1:260_7": "na puna liṅgaparivatte jāte bhikkhūsu vāti.",
  "tika-vin06t1:260_8": "Bhikkhuniyā liṅgaparivatte sati bhikkhu hoti,",
  "tika-vin06t1:260_9": "so ce sikkhaṁ paccakkhāya vibbhamitvā itthiliṅgaṁ paṭilabheyya,",
  "tika-vin06t1:260_10": "bhikkhunīsu upasampadaṁ paṭilabhati ubhayattha pubbe pārājikabhāvaṁ appattattā.",
  "tika-vin06t1:260_11": "Yā pana bhikkhunī paripuṇṇadvādasavassā purisaliṅgaṁ paṭilabheyya, upasampanno bhikkhu eva.",
  "tika-vin06t1:260_12": "Puna sikkhaṁ paccakkhāya āgato na upasampādetabbo aparipuṇṇavīsativassattā.",
  "tika-vin06t1:260_13": "Puna liṅgaparivatte sati bhikkhunīsu upasampadaṁ labhati.",
  "tika-vin06t1:260_14": "Evaṁ ce katadvādasasaṅgahassa dārakassa liṅgaparivatte sati gihigatā itthī hoti,",
  "tika-vin06t1:260_15": "paripuṇṇadvādasavassā upasampādetabbā kira.",
  "tika-vin06t1:260_16": "Bhikkhuniyā itthiliṅgantaradhānena,",
  "tika-vin06t1:260_17": "bhikkhussa vā purisaliṅgantaradhānena pakkhapaṇḍakabhāvo bhaveyya,",
  "tika-vin06t1:260_18": "na sā bhikkhunī bhikkhunīhi nāsetabbā bhikkhu vā bhikkhūhi puna pakatibhāvāpattisambhavā .",
  "tika-vin06t1:260_19": "Pakatipaṇḍakaṁ pana sandhāya ‘‘paṇḍako nāsetabbo’’ti vuttaṁ.",
  "tika-vin06t1:260_20": "Pakkhapaṇḍako hi saṁvāsanāsanāya nāsetabbo, itaro ubhayanāsanāyāti attho.",
  "tika-vin06t1:260_21": "Yadi tesaṁ puna pakatibhāvo bhaveyya, ‘‘anujānāmi, bhikkhave,",
  "tika-vin06t1:260_22": "taṁyeva upajjhaṁ tameva upasampadaṁ tāniyeva vassāni bhikkhunīhi saṅgamitu’’nti ayaṁ vidhi sambhavati.",
  "tika-vin06t1:260_23": "Sace nesaṁ liṅgantaraṁ pātubhaveyya, so ca vidhi,",
  "tika-vin06t1:260_24": "yā āpattiyo bhikkhūnaṁ bhikkhunīhi sādhāraṇā,",
  "tika-vin06t1:260_25": "tā āpattiyo bhikkhunīnaṁ santike vuṭṭhātuṁ asādhāraṇāhi anāpattīti ayampi vidhi sambhavati.",
  "tika-vin06t1:260_26": "Yaṁ vuttaṁ parivāre ‘‘saha paṭilābhena purimaṁ jahati, pacchime patiṭṭhāti,",
  "tika-vin06t1:260_27": "viññattiyo paṭippassambhanti, paññattiyo nirujjhanti,",
  "tika-vin06t1:260_28": "saha paṭilābhena pacchimaṁ jahati, purime patiṭṭhāti, viññattiyo’’tiādi,",
  "tika-vin06t1:260_29": "taṁ yathāvuttavidhiṁ sandhāya vuttanti amhākaṁ khantīti ācariyo. Itthiliṅgaṁ,",
  "tika-vin06t1:260_30": "purisaliṅgaṁ vā antaradhāyantaṁ kiṁ sakalampi sarīraṁ gahetvā antaradhāyati, udāhu sayameva.",
  "tika-vin06t1:260_31": "Kiñcettha – yadi tāva sakalaṁ sarīraṁ gahetvā antaradhāyati, ayaṁ puggalo cuto bhaveyya. Tasmā sāmaññā cuto bhaveyya,",
  "tika-vin06t1:260_32": "puna upasampajjanto opapātiko bhaveyya. Atha sayameva antaradhāyati, sopi bhāvo tassa virujjhati.",
  "tika-vin06t1:260_33": "Itthindriyādīni hi sakalampi sarīraṁ byāpetvā ṭhitānīti khaṇanirodho viya tesaṁ antaradhānaṁ veditabbaṁ,",
  "tika-vin06t1:260_34": "tasmā yathāvuttadosappasaṅgābhāvo veditabbo.",
  "tika-vin06t1:260_35": "Aññamaññaṁ saṁsaṭṭhappabhānaṁ dīpānaṁ ekappabhānirodhepi itarissā ṭhānaṁ viya sesasarīraṭṭhānaṁ tattha hotīti veditabbaṁ.",
  "tika-vin06t1:261_0": "71-2.Muccatuvā mā vā dukkaṭamevāti mocanarāgābhāvato.",
  "tika-vin06t1:261_1": "Avisayoti asādiyanaṁ nāma evarūpe ṭhāne dukkaranti attho.",
  "tika-vin06t1:261_2": "Methunadhammo nāma ubhinnaṁ vāyāmena nipajjati ‘‘tassa dvayaṁdvayasamāpattī’’ti vuttattā, tasmā tvaṁ mā vāyāma, evaṁ te anāpatti bhavissati,",
  "tika-vin06t1:261_3": "kiriyañhetaṁ sikkhāpadanti vuttaṁ hoti,",
  "tika-vin06t1:261_4": "‘‘āpattiṁ tvaṁ bhikkhu āpanno pārājika’’nti vacanato akiriyampetaṁ sikkhāpadaṁ yebhuyyena ‘‘kiriya’’nti vuccatīti siddhaṁ hoti.",
  "tika-vin06t1:262_0": "73-4.",
  "tika-vin06t1:262_1": "‘‘Pārājikabhayena ākāsagatameva katvā pavesanādīni karontassa sahasā tālukaṁ vā passaṁ vā aṅgajātaṁ chupati ce, dukkaṭamevā’’ti vadanti. Kasmā? Na methunarāgattāti, vīmaṁsitabbaṁ.",
  "tika-vin06t1:262_2": "Dantānaṁ bāhirabhāvo oṭṭhānaṁ bāhirabhāvo viya thullaccayavatthu hotīti vuttaṁ ‘‘bahi nikkhantadante jivhāya ca thullaccaya’’nti.",
  "tika-vin06t1:262_3": "Taṁ puggalaṁ visaññiṁ katvāti vacanena so puggalo khittacitto nāma hotīti dassitaṁ hoti.",
  "tika-vin06t1:262_4": "Yo pana puggalo na visaññīkato,",
  "tika-vin06t1:262_5": "so ce attano aṅgajātassa dhātughaṭṭanacariṇijjhiṇikādisaññāya sādiyati,",
  "tika-vin06t1:262_6": "methunasaññāya abhāvato visaññīpakkhameva bhajatīti tassa anāpatticchāyā dissati.",
  "tika-vin06t1:262_7": "‘‘Methunametaṁ maññe kassaci amanussassā’’ti ñatvā sādiyantassa āpatti eva.",
  "tika-vin06t1:262_8": "Paṇḍakassa methunadhammanti paṇḍakassa vaccamagge vā mukhe vā, bhummatthe vā sāmivacanaṁ.",
  "tika-vin06t1:262_9": "Avedayantassapi sevanacittavasena āpatti santhateneva sevane viya.",
  "tika-vin06t1:263_0": "Upahatindriyavatthusmiṁ ‘‘etamatthaṁ ārocesuṁ,",
  "tika-vin06t1:263_1": "so ārocesī’’ti duvidho pāṭho atthi.",
  "tika-vin06t1:263_2": "Tattha ‘‘ārocesu’’nti vuttapāṭho ‘‘vediyi vā so bhikkhave’’ti vuttattā sundaraṁ,",
  "tika-vin06t1:263_3": "aññathā ‘‘āpattiṁ tvaṁ bhikkhū’’ti vattabbaṁ siyā.",
  "tika-vin06t1:263_4": "‘‘Vediyā vā’’ti dīpavāsino paṭhanti kira,",
  "tika-vin06t1:263_5": "methunadhammassa pubbapayogā hatthaggāhādayo,",
  "tika-vin06t1:263_6": "tasmā ‘‘dukkaṭamevassa hotī’’ti iminā purimapadena sambandho.",
  "tika-vin06t1:263_7": "Yasmā pana dukkaṭamevassa hoti,",
  "tika-vin06t1:263_8": "tasmā yāva sīsaṁ na pāpuṇāti puggalo,",
  "tika-vin06t1:263_9": "tāva dukkaṭe tiṭṭhatīti sambandho veditabbo. Sīsaṁ nāma maggapaṭipādanaṁ.",
  "tika-vin06t1:263_10": "‘‘Sīsaṁ na pāpuṇātīti pārājikaṁ na hoti tāva pubbapayogadukkaṭe tiṭṭhatī’’ti aññatarasmiṁ gaṇṭhipade likhitaṁ .",
  "tika-vin06t1:263_11": "Uccāliṅgapāṇakadaṭṭhenāti ettha bhāvaniṭṭhāpaccayo veditabbo.",
  "tika-vin06t1:263_12": "Daṭṭhena daṁsena khādanenāti hi atthato ekaṁ.",
  "tika-vin06t1:264_0": "76-7.",
  "tika-vin06t1:264_1": "Saṅgāmasīse yuddhamukhe yodhapuriso viyāyaṁ bhikkhūti ‘‘saṅgāmasīsayodho bhikkhū’’ti vuccati. Rukkhasūcidvāraṁ upilavāya,",
  "tika-vin06t1:264_2": "ekena vā bahūhi vā kaṇṭakehi thakitabbaṁ kaṇṭakadvāraṁ.",
  "tika-vin06t1:264_3": "Dussadvāraṁ sāṇidvārañca dussasāṇidvāraṁ.",
  "tika-vin06t1:264_4": "‘‘Kilañjasāṇī’’tiādinā vuttaṁ sabbampi dussasāṇiyameva saṅgahetvā vuttaṁ.",
  "tika-vin06t1:264_5": "Ekasadisattā ‘‘eka’’nti vuttaṁ.",
  "tika-vin06t1:264_6": "Ākāsataleti hammiyataleti attho.",
  "tika-vin06t1:264_7": "Ayañhettha saṅkhepoti idāni vattabbaṁ sandhāya vuttaṁ.",
  "tika-vin06t1:264_8": "‘‘Kiñci karontā nisinnā hontīti vuttattā nipannānaṁ āpucchanaṁ na vaṭṭatī’’ti vadanti.",
  "tika-vin06t1:264_9": "‘‘Yathāparicchedameva ca na uṭṭhāti,",
  "tika-vin06t1:264_10": "tassa āpattiyevā’’ti kiñcāpi avisesena vuttaṁ,",
  "tika-vin06t1:264_11": "anādariyadukkaṭāpatti eva tattha adhippetā. Kathaṁ paññāyatīti?",
  "tika-vin06t1:264_12": "‘‘Rattiṁ dvāraṁ vivaritvā nipanno aruṇe uggate uṭṭhahati, anāpattī’’ti vuttattā,",
  "tika-vin06t1:264_13": "mahāpaccariyaṁ visesetvā ‘‘anādariyadukkaṭāpi na muccatī’’ti vuttattā ca,",
  "tika-vin06t1:264_14": "tena itarasmā dukkaṭā muccatīti adhippāyo.",
  "tika-vin06t1:264_15": "Yathāparicchedameva ca na uṭṭhāti,",
  "tika-vin06t1:264_16": "tassa āpattiyevāti ettha na anādariyadukkaṭaṁ sandhāya vuttaṁ.",
  "tika-vin06t1:264_17": "Yathāparicchedamevāti avadhāraṇattā paricchedato abbhantare na hotīti vuttaṁ hoti.",
  "tika-vin06t1:264_18": "Puna ‘‘supatī’’ti vuttaṭṭhāne viya sanniṭṭhānaṁ gahetvā vuttaṁ.",
  "tika-vin06t1:264_19": "Evaṁ nipajjantoti nipajjanakāle āpajjitabbadukkaṭameva sandhāya vuttaṁ,",
  "tika-vin06t1:264_20": "tasmā yathāparicchedena uṭṭhahantassa dve dukkaṭānīti vuttaṁ hotīti.",
  "tika-vin06t1:264_21": "Andhakaṭṭhakathāyampi ‘‘yadi rattiṁ dvāraṁ asaṁvaritvā nipanno ‘divā vuṭṭhahissāmī’ti,",
  "tika-vin06t1:264_22": "anādariye āpatti dukkaṭassā’’ti vuttaṁ,",
  "tika-vin06t1:264_23": "etthāpi ‘‘nipanno’’ti vuttattā ‘‘aruṇe uṭṭhite uṭṭhāhī’’ti na vuttattā ca jānitabbaṁ.",
  "tika-vin06t1:264_24": "‘‘Mahāpaccariyaṁ anādariyadukkaṭameva sandhāya vuttaṁ,",
  "tika-vin06t1:264_25": "na aṭṭhakathāyaṁ vuttadukkaṭa’’nti eke vadanti.",
  "tika-vin06t1:264_26": "Tassa anāpattīti atthato anipannattā vuttaṁ.",
  "tika-vin06t1:264_27": "‘‘Sace pana rattiṁ saṁvaritvā nipanno,",
  "tika-vin06t1:264_28": "aruṇuṭṭhānasamaye koci vivarati,",
  "tika-vin06t1:264_29": "dvārajagganādīni akatvā nipannassa āpattiyeva. Kasmā? Āpattikhettattā’’ti vadanti.",
  "tika-vin06t1:265_0": "Yasmā yakkhagahitakopi visaññībhūto viya khittacitto nāma hoti,",
  "tika-vin06t1:265_1": "assa pārājikāpattito anāpatti, pageva aññato,",
  "tika-vin06t1:265_2": "tasmā ‘‘yakkhagahitako viya visaññībhūtopi na muccatī’’ti yaṁ mahāpaccariyaṁ vuttaṁ,",
  "tika-vin06t1:265_3": "taṁ pubbe sañcicca divā nipanno pacchā yakkhagahitakopi visaññībhūtopi na muccati nipajjanapayogakkhaṇe eva āpannattāti adhippāyena vuttaṁ.",
  "tika-vin06t1:265_4": "Bandhitvā nipajjāpitova muccatīti na yakkhagahitakādīsveva,",
  "tika-vin06t1:265_5": "sopi yāva sayameva sayanādhippāyo na hoti, tāva muccati.",
  "tika-vin06t1:265_6": "Yadā kilanto hutvā niddāyitukāmatāya sayanādhippāyo hoti, tadā saṁvarāpetvā,",
  "tika-vin06t1:265_7": "jaggāpetvā vā ābhogaṁ vā katvā niddāyitabbaṁ, aññathā āpatti. Sabhāgo ce natthi, na passati vā, na gantuṁ vā sakkoti.",
  "tika-vin06t1:265_8": "Cirampi adhivāsetvā pacchā vedanāṭṭo hutvā anābhogeneva sayati,",
  "tika-vin06t1:265_9": "tassa ‘‘anāpatti vedanāṭṭassā’’ti vacanena anāpatti,",
  "tika-vin06t1:265_10": "tassāpi avisayattā āpatti na dissatīti visaññībhāveneva supantassa ‘‘anāpatti khittacittassā’’ti vacanena na dissati.",
  "tika-vin06t1:265_11": "Ācariyā pana evaṁ na kathayantīti avisesena ‘‘na dissatī’’ti na kathayanti,",
  "tika-vin06t1:265_12": "yadi saññaṁ appaṭilabhitvā sayati,",
  "tika-vin06t1:265_13": "avasavattattā āpatti na dissati,",
  "tika-vin06t1:265_14": "sace saññaṁ paṭilabhitvāpi kilantakāyattā sayanaṁ sādiyanto supati,",
  "tika-vin06t1:265_15": "tassa yasmā avasavattattaṁ na dissati,",
  "tika-vin06t1:265_16": "tasmā āpatti evāti kathayantīti adhippāyo.",
  "tika-vin06t1:266_0": "Mahāpadumattheravāde yakkhagahitako khittacittako muccati.",
  "tika-vin06t1:266_1": "Bandhitvā nipajjāpito asayanādhippāyattā,",
  "tika-vin06t1:266_2": "vedanāṭṭattā ca muccatīti adhippāyo. Evaṁ sante pāḷiaṭṭhakathā, theravādo ca sameti,",
  "tika-vin06t1:266_3": "tasmā tesaṁ tesaṁ vinicchayānaṁ ayameva adhippāyoti no khantīti ācariyo,",
  "tika-vin06t1:266_4": "anugaṇṭhipade pana yakkhagahitakopi visaññībhūtopi na muccati nāma,",
  "tika-vin06t1:266_5": "pārājikaṁ āpajjituṁ bhabbo so antarantarā saññāpaṭilābhatoti adhippāyo.",
  "tika-vin06t1:266_6": "‘‘Bandhitvā nipajjāpito vā’’ti kurundīvacanena ekabhaṅgena nipannopi na muccatīti ce? Muccatiyeva. Kasmā? Atthato anipannattā.",
  "tika-vin06t1:266_7": "Kurundīvādena mahāaṭṭhakathāvādo sameti. Kasmā? Avasavattasāmaññato. Kiñcāpi sameti,",
  "tika-vin06t1:266_8": "ācariyā pana evaṁ na kathayanti. Na kevalaṁ teyeva,",
  "tika-vin06t1:266_9": "mahāpadumattheropīti dassanatthaṁ ‘‘mahāpadumattherenā’’ti vuttaṁ.",
  "tika-vin06t1:266_10": "Mahāpadumattheravāde ‘‘pārājikaṁ āpajjituṁ abhabbo yakkhagahitako nāmā’’ti ca vuttaṁ,",
  "tika-vin06t1:266_11": "tattha ācariyā pana evaṁ vadanti ‘‘sace okkantaniddo ajānantopi pāde mañcakaṁ āropeti,",
  "tika-vin06t1:266_12": "āpattiyevāti vuttattā yo pana patitvā tattheva sayati na vuṭṭhāti,",
  "tika-vin06t1:266_13": "tassa āpatti antarantarā jānantassāpi ajānantassāpi hotī’’ti .",
  "tika-vin06t1:266_14": "Sabbaṭṭhakathāsu vuttavacanāni sampiṇḍetvā dassetuṁ ‘‘idha ko muccati ko na muccatī’’ti vuttaṁ.",
  "tika-vin06t1:266_15": "Yakkhagahitako vā visaññībhūto vā na kevalaṁ pārājikaṁ āpajjituṁ bhabbo eva, sabbopi āpajjati.",
  "tika-vin06t1:266_16": "Evaṁ ‘‘bandhitvā nipajjāpitova muccatī’’ti vacanena tassapi avasavattattā ‘‘āpatti na dissatī’’ti evaṁ na kathayanti.",
  "tika-vin06t1:266_17": "Yasmā ummattakakhittacittavedanāṭṭesu aññataro na hoti,",
  "tika-vin06t1:266_18": "tasmā ‘‘āpattiyevā’’ti kathayanti.",
  "tika-vin06t1:266_19": "Idaṁ kira sabbaṁ na saṅgītiṁ āruḷhaṁ.",
  "tika-vin06t1:266_20": "‘‘Pavesanaṁ sādiyatītiādinā vuttattā akiriyāpi hotīti vadanti, taṁ na gahetabbaṁ, yadā pana sādiyati,",
  "tika-vin06t1:266_21": "tadā sukhumāpi viññatti hoti evāti idha kiriyā evā’’ti anugaṇṭhipade vuttaṁ.",
  "tika-vin06t1:267_0": "Paṭhamapārājikavaṇṇanā niṭṭhitā.",
  "tika-vin06t1:268_0": "2. Dutiyapārājikaṁ",
  "tika-vin06t1:269_0": "Dhaniyavatthuvaṇṇanā",
  "tika-vin06t1:270_0": "84.",
  "tika-vin06t1:270_1": "Dutiye rājūhi eva pariggahitattā ‘‘rājagaha’’nti laddhanāmake samīpatthena,",
  "tika-vin06t1:270_2": "adhikaraṇatthena ca paṭiladdhabhummavibhattike gijjhakūṭe pabbate catūhi vihārehi viharantoti adhippāyo.",
  "tika-vin06t1:270_3": "Tassa ‘‘vassaṁ upagacchiṁsū’’ti iminā sambandho veditabbo.",
  "tika-vin06t1:270_4": "Tayo eva hi ñattiṁ ṭhapetvā gaṇakammaṁ karonti,",
  "tika-vin06t1:270_5": "na tato ūnā adhikā vā akiriyattā.",
  "tika-vin06t1:270_6": "Tattha vinayapariyāyena saṅghagaṇapuggalakammakosallatthaṁ idaṁ pakiṇṇakaṁ veditabbaṁ – atthi saṅghakammaṁ saṅgho eva karoti, na gaṇo na puggalo,",
  "tika-vin06t1:270_7": "taṁ apalokanakammassa kammalakkhaṇekadesaṁ ṭhapetvā itaraṁ catubbidhampi kammaṁ veditabbaṁ.",
  "tika-vin06t1:270_8": "Atthi saṅghakammaṁ saṅgho ca karoti, gaṇo ca karoti, puggalo ca karoti. Kiñcāti? Yaṁ pubbe ṭhapitaṁ.",
  "tika-vin06t1:270_9": "Vuttañhetaṁ parivāraṭṭhakathāyaṁ ‘‘yasmiṁ vihāre dve tayo janā vasanti ,",
  "tika-vin06t1:270_10": "tehi nisīditvā katampi saṅghena katasadisameva.",
  "tika-vin06t1:270_11": "Yasmiṁ pana vihāre eko bhikkhu hoti,",
  "tika-vin06t1:270_12": "tena bhikkhunā uposathadivase pubbakaraṇapubbakiccaṁ katvā nisinnena katampi katikavattaṁ saṅghena katasadisameva hotī’’ti (pari. aṭṭha. 495-496).",
  "tika-vin06t1:270_13": "Punapi vuttaṁ ‘‘ekabhikkhuke pana vihāre ekena sāvitepi purimakatikā paṭippassambhati evā’’ti.",
  "tika-vin06t1:270_14": "Atthi gaṇakammaṁ saṅgho karoti, gaṇo karoti, puggalo karoti,",
  "tika-vin06t1:270_15": "taṁ tayo pārisuddhiuposathā aññesaṁ santike karīyanti, tassa vasena veditabbaṁ.",
  "tika-vin06t1:270_16": "Atthi gaṇakammaṁ gaṇova karoti, na saṅgho na puggalo,",
  "tika-vin06t1:270_17": "taṁ pārisuddhiuposatho aññamaññaṁ ārocanavasena karīyati, tassa vasena veditabbaṁ.",
  "tika-vin06t1:270_18": "Atthi puggalakammaṁ puggalova karoti, na saṅgho na gaṇo,",
  "tika-vin06t1:270_19": "taṁ adhiṭṭhānuposathavasena veditabbaṁ.",
  "tika-vin06t1:270_20": "Atthi gaṇakammaṁ ekaccova gaṇo karoti, ekacco na karoti,",
  "tika-vin06t1:270_21": "tattha añattikaṁ dve eva karonti, na tayo. Sañattikaṁ tayova karonti, na tato ūnā adhikā vā,",
  "tika-vin06t1:270_22": "tena vuttaṁ ‘‘tayo eva hi ñattiṁ ṭhapetvā gaṇakammaṁ karonti,",
  "tika-vin06t1:270_23": "na tato ūnā adhikā vā akiriyattā’’ti.",
  "tika-vin06t1:270_24": "Tasmā tayova vinayapariyāyena sampahulā, na tato uddhanti veditabbaṁ.",
  "tika-vin06t1:270_25": "Anugaṇṭhipade pana ‘‘kiñcāpi kammalakkhaṇaṁ tayova karonti,",
  "tika-vin06t1:270_26": "atha kho tehi kataṁ saṅghena katasadisanti vuttattā ekena pariyāyena tayo janā vinayapariyāyenapi saṅgho’’ti vuttaṁ,",
  "tika-vin06t1:270_27": "idaṁ sabbampi vinayakammaṁ upādāya vuttaṁ,",
  "tika-vin06t1:270_28": "lābhaṁ pana upādāya antamaso ekopi anupasampannopi ‘‘saṅgho’’ti saṅkhyaṁ gacchati kira.",
  "tika-vin06t1:270_29": "Pavāraṇādivasassa aruṇuggamanasamanantarameva ‘‘vutthagassā’’ti vuccanti,",
  "tika-vin06t1:270_30": "ukkaṁsanayena ‘‘pāṭipadadivasato paṭṭhāyā’’ti vuttaṁ,",
  "tika-vin06t1:270_31": "teneva ‘‘mahāpavāraṇāya pavāritā’’ti vuttaṁ.",
  "tika-vin06t1:270_32": "Aññathā antarāyena apavāritā ‘‘vutthavassā’’ti na vuccantīti āpajjati.",
  "tika-vin06t1:270_33": "Thambhādi kaṭṭhakammanti veditabbaṁ.",
  "tika-vin06t1:270_34": "Keci tanukaṁ dārutthambhaṁ antokatvā mattikāmayaṁ thambhaṁ karonti, ayaṁ pana tathā na akāsi,",
  "tika-vin06t1:270_35": "tena vuttaṁ ‘‘sabbamattikāmayaṁ kuṭikaṁ karitvā’’ti. Telamissāya tambamattikāya.",
  "tika-vin06t1:271_0": "85.",
  "tika-vin06t1:271_1": "‘‘Mā pacchimā janatā pāṇesu pātabyataṁ āpajjī’’ti iminā anuddesasikkhāpadena yattha iṭṭhakapacana pattapacana kuṭikaraṇa vihārakārāpana navakammakaraṇa khaṇḍaphullapaṭisaṅkharaṇa vihārasammajjana paṭaggidāna kūpapokkharaṇīkhaṇāpanādīsu pātabyataṁ jānantena bhikkhunā kappiyavacanampi na vattabbanti dasseti,",
  "tika-vin06t1:271_2": "teneva pariyāyaṁ avatvā tesaṁ sikkhāpadānaṁ anāpattivāresu ‘‘anāpatti asatiyā ajānantassā’’ti vuttaṁ.",
  "tika-vin06t1:271_3": "‘‘Antarāpattisikkhāpada’’ntipi etassa nāmameva. ‘‘Gacchathetaṁ, bhikkhave,",
  "tika-vin06t1:271_4": "kuṭikaṁ bhindathā’’ti iminā kataṁ labhitvā tattha vasantānampi dukkaṭamevāti ca siddhaṁ.",
  "tika-vin06t1:271_5": "Aññathā hi bhagavā na bhindāpeyya.",
  "tika-vin06t1:271_6": "Esa nayo bhedanakaṁ chedanakaṁ uddālanakanti etthāpi, āpattibhedāva.",
  "tika-vin06t1:271_7": "Tato eva hi bhedanakasikkhāpadādīsu viya ‘‘aññena kataṁ paṭilabhitvā paribhuñjati,",
  "tika-vin06t1:271_8": "āpatti dukkaṭassā’’ti na vuttaṁ, tathā aññassatthāya karoti, cetiyādīnaṁ atthāya karoti, dukkaṭamevāti ca siddhaṁ,",
  "tika-vin06t1:271_9": "aññathā kuṭikārasikkhāpadādīsu viya ‘‘aññassatthāya vāsāgāraṁ ṭhapetvā sabbattha,",
  "tika-vin06t1:271_10": "anāpattī’’ti nayameva vadeyya, na bhindāpeyya.",
  "tika-vin06t1:271_11": "Sabbamattikāmayabhāvaṁ pana mocetvā kaṭṭhapāsāṇādimissaṁ katvā paribhuñjati, anāpatti.",
  "tika-vin06t1:271_12": "Tathā hi chedanakasikkhāpadādīsu bhagavatā nayo dinno ‘‘aññena kataṁ pamāṇātikkantaṁ paṭilabhitvā chinditvā paribhuñjatī’’tiādīsu.",
  "tika-vin06t1:271_13": "Keci pana ‘‘vayakammampīti etena mūlaṁ datvā kārāpitampi atthi,",
  "tika-vin06t1:271_14": "tena taṁ aññena katampi na vaṭṭatīti siddha’’nti vadanti, taṁ na sundaraṁ. Kasmā?",
  "tika-vin06t1:271_15": "Sambhāre kiṇitvā sayameva karontassāpi vayakammasambhavato.",
  "tika-vin06t1:271_16": "Kiṁ vā pāḷilese sati aṭṭhakathālesanayo.",
  "tika-vin06t1:271_17": "Iṭṭhakāhi giñjakāvasathasaṅkhepena katā vaṭṭatīti ettha pakatiiṭṭhakāhi cinitvā kattabbāvasatho giñjakāvasatho nāma.",
  "tika-vin06t1:271_18": "Sā hi ‘‘mattikāmayā’’ti na vuccati,",
  "tika-vin06t1:271_19": "‘‘iṭṭhakakuṭikā’’tveva vuccati,",
  "tika-vin06t1:271_20": "tasmā thusagomayatiṇapalālamissā mattikāmayāpi apakkiṭṭhakamayāpi ‘‘sabbamattikāmayā’’tveva vuccatīti no khantīti ācariyo,",
  "tika-vin06t1:271_21": "bhasmādayo hi mattikāya daḷhibhāvatthameva ādīyanti,",
  "tika-vin06t1:271_22": "apakkiṭṭhakamayāpi giñjakāvasathasaṅkhyaṁ na gacchati,",
  "tika-vin06t1:271_23": "na ca āyasmā dhaniyo ekappahāreneva kumbhakāro viya kumbhaṁ taṁ kuṭikaṁ niṭṭhāpesi,",
  "tika-vin06t1:271_24": "anukkamena pana sukkhāpetvā sukkhāpetvā mattikāpiṇḍehi cinitvā niṭṭhāpesi,",
  "tika-vin06t1:271_25": "apakkiṭṭhakamayā kuṭi viya sabbamattikāmayā kuṭi ekābaddhā hoti, na tathā pakkiṭṭhakamayā, tasmā sā kappatīti eke.",
  "tika-vin06t1:271_26": "Sabbamattikāmayāya kuṭiyā bahi ce tiṇakuṭikādiṁ katvā anto vasati, dukkaṭameva.",
  "tika-vin06t1:271_27": "Sace tattha tattha chiddaṁ katvā bandhitvā ekābaddhaṁ karoti, vaṭṭati.",
  "tika-vin06t1:271_28": "Anto ce tiṇakuṭikādiṁ katvā anto vasati, vaṭṭati. Kārako eva ce vasati,",
  "tika-vin06t1:271_29": "karaṇapaccayā dukkaṭaṁ āpajjati, na vasanapaccayā.",
  "tika-vin06t1:271_30": "Sace anto vā bahi vā ubhayattha vā sudhāya limpati, vaṭṭati.",
  "tika-vin06t1:271_31": "Yasmā sabbamattikāmayā kuṭi sukarā bhindituṁ,",
  "tika-vin06t1:271_32": "tasmā tattha ṭhapitaṁ pattacīvarādi aguttaṁ hoti, corādīhi avaharituṁ sakkā,",
  "tika-vin06t1:271_33": "tena vuttaṁ ‘‘pattacīvaraguttatthāyā’’ti.",
  "tika-vin06t1:272_0": "Pāḷimuttakavinicchayavaṇṇanā",
  "tika-vin06t1:273_0": "Tena kho pana samayena chabbaggiyā bhikkhū uccāvace patte dhārenti,",
  "tika-vin06t1:273_1": "uccāvacāni pattamaṇḍalāni dhārentī’’ti (cuḷava.",
  "tika-vin06t1:273_2": "253) evamādīni vatthūni nissāya ‘‘na, bhikkhave, uccāvacā pattā dhāretabbā, yo dhāreyya,",
  "tika-vin06t1:273_3": "āpatti dukkaṭassā’’tiādinā nayena akappiyaparikkhāresu ca dukkaṭaṁ paññattaṁ. Kasmā? Tadanulomattā. Yatthāpi na paññattaṁ, tattha ‘‘na, bhikkhave,",
  "tika-vin06t1:273_4": "uccāvacāni chattāni dhāretabbāni, yo dhāreyya,",
  "tika-vin06t1:273_5": "āpatti dukkaṭassā’’tiādinā (cūḷava.",
  "tika-vin06t1:273_6": "269-270) nayena dukkaṭaṁ sambhavati,",
  "tika-vin06t1:273_7": "tasmā ‘‘tatrāyaṁ pāḷimuttako’’ti ārabhitvā sabbaparikkhāresu vaṇṇamaṭṭhaṁ,",
  "tika-vin06t1:273_8": "savikāraṁ vā karontassa āpatti dukkaṭanti dīpentena ‘‘na vaṭṭatī’’ti vuttanti veditabbaṁ. Etthāha – ‘‘anujānāmi, bhikkhave,",
  "tika-vin06t1:273_9": "ṭhapetvā paharaṇiṁ sabbaṁ lohabhaṇḍaṁ,",
  "tika-vin06t1:273_10": "ṭhapetvā āsandiṁ pallaṅkaṁ dārupattaṁ dārupādukaṁ sabbaṁ dārubhaṇḍaṁ,",
  "tika-vin06t1:273_11": "ṭhapetvā katakañca kumbhakārikañca sabbaṁ mattikābhaṇḍa’’nti (cūḷava.",
  "tika-vin06t1:273_12": "293) vuttattā yathāṭhapitaṁ vajjetvā itaraṁ sabbaṁ vaṇṇamaṭṭhampi savikārampi avisesena vaṭṭatīti?",
  "tika-vin06t1:273_13": "Vuccate – taṁ na yuttaṁ yathādassitapāḷivirodhato,",
  "tika-vin06t1:273_14": "tasmā ‘‘ṭhapetvā paharaṇi’’nti evaṁ jātivasena ayaṁ pāḷi pavattā,",
  "tika-vin06t1:273_15": "yathādassitā pāḷi vaṇṇamaṭṭhādivikārapaṭisedhanavasena pavattāti evaṁ ubhayampi na virujjhati, tasmā yathāvuttameva. Āraggena nikhādanaggena, ‘‘āraggeriva sāsapo’’ti (ma. ni. 2.458; dha. pa. 401; su. ni.",
  "tika-vin06t1:273_16": "630) ettha vuttanayato āraggena.",
  "tika-vin06t1:274_0": "Paṭṭamukhe vāti paṭṭakoṭiyaṁ. Pariyanteti cīvarapariyante. Veṇiuhumuniyupeññāma. Agghiyanti cetiyaṁ.",
  "tika-vin06t1:274_1": "Gayamuggaranti tulādaṇḍasaṇṭhānaṁ, gayā sīse sūcikā hoti, mukhapattā ladrā.",
  "tika-vin06t1:274_2": "Ukkiranti nīharanti karonti ṭhapenti.",
  "tika-vin06t1:274_3": "Koṇasuttapiḷakā nāma gaṇṭhikapaṭṭādikoṇesu suttamayapiḷakā.",
  "tika-vin06t1:274_4": "Yaṁ ettha cīvaraṁ vā patto vā ‘‘na vaṭṭatī’’ti vutto, tattha adhiṭṭhānaṁ ruhati,",
  "tika-vin06t1:274_5": "vikappanāpi ruhatīti veditabbaṁ. Deḍḍubhoti udakasappo. Acchīti kuñjarakkhi.",
  "tika-vin06t1:274_6": "Gomuttakanti gomuttasaṇṭhānā rājiyo.",
  "tika-vin06t1:274_7": "Kuñcikāya senāsanaparikkhārattā suvaṇṇarūpiyamayāpi vaṭṭatīti chāyā dissati,",
  "tika-vin06t1:274_8": "‘‘kuñcikāya vaṇṇamaṭṭhakammaṁ na vaṭṭatī’’ti vacanato aññe kappiyalohādimayāva kuñcikā kappanti pariharaṇīyaparikkhārattā.",
  "tika-vin06t1:274_9": "Ārakaṇṭako potthakādikaraṇasatthakajāti.",
  "tika-vin06t1:274_10": "‘‘Āmaṇḍakasārako āmalakaphalamayo’’ti vadanti .",
  "tika-vin06t1:274_11": "Tālapaṇṇabījanīādīsu ‘‘vaṇṇamaṭṭhakammaṁ vaṭṭatī’’ti vuttaṁ.",
  "tika-vin06t1:274_12": "Kiñcāpi tāni kuñcikā viya pariharaṇīyāni,",
  "tika-vin06t1:274_13": "atha kho ‘‘uccāvacāni na dhāretabbānī’’ti paṭikkhepābhāvato vuttaṁ. Kevalañhi tāni ‘‘anujānāmi, bhikkhave,",
  "tika-vin06t1:274_14": "vidhūpanañca tālavaṇṭañcā’’tiādinā (cūḷava. 269) vuttāni.",
  "tika-vin06t1:274_15": "Gaṇṭhipade pana ‘‘telabhājanesu vaṇṇamaṭṭhakammaṁ vaṭṭatīti senāsanaparikkhārattā’’ti vuttaṁ. Rājavallabhāti rājakulūpakā. Sīmāti idhādhippetā bhūmi, baddhasīmā ca. ‘‘Yesaṁ santakā tesaṁ sīmā,",
  "tika-vin06t1:274_16": "tattha parehi na kattabba’’nti anugaṇṭhipade vuttaṁ.",
  "tika-vin06t1:274_17": "‘‘Bhūmi ca sīmā ca yesaṁ santakā, tehi eva vāretabbā.",
  "tika-vin06t1:274_18": "Yesaṁ pana aññesaṁ bhūmiyaṁ sīmā katā,",
  "tika-vin06t1:274_19": "te vāretuṁ na issarā’’ti vadanti .",
  "tika-vin06t1:274_20": "‘‘Saṅghabhedādīnaṁ kāraṇattā ‘mā karothā’ti paṭisedhetabbā evā’’ti andhakaṭṭhakathāyaṁ vuttaṁ kira.",
  "tika-vin06t1:275_0": "86-7. Dārukuṭikaṁ kātuṁ, kattunti ca atthi.",
  "tika-vin06t1:275_1": "Khaṇḍākhaṇḍikanti phalāphalaṁ viya daṭṭhabbaṁ.",
  "tika-vin06t1:275_2": "Āṇāpehīti vacanaṁ aniṭṭhe eva vuccatīti katvā bandhaṁ āṇāpesi.",
  "tika-vin06t1:275_3": "Issariyamattāyāti samiddhiyaṁ mattāsaddoti ñāpeti.",
  "tika-vin06t1:276_0": "88.",
  "tika-vin06t1:276_1": "‘‘Evarūpaṁ vācaṁ bhāsitvā’’ti ca pāṭho. Lomena tvaṁ mutto,",
  "tika-vin06t1:276_2": "mā punapi evarūpamakāsīti idaṁ kiṁ byāpādadīpakaṁ,",
  "tika-vin06t1:276_3": "dārūsupi lobhakkhandhadīpakaṁ vacanaṁ sotāpannassa sato tassa rājassa patirūpaṁ.",
  "tika-vin06t1:276_4": "Nanu nāma ‘‘pubbe kataṁ sukataṁ bhante,",
  "tika-vin06t1:276_5": "vadeyyātha punapi yenattho’’ti pavāretvā atīva pītipāmojjaṁ uppādetabbaṁ tena siyāti?",
  "tika-vin06t1:276_6": "Saccametaṁ sotāpannattā atīva buddhamāmako dhammamāmako saṅghamāmako ca,",
  "tika-vin06t1:276_7": "tasmā bhikkhūnaṁ akappiyaṁ asahanto,",
  "tika-vin06t1:276_8": "sikkhāpadapaññattiyā ca okāsaṁ kattukāmo ‘‘supayuttāni me dārūnī’’ti tuṭṭhacittopi evamāhāti veditabbaṁ. Imehi nāma evarūpe ṭhāne.",
  "tika-vin06t1:276_9": "‘‘Āgatapadānurūpenāti aññehi vā padehi,",
  "tika-vin06t1:276_10": "ito thokatarehi vā āgatakāle tadanurūpā yojanā kātabbā’’ti gaṇṭhipade vuttaṁ.",
  "tika-vin06t1:276_11": "‘‘Na kevalaṁ imasmiṁyeva sikkhāpade, aññesupi āgacchanti,",
  "tika-vin06t1:276_12": "tasmā tattha tattha āgatapadānurūpena yojanā veditabbā’’ti anugaṇṭhipade vuttaṁ.",
  "tika-vin06t1:276_13": "Ujjhāyanattho adinnassādinnattāva, te ujjhāyiṁsu.",
  "tika-vin06t1:277_0": "Rudradāmako nāma rudradāmakādīhi uppādito.",
  "tika-vin06t1:277_1": "Bārāṇasinagarādīsu tehi tehi rājūhi porāṇasatthānurūpaṁ lakkhaṇasampannā uppāditā nīlakahāpaṇā.",
  "tika-vin06t1:277_2": "Tesaṁ kira tibhāgaṁ agghati rudradāmako,",
  "tika-vin06t1:277_3": "tasmā tassa pādo thullaccayavatthu hoti. Māsako pana idha appamāṇaṁ.",
  "tika-vin06t1:277_4": "Kahāpaṇo kiñcikāle ūnavīsatimāsako hoti,",
  "tika-vin06t1:277_5": "kiñci kāle atirekavīsatimāsako.",
  "tika-vin06t1:277_6": "Tasmā tassa kahāpaṇassa catutthabhāgo pañcamāsako viya atirekapañcamāsako vā ūnapañcamāsako vā pādoti veditabbaṁ.",
  "tika-vin06t1:277_7": "Imassatthassa dīpanatthaṁ ‘‘tadā rājagahe vīsatimāsako kahāpaṇo hotī’’tiādi vuttaṁ.",
  "tika-vin06t1:277_8": "Tattha rajatamayo suvaṇṇamayo tambamayo ca kahāpaṇo hoti.",
  "tika-vin06t1:277_9": "Suvaṇṇabhūmiyaṁ viya pādopi yattha tambamayova kato hoti, tattha sova pādoti ācariyo.",
  "tika-vin06t1:277_10": "Yasmā pādo ekanīlakahāpaṇagghanako,",
  "tika-vin06t1:277_11": "tasmā tassa pādassa catutthabhāgova siyā pādoti eke. Idaṁ na yujjati.",
  "tika-vin06t1:277_12": "Yo ca tattha pādāraho bhaṇḍo,",
  "tika-vin06t1:277_13": "tassa catutthabhāgasseva pārājikavatthubhāvappasaṅgato.",
  "tika-vin06t1:277_14": "Yadi pādārahaṁ bhaṇḍaṁ pārājikavatthu,",
  "tika-vin06t1:277_15": "siddhaṁ ‘‘sova pādo pacchimaṁ pārājikavatthū’’ti .",
  "tika-vin06t1:277_16": "Na hi sabbattha bhaṇḍaṁ gahetvā nīlakahāpaṇagghena agghāpenti.",
  "tika-vin06t1:277_17": "Yasmā tassa tasseva kahāpaṇagghena agghāpenti,",
  "tika-vin06t1:277_18": "tasmā tassa tassa janapadassa pādova pādoti tadagghanakameva pādagghanakanti siddhaṁ,",
  "tika-vin06t1:277_19": "‘‘so ca kho porāṇassa nīlakahāpaṇassa vasena,",
  "tika-vin06t1:277_20": "na itaresanti yattha pana nīlakahāpaṇā vaḷañjaṁ gacchanti, tatthevā’’ti keci vadanti, upaparikkhitvā gahetabbaṁ.",
  "tika-vin06t1:278_0": "Padabhājanīyavaṇṇanā",
  "tika-vin06t1:279_0": "92.Gāmā vā araññā vāti lakkhaṇānupaññattikattā paṭhamapaññattiyā ādimhi vuttā. Yato vā apakkantā, so amanusso nāma. ‘‘Amanussagāmaṁ apārupitvā,",
  "tika-vin06t1:279_1": "gāmappavesanañca anāpucchā pavisituṁ vaṭṭatī’’ti anugaṇṭhipade vuttaṁ.",
  "tika-vin06t1:279_2": "‘‘Yato gāmato āgantukāmā eva apakkantā,",
  "tika-vin06t1:279_3": "taṁ gāmaṁ evaṁ pavisituṁ na vaṭṭatī’’ti vadanti eke.",
  "tika-vin06t1:279_4": "Keci pana ‘‘yakkhapariggahabhūtopi āpaṇādīsu dissamānesu eva ‘gāmo’ti saṅkhyaṁ gacchati,",
  "tika-vin06t1:279_5": "adissamānesu pavesane anāpattī’’ti vadanti.",
  "tika-vin06t1:279_6": "‘‘Gāmo eva upacāro gāmūpacāroti evaṁ kammadhārayavasena gahite kurundaṭṭhakathādīsu vuttampi suvuttameva hotī’’ti vadanti.",
  "tika-vin06t1:279_7": "‘‘Tassa gharūpacāro gāmoti āpajjatī’’ti vacanaṁ paṭikkhipati.",
  "tika-vin06t1:279_8": "‘‘Gāmassupacāro ca gāmo ca gāmūpacāro cā’’ti vadanti, taṁ virujjhati, na.",
  "tika-vin06t1:279_9": "‘‘Imesaṁ lābhādīsu lakkhaṇaṁ sandhāya mahāaṭṭhakathāyaṁ ‘gharaṁ gharūpacāro’tiādi vuttaṁ,",
  "tika-vin06t1:279_10": "taṁ na mayaṁ paṭikkhipāmā’’ti ca vadanti.",
  "tika-vin06t1:279_11": "‘‘Kataparikkhepocāti gharassa samantato tattako upacāro nāmā’’ti gaṇṭhipade likhitaṁ.",
  "tika-vin06t1:279_12": "Anugaṇṭhipade pana ‘‘yo yo aṭṭhakathāvādo vā theravādo vā pacchā vuccatīti ito anāgataṁ sandhāya vuttaṁ, nātītaṁ.",
  "tika-vin06t1:279_13": "Yadi atītampi sandhāya vuttaṁ,",
  "tika-vin06t1:279_14": "mahāpadumatheravādova pamāṇaṁ jātanti āpajjati,",
  "tika-vin06t1:279_15": "tasmā anāgatameva sandhāya vuttanti ācariyā kathayantī’’ti vuttaṁ.",
  "tika-vin06t1:279_16": "Sesampīti gāmūpacāralakkhaṇampi.",
  "tika-vin06t1:280_0": "Tatrāyaṁ nayoti tassa gāmūpacārassa gahaṇe ayaṁ nayo.",
  "tika-vin06t1:280_1": "Vikālegāmappavesanādīsūti ettha ‘‘gāmappavesanañhi bahi eva āpucchitabba’’nti gaṇṭhipade vuttaṁ.",
  "tika-vin06t1:280_2": "‘‘Taṁ aṭṭhakathāya na sametī’’ti vadanti.",
  "tika-vin06t1:280_3": "‘‘Gāmasaṅkhātūpacāraṁ sandhāya vutta’’nti gahite sametīti mama takko.",
  "tika-vin06t1:280_4": "‘‘Ādi-saddato ghare ṭhitānaṁ dinnalābhabhājanādīnī’’ti gaṇṭhipade vuttaṁ.",
  "tika-vin06t1:280_5": "‘‘Gāmūpacāre ṭhitānaṁ pāpuṇitabbalābhaṁ sañcicca adentānaṁ pārājika’’nti anugaṇṭhipade vuttaṁ.",
  "tika-vin06t1:280_6": "Kiñcāpi kurundiādīsu pāḷiyaṁ vuttavacanānulomavasena vuttattā ‘‘pamādalekhā’’ti na vattabbaṁ,",
  "tika-vin06t1:280_7": "mahāaṭṭhakathāyaṁ vuttavinicchayo saṅgītito paṭṭhāya āgato.",
  "tika-vin06t1:280_8": "‘‘Yañcetaṁ mahāaṭṭhakathāya’’ntiādi sīhaḷadīpe aṭṭhakathācariyehi vuttaṁ ‘‘vinicchayanayo’’ti ca.",
  "tika-vin06t1:280_9": "Leḍḍupāteneva paricchinditabboti parikkhepārahaṭṭhānaṁ, na upacāraṁ.",
  "tika-vin06t1:280_10": "So hi tato aparena leḍḍupātena paracchinno.",
  "tika-vin06t1:280_11": "Imasmiṁ adinnādānasikkhāpadeti niyamena aññattha aññathāti atthato vuttaṁ hoti.",
  "tika-vin06t1:280_12": "Tena vā niyamena yathārutavasenāpi attho idha yujjati.",
  "tika-vin06t1:280_13": "Abhidhamme panātiādinā aññathāpi atthāpattisiddhaṁ dasseti.",
  "tika-vin06t1:281_0": "‘‘Pariccāgādimhi akate ‘idaṁ mama santaka’nti aviditampi parapariggahitameva puttakānaṁ pitu accayena santakaṁ viya,",
  "tika-vin06t1:281_1": "taṁ atthato apariccatte saṅgahaṁ gacchatī’’ti gaṇṭhipade vuttaṁ. ‘‘Thenassa kammaṁ theyyaṁ,",
  "tika-vin06t1:281_2": "thenena gahetabbabhūtaṁ bhaṇḍaṁ.",
  "tika-vin06t1:281_3": "Theyyanti saṅkhātanti theyyasaṅkhāta’’nti porāṇagaṇṭhipade vuttaṁ.",
  "tika-vin06t1:281_4": "Taṁ theyyaṁ yassa thenassa kammaṁ,",
  "tika-vin06t1:281_5": "so yasmā theyyacitto avaharaṇacitto hoti,",
  "tika-vin06t1:281_6": "tasmā ‘‘theyyasaṅkhāta’’nti padaṁ uddharitvā ‘‘theyyacitto avaharaṇacitto’’ti padabhājanampi tesaṁ porāṇānaṁ yujjateva,",
  "tika-vin06t1:281_7": "tathāpi aṭṭhakathāyaṁ vuttanayeneva gahetabbaṁ.",
  "tika-vin06t1:281_8": "‘‘Yañca pubbabhāge ‘avaharissāmī’ti pavattaṁ cittaṁ, yañca gamanādisādhakaṁ,",
  "tika-vin06t1:281_9": "parāmasanādisādhakaṁ vā majjhe pavattaṁ,",
  "tika-vin06t1:281_10": "yañca ṭhānācāvanapayogasādhakaṁ ,",
  "tika-vin06t1:281_11": "tesu ayameveko pacchimo cittakoṭṭhāso idha adhippeto ‘theno’ti apare’’ti anugaṇṭhipade vuttaṁ.",
  "tika-vin06t1:281_12": "Ūnamāsakamāsapādādīsu ‘‘avaharaṇacittesu ekacittakoṭṭhāsoti ācariyā vadantī’’ti vuttaṁ.",
  "tika-vin06t1:282_0": "Pañcavīsatiavahārakathāvaṇṇanā",
  "tika-vin06t1:283_0": "Pañcavīsati avahārā nāma vacanabhedeneva bhinnā, atthato pana abhinnā.",
  "tika-vin06t1:283_1": "Ākulā duviññeyyavinicchayāti ācariyānaṁ mukhe santike sabbākārena aggahitavinicchayānaṁ duviññeyyā. Dukatikapaṭṭhānapāḷi (paṭṭhā. 5.1.1 ādayo,",
  "tika-vin06t1:283_2": "dukatikapaṭṭhānapāḷi) viya ākulā duviññeyyavinicchayā,",
  "tika-vin06t1:283_3": "kevalaṁ taṁ ācariyā pubbāparavirodhamakatvā saṅgītito paṭṭhāya āgatanayamavināsetvā vaṇṇayantīti ‘‘paṭṭhānapāḷimivāti apare vadantī’’ti ca vuttā. Porāṇāti saṅgītiācariyā. Ayamettha sāmīci eva, sace na deti, āpatti natthi,",
  "tika-vin06t1:283_4": "pārājikabhayā pana yathā sikkhākāmo deti, evaṁ dātabbameva. Yāni panettha vatthūni,",
  "tika-vin06t1:283_5": "tāni sīhaḷadīpe ācariyehi saṅghādīnamanumatiyā aṭṭhakathāsu pakkhittāni,",
  "tika-vin06t1:283_6": "‘‘anāgate brahmacārīnaṁ hitatthāya potthakāruḷhakālato pacchāpī’’ti vuttaṁ.",
  "tika-vin06t1:283_7": "Āṇattikaṁ āṇattikkhaṇepi gaṇhāti, kālantarenāpi atthasādhako,",
  "tika-vin06t1:283_8": "kālantaraṁ sandhāyāti idametesaṁ nānattaṁ. Bhaṭṭheti apagate. Antarasamudde aturumuhude. Pharati sādheti. Navadhototi navakato.",
  "tika-vin06t1:283_9": "Pāsāṇasakkharanti pāsāṇañca sakkharañca.",
  "tika-vin06t1:284_0": "Bhūmaṭṭhakathādivaṇṇanā",
  "tika-vin06t1:285_0": "94.Mahāaṭṭhakathāyaṁ pana saccepi alikepi dukkaṭameva vuttaṁ,",
  "tika-vin06t1:285_1": "taṁ pamādalikhitanti veditabbanti yathetarahi yuttiyā gahetabbā.",
  "tika-vin06t1:285_2": "Tattha ‘‘catuvaggena ṭhapetvā upasampadapavāraṇaabbhānādisabbaṁ saṅghakammaṁ kātuṁ vaṭṭati’’cceva vattabbe ‘‘upasampadapavāraṇakathinabbhānādīnī’’ti likhantīti veditabbaṁ.",
  "tika-vin06t1:285_3": "Taṁ ācariyā ‘‘pamādalekhā’’tveva vaṇṇayanti,",
  "tika-vin06t1:285_4": "tena vuttaṁ ‘‘pamādalikhita’’nti. Yaṁ yaṁ vacanaṁ musā,",
  "tika-vin06t1:285_5": "tattha tattha pācittiyanti vuttaṁ.",
  "tika-vin06t1:285_6": "Dukkaṭassa vacane payojanābhāvā ‘‘adinnādānassa pubbapayoge’’ti vuttaṁ.",
  "tika-vin06t1:285_7": "Aññesampi pubbapayoge pācittiyaṭṭhāne pācittiyameva.",
  "tika-vin06t1:285_8": "Pamādalikhitanti ettha idha adhippetameva gahetvā aṭṭhakathāyaṁ vuttanti gahite sameti viya.",
  "tika-vin06t1:285_9": "Ācariyā pana ‘‘pācittiyaṭṭhāne pācittiya’’nti vatvā dukkaṭe visuṁ vattabbe ‘‘saccālike’’ti sāmaññato vuttattā ‘‘pamādalekhā’’ti vadantīti veditabbāti.",
  "tika-vin06t1:285_10": "‘‘Kusalacittena gamane anāpattī’’ti vuttattā ‘‘dānañca dassāmī’’ti vacanena anāpatti viya.",
  "tika-vin06t1:286_0": "Pācittiyaṭṭhāne dukkaṭā na muccatīti pācittiyena saddhiṁ dukkaṭamāpajjati.",
  "tika-vin06t1:286_1": "Bahukāpi āpattiyo hontūti khaṇanabyūhanuddharaṇesu dasa dasa katvā āpattiyo āpanno,",
  "tika-vin06t1:286_2": "tesu uddharaṇe dasa pācittiyo desetvā muccati,",
  "tika-vin06t1:286_3": "jātivasena ‘‘ekameva desetvā muccatī’’ti kurundiyaṁ vuttaṁ, tasmā purimena sameti.",
  "tika-vin06t1:286_4": "‘‘Samodhānetvā dassitapayoge ‘‘dukkaṭa’’nti vuttattā samānapayogā bahudukkaṭattaṁ ñāpeti.",
  "tika-vin06t1:286_5": "Khaṇane bahukānīti samānapayogattā na paṭippassambhati.",
  "tika-vin06t1:286_6": "Aṭṭhakathācariyappamāṇenāti yathā panettha,",
  "tika-vin06t1:286_7": "evaṁ aññesupi evarūpāni aṭṭhakathāya āgatavacanāni saṅgītito paṭṭhāya āgatattā gahetabbānīti attho.",
  "tika-vin06t1:286_8": "‘‘Idha dutiyapārājike gahetabbā,",
  "tika-vin06t1:286_9": "na aññesū’’ti dhammasiritthero kirāha.",
  "tika-vin06t1:286_10": "Gaṇṭhipade pana ‘‘purimakhaṇanaṁ pacchimaṁ patvā paṭippassambhati,",
  "tika-vin06t1:286_11": "teneva ekameva desetvā muccatī’’ti vuttaṁ,",
  "tika-vin06t1:286_12": "‘‘visabhāgakiriyaṁ vā patvā purimaṁ paṭippassambhatī’’ti ca vuttaṁ.",
  "tika-vin06t1:287_0": "Evaṁ ekaṭṭhāne ṭhitāya kumbhiyā ṭhānācāvanañcettha chahākārehi veditabbanti sambandho. Kumbhiyāti bhummavacanaṁ.",
  "tika-vin06t1:287_1": "Uddhaṁ ukkhipanto kesaggamattampi bhūmito moceti,",
  "tika-vin06t1:287_2": "pārājikanti ettha mukhavaṭṭiyā phuṭṭhokāsaṁ bundena mocite ‘‘ṭhānācāvanañcettha chahākārehi veditabba’’nti iminā sameti,",
  "tika-vin06t1:287_3": "tathā avatvā ‘‘bhūmito mutte kesaggamattampi atikkante bhūmito mocitaṁ nāma hotī’’ti daḷhaṁ katvā vadanti, upaparikkhitvā gahetabbaṁ.",
  "tika-vin06t1:287_4": "Ettha ekacce evaṁ atthaṁ vadanti ‘‘pubbe khaṇantena avasesaṭṭhānāni viyojitāni, tasmiṁ vimutte pārājika’’nti.",
  "tika-vin06t1:287_5": "Saṅkhepamahāpaccariyādīsu vuttavacanassa pamādalekhabhāvo ‘‘attano bhājanagataṁ vā karoti,",
  "tika-vin06t1:287_6": "muṭṭhiṁ vā chindatī’’ti vacanena dīpito.",
  "tika-vin06t1:288_0": "Yaṁ pana ‘‘pītamatte pārājika’’nti vuttaṁ,",
  "tika-vin06t1:288_1": "taṁ yathetarahi ‘‘pañcaviññāṇā uppannavatthukā uppannārammaṇā’’ti padassa ‘‘uppannavatthukāhi anāgatapaṭikkhepo’’ti aṭṭhakathāvacanaṁ ‘‘asambhinnavatthukā asambhinnārammaṇā purejātavatthukā purejātārammaṇā’’ti vacanamapekkhitvā atītānāgatapaṭikkhepoti parivatteti,",
  "tika-vin06t1:288_2": "tathā tādisehi parivatta’nti veditabbaṁ.",
  "tika-vin06t1:288_3": "Na hi aṭṭhakathācariyā pubbāparaviruddhaṁ vadanti.",
  "tika-vin06t1:288_4": "Yaṁ pana ācariyā ‘‘idaṁ pamādalikhita’’nti apanetvā paṭikkhipitvā vacanakāle vācenti, uddisanti,",
  "tika-vin06t1:288_5": "tameva ca imināpi ācariyena ‘‘pamādalikhita’’nti paṭikkhittaṁ.",
  "tika-vin06t1:288_6": "Yañca suttaṁ dassetvā te paṭikkhipanti,",
  "tika-vin06t1:288_7": "tameva ca dassentena iminā paṭikkhittaṁ,",
  "tika-vin06t1:288_8": "tena vuttaṁ ‘‘taṁ pana tatthevā’’tiādi.",
  "tika-vin06t1:289_0": "Anāpattimattameva vuttanti neva avahāro na gīvā anāpattīti byañjanatova bhedo, na atthatoti dassanatthaṁ.",
  "tika-vin06t1:289_1": "Taṁ pamādalikhitaṁ katarehīti ce? Pubbe vuttappakārehi, lekhakehi vā, esa nayo sabbattha.",
  "tika-vin06t1:289_2": "‘‘Na hi tadeva bahūsu ṭhānesu yuttato pārājikamahutvā katthaci hotī’’ti sabbaṁ anugaṇṭhipade vuttaṁ.",
  "tika-vin06t1:289_3": "Duṭṭhapitaṁ vā ṭhapetīti ettha tato paggharissatīti ṭhānācāvanaṁ sandhāya katattā pārājikaṁ taṁ pana gaṇhatu vā mā vā tattheva ‘‘bhindatī’’tiādivacanato veditabbaṁ.",
  "tika-vin06t1:289_4": "‘‘Tatthevāti ṭhānācāvanaṁ akarontova ṭhānā acāvetukāmova kevalaṁ ‘bhindatī’ti aṭṭhakathāvacanato ca ñāpetabba’’nti aññatarasmiṁ gaṇṭhipade vuttaṁ.",
  "tika-vin06t1:289_5": "Tathā ‘‘paggharitehi tintapaṁsuṁ gahetvā udake pakkhipitvā pacitvā gahetuṁ sakkā,",
  "tika-vin06t1:289_6": "tasmā gahaṇameva sandhāya vutta’’nti apare.",
  "tika-vin06t1:289_7": "‘‘Rittakumbhiyā upari karoti, bhaṇḍadeyya’’nti vuttaṁ, taṁ āṇattiyā virujjhati, ‘‘yadā sakkosi,",
  "tika-vin06t1:289_8": "tadā taṁ bhaṇḍaṁ avaharā’’ti atthasādhako āṇattikāle eva pārājikaṁ.",
  "tika-vin06t1:289_9": "Apica āvāṭakādīni thāvarapayogāni ca ettha sādhakāni.",
  "tika-vin06t1:289_10": "Natthi kālakatapayogāni pārājikavatthūnīti tasmā upaparikkhitabbanti eke.",
  "tika-vin06t1:289_11": "Yattha yattha ‘‘apare’’ti vā ‘‘eke’’ti vā vuccati,",
  "tika-vin06t1:289_12": "tattha tattha suṭṭhu upaparikkhitvā yuttaṁ gahetabbaṁ, itaraṁ chaḍḍetabbaṁ. Vadantīti ācariyā vadanti. Na,",
  "tika-vin06t1:289_13": "aññathā gahetabbatthatoti pāḷipariharaṇatthaṁ vuttaṁ.",
  "tika-vin06t1:289_14": "Evameke vadantīti taṁ na gahetabbaṁ. Kasmā?",
  "tika-vin06t1:289_15": "‘‘Passāvaṁ vā chaḍḍetī’’ti ca ‘‘aparibhogaṁ vā karotī’’ti ca atthato ekattā,",
  "tika-vin06t1:289_16": "aṭṭhakathāya ‘‘muggarena pothetvā bhindatī’’ti vuttattāpi.",
  "tika-vin06t1:290_0": "Ayaṁpanettha sārotiādikathāya ‘‘amhākaṁ ācariyassa vacana’’nti dhammasiritthero āha. Saṅgahācariyānaṁ vādoti eke. Pubbe vuttāpi te eva,",
  "tika-vin06t1:290_1": "tasmā vohāravasenāti achaḍḍetukāmampi tathā karontaṁ ‘‘chaḍḍetī’’ti voharanti.",
  "tika-vin06t1:290_2": "Evametesaṁ padānaṁ attho gahetabboti evaṁ sante ‘‘ṭhānācāvanassa natthitāya dukkaṭa’’nti aṭṭhakathāvacanena ativiya sameti,",
  "tika-vin06t1:290_3": "tattha ṭhānācāvanacittassa natthitāya ṭhānā cutampi na ‘‘ṭhānā cuta’’nti vuccatīti attho gahetabbo.",
  "tika-vin06t1:290_4": "Itarathāpīti theyyacittābhāvā ṭhānā cāvetukāmassapi dukkaṭaṁ yujjati.",
  "tika-vin06t1:291_0": "96.",
  "tika-vin06t1:291_1": "Sayameva patitamorasseva ito cito ca karoto thullaccayaṁ.",
  "tika-vin06t1:291_2": "Ākāsaṭṭhavinicchaye tappasaṅgena tasmiṁ vehāsādigatepi asammohatthaṁ evaṁ gahetabbanti vuttaṁ.",
  "tika-vin06t1:291_3": "‘‘Evamaññatrāpi sāmise’’ti gaṇṭhipade vuttaṁ.",
  "tika-vin06t1:291_4": "‘‘Ṭhānācāvanaṁ akaronto cāletī’’ti vacanato ṭhānācāvane thullaccayaṁ natthīti vuttaṁ hoti.",
  "tika-vin06t1:291_5": "Keci aphandāpetvā ṭhānācāvanācāvanehipi dukkaṭathullaccaye vadanti.",
  "tika-vin06t1:291_6": "‘‘Te ṭhānācāvanaṁ akarontoti imaṁ aṭṭhakathāvacanaṁ dassetvā paṭisedhetabbā’’ti keci vadanti, vīmaṁsitabbaṁ.",
  "tika-vin06t1:292_0": "97.",
  "tika-vin06t1:292_1": "Chedanamocanādi uparibhāgaṁ sandhāya vuttaṁ.",
  "tika-vin06t1:292_2": "Avassaṁ ṭhānato ākāsagataṁ karoti.",
  "tika-vin06t1:292_3": "Ettha ‘‘ekakoṭiṁ nīharitvā ṭhapite vaṁse ṭhitassa ākāsakaraṇaṁ sandhāyā’’ti keci vadanti.",
  "tika-vin06t1:292_4": "Te pana atha ‘‘mūlaṁ acchetvā valayaṁ ito cito ca sāreti, rakkhati.",
  "tika-vin06t1:292_5": "Sace pana mūlato anīharitvāpi hatthena gahetvā ākāsagataṁ karoti,",
  "tika-vin06t1:292_6": "pārājika’’nti aṭṭhakathāvacanaṁ dassetvā paṭisedhetabbā.",
  "tika-vin06t1:292_7": "Bhittinissitanti bhittiyā upatthambhitaṁ sandhāya vuttanti eke.",
  "tika-vin06t1:292_8": "Bhittiṁ nissāya ṭhapitanti nāgadantādīsu ṭhitaṁ sandhāya vuttaṁ.",
  "tika-vin06t1:292_9": "Chinnamatteti upari uggantvā ṭhitaṁ sandhāya vuttaṁ.",
  "tika-vin06t1:293_0": "98.Upari ṭhitassa piṭṭhiyāti ettha adho osāraṇaṁ sandhāya vuttaṁ.",
  "tika-vin06t1:293_1": "Heṭṭhā osārentassa uparimassa piṭṭhiyā heṭṭhimena ṭhitokāsaṁ atikkantamatte pārājikaṁ,",
  "tika-vin06t1:293_2": "uddhaṁ ukkhipantassa udakato muttamatte.",
  "tika-vin06t1:293_3": "‘‘Evaṁ gahite bhūmaṭṭhe vuttena sametī’’ti vadanti.",
  "tika-vin06t1:293_4": "Matamacchānaṁ ṭhitaṭṭhānameva ṭhānaṁ kira.",
  "tika-vin06t1:293_5": "Theyyacittena māretvā gaṇhato ūnapādagghanake dukkaṭaṁ,",
  "tika-vin06t1:293_6": "sahapayogattā pācittiyaṁ natthīti eke.",
  "tika-vin06t1:293_7": "Madanaphalavasādīnīti ettha sīhaḷabhāsā kira vasa iti visanti attho, garuḷākārena katuppeyitaṁ vā.",
  "tika-vin06t1:294_0": "99.Pubbe pāse baddhasūkaraupamāya vuttā eva.",
  "tika-vin06t1:294_1": "‘‘Thale ṭhapitāya nāvāya na phuṭṭhokāsamattamevā’’ti pāṭho.",
  "tika-vin06t1:294_2": "‘‘Vāto āgammāti vacanato vātassa natthikāle payogassa katattā avahāro natthi, atthikāle ce kato, avahārovā’’ti vadanti.",
  "tika-vin06t1:294_3": "‘‘Bhaṇḍadeyyaṁ pana kesanti ce?",
  "tika-vin06t1:294_4": "Yesaṁ hatthe kahāpaṇāni gahitāni, tesaṁ vā,",
  "tika-vin06t1:294_5": "nāvāsāminā nāvāya aggahitāya nāvāsāmikassa vā’’ti anugaṇṭhipade vuttaṁ.",
  "tika-vin06t1:295_0": "104.Nirambitvā upari.",
  "tika-vin06t1:295_1": "Akataṁ vā pana patiṭṭhapetīti apubbaṁ vā paṭṭhapetīti attho.",
  "tika-vin06t1:296_0": "106.",
  "tika-vin06t1:296_1": "Gāmaṭṭhe vā ‘‘gāmo nāmā’’ti na vuttaṁ paṭhamaṁ gāmalakkhaṇassa sabbaso vuttattā.",
  "tika-vin06t1:297_0": "107.",
  "tika-vin06t1:297_1": "Araññaṭṭhe araññaṁ nāmāti puna na kevalaṁ pubbe vuttalakkhaṇaññeva araññanti idhādhippetaṁ,",
  "tika-vin06t1:297_2": "kintu parapariggahitameva cetaṁ hoti,",
  "tika-vin06t1:297_3": "taṁ idhādhippetanti dassanatthaṁ vuttaṁ.",
  "tika-vin06t1:297_4": "Teneva atthepi araññaggahaṇaṁ kataṁ.",
  "tika-vin06t1:297_5": "Aggepi mūlepi chinnāti ettha ‘‘na veṭhetvā ṭhitā,",
  "tika-vin06t1:297_6": "chinnamatte patanakaṁ sandhāya vutta’’nti vadanti.",
  "tika-vin06t1:297_7": "Tacchetvā ṭhapitoti araññasāmikehi parehi laddhehi tacchetvā ṭhapito. Addhagatopīti cirakālikopi.",
  "tika-vin06t1:297_8": "‘‘Na gahetabboti araññasāmikehi anuññātenapī’’ti gaṇṭhipade vuttaṁ.",
  "tika-vin06t1:297_9": "Challiyā pariyonaddhaṁ hotīti iminā sāmikānaṁ nirapekkhataṁ dīpeti.",
  "tika-vin06t1:297_10": "Tena vuttaṁ ‘‘gahetuṁ vaṭṭatī’’ti.",
  "tika-vin06t1:297_11": "Yadi sāmikānaṁ sāpekkhatā atthi, na vaṭṭati.",
  "tika-vin06t1:298_0": "108.",
  "tika-vin06t1:298_1": "Tattha ‘‘bhājanesu pokkharaṇītaḷākesu ca gāvo pakkosatīti ito paṭṭhāya tayo dasa vārā ādimeva dassetvā saṁkhittā’’ti anugaṇṭhipade vuttaṁ.",
  "tika-vin06t1:298_2": "Nibbahanaudakaṁ nāma taḷākarakkhaṇatthāya adhikodakanikkhamanadvārena nikkhamanaudakaṁ.",
  "tika-vin06t1:298_3": "‘‘Gahetuṁ na labhatīti sāmīcikammaṁ na hotī’’ti anugaṇṭhipade vuttaṁ.",
  "tika-vin06t1:298_4": "Ito paṭṭhāya ‘‘vutta’’nti vutte anugaṇṭhipadeti gahetabbaṁ.",
  "tika-vin06t1:298_5": "Anikkhante udaketi pāṭhaseso,",
  "tika-vin06t1:298_6": "sukkhamātikāpayogattā bhaṇḍadeyyampi na hotīti adhippāyo.",
  "tika-vin06t1:298_7": "Taḷākaṁ nissāya khettassa katattāti ‘‘sabbasādhāraṇaṁ taḷākaṁ hotī’’ti paṭhamaṁ vuttattā taṁ sandhāya vuttaṁ.",
  "tika-vin06t1:298_8": "‘‘Yasmā taḷākagataṁ udakaṁ sabbasādhāraṇampi mātikāya sati taṁ atikkamitvā gahetuṁ na vaṭṭati,",
  "tika-vin06t1:298_9": "tasmā taṁ sandhāya kurundiyādīsu avahāroti vutta’’nti apare āhūti.",
  "tika-vin06t1:298_10": "Iminā lakkhaṇena na sametīti yasmā sabbasādhāraṇadeso nāma tañca taḷākaṁ sabbasādhāraṇaṁ,",
  "tika-vin06t1:298_11": "katikābhāvā ca mahāaṭṭhakathāyaṁ vuttameva yuttanti āhācariyo.",
  "tika-vin06t1:299_0": "109.‘‘Tatopaṭṭhāya avahāro natthīti theyyāyapi gaṇhato,",
  "tika-vin06t1:299_1": "tasmā yathāmuṇḍamahājetabbattā, arakkhitabbattā,",
  "tika-vin06t1:299_2": "sabbasādhāraṇattā ca aññampi saṅghasantakaṁ idaṁ na hotī’’ti gaṇṭhipade vuttaṁ.",
  "tika-vin06t1:300_0": "110.Ujukameva tiṭṭhatīti ettha ‘‘samīpe rukkhasākhādīhi sandhāritattā īsakaṁ khalitvā ujukameva tiṭṭhati ce, avahāro. Chinnaveṇu viya tiṭṭhati ce, anāpattī’’ti vuttaṁ, taṁ suvuttaṁ,",
  "tika-vin06t1:300_1": "tassa vinicchaye ‘‘sace tāni rakkhantī’’ti vuttattā.",
  "tika-vin06t1:300_2": "No aññathāti sampatte ce vāte vātamukhasodhanaṁ karoti, pārājikanti attho.",
  "tika-vin06t1:301_0": "111.Aññesu pana vicāraṇā eva natthīti tesu appaṭikkhipitattā ayameva vinicchayoti vuttaṁ hoti.",
  "tika-vin06t1:301_1": "‘‘Etena dhuranikkhepaṁ katvāpi corehi āhaṭaṁ codetvā gaṇhato anāpattīti dīpitaṁ hotī’’ti vuttaṁ.",
  "tika-vin06t1:302_0": "112.Eseva nayoti uddhāreyeva pārājikaṁ, kasmā?",
  "tika-vin06t1:302_1": "Aññehi pattehi sādhāraṇassa saññāṇassa vuttattā.",
  "tika-vin06t1:302_2": "Padavārenāti corena nīharitvā dinnaṁ gahetvā gacchato.",
  "tika-vin06t1:302_3": "Gāmadvāranti vohāramattameva,",
  "tika-vin06t1:302_4": "gāmanti attho āṇattiyā daṭṭhabbattā,",
  "tika-vin06t1:302_5": "dvinnampi uddhāre eva pārājikaṁ.",
  "tika-vin06t1:302_6": "Asukaṁnāma gāmaṁ gantvāti vacanena yāva tassa gāmassa parato upacāro, sabbametaṁ āṇattameva hoti.",
  "tika-vin06t1:302_7": "‘‘Ṭhatvā vā nisīditvā vā vissamitvā purimatheyyacittaṁ vūpasamitvā gamanatthañce bhaṇḍaṁ na nikkhittaṁ, yathāgahitameva, padavārena kāretabboti, nikkhittañce, uddhārenā’’ti ca likhitaṁ.",
  "tika-vin06t1:302_8": "Kevalaṁ ‘‘likhita’’nti vutte gaṇṭhipade gahetabbaṁ.",
  "tika-vin06t1:302_9": "Theyyacittena paribhuñjantoti ṭhānācāvanaṁ akatvā nivatthapārutanīhārena ‘‘pubbevedaṁ mayā gahita’’nti theyyacittena paribhuñjanto.",
  "tika-vin06t1:302_10": "‘‘Naṭṭhe bhaṇḍadeyyaṁ kirā’’ti likhitaṁ.",
  "tika-vin06t1:302_11": "‘‘Añño vā’’ti vacanena yena ṭhapitaṁ,",
  "tika-vin06t1:302_12": "tena dinne anāpattīti dīpitaṁ hoti gopakassa dāne viya,",
  "tika-vin06t1:302_13": "‘‘kevalaṁ idha bhaṇḍadeyyanti apare’’ti vuttaṁ.",
  "tika-vin06t1:302_14": "‘‘Añño vā’’ti vacanato yena ṭhapitaṁ.",
  "tika-vin06t1:302_15": "So vātipi labbhatīti vicāretvā gahetabbo.",
  "tika-vin06t1:302_16": "Vā-saddena yassa hatthe ṭhapitaṁ,",
  "tika-vin06t1:302_17": "so vā deti rājagahe gaṇako viya dhaniyassa, tasmā pārājikaṁ yuttaṁ viya.",
  "tika-vin06t1:303_0": "Tava thūlasāṭako laddhoti vuttakkhaṇe musāvāde dukkaṭaṁ.",
  "tika-vin06t1:303_1": "Tassa nāmaṁ likhitvāti ettha ‘‘tena ‘gahetvā ṭhapeyyāsī’ti āṇattattā nāmalekhanakāle anāpatti kusasaṅkamanasadisaṁ na hotī’’ti vuttaṁ.",
  "tika-vin06t1:303_2": "Na jānantīti na suṇantīti attho.",
  "tika-vin06t1:303_3": "Sace jānitvāpi cittena na sampaṭicchanti eseva nayo.",
  "tika-vin06t1:303_4": "Jānantena pana rakkhituṁ anicchante paṭikkhipitabbameva etanti vattaṁ jānitabbaṁ.",
  "tika-vin06t1:303_5": "Ummaggenāti purāpāṇaṁ khaṇitvā katamaggenāti attho.",
  "tika-vin06t1:304_0": "Nissitavārikassa pana sabhāgā bhattaṁ denti, tasmā yathā vihāre panti,",
  "tika-vin06t1:304_1": "tatheva kātabbanti sampattavāraṁ aggahetuṁ na labhanti,",
  "tika-vin06t1:304_2": "‘‘tassa vā sabhāgā adātuṁ na labhantī’’ti vuttaṁ.",
  "tika-vin06t1:304_3": "Attadutiyassāti na hi ekenānītaṁ dvinnaṁ pahoti,",
  "tika-vin06t1:304_4": "sace pahoti pāpetabboti dassetuṁ ‘‘yassa vā’’tiādi vuttaṁ.",
  "tika-vin06t1:304_5": "‘‘Paripucchaṁ detīti pucchitapañhassa vissajjanaṁ karotī’’ti likhitaṁ.",
  "tika-vin06t1:304_6": "Saṅghassa bhāraṁ nāma ‘‘saddhammavācanā evā’’ti vuttaṁ,",
  "tika-vin06t1:304_7": "‘‘navakammikopi vuccatī’’ti ca,",
  "tika-vin06t1:304_8": "‘‘ito bhaṇḍato vaṭṭantaṁ puna anto pavisatīti mahāaṭṭhakathāpadassa kurundīsaṅkhepaṭṭhakathāhi adhippāyo vivarito’’ti likhitaṁ.",
  "tika-vin06t1:305_0": "113.Gacchante yāne vāti ettha ‘‘suṅkaṭṭhānassa bahi ṭhitaṁ sandhāya vutta’’nti upatissatthero vadati kira.",
  "tika-vin06t1:305_1": "‘‘Gacchante yāne vātiādi suṅkaṭṭhānabbhantare gahetabba’’nti vuttaṁ.",
  "tika-vin06t1:305_2": "Bahi ṭhitassa vattabbameva natthi,",
  "tika-vin06t1:305_3": "‘‘anto ṭhatvā’’ti adhikāre vuttattā ceti yuttaṁ – yānādīsu ṭhapite tassa payogaṁ vināyeva gatesu pārājiko na hoti. Kasmā na bhaṇḍadeyyanti ce? Suṅkaṭṭhānassa bahi ṭhitattā.",
  "tika-vin06t1:305_4": "Araññaṭṭhe ‘‘assatiyā atikkamantassapi bhaṇḍadeyyamevā’’ti (pārā. aṭṭha.",
  "tika-vin06t1:305_5": "1.107) vuttaṁ tesaṁ sapariggahitattā.",
  "tika-vin06t1:305_6": "Idha pana ‘‘atra paviṭṭhassā’’ti vacanato na bahi ṭhitassa, taṁ kira suṅkasaṅketaṁ.",
  "tika-vin06t1:305_7": "Aññaṁ harāpetīti tattha ‘‘sahatthā’’ti vacanato anāpatti.",
  "tika-vin06t1:305_8": "Nissaggiyāni hontīti aṭṭhakathāto pācittiyaṁ,",
  "tika-vin06t1:305_9": "upacāraṁ okkamitvā pariharaṇe sādīnavattā dukkaṭaṁ.",
  "tika-vin06t1:306_0": "Suṅkaṭṭhāne suṅkaṁ datvāva gantuṁ vaṭṭatīti idaṁ dāni vattabbānaṁ mātikāti dhammasiritthero.",
  "tika-vin06t1:306_1": "‘‘Anurādhapurassa catūsu dvāresu suṅkaṁ gaṇhanti,",
  "tika-vin06t1:306_2": "tesu dakkhiṇadvārassa purato maggo thūpārāmato ānandacetiyaṁ padakkhiṇaṁ katvā jetavanavihārassantarapākārassāsanne niviṭṭho,",
  "tika-vin06t1:306_3": "yo na gāmaṁ pavisanto upacāraṁ okkanto hoti.",
  "tika-vin06t1:306_4": "Thūpārāmato ca mahācetiyaṁ padakkhiṇaṁ katvā rājavihāraṁ gacchanto na okkamatī’’ti kira mahāaṭṭhakathāyaṁ āgataṁ.",
  "tika-vin06t1:306_5": "Ettha cāti suṅkaghāte ‘‘dvīhi leḍḍupātehīti ācariyaparamparābhatā’’ti likhitaṁ.",
  "tika-vin06t1:306_6": "Dvīhi leḍḍupātehīti suṅkaghātassa paricchede aṭṭhapite yujjati,",
  "tika-vin06t1:306_7": "ṭhapite pana atirekayojanampi suṅkaghātaṁ hotīti tato paraṁ dve leḍḍupātā upacāroti gahetabbo.",
  "tika-vin06t1:306_8": "So panetthāpi duvidho bāhirabbhantarabhedato.",
  "tika-vin06t1:306_9": "Tattha dutiyaleḍḍupātasaṅkhātaṁ bāhiropacāraṁ sandhāya pāḷiyaṁ,",
  "tika-vin06t1:306_10": "mahāaṭṭhakathāyañca dukkaṭaṁ vuttaṁ.",
  "tika-vin06t1:306_11": "Abbhantaraṁ sandhāya kurundiyanti no khanti.",
  "tika-vin06t1:306_12": "‘‘Atra paviṭṭhassa suṅkaṁ gaṇhantūti hi niyamitaṭṭhānaṁ ekantato pārājikakhettaṁ hoti, tañca parikkhittaṁ,",
  "tika-vin06t1:306_13": "eko leḍḍupāto dukkaṭakhettaṁ, aparikkhittañce,",
  "tika-vin06t1:306_14": "dutiyo leḍḍupātoti no adhippāyo’’ti ācariyo vadati.",
  "tika-vin06t1:307_0": "114.Dhanaṁ pana gataṭṭhāne vaḍḍhatīti ettha ‘‘vaḍḍhiyā saha avahārakassa bhaṇḍadeyya’’nti likhitaṁ.",
  "tika-vin06t1:307_1": "‘‘Taṁ vaḍḍhiṁ dassāmī’’ti aggahesi,",
  "tika-vin06t1:307_2": "tattha kammaṁ akarontassa vaḍḍhatīti katvā vuttaṁ.",
  "tika-vin06t1:307_3": "Kevalaṁ āṭhapitakhettassa na vaḍḍhati. ‘‘Yaṁ dhanaṁ vaḍḍhi,",
  "tika-vin06t1:307_4": "taṁ dentassa avahārakassa vaḍḍhiyā adāne pārājikaṁ hotī’’ti vadanti.",
  "tika-vin06t1:308_0": "Nāmenāti sappanāmena vā sāmikena katena vā.",
  "tika-vin06t1:309_0": "116. Rājagharassa antovatthumhi,",
  "tika-vin06t1:309_1": "parikkhittarājaṅgaṇaṁ vā antovatthu.",
  "tika-vin06t1:309_2": "Aparikkhitte rājaṅgaṇe ṭhitassa sakalanagaraṁ ṭhānaṁ.",
  "tika-vin06t1:309_3": "Goṇassa ‘‘aparikkhitte ṭhitassa akkantaṭṭhānameva ṭhāna’’nti vuttattā khaṇḍadvāranti attanā khaṇḍitacchiddaṁ.",
  "tika-vin06t1:309_4": "Tattheva ghātetīti ‘‘jīvitindriyārammaṇattā vadhakacittassa pācittiyaṁ hotīti? Na hoti. Kasmā? Adinnādānapayogattā.",
  "tika-vin06t1:309_5": "Tampi theyyacittaṁ saṅkhārārammaṇaṁva hoti.",
  "tika-vin06t1:309_6": "Idha tadubhayaṁ labhati saddhiṁ pubbabhāgāparabhāgehī’’ti vuttaṁ.",
  "tika-vin06t1:310_0": "118.Tassuddhāre sabbesaṁ pārājikanti yadi yo āṇatto avassaṁ taṁ bhaṇḍaṁ harati, āṇattikkhaṇe eva pārājikaṁ.",
  "tika-vin06t1:310_1": "‘‘Idha tiṇṇaṁ kasmā pārājikaṁ, nanu ‘tumhe, bhante,",
  "tika-vin06t1:310_2": "tayo harathā’ti vuttattā thullaccayaṁ,",
  "tika-vin06t1:310_3": "itaresañca paṭipāṭiyā ekekassāṇattattā ekekena ca dukkaṭena bhavitabbaṁ. Kathaṁ,",
  "tika-vin06t1:310_4": "eko kira māsagghanakaṁ parissāvanaṁ thenetvā desetvā nirussāho eva vā hutvā puna māsagghanakaṁ sūciṁ tatheva katvā puna māsagghanakanti evaṁ siyāti? Na evaṁ,",
  "tika-vin06t1:310_5": "taṁ yathā uppalathenako yena vatthu pūrati tāva saussāhattā pārājiko āsi,",
  "tika-vin06t1:310_6": "evamime saussāhāva na desayiṁsu vā’’ti likhitaṁ, pāḷiyaṁ,",
  "tika-vin06t1:310_7": "aṭṭhakathāyañca saṁvidahitvā gatesu ekassuddhāre sabbesaṁ pārājikaṁ vinā viya āṇattiyā kiñcāpi vuttaṁ,",
  "tika-vin06t1:310_8": "atha kho ‘‘tassāyaṁ attho’’ti vatvā pacchā vuttavinicchayesu ca ekabhaṇḍaekaṭṭhānādīsu ca sambahulā ekaṁ āṇāpentīti āṇattimeva niyametvā vuttaṁ,",
  "tika-vin06t1:310_9": "tasmā āṇatti icchitabbā viya, vīmaṁsitabbaṁ.",
  "tika-vin06t1:310_10": "‘‘‘Ekabhaṇḍaṁ ekaṭṭhāna’nti ca pāṭho ‘ekakulassa bhaṇḍa’nti vacanato’’ti vadanti.",
  "tika-vin06t1:311_0": "119-120.Ocarakevuttanayenevāti avassaṁhāriye bhaṇḍe.",
  "tika-vin06t1:311_1": "Taṁ saṅketanti tassa saṅketassa.",
  "tika-vin06t1:311_2": "Atha vā taṁ saṅketaṁ atikkamitvā pacchā vā. Apatvā pure vā.",
  "tika-vin06t1:311_3": "Esa nayo taṁ nimittanti etthāpi.",
  "tika-vin06t1:311_4": "Akkhinikhaṇanādikammaṁ lahukaṁ ittarakālaṁ,",
  "tika-vin06t1:311_5": "taṅkhaṇe eva bhaṇḍaṁ avaharituṁ na sakkā, kiñci bhaṇḍaṁ dūraṁ hoti, kiñci bhāriyaṁ,",
  "tika-vin06t1:311_6": "taṁ gahetuṁ yāva gacchati yāva ukkhipati, tāva nimittassa pacchā hoti.",
  "tika-vin06t1:311_7": "Sace taṁ bhaṇḍaṁ adhigataṁ viya āsannaṁ, lahukañca,",
  "tika-vin06t1:311_8": "sakkā nimittakkhaṇe avaharituṁ, tameva sandhāya vuttaṁ kinti? Na,",
  "tika-vin06t1:311_9": "pubbe vuttampi ‘‘tato paṭṭhāya teneva nimittena avaharatī’’ti vuccati āraddhattā.",
  "tika-vin06t1:311_10": "Yadi evaṁ ‘‘purebhattapayogo eso’’ti vāro pamāṇaṁ hoti,",
  "tika-vin06t1:311_11": "na ca taṁ pamāṇaṁ mahāpadumattheravādassa pacchā vuttattā,",
  "tika-vin06t1:311_12": "na saṅketakammaṁ viya nimittakammaṁ daṭṭhabbaṁ.",
  "tika-vin06t1:311_13": "Tattha hi kālaparicchedo atthi, idha natthi, idameva tesaṁ nānattaṁ.",
  "tika-vin06t1:312_0": "121.Tañca asammohatthanti eko ‘‘purebhattādīsu vā,",
  "tika-vin06t1:312_1": "akkhinikhaṇanādīni vā disvā gaṇhā’’ti,",
  "tika-vin06t1:312_2": "eko gahetabbaṁ bhaṇḍanissitaṁ katvā ‘‘purebhattaṁ evaṁ vaṇṇasaṇṭhānaṁ bhaṇḍaṁ gaṇhā’’ti vadati,",
  "tika-vin06t1:312_3": "evaṁvidhesu asammohatthaṁ evaṁvidhaṁ saṅketaṁ nimittañca dassetunti ca,",
  "tika-vin06t1:312_4": "yathādhippāyanti dutiyo tatiyassa tatiyo catutthassāti evaṁ paṭipāṭiyā ce vadantīti attho.",
  "tika-vin06t1:312_5": "Sace dutiyo catutthassa vadeti, na yathādhippāyoti ca.",
  "tika-vin06t1:312_6": "‘‘Paṭiggahitamatteti avassaṁ ce paṭiggaṇhāti,",
  "tika-vin06t1:312_7": "pubbeva thullaccaya’’nti ca likhitaṁ.",
  "tika-vin06t1:312_8": "Paṭiggaṇhakānaṁ dukkaṭaṁ sabbatthokāsābhāvato na vuttaṁ.",
  "tika-vin06t1:312_9": "Pārājikāpajjanenetaṁ dukkaṭaṁ āpajjitvā āpajjanti kira.",
  "tika-vin06t1:312_10": "Atthasādhakāṇatticetanākhaṇe eva pārājiko hotīti adhippāyo.",
  "tika-vin06t1:312_11": "Tattha maggaṭṭhāniyaṁ kataraṁ,",
  "tika-vin06t1:312_12": "kataraṁ phalaṭṭhāniyanti ‘‘atthasādhakacetanā nāma maggānantaraphalasadisā’’ti vuttattā phalaṭṭhāniyā cetanāti siddhaṁ.",
  "tika-vin06t1:312_13": "Āṇatti ce maggaṭṭhāniyā siyā,",
  "tika-vin06t1:312_14": "cetanāsahajattā na sambhavati,",
  "tika-vin06t1:312_15": "tathā bhaṇḍassa avassaṁhāritā ca na sambhavati.",
  "tika-vin06t1:312_16": "Āṇattikkhaṇe eva hi taṁ avassaṁhāritaṁ jātanti avahārakassa paṭiggaṇhañce,",
  "tika-vin06t1:312_17": "tampi na sambhavati anāgatattā.",
  "tika-vin06t1:312_18": "Cetanā ce maggaṭṭhāniyā hoti, āṇattiādīsu aññataraṁ,",
  "tika-vin06t1:312_19": "bhaṇḍassa avassaṁhāritā eva vā phalaṭṭhāniyā ce, attho na sambhavati.",
  "tika-vin06t1:312_20": "Pārājikāpatti eva hi phalaṭṭhāniyā bhavitumarahati,",
  "tika-vin06t1:312_21": "na aññanti evaṁ tāva idha opammasaṁsandanaṁ sambhavati cetanā maggaṭṭhāniyā,",
  "tika-vin06t1:312_22": "tassā pārājikāpattibhāvo phalaṭṭhāniyo. Yathā kiṁ?",
  "tika-vin06t1:312_23": "Yathā paṭisambhidāmagge ‘‘saddhāya ñāṇaṁ dhammapaṭisambhidā.",
  "tika-vin06t1:312_24": "Saddhāya saddatthe ñāṇaṁ atthapaṭisambhidā’’ti ettha añño saddho,",
  "tika-vin06t1:312_25": "añño saddhāya saddatthoti siddhaṁ,",
  "tika-vin06t1:312_26": "yathā ca ‘‘eko amohasaṅkhāto dhammo sampayuttakānaṁ dhammānaṁ hetupaccayena paccayo adhipatisahajātaaññamaññanissayaindriyamaggasampayuttaatthiavigatapaccayena paccayo’’ti ettha amoho dhammo añño,",
  "tika-vin06t1:312_27": "aññe tassa hetupaccayatādayoti siddhaṁ.",
  "tika-vin06t1:312_28": "Yathā ca vinayapiṭake yāni cha āpattisamuṭṭhānāni,",
  "tika-vin06t1:312_29": "evaṁ yathāsambhavaṁ ‘‘satta āpattikkhandhā’’ti vuccanti,",
  "tika-vin06t1:312_30": "tesaṁ aññā āpattisamuṭṭhānatā,",
  "tika-vin06t1:312_31": "añño āpattikkhandhabhāvoti siddhaṁ.",
  "tika-vin06t1:312_32": "Iminā āpattikkhandhanayena āpattādhikaraṇassa kati ṭhānānīti?",
  "tika-vin06t1:312_33": "Satta āpattikkhandhā ṭhānānīti. Kati vatthūnīti?",
  "tika-vin06t1:312_34": "Satta āpattikkhandhā vatthūnīti. Kati bhūmiyoti?",
  "tika-vin06t1:312_35": "Satta āpattikkhandhā bhūmiyoti evamādayopi dassetabbā.",
  "tika-vin06t1:312_36": "Tathā hi tassā evaṁ maggaṭṭhāniyāya atthasādhikāya cetanāya yasmā aññā pārājikāpattitā anatthantarabhūtā ākāravisesasaṅkhātā phalaṭṭhāniyā atthi,",
  "tika-vin06t1:312_37": "tasmā ‘‘atthasādhakacetanā nāma maggānantaraphalasadisā’’ti vuttāti veditabbaṁ.",
  "tika-vin06t1:312_38": "Atha vā kevalaṁ dhammaniyāmattaṁyeva upamattena ācariyena evaṁ vuttantipi sambhavatīti na tattha opammasaṁsandanaṁ pariyesitabbaṁ,",
  "tika-vin06t1:312_39": "‘‘idaṁ sabbaṁ kevalaṁ takkavasena vuttattā vicāretvā gahetabba’’nti ācariyo.",
  "tika-vin06t1:313_0": "Bhūmaṭṭhakathādivaṇṇanā niṭṭhitā.",
  "tika-vin06t1:314_0": "Āpattibhedavaṇṇanā",
  "tika-vin06t1:315_0": "122.",
  "tika-vin06t1:315_1": "‘‘Vibhaṅganayadassanato’’ti vuttattā taṁ sampādetuṁ ‘‘idāni tattha tatthā’’tiādi āraddhaṁ.",
  "tika-vin06t1:315_2": "Tattha aṅgavatthubhedena cāti avahāraṅgajānanabhedena vatthussa haritabbabhaṇḍassa garukalahukabhāvabhedenāti attho.",
  "tika-vin06t1:315_3": "Atha vā aṅgañca vatthubhedena āpattibhedañca dassentoti attho.",
  "tika-vin06t1:315_4": "Atirekamāsako ūnapañcamāsakoti ettha vā-saddo na vutto,",
  "tika-vin06t1:315_5": "tīhipi eko eva paricchedo vuttoti.",
  "tika-vin06t1:315_6": "Anajjhāvuṭṭhakaṁ nāma araññapālakādinā na kenaci mamāyitaṁ.",
  "tika-vin06t1:315_7": "Chaḍḍitaṁ nāma anatthikabhāvena atirekamattādinā sāmikena chaḍḍitaṁ.",
  "tika-vin06t1:315_8": "Naṭṭhaṁ pariyesitvā chinnālayattā chinnamūlakaṁ.",
  "tika-vin06t1:315_9": "Assāmikavatthūti acchinnamūlakampi yassa sāmiko koci no hoti, nirapekkhā vā pariccajanti,",
  "tika-vin06t1:315_10": "yaṁ vā pariccattaṁ devatādīnaṁ,",
  "tika-vin06t1:315_11": "idaṁ sabbaṁ assāmikavatthu nāma.",
  "tika-vin06t1:315_12": "Devatādīnaṁ vā buddhadhammānaṁ vā pariccattaṁ parehi ce ārakkhakehi pariggahitaṁ, parapariggahitameva.",
  "tika-vin06t1:315_13": "Tathārūpe hi adinnādāne rājāno coraṁ gahetvā hananādikaṁ kareyyuṁ, anārakkhake pana āvāse,",
  "tika-vin06t1:315_14": "abhikkhuke anārāmikādike ca yaṁ buddhadhammassa santakaṁ,",
  "tika-vin06t1:315_15": "taṁ ‘‘āgatāgatehi bhikkhūhi rakkhitabbaṁ gopetabbaṁ mamāyitabba’’nti vacanato abhikkhukāvāsasaṅghasantakaṁ viya parapariggahitasaṅkhyameva gacchatīti chāyā dissati.",
  "tika-vin06t1:315_16": "Issaro hi yo koci bhikkhu tādise parikkhāre corehipi gayhamāne vāretuṁ paṭibalo ce,",
  "tika-vin06t1:315_17": "balakkārena acchinditvā yathāṭhāne ṭhapetunti.",
  "tika-vin06t1:315_18": "Apariggahite parasantakasaññissa chasu ākāresu vijjamānesupi anāpatti viya dissati ,",
  "tika-vin06t1:315_19": "‘‘yaṁ parapariggahitañca hotī’’ti aṅgabhāvo kiñcāpi dissati,",
  "tika-vin06t1:315_20": "parasantake tathā paṭipannake sandhāya vuttanti gahetabbaṁ.",
  "tika-vin06t1:315_21": "Attano santakaṁ corehi haṭaṁ,",
  "tika-vin06t1:315_22": "corapariggahitattā parapariggahitaṁ hoti,",
  "tika-vin06t1:315_23": "tasmā paro cetaṁ theyyacitto gaṇhati, pārājikaṁ. Sāmiko eva ce gaṇhati, na pārājikaṁ, yasmā codetvā,",
  "tika-vin06t1:315_24": "acchinditvā ca so ‘‘mama santakaṁ gaṇhāmī’’ti gahetuṁ labhati.",
  "tika-vin06t1:315_25": "Paṭhamaṁ dhuraṁ nikkhipitvā ce pacchā theyyacitto gaṇhati, esa nayo.",
  "tika-vin06t1:315_26": "Sāmikena dhuraṁ nikkhittakāle so ce coro kālaṁ karoti, añño theyyacittena gaṇhati, na pārājiko.",
  "tika-vin06t1:315_27": "Anikkhittakāle eva ce kālaṁ karoti,",
  "tika-vin06t1:315_28": "taṁ theyyacittena gaṇhantassa bhikkhuno pārājikaṁ mūlabhikkhussa santakabhāve ṭhitattā.",
  "tika-vin06t1:315_29": "Corabhikkhumhi mate ‘‘matakaparikkhāra’’nti saṅgho vibhajitvā ce taṁ gaṇhati,",
  "tika-vin06t1:315_30": "mūlasāmiko ‘‘mama santakamida’’nti gahetuṁ labhati.",
  "tika-vin06t1:316_0": "Etthāha – bhūmaṭṭhādinimittakammapariyosānā eva avahārabhedā, udāhu aññepi santīti. Kiñcettha yadi aññepi santi, tepi vattabbā.",
  "tika-vin06t1:316_1": "Na hi bhagavā sāvasesaṁ pārājikaṁ paññapeti. No ce santi,",
  "tika-vin06t1:316_2": "ye ime tulākūṭakaṁsakūṭamānakūṭaukkoṭanavañcananikatisāciyogaviparāmosaālopasāhasākārā ca suttaṅgesu sandissamānā,",
  "tika-vin06t1:316_3": "te idha āgatesu ettha samodhānaṁ gacchantīti ca lakkhaṇato vā tesaṁ samodhānagatabhāvo vattabboti?",
  "tika-vin06t1:316_4": "Vuccate – lakkhaṇato siddhova. Kathaṁ?",
  "tika-vin06t1:316_5": "‘‘Pañcahi ākārehī’’tiādinā nayena aṅgavatthubhedena. Āpattibhedo hi pāḷiyaṁ (pārā. 128-130) vutto eva,",
  "tika-vin06t1:316_6": "aṭṭhakathāyañca ‘‘kūṭamānakūṭakahāpaṇādīhi vā vañcetvā gaṇhati,",
  "tika-vin06t1:316_7": "tassevaṁ gaṇhato avahāro theyyāvahāro’’ti (pārā. aṭṭha. 1.138; kaṅkhā. aṭṭha.",
  "tika-vin06t1:316_8": "dutiyapārājikavaṇṇanā) āgatattā tulākūṭagahaṇādayo theyyāvahāre samodhānaṁ gatāti siddhaṁ.",
  "tika-vin06t1:316_9": "Viparāmosaālopasāhasākārā ca aṭṭhakathāyāgate pasayhāvahāre samodhānaṁ gacchanti.",
  "tika-vin06t1:316_10": "Imaṁyeva vā pasayhāvahāraṁ dassetuṁ ‘‘gāmaṭṭhaṁ araññaṭṭha’’nti mātikaṁ nikkhipitvā ‘‘gāmaṭṭhaṁ nāma bhaṇḍaṁ catūhi ṭhānehi nikkhittaṁ hotī’’tiādinā nayena vibhāgo vutto.",
  "tika-vin06t1:316_11": "Tenedaṁ vuttaṁ hoti – gahaṇākārabhedasandassanatthaṁ visuṁ kataṁ.",
  "tika-vin06t1:316_12": "Na hi bhūmitalādīhi gāmāraññaṭṭhaṁ yaṁ kiñcīti. Tattha yaṁ tulākūṭaṁ,",
  "tika-vin06t1:316_13": "taṁ rūpakūṭaṅgagahaṇapaṭicchannakūṭavasena catubbidhampi vehāsaṭṭhe samodhānaṁ gacchati.",
  "tika-vin06t1:316_14": "Hadayabhedasikhābhedarajjubhedavasena tividhe mānakūṭe ‘‘svāyaṁ hadayabhedo mariyādaṁ chindatī’’ti ettha samodhānaṁ gacchati.",
  "tika-vin06t1:316_15": "Hadayabhedo hi sappitelādiminanakāle labbhati.",
  "tika-vin06t1:316_16": "‘‘Phandāpeti attano bhājanagataṁ karotī’’ti ettha sikhābhedopi labbhati.",
  "tika-vin06t1:316_17": "So ‘‘tilataṇḍulādiminanakāle labbhatī’’ti vuttaṁ.",
  "tika-vin06t1:316_18": "Khettaminanakāle rajjubhedo samodhānaṁ gacchati.",
  "tika-vin06t1:316_19": "‘‘Dhammaṁ caranto sāmikaṁ parājetī’’ti ettha ukkoṭanaṁ samodhānaṁ gacchatīti te ca tathā vañcananikatiyopi.",
  "tika-vin06t1:317_0": "Āpattibhedavaṇṇanā niṭṭhitā.",
  "tika-vin06t1:318_0": "Anāpattibhedavaṇṇanā",
  "tika-vin06t1:319_0": "131.Naca gahite attamano hoti,",
  "tika-vin06t1:319_1": "tassa santakaṁ vissāsagāhena gahitampi puna dātabbanti idaṁ ‘‘tena kho pana samayena dve bhikkhū sahāyakā honti.",
  "tika-vin06t1:319_2": "Eko gāmaṁ piṇḍāya pāvisi…pe… anāpatti, bhikkhu, vissāsaggāhe’’ti (pārā.",
  "tika-vin06t1:319_3": "146) iminā asamentaṁ viya dissati.",
  "tika-vin06t1:319_4": "Ettha hi ‘‘so jānitvā taṁ codesi assamaṇosi tva’’nti vacanena anattamanatā dīpitā. Puna ‘‘anāpatti, bhikkhu,",
  "tika-vin06t1:319_5": "vissāsaggāhe’’ti vacanena attamanatāyapi sati vissāsaggāho ruhatīti dīpitanti ce? Taṁ na, aññathā gahetabbatthato.",
  "tika-vin06t1:319_6": "Ayañhettha attho – pārājikāpattiyā anāpatti vissāsasaññāya gāhe sati,",
  "tika-vin06t1:319_7": "sopi bhikkhu sahāyakattā na kuddho codesi,",
  "tika-vin06t1:319_8": "piyo eva samāno ‘‘kacci assamaṇosi tvaṁ, gaccha,",
  "tika-vin06t1:319_9": "vinicchayaṁ katvā suddhante tiṭṭhāhī’’ti codesi.",
  "tika-vin06t1:319_10": "Sacepi so kuddho eva codeyya,",
  "tika-vin06t1:319_11": "‘‘anāpattī’’ti idaṁ kevalaṁ pārājikābhāvaṁ dīpeti, na vissāsaggāhasiddhaṁ.",
  "tika-vin06t1:319_12": "Yo pana parisamajjhe lajjāya adhivāseti, na kiñci vadatīti attho.",
  "tika-vin06t1:319_13": "‘‘Punavattukāmatādhippāye pana sopi paccāharāpetuṁ labhatī’’ti vuttaṁ.",
  "tika-vin06t1:319_14": "Sace coro pasayha gahetukāmopi ‘‘adhivāsetha, bhante,",
  "tika-vin06t1:319_15": "idha me cīvarānī’’ti vatvā cīvarāni therena dinnāni,",
  "tika-vin06t1:319_16": "adinnāni vā sayaṁ gahetvā gacchati,",
  "tika-vin06t1:319_17": "thero puna pakkhaṁ labhitvā codetuṁ labhati,",
  "tika-vin06t1:319_18": "pubbe adhivāsanā adhivāsanasaṅkhyaṁ na gacchati bhayena tuṇhībhūtattā,",
  "tika-vin06t1:319_19": "‘‘yaṁ cīvaraṁ idha sāmiko paccāharāpetuṁ labhatī’’ti vuttaṁ.",
  "tika-vin06t1:319_20": "Sāmikassa pākatikaṁ kātabbaṁ,",
  "tika-vin06t1:319_21": "‘‘idaṁ kira vatta’’nti vuttaṁ.",
  "tika-vin06t1:319_22": "Sace saṅghassa santakaṁ kenaci bhikkhunā gahitaṁ,",
  "tika-vin06t1:319_23": "tassa tena saṅghassa vā dhammassa vā upakāritā atthi,",
  "tika-vin06t1:319_24": "gahitappamāṇaṁ apaloketvā dātabbaṁ.",
  "tika-vin06t1:319_25": "‘‘So tena yathāgahitaṁ pākatikaṁ katvā anaṇo hoti,",
  "tika-vin06t1:319_26": "gilānādīnampi eseva nayo’’ti vuttaṁ.",
  "tika-vin06t1:320_0": "Padabhājanīyavaṇṇanā niṭṭhitā.",
  "tika-vin06t1:321_0": "Pakiṇṇakakathāvaṇṇanā",
  "tika-vin06t1:322_0": "Sāhatthikāṇattikanti ekabhaṇḍaṁ eva.",
  "tika-vin06t1:322_1": "‘‘Bhāriyañhidaṁ tvampi ekapassaṁ gaṇha,",
  "tika-vin06t1:322_2": "ahampi ekapassaṁ gaṇhāmīti saṁvidahitvā ubhayesaṁ payogena ṭhānācāvane kate kāyavācācittehi hoti .",
  "tika-vin06t1:322_3": "Aññathā ‘sāhatthikaṁ vā āṇattikassa aṅgaṁ na hoti,",
  "tika-vin06t1:322_4": "āṇattikaṁ vā sāhatthikassā’ti iminā virujjhatī’’ti likhitaṁ.",
  "tika-vin06t1:322_5": "Dhammasiritthero pana ‘‘na kevalaṁ bhāriye eva vatthumhi ayaṁ nayo labbhati,",
  "tika-vin06t1:322_6": "pañcamāsakamattampi dve ce janā saṁvidahitvā gaṇhanti, dvinnampi pāṭekkaṁ, sāhatthikaṁ nāma taṁ kammaṁ,",
  "tika-vin06t1:322_7": "sāhatthikapayogattā ekasmiṁyeva bhaṇḍe,",
  "tika-vin06t1:322_8": "tasmā ‘sāhatthikaṁ āṇattikassa aṅgaṁ na hotī’ti vacanamimaṁ nayaṁ na paṭibāhati.",
  "tika-vin06t1:322_9": "‘Sāhatthikavatthuaṅganti sāhatthikassa vatthussa aṅgaṁ na hotī’ti tattha vuttaṁ.",
  "tika-vin06t1:322_10": "Idha pana payogaṁ sandhāya vuttattā yujjatī’’ti āha kira,",
  "tika-vin06t1:322_11": "taṁ ayuttaṁ kāyavacīkammanti vacanābhāvā,",
  "tika-vin06t1:322_12": "tasmā sāhatthikāṇattikesu payogesu aññatarena vāyamāpatti samuṭṭhāti ,",
  "tika-vin06t1:322_13": "tathāpi turitaturitā hutvā vilopanādīsu gahaṇagāhāpanavasenetaṁ vuttaṁ.",
  "tika-vin06t1:322_14": "Yathā kālena attano kālena parassa dhammaṁ ārabbha sīghaṁ sīghaṁ uppattiṁ sandhāya ‘‘ajjhattabahiddhārammaṇā dhammā’’ti (dha. sa. tikamātikā 21) vuttā,",
  "tika-vin06t1:322_15": "evaṁsampadamidanti daṭṭhabbaṁ.",
  "tika-vin06t1:323_0": "Tatthapi ye anuttarādayo ekantabahiddhārammaṇā viññāṇañcāyatanādayo ekantaajjhattārammaṇā,",
  "tika-vin06t1:323_1": "itare aniyatārammaṇattā ‘‘ajjhattabahiddhārammaṇā’’ti vuccanti,",
  "tika-vin06t1:323_2": "na ekakkhaṇe ubhayārammaṇattā.",
  "tika-vin06t1:323_3": "Ayaṁ pana āpatti yathāvuttanayena sāhatthikā āṇattikāpi hotiyeva,",
  "tika-vin06t1:323_4": "tasmā anidassanametanti ayuttaṁ.",
  "tika-vin06t1:323_5": "‘‘Yathā aniyatārammaṇattā ‘ajjhattabahiddhārammaṇā’ti vuttā,",
  "tika-vin06t1:323_6": "tathā aniyatapayogattā ayampi āpatti ‘sāhatthikāṇattikā’ti vuttāti nidassanameveta’’nti ekacce ācariyā āhu.",
  "tika-vin06t1:323_7": "‘‘Ime panācariyā ubhinnaṁ ekato ārammaṇakaraṇaṁ natthi. Atthi ce,",
  "tika-vin06t1:323_8": "‘ajjhattabahiddhārammaṇaṁ dhammaṁ paṭicca ajjhattabahiddhārammaṇo dhammo uppajjati hetupaccayā’tiādinā (paṭṭhā.",
  "tika-vin06t1:323_9": "2.21.1 ajjhattārammaṇatika) paṭṭhānapāṭhena bhavitabbanti saññāya āhaṁsu,",
  "tika-vin06t1:323_10": "tesaṁ matena ‘siyā ajjhattabahiddhārammaṇā’ti vacanaṁ niratthakaṁ siyā, na ca niratthakaṁ,",
  "tika-vin06t1:323_11": "tasmā attheva ekato ajjhattabahiddhārammaṇo dhammo.",
  "tika-vin06t1:323_12": "Puna ‘ayaṁ so’ti niyamena ajjhattabahiddhārammaṇā dhammā viya niddisitabbābhāvato na uddhaṭo siyā.",
  "tika-vin06t1:323_13": "Tattha anuddhaṭattā eva dhammasaṅgahaṭṭhakathāyaṁ ubhinnampi ajjhattabahiddhādhammānaṁ ekato ārammaṇakaraṇadhammavasena ‘ajjhattabahiddhārammaṇā’ti avatvā ‘kālena ajjhattabahiddhā pavattiyaṁ ajjhattabahiddhārammaṇa’nti vuttaṁ,",
  "tika-vin06t1:323_14": "tasmā gaṇṭhipade vuttanayova sāroti no takko’’ti ācariyo.",
  "tika-vin06t1:323_15": "Tattha ‘‘kāyavacīkamma’’nti avacanaṁ panassa sāhatthikapayogattā ekapayogassa anekakammattāva, yadi bhaveyya,",
  "tika-vin06t1:323_16": "manokammampi vattabbaṁ bhaveyya,",
  "tika-vin06t1:323_17": "yathā tattha manokammaṁ vijjamānampi abbohārikaṁ jātaṁ,",
  "tika-vin06t1:323_18": "evaṁ tasmiṁ sāhatthikāṇattike vacīkammaṁ abbohārikanti veditabbaṁ,",
  "tika-vin06t1:323_19": "taṁ pana kevalaṁ kāyakammassa upanissayaṁ jātaṁ,",
  "tika-vin06t1:323_20": "cittaṁ viya tattha aṅgameva jātaṁ,",
  "tika-vin06t1:323_21": "tasmā vuttaṁ ‘‘sāhatthikapayogattā’’ti,",
  "tika-vin06t1:323_22": "‘‘aṅgabhāvamattameva hi sandhāya ‘sāhatthikāṇattika’nti vuttanti no takko’’ti ca, vicāretvā gahetabbaṁ.",
  "tika-vin06t1:324_0": "Kāyavācā samuṭṭhānā, yassā āpattiyā siyuṁ;",
  "tika-vin06t1:325_0": "Tattha kammaṁ na taṁ cittaṁ, kammaṁ nassati khīyati.",
  "tika-vin06t1:326_0": "Kiriyākiriyādikaṁ yañca, kammākammādikaṁ bhave;",
  "tika-vin06t1:327_0": "Na yuttaṁ taṁ viruddhattā, kammamekaṁva yujjati.",
  "tika-vin06t1:328_0": "Vinītavatthuvaṇṇanā",
  "tika-vin06t1:329_0": "132.Anāpatti, bhikkhu,",
  "tika-vin06t1:329_1": "cittuppādeti ettha kevalaṁ cittaṁ,",
  "tika-vin06t1:329_2": "tasseva uppādetabbāpattīhi anāpattīti attho.",
  "tika-vin06t1:329_3": "Etthāha – upanikkhittasādiyanādīsu,",
  "tika-vin06t1:329_4": "sabbesu ca akiriyasikkhāpadesu na kāyaṅgacopanaṁ vā vācaṅgacopanaṁ vā, apicāpatti,",
  "tika-vin06t1:329_5": "kasmā imasmiṁyeva sikkhāpade anāpatti, na sabbāpattīhīti? Na, kasmā.",
  "tika-vin06t1:330_0": "Kattabbā sādhikaṁ sikkhā, viññattiṁ kāyavācikaṁ;",
  "tika-vin06t1:331_0": "Akatvā kāyavācāhi, aviññattīhi taṁ phuse.",
  "tika-vin06t1:332_0": "Na lesabhāvattā.",
  "tika-vin06t1:332_1": "Sappāye ārammaṇe aṭṭhatvā paṭiladdhāsevanaṁ hutvā tato paraṁ suṭṭhu dhāvatīti sandhāvati. Tato abhijjhāya sahagataṁ,",
  "tika-vin06t1:332_2": "byāpādasahagataṁ vā hutvā visesato dhāvatīti vidhāvati.",
  "tika-vin06t1:333_0": "137.Vaṇaṁ katvā gahetunti ettha kiñcāpi iminā sikkhāpadena anāpatti,",
  "tika-vin06t1:333_1": "itthirūpassa nāma yattha āmasantassa dukkaṭanti keci.",
  "tika-vin06t1:333_2": "‘‘Kāyapaṭibaddhaggahaṇaṁ yuttaṁ,",
  "tika-vin06t1:333_3": "taṁ sandhāya vaṭṭatīti vutta’’nti vadanti. Ubhayaṁ vicāretvā gahetabbaṁ.",
  "tika-vin06t1:334_0": "Kusasaṅkāmanavatthukathāvaṇṇanā",
  "tika-vin06t1:335_0": "138.Mahāpaccariyādīsu yaṁ vuttaṁ ‘‘paduddhāreneva kāretabbo’’ti, taṁ suvuttaṁ.",
  "tika-vin06t1:335_1": "Kintu tassa parikappāvahārakamattaṁ na dissatīti dassanatthaṁ idaṁ vuttaṁ. Uddhāre vāyaṁ āpanno,",
  "tika-vin06t1:335_2": "tasmā disvā gacchanto ‘‘paduddhāreneva kāretabbo’’ti idaṁ tattha duvuttanti vuttaṁ hoti. Kathaṁ?",
  "tika-vin06t1:335_3": "‘‘Sāṭakatthiko sāṭakapasibbakameva gahetvā bahi nikkhamitvā sāṭakabhāvaṁ ñatvā ‘pacchā gaṇhissāmī’ti evaṁ parikappetvā gaṇhati, na uddhāre evāpajjati.",
  "tika-vin06t1:335_4": "Yadā bahi ṭhatvā ‘sāṭako aya’nti disvā gacchati,",
  "tika-vin06t1:335_5": "tadā paduddhāreneva kāretabbo’’ti na vuttametaṁ,",
  "tika-vin06t1:335_6": "kintu kiñcāpi parikappo dissati,",
  "tika-vin06t1:335_7": "pubbabhāge avahārakkhaṇe na dissatīti na so parikappāvahāro,",
  "tika-vin06t1:335_8": "ayamattho mahāaṭṭhakathāyaṁ vuttova, tasmā ‘‘ñāyamevā’’ti vadanti.",
  "tika-vin06t1:335_9": "Kammantasālā nāma kassakānaṁ vanacchedakānaṁ gehāni.",
  "tika-vin06t1:335_10": "Ayaṁ tāvāti sace upacārasīmantiādi yāva theravādo mahāaṭṭhakathānayo,",
  "tika-vin06t1:335_11": "tattha keci panātiādi na gahetabbaṁ theravādattā yuttiabhāvato,",
  "tika-vin06t1:335_12": "na hi sāhatthike evaṁvidhā atthasādhakacetanā hoti.",
  "tika-vin06t1:335_13": "Āṇattike eva atthasādhakacetanā.",
  "tika-vin06t1:335_14": "‘‘Sesaṁ mahāpaccariyaṁ vuttenatthena sametī’’ti vuttaṁ.",
  "tika-vin06t1:336_0": "Kusasaṅkāmanakaraṇe sace paro ‘‘nāyaṁ mama santako’’ti jānāti,",
  "tika-vin06t1:336_1": "itarassa hatthato muttamatte pārājikāpatti khīlasaṅkāmane viya.",
  "tika-vin06t1:336_2": "‘‘Attano santakaṁ sace jānāti, na hotī’’ti vadanti.",
  "tika-vin06t1:336_3": "Evaṁ sante pañcakāni saṅkarāni hontīti upaparikkhitabbaṁ.",
  "tika-vin06t1:337_0": "140.Parānuddayatāyāti ettha parānuddayatāya koṭippattena bhagavatā kasmā ‘‘anāpatti petapariggahe tiracchānagatapariggahe’’ti (pārā. 131) vuttanti ce? Parānuddayatāya eva.",
  "tika-vin06t1:337_1": "Yassa hi parikkhārassa ādāne rājāno coraṁ gahetvā na hananādīni kareyyuṁ,",
  "tika-vin06t1:337_2": "tasmimpi nāma samaṇo gotamo pārājikaṁ paññapetvā bhikkhuṁ abhikkhuṁ karotīti mahājano bhagavati pasādaññathattaṁ āpajjitvā apāyupago hoti.",
  "tika-vin06t1:337_3": "Apetapariggahitā rukkhādī ca dullabhā,",
  "tika-vin06t1:337_4": "na ca sakkā ñātunti rukkhādīhi pāpabhīruko upāsakajano paṭimāgharacetiyabodhigharavihārādīni akatvā mahato puññakkhandhato parihāyeyya.",
  "tika-vin06t1:337_5": "‘‘Rukkhamūlasenāsanaṁ paṁsukūlacīvaraṁ nissāya pabbajjā’’ti (mahāva.",
  "tika-vin06t1:337_6": "128) vuttanissayā ca anissayā honti.",
  "tika-vin06t1:337_7": "Parapariggahitasaññino hi bhikkhū rukkhamūlapaṁsukūlāni na sādiyissantīti, pabbajjā ca na sambhaveyyuṁ,",
  "tika-vin06t1:337_8": "sappadaṭṭhakāle chārikatthāya rukkhaṁ aggahetvā maraṇaṁ vā nigaccheyyuṁ,",
  "tika-vin06t1:337_9": "acchinnacīvarādikāle sākhābhaṅgādiṁ aggahetvā naggā hutvā titthiyaladdhimeva suladdhi viya dīpentā vicareyyuṁ,",
  "tika-vin06t1:337_10": "tato titthiyesveva loko pasīditvā diṭṭhiggahaṇaṁ patvā saṁsārakhāṇuko bhaveyya,",
  "tika-vin06t1:337_11": "tasmā bhagavā parānuddayatāya eva ‘‘anāpatti petapariggahe’’tiādimāhāti veditabbaṁ.",
  "tika-vin06t1:338_0": "141.Aparampibhāgaṁ dehīti ‘‘gahitaṁ viññattisadisattā neva bhaṇḍadeyyaṁ na pārājika’’nti likhitaṁ, idaṁ pakatijane yujjati.",
  "tika-vin06t1:338_1": "‘‘Sace pana sāmiko vā tena āṇatto vā ‘aparassa sahāyabhikkhussa bhāgaṁ esa gaṇhāti yācati vā’ti yaṁ aparabhāgaṁ deti, taṁ bhaṇḍadeyya’’nti vadanti.",
  "tika-vin06t1:339_0": "148-9.Khādantassa bhaṇḍadeyyanti corassa vā sāmikassa vā sampattassa dinnaṁ sudinnameva kira.",
  "tika-vin06t1:339_1": "Avisesenāti ‘‘ussāhagatānaṁ vā’’ti avatvā vuttaṁ,",
  "tika-vin06t1:339_2": "na hi katipayānaṁ anussāhatāya saṅghikamasaṅghikaṁ hoti.",
  "tika-vin06t1:339_3": "Mahāaṭṭhakathāyampi ‘‘yadi saussāhāva gacchanti,",
  "tika-vin06t1:339_4": "theyyacittena paribhuñjato avahāro hotī’’ti vuttattā tadubhayamekaṁ.",
  "tika-vin06t1:339_5": "Chaḍḍitavihāre upacārasīmāya pamāṇaṁ jānituṁ na sakkā,",
  "tika-vin06t1:339_6": "ayaṁ pana bhikkhu upacārasīmāya bahi ṭhatvā ghaṇṭipaharaṇādiṁ katvā paribhuñjati khādati,",
  "tika-vin06t1:339_7": "tena evaṁ khāditaṁ sukhāditanti attho.",
  "tika-vin06t1:339_8": "‘‘Itaravihāre tattha dittavidhināva paṭipajjitabba’’nti vuttaṁ.",
  "tika-vin06t1:339_9": "‘‘Sukhāditaṁ antovihārattā’’ti likhitaṁ,",
  "tika-vin06t1:339_10": "āgatānāgatānaṁ santakattāti ‘‘cātuddisassa saṅghassa demī’’ti dinnattā vuttaṁ.",
  "tika-vin06t1:339_11": "Evaṁ avatvā ‘‘saṅghassa demī’’ti dinnampi tādisameva.",
  "tika-vin06t1:339_12": "Tathā hi bahi ṭhito lābhaṁ na labhati bhagavato vacanenāti veditabbaṁ.",
  "tika-vin06t1:340_0": "153.‘‘Matasūkaro’’ti vacanato tameva jīvantaṁ bhaṇḍadeyyanti katvā dātuṁ na labhati.",
  "tika-vin06t1:340_1": "Vajjhaṁ vaṭṭatīti dīpitaṁ hoti. Maddanto gacchati,",
  "tika-vin06t1:340_2": "bhaṇḍadeyyanti ettha kittakaṁ bhaṇḍadeyyaṁ,",
  "tika-vin06t1:340_3": "na hi sakkā ‘‘ettakā sūkarā madditvā gatā gamissantī’’ti jānitunti?",
  "tika-vin06t1:340_4": "Yattake sāmikānaṁ dinne te ‘‘dinnaṁ mama bhaṇḍa’’nti tussanti, tattakaṁ dātabbaṁ. No ce tussanti,",
  "tika-vin06t1:340_5": "atikkantasūkaramūlaṁ datvā kiṁ opāto khaṇitvā dātabboti? Na dātabbo.",
  "tika-vin06t1:340_6": "Atha kiṁ codiyamānassa ubhinnaṁ dhuranikkhepena pārājikaṁ hotīti? Na hoti,",
  "tika-vin06t1:340_7": "kevalaṁ kappiyaparikkhāraṁ datvā tosetabbova sāmiko,",
  "tika-vin06t1:340_8": "eseva nayo aññesupi evarūpesūti no takkoti ācariyo.",
  "tika-vin06t1:340_9": "‘‘Tadaheva vā dutiyadivase vā maddanto gacchatī’’ti vuttaṁ. Gumbe khipati,",
  "tika-vin06t1:340_10": "bhaṇḍadeyyamevāti avassaṁ pavisanake sandhāya vuttaṁ.",
  "tika-vin06t1:340_11": "Ettha ekasmiṁ vihāre paracakkādibhayaṁ āgataṁ.",
  "tika-vin06t1:340_12": "Mūlavatthucchedanti ‘‘sabbasenāsanaṁ ete issarā’’ti vacanato itare anissarāti dīpitaṁ hoti.",
  "tika-vin06t1:341_0": "156.Ārāmarakkhakāti vissaṭṭhavasena gahetabbaṁ.",
  "tika-vin06t1:341_1": "Adhippāyaṁ ñatvāti ettha yassa dānaṁ paṭiggaṇhantaṁ bhikkhuṁ,",
  "tika-vin06t1:341_2": "bhāgaṁ vā sāmikā na rakkhanti na daṇḍenti,",
  "tika-vin06t1:341_3": "tassa dānaṁ appaṭicchādetvā gahetuṁ vaṭṭatīti idha sanniṭṭhānaṁ.",
  "tika-vin06t1:341_4": "Tampi ‘‘na vaṭṭati saṅghike’’ti vuttaṁ.",
  "tika-vin06t1:341_5": "Ayameva bhikkhu issaroti yattha so icchati,",
  "tika-vin06t1:341_6": "tattha attañātahetuṁ labhati kira attho. Apica ‘‘daharo’’ti vadanti.",
  "tika-vin06t1:341_7": "Savatthukanti saha bhūmiyāti vuttaṁ hoti.",
  "tika-vin06t1:341_8": "‘‘Garubhaṇḍaṁ hotī’’ti vatvā ‘‘tiṇamattaṁ pana na dātabba’’nti vuttaṁ, taṁ kintu garubhaṇḍanti ce, arakkhiyaagopiyaṭṭhāne,",
  "tika-vin06t1:341_9": "vinassanakabhāve ca ṭhitaṁ sandhāya vuttaṁ. Kappiyepi cāti vatvā,",
  "tika-vin06t1:341_10": "avatvā vā gahaṇayutte mātādisantakepi theyyacittuppādena.",
  "tika-vin06t1:341_11": "Idaṁ pana sikkhāpadaṁ ‘‘rājāpimesaṁ abhippasanno’’ti (pārā.",
  "tika-vin06t1:341_12": "86) vacanato lābhaggamahattaṁ,",
  "tika-vin06t1:341_13": "vepullamahattañca pattakāle paññattanti siddhaṁ.",
  "tika-vin06t1:342_0": "Dutiyapārājikavaṇṇanā niṭṭhitā.",
  "tika-vin06t1:343_0": "3. Tatiyapārājikaṁ",
  "tika-vin06t1:344_0": "Paṭhamapaññattinidānavaṇṇanā",
  "tika-vin06t1:345_0": "162.Tīhi suddhenāti ettha tīhīti nissakkavacanaṁ vā hoti, karaṇavacanaṁ vā.",
  "tika-vin06t1:345_1": "Nissakkapakkhe kāyavacīmanodvārehi suddhena.",
  "tika-vin06t1:345_2": "Tathā duccaritamalehi visamehi papañcehītiādinā nayena sabbakilesattikehi bodhimaṇḍe eva suddhenāti yojetabbaṁ.",
  "tika-vin06t1:345_3": "Karaṇapakkhe tīhīti kāyavacīmanodvārehi suddhena. Tathā tīhi sucaritehi, tīhi vimokkhehi, tīhi bhāvanāhi,",
  "tika-vin06t1:345_4": "tīhi sīlasamādhipaññāhi suddhenāti sabbaguṇattikehi yojetabbaṁ.",
  "tika-vin06t1:345_5": "Vibhāvitanti desanāya vitthāritaṁ, vibhūtaṁ vā kataṁ vihitaṁ, paññattaṁ vā hoti.",
  "tika-vin06t1:345_6": "Saṁvaṇṇanāti vattamānasamīpe vattamānavacanaṁ.",
  "tika-vin06t1:346_0": "Na kevalaṁ rājagahameva, idampi nagaraṁ.",
  "tika-vin06t1:346_1": "Saparicchedanti sapariyantanti attho. Saparikkhepanti eke.",
  "tika-vin06t1:346_2": "‘‘Haṁsavaṭṭakacchadanenāti haṁsaparikkhepasaṇṭhānenā’’ti likhitaṁ.",
  "tika-vin06t1:346_3": "Kāyavicchindaniyakathanti attano attabhāve,",
  "tika-vin06t1:346_4": "parassa vā attabhāve chandarāgappahānakaraṁ vicchindanakaraṁ dhammakathaṁ katheti.",
  "tika-vin06t1:346_5": "Asubhā ceva subhākāravirahitattā.",
  "tika-vin06t1:346_6": "Asucino ca dosanissandanapabhavattā.",
  "tika-vin06t1:346_7": "Paṭikūlā ca jigucchanīyattā pittasemhādīsu āsayato.",
  "tika-vin06t1:346_8": "Asubhāya vaṇṇanti asubhākārassa,",
  "tika-vin06t1:346_9": "asubhakammaṭṭhānassa vā vitthāraṁ bhāsati.",
  "tika-vin06t1:346_10": "Sāmiatthe hetaṁ sampadānavacanaṁ.",
  "tika-vin06t1:346_11": "Asubhanti asubhanimittassa āvibhāvāya paccupaṭṭhānāya vitthārakathāsaṅkhātaṁ vaṇṇaṁ bhāsabhīti attho.",
  "tika-vin06t1:346_12": "Tesaṁyeva ādimajjhapariyosānānaṁ dasahi lakkhaṇehi sampannaṁ kilesacorehi anabhibhavanīyattā jhānacittaṁ mañjūsaṁ nāma.",
  "tika-vin06t1:347_0": "Tatrimānīti etthāyaṁ piṇḍattho – yasmiṁ vāre paṭhamaṁ jhānaṁ ekacittakkhaṇikaṁ uppajjati,",
  "tika-vin06t1:347_1": "taṁ sakalampi javanavāraṁ anulomaparikammaupacāragotrabhuappanāppabhedaṁ ekattanayena ‘‘paṭhamaṁ jhāna’’nti gahetvā tassa paṭhamajjhānassa appanāpaṭipādikāya khippādibhedāya abhiññāya adhigatāya kiccanipphattiṁ upādāya āgamanavasena paṭipadāvisuddhi ādīti veditabbā.",
  "tika-vin06t1:347_2": "Tatramajjhattupekkhāya kiccanipphattivasena upekkhānubrūhanā majjheti veditabbā.",
  "tika-vin06t1:347_3": "Pariyodāpakañāṇassa kiccanipphattivasena sampahaṁsanā pariyosānanti veditabbaṁ.",
  "tika-vin06t1:347_4": "Tattha ādicittato paṭṭhāya yāva paṭhamajjhānassa uppādakkhaṇaṁ,",
  "tika-vin06t1:347_5": "etasmiṁ antare paṭipadāvisuddhīti veditabbā.",
  "tika-vin06t1:347_6": "Uppādaṭhitikkhaṇesu upekkhānubrūhanā,",
  "tika-vin06t1:347_7": "ṭhitibhaṅgakkhaṇesu sampahaṁsanāti veditabbā.",
  "tika-vin06t1:347_8": "Lakkhīyati etenāti lakkhaṇanti katvā ‘‘visuddhipaṭipattipakkhandane’’tiādinā pubbabhāgo lakkhīyati,",
  "tika-vin06t1:347_9": "tividhena ajjhupekkhanena majjhaṁ lakkhīyati,",
  "tika-vin06t1:347_10": "catubbidhāya sampahaṁsanāya pariyosānaṁ lakkhīyatīti.",
  "tika-vin06t1:347_11": "Tena vuttaṁ ‘‘dasa lakkhaṇānī’’ti.",
  "tika-vin06t1:348_0": "Pāribandhakatoti nīvaraṇasaṅkhātapāribandhakato visuddhattā gotrabhupariyosānaṁ pubbabhāgajavanacittaṁ ‘‘cittavisuddhī’’ti vuccati.",
  "tika-vin06t1:348_1": "Tathā visuddhattā taṁ cittaṁ majjhimaṁ samādhinimittasaṅkhātaṁ appanāsamādhiṁ tadatthāya upagacchamānaṁ ekasantativasena pariṇāmentaṁ paṭipajjati nāma.",
  "tika-vin06t1:348_2": "Evaṁ paṭipannassa tassa tattha samathanimitte pakkhandanaṁ tabbhāvūpagamanaṁ hotīti katvā ‘‘tattha cittapakkhandana’’nti vuccati.",
  "tika-vin06t1:348_3": "Evaṁ tāva paṭhamajjhānuppādakkhaṇe eva āgamanavasena paṭipadāvisuddhi veditabbā.",
  "tika-vin06t1:348_4": "Evaṁ visuddhassa appanāppattassa puna visodhane byāpārābhāvā ajjhupekkhanaṁ hoti.",
  "tika-vin06t1:348_5": "Samathappaṭipannattā puna samādhāne byāpārābhāvā ca samathappaṭipannassa ajjhupekkhanaṁ hoti.",
  "tika-vin06t1:348_6": "Kilesasaṁsaggaṁ pahāya ekantena upaṭṭhitattā puna ekattupaṭṭhāne byāpārāsambhavato ekattupaṭṭhānassa ajjhupekkhanaṁ hoti.",
  "tika-vin06t1:348_7": "Tattha jātānanti tasmiṁ citte jātānaṁ samādhipaññānaṁ yuganaddhabhāvena anativattanaṭṭhena nānākilesehi vimuttattā.",
  "tika-vin06t1:348_8": "Saddhādīnaṁ indriyānaṁ vimuttirasenekarasaṭṭhena anativattanekasabhāvānaṁ tesaṁ dvinnaṁ upagataṁ tajjaṁ tassāruppaṁ tadanurūpaṁ vīriyaṁ tathā cittaṁ yogī vāheti pavattetīti katvā tadupagavīriyavāhanaṭṭhena ca visesabhāgiyabhāvattā āsevanaṭṭhena ca sampahaṁsanā hotīti attho veditabbo.",
  "tika-vin06t1:348_9": "Apicettha ‘‘anantarātītaṁ gotrabhucittaṁ ekasantativasena pariṇāmentaṁ paṭipajjati nāmā’’ti likhitaṁ.",
  "tika-vin06t1:348_10": "Tattha hi pariṇāmentaṁ paṭipajjatīti etāni vacanāni atītassa na sambhavanti,",
  "tika-vin06t1:348_11": "yañca tadanantaraṁ likhitaṁ ‘‘appanāsamādhicittaṁ upagacchamānaṁ gotrabhucittaṁ tattha pakkhandati nāmā’’ti. Imināpi taṁ na yujjati,",
  "tika-vin06t1:348_12": "‘‘paṭipattikkhaṇe eva atīta’’nti vuttattā ‘‘gotrabhucittaṁ tattha pakkhandatī’’ti vacanameva virujjhatīti ācariyo.",
  "tika-vin06t1:348_13": "‘‘Ekacittakkhaṇikampi lokuttaracittaṁ āsevati bhāveti bahulīkarotī’’ti vuttattā ‘‘ekacittakkhaṇikassāpi jhānassa etāni dasa lakkhaṇānī’’ti vuttaṁ.",
  "tika-vin06t1:348_14": "‘‘Tato paṭṭhāya āsevanā bhāvanā evā’’tipi vuttaṁ.",
  "tika-vin06t1:348_15": "‘‘Adhiṭṭhānasampannanti adhiṭṭhānena sahagata’’nti likhitaṁ.",
  "tika-vin06t1:348_16": "Tassattho – yañca ‘‘ādimajjhapariyosānasaṅkhāta’’nti vuttaṁ,",
  "tika-vin06t1:348_17": "taṁ tesaṁ tiṇṇampi kalyāṇakatāya samannāgatattā tividhakalyāṇakatañca.",
  "tika-vin06t1:348_18": "Evaṁ tividhacittaṁ tadadhigamamūlakānaṁ guṇānaṁ,",
  "tika-vin06t1:348_19": "uparijhānādhigamassa vā padaṭṭhānaṭṭhena adhiṭṭhānaṁ hoti,",
  "tika-vin06t1:348_20": "tasmā cittassa adhiṭṭhānabhāvena sampannattā adhiṭṭhānasampannaṁ nāmāti.",
  "tika-vin06t1:349_0": "Addhamāsaṁ paṭisallīyitunti ettha ācariyā evamāhu ‘‘bhikkhūnaṁ aññamaññavadhadassanasavanasambhave satthuno sati tassa upaddavassa abhāve upāyājānanato ‘ayaṁ asabbaññū’ti hetupatirūpakamahetuṁ vatvā dhammissarassāpi tathāgatassa kammesvanissariyaṁ asambujjhamānā asabbadassitamadhiccamohā bahujanā avīciparāyanā bhaveyyuṁ,",
  "tika-vin06t1:349_1": "tasmā so bhagavā pageva tesaṁ bhikkhūnaṁ aññamaññaṁ vadhamānabhāvaṁ ñatvā tadabhāvopāyābhāvaṁ pana suvinicchinitvā tattha puthujjanānaṁ sugatilābhahetumevekaṁ katvā asubhadesanāya vā rūpasaddadassanasavanehi nippayojanehi viramitvā pageva tato viramaṇato, sugatilābhahetukaraṇato,",
  "tika-vin06t1:349_2": "avassaṁ paññāpitabbāya tatiyapārājikapaññattiyā vatthāgamadassanato ca attano sabbadassitaṁ parikkhakānaṁ pakāsento viya tamaddhamāsaṁ veneyyahitanipphattiyā phalasamāpattiyā avakāsaṁ katvā viharitukāmo ‘icchāmahaṁ, bhikkhave,",
  "tika-vin06t1:349_3": "addhamāsaṁ paṭisallīyitu’ntiādimāhā’’ti.",
  "tika-vin06t1:349_4": "Ācariyā nāma buddhamittattheradhammasirittheraupatissattherādayo gaṇapāmokkhā,",
  "tika-vin06t1:349_5": "aṭṭhakathācariyassa ca santike sutapubbā. Tato aññe eketi veditabbā.",
  "tika-vin06t1:349_6": "‘‘Sakena kāyena aṭṭīyanti…pe… bhavissantī’’ti idaṁ parato ‘‘ye te bhikkhū avītarāgā,",
  "tika-vin06t1:349_7": "tesaṁ tasmiṁ samaye hoti eva bhayaṁ, hoti lomahaṁso,",
  "tika-vin06t1:349_8": "hoti chambhitatta’’nti iminā na yujjati,",
  "tika-vin06t1:349_9": "idañca bhagavato asubhakathārammaṇappayojanena na sametīti ce? Na, tadatthājānanato.",
  "tika-vin06t1:349_10": "Sakena kāyena aṭṭīyantānampi tesaṁ ariyamaggena appahīnasinehattā khīṇāsavānaṁ viya maraṇaṁ paṭicca abhayaṁ na hoti,",
  "tika-vin06t1:349_11": "bhayañca pana asubhabhāvanānuyogānubhāvena mandībhūtaṁ anaṭṭīyantānaṁ viya na mahantaṁ hutvā cittaṁ mohesi.",
  "tika-vin06t1:349_12": "Apāyupage te satte nākāsīti evamattho veditabbo.",
  "tika-vin06t1:349_13": "Atha vā idaṁ purimassa kāraṇavacanaṁ,",
  "tika-vin06t1:349_14": "yasmā tesaṁ tasmiṁ samaye hoti eva bhayaṁ, chambhitattaṁ, lomahaṁso ca,",
  "tika-vin06t1:349_15": "tasmā ‘‘tena kho pana samayena bhagavā asubhakathaṁ kathetī’’tiādi vuttanti.",
  "tika-vin06t1:350_0": "Atha vā sakena kāyena aṭṭīyantānampi tesaṁ hoti eva bhayaṁ,",
  "tika-vin06t1:350_1": "mahānubhāvā vītarāgāti khīṇāsavānaṁ mahantaṁ visesaṁ dasseti,",
  "tika-vin06t1:350_2": "atiduppasaheyyamidaṁ maraṇabhayaṁ,",
  "tika-vin06t1:350_3": "yato evaṁvidhānampi avītarāgattā bhayaṁ hotītipi dasseti.",
  "tika-vin06t1:350_4": "Tadaññe tesaṁ bhikkhūnaṁ pañcasatānaṁ aññatarā.",
  "tika-vin06t1:350_5": "Tenedaṁ dīpeti ‘‘taṁ tathā āgataṁ asihatthaṁ vadhakaṁ passitvā tadaññesampi hoti eva bhayaṁ,",
  "tika-vin06t1:350_6": "pageva tesanti katvā bhagavā paṭhamameva tesaṁ asubhakathaṁ kathesi, parato tesaṁ nāhosi.",
  "tika-vin06t1:350_7": "Evaṁ mahānisaṁsā nesaṁ asubhakathā āsī’’ti. Yo panettha pacchimo nayo ,",
  "tika-vin06t1:350_8": "so ‘‘tesu kira bhikkhūsu kenacipi kāyavikāro vā vacīvikāro vā na kato,",
  "tika-vin06t1:350_9": "sabbe satā sampajānā dakkhiṇena passena nipajjiṁsū’’ti iminā aṭṭhakathāvacanena sameti.",
  "tika-vin06t1:351_0": "Apare panāhūti kuladdhipaṭisedhanatthaṁ vuttaṁ.",
  "tika-vin06t1:351_1": "‘‘Ayaṁ kira laddhī’’ti vacanaṁ ‘‘māradheyyaṁnātikkamissatī’’ti vacanena virujjhatīti ce? Na virujjhati. Kathaṁ?",
  "tika-vin06t1:351_2": "Ayaṁ bhikkhū aghātento māravisayaṁ atikkamissati akusalakaraṇato ca.",
  "tika-vin06t1:351_3": "Ghātento pana māradheyyaṁ nātikkamissati balavattā kammassāti sayaṁ mārapakkhikattā evaṁ cintetvā pana ‘‘ye na matā,",
  "tika-vin06t1:351_4": "te saṁsārato na muttā’’ti attano ca laddhi,",
  "tika-vin06t1:351_5": "tasmā taṁ tattha ubhayesaṁ magge niyojentī evamāha,",
  "tika-vin06t1:351_6": "teneva ‘‘mārapakkhikā mārena samānaladdhikā’’ti avatvā ‘‘mārassā nuvattikā’’ti vuttā. ‘‘Iminā kiṁ vuttaṁ hoti? Yasmā mārassa anuvatti,",
  "tika-vin06t1:351_7": "tasmā evaṁ cintetvāpi attano laddhivasena evamāhā’’ti keci likhanti.",
  "tika-vin06t1:351_8": "Mama santike ekato upaṭṭhānamāgacchanti,",
  "tika-vin06t1:351_9": "attano attano ācariyupajjhāyānaṁ santike uddesādiṁ gaṇhāti.",
  "tika-vin06t1:352_0": "Ānāpānassatisamādhikathāvaṇṇanā",
  "tika-vin06t1:353_0": "165.Ayampi kho,",
  "tika-vin06t1:353_1": "bhikkhaveti iminā kiṁ dasseti?",
  "tika-vin06t1:353_2": "Yesaṁ evamassa ‘‘bhagavatā ācikkhitakammaṭṭhānānuyogapaccayā tesaṁ bhikkhūnaṁ jīvitakkhayo āsī’’ti,",
  "tika-vin06t1:353_3": "tesaṁ taṁ micchāgāhaṁ nisedheti.",
  "tika-vin06t1:353_4": "Kevalaṁ tesaṁ bhikkhūnaṁ pubbe katakammapaccayāva jīvitakkhayo āsi,",
  "tika-vin06t1:353_5": "idaṁ pana kammaṭṭhānaṁ tesaṁ kesañci arahattappattiyā,",
  "tika-vin06t1:353_6": "kesañci anāgāmisakadāgāmisotāpattiphalappattiyā ,",
  "tika-vin06t1:353_7": "kesañci paṭhamajjhānādhigamāya,",
  "tika-vin06t1:353_8": "kesañci vikkhambhanatadaṅgappahānena attasinehapaayādānāya upanissayo hutvā,",
  "tika-vin06t1:353_9": "kesañci sugatiyaṁ uppattiyā upanissayo ahosīti sātthikāva me asubhakathā, kintu ‘‘sādhu, bhante bhagavā,",
  "tika-vin06t1:353_10": "aññaṁ pariyāyaṁ ācikkhatū’’ti ānandena yācitattā aññaṁ pariyāyaṁ ācikkhāmi,",
  "tika-vin06t1:353_11": "yathā vo pubbe ācikkhitaasubhakammaṭṭhānānuyogā,",
  "tika-vin06t1:353_12": "evaṁ ayampi kho bhikkhaveti yojanā veditabbā.",
  "tika-vin06t1:353_13": "‘‘Assāsavasena upaṭṭhānaṁ satī’’ti vuttaṁ. Sā hi taṁ assāsaṁ,",
  "tika-vin06t1:353_14": "passāsaṁ vā ārammaṇaṁ katvā pubbabhāge,",
  "tika-vin06t1:353_15": "aparabhāge pana assāsapassāsapabhavanimittaṁ ārammaṇaṁ katvā upaṭṭhātīti ca tathā vuttā.",
  "tika-vin06t1:354_0": "Asubhe pavattaṁ asubhanti vā pavattaṁ bhāvanākammaṁ asubhakammaṁ,",
  "tika-vin06t1:354_1": "tadeva aññassa punappunaṁ uppajjanakassa kāraṇaṭṭhena ṭhānattā asubhakammaṭṭhānaṁ,",
  "tika-vin06t1:354_2": "ārammaṇaṁ vā asubhakammassa padaṭṭhānaṭṭhena ṭhānanti asubhakammaṭṭhānanti idha asubhajjhānaṁ,",
  "tika-vin06t1:354_3": "teneva ‘‘oḷārikārammaṇattā’’ti vuttaṁ.",
  "tika-vin06t1:354_4": "Paṭivedhavasenāti vitakkādiaṅgapaṭilābhavasena.",
  "tika-vin06t1:354_5": "Ārammaṇasantatāyāti anukkamena santakālaṁ upādāya vuttakāyadarathappaṭipassaddhivasena nibbuto.",
  "tika-vin06t1:354_6": "Parikammaṁ vāti kasiṇaparikammaṁ kira nimittuppādapariyosānaṁ.",
  "tika-vin06t1:354_7": "Tadā hi nirassādattā asantaṁ, appaṇihitañca.",
  "tika-vin06t1:354_8": "Yathā upacāre nīvaraṇavigamena,",
  "tika-vin06t1:354_9": "aṅgapātubhāvena ca santatā hoti, na tathā idha,",
  "tika-vin06t1:354_10": "idaṁ pana ‘‘ādisamannāhārato’’ti vuttaṁ.",
  "tika-vin06t1:354_11": "Dutiyavikappe asecanakoti atittikaro, tena vuttaṁ ‘‘ojavanto’’ti.",
  "tika-vin06t1:354_12": "Cetasikasukhaṁ jhānakkhaṇepi atthi,",
  "tika-vin06t1:354_13": "evaṁ santepi ‘‘ubhopi jhānā vuṭṭhitasseva gahetabbā’’ti vuttaṁ.",
  "tika-vin06t1:354_14": "Samathena sakasantāne avikkhambhite.",
  "tika-vin06t1:354_15": "Itarathā pāpakānaṁ jhānena sahuppatti siyā.",
  "tika-vin06t1:354_16": "Khandhādīnaṁ lokuttarapādakattā nibbedhabhāgiyaṁ,",
  "tika-vin06t1:354_17": "visesena yassa nibbedhabhāgiyaṁ hoti, taṁ sandhāya vā.",
  "tika-vin06t1:354_18": "‘‘Aniccānupassītiādicatukkavasena anupubbena ariyamaggavuḍḍhippatto samucchindati,",
  "tika-vin06t1:354_19": "sesānametaṁ natthī’’ti likhitaṁ.",
  "tika-vin06t1:355_0": "Tathābhāvapaṭisedhano cāti soḷasavatthukassa titthiyānaṁ natthitāya vuttaṁ.",
  "tika-vin06t1:355_1": "Sabbapaṭhamānaṁ pana catunnaṁ padānaṁ vasena lokiyajjhānameva tesaṁ atthi,",
  "tika-vin06t1:355_2": "tasmiṁ lokuttarapadaṭṭhānaṁ natthi eva.",
  "tika-vin06t1:355_3": "‘‘Phalamuttamanti phale uttama’’nti vuttaṁ.",
  "tika-vin06t1:355_4": "Ututtayānukūlanti gimhe araññe, hemante rukkhamūle, vasantakāle suññāgāre gato. Semhadhātukassa araññaṁ, pittadhātukassa rukkhamūlaṁ,",
  "tika-vin06t1:355_5": "vātadhātukassa suññāgāraṁ anukūlaṁ.",
  "tika-vin06t1:355_6": "Mohacaritassa araññaṁ anukūlaṁ mahāaraññe cittaṁ na saṅkuṭati, dosacaritassa rukkhamūlaṁ, rāgacaritassa suññāgāraṁ.",
  "tika-vin06t1:355_7": "Ṭhānacaṅkamāni uddhaccapakkhikāni, sayanaṁ līnapakkhikaṁ,",
  "tika-vin06t1:355_8": "pallaṅkābhujanena nisajjāya daḷhabhāvaṁ,",
  "tika-vin06t1:355_9": "ujukāyaṁ paṇidhānena assāsapassāsānaṁ pavattanasukhaṁ ‘‘parimukhaṁ sati’’nti iminā ārammaṇapariggahūpāyaṁ dasseti. Kārīti karaṇasīlo .",
  "tika-vin06t1:355_10": "Etassa vibhaṅge ‘‘assasati passasatī’’ti avatvā ‘‘sato kārī’’ti vuttaṁ.",
  "tika-vin06t1:355_11": "Tasmā ‘‘assasati passasatī’’ti vutte ‘‘paṭhamacatukkaṁ eva labbhati,",
  "tika-vin06t1:355_12": "na sesānī’’ti ca ‘‘dīghaṁassāsavasenāti alopasamāsaṁ katvā’’iti ca ‘‘ekatthatāya avikkhepa’’nti ca ‘‘asambhogavasena pajānato’’ti ca ‘‘tena ñāṇenā’’ti ca ‘‘pajānatoti vuttañāṇenā’’ti ca ‘‘satokārīti satisampajaññāhikārī’’ti ca ‘‘paṭinissaggānupassino assāsāva paṭinissaggānupassiassāsā’’ti ca likhitaṁ.",
  "tika-vin06t1:355_13": "Uppaṭipāṭiyā āgatampi yujjateva, tena ṭhānena paṭisiddhaṁ.",
  "tika-vin06t1:355_14": "Tāluṁ āhacca nibbāyanato kira potako sampatijātova khipitasaddaṁ karoti,",
  "tika-vin06t1:355_15": "chandapāmojjavasena cha purimā tayoti nava.",
  "tika-vin06t1:355_16": "Ekenākārenāti assāsavasena vā passāsavasena vā evaṁ ānāpānassatiṁ bhāvayato kāye kāyānupassanāsatikammaṭṭhānabhāvanā sampajjati.",
  "tika-vin06t1:356_0": "Kāyoti assāsapassāsā. Upaṭṭhānaṁ sati.",
  "tika-vin06t1:356_1": "Dīghanti sīghaṁ gataṁ assāsapassāsaṁ.",
  "tika-vin06t1:356_2": "Addhānasaṅkhāteti kālasaṅkhāte viya kālakoṭṭhāseti attho, dīghakāle vāti attho. Eko hi assāsamevūpalakkheti, eko passāsaṁ, eko ubhayaṁ,",
  "tika-vin06t1:356_3": "tasmā ‘‘vibhāgaṁ akatvā’’ti vā vuttaṁ, chandoti evaṁ assāsato,",
  "tika-vin06t1:356_4": "passāsato ca assādo uppajjati,",
  "tika-vin06t1:356_5": "tassa vasena kattukamyatāchando uppajjati. Tato pāmojjanti.",
  "tika-vin06t1:356_6": "Assāsapassāsānaṁ duviññeyyavisayattā cittaṁ vivattati,",
  "tika-vin06t1:356_7": "gaṇanaṁ pahāya phuṭṭhaṭṭhānameva manasi karontassa kevalaṁ upekkhāva saṇṭhāti.",
  "tika-vin06t1:356_8": "Cattāro vaṇṇāti ‘‘pattassa tayo vaṇṇā’’tiādīsu viya cattāro saṇṭhānāti attho.",
  "tika-vin06t1:357_0": "Tathābhūtassāti ānāpānassatiṁ bhāvayato. Saṁvaroti satisaṁvaro.",
  "tika-vin06t1:357_1": "Atha vā paṭhamena jhānena nīvaraṇānaṁ, dutiyena vitakkavicārānaṁ, tatiyena pītiyā, catutthena sukhadukkhānaṁ,",
  "tika-vin06t1:357_2": "ākāsānañcāyatanasamāpattiyā rūpasaññāya, paṭighasaññāya, nānattasaññāya vā pahānaṁ. ‘‘Sīlanti veramaṇi sīlaṁ, cetanā sīlaṁ, saṁvaro sīlaṁ, avītikkamo sīla’’nti (paṭi. ma.",
  "tika-vin06t1:357_3": "1.39 thokaṁ visadisaṁ) vuttavidhināpettha attho daṭṭhabbo.",
  "tika-vin06t1:357_4": "‘‘Atthato tathā tathā pavattadhammā upadhāraṇasamādhānasaṅkhātena sīlanaṭṭhena sīlanti vuccantī’’ti vuttaṁ.",
  "tika-vin06t1:357_5": "Tathā ‘‘ayaṁ imasmiṁ atthe adhippetā sikkhā’’ti etthāpi cetanāsīlameva,",
  "tika-vin06t1:357_6": "katthaci viratisīlampīti attho daṭṭhabbo.",
  "tika-vin06t1:357_7": "Aññathā paṇṇattivajjesupi sikkhāpadesu viratippasaṅgo ahosi ,",
  "tika-vin06t1:357_8": "pātimokkhasaṁvarasaṁvuto viharatīti katvā tassāpi viratippasaṅgo.",
  "tika-vin06t1:357_9": "Tasmiṁ ārammaṇeti ānāpānārammaṇe.",
  "tika-vin06t1:357_10": "Tāya satiyāti tattha uppannasatiyā.",
  "tika-vin06t1:357_11": "‘‘Tena manasikārenāti āvajjanenā’’ti likhitaṁ.",
  "tika-vin06t1:357_12": "Etena nānāvajjanappavattidīpanato nānājavanavārehipi sikkhati nāmāti dīpitaṁ hoti, yena pana manasikārena vā.",
  "tika-vin06t1:357_13": "Ñāṇuppādanādīsūti ettha ādisaddena yāva pariyosānaṁ veditabbaṁ.",
  "tika-vin06t1:357_14": "‘‘Tatrāti tasmiṁ ānāpānārammaṇe.",
  "tika-vin06t1:357_15": "Evanti idāni vattabbanayenā’’ti likhitaṁ.",
  "tika-vin06t1:357_16": "Tatrāti tesaṁ assāsapassāsānaṁ vā.",
  "tika-vin06t1:357_17": "Tañhi ‘‘pubbe apariggahitakāle’’ti iminā suṭṭhu sameti.",
  "tika-vin06t1:357_18": "‘‘Paṭhamavādo dīghabhāṇakānaṁ.",
  "tika-vin06t1:357_19": "Te hi ‘paṭhamajjhānaṁ labhitvā nānāsane nisīditvā dutiyatthāya vāyāmato upacāre vitakkavicāravasena oḷārikacittappavattikāle pavattaassāsapassāsavasena oḷārikā’ti vadanti.",
  "tika-vin06t1:357_20": "‘Majjhimabhāṇakā jhānalābhissa samāpajjanakāle,",
  "tika-vin06t1:357_21": "ekāsanapaṭilābhe ca uparūpari cittappavattiyā santabhāvato paṭhamato dutiyassupacāre sukhumataṁ vadantī’’’ti likhitaṁ.",
  "tika-vin06t1:358_0": "Vipassanāyaṁ panāti catudhātuvavatthānamukhena abhiniviṭṭhassa ayaṁ kamo, aññassa cāti veditabbaṁ. Ettakaṁ rūpaṁ,",
  "tika-vin06t1:358_1": "na ito aññanti dassanaṁ sandhāya ‘‘sakalarūpapariggahe’’ti vuttaṁ.",
  "tika-vin06t1:358_2": "Rūpārūpapariggaheti ettha aniccatādilakkhaṇārammaṇikabhaṅgānupassanato pabhuti balavatī vipassanā.",
  "tika-vin06t1:358_3": "Pubbe vuttanayenāti sabbesaṁyeva pana matena apariggahitakāletiādinā. Sodhanā nāma vissajjanaṁ.",
  "tika-vin06t1:358_4": "Assāti ‘‘passambhayaṁ kāyasaṅkhāra’’nti padassa.",
  "tika-vin06t1:359_0": "Purato namanā ānamanā. Tiriyaṁ namanā vinamanā. Suṭṭhu namanā sannamanā. Pacchā namanā paṇamanā.",
  "tika-vin06t1:359_1": "Jāṇuke gahetvā ṭhānaṁ viya iñjanāti ānamanādīnaṁ āvibhāvatthamuttanti veditabbaṁ.",
  "tika-vin06t1:359_2": "Yathārūpehi ānamanādi vā kampanādi vā hoti,",
  "tika-vin06t1:359_3": "tathārūpe passambhayanti sambandho. Iti kirāti iti ce.",
  "tika-vin06t1:359_4": "Evaṁ santeti santasukhumampi ce passambhati. Pabhāvanāti uppādanaṁ.",
  "tika-vin06t1:359_5": "Assāsapassāsānaṁ vūpasantattā ānāpānassatisamādhissa bhāvanā na hoti. Yasmā taṁ natthi, tasmā na samāpajjati,",
  "tika-vin06t1:359_6": "samāpattiyā abhāvena na vuṭṭhahanti.",
  "tika-vin06t1:359_7": "Iti kirāti evametaṁ tāva vacananti tadetaṁ . Saddova saddanimittaṁ,",
  "tika-vin06t1:359_8": "‘‘sato assasati sato passasatī’’ti padāni patiṭṭhapetvā dvattiṁsapadāni cattāri catukkāni veditabbāni.",
  "tika-vin06t1:360_0": "Appaṭipīḷananti tesaṁ kilesānaṁ anuppādanaṁ kiñcāpi cetiyaṅgaṇavattādīnipi atthato pātimokkhasaṁvarasīle saṅgahaṁ gacchanti ‘‘yassa siyā āpattī’’ti (mahāva. 134) vacanato. Tathāpi ‘‘na tāva, sāriputta,",
  "tika-vin06t1:360_1": "satthā sāvakānaṁ sikkhāpadaṁ paññapeti uddisati pātimokkhaṁ,",
  "tika-vin06t1:360_2": "yāva na idhekacce āsavaṭṭhānīyā dhammā saṅghe pātubhavantī’’ti ettha anadhippetattā ‘‘ābhisamācārika’’nti vuttaṁ.",
  "tika-vin06t1:360_3": "‘‘Yaṁ panettha āpattiṭṭhāniyaṁ na hoti, taṁ amissamevā’’ti vuttaṁ.",
  "tika-vin06t1:361_0": "Yathāvuttenāti yogānuyogakammassa padaṭṭhānattā.",
  "tika-vin06t1:361_1": "Sallahukavutti aṭṭhaparikkhāriko.",
  "tika-vin06t1:361_2": "Pañcasandhikaṁ kammaṭṭhānanti ettha jhānampi nimittampi tadatthajotikāpi pariyatti idha kammaṭṭhānaṁ nāma.",
  "tika-vin06t1:361_3": "Gamanāgamanasampannatādi senāsanaṁ.",
  "tika-vin06t1:361_4": "Saṁkiliṭṭhacīvaradhovanādayo khuddakapalibodhā.",
  "tika-vin06t1:361_5": "‘‘Antarā patitaṁ nu kho’’ti vikampati.",
  "tika-vin06t1:362_0": "Ajjhattaṁ vikkhepagatenāti niyakajjhatte vikkhepagatena. Sāraddhā asamāhitattā.",
  "tika-vin06t1:362_1": "Upanibandhanathambhamūlaṁ nāma nāsikaggaṁ, mukhanimittaṁ vā.",
  "tika-vin06t1:362_2": "Tatthevāti nāsikaggādinimitte.",
  "tika-vin06t1:362_3": "‘‘Dolāphalakassa ekapasse eva ubho koṭiyo majjhañca passatī’’ti vadanti.",
  "tika-vin06t1:363_0": "Idha panāti kakacūpame. Desatoti phusanakaṭṭhānato.",
  "tika-vin06t1:363_1": "‘‘Nimittaṁ paṭṭhapetabbanti nimitte sati paṭṭhapetabbā’’ti vuttaṁ.",
  "tika-vin06t1:363_2": "Garūhi bhāvetabbattā garukabhāvanaṁ.",
  "tika-vin06t1:363_3": "Ekacce āhūti ekacce jhāyino āhu.",
  "tika-vin06t1:364_0": "‘‘Saññānānatāyā’’ti vacanato ekaccehi vuttampi pamāṇameva,",
  "tika-vin06t1:364_1": "saṅgītito paṭṭhāya aṭṭhakathāya anāgatattā tathā vuttaṁ.",
  "tika-vin06t1:364_2": "‘‘Mayhaṁ tārakarūpaṁ nu kho upaṭṭhātī’’tiādiparikappe asatipi dhātunānattena etāsaṁ dhātūnaṁ uppatti viya kevalaṁ bhāvayato tathā tathā upaṭṭhāti.",
  "tika-vin06t1:364_3": "‘‘Na nimitta’nti vattuṁ na vaṭṭati sampajānamusāvādattā’’ti vuttaṁ.",
  "tika-vin06t1:364_4": "Kammaṭṭhānanti idha vuttapaṭibhāganimittameva.",
  "tika-vin06t1:365_0": "Nimitte paṭibhāge.",
  "tika-vin06t1:365_1": "Nānākāranti ‘‘cattāro vaṇṇā vattantī’’ti vuttanānāvidhataṁ. Vibhāvayanti jānaṁ pakāsayaṁ.",
  "tika-vin06t1:365_2": "Assāsapassāseti tato sambhūte nimitte, assāsapassāse vā nānākāraṁ.",
  "tika-vin06t1:365_3": "Nimitte hi cittaṁ ṭhapentova nānākāratañca vibhāveti,",
  "tika-vin06t1:365_4": "assāsapassāse vā sakaṁ cittaṁ nibandhatīti vuccati. Tārakarūpādivaṇṇato. Kakkhaḷattādilakkhaṇato.",
  "tika-vin06t1:366_0": "Aṭṭhakathāsu paṭikkhittanti āsannabhavaṅgattāti kāraṇaṁ vatvā sīhaḷaṭṭhakathāsu paṭikkhittaṁ. Kasmā? Yasmā chaṭṭhe,",
  "tika-vin06t1:366_1": "sattame vā appanāya sati maggavīthiyaṁ phalassa okāso na hoti, tasmā. Idha hotūti ce? Na,",
  "tika-vin06t1:366_2": "lokiyappanāpi hi appanāvīthimhi lokuttarena samānagatikāvāti paṭiladdhajjhānopi bhikkhu diṭṭhadhammasukhavihāratthāya jhānaṁ samāpajjitvā sattāhaṁ nisīditukāmo catutthe, pañcame vā appetvā nisīdati, na chaṭṭhe, sattame vā. Tattha hi appanā.",
  "tika-vin06t1:366_3": "Tato paraṁ appanāya ādhārabhāvaṁ na gacchati. Āsannabhavaṅgattā catutthaṁ,",
  "tika-vin06t1:366_4": "pañcamaṁ vā gacchati thale ṭhitaghaṭo viya javanānamantare ṭhitattāti kira ācariyo.",
  "tika-vin06t1:367_0": "Puthuttārammaṇāni anāvajjitvā jhānaṅgāneva āvajjanaṁ āvajjanavasī nāma. Tato paraṁ catunnaṁ,",
  "tika-vin06t1:367_1": "pañcannaṁ vā paccavekkhaṇacittānaṁ uppajjanaṁ, taṁ paccavekkhaṇavasī nāma.",
  "tika-vin06t1:367_2": "Teneva ‘‘paccavekkhaṇavasī pana āvajjanavasiyā eva vuttā’’ti vuttaṁ.",
  "tika-vin06t1:367_3": "Samāpajjanavasī nāma yattakaṁ kālaṁ icchati tattakaṁ samāpajjanaṁ,",
  "tika-vin06t1:367_4": "taṁ pana icchitakālaparicchedaṁ patiṭṭhāpetuṁ samatthatāti.",
  "tika-vin06t1:367_5": "‘‘Adhiṭṭhānavasiyā vuṭṭhānavasino ayaṁ nānattaṁ adhiṭṭhānānubhāvena javanaṁ javati,",
  "tika-vin06t1:367_6": "vuṭṭhānānubhāvena pana adhippetato adhikaṁ javatī’’tipi vadanti.",
  "tika-vin06t1:367_7": "Apica pathavīkasiṇādiārammaṇaṁ āvajjitvā javanañca javitvā puna āvajjitvā tato pañcamaṁ jhānaṁ cittaṁ hoti, ayaṁ kira ukkaṭṭhaparicchedo.",
  "tika-vin06t1:367_8": "Bhagavato pana āvajjanasamanantarameva jhānaṁ hotīti sabbaṁ anugaṇṭhipade vuttaṁ.",
  "tika-vin06t1:368_0": "‘‘Vatthunti hadayavatthuṁ. Dvāranti cakkhādi.",
  "tika-vin06t1:368_1": "Ārammaṇanti rūpādī’’ti likhitaṁ.",
  "tika-vin06t1:368_2": "Yathāpariggahitarūpārammaṇaṁ vā viññāṇaṁ passati, aññathāpi passati. Kathaṁ?",
  "tika-vin06t1:368_3": "‘‘Yathāpariggahitarūpavatthudvārārammaṇaṁ vā’’ti vuttaṁ.",
  "tika-vin06t1:368_4": "Yathāpariggahitarūpesu vatthudvārārammaṇāni yassa viññāṇassa,",
  "tika-vin06t1:368_5": "taṁ viññāṇaṁ yathāpariggahitarūpavatthudvārārammaṇaṁ tampi passati,",
  "tika-vin06t1:368_6": "ekassa vā ārammaṇasaddassa lopo daṭṭhabboti ca mama takko vicāretvāva gahetabbo.",
  "tika-vin06t1:369_0": "Tato paraṁ tīsu catukkesu dve dve padāni ekamekaṁ katvā gaṇetabbaṁ.",
  "tika-vin06t1:369_1": "Samathena ārammaṇato vipassanāvasena asammohato pītipaṭisaṁvedanamettha veditabbaṁ.",
  "tika-vin06t1:369_2": "‘‘Dukkhametaṁ ñāṇa’’ntiādīsu pana ‘‘ārammaṇato asammohato’’ti yaṁ vuttaṁ,",
  "tika-vin06t1:369_3": "idha tato vuttanayato uppaṭipāṭiyā vuttaṁ.",
  "tika-vin06t1:369_4": "Tattha hi yena mohena taṁ dukkhaṁ paṭicchannaṁ, na upaṭṭhāti,",
  "tika-vin06t1:369_5": "tassa vihatattā vā evaṁ pavatte ñāṇe yathāruci paccavekkhituṁ icchiticchitakāle samatthabhāvato vā dukkhādīsu tīsu asammohato ñāṇaṁ vuttaṁ.",
  "tika-vin06t1:369_6": "Nirodhe ārammaṇato taṁsampayuttā pītipaṭisaṁvedanā asammohato na sambhavati mohappahānābhāvā, paṭisambhidāpāḷivirodhato ca.",
  "tika-vin06t1:369_7": "Tattha ‘‘dīghaṁ assāsavasenā’’tiādi ārammaṇato dassetuṁ vuttaṁ.",
  "tika-vin06t1:369_8": "Tāya satiyā tena ñāṇena sā pīti paṭisaṁviditā hoti tadārammaṇassa paṭisaṁviditattāti ettha adhippāyo.",
  "tika-vin06t1:369_9": "‘‘Āvajjato’’tiādi asammohato pītipaṭisaṁvedanaṁ dassetuṁ vuttaṁ. Aniccādivasena jānato, passato, paccavekkhato ca.",
  "tika-vin06t1:369_10": "Tadadhimuttatāvasena adhiṭṭhahato, adhimuccato,",
  "tika-vin06t1:369_11": "tathā vīriyādiṁ samādahato khaṇikasamādhinā.",
  "tika-vin06t1:370_0": "Abhiññeyyanti ñātapariññāya.",
  "tika-vin06t1:370_1": "Pariññeyyanti tīraṇapariññāya.",
  "tika-vin06t1:370_2": "Sabbañhi dukkhasaccaṁ abhiññeyyaṁ, pariññeyyañca. Tatra cāyaṁ pītīti likhitaṁ.",
  "tika-vin06t1:370_3": "Abhiññeyyantiādi maggakkhaṇaṁ sandhāyāhāti vuttaṁ.",
  "tika-vin06t1:370_4": "Maggena asammohasaṅkhātavipassanākiccanipphattito maggopi abhiññeyyādiārammaṇaṁ karonto viya vutto.",
  "tika-vin06t1:370_5": "Vipassanābhūmidassanatthanti samathe kāyikasukhābhāvā vuttaṁ.",
  "tika-vin06t1:370_6": "Dvīsu cittasaṅkhārapadesūti cittasaṅkhārapaṭisaṁvedī…pe… sikkhati passambhayaṁ cittasaṅkhārapaṭisaṁvedī…pe… sikkhatīti etesu.",
  "tika-vin06t1:370_7": "Modanādi sabbaṁ pītivevacanaṁ. Aniccānupassanādi kilese, tammūlake khandhābhisaṅkhāre.",
  "tika-vin06t1:370_8": "Evaṁ bhāvitoti na catukkapañcakajjhānanibbattanena bhāvito.",
  "tika-vin06t1:370_9": "Evaṁ sabbākāraparipuṇṇaṁ katvā bhāvito.",
  "tika-vin06t1:370_10": "Vipassanāmaggapaccavekkhaṇakālesupi pavattaassāsamukheneva sabbaṁ dassitaṁ upāyakusalena bhagavatā.",
  "tika-vin06t1:371_0": "168.Kasmā idaṁ vuccati amhehīti adhippāyo.",
  "tika-vin06t1:372_0": "Padabhājanīyavaṇṇanā",
  "tika-vin06t1:373_0": "172.Ussukkavacananti pākaṭasaddasaññā kira, samānakapadanti vuttaṁ hoti.",
  "tika-vin06t1:373_1": "‘‘Sutvā bhuñjantī’’ti ettha viya sañcicca voropetukāmassa sañciccapadaṁ voropanapadassa ussukkaṁ,",
  "tika-vin06t1:373_2": "sañcetanā ca jīvitā voropanañca ekassevāti vuttaṁ hoti.",
  "tika-vin06t1:373_3": "Na kevalaṁ cetasikamatteneva hoti,",
  "tika-vin06t1:373_4": "payogopi icchitabbo evāti dassetuṁ vuttānīti kira upatissatthero.",
  "tika-vin06t1:373_5": "‘‘Jānitvā sañjānitvā cecca abhivitaritvā’’ti vattabbe ‘‘jānanto…pe… vītikkamo’’ti voropanampi dassitaṁ,",
  "tika-vin06t1:373_6": "tasmā byañjane ādaraṁ akatvā attho dassito.",
  "tika-vin06t1:373_7": "Vītikkamasaṅkhātatthasiddhiyā hi purimacetanā atthasādhikā hoti.",
  "tika-vin06t1:373_8": "Sabbasukhumaattabhāvanti rūpaṁ sandhāya vuttaṁ, na arūpaṁ.",
  "tika-vin06t1:373_9": "Attasaṅkhātānañhi arūpānaṁ khandhavibhaṅge (vibha.",
  "tika-vin06t1:373_10": "1 ādayo) viya idha oḷārikasukhumatā anadhippetā.",
  "tika-vin06t1:373_11": "Mātukucchisminti yebhuyyavacanaṁ,",
  "tika-vin06t1:373_12": "opapātikamanussepi pārājikameva,",
  "tika-vin06t1:373_13": "arūpakāye upakkamābhāvā taggahaṇaṁ kasmāti ce?",
  "tika-vin06t1:373_14": "Arūpakkhandhena saddhiṁ tasseva rūpakāyassa jīvitindriyasambhavato.",
  "tika-vin06t1:373_15": "Tena sajīvakova manussaviggahopi nāma hotīti siddhaṁ.",
  "tika-vin06t1:373_16": "Ettha mātukucchisminti manussamātuyā vā tiracchānamātuyā vā. Vuttañhi parivāre (pari. 480) –",
  "tika-vin06t1:374_0": "‘‘Itthiṁ hane ca mātaraṁ, purisañca pitaraṁ hane;",
  "tika-vin06t1:375_0": "Mātaraṁ pitaraṁ hantvā, na tenānantaraṁ phuse;",
  "tika-vin06t1:376_0": "Pañhā mesā kusalehi cintitā’’ti.",
  "tika-vin06t1:377_0": "Paṭhamanti paṭisandhicittameva.",
  "tika-vin06t1:377_1": "Ekabhavapariyāpannāya hi cittasantatiyā paṭisandhicittaṁ paṭhamacittaṁ nāma. Cuticittaṁ pacchimaṁ nāma.",
  "tika-vin06t1:377_2": "Aññathā anamatagge saṁsāre paṭhamacittaṁ nāma natthi vinā anantarasamanantaranatthivigatapaccayehi cittuppattiyā abhāvato.",
  "tika-vin06t1:377_3": "Bhāve vā navasattapātubhāvadosappasaṅgo.",
  "tika-vin06t1:377_4": "Ayaṁ sabbapaṭhamo manussaviggahoti kiñcāpi imaṁ jīvitā voropetuṁ na sakkā,",
  "tika-vin06t1:377_5": "taṁ ādiṁ katvā santatiyā yāva maraṇā uppajjanakamanussaviggahesu aparimāṇesu ‘‘sabbapaṭhamo’’ti dissati.",
  "tika-vin06t1:377_6": "Yadā pana yo manussaviggaho pubbāpariyavasena santatippatto hoti,",
  "tika-vin06t1:377_7": "tadā taṁ jīvitā voropetuṁ sakkā.",
  "tika-vin06t1:377_8": "Santatiṁ vikopento hi jīvitā voropeti nāma.",
  "tika-vin06t1:377_9": "Ettha ca nānattanaye adhippete sati ‘‘sabbapaṭhamo’’ti vacanaṁ yujjati,",
  "tika-vin06t1:377_10": "na pana ekattanaye santatiyā ekattā.",
  "tika-vin06t1:377_11": "Ekattanayo ca idhādhippeto ‘‘santatiṁ vikopetī’’ti vacanato,",
  "tika-vin06t1:377_12": "tasmā ‘‘sabbapaṭhamo’’ti vacanaṁ na yujjatīti ce? Na, santatipaccuppannabahuttā.",
  "tika-vin06t1:377_13": "Yasmā pana santati nāma anekesaṁ pubbāpariyuppatti vuccati,",
  "tika-vin06t1:377_14": "tasmā ‘‘ayaṁ sabbapaṭhamo’’ti vutto,",
  "tika-vin06t1:377_15": "evamettha dvepi nayā saṅgahaṁ gacchanti,",
  "tika-vin06t1:377_16": "aññathā ‘‘santatiṁ vikopetī’’ti idaṁ vacanaṁ na sijjhati.",
  "tika-vin06t1:377_17": "Kiñcāpi ettha ‘‘santatiṁ vikopetī’’ti vacanato santatipaccuppannameva adhippetaṁ,",
  "tika-vin06t1:377_18": "na addhāpaccuppannaṁ viya dissati,",
  "tika-vin06t1:377_19": "tathāpi yasmā santatipaccuppanne vikopite addhāpaccuppannaṁ vikopitameva hoti,",
  "tika-vin06t1:377_20": "addhāpaccuppanne pana vikopite santatipaccuppannaṁ vikopitaṁ hotīti ettha vattabbaṁ natthi.",
  "tika-vin06t1:377_21": "Tasmā aṭṭhakathāyaṁ ‘‘tadubhayampi voropetuṁ sakkā,",
  "tika-vin06t1:377_22": "tasmā tadeva sandhāya ‘santatiṁ vikopetī’ti idaṁ vuttanti veditabba’’nti āha.",
  "tika-vin06t1:377_23": "‘‘Santatiṁ vikopetī’’ti vacanato pakatiyā āyupariyantaṁ patvā maraṇakasatte vītikkame sati anāpatti vītikkamapaccayā santatiyā akopitattā.",
  "tika-vin06t1:377_24": "Vītikkamapaccayā ce āyupariyantaṁ appatvā antarāva maraṇakasatte vītikkamapaccayā āpatti,",
  "tika-vin06t1:377_25": "kammabaddho cāti no takkoti ācariyo.",
  "tika-vin06t1:377_26": "‘‘Maraṇavaṇṇaṁ vā saṁvaṇṇeyya, maraṇāya vā samādapeyya,",
  "tika-vin06t1:377_27": "ayampi pārājiko hoti asaṁvāso’’ti vacanato vā cetanākkhaṇe eva pārājikāpatti ekantākusalattā, dukkhavedanattā, kāyakammattā, vacīkammattā, kiriyattā cāti veditabbaṁ.",
  "tika-vin06t1:378_0": "Sattaṭṭhajavanavāramattanti sabhāgārammaṇavasena vuttaṁ,",
  "tika-vin06t1:378_1": "teneva ‘‘sabhāgasantativasenā’’tiādi vuttaṁ .",
  "tika-vin06t1:378_2": "Attano paṭipakkhena samannāgatattā samanantarassa paccayaṁ hontaṁ yathā pure viya ahutvā dubbalassa. Tanti jīvitindriyavikopanaṁ.",
  "tika-vin06t1:379_0": "Ītinti sattavidhavicchikādīni yuddhe ḍaṁsitvā māraṇatthaṁ vissajjenti. Pajjarakanti sarīraḍāhaṁ. Sūcikanti sūlaṁ.",
  "tika-vin06t1:379_1": "Visūcikanti sukkhamātisāraṁvasayaṁ. Pakkhandiyanti rattātisāraṁ.",
  "tika-vin06t1:379_2": "Dvattibyāmasatappamāṇe mahākāye nimminitvā ṭhitanāguddharaṇaṁ,",
  "tika-vin06t1:379_3": "kujjhitvā olokite paresaṁ kāye visamaraṇaṁ vā ḍāhuppādanaṁ vā payogo nāma.",
  "tika-vin06t1:380_0": "Kecīti mahāsaṅghikā. Ayaṁ itthī. Kulumbassāti gabbhassa. Kathaṁ sā itarassāti ce?",
  "tika-vin06t1:380_1": "Tassa duṭṭhena manasānupakkhite so ca gabbho sā ca iddhīti ubhayampi saheva nassati,",
  "tika-vin06t1:380_2": "ghaṭaggīnaṁ bhedanibbāyanaṁ viya ekakkhaṇe hoti.",
  "tika-vin06t1:380_3": "‘‘Tesaṁ suttantikesu ocariyamānaṁ na sametī’’ti likhitaṁ,",
  "tika-vin06t1:380_4": "‘‘tesaṁ mataṁ gahetvā ‘thāvarīnampi ayaṁ yujjatī’ti vutte tikavasena paṭisedhitabbanti apare’’ti vuttaṁ.",
  "tika-vin06t1:380_5": "Sāhatthikanissaggiyapayogesu sanniṭṭhāpakacetanāya sattamāya sahuppannakāyaviññattiyā sāhatthikatā veditabbā.",
  "tika-vin06t1:380_6": "Āṇattike pana sattahipi cetanāhi saha vacīviññattisambhavato sattasatta saddā ekato hutvā ekekakkharabhāvaṁ gantvā yattakehi akkharehi attano adhippāyaṁ viññāpeti,",
  "tika-vin06t1:380_7": "tadavasānakkharasamuṭṭhāpikāya sattamacetanāya sahajātavacīviññattiyā āṇattikatā veditabbā. Tathā vijjāmayapayoge.",
  "tika-vin06t1:380_8": "Kāyenāṇattiyaṁ pana sāhatthike vuttanayova.",
  "tika-vin06t1:380_9": "Thāvarapayoge yāvatā parassa maraṇaṁ hoti, tāvatā kammabaddho, āpatti ca.",
  "tika-vin06t1:380_10": "Tato paraṁ atisañcaraṇe kammabaddhātibahuttaṁ veditabbaṁ sati paraṁ maraṇe. Pārājikāpatti panettha ekā.",
  "tika-vin06t1:380_11": "Atthasādhakacetanā yasmā ettha ca dutiyapārājike ca labbhati, na aññattha,",
  "tika-vin06t1:380_12": "tasmā dvinnampi sādhāraṇā imā gāthāyo –",
  "tika-vin06t1:381_0": "‘‘Bhūtadhammaniyāmā ye, te dhammā niyatā matā;",
  "tika-vin06t1:382_0": "Bhāvidhammaniyāmā ye, teva aniyatā idha.",
  "tika-vin06t1:383_0": "‘‘Bhūtadhammaniyāmānaṁ, ṭhitāva sā paccayaṭṭhiti;",
  "tika-vin06t1:384_0": "Bhāvidhammaniyāmānaṁ, sāpekkhā paccayaṭṭhiti.",
  "tika-vin06t1:385_0": "‘‘Tenaññā hetuyā atthi, sāpi dhammaniyāmatā;",
  "tika-vin06t1:386_0": "Tassā phalaṁ aniyataṁ, phalāpekkhā niyāmatā.",
  "tika-vin06t1:387_0": "‘‘Evañhi sabbadhammānaṁ, ṭhitā dhammaniyāmatā;",
  "tika-vin06t1:388_0": "Laddhadhammaniyāmā yā, sātthasādhakacetanā.",
  "tika-vin06t1:389_0": "‘‘Cetanāsiddhito pubbe, pacchā tassātthasiddhito;",
  "tika-vin06t1:390_0": "Avisesena sabbāpi, chabbidhā atthasādhikā.",
  "tika-vin06t1:391_0": "‘‘Āṇattiyaṁ yato sakkā, vibhāvetuṁ vibhāgato;",
  "tika-vin06t1:392_0": "Tasmā āṇattiyaṁyeva, vuttā sā atthasādhikā.",
  "tika-vin06t1:393_0": "‘‘Micchatte vāpi sammatte, niyatāniyatā matā;",
  "tika-vin06t1:394_0": "Abhidhamme na sabbatthi, tattha sā niyatā siyā.",
  "tika-vin06t1:395_0": "‘‘Yā theyyacetanā sabbā, sahatthāṇattikāpi vā;",
  "tika-vin06t1:396_0": "Abhidhammanayenāyaṁ, ekantaniyatā siyā.",
  "tika-vin06t1:397_0": "‘‘Pāṇātipātaṁ nissāya, sahatthāṇattikādikā;",
  "tika-vin06t1:398_0": "Abhidhammavasenesā, paccekaṁ taṁ dukaṁ bhaje.",
  "tika-vin06t1:399_0": "‘‘Jīvitindriyupacchedo, cetanā ceti taṁ dvayaṁ;",
  "tika-vin06t1:400_0": "Na sāhatthikakammena, pagevāṇattikāsamaṁ.",
  "tika-vin06t1:401_0": "‘‘Jīvitindriyupacchedo, cetanā ceti taṁ dvayaṁ;",
  "tika-vin06t1:402_0": "Na sāhatthikakammena, pagevāṇattikāsamaṁ.",
  "tika-vin06t1:403_0": "‘‘Jīvitindriyupacchedakkhaṇe vadhakacetanā;",
  "tika-vin06t1:404_0": "Cirāṭhitāti ko dhammo, niyāmeti āpattikaṁ.",
  "tika-vin06t1:405_0": "‘‘Jīvitindriyupacchedakkhaṇe ce vadhako siyā;",
  "tika-vin06t1:406_0": "Mato sutto pabuddho vā, kusalo vadhako siyā.",
  "tika-vin06t1:407_0": "‘‘Kusalattikabhedo ca, vedanāttikabhedopi;",
  "tika-vin06t1:408_0": "Siyā tathā gato siddho, sahatthā vadhakacetanā’’ti.",
  "tika-vin06t1:409_0": "Yāni pana bījautukammadhammacittaniyāmāni pañca aṭṭhakathāya ānetvā nidassitāni,",
  "tika-vin06t1:409_1": "tesu ayamatthasādhakacetanā yogaṁ gacchatīti maññe ‘‘ayaṁ atthasādhakacetanāniyamo natthī’’ti cetanānaṁ micchattasammattaniyatānampi natthibhāvappasaṅgato. Bhajāpiyamānā yena,",
  "tika-vin06t1:409_2": "tena sabbepi yathāsambhavaṁ kammacittaniyāme bhajanti gacchantīti veditabbaṁ.",
  "tika-vin06t1:409_3": "Jīvite ādīnavo maraṇavaṇṇadassane na vibhattova,",
  "tika-vin06t1:409_4": "idha pana saṅkappapade atthato ‘‘maraṇasaññī maraṇacetano maraṇādhippāyo’’ti evaṁ avibhūtattā vibhatto, apākaṭattā,",
  "tika-vin06t1:409_5": "anoḷārikattā vā avibhāgā kāritā vā.",
  "tika-vin06t1:409_6": "Nayidaṁ vitakkassa nāmanti na vitakkasseva nāmaṁ,",
  "tika-vin06t1:409_7": "kintu saññācetanānampi nāmanti gahetabbaṁ.",
  "tika-vin06t1:409_8": "Kaṅkhāvitaraṇiyampi evameva vuttaṁ.",
  "tika-vin06t1:410_0": "174.Kāyatoti vuttattā ‘‘sattiñasū’’ti vattabbe vacanasiliṭṭhatthaṁ ‘‘ususattiādinā’’ti vuttaṁ.",
  "tika-vin06t1:410_1": "Anuddesike kammassārammaṇaṁ so vā hoti, añño vā.",
  "tika-vin06t1:410_2": "Ubhayehīti kiñcāpi paṭhamappahāro na sayameva sakkoti,",
  "tika-vin06t1:410_3": "dutiyaṁ labhitvā pana sakkonto jīvitavināsanahetu ahosi,",
  "tika-vin06t1:410_4": "tadatthameva hi vadhakena so dinno,",
  "tika-vin06t1:410_5": "dutiyo pana aññena cittena dinno,",
  "tika-vin06t1:410_6": "tena suṭṭhu vuttaṁ ‘‘paṭhamappahārenevā’’ti,",
  "tika-vin06t1:410_7": "‘‘cetanā nāma dāruṇāti garuṁ vatthuṁ ārabbha pavattapubbabhāgacetanā pakatisabhāvavadhakacetanā,",
  "tika-vin06t1:410_8": "no dāruṇā hotī’’ti ācariyena likhitaṁ. ‘‘Pubbabhāgacetanā parivārā,",
  "tika-vin06t1:410_9": "vadhakacetanāva dāruṇā hotī’’ti vuttaṁ.",
  "tika-vin06t1:410_10": "Yathādhippāyanti ubhopi paṭivijjhati,",
  "tika-vin06t1:410_11": "sāhatthikopi saṅketattā na muccati kira.",
  "tika-vin06t1:411_0": "Kiriyāviseso aṭṭhakathāsu anāgato. ‘‘Evaṁ vijjha, evaṁ pahara,",
  "tika-vin06t1:411_1": "evaṁ ghāhehī’ti pāḷiyā sametīti ācariyena gahito’’ti vadanti.",
  "tika-vin06t1:411_2": "Purato paharitvātiādi vatthuvisaṅketameva kira.",
  "tika-vin06t1:411_3": "Etaṁ gāme ṭhitanti puggalova niyamito.",
  "tika-vin06t1:411_4": "Yo pana liṅgavasena ‘‘dīghaṁ…pe… mārehī’’ti āṇāpeti aniyametvā. Yadi niyametvā vadati,",
  "tika-vin06t1:411_5": "‘‘etaṁ dīgha’’nti vadeyyāti apare.",
  "tika-vin06t1:411_6": "Ācariyā pana ‘‘dīghanti vutte niyamitaṁ hoti, evaṁ aniyametvā vadati,",
  "tika-vin06t1:411_7": "na pana āṇāpako dīghādīsu aññataraṁ mārehīti adhippāyo’’ti vadanti kira.",
  "tika-vin06t1:411_8": "‘‘Attho pana cittena ekaṁ sandhāyapi aniyametvā āṇāpetī’’ti likhitaṁ.",
  "tika-vin06t1:411_9": "‘‘Itaro aññaṁ tādisaṁ māreti,",
  "tika-vin06t1:411_10": "āṇāpako muccatī’’ti vuttaṁ yathādhippāyaṁ na gatattā.",
  "tika-vin06t1:411_11": "‘‘Evaṁ dīghādivasenāpi cittena aniyamitassevāti yuttaṁ viya dissatī’’ti aññatarasmiṁ gaṇṭhipade likhitaṁ,",
  "tika-vin06t1:411_12": "suṭṭhu vīmaṁsitvā sabbaṁ gahetabbaṁ,",
  "tika-vin06t1:411_13": "okāsassa niyamitattāti ettha okāsaniyamaṁ katvā niddisanto tasmiṁ okāse nisinnaṁ māretukāmova hoti,",
  "tika-vin06t1:411_14": "sayaṁ pana tadā tattha natthi.",
  "tika-vin06t1:411_15": "Tasmā okāsena saha attano jīvitindriyaṁ ārammaṇaṁ na hoti,",
  "tika-vin06t1:411_16": "tena attanā mārāpito paro eva mārāpito. Kathaṁ?",
  "tika-vin06t1:411_17": "Sayaṁ rasso ca tanuko ca hutvā pubbabhāge attānaṁ sandhāya āṇattikkhaṇe ‘‘dīghaṁ rassaṁ thūlaṁ balavantaṁ mārehī’’ti āṇāpentassa cittaṁ attani tassākārassa natthitāya aññassa tādisassa jīvitindriyaṁ ārammaṇaṁ katvā pavattati, tena mūlaṭṭhassa kammabaddho.",
  "tika-vin06t1:411_18": "Evaṁsampadamidanti daṭṭhabbaṁ.",
  "tika-vin06t1:412_0": "Dūtaparamparāniddese āṇāpeti, āpatti dukkaṭassa. Itarassa āroceti,",
  "tika-vin06t1:412_1": "āpatti dukkaṭassāti ācariyantevāsīnaṁ yathāsambhavaṁ ārocane,",
  "tika-vin06t1:412_2": "paṭiggaṇhane dukkaṭaṁ sandhāya vuttaṁ. Na vadhako paṭiggaṇhāti,",
  "tika-vin06t1:412_3": "tassa dukkaṭanti siddhaṁ hoti.",
  "tika-vin06t1:412_4": "Taṁ pana okāsābhāvato na vuttaṁ.",
  "tika-vin06t1:412_5": "Mūlaṭṭhena āpajjitabbāpattiyā hi tassa okāso aparicchinno,",
  "tika-vin06t1:412_6": "tenassa tasmiṁ okāse thullaccayaṁ vuttaṁ. Vadhako ce paṭiggaṇhāti,",
  "tika-vin06t1:412_7": "mūlaṭṭho ācariyo pubbe āpannadukkaṭena saha thullaccayampi āpajjati. Kasmā?",
  "tika-vin06t1:412_8": "Mahājano hi tena pāpe niyojitoti.",
  "tika-vin06t1:412_9": "Idaṁ pana dukkaṭathullaccayaṁ vadhako ce tamatthaṁ na sāveti āpajjati. Yadi sāveti, pārājikamevāpajjati. Kasmā? Atthasādhakacetanāya abhāvā.",
  "tika-vin06t1:412_10": "Anugaṇṭhipade pana ‘‘paṭiggaṇhati, taṁ dukkaṭaṁ hoti.",
  "tika-vin06t1:412_11": "Yadi evaṁ kasmā pāṭhe na vuttanti ce?",
  "tika-vin06t1:412_12": "Vadhako pana ‘sādhu karomī’ti paṭiggaṇhitvā taṁ na karoti.",
  "tika-vin06t1:412_13": "Evañhi niyame ‘mūlaṭṭhassa kiṁ nāma hoti,",
  "tika-vin06t1:412_14": "kimassa dukkaṭāpattī’ti sañjātakaṅkhānaṁ tadatthadīpanatthaṁ ‘mūlaṭṭhassa āpatti thullaccayassā’’’ti vuttaṁ.",
  "tika-vin06t1:412_15": "‘‘Vadhako paṭiggaṇhāti āpatti dukkaṭassa,",
  "tika-vin06t1:412_16": "mūlaṭṭhassa ca āpatti thullaccayassā’’ti vuttaṁ na silissati,",
  "tika-vin06t1:412_17": "mūlaṭṭhena āpajjitabbāpattidassanādhikārattā vadhako paṭiggaṇhāti, āpatti dukkaṭassāti vuttaṁ.",
  "tika-vin06t1:413_0": "Visakkiyadūtapadaniddese ‘‘vattukāmatāya ca kicchenettha vatvā payojanaṁ natthīti bhagavatā na vutta’’nti vuttaṁ.",
  "tika-vin06t1:413_1": "Yaṁ pana ‘‘mūlaṭṭhasseva dukkaṭa’’nti aṭṭhakathāyaṁ vuttaṁ.",
  "tika-vin06t1:413_2": "Tatrāyaṁ vicāraṇā – ācariyena āṇattena buddharakkhitena tadatthe saṅgharakkhitasseva ārocite kiñcāpi yo ‘‘sādhū’’ti paṭiggaṇhāti,",
  "tika-vin06t1:413_3": "atha kho ācariyassevetaṁ dukkaṭaṁ visaṅketattā, na buddharakkhitassa, kasmā?",
  "tika-vin06t1:413_4": "Atthasādhakacetanāya āpannattā.",
  "tika-vin06t1:413_5": "Teneva ‘‘āṇāpakassa ca vadhakassa ca āpatti pārājikassā’’ti pāḷiyaṁ vuttaṁ,",
  "tika-vin06t1:413_6": "taṁ pana mūlaṭṭhena āpajjitabbadukkaṭaṁ ‘‘mūlaṭṭhassa anāpattī’’ti iminā aparicchinnokāsattā na vuttaṁ.",
  "tika-vin06t1:414_0": "Avisaṅkete ‘‘mūlaṭṭhassa āpatti thullaccayassā’’ti vuttattā visaṅkete āpatti dukkaṭassāti siddhanti veditabbaṁ. ‘‘Vadhako paṭiggaṇhāti,",
  "tika-vin06t1:414_1": "āpatti dukkaṭassā’’ti idaṁ pana dukkaṭaṁ vadhakasseva.",
  "tika-vin06t1:414_2": "So hi paṭhamaṁ āṇāpakaṁ buddharakkhitaṁ pārājikāpattiṁ pāpetvā sayaṁ jīvitā voropetvā āpajjissatīti kiñcāpi pāḷiyaṁ ‘‘so taṁ jīvitā voropeti,",
  "tika-vin06t1:414_3": "āṇāpakassa ca vadhakassa ca āpatti pārājikassā’’ti na vuttaṁ,",
  "tika-vin06t1:414_4": "tathāpi taṁ atthato vuttameva,",
  "tika-vin06t1:414_5": "‘‘yato pārājikaṁ paññatta’’nti pubbe vuttanayattā ca taṁ na vuttaṁ. ‘‘So taṁ jīvitā voropeti,",
  "tika-vin06t1:414_6": "āpatti sabbesaṁ pārājikassā’’ti hi pubbe vuttaṁ.",
  "tika-vin06t1:414_7": "Ettha pubbe ācariyantevāsikānaṁ vuttadukkaṭathullaccayāpattiyo paṭhamameva anāpannā pārājikāpattiyā āpannattā.",
  "tika-vin06t1:414_8": "Tathāpi vadhakassa pārājikāpattiyā tesaṁ pārājikabhāvo pākaṭo jātoti katvā ‘‘āpatti sabbesaṁ pārājikassā’’ti ekato vuttaṁ, na tathā ‘‘āṇāpakassa,",
  "tika-vin06t1:414_9": "vadhakassa ca āpatti pārājikassā’’ti ettha. Kasmā?",
  "tika-vin06t1:414_10": "Vadhakassa dukkaṭāpattiyā āpannattā.",
  "tika-vin06t1:414_11": "So hi paṭhamaṁ dukkaṭāpattiṁ āpajjitvā pacchā pārājikaṁ āpajjati.",
  "tika-vin06t1:414_12": "Yadi pana antevāsikā kevalaṁ ācariyassa garukatāya sāsanaṁ ārocenti sayaṁ amaraṇādhippāyā samānā pārājikena anāpatti.",
  "tika-vin06t1:414_13": "Akappiyasāsanaharaṇapaccayā dukkaṭāpatti hoti eva,",
  "tika-vin06t1:414_14": "imassatthassa sādhanatthaṁ dhammapadavatthūhi migaluddakassa bhariyāya sotāpannāya dhanuususūlādidānaṁ nidassanaṁ vadanti eke. Taṁ tittirajātakena (jā. 1.4.73 ādayo) sameti,",
  "tika-vin06t1:414_15": "tasmā suttañca aṭṭhakathañca anulometīti no takkoti ācariyo.",
  "tika-vin06t1:414_16": "Idha pana dūtaparamparāya ca ‘‘itthannāmassa pāvada,",
  "tika-vin06t1:414_17": "itthannāmo itthannāmaṁ pāvadatū’’ti ettha avisesetvā vuttattā vācāya vā ārocetu, hatthamuddāya vā, paṇṇena vā, dūtena vā ārocetu, visaṅketo natthi. Sace visesetvā mūlaṭṭho, antarādūto vā vadati,",
  "tika-vin06t1:414_18": "tadatikkame visaṅketoti veditabbaṁ.",
  "tika-vin06t1:415_0": "Idāni imasmiṁyeva adhikāradvaye anugaṇṭhipade vuttanayo vuccati – ‘‘vadhako paṭiggaṇhāti,",
  "tika-vin06t1:415_1": "āpatti dukkaṭassā’’ti vadhakasseva āpatti,",
  "tika-vin06t1:415_2": "na āṇāpakassa buddharakkhitassa.",
  "tika-vin06t1:415_3": "Yadi pana so vajjhamaraṇāmaraṇesu avassamaññataraṁ karoti,",
  "tika-vin06t1:415_4": "buddharakkhitassāṇattikkhaṇe eva pārājikadukkaṭesu aññataraṁ siyā.",
  "tika-vin06t1:415_5": "‘‘Iti cittamano’’ti adhikārato ‘‘cittasaṅkappo’’ti etthāpi iti-saddo viya ‘‘vadhako paṭiggaṇhāti,",
  "tika-vin06t1:415_6": "mūlaṭṭhassa āpatti thullaccayassā’’ti adhikārato ‘‘mūlaṭṭhassa āpatti dukkaṭassā’’ti vuttameva hoti.",
  "tika-vin06t1:415_7": "Kasmā sarūpena na vuttanti ce? Tato cuttari nayadānatthaṁ.",
  "tika-vin06t1:415_8": "‘‘Mūlaṭṭhassa āpatti dukkaṭassā’’ti hi vutte mūlaṭṭhasseva vasena niyamitattā ‘‘paṭiggaṇhantassa dukkaṭaṁ hotī’’ti na ñāyati. ‘‘Vadhako paṭiggaṇhāti,",
  "tika-vin06t1:415_9": "āpatti dukkaṭassā’’ti hi aniyametvā vutte sakkā ubhayesaṁ vasena dukkaṭe yojetuṁ.",
  "tika-vin06t1:415_10": "Tasmā eva hi aṭṭhakathācariyehi adhikāraṁ gahetvā ‘‘saṅgharakkhitena sampaṭicchite mūlaṭṭhasseva dukkaṭanti veditabba’’nti vuttaṁ.",
  "tika-vin06t1:415_11": "Paṭiggaṇhantassa neva anuññātaṁ, na paṭikkhittaṁ,",
  "tika-vin06t1:415_12": "kevalantu buddharakkhitassa aniyamitattā paṭikkhittaṁ,",
  "tika-vin06t1:415_13": "tassa pana pārājikadukkaṭesu aññataraṁ bhaveyyāti ayamattho dīpito, tasmā tampi suvuttaṁ.",
  "tika-vin06t1:415_14": "Yasmā ubhayesaṁ vasena yojetuṁ sakkā,",
  "tika-vin06t1:415_15": "tasmā ācariyehi ‘‘paṭiggaṇhantassevetaṁ dukkaṭa’’nti vuttaṁ.",
  "tika-vin06t1:415_16": "Tattha mūlaṭṭho neva anuññāto ‘‘mūlaṭṭhassā’’ti vacanābhāvato,",
  "tika-vin06t1:415_17": "na ca paṭikkhitto ‘‘paṭiggaṇhantassa āpatti dukkaṭassā’’ti pāḷiyā abhāvato,",
  "tika-vin06t1:415_18": "paṭiggaṇhanapaccayā vadhakassa dukkaṭaṁ siyāti nayaṁ dātuṁ ‘‘mūlaṭṭhassā’’ti pāḷiyaṁ avuttattā ‘‘taṁ paṭiggaṇhantassevetaṁ dukkaṭa’’nti yaṁ vuttaṁ, tampi suvuttaṁ.",
  "tika-vin06t1:415_19": "Tatra hi buddharakkhitassa paṭikkhittaṁ,",
  "tika-vin06t1:415_20": "vuttanayena pana tassa āpatti aniyatāti.",
  "tika-vin06t1:415_21": "Kasmā pana aṭṭhakathāyaṁ anuttānaṁ paṭiggaṇhanapaccayā vadhakassa dukkaṭaṁ avatvā mūlaṭṭhasseva vasena dukkaṭaṁ vuttanti ce? Aniṭṭhanivāraṇatthaṁ.",
  "tika-vin06t1:415_22": "‘‘Saṅgharakkhitena sampaṭicchite paṭiggaṇhanapaccayā tassa dukkaṭa’’nti hi vutte anantaranayena sarūpena vuttattā idhāpi mūlaṭṭhassa thullaccayaṁ aṭṭhakathāyaṁ vuttameva hotīti āpajjati.",
  "tika-vin06t1:415_23": "Iti taṁ evaṁ āpannaṁ thullaccayaṁ uttānanti taṁ avatvā paṭiggaṇhantassa dukkaṭaṁ vuttaṁ.",
  "tika-vin06t1:415_24": "Anuttānattā aṭṭhakathāyanti imaṁ aniṭṭhaggahaṇaṁ nivāretuṁ ‘‘mūlaṭṭhassevetaṁ dukkaṭa’’nti vuttaṁ.",
  "tika-vin06t1:415_25": "Ācariyena hi vuttanayena paṭiggaṇhantassa dukkaṭampi uttānameva.",
  "tika-vin06t1:415_26": "Uttānañca kasmā amhākaṁ khantīti vuttanti ce? Paṭipattidīpanatthaṁ.",
  "tika-vin06t1:415_27": "‘‘Piṭakattayādīsu appaṭihatabuddhiyopi ācariyā sarūpena pāḷiyaṁ aṭṭhakathāyañca avuttattā evarūpesu nāma ṭhānesu evaṁ paṭipajjanti,",
  "tika-vin06t1:415_28": "kimaṅgaṁ pana mādisoti suhadayā kulaputtā anāgate vuttanayamanatikkamitvā saṅkaradosaṁ vivajjetvā vaṇṇanāvelañca anatikkamma paṭipajjantī’’ti ca aparehi vuttaṁ.",
  "tika-vin06t1:415_29": "Ayaṁ pana aṭṭhakathāya vā avuttattā evarūpesu nāma pāṭho ācariyena pacchā nikkhittattā kesuci potthakesu na dissatīti katvā sabbaṁ likhissāma.",
  "tika-vin06t1:415_30": "Evaṁ sante paṭiggahaṇe āpattiyeva na siyā,",
  "tika-vin06t1:415_31": "sañcarittapaṭiggahaṇamaraṇābhinandanesupi ca āpatti hoti,",
  "tika-vin06t1:415_32": "māraṇapaṭiggahaṇe kathaṁ na siyā,",
  "tika-vin06t1:415_33": "tasmā paṭiggaṇhantassevetaṁ dukkaṭaṁ,",
  "tika-vin06t1:415_34": "tenevettha ‘‘mūlaṭṭhassā’’ti na vuttaṁ.",
  "tika-vin06t1:415_35": "Purimanayepi cetaṁ paṭiggaṇhantassa veditabbameva, okāsābhāvena pana na vuttaṁ. Tasmā yo yo paṭiggaṇhāti,",
  "tika-vin06t1:415_36": "tassa tassa tappaccayā āpattiyevāti ayamettha amhākaṁ khanti. Yathā cettha, evaṁ adinnādānepīti.",
  "tika-vin06t1:416_0": "175.Araho rahosaññīniddesādīsu kiñcāpi pāḷiyaṁ,",
  "tika-vin06t1:416_1": "aṭṭhakathāyañca dukkaṭameva vuttaṁ,",
  "tika-vin06t1:416_2": "tathāpi tattha paramparāya sutvā maratūti adhippāyena ullapantassa uddese sati uddiṭṭhassa maraṇena āpatti pārājikassa,",
  "tika-vin06t1:416_3": "asati yassa kassaci maraṇena āpatti pārājikassa.",
  "tika-vin06t1:416_4": "‘‘Itthannāmo sutvā me vajjhassa ārocetū’’ti uddisitvā ullapantassa visaṅketatā dūtaparamparāya vuttattā veditabbā.",
  "tika-vin06t1:416_5": "Sace ‘‘yo koci sutvā vadatū’’ti ullapati,",
  "tika-vin06t1:416_6": "vajjho sayameva sutvā marati, visaṅketattā na pārājikaṁ. Yo koci sutvā vadati, so ce marati, pārājikaṁ.",
  "tika-vin06t1:416_7": "‘‘Yo koci mama vacanaṁ sutvā taṁ māretū’’ti ullapati, yo koci sutvā māreti, pārājikaṁ, sayameva sutvā māreti,",
  "tika-vin06t1:416_8": "visaṅketattā na pārājikanti evaṁ yathāsambhavo veditabbo.",
  "tika-vin06t1:417_0": "176.Mūlaṁ datvā muccatīti ettha bhinditvā, bhañjitvā, cavitvā, cuṇṇetvā,",
  "tika-vin06t1:417_1": "aggimhi pakkhipitvā vā pageva muccatīti atthato vuttameva hoti.",
  "tika-vin06t1:417_2": "Yesaṁ hatthato mūlaṁ gahitanti yesaṁ ñātakaparivāritānaṁ hatthato mūlaṁ tena bhikkhunā gahitaṁ,",
  "tika-vin06t1:417_3": "potthakasāmikahatthato pubbe dinnamūlaṁ puna gahetvā tesaññeva ñātakādīnaṁ datvā muccati,",
  "tika-vin06t1:417_4": "evaṁ potthakasāmikasseva santakaṁ jātaṁ hoti.",
  "tika-vin06t1:417_5": "Anugaṇṭhipade pana ‘‘sacepi so vippaṭisārī hutvā sīghaṁ tesaṁ mūlaṁ datvā muccatī’’ti vuttaṁ,",
  "tika-vin06t1:417_6": "taṁ yena dhanena potthako kīto, tañca dhanaṁ sandhāya vuttaṁ. Kasmā?",
  "tika-vin06t1:417_7": "Potthakasāmikahatthato dhane gahite potthake adinnepi muccanato.",
  "tika-vin06t1:417_8": "Sace aññaṁ dhanaṁ sandhāya vuttaṁ,",
  "tika-vin06t1:417_9": "na yuttaṁ potthakassa attaniyabhāvato amocitattā.",
  "tika-vin06t1:417_10": "Sace potthakaṁ sāmikānaṁ datvā mūlaṁ na gaṇhāti,",
  "tika-vin06t1:417_11": "na muccati attaniyabhāvato amocitattā.",
  "tika-vin06t1:417_12": "Sace potthakaṁ mūlaṭṭhena diyyamānaṁ ‘‘taveva hotū’’ti appeti,",
  "tika-vin06t1:417_13": "muccati attaniyabhāvato mocitattā.",
  "tika-vin06t1:417_14": "Etthāyaṁ vicāraṇā – yathā cetiyaṁ vā paṭimaṁ pokkharaṇiṁ setuṁ vā kiṇitvā gahitampi kārakassevetaṁ puññaṁ, na kiṇitvā gahitassa,",
  "tika-vin06t1:417_15": "tathā pāpampi yena potthako likhito, tasseva yujjati, na itarassāti ce? Na,",
  "tika-vin06t1:417_16": "‘‘satthahārakaṁ vāssa pariyeseyyā’’ti vacanato.",
  "tika-vin06t1:417_17": "Parena hi katasatthaṁ labhitvā upanikkhipantassa pārājikanti siddhaṁ.",
  "tika-vin06t1:417_18": "Evaṁ parena likhitampi potthakaṁ labhitvā yathā vajjho taṁ passitvā marati,",
  "tika-vin06t1:417_19": "tathā upanikkhipeyya pārājikanti siddhaṁ hotīti.",
  "tika-vin06t1:417_20": "Cetiyādīti etamanidassanaṁ karaṇapaccayaṁ hi taṁ kammaṁ idaṁmaraṇapaccayanti evaṁ ācariyena vicāritaṁ.",
  "tika-vin06t1:417_21": "Mama pana cetiyādinidassaneneva sopi attho sādhetabbo viya paṭibhāti.",
  "tika-vin06t1:418_0": "Tattakā pāṇātipātāti ‘‘ekāpi cetanā kiccavasena ‘tattakā’ti vuttā satipaṭṭhānasammappadhānānaṁ catukkatā viyā’’ti likhitaṁ.",
  "tika-vin06t1:418_1": "Pamāṇe ṭhapetvāti attanā adhippetappamāṇe.",
  "tika-vin06t1:418_2": "‘‘Kataṁ mayā evarūpe āvāṭe khaṇite tasmiṁ patitvā maratū’’ti adhippāyena vadhako āvāṭappamāṇaṁ niyametvā sace khaṇi,",
  "tika-vin06t1:418_3": "taṁ sandhāya vuttaṁ ‘‘imasmiṁ āvāṭe’’ti.",
  "tika-vin06t1:418_4": "Idāni khaṇitabbaṁ sandhāya ettakappamāṇassa aniyamitattā ‘‘ekasmimpi kudālappahāre’’tiādi vuttaṁ,",
  "tika-vin06t1:418_5": "suttantikattherehi kiñcāpi upaṭhataṁ,",
  "tika-vin06t1:418_6": "tathāpi sanniṭṭhāpakacetanā ubhayattha atthevāti ācariyā.",
  "tika-vin06t1:418_7": "Bahūnaṁ maraṇe ārammaṇaniyame kathanti ce?",
  "tika-vin06t1:418_8": "Vajjhesu ekassa jīvitindriye ālambite sabbesamālambitameva hoti.",
  "tika-vin06t1:418_9": "Ekassa maraṇepi na tassa sakalaṁ jīvitaṁ sakkā ālambituṁ na uppajjamānaṁ, uppannaṁ, nirujjhamānaṁ,",
  "tika-vin06t1:418_10": "atthitāyapāṇātipātacetanāva paccuppannārammaṇā, purejātārammaṇā ca hoti, tasmā tampi yujjati.",
  "tika-vin06t1:418_11": "Pacchimakoṭiyā ekacittakkhaṇe purejātaṁ hutvā ṭhitaṁ taṁ jīvitamālambaṇaṁ katvā sattamajavanapariyāpannacetanāya opakkame kate atthato tassa sattassa sabbaṁ jīvitindriyamālambitaṁ, voropitañca hoti, ito panaññathā na sakkā;",
  "tika-vin06t1:418_12": "evameva pubbabhāge ‘‘bahūpisatte māremī’’ti cintetvā sanniṭṭhānakāle visapakkhipanādīsu ekaṁ payogaṁ sādhayamānā vuttappakāracetanā tesu ekassa vuttappakāraṁ jīvitindriyaṁ ālambaṇaṁ katvā uppajjati,",
  "tika-vin06t1:418_13": "evaṁ uppannāya panekāya sabbepi te māritā honti tāya eva sabbesaṁ maraṇasiddhito, aññathā na sakkā voropetuṁ, ālambituṁ vā.",
  "tika-vin06t1:418_14": "Tattha ekāya cetanāya bahūnaṁ maraṇe akusalarāsi kathanti ce?",
  "tika-vin06t1:418_15": "Visuṁ visuṁ maraṇe pavattacetanānaṁ kiccakaraṇato. Kathaṁ?",
  "tika-vin06t1:418_16": "Tā pana sabbā upapajjavedanīyāva honti,",
  "tika-vin06t1:418_17": "tasmā tāsu yāya kāyaci dinnāya paṭisandhiyā itarā sabbāpi ‘‘tato balavatarakusalapaṭibāhitā ahosikamma’’ntiādikoṭṭhāsaṁ bhajanti,",
  "tika-vin06t1:418_18": "punapi vipākaṁ janituṁ na sakkonti.",
  "tika-vin06t1:418_19": "Aparāpariyavedanīyāpi viya taṁ paṭibāhitvā kusalacetanā paṭisandhiṁ deti,",
  "tika-vin06t1:418_20": "tathā ayampi cetanā anantarabhave eva paṭisandhidānādivasena tāsaṁ kiccalesakaraṇato ekāpi samānā ‘‘rāsī’’ti vuttā.",
  "tika-vin06t1:418_21": "Tāya pana dinnāya paṭisandhiyā atitikkho vipāko hoti.",
  "tika-vin06t1:418_22": "Ayamettha visesotiādi anugaṇṭhipade papañcitaṁ.",
  "tika-vin06t1:419_0": "Amaritukāmā vāti adhippāyattā opapātikamaraṇepi āpatti.",
  "tika-vin06t1:419_1": "‘‘‘Nibbattitvā’ti vuttattā patanaṁ na dissatīti ce? Opapātikattaṁ,",
  "tika-vin06t1:419_2": "patanañca ekamevā’’ti likhitaṁ.",
  "tika-vin06t1:419_3": "Atha vā ‘‘sabbathāpi anuddissevā’’ti vacanato ettha maratūti adhippāyasambhavato ‘‘uttarituṁ asakkonto marati pārājikamevā’’ti suvuttaṁ.",
  "tika-vin06t1:419_4": "Sace ‘‘patitvā maratū’’ti niyametvā khaṇito hoti,",
  "tika-vin06t1:419_5": "opapātikamanusso ca nibbattitvā ṭhitaniyameneva ‘‘uttarituṁ na sakkā’’ti cintetvā maratīti pārājikacchāyā na dissati,",
  "tika-vin06t1:419_6": "tena vuttaṁ ‘‘uttarituṁ asakkonto’’ti.",
  "tika-vin06t1:419_7": "So hi uttarituṁ asakkonto punappunaṁ patitvā marati,",
  "tika-vin06t1:419_8": "tena pātopi tassa siddho hotīti adhippāyo.",
  "tika-vin06t1:419_9": "Tattha siyā – yo pana ‘‘uttarituṁ asakkonto maratī’’ti vutto,",
  "tika-vin06t1:419_10": "so opātakhaṇanakkhaṇe arūpaloke jīvati.",
  "tika-vin06t1:419_11": "Vadhakacetanā ca ‘‘aniyato dhammo micchattaniyatassa dhammassa ārammaṇapaccayena paccayo,",
  "tika-vin06t1:419_12": "rūpajīvitindriyaṁ mātughātikammassa pitughātikammassa arahantaghātikammassa ruhiruppādakammassa ārammaṇapaccayena paccayo’’ti (paṭṭhā.",
  "tika-vin06t1:419_13": "2.15.38 micchattaniyatattika) vacanato rūpajīvitindriyārammaṇaṁ hoti,",
  "tika-vin06t1:419_14": "na ca taṁ arūpāvacarasattassatthi,",
  "tika-vin06t1:419_15": "na ca sā cetanā ‘‘aniyato dhammo micchattaniyatassa dhammassa purejātapaccayena paccayo,",
  "tika-vin06t1:419_16": "ārammaṇapurejātaṁ vatthupurejātaṁ ārammaṇapurejātaṁ.",
  "tika-vin06t1:419_17": "Rūpajīvitindriyaṁ mātughātikammassa purejātapaccayena paccayo’’ti (paṭṭhā.",
  "tika-vin06t1:419_18": "2.15.48 micchattaniyatattika) vacanato anāgatārammaṇā hoti.",
  "tika-vin06t1:419_19": "Añño idha patitvā maraṇakasatto natthi,",
  "tika-vin06t1:419_20": "evaṁ sante vadhakacetanāya kiṁ ārammaṇanti ce?",
  "tika-vin06t1:419_21": "Yassa kassaci idha jīvanakasattassa paccuppannaṁ jīvitindriyaṁ ārammaṇaṁ. Kiñcāpi so na marati, atha kho pāṇātipāto hoti eva.",
  "tika-vin06t1:419_22": "Yathā kiṁ ‘‘yathākkamena ṭhite satta jane ekena kaṇḍena vijjhitvā māremī’’ti pubbabhāge cintetvā sanniṭṭhānakāle tesu ekassa jīvitamārammaṇaṁ katvā kaṇḍaṁ vissajjeti,",
  "tika-vin06t1:419_23": "kaṇḍo taṁ virajjhitvā itare cha jane māreti,",
  "tika-vin06t1:419_24": "evaṁ santepi ayaṁ pāṇātipātī eva hoti,",
  "tika-vin06t1:419_25": "evamidhāpi ‘‘yo kocī’’ti vikappentassa vadhakacetanā yassa kassaci jīvitārammaṇaṁ katvā pavattati,",
  "tika-vin06t1:419_26": "tasmiṁ amatepi itarassa vasena pāṇātipātī.",
  "tika-vin06t1:419_27": "Sace arahā hutvā parinibbāyati, arahantaghātakova hoti. Esa nayo sabbattha evarūpesu.",
  "tika-vin06t1:419_28": "Ayameva hettha ācariyaparamparāgatā yutti vinicchayakathāti vuttaṁ.",
  "tika-vin06t1:420_0": "Patanarūpaṁ pamāṇanti ettha yathā mātuyā patitvā parivattaliṅgāya matāya so mātughātako hoti, na kevalaṁ purisaghātako,",
  "tika-vin06t1:420_1": "tasmā patanasseva vasena āpatti. Kasmā?",
  "tika-vin06t1:420_2": "Patanarūpamaraṇarūpānaṁ ekasantānattā, tadeva hissa jīvitindriyaṁ,",
  "tika-vin06t1:420_3": "tassa hi parivattanaṁ natthi,",
  "tika-vin06t1:420_4": "itthipurisindriyāneva pavattiyaṁ nirujjhanuppajjanakāni,",
  "tika-vin06t1:420_5": "itthipurisoti ca tattha vohāramattameva, tasmā mātughātakova, na purisaghātakoti,",
  "tika-vin06t1:420_6": "yathā tassa patanarūpavasenāpatti,",
  "tika-vin06t1:420_7": "tathā idhāpi patanarūpavasena thullaccayaṁ ekasantānattāti ayaṁ paṭhamatheravāde yutti. Dutiye kiñcāpi peto patito, yakkho ca,",
  "tika-vin06t1:420_8": "atha kho ahetukapaṭisandhikattā akusalavipākassa ‘‘vāmena sūkaro hotī’’ti (dī. ni. aṭṭha. 2.296; mahāni. aṭṭha.",
  "tika-vin06t1:420_9": "166) ettha vuttayakkhānaṁ paṭisandhi viya sabbarūpānaṁ sādhāraṇattā,",
  "tika-vin06t1:420_10": "amanussajātikattā ca tiracchānarūpena mate maraṇarūpavasena pācittiyaṁ,",
  "tika-vin06t1:420_11": "vatthuvasena lahukāpattiyā parivattanā hoti eva tatthajātakarukkhādichedanapācittiyaparivattanaṁ viya. Ayameva yuttataro, tasmā pacchā vutto.",
  "tika-vin06t1:420_12": "Pārājikassa pana manussajātiko yathā tathā vā patitvā yathā tathā vā maratu, pārājikameva garukattā.",
  "tika-vin06t1:420_13": "Garukāpattiyā hi viparivattanā natthīti vuttaṁ.",
  "tika-vin06t1:421_0": "Thullaccayaṁ tiracchāne, mate bhedassa kāraṇaṁ;",
  "tika-vin06t1:422_0": "Sarūpamaraṇaṁ tisso, phusso maññeti aññathā.",
  "tika-vin06t1:423_0": "Gaṇṭhipade pana ‘‘dutiyavāde puthujjanassa patitvā arahattaṁ patvā marantassa vasena vutto’’ti likhitaṁ.",
  "tika-vin06t1:423_1": "‘‘Tiracchāne’’ti ettha keci vadanti ‘‘devā adhippetā’’ti.",
  "tika-vin06t1:423_2": "‘‘Sakasakarūpeneva maraṇaṁ bhavati nāññathā’’ti ca vadanti.",
  "tika-vin06t1:423_3": "Yakkhapetarūpena matepi eseva nayoti thullaccayanti attho.",
  "tika-vin06t1:423_4": "‘‘Tiracchānagatamanussaviggahamaraṇe viyā’’ti likhitaṁ.",
  "tika-vin06t1:423_5": "Pahāraṁ laddhāti sattānaṁ māraṇatthāya katattā vuttaṁ.",
  "tika-vin06t1:424_0": "177.Sādhu suṭṭhu maratūti vacībhedaṁ karoti.",
  "tika-vin06t1:424_1": "Visabhāgarogoti sarīraṭṭho gaṇḍapīḷakādi.",
  "tika-vin06t1:425_0": "178.Kāḷānusārīti ekissā latāya mūlaṁ kira.",
  "tika-vin06t1:425_1": "Mahākacchapena katapupphaṁ vā.",
  "tika-vin06t1:425_2": "Haṁsapupphanti haṁsānaṁ pakkhapattaṁ.",
  "tika-vin06t1:425_3": "Heṭṭhā vuttanayena sāhatthikāṇattikanayañhettha yojetvā kāyavācācittato samuṭṭhānavidhi dassetabbo.",
  "tika-vin06t1:426_0": "Padabhājanīyavaṇṇanā niṭṭhitā.",
  "tika-vin06t1:427_0": "Vinītavatthuvaṇṇanā",
  "tika-vin06t1:428_0": "180.Maraṇatthikāva hutvāti imassa kāyassa bhedena saggapāpanādhippāyattā atthato maraṇatthikāva hutvā evaṁadhippāyino maraṇatthikā nāma hontīti attano maraṇatthikabhāvaṁ ajānantā āpannā pārājikaṁ.",
  "tika-vin06t1:428_1": "Na hi te ‘‘attano cittappavattiṁ na jānantī’’ti vuccanti.",
  "tika-vin06t1:428_2": "Vohāravasenāti pubbabhāgavohāravasena. Sanniṭṭhāne panetaṁ natthi.",
  "tika-vin06t1:428_3": "Pāse baddhasūkaramocane viya na hoti.",
  "tika-vin06t1:428_4": "Yathānusandhināti antarā amaritvāti attho. Appaṭivekkhitvāti avicāretvā.",
  "tika-vin06t1:428_5": "Heṭṭhimabhāge hi kismiñci vijjamāne vali paññāyati. Dassiteti uddharitvā ṭhapite.",
  "tika-vin06t1:428_6": "Paṭibandhanti tayā paṭibandhaṁ,",
  "tika-vin06t1:428_7": "paribhogantarāyaṁ saṅghassa mā akāsīti attho.",
  "tika-vin06t1:429_0": "181-2.",
  "tika-vin06t1:429_1": "Yasmā kiriyaṁ dātuṁ na sakkā,",
  "tika-vin06t1:429_2": "tasmā ‘‘paṭhamaṁ laddha’’nti vuttaṁ.",
  "tika-vin06t1:429_3": "Pubbepi attanā laddhapiṇḍapātato paṇītapaṇītaṁ dento tatthapi attakāriyaṁ adāsi.",
  "tika-vin06t1:429_4": "Asañciccāti ettha aññaṁ ākaḍḍhantassa aññassa patane sabbena sabbaṁ abhisandhi natthi.",
  "tika-vin06t1:429_5": "Na maraṇādhippāyassāti paṭigho ca payogo ca atthi, vadhakacetanā natthi.",
  "tika-vin06t1:429_6": "Ajānantassāti ettha ‘‘vatthuajānanavasena ajānantassa doso natthi, idaṁ kira tesaṁ nānattaṁ.",
  "tika-vin06t1:429_7": "‘Asañcicco aha’nti pāḷiyaṁ na dissati.",
  "tika-vin06t1:429_8": "Aṭṭhakathāyaṁ vuttattā tathārūpāya pāḷiyā bhavitabba’’nti vadanti. No ce,",
  "tika-vin06t1:429_9": "thullaccayanti ettha ‘‘dukkhavedanā ce nuppajjati, dukkaṭamevā’’ti vadanti, vīmaṁsitabbaṁ.",
  "tika-vin06t1:429_10": "‘‘Muggarā nāma khādanadaṇḍakā.",
  "tika-vin06t1:429_11": "Vemā nāma tesaṁ khādanadaṇḍakānaṁ heṭṭhā ca upari ca tiriyaṁ bandhitabbadaṇḍā’’ti likhitaṁ. Heṭṭhāva duvidhāpi paṭhanti.",
  "tika-vin06t1:429_12": "Hatthappatto viya dissati ‘‘tassa vikkhepo mā hotū’’ti upacchindati.",
  "tika-vin06t1:429_13": "Visesādhigamaṁ byākaritvā tappabhavaṁ sakkāraṁ lajjīyanto āhāraṁ upacchindati sabhāgānaṁ byākatattā.",
  "tika-vin06t1:429_14": "Te hi kappiyakhettaṁ ārocenti.",
  "tika-vin06t1:430_0": "186.Akataviññattiyāti na viññattiyā.",
  "tika-vin06t1:430_1": "Sā hi anuññātattā katāpi akatā viyāti akataviññatti. ‘‘‘Vadeyyātha,",
  "tika-vin06t1:430_2": "bhante yenattho’ti evaṁ akataṭṭhāne viññatti akataviññattī’’ti likhitaṁ.",
  "tika-vin06t1:430_3": "Titthiyabhūtānaṁ mātāpitūnaṁ sahatthā dātuṁ na vaṭṭatīti. Pitucchā nāma pitubhaginī.",
  "tika-vin06t1:430_4": "Sacepi na yācanti ‘‘yācituṁ dukkha’’nti,",
  "tika-vin06t1:430_5": "sayaṁ vā evaṁ vattumasakkontā.",
  "tika-vin06t1:430_6": "‘‘Yadā tesaṁ attho bhavissatī’’ti ābhogaṁ katvā vā.",
  "tika-vin06t1:430_7": "‘‘‘Vejjakammaṁ vā na hotī’ti vacanato yāva sattamo kulaparivaṭṭo,",
  "tika-vin06t1:430_8": "tāva bhesajjaṁ kātuṁ vaṭṭatī’’ti vadanti.",
  "tika-vin06t1:430_9": "Sabbapadesūti mahāmātuyācūḷamātuyātiādīnaṁ.",
  "tika-vin06t1:431_0": "Vuttanayena pariyesitvāti ‘‘sāmaṇerehi vā’’tiādinā.",
  "tika-vin06t1:431_1": "‘‘Na akataviññattiyā’’ti vadanti. ‘‘Paccāsīsati sace, dukkaṭa’’nti vadanti.",
  "tika-vin06t1:431_2": "Kappiyavasenāti pupphaṁ ānethātiādinā.",
  "tika-vin06t1:431_3": "‘‘Pūjaṁ akāsī’ti vuttattā sayaṁ gahetuṁ na vaṭṭatī’’ti vadanti.",
  "tika-vin06t1:432_0": "‘‘Bhaṇathā’’ti vutte pana kātabbaṁ. Dhammañhi vattuṁ vaṭṭati. No ce jānanti, na pādā apanetabbā. Avamaṅgalanti hi gaṇhanti.",
  "tika-vin06t1:433_0": "Coranāgassa hi āmaṭṭhaṁ dinne kujjhissati,",
  "tika-vin06t1:433_1": "anāmaṭṭhaṁ na vaṭṭatīti aṅgulantare thokaṁ bhattaṁ gahetvā patte bhattaṁ sabbaṁ adāsi, so tena tussi.",
  "tika-vin06t1:433_2": "Varapotthakacittattharaṇanti sibbitvā kātabbattharaṇavikati.",
  "tika-vin06t1:433_3": "Piturājā damiḷassa parājito rohaṇe soḷasavassāni vasitvā mittāmaccaparivuto ‘‘rajjaṁ gaṇhāmī’’ti āgantvā antarāmagge appamattakassa kāraṇā ekaṁ amaccaṁ ghātāpesi.",
  "tika-vin06t1:433_4": "Sesā bhayena palāyantā araññe antarāmagge corehi viluttā hambugallakavihāraṁ gantvā tattha cātunikāyikatissatthero tesaṁ saṅgahaṁ katvā puna ānetvā rañño dassesi,",
  "tika-vin06t1:433_5": "tehi saddhiṁ rajjaṁ gahetvā rājā hambugallakatissattherassa abhayagirivihāraṁ akāsi.",
  "tika-vin06t1:433_6": "Sesāpi ekekavihāraṁ kārāpesuṁ kira.",
  "tika-vin06t1:434_0": "187.",
  "tika-vin06t1:434_1": "Corasamīpaṁ pesento ‘‘vāḷayakkhavihāraṁ pesetī’’ti iminā sadiso. Kasmā? Maraṇādhippāyattā.",
  "tika-vin06t1:434_2": "Taḷākādīsu macchādiggahaṇatthaṁ kevaṭṭaṁ aññāpadesena ‘‘taḷākatīraṁ gacchā’’ti pahiṇantassa pāṇātipātena bhavitabbaṁ,",
  "tika-vin06t1:434_3": "‘‘vāḷayakkhavihāraṁ pāhesī’’ti imassa sadiso. Kasmā?",
  "tika-vin06t1:434_4": "‘‘Maraṇādhippāyattā’’ti vacanassānulomato,",
  "tika-vin06t1:434_5": "aṭṭhakathāyampi ‘‘evaṁ vāḷayakkhampī’’ti vuttattā.",
  "tika-vin06t1:435_0": "189.Taṁ tatraṭṭhitaṁ chindantanti taṁ-saddo ekaccesu natthi.",
  "tika-vin06t1:435_1": "Itaresu pārājikathullaccayaṁ āpannāti attho.",
  "tika-vin06t1:435_2": "‘‘Imaṁ chinditvā sīghaṁ gantvā saṅghassa pattacīvaraṁ dassāmī’’ti kusalacittenapi chindituṁ na vaṭṭati ananuññātattā.",
  "tika-vin06t1:435_3": "Aññassa pana bhikkhuno vaṭṭati anuññātattā.",
  "tika-vin06t1:436_0": "190. Kathaṁ?",
  "tika-vin06t1:436_1": "Kuṭirakkhaṇatthañhi bhagavatā paṭaggidānādi anuññātaṁ,",
  "tika-vin06t1:436_2": "kuṭi nāmesā bhikkhūnaṁ atthāya.",
  "tika-vin06t1:436_3": "Tasmā ‘‘bhikkhurakkhaṇatthaṁ aññassa bhikkhussa vaṭṭatī’ti vattabbamettha natthī’’ti vuttaṁ.",
  "tika-vin06t1:436_4": "Yadi evaṁ acchinnacīvarassa naggabhāvappaṭicchādanatthaṁ bhūtagāmapātabyatā bhagavatā anuññātā,",
  "tika-vin06t1:436_5": "jīvitarakkhaṇatthañca sappadaṭṭhakāle anuññātaṁ,",
  "tika-vin06t1:436_6": "tasmā ‘‘api jīvitaṁ pariccajitabbaṁ,",
  "tika-vin06t1:436_7": "na ca rukkho vā chinditabbo’’tiādi na vattabbaṁ siyā,",
  "tika-vin06t1:436_8": "tasmā taṁ nidassanaṁ appamāṇaṁ,",
  "tika-vin06t1:436_9": "aṭṭhakathācariyo evettha pamāṇaṁ.",
  "tika-vin06t1:436_10": "Ettha panāyaṁ ācariyassa takko – ariyapuggalesupi sattā naggiyaṁ passitvā appasādaṁ katvā nirayūpagā bhavissanti , tathā sappā ca ḍaṁsitvā,",
  "tika-vin06t1:436_11": "tesaṁ pāpavimocanatthaṁ bhūtagāmapātabyatā anuññātā.",
  "tika-vin06t1:436_12": "Dānapatīnaṁ cittarakkhaṇatthaṁ paṭaggidānādi.",
  "tika-vin06t1:436_13": "Aññathā lokassa puññantarāyo,",
  "tika-vin06t1:436_14": "saṅghassa ca lābhantarāyo hoti.",
  "tika-vin06t1:436_15": "Vadhakassa pana cittahitakaraṇaṁ natthi, taṁ pana avītikkamaṁ,",
  "tika-vin06t1:436_16": "jīvitapariccajanaṁ passitvā vā ‘‘aho dukkaraṁ kata’’nti pasādameva labheyyunti attano na vaṭṭati, aññassa vaṭṭati.",
  "tika-vin06t1:436_17": "Aññathā titthiyānaṁ asaddhammasiddhiyāti.",
  "tika-vin06t1:436_18": "Gaṇṭhipade pana ‘‘jīvitatthāya rukkhaṁ chindantassa attasinehavasena chindanato akusalattā na vaṭṭati, aññassa vaṭṭatī’’ti likhitaṁ. Anekesu rukkhena otthatesu,",
  "tika-vin06t1:436_19": "opāte vā patitesu aññena aññassatthāya rukkhachedanādi kātuṁ vaṭṭati, kasmā? Paraparittāṇādhippāyatoti. Parittanti rakkhaṇaṁ,",
  "tika-vin06t1:436_20": "taṁ dassetuṁ ‘‘samantā bhūmitacchana’’ntiādi vuttaṁ.",
  "tika-vin06t1:437_0": "191.Tīhi mārite pana visaṅketanti ettha tīsu ekena māritepi ‘‘khettameva otiṇṇattā pārājika’’nti vuttattā tayopi ekato hutvā mārenti ce, āpajjati,",
  "tika-vin06t1:437_1": "teneva vuttaṁ ‘‘paricchedabbhantare vā avisaṅketa’’nti.",
  "tika-vin06t1:437_2": "‘‘Paricchedātikkame pana sabbattha visaṅketaṁ hotī’’ti vuttattā dvinnaṁ balaṁ gahetvā tatiyo ce māreti āpajjati viya dissati, vīmaṁsitabbaṁ.",
  "tika-vin06t1:437_3": "‘‘Dve mārentū’’ti vutte ekena vā dvīhi vā mārite pārājikanti ‘‘dvinnaṁ pahārānaṁ maraṇe sati dve māritā nāma honti, asati ekova hoti,",
  "tika-vin06t1:437_4": "tasmā vijānitabba’’nti vadanti.",
  "tika-vin06t1:438_0": "Tatiyapārājikavaṇṇanā niṭṭhitā.",
  "tika-vin06t1:439_0": "4. Catutthapārājikaṁ",
  "tika-vin06t1:440_0": "Vaggumudātīriyabhikkhuvatthuvaṇṇanā",
  "tika-vin06t1:441_0": "193.",
  "tika-vin06t1:441_1": "Catutthe vaggu ca sā modayati ca satteti vaggumudā. ‘‘Vaggumadā’’tipi pāṭho,",
  "tika-vin06t1:441_2": "tassa vaggu ca sā pasannasuddhataraṅgasamiddhattā sukhumā cāti attho jīvitavaggutthanitā jīvitatthanti nīluppalantiādīsu viya.",
  "tika-vin06t1:441_3": "Madassāti ca bahukhajjabhojjapānādisamiddhā nadī chaṇadivasesūti nirutti veditabbā.",
  "tika-vin06t1:441_4": "Vaggu parisuddhāti lokena sammatāti kira attho.",
  "tika-vin06t1:441_5": "Bhāsito bhavissatīti pāṭhaseso.",
  "tika-vin06t1:442_0": "194-5.",
  "tika-vin06t1:442_1": "Vaṇṇavā vaṇṇavanto vaṇṇavantānītipi sijjhati kira bahuvacanena. Yasmā indriyānaṁ ūnattaṁ, pūrattaṁ vā natthi,",
  "tika-vin06t1:442_2": "tasmā ‘‘abhiniviṭṭhokāsassa paripuṇṇattā’’ti vuttaṁ.",
  "tika-vin06t1:442_3": "Chaṭṭhassa abhiniviṭṭhokāso hadayavatthu.",
  "tika-vin06t1:442_4": "Catuiriyāpathacakke pākatindriye.",
  "tika-vin06t1:442_5": "Attano dahatīti attanā dahati,",
  "tika-vin06t1:442_6": "attanā paṭividdhaṁ katvā pavedetīti adhippāyo. Santanti vattamānaṁ.",
  "tika-vin06t1:442_7": "Gotrabhunoti gottamattaṁ anubhavattā nāmamattakamevāti attho.",
  "tika-vin06t1:443_0": "Savibhaṅgasikkhāpadavaṇṇanā",
  "tika-vin06t1:444_0": "197.Padabhājane ‘‘tisso vijjā’’ti vuttattā arūpāvacarajjhānāni paṭikkhittānīti ce? Na, tattheva ‘‘yaṁ ñāṇaṁ, taṁ dassanaṁ, yaṁ dassanaṁ,",
  "tika-vin06t1:444_1": "taṁ ñāṇa’’nti dassanapadena visesetvā vuttattā,",
  "tika-vin06t1:444_2": "tasmā eva aṭṭhakathāyaṁ ‘‘vijjāsīsena padabhājanaṁ vutta’’nti vuttaṁ. Dhuraṁ katvāti purimaṁ katvā.",
  "tika-vin06t1:445_0": "Padabhājanīyavaṇṇanā",
  "tika-vin06t1:446_0": "199.",
  "tika-vin06t1:446_1": "Anāgate uppajjanakarāgādīnaṁ kāraṇattā rāgādayova nimittaṁ nāma.",
  "tika-vin06t1:446_2": "Tissannañca vijjānaṁ aññataraṁ sandhāya ‘‘vijjānaṁ lābhīmhī’’ti bhaṇati, pārājikaṁ,",
  "tika-vin06t1:446_3": "na vatthuvijjādīnaṁ kilesanahānameva vuttaṁ,",
  "tika-vin06t1:446_4": "taṁkhaṇattā uttarimanussadhammappavatti na hotīti ce? Na, maggakiccadīpanato.",
  "tika-vin06t1:446_5": "Teneva ‘‘maggena vinā natthī’’tiādi vuttaṁ.",
  "tika-vin06t1:446_6": "Cittanti cittassa vigatanīvaraṇatāti attho. ‘‘Yāvañca vijjā anāgatā,",
  "tika-vin06t1:446_7": "tāva vipassanāñāṇassa lābhīmhī’ti vadanto yadi lokuttaraṁ sandhāya vadati, sopi ca tathā jānāti,",
  "tika-vin06t1:446_8": "pārājikameva lokuttarassapi taṁnāmattā’’ti vadanti.",
  "tika-vin06t1:446_9": "‘‘Avisesenāpi vadato pārājikaṁ vuttanti lokuttaraṁ sandhāya vadato ‘pārājika’nti vattuṁ yujjati.",
  "tika-vin06t1:446_10": "Yathā kiṁ ‘vijjānaṁ lābhīmhī’ti bhaṇantopi pārājikamevā’ti vuttaṭṭhāne vatthuvijjādīnaṁ sambhavepi tāsaṁ anadhippetattā pārājikaṁ hoti, evamidhāpi.",
  "tika-vin06t1:446_11": "Na sakkā aññaṁ pamāṇaṁ kātunti attano guṇamārocetukāmo lokiyena sammissaṁ atthapaṭisambhidaṁ vadato pārājikanti pamāṇaṁ kātuṁ na sakkā,",
  "tika-vin06t1:446_12": "itarathā hotī’’ti aparehi vuttaṁ, ‘‘taṁ pubbāparaviruddhaṁ,",
  "tika-vin06t1:446_13": "tasmā vijjānidassanaṁ idha anidassanaṁ sāsane vatthuvijjādīnaṁ vijjāvidhānābhāvā.",
  "tika-vin06t1:446_14": "Bhagavatā vibhattakhettapade vā tesaṁ pariyāyavacanānaṁ anāmaṭṭhattā na sakkā aññaṁ pamāṇaṁ kātu’’nti likhitaṁ.",
  "tika-vin06t1:446_15": "‘‘Paṭisambhidānaṁ lābhīmhī’ti vutte pariyāyena vuttattā thullaccayaṁ yutta’’nti vadanti, vicāretabbaṁ.",
  "tika-vin06t1:446_16": "Vīmaṁsitvā gahetabbanti ‘‘yo te vihāre vasatī’’tiādīhi saṁsandanato pariyāyavacanattā thullaccayaṁ vuttaṁ.",
  "tika-vin06t1:446_17": "‘‘Nirodhasamāpattiṁ samāpajjāmī’ti vā ‘lābhīmhāhaṁ tassā’ti vā vadatopī’’ti vuttavacanampi ‘‘sace panassevaṁ hotī’’tiādivacanampi atthato ekameva,",
  "tika-vin06t1:446_18": "sopi hi attano visesaṁ ārocetumeva vadati.",
  "tika-vin06t1:446_19": "‘‘Yo te vihāre vasatī’tiādīsu ahaṁ-vacanābhāvā pariyāyo yujjati,",
  "tika-vin06t1:446_20": "idha pana ‘lābhīmhāhaṁ tassā’ti attānaṁ niddisati,",
  "tika-vin06t1:446_21": "tasmā pārājikaṁ āpajjituṁ yuttaṁ viyā’’ti vadanti.",
  "tika-vin06t1:446_22": "‘‘Mahāpaccariyādivacanaṁ uttarimanussadhammesu ekopi na hoti,",
  "tika-vin06t1:446_23": "tasmā pariyāyena vuttattā na hotī’’ti vadanti, suṭṭhu upaparikkhitabbaṁ.",
  "tika-vin06t1:446_24": "Phalasacchikiriyā-padato paṭṭhāya eva pāṭho gahetabbo,",
  "tika-vin06t1:446_25": "phalasacchikiriyāyapi ekekampi ekekaphalavasena pārājikaṁ veditabbaṁ.",
  "tika-vin06t1:447_0": "Rāgassa pahānantiādittike kilesappahānameva vuttaṁ,",
  "tika-vin06t1:447_1": "taṁ pana yasmā maggena vinā natthi.",
  "tika-vin06t1:447_2": "Tatiyamaggena hi rāgadosānaṁ pahānaṁ, catutthena mohassa,",
  "tika-vin06t1:447_3": "tasmā ‘‘rāgo me pahīno’’tiādīni vadatopi pārājikaṁ.",
  "tika-vin06t1:447_4": "Rāgā cittaṁ vinīvaraṇatātiādittike lokuttarameva vuttaṁ,",
  "tika-vin06t1:447_5": "tasmā ‘‘rāgā me cittaṁ vinīvaraṇa’’ntiādīni vadato pārājikamevāti.",
  "tika-vin06t1:447_6": "Akuppadhammattāti keci uttaravihāravāsino. Kasmā na hotīti ce? ‘‘Iti jānāmi,",
  "tika-vin06t1:447_7": "iti passāmī’’ti vattamānavacaneneva mātikāyaṁ vuttattā.",
  "tika-vin06t1:447_8": "Yadi evaṁ padabhājane ‘‘samāpajjiṁ,",
  "tika-vin06t1:447_9": "samāpanno’’tiādinā vuttattā ‘‘atītattabhāve sotāpannomhī’’ti vadatopi hotūti ce? Na, aññathā atthasambhavato. Kathaṁ?",
  "tika-vin06t1:447_10": "Addhāpaccuppannavasena vattamānatā gahetabbāti ñāpanatthaṁ vuttaṁ, na atītattabhāvaṁ.",
  "tika-vin06t1:447_11": "Atītattabhāvo hi pariyāyena vuttattā ‘‘thullaccaya’’nti vuttanti ācariyā.",
  "tika-vin06t1:448_0": "200.‘‘Sacepi na hoti,",
  "tika-vin06t1:448_1": "pārājikamevā’’ti aṭṭhānaparikappavasena vuttaṁ kira.",
  "tika-vin06t1:448_2": "‘‘Iti vācā tivaṅgikā’’ti vakkhati.",
  "tika-vin06t1:448_3": "Natthetanti purime sati pacchimassābhāvā samāpajjiṁ,",
  "tika-vin06t1:448_4": "samāpannoti imesaṁ kiñcāpi atthato kālaviseso natthi, vacanaviseso pana atthi eva.",
  "tika-vin06t1:449_0": "207.Ukkheṭitoti uttāsito. Khiṭa utrāsane.",
  "tika-vin06t1:450_0": "Suddhikavārakathāvaṇṇanā niṭṭhitā.",
  "tika-vin06t1:451_0": "Vattukāmavārakathāvaṇṇanā",
  "tika-vin06t1:452_0": "Viññattipatheti vijānanaṭṭhāne,",
  "tika-vin06t1:452_1": "tena ‘‘viññattipathamatikkamitvā ṭhito bhikkhu dibbāya sotadhātuyā sutvā jānāti,",
  "tika-vin06t1:452_2": "na pārājikanti dīpetī’’ti vuttaṁ.",
  "tika-vin06t1:452_3": "Jhānaṁ kira samāpajjinti ettha so ce ‘‘esa bhikkhu attano guṇadīpanādhippāyena evaṁ vadatī’’ti jānāti, pārājikameva. Aññathā jānātīti ce?",
  "tika-vin06t1:452_4": "Pārājikacchāyā na dissatīti ācariyo.",
  "tika-vin06t1:453_0": "Vattukāmavārakathāvaṇṇanā niṭṭhitā.",
  "tika-vin06t1:454_0": "Anāpattibhedakathāvaṇṇanā",
  "tika-vin06t1:455_0": "Anullapanādhippāyoti yadi ullapanādhippāyo bhaveyya, dukkaṭamevāti apare. ‘‘Taṁ parato ‘nāvuso,",
  "tika-vin06t1:455_1": "sakkā puthujjanena adhivāsetu’nti vatthunā saṁsanditvā gahetabba’’nti vuttaṁ.",
  "tika-vin06t1:456_0": "Padabhājanīyavaṇṇanā niṭṭhitā.",
  "tika-vin06t1:457_0": "Vinītavatthuvaṇṇanā",
  "tika-vin06t1:458_0": "225-6.",
  "tika-vin06t1:458_1": "Dukkara āgāra āvaṭakāma abhirativatthūsu ‘‘yadi ullapanādhippāyo bhaveyya, pārājika’’nti vadanti, kāraṇaṁ pana duddasaṁ, thullaccayaṁ vuttaṁ viya, vīmaṁsitabbaṁ.",
  "tika-vin06t1:458_2": "Yānena vā iddhiyā vā gacchantopi pārājikaṁ nāpajjatīti padasā gamanavaseneva katikāya katāya yujjati.",
  "tika-vin06t1:458_3": "‘‘Apubbaṁacarimaṁ gacchantoti hatthapāsaṁ avijahitvā aññamaññassa hatthaṁ gaṇhanto viya gacchanto’’ti vuttaṁ.",
  "tika-vin06t1:458_4": "Uṭṭhetha etha gacchāmāti evaṁ sahagamane pubbāparā gacchantopi nāpajjatīti ācariyassa takko.",
  "tika-vin06t1:458_5": "Vasantassāti tathā vasanto ce upāsakena dissati, pārājiko hoti.",
  "tika-vin06t1:458_6": "‘‘Rattiṁ vasitvā gacchanto na pārājiko’’ti vuttaṁ.",
  "tika-vin06t1:458_7": "Nānāverajjakāti nānājanapadavāsino.",
  "tika-vin06t1:458_8": "Saṅghalābhoti yathāvuḍḍhaṁ attano pāpuṇanakoṭṭhāso.",
  "tika-vin06t1:459_0": "228.Idhāti ‘‘ko nu kho’’tiādinā vutte pañhākamme. Dhammadhātu sabbaññutaññāṇaṁ.",
  "tika-vin06t1:460_0": "232.Nauppaṭipāṭiyāti na sīhokkantavasena anussari.",
  "tika-vin06t1:460_1": "Tasmā antarābhavabhūtā ekā eva jātīti paṭivijjhatīti attho.",
  "tika-vin06t1:461_0": "Nigamanavaṇṇanā",
  "tika-vin06t1:462_0": "233.Catuvīsatīti ettha mātughātakapitughātakaarahantaghātakā tatiyapārājikaṁ āpannā. Bhikkhunidūsako,",
  "tika-vin06t1:462_1": "lambiādayo ca cattāro paṭhamapārājikaṁ āpannā evāti katvā kuto catuvīsatīti ce? Na, adhippāyājānanato.",
  "tika-vin06t1:462_2": "Mātughātakādayo hi cattāro idhānupasampannā eva adhippetā,",
  "tika-vin06t1:462_3": "lambiādayo cattāro kiñcāpi paṭhamapārājikena saṅgahitā,",
  "tika-vin06t1:462_4": "yasmā ekena pariyāyena methunadhammapaṭisevino na honti, tasmā visuṁ vuttā.",
  "tika-vin06t1:462_5": "‘‘Ekakammaṁ ekuddeso samasikkhatā’’ti evaṁ vuttasaṁvāsassa abhabbatāmattaṁ sandhāya vuttaṁ ‘‘yathā pure tathā pacchā’’ti.",
  "tika-vin06t1:462_6": "Aññathā nesaṁ samaññāyapaṭiññāyabhikkhubhāvopi natthīti āpajjati.",
  "tika-vin06t1:463_0": "Catutthapārājikavaṇṇanā niṭṭhitā.",
  "tika-vin06t1:464_0": "Pārājikakaṇḍavaṇṇanā niṭṭhitā.",
  "tika-vin06t1:465_0": "2. Saṅghādisesakaṇḍo",
  "tika-vin06t1:466_0": "1. Sukkavissaṭṭhisikkhāpadavaṇṇanā",
  "tika-vin06t1:467_0": "235. ‘‘Okkamantāna’’nti pāṭho.",
  "tika-vin06t1:467_1": "Etthāha – ‘‘yo pana bhikkhū’’ti kārako idha kasmā na niddiṭṭhoti?",
  "tika-vin06t1:467_2": "Abhi-niddesena imassa sāpekkhābhāvadassanatthaṁ. Kathaṁ?",
  "tika-vin06t1:467_3": "Kaṇḍuvanādiadhippāyacetanāvasena cetentassa kaṇḍuvanādiupakkamena upakkamantassa,",
  "tika-vin06t1:467_4": "methunarāgavasena ūruādīsu dukkaṭavatthūsu,",
  "tika-vin06t1:467_5": "vaṇādīsu thullaccayavatthūsu ca upakkamantassa sukkavissaṭṭhiyā satipi na saṅghādiseso.",
  "tika-vin06t1:467_6": "Mocanassādasaṅkhātādhippāyāpekkhāva sukkavissaṭṭhi sati upakkame,",
  "tika-vin06t1:467_7": "na aññathā ‘‘anāpatti na mocanādhippāyassā’’ti vacanato.",
  "tika-vin06t1:467_8": "Tasmā tadatthadassanatthaṁ idha kārako na niddiṭṭho,",
  "tika-vin06t1:467_9": "aññathā ‘‘yo pana bhikkhu sañcetanikaṁ sukkavissaṭṭhiṁ āpajjeyyā’’ti kārake niddiṭṭhe ‘‘ceteti na upakkamati muccati,",
  "tika-vin06t1:467_10": "anāpattī’’ti vuttavacanavirodho.",
  "tika-vin06t1:467_11": "‘‘Sañcetanikāya sukkavissaṭṭhiyā aññatra supinantā’’ti bhumme niddiṭṭhepi sova virodho āpajjati,",
  "tika-vin06t1:467_12": "tasmā tadubhayavacanakkamaṁ avatvā ‘‘sañcetanikā sukkavissaṭṭhi aññatra supinantā’’ti vuttaṁ.",
  "tika-vin06t1:467_13": "Tattha nimittatthe bhummavacanābhāvato hetutthaniyamo na kato hoti.",
  "tika-vin06t1:467_14": "Tasmiṁ akate sañcetanikā sukkavissaṭṭhi aññatra supinantā saṅghādisesāpatti,",
  "tika-vin06t1:467_15": "upakkame asati anāpattīti ayamattho dīpitoti veditabbaṁ.",
  "tika-vin06t1:468_0": "236-7.Sañcetanikāti ettha paṭhamaviggahena upasaggassa sātthakatā dassitā, dutiyena ikapaccayassa.",
  "tika-vin06t1:468_1": "Vātapittasemharuhirādiāsayabhedatoti attho.",
  "tika-vin06t1:468_2": "Dhātūti ettha ‘‘pathavīdhātuādayo catasso,",
  "tika-vin06t1:468_3": "cakkhudhātuādayo vā aṭṭhārasā’’ti gaṇṭhipade likhitaṁ.",
  "tika-vin06t1:468_4": "Vatthisīsanti vatthipuṭassa sīsaṁ.",
  "tika-vin06t1:468_5": "‘‘Aṅgajātassa mūlaṁ adhippetaṁ, na aggasīsa’’nti vadanti.",
  "tika-vin06t1:468_6": "Tathevāti ‘‘nimitte upakkamato’’tiādiṁ gaṇhāti.",
  "tika-vin06t1:468_7": "Tato muccitvāti ‘‘na sakalakāyato,",
  "tika-vin06t1:468_8": "tasmā pana ṭhānā cutamatte hotū’’ti gaṇṭhipade likhitaṁ.",
  "tika-vin06t1:468_9": "‘‘Dakasotaṁ otiṇṇamatte’’ti iminā na sametīti ce ?",
  "tika-vin06t1:468_10": "Tato dakasotorohaṇañcetthātiādi vuccati.",
  "tika-vin06t1:468_11": "Tassattho – nimitte upakkamaṁ katvā sukkaṁ ṭhānā cāvetvā puna vippaṭisāravasena dakasotorohaṇaṁ nivāretuṁ adhivāsemīti.",
  "tika-vin06t1:468_12": "Tato bahi nikkhamante adhivāsetuṁ na sakkā,",
  "tika-vin06t1:468_13": "tathāpi adhivāsanādhippāyena adhivāsetvā antarā dakasotato uddhaṁ nivāretuṁ asakkuṇeyyatāya ‘‘anikkhante vā’’ti vuttaṁ. Kasmā?",
  "tika-vin06t1:468_14": "Ṭhānā cutañhi avassaṁ dakasotaṁ otaratīti aṭṭhakathādhippāyo gaṇṭhipadādhippāyena sameti. Tato muccitvāti sakaṭṭhānato.",
  "tika-vin06t1:468_15": "Sakasarīrato hi bahi nikkhantameva hoti,",
  "tika-vin06t1:468_16": "tato ‘‘bahi nikkhante vā anikkhante vā’’ti vacanaṁ virujjheyya.",
  "tika-vin06t1:468_17": "Yasmā pana tamhā tamhā sarīrapadesā cutaṁ avassaṁ dakasotaṁ otarati,",
  "tika-vin06t1:468_18": "tasmā vuttaṁ ‘‘dakasotaṁ otiṇṇamatte’’ti,",
  "tika-vin06t1:468_19": "iminā ca āpattiyā pākaṭakālaṁ dasseti, kiṁ vuttaṁ hoti?",
  "tika-vin06t1:468_20": "Mocanassādena nimitte upakkamato sukkaṁ bahutarampi sarīrapadesā cutaṁ tattha tattha laggāvasesaṁ yattakaṁ ekā khuddakamakkhikā piveyya,",
  "tika-vin06t1:468_21": "tattake dakasotaṁ otiṇṇamatte saṅghādisesāpatti.",
  "tika-vin06t1:468_22": "Vuttañhi kaṅkhāvitaraṇiyaṁ (kaṅkhā. aṭṭha.",
  "tika-vin06t1:468_23": "sukkavissaṭṭhisikkhāpadavaṇṇanā) ‘‘dakasotaṁ anotiṇṇepi saṅghādiseso’’tiādi.",
  "tika-vin06t1:468_24": "Tattakassa bahi nikkhamanaṁ asallakkhento ‘‘ceteti upakkamati na muccati,",
  "tika-vin06t1:468_25": "āpatti thullaccayassā’’ti vacanato thullaccayanti saññāya desentopi na muccati,",
  "tika-vin06t1:468_26": "passāvampi vaṇṇataṁ passitvā vatthikosagatassa picchilatāya vā ñatvā saṅghādisesato vuṭṭhātabbaṁ.",
  "tika-vin06t1:468_27": "Ayamettha tatiyattheravāde yutti.",
  "tika-vin06t1:468_28": "Sabbācariyā ime eva tayo therā,",
  "tika-vin06t1:468_29": "tesampi dakasotorohaṇaṁ nimitte upakkamananti ayaṁ dutiyo vinicchayo sādhāraṇato ettha,",
  "tika-vin06t1:468_30": "evaṁ upatissatthero vadati kira.",
  "tika-vin06t1:469_0": "Ṭhānā cutañhi avassaṁ dakasotaṁ otaratīti katvā ‘‘ṭhānā cāvanamattenevettha āpatti veditabbā’’ti vuttaṁ. Dakasotaṁ otiṇṇe eva āpatti.",
  "tika-vin06t1:469_1": "Sukkassa hi sakalaṁ sarīraṁ ṭhānaṁ,",
  "tika-vin06t1:469_2": "anotiṇṇe ṭhānā cutaṁ nāma na hotīti vīmaṁsitabbaṁ.",
  "tika-vin06t1:469_3": "Ābhidhammikattā therassa ‘‘sukkavissaṭṭhi nāma rāgasamuṭṭhānā hotī’’ti (kathā. aṭṭha.",
  "tika-vin06t1:469_4": "307) kathāvatthuṭṭhakathāyaṁ vuttattā sambhavo cittasamuṭṭhāno,",
  "tika-vin06t1:469_5": "‘‘taṁ asuciṁ ekadesaṁ mukhena aggahesi,",
  "tika-vin06t1:469_6": "ekadesaṁ aṅgajāte pakkhipī’’ti (pārā.",
  "tika-vin06t1:469_7": "503) vacanato utusamuṭṭhāno ca dissati,",
  "tika-vin06t1:469_8": "so ca kho avītarāgasseva ‘‘aṭṭhānametaṁ, bhikkhave,",
  "tika-vin06t1:469_9": "anavakāso yaṁ arahato asuci mucceyyā’’ti (mahāva. 353; kathā. 313) vacanato.",
  "tika-vin06t1:469_10": "Parūpāhāraṭṭhakathāyaṁ ‘‘atthi tassa āsayoti tassa sukkassa uccārapassāvānaṁ viya patiṭṭhānokāso atthī’’ti (kathā. aṭṭha.",
  "tika-vin06t1:469_11": "309) canato tassa āsayoti siddhaṁ.",
  "tika-vin06t1:469_12": "Pākatikacittasamuṭṭhānarūpaṁ viya asaṁsaṭṭhattā,",
  "tika-vin06t1:469_13": "nikkhamanato ca ‘‘vatthisīsaṁ, kaṭi,",
  "tika-vin06t1:469_14": "kāyo’’ti tidhā sukkassa ṭhānaṁ pakappenti ācariyā.",
  "tika-vin06t1:469_15": "Sappavisaṁ viya taṁ daṭṭhabbaṁ, na ca visassa ṭhānaniyamo,",
  "tika-vin06t1:469_16": "kodhavasena phusantassa hoti, evamassa na ca ṭhānaniyamo,",
  "tika-vin06t1:469_17": "rāgavasena upakkamantassa hotīti takko.",
  "tika-vin06t1:470_0": "Khobhakaraṇapaccayo nāma bhesajjasenāsanāhārādipaccayo.",
  "tika-vin06t1:470_1": "Saṁsaggabhedatopīti etesu dvīhipi tīhipi.",
  "tika-vin06t1:470_2": "Pahīnavipallāsattāti ettha yaṁ kiñci supinantena sekkhaputhujjanā passanti,",
  "tika-vin06t1:470_3": "taṁ sabbaṁ vipallatthaṁ abhūtamevāti āpajjati.",
  "tika-vin06t1:470_4": "Tato ‘‘yaṁ pana pubbanimittato passati.",
  "tika-vin06t1:470_5": "Taṁ ekantasaccameva hotī’’ti idaṁ virujjhati,",
  "tika-vin06t1:470_6": "tasmā na visayaṁ sandhāya vuttaṁ. So hi sacco vā hoti,",
  "tika-vin06t1:470_7": "aliko vāti katvā tañce sandhāya vuttaṁ siyā,",
  "tika-vin06t1:470_8": "‘‘asekkhā pahīnavipallāsattā saccameva passanti, nāsacca’’nti vattabbaṁ siyā.",
  "tika-vin06t1:470_9": "Kintu dassanaṁ sandhāya vuttaṁ. Tañhi abhūtaṁ,",
  "tika-vin06t1:470_10": "apassantopi hi passanto viya asuṇantopi suṇanto viya amunantopi munanto viya hoti.",
  "tika-vin06t1:470_11": "Saccampi vipassatīti no takkoti ācariyo.",
  "tika-vin06t1:470_12": "Taṁ rūpanimittādiārammaṇaṁ na hoti,",
  "tika-vin06t1:470_13": "āgantukapaccuppannaṁ rūpanimittādiārammaṇaṁ sandhāya vuttaṁ.",
  "tika-vin06t1:470_14": "Kammanimittagatinimittabhūtāni hi rūpanimittādīni bhavaṅgassa ārammaṇāni honti eva.",
  "tika-vin06t1:470_15": "Tattha kammanimittamatītameva,",
  "tika-vin06t1:470_16": "gatinimittaṁ thokaṁ kālaṁ paccuppannaṁ siyā.",
  "tika-vin06t1:471_0": "Īdisānīti paccakkhato anubhūtapubbaparikappitāgantukapaccuppannarūpanimittādiārammaṇāni,",
  "tika-vin06t1:471_1": "rāgādisampayuttāni cāti attho.",
  "tika-vin06t1:471_2": "Makkaṭassa niddā lahuparivattā hoti.",
  "tika-vin06t1:471_3": "So hi rukkhasākhato patanabhayā abhikkhaṇaṁ ummīlati ca supati ca.",
  "tika-vin06t1:471_4": "Manussā kiñcāpi punappunaṁ ummīlanti subyattataraṁ paṭibuddhā viya passanti,",
  "tika-vin06t1:471_5": "atha kho paṭibuddhānaṁ punappunaṁ bhavaṅgotaraṇaṁ viya supinakālepi tesaṁ bhavaṅgotaraṇaṁ hoti, yena ‘‘supatī’’ti vuccati.",
  "tika-vin06t1:471_6": "‘‘Bhavaṅgacittena hi supatī’’ti vacanato bhavaṅgotaraṇaṁ karajakāyassa nirussāhasantabhāvūpanissayattā ‘‘niddā’’ti vuccati.",
  "tika-vin06t1:471_7": "Sā karajakāyassa dubbalabhāvena supinadassanakāle bhavaṅgato uttaraṇe satipi nirussāhasantabhāvappattiyā ‘‘pavattatī’’ti ca vuccati,",
  "tika-vin06t1:471_8": "yato sattā ‘‘paṭibuddhā’’ti na vuccanti,",
  "tika-vin06t1:471_9": "karajakāyassa nirussāhasantasabhāvappattito ca tannissitaṁ hadayavatthu na suppasannaṁ hoti,",
  "tika-vin06t1:471_10": "tato tannissitāpi cittappavatti asuppasannavaṭṭinissitadīpappabhā viya.",
  "tika-vin06t1:471_11": "Teneva aṭṭhakathāyaṁ ‘‘svāyaṁ dubbalavatthukattā cetanāya paṭisandhiṁ ākaḍḍhituṁ asamattho’’tiādi vuttaṁ.",
  "tika-vin06t1:472_0": "Gaṇṭhipade pana ‘‘dubbalavatthukattāti supine upaṭṭhitaṁ nimittampi dubbala’’nti likhitaṁ.",
  "tika-vin06t1:472_1": "Taṁ anekatthaṁ sabbampi nimittaṁ hoti,",
  "tika-vin06t1:472_2": "na ca dubbalārammaṇavatthukattā cetanā,",
  "tika-vin06t1:472_3": "tāya cittappavatti dubbalā atītānāgatārammaṇāya,",
  "tika-vin06t1:472_4": "paññattārammaṇāya vā adubbalattā,",
  "tika-vin06t1:472_5": "avatthukāya dubbalabhāvo na yujjati cetanāya avatthukāya bhāvanāpabhāvāyātirekabalasabbhāvato.",
  "tika-vin06t1:472_6": "Bhāvanābalasamappitañhi cittaṁ arūpampi samānaṁ atibhāriyampi karajakāyaṁ gahetvā ekacittakkhaṇeneva brahmalokaṁ pāpetvā ṭhapeti.",
  "tika-vin06t1:472_7": "Tappaṭibhāgaṁ anappitampi kāmāvacaracittaṁ karajakāyaṁ ākāse laṅghanasamatthaṁ karoti, pagevetaraṁ.",
  "tika-vin06t1:472_8": "Kiṁ panettha taṁ anumānakāraṇaṁ,",
  "tika-vin06t1:472_9": "yena cittasseva ānubhāvoti paññāyeyya cittānubhāvena vā laddhāsevanādikiriyāvisesanibbattidassanato,",
  "tika-vin06t1:472_10": "tasmā dubbalavatthukattāti dubbalahadayavatthukattāti ācariyassa takko.",
  "tika-vin06t1:472_11": "Attano mandatikkhākārena tannissitassa cittassa mandatikkhabhāvanipphādanasamatthañce,",
  "tika-vin06t1:472_12": "hadayavatthu cakkhusotādivatthu viya indriyaṁ bhaveyya, na cetaṁ indriyaṁ.",
  "tika-vin06t1:472_13": "Yato dhammasaṅgahe upādāyarūpapāḷiyaṁ uddesārahaṁ na jātaṁ.",
  "tika-vin06t1:472_14": "Anindriyattā hi taṁ kāyindriyassa anantaraṁ na uddiṭṭhaṁ,",
  "tika-vin06t1:472_15": "vatthurūpattā ca avatthurūpassa jīvitindriyassa anantarampi na uddiṭṭhaṁ,",
  "tika-vin06t1:472_16": "tasmā yaṁ vuttaṁ ‘‘tassa asuppasannattā tannissitā ca cittappavatti asuppasannā hotī’’ti, taṁ na siddhanti ce?",
  "tika-vin06t1:472_17": "Siddhameva anindriyānampi sappāyāsappāyautuāhārādīnaṁ paccayānaṁ samāyogato,",
  "tika-vin06t1:472_18": "cittappavattiyā vikāradassanato, paccakkhattā ca.",
  "tika-vin06t1:472_19": "Yasmā appaṭibuddhopi paṭibuddhaṁ viya attānaṁ maññatīti.",
  "tika-vin06t1:472_20": "Ettāvatā karajakāyassa nirussāhasantabhāvākāraviseso niddā nāma.",
  "tika-vin06t1:472_21": "Sā cittassa bhavaṅgotaraṇākāravisesena hoti,",
  "tika-vin06t1:472_22": "tāya samannāgato satto bhavaṅgato uttiṇṇo supinaṁ passati,",
  "tika-vin06t1:472_23": "so ‘‘kapimiddhapareto’’ti vuccati,",
  "tika-vin06t1:472_24": "so sutto appaṭibuddho hotīti ayamattho sādhito hoti.",
  "tika-vin06t1:473_0": "Yasmā bhavaṅgavāranirantaratāya accantasutto nāma hoti,",
  "tika-vin06t1:473_1": "tasmā ‘‘yadi tāva sutto passati,",
  "tika-vin06t1:473_2": "abhidhammavirodho āpajjatī’’tiādi vuttaṁ.",
  "tika-vin06t1:473_3": "Yasmā pana niddākkhaṇe na paṭibuddho nāma hoti,",
  "tika-vin06t1:473_4": "tasmā ‘‘atha paṭibuddho passati, vinayavirodho’’tiādi vuttaṁ, yasmā ca akhīṇaniddo, anotiṇṇabhavaṅgo ca atthi,",
  "tika-vin06t1:473_5": "tasmā ‘‘kapimiddhapareto passatī’’ti vuttaṁ.",
  "tika-vin06t1:473_6": "Aññathā ayaṁ neva sutto na paṭibuddho,",
  "tika-vin06t1:473_7": "attanā taṁ niddaṁ anokkanto āpajjeyya. Ettāvatā ca abhidhammo, vinayo,",
  "tika-vin06t1:473_8": "nāgasenattheravacanaṁ yutti cāti sabbaṁ aññamaññasaṁsanditaṁ hoti.",
  "tika-vin06t1:473_9": "Tattha kapimiddhaparetoti bhavaṅgato uttiṇṇaniddāpareto. Sā hi idha kapimiddhaṁ nāma. ‘‘Tattha katamaṁ middhaṁ?",
  "tika-vin06t1:473_10": "Yā kāyassa akalyatā akammaññatā…pe… supanaṁ,",
  "tika-vin06t1:473_11": "idaṁ vuccati middha’’nti (dha. sa. 1163) evamāgataṁ. Idañhi arūpaṁ,",
  "tika-vin06t1:473_12": "imassa phalabhūto karajakāyassa akalyatā’pacalāyikāsupi niddāviseso kāraṇopacārena ‘‘kapimiddha’’nti pavuccati.",
  "tika-vin06t1:473_13": "Yañceva ‘‘kapimiddhapareto kho, mahārāja, supinaṁ passatī’’ti (mi. pa.",
  "tika-vin06t1:473_14": "5.3.5 thokaṁ visadisaṁ) vuttanti.",
  "tika-vin06t1:474_0": "Yaṁtaṁ āpattivuṭṭhānanti ettha yena vinayakammena tato vuṭṭhānaṁ hoti,",
  "tika-vin06t1:474_1": "taṁ idha āpattivuṭṭhānaṁ nāma.",
  "tika-vin06t1:474_2": "Avayave samūhavohārena vāti ettha sākhacchedako rukkhacchedakoti vuccatītiādi nidassanaṁ,",
  "tika-vin06t1:474_3": "vedanākkhandhādi ruḷhīsaddassa nidassanaṁ.",
  "tika-vin06t1:474_4": "Na ca mayāti vīmaṁsanapadassa tassa kiriyaṁ sandhāya,",
  "tika-vin06t1:474_5": "mocane ca sanniṭṭhānaṁ sandhāya muccanapakatiyā cāti vuttaṁ.",
  "tika-vin06t1:475_0": "240.Gehanti pañcakāmaguṇā. Vanabhaṅgiyanti pābhatikaṁ.",
  "tika-vin06t1:475_1": "Sampayuttasukhavedanāmukhena rāgova ‘‘assādo’’ti vutto.",
  "tika-vin06t1:475_2": "Supantassa cāti idaṁ kapimiddhapareto viya bhavaṅgasantatiṁ avicchinditvā supantaṁ sandhāya vuttanti, vīmaṁsitabbaṁ.",
  "tika-vin06t1:475_3": "Jagganatthāyāti sodhanatthāya.",
  "tika-vin06t1:476_0": "266.",
  "tika-vin06t1:476_1": "‘‘Dārudhītalikalepacittānaṁ aṅgajātapaṭinijjhānepi dukkaṭa’’nti vadanti.",
  "tika-vin06t1:476_2": "‘‘Uppanne pariḷāhe mocanarāgajo’’ti likhanti.",
  "tika-vin06t1:476_3": "Vālikāya vā ‘‘hatthikāmaṁ nassatī’’ti ettha viya ‘‘āpatti tva’’nti sabbattha pāṭho. ‘‘Ehi me tvaṁ, āvuso sāmaṇera,",
  "tika-vin06t1:476_4": "aṅgajātaṁ gaṇhāhī’’ti āgatattā ‘‘vacīkamma’’ntipi vattuṁ yuttaṁ viya dissati.",
  "tika-vin06t1:476_5": "Evaṁ sante aññaṁ ‘‘evaṁ karohī’’ti āṇattiyāpi āpatti siyāti saṅkaraṁ hoti.",
  "tika-vin06t1:476_6": "Tasmā na vuttanti gahetabbanti keci.",
  "tika-vin06t1:477_0": "267. ‘‘Pupphāvaliyaṁ sāsavaḷiya’’nti duvidho kira.",
  "tika-vin06t1:478_0": "Sukkavissaṭṭhisikkhāpadavaṇṇanā niṭṭhitā.",
  "tika-vin06t1:479_0": "2. Kāyasaṁsaggasikkhāpadavaṇṇanā",
  "tika-vin06t1:480_0": "270.",
  "tika-vin06t1:480_1": "‘‘Otiṇṇo’’ti imināssa sevanādhippāyatā dassitā.",
  "tika-vin06t1:480_2": "‘‘Vipariṇatena cittena mātugāmena saddhi’’nti imināssa vāyāmo dassito.",
  "tika-vin06t1:480_3": "‘‘Saddhi’’nti hi padaṁ saṁyogaṁ dīpeti,",
  "tika-vin06t1:480_4": "so ca payogo samāgamo allīyanaṁ. Kena cittena? Vipariṇatena cittena,",
  "tika-vin06t1:480_5": "na pattapaṭiggahaṇādhippāyādināti adhippāyo.",
  "tika-vin06t1:480_6": "‘‘Kāyasaṁsaggaṁ samāpajjeyyā’’ti imināssa vāyamato phassapaṭivijānanā dassitā hoti.",
  "tika-vin06t1:480_7": "Vāyamitvā phassaṁ paṭivijānanto hi samāpajjati nāma.",
  "tika-vin06t1:480_8": "Evamassa tivaṅgasampatti dassitā hoti. Atha vā otiṇṇo. Kena?",
  "tika-vin06t1:480_9": "Vipariṇatena cittena yakkhādinā satto viya.",
  "tika-vin06t1:480_10": "Upayogatthe vā etaṁ karaṇavacanaṁ.",
  "tika-vin06t1:480_11": "Otiṇṇo vipariṇataṁ cittaṁ kūpādiṁ viya satto.",
  "tika-vin06t1:480_12": "Atha vā ‘‘rāgato uttiṇṇo bhavissāmī’’ti bhikkhubhāvaṁ upagato,",
  "tika-vin06t1:480_13": "tato uttiṇṇādhippāyato vipariṇatena cittena hetubhūtena tameva rāgaṁ otiṇṇo.",
  "tika-vin06t1:480_14": "Mātugāmena attano samīpaṁ āgatena, attanā upagatena vā.",
  "tika-vin06t1:480_15": "Etena mātugāmassa sārattatā vā hotu virattatā vā, sā idha appamāṇā,",
  "tika-vin06t1:480_16": "na bhikkhunīnaṁ kāyasaṁsagge viya ubhinnaṁ sārattatāya payojanaṁ atthi.",
  "tika-vin06t1:481_0": "Kāyasaṁsagganti ubhinnaṁ kāyānaṁ sampayogaṁ.",
  "tika-vin06t1:481_1": "Padabhājane pana ‘‘samāpajjeyyāti ajjhācāro vuccatī’’ti vuttaṁ, taṁ samāpajjanaṁ sandhāya, na kāyasaṁsaggaṁ.",
  "tika-vin06t1:481_2": "Kāyasaṁsaggassa samāpajjanā hi ‘‘ajjhācāro’’ti vuccati.",
  "tika-vin06t1:481_3": "Aṭṭhakathāyaṁ pana ‘‘yo so kāyasaṁsaggo nāma,",
  "tika-vin06t1:481_4": "so atthato ajjhācāro hotī’’ti vuttaṁ,",
  "tika-vin06t1:481_5": "taṁ parato pāḷiyaṁ ‘‘sevanādhippāyo, na ca kāyena vāyamati, phassaṁ paṭivijānāti, anāpattī’’ti (pārā.",
  "tika-vin06t1:481_6": "279) vuttalakkhaṇena virujjhatīti.",
  "tika-vin06t1:481_7": "Phassapaṭivijānanāya hi saṁsaggo dīpito. So ce ajjhācāro hoti, kathaṁ anāpatti hotīti. Suvuttametaṁ,",
  "tika-vin06t1:481_8": "kintu ‘‘kāyasaṁsaggaṁ samāpajjeyyā’’ti padaṁ uddharitvā ‘‘ajjhācāro vuccatī’’ti ubhinnampi padānaṁ sāmaññabhājanīyattā,",
  "tika-vin06t1:481_9": "samāpajjitabbābhāve samāpajjanābhāvena ‘‘so atthato ajjhācāro hotī’’ti vuttaṁ siyā.",
  "tika-vin06t1:482_0": "‘‘Hatthaggāhaṁ vā’’ti ettha hatthena sabbopi upādinnako kāyo saṅgahito,",
  "tika-vin06t1:482_1": "na bhinnasantāno tappaṭibaddho hatthālaṅkārādi.",
  "tika-vin06t1:482_2": "Veṇiggahaṇena anupādinnako abhinnasantāno kesalomanakhadantādiko kammapaccayautusamuṭṭhāno gahitoti veditabbaṁ.",
  "tika-vin06t1:482_3": "Tenevāha aṭṭhakathāyaṁ ‘‘anupādinnakenapi kenaci kesādinā upādinnakaṁ vā anupādinnakaṁ vā phusantopi saṅghādisesaṁ āpajjatiyevā’’ti (pārā. aṭṭha. 2.274).",
  "tika-vin06t1:482_4": "Tena anupādinnakānampi kesalomādīnaṁ aṅgabhāvo veditabbo.",
  "tika-vin06t1:482_5": "Evaṁ santepi ‘‘phassaṁ paṭijānātīti tivaṅgasampattiyā saṅghādiseso.",
  "tika-vin06t1:482_6": "Phassassa appaṭivijānanato duvaṅgasampattiyā dukkaṭa’’nti iminā pāḷiaṭṭhakathānayena virujjhatīti ce? Na, tadatthajānanato.",
  "tika-vin06t1:482_7": "Phuṭṭhabhāvañhi paṭivijānantopi phassaṁ paṭivijānāti nāma, ayameko attho, tasmā mātugāmassa,",
  "tika-vin06t1:482_8": "attano ca kāyapariyāpannānaṁ kesādīnaṁ aññamaññaṁ phuṭṭhabhāvaṁ phusitvā taṁ sādiyanaṁ phassaṁ paṭivijānāti nāma, na kāyaviññāṇuppattiyā eva.",
  "tika-vin06t1:482_9": "Anekantikañhettha kāyaviññāṇaṁ.",
  "tika-vin06t1:482_10": "Mātugāmassa upādinnakena kāyena,",
  "tika-vin06t1:482_11": "anupādinnakena vā kāyena bhikkhuno upādinnakakāye phuṭṭhe pasannakāyindriyo ce hoti,",
  "tika-vin06t1:482_12": "tassa kāyaviññāṇaṁ uppajjati,",
  "tika-vin06t1:482_13": "teneva phassaṁ paṭivijānāti nāma so hoti. Anupādinnakakāyo,",
  "tika-vin06t1:482_14": "loluppo appasannakāyindriyo vā hoti,",
  "tika-vin06t1:482_15": "timiravātena upahatakāyo vā tassa kāyaviññāṇaṁ nuppajjati.",
  "tika-vin06t1:482_16": "Na ca tena phassaṁ paṭivijānāti nāma,",
  "tika-vin06t1:482_17": "kevalaṁ sevanādhippāyena vāyamitvā kāyasaṁsaggaṁ samāpajjanto phassaṁ paṭivijānāti nāma manoviññāṇena,",
  "tika-vin06t1:482_18": "tena vuttaṁ ‘‘kāyasaṁsaggaṁ samāpajjeyyāti imināssa vāyamato phassapaṭivijānanā dassitā’’ti.",
  "tika-vin06t1:482_19": "Aparopi bhikkhu mātugāmassa kāyapaṭibaddhena vā nissaggiyena vā phuṭṭho kāyaviññāṇaṁ uppādentena phassaṁ paṭivijānāti nāma,",
  "tika-vin06t1:482_20": "tasmā vuttaṁ ‘‘anekantikañhettha kāyaviññāṇa’’nti.",
  "tika-vin06t1:482_21": "Aparo vatthaṁ pārupitvā niddāyantaṁ mātugāmaṁ kāyasaṁsaggarāgena vatthassa uparibhāge saṇikaṁ phusanto vatthantarena nikkhantalomasamphassaṁ appaṭivijānantopi sevanādhippāyo kāyena vāyamitvā phassaṁ paṭivijānāti nāma, saṅghādisesaṁ āpajjati.",
  "tika-vin06t1:482_22": "‘‘Nīlaṁ ghaṭṭessāmīti kāyaṁ ghaṭṭeti, saṅghādiseso’’ti hi vuttaṁ. Ayaṁ dutiyo attho. Evaṁ anekatthattā,",
  "tika-vin06t1:482_23": "evaṁ duviññeyyādhippāyato ca mātikāṭṭhakathāyaṁ phassapaṭivijānanaṁ aṅgantveva na vuttaṁ.",
  "tika-vin06t1:482_24": "Tasmiñhi vutte ṭhānametaṁ vijjati,",
  "tika-vin06t1:482_25": "yaṁ bhikkhu saṅghādisesaṁ āpajjitvāpi nakhena lomena saṁsaggo diṭṭho,",
  "tika-vin06t1:482_26": "na ca me lomaghaṭṭanena kāyaviññāṇaṁ uppannaṁ,",
  "tika-vin06t1:482_27": "timiravātathaddhagatto cāhaṁ na phassaṁ paṭivijānāmīti anāpannasaññī siyāti na vuttaṁ,",
  "tika-vin06t1:482_28": "apica ‘‘phassaṁ paṭivijānāti,",
  "tika-vin06t1:482_29": "na ca phassaṁ paṭivijānātī’’ti ca etesaṁ padānaṁ aṭṭhakathāyaṁ vuttanayaṁ dassetvā so paññāpetabbo.",
  "tika-vin06t1:482_30": "Ettāvatā na tadatthajānanatoti kāraṇaṁ vitthāritaṁ hoti.",
  "tika-vin06t1:483_0": "Padabhājanīyavaṇṇanā",
  "tika-vin06t1:484_0": "271.‘‘Rattaṁ cittaṁ imasmiṁ atthe adhippetaṁ vipariṇata’’nti kiñcāpi sāmaññena vuttaṁ,",
  "tika-vin06t1:484_1": "vinītavatthūsu ‘‘mātuyā mātupemena āmasati…pe… āpatti dukkaṭassā’’ti vuttattā kāyasaṁsaggarāgeneva rattanti veditabbaṁ.",
  "tika-vin06t1:484_2": "Tathā ‘‘mātugāmo nāma manussitthī’’ti kiñcāpi avisesena vuttaṁ,",
  "tika-vin06t1:484_3": "atha kho avinaṭṭhindriyāva manussitthī idhādhippetā ‘‘matitthiyā kāyasaṁsaggaṁ samāpajji…pe… āpatti thullaccayassā’’ti vuttattā.",
  "tika-vin06t1:484_4": "‘‘Manussitthī’’ti ettāvatā siddhe ‘‘na yakkhī na petī na tiracchānagatā’’ti vacanaṁ avinaṭṭhindriyāpi na sabbā manussaviggahā itthī idha manussitthī nāma.",
  "tika-vin06t1:484_5": "Yakkhiādayo hi attano jātisiddhena iddhivisesena ijjhantiyo manussaviggahāpi hontīti dassanatthaṁ vuttaṁ.",
  "tika-vin06t1:484_6": "Tāsu yakkhī thullaccayavatthu hoti vinītavatthūsu yakkhiyā kāyasaṁsaggena thullaccayassa vuttattā. Tadanulomattā petitthī,",
  "tika-vin06t1:484_7": "devitthī ca thullaccayavatthu.",
  "tika-vin06t1:484_8": "Tiracchānagatitthī dukkaṭavatthu.",
  "tika-vin06t1:484_9": "Tiracchānagatamanussaviggahitthī ca thullaccayavatthumevāti eke.",
  "tika-vin06t1:484_10": "Vibhaṅge pana ‘‘manussitthī ca hoti manussitthisaññī’’ti pāḷiyā abhāvena ‘‘itthī ca hoti yakkhisaññī’’tiādivacane sati yakkhiādīnaṁ anitthitāpasaṅgato,",
  "tika-vin06t1:484_11": "‘‘itthī ca hoti itthisaññī’’tiādimhi yakkhiādīnaṁ antokaraṇe sati tāsaṁ saṅghādisesavatthubhāvappasaṅgato ca yakkhiādayo na vuttāti veditabbā.",
  "tika-vin06t1:484_12": "Eke pana ‘‘vinītavatthumhi ‘aññataro bhikkhu tiracchānagatitthiyā kāya…pe… dukkaṭassā’ti ettha amanussaviggahā pākatikatiracchānagatitthī adhippetā, tasmā dukkaṭaṁ vuttaṁ.",
  "tika-vin06t1:484_13": "‘Itthī ca hoti tiracchānagatasaññīti tiracchānagatā ca hoti itthisaññī’tiādivāresupi pākatikatiracchānagatova adhippeto, so ca tiracchānagatapurisova.",
  "tika-vin06t1:484_14": "Teneva duṭṭhullavācāattakaāmapāricariyasikkhāpadesu manussapurisapaṭisaṁyuttavārā viya tiracchānapaṭisaṁyuttavārāpi nāgatā’’ti vadanti.",
  "tika-vin06t1:484_15": "Tathā paṇḍakoti idha manussapaṇḍakova,",
  "tika-vin06t1:484_16": "purisoti ca idha manussapurisova āgato,",
  "tika-vin06t1:484_17": "tasmā amanussitthī amanussapaṇḍako amanussapuriso tiracchānagatitthī tiracchānagatapaṇḍako manussāmanussatiracchānagataubhatobyañjanakā cāti aṭṭha janā idha nāgatā,",
  "tika-vin06t1:484_18": "tesaṁ vasena vatthusaññāvimatibhedavasena āpattibhedābhedavinicchayo,",
  "tika-vin06t1:484_19": "anāgatavāragaṇanā ca asammuyhantena veditabbā,",
  "tika-vin06t1:484_20": "tathā tesaṁ dukamissakādivārā,",
  "tika-vin06t1:484_21": "āpattianāpattibhedavinicchayo ca.",
  "tika-vin06t1:484_22": "‘‘Tattha amanussapaṇḍakaamanussapurisatiracchānagatitthitiracchānagatapaṇḍakāti cattāro dukkaṭavatthukā,",
  "tika-vin06t1:484_23": "amanussitthimanussaubhatobyañjanakā thullaccayavatthukā,",
  "tika-vin06t1:484_24": "amanussaubhatobyañjanakā tiracchānagataubhatobyañjanakā dukkaṭavatthukā,",
  "tika-vin06t1:484_25": "pāḷiyaṁ pana amanussitthiyā anāgatattā amanussapaṇḍakā,",
  "tika-vin06t1:484_26": "ubhatobyañjanakā purisā ca nāgatā.",
  "tika-vin06t1:484_27": "Tiracchānagatitthipaṇḍakaubhatobyañjanakā tiracchānagatapurisena samānagatikattā nāgatā,",
  "tika-vin06t1:484_28": "manussaubhatobyañjanako manussapaṇḍakena samānagatikattā anāgato’’ti vadanti. Aṭṭhakathāyaṁ (pārā. aṭṭha.",
  "tika-vin06t1:484_29": "2.281) pana ‘‘nāgamāṇavikāyapi supaṇṇamāṇavikāyapi kinnariyāpi gāviyāpi dukkaṭamevā’’ti vuttattā tadeva pamāṇato gahetabbaṁ.",
  "tika-vin06t1:485_0": "Tatrāyaṁ vicāraṇā – ‘‘na, bhikkhave,",
  "tika-vin06t1:485_1": "tiracchānagatassa nisinnaparisāya pātimokkhaṁ uddisitabba’’nti (mahāva.",
  "tika-vin06t1:485_2": "183) ettha ‘‘tiracchānagatoti yassa upasampadā paṭikkhittā’’ti (kaṅkhā. aṭṭha.",
  "tika-vin06t1:485_3": "nidānavaṇṇanā) aṭṭhakathāyaṁ vuttattā tiracchānagatamanussaviggaho pākatikatiracchānagatato visiṭṭho,",
  "tika-vin06t1:485_4": "tathā yakkhapetatiracchānagatamanussaviggahānaṁ ‘‘tiracchānagatassa ca dukkhuppattiyaṁ apica dukkaṭamevā’’ti ettha visesetvā vuttattā ca ‘‘patanarūpaṁ pamāṇaṁ,",
  "tika-vin06t1:485_5": "na maraṇarūpa’’nti ettha āpattivisesavacanato ca ‘‘ubhato avassute yakkhassa vā petassa vā paṇḍakassa vā tiracchānagatamanussaviggahassa vā adhakkhakaṁ ubbhajāṇumaṇḍalaṁ kāyena kāyaṁ āmasati,",
  "tika-vin06t1:485_6": "āpatti thullaccayassā’’ti (pāci.",
  "tika-vin06t1:485_7": "661) sāmaññena vacanato ca so visiṭṭhoti siddhaṁ.",
  "tika-vin06t1:485_8": "Visiṭṭhattā ca tiracchānagatamanussaviggahitthiyā kāyasaṁsaggaṁ samāpajjantassāti viseso hoti,",
  "tika-vin06t1:485_9": "tasmā tattha āpattivisesena bhavitabbaṁ.",
  "tika-vin06t1:485_10": "Yadi kāyasaṁsaggasikkhāpade tiracchānagatamanussaviggahitthīpi adhippetā,",
  "tika-vin06t1:485_11": "rūpasāmaññena saññāvirāgattāsambhavato duṭṭhullavācāattakāmapāricariyasikkhāpadesupi sā vattabbā bhaveyya, sā cānāgatā.",
  "tika-vin06t1:485_12": "Sarūpena saṁkhittavārattā nāgatāti ce?",
  "tika-vin06t1:485_13": "Itthī ca hoti tiracchānagato ca ubhinnaṁ itthisaññīti idha āgatattā purisaliṅganiddeso na yujjati,",
  "tika-vin06t1:485_14": "tasmā tiracchānagatapuriso ca idha āgato,",
  "tika-vin06t1:485_15": "tiracchānagatamanussaviggahitthiyā pāḷiyaṁ anāgatāyapi dukkaṭameva aṭṭhakathāyaṁ vuttattāti imassa vacanassa kāraṇacchāyā pariyesitabbāti adhippāyo. Idaṁ na yujjati. Kasmā? Itthīnaṁ,",
  "tika-vin06t1:485_16": "purisānañca ekato vacane purisaliṅgasabbhāvato.",
  "tika-vin06t1:485_17": "Idha tiracchānagatapurisapaṇḍakitthiyo tissopi ekato sampiṇḍetvā ‘‘tiracchānagato’’ti vuttaṁ.",
  "tika-vin06t1:486_0": "Tattha ca manussaviggahāmanussaviggahesu itthipaṇḍakapurisasaññitā yathāsambhavaṁ veditabbā.",
  "tika-vin06t1:486_1": "Duṭṭhullavācādisikkhāpadadvaye vārānaṁ saṁkhittattā purisatiracchānagatādayo nāgatā. Yathāvuttesu āpatti, tathā tatthāpi.",
  "tika-vin06t1:486_2": "Aññathā purisaṁ obhāsantassa ca anāpattīti paṇḍakaṁ obhāsantassa ca thullaccayanti mātikāṭṭhakathāyaṁ vuttaṁ.",
  "tika-vin06t1:486_3": "Tasmā te vārā saṁkhittāti paññāyantīti. Viseso ca paṇḍake, purise,",
  "tika-vin06t1:486_4": "tiracchānagate ca itthisaññissa atthi,",
  "tika-vin06t1:486_5": "tathāpi tattha dukkaṭaṁ vuttaṁ,",
  "tika-vin06t1:486_6": "tasmā aṭṭhakathāyaṁ vuttameva pamāṇanti dvinnametesaṁ vādānaṁ yattha yutti vā kāraṇaṁ vā atirekaṁ dissati,",
  "tika-vin06t1:486_7": "taṁ vicāretvā gahetabbanti āricayo.",
  "tika-vin06t1:486_8": "Evarūpesu ṭhānesu suṭṭhu vicāretvā kathetabbaṁ.",
  "tika-vin06t1:487_0": "Tattha pāḷiyaṁ āgatavāragaṇanā tāva evaṁ saṅkhepato veditabbā – itthimūlakā pañca vārā paṇḍakapurisatiracchānagatamūlakā ca pañca pañcāti vīsati vārā ekamūlakā, tathā dumūlakā vīsati,",
  "tika-vin06t1:487_1": "missakamūlakā vīsatīti saṭṭhi vārā, tāni tīṇi vīsatikāni honti.",
  "tika-vin06t1:487_2": "Ekekasmiṁ vīsatike ekekamūlavāraṁ gahetvā kāyena kāyapaṭibaddhavārā tayo vuttā.",
  "tika-vin06t1:487_3": "Sesā sattapaññāsa vārā saṁkhittā,",
  "tika-vin06t1:487_4": "tathā kāyapaṭibaddhena kāyavārā tayo vuttā, sesā saṁkhittā,",
  "tika-vin06t1:487_5": "evaṁ kāyapaṭibaddhena kāyapaṭibaddhavārepi nissaggiyena kāyavārepi nissaggiyena kāyapaṭibaddhavārepi nissaggiyena nissaggiyavārepi tayo tayo vārā vuttā, sesā saṁkhittā.",
  "tika-vin06t1:487_6": "Evaṁ channaṁ tikānaṁ vasena aṭṭhārasa vārā āgatāti sarūpato vuttā,",
  "tika-vin06t1:487_7": "sesā dvecattālīsādhikāni tīṇi vārasatāni saṁkhittāni.",
  "tika-vin06t1:487_8": "Tato paraṁ mātugāmassa sārattapakkhe kāyena kāyanti ekamekaṁ vaḍḍhetvā pubbe vuttā aṭṭhārasa vārā āgatāti ekavīsati vārā sarūpena āgatā,",
  "tika-vin06t1:487_9": "navanavutādhikāni tīṇi vārasatāni saṁkhittāni.",
  "tika-vin06t1:487_10": "Tato paraṁ āpattānāpattidīpakā cattāro sevanādhippāyamūlakā cattāro mokkhādhippāyamūlakāti dve catukkā āgatā.",
  "tika-vin06t1:488_0": "Tatthāyaṁ viseso – yadidaṁ mātikāya parāmasanapadaṁ,",
  "tika-vin06t1:488_1": "tena yasmā āmasanādīni chupanapariyosānāni dvādasapi padāni gahitāni,",
  "tika-vin06t1:488_2": "tasmā paduddhāraṁ akatvā ‘‘āmasanā parāmasanaṁ chupana’’nti āha. Parāmasanaṁ nāma āmasanā.",
  "tika-vin06t1:488_3": "‘‘Chupana’’nti hi vutte parāmasanampi visuṁ ekattaṁ bhaveyyāti veditabbaṁ.",
  "tika-vin06t1:488_4": "Itthī ca hoti itthisaññī cāti imasmiṁ paṭhamavāre eva dvādasapi āmasanādīni yojetvā dassitāni.",
  "tika-vin06t1:488_5": "Tato paraṁ ādimhi dve padānīti cattāri padāni āgatāni,",
  "tika-vin06t1:488_6": "itarāni saṁkhittānīti veditabbāni.",
  "tika-vin06t1:488_7": "Nissaggiyena kāyavārādīsu pana sabbākārena alābhato āmasanamevekaṁ āgataṁ, netarāni.",
  "tika-vin06t1:488_8": "‘‘Sañcopeti haratī’’ti pāṭho, sañcopeti ca.",
  "tika-vin06t1:488_9": "Gaṇṭhipadesu pana ‘‘purimanayenevāti rajjuvatthādīhi parikkhipane’’ti ca pacchā ‘‘purimanayenevāti sammasanā hotī’’ti ca ‘‘veṇiggāhe āpattiyā paññattattā lomaphusanepi saṅghādiseso’’ti ca ‘‘taṁ pakāsetuṁ upādinnakena hītiādi vutta’’nti ca likhitaṁ.",
  "tika-vin06t1:489_0": "Yathāniddiṭṭhaniddeseti imasmiṁyeva yathāniddiṭṭhe niddese.",
  "tika-vin06t1:489_1": "‘‘Sadisaṁ aggahesī’’ti vutte tādisaṁ aggahesīti garukaṁ tattha kārayeti attho,",
  "tika-vin06t1:489_2": "kāyasaṁsaggavibhaṅge vāti attho.",
  "tika-vin06t1:489_3": "Itaropi kāyapaṭibaddhachupanako. Gahaṇe cāti gahaṇaṁ vā. Virāgiteti viraddhe.",
  "tika-vin06t1:489_4": "Sārattanti kāyasaṁsaggarāgena rattaṁ, attanā adhippetanti attho.",
  "tika-vin06t1:489_5": "‘‘Mātubhaginiādivirattaṁ gaṇhissāmī’’ti virattaṁ ñātipemavasena gaṇhi, ettha dukkaṭaṁ yuttaṁ.",
  "tika-vin06t1:489_6": "‘‘Kāyasaṁsaggarāgaṁ vā sārattaṁ gaṇhissāmī’’ti virattaṁ mātaraṁ gaṇhi, anadhippetaṁ gaṇhi.",
  "tika-vin06t1:489_7": "Ettha mahāsumattheravādena thullaccayaṁ ‘‘kāyaṁ gaṇhissāmī’’ti kāyappaṭibaddhaṁ gaṇhāti, thullaccayanti laddhikattā.",
  "tika-vin06t1:489_8": "‘‘Itthī ca hoti itthisaññī sāratto ca,",
  "tika-vin06t1:489_9": "bhikkhu ca naṁ itthiyā kāyena kāyaṁ āmasati,",
  "tika-vin06t1:489_10": "āpatti saṅghādisesassā’’ti (pārā.",
  "tika-vin06t1:489_11": "273) vacanato saṅghādisesopi khāyati.",
  "tika-vin06t1:489_12": "‘‘Virattaṁ gaṇhissāmī’’ti sārattaṁ gaṇhāti,",
  "tika-vin06t1:489_13": "etthapi saṅghādisesova khāyati ‘‘nīlaṁ ghaṭṭessāmī’ti kāyaṁ ghaṭṭeti, saṅghādiseso’’ti vacanato.",
  "tika-vin06t1:489_14": "Ettha pana ‘‘na pubbabhāge kāyasaṁsaggarāgattā’’ti anugaṇṭhipade kāraṇaṁ vuttaṁ.",
  "tika-vin06t1:489_15": "Keci pana ‘‘garukāpattibhayena ‘nīlameva ghaṭṭessāmī’ti vāyāmanto kāyaṁ ghaṭṭeti,",
  "tika-vin06t1:489_16": "pubbabhāge tassa ‘kāyapaṭibaddhaṁ ghaṭṭessāmī’ti pavattattā dukkaṭena bhavitabba’’nti vadanti.",
  "tika-vin06t1:489_17": "Dhammasiritthero ‘‘evarūpe saṅghādiseso’’ti vadati kira.",
  "tika-vin06t1:489_18": "‘‘Itthiubhatobyañjanakaitthiyā purisaubhatobyañjanakapurise vuttanayena āpattibhedo,",
  "tika-vin06t1:489_19": "itthiliṅgassa paṭicchannakālepi itthivaseneva āpattī’’ti vadanti.",
  "tika-vin06t1:490_0": "Vinītavatthuvaṇṇanā",
  "tika-vin06t1:491_0": "281.Tiṇaṇḍupakanti hiriverādimūlāni gahetvā kattabbaṁ.",
  "tika-vin06t1:491_1": "Tālapaṇṇamuddikanti tālapaṇṇamayaṁ aṅgulimuddikaṁ, tena tālapaṇṇamayaṁ kaṭaṁ, kaṭisuttakaṁ,",
  "tika-vin06t1:491_2": "kaṇṇapiḷandhanādi sabbaṁ na vaṭṭatīti siddhaṁ.",
  "tika-vin06t1:491_3": "Tambapaṇṇivāsino itthirūpaṁ likhitaṁ,",
  "tika-vin06t1:491_4": "kaṭikapaṭañca na chupanti kira. Ākarato muttamatto.",
  "tika-vin06t1:491_5": "Ratanamissoti alaṅkāratthaṁ kato kañcanalatādivinaddho.",
  "tika-vin06t1:491_6": "Suvaṇṇena saddhiṁ yojetvā pacitvāti suvaṇṇarasaṁ pakkhipitvā pacitvā.",
  "tika-vin06t1:491_7": "Bījato dhātupāsāṇato paṭṭhāya.",
  "tika-vin06t1:491_8": "Thero na kappatīti ‘‘tumhākaṁ pesita’’nti vuttattā.",
  "tika-vin06t1:491_9": "‘‘Cetiyassa pūjaṁ karothā’’ti vutte vaṭṭati kira. Bubbuḷakaṁ tārakaṁ.",
  "tika-vin06t1:491_10": "Ārakūṭalohampi jātarūpagatikameva.",
  "tika-vin06t1:492_0": "Vuttañhetaṁ andhakaṭṭhakathāyaṁ –",
  "tika-vin06t1:493_0": "‘‘Ārakūṭalohaṁ suvaṇṇasadisameva, suvaṇṇaṁ anulometi, anāmāsa’’nti.",
  "tika-vin06t1:494_0": "‘‘Bhesajjatthāya pana vaṭṭatī’’ti vacanato mahāaṭṭhakathāyaṁ vuttanayekadesopi anuññāto hotīti tattha tattha adhippāyaṁ ñatvā vibhāvetabbaṁ.",
  "tika-vin06t1:495_0": "Kāyasaṁsaggasikkhāpadavaṇṇanā niṭṭhitā.",
  "tika-vin06t1:496_0": "3. Duṭṭhullavācāsikkhāpadavaṇṇanā",
  "tika-vin06t1:497_0": "283.",
  "tika-vin06t1:497_1": "Tatiye tayo saṅghādisesavārā tayo thullaccayavārā tayo dukkaṭavārā tayo kāyapaṭibaddhavārāti dvādasa vārā sarūpena āgatā.",
  "tika-vin06t1:497_2": "Tattha tayo saṅghādisesavārā dutiyasikkhāpade vuttāti tiṇṇaṁ vīsatikānaṁ ekekamūlā vārāti veditabbā,",
  "tika-vin06t1:497_3": "tasmā idha visesāti paṇṇāsa vārā saṁkhittā honti,",
  "tika-vin06t1:497_4": "aññathā itthī ca hoti vematiko sāratto ca,",
  "tika-vin06t1:497_5": "bhikkhu ca naṁ itthiyā vaccamaggaṁ passāvamaggaṁ ādissa vaṇṇampi bhaṇati…pe… āpatti thullaccayassa.",
  "tika-vin06t1:497_6": "Itthī ca hoti paṇḍakapurisasaññī tiracchānagatasaññī sāratto ca,",
  "tika-vin06t1:497_7": "bhikkhu ca naṁ itthiyā vaccamaggaṁ passāvamaggaṁ ādissa vaṇṇampi bhaṇati akkosatipi, āpatti thullaccayassa.",
  "tika-vin06t1:497_8": "Paṇḍako ca hoti paṇḍakasaññī sāratto ca,",
  "tika-vin06t1:497_9": "bhikkhu ca naṁ paṇḍakassa vaccamaggaṁ ādissa vaṇṇampi bhaṇati,",
  "tika-vin06t1:497_10": "āpatti thullaccayassāti evamādīnaṁ āpattiṭṭhānānaṁ anāpattiṭṭhānatā āpajjeyya, na cāpajjati,",
  "tika-vin06t1:497_11": "paṇḍake itthisaññissa dukkaṭanti dīpetuṁ ‘‘itthī ca paṇḍako ca ubhinnaṁ itthisaññī āpatti saṅghādisesena dukkaṭassā’’ti vuttattā ‘‘paṇḍake paṇḍakasaññissa thullaccaya’’nti vuttameva hoti,",
  "tika-vin06t1:497_12": "tasmā sabbattha saṁkhittavāresu thullaccayaṭṭhāne thullaccayaṁ,",
  "tika-vin06t1:497_13": "dukkaṭaṭṭhāne dukkaṭampi vuttameva hotīti veditabbaṁ.",
  "tika-vin06t1:497_14": "Tathā ‘‘itthī ca hoti vematiko sāratto ca,",
  "tika-vin06t1:497_15": "bhikkhu ca naṁ itthiyā vaccamaggaṁ passāvamaggaṁ ṭhapetvā adhakkhakaṁ ubbhajāṇumaṇḍalaṁ ādissa vaṇṇampi bhaṇati…pe… thullaccayassā’’tiādinā nayena thullaccayakhettepi yathāsambhavaṁ uddharitabbā.",
  "tika-vin06t1:497_16": "Tathā ‘‘itthī ca hoti vematiko sāratto ca,",
  "tika-vin06t1:497_17": "bhikkhu ca naṁ itthiyā kāyapaṭibaddhaṁ ādissa vaṇṇampi bhaṇati…pe… dukkaṭassā’’tiādinā nayena kāyapaṭibaddhavārāpi yathāsambhavaṁ uddharitabbā.",
  "tika-vin06t1:497_18": "Kāyappaṭibaddhavārattikaṁ viya nissaggiyavārattikaṁ labbhamānampi āpattivisesābhāvato na uddhaṭaṁ.",
  "tika-vin06t1:497_19": "Kāyappaṭibaddhavārattike pana dinnanayattā tampi tadanulomā vārā ca uddharitabbā.",
  "tika-vin06t1:497_20": "Sabbattha na-viññū taruṇadārikā,",
  "tika-vin06t1:497_21": "mahallikā ummattikādikā ca anadhippetā,",
  "tika-vin06t1:497_22": "pageva pākatikā tiracchānagatitthīnaṁ,",
  "tika-vin06t1:497_23": "tathā paṇḍakādayopīti veditabbā.",
  "tika-vin06t1:497_24": "Sesaṁ dutiye vuttanayeneva veditabbaṁ.",
  "tika-vin06t1:498_0": "Padabhājanīyavaṇṇanā",
  "tika-vin06t1:499_0": "285.Vuttanayamevāti ‘‘kāyasaṁsagge itthilakkhaṇenā’’ti likhitaṁ.",
  "tika-vin06t1:499_1": "‘‘Itthilakkhaṇenā’’ti kira mahāaṭṭhakathāpāṭho.",
  "tika-vin06t1:499_2": "Sīsaṁ na etīti akkosanaṁ na hoti, ghaṭite pana hoti.",
  "tika-vin06t1:499_3": "Tatrāyaṁ viseso – imehi tīhi ghaṭite eva saṅghādiseso vaccamaggapassāvamaggānaṁ niyatavacanattā, accoḷārikattā vā,",
  "tika-vin06t1:499_4": "na aññehi animittāsītiādīhi aṭṭhahi. Tattha alohitāsi, dhuvalohitāsi, dhuvacoḷāsi, paggharaṇīsi, itthipaṇḍakāsi,",
  "tika-vin06t1:499_5": "vepurisikāsīti etāni cha maggānaṁ aniyatavacanāni, animittāsi,",
  "tika-vin06t1:499_6": "nimittamattāsīti dve padāni anaccoḷārikāni ca,",
  "tika-vin06t1:499_7": "yato aṭṭhapadāni ‘‘saṅghādisesaṁ na janentī’’ti vuttāni,",
  "tika-vin06t1:499_8": "tasmā tāni thullaccayavatthūni.",
  "tika-vin06t1:499_9": "Paribbājakavatthumhi viya akkosamattattā dukkaṭavatthūnīti eke. Itthipaṇḍakāsi,",
  "tika-vin06t1:499_10": "vepurisikāsīti etāneva padāni sakalasarīrasaṇṭhānabhedadīpakāni suddhāni saṅghādisesaṁ na janenti sakalasarīrasāmaññattā, itarāni janenti asāmaññattā.",
  "tika-vin06t1:499_11": "Tāni hi passāvamaggameva dīpenti sikharaṇī-padaṁ viya.",
  "tika-vin06t1:499_12": "Ubhatobyañjanāsīti vacanaṁ pana purisanimittena asaṅghādisesavatthunā missavacanaṁ.",
  "tika-vin06t1:499_13": "Purisaubhatobyañjanakassa ca itthinimittaṁ paṭicchannaṁ, purisanimittaṁ pākaṭaṁ hoti. Yadi tampi janeti,",
  "tika-vin06t1:499_14": "kathaṁ animittāsītiādipadāni na saṅghādisesaṁ janentīti eke, taṁ na yuttaṁ.",
  "tika-vin06t1:499_15": "Purisassapi nimittādhivacanato,",
  "tika-vin06t1:499_16": "‘‘methunupasaṁhitāhi saṅghādiseso’’ti mātikāya lakkhaṇassa vuttattā ca methunupasaṁhitāhipi obhāsane paṭivijānantiyā saṅghādiseso,",
  "tika-vin06t1:499_17": "appaṭivijānantiyā thullaccayaṁ,",
  "tika-vin06t1:499_18": "itarehi obhāsane paṭivijānantiyā thullaccayaṁ,",
  "tika-vin06t1:499_19": "appaṭivijānantiyā dukkaṭanti eke,",
  "tika-vin06t1:499_20": "sabbaṁ suṭṭhu vicāretvā gahetabbaṁ.",
  "tika-vin06t1:500_0": "287.Hasantoti yaṁ uddissa bhaṇati, sā ce paṭivijānāti, saṅghādiseso.",
  "tika-vin06t1:501_0": "Vinītavatthuvaṇṇanā",
  "tika-vin06t1:502_0": "289. ‘‘Paṭivuttaṁ nāmā’’ti pāṭho. No-saddo adhiko.",
  "tika-vin06t1:502_1": "‘‘Akkharalikhanenapi hotī’’ti vadanti,",
  "tika-vin06t1:502_2": "taṁ āvajjanasamanantaravidhinā sameti ce, gahetabbaṁ.",
  "tika-vin06t1:503_0": "Duṭṭhullavācāsikkhāpadavaṇṇanā niṭṭhitā.",
  "tika-vin06t1:504_0": "4. Attakāmapāricariyasikkhāpadavaṇṇanā",
  "tika-vin06t1:505_0": "290.",
  "tika-vin06t1:505_1": "Catutthe tayo saṅghādisesavārā āgatā,",
  "tika-vin06t1:505_2": "sesā sattapaññāsa vārā thullaccayadukkaṭāpattikāya saṁkhittāti veditabbā,",
  "tika-vin06t1:505_3": "tato aññataro asambhavato idha na uddhaṭo.",
  "tika-vin06t1:505_4": "Sesayojanakkamo vuttanayena veditabbo.",
  "tika-vin06t1:505_5": "Nagaraparikkhārehīti pākāraparikhādīhi nagaraparivārehi.",
  "tika-vin06t1:505_6": "Setaparikkhāroti setālaṅkāro, sīlālaṅkāroti attho (saṁ. ni. aṭṭha. 3.5.4). Cakkavīriyoti vīriyacakko.",
  "tika-vin06t1:505_7": "Vasalaṁ duggandhanti nimittaṁ sandhāyāha,",
  "tika-vin06t1:505_8": "tadeva sandhāya ‘‘kiṁ me pāpakaṁ, kiṁ me duggandha’’nti vuttaṁ.",
  "tika-vin06t1:506_0": "291.Santiketi yattha ṭhito viññāpeti.",
  "tika-vin06t1:506_1": "‘‘Paṭhamaviggahe sace pāḷivasena yojetīti kāmahetupāricariyāattho.",
  "tika-vin06t1:506_2": "Sesanti ‘adhippāyo’ti padaṁ byañjanaṁ atthābhāvato.",
  "tika-vin06t1:506_3": "Dutiye pāḷivasena kāmahetu-padāni byañjanāni tesaṁ tattha atthābhāvato.",
  "tika-vin06t1:506_4": "Evaṁ cattāri padāni dvinnaṁ viggahānaṁ vasena yojitānīti apare vadantī’’ti vuttaṁ.",
  "tika-vin06t1:507_0": "295.",
  "tika-vin06t1:507_1": "Etesu sikkhāpadesu methunarāgena vītikkame sati saṅghādisesena anāpatti.",
  "tika-vin06t1:507_2": "Tasmā ‘‘kiṁ bhante aggadānanti.",
  "tika-vin06t1:507_3": "Methunadhamma’’nti idaṁ kevalaṁ methunadhammassa vaṇṇabhaṇanatthaṁ vuttaṁ,",
  "tika-vin06t1:507_4": "na methunadhammādhippāyena tadatthiyā vuttanti veditabbaṁ,",
  "tika-vin06t1:507_5": "parassa bhikkhuno kāmapāricariyāya vaṇṇabhaṇane dukkaṭaṁ. ‘‘Yo te vihāre vasati,",
  "tika-vin06t1:507_6": "tassa aggadānaṁ dehī’’ti pariyāyavacanenapi dukkaṭaṁ.",
  "tika-vin06t1:507_7": "‘‘Attakāmapāricariyāya vaṇṇaṁ bhāseyya.",
  "tika-vin06t1:507_8": "Yā mādisaṁ sīlavanta’’nti ca vuttattāti eke.",
  "tika-vin06t1:507_9": "Pañcasu aṅgesu sabbhāvā saṅghādisesovāti eke. Vicāretvā gahetabbaṁ.",
  "tika-vin06t1:507_10": "Gaṇṭhipade pana ‘‘imasmiṁ sikkhāpadadvaye kāyasaṁsagge viya yakkhipetīsu duṭṭhullattakāmavacane thullaccaya’nti vadanti.",
  "tika-vin06t1:507_11": "Aṭṭhakathāsu pana nāgata’’nti likhitaṁ.",
  "tika-vin06t1:507_12": "‘‘Ubhatobyañjanako pana paṇḍakagatikovā’’ti vadanti.",
  "tika-vin06t1:508_0": "Attakāmapāricariyasikkhāpadavaṇṇanā niṭṭhitā.",
  "tika-vin06t1:509_0": "5. Sañcarittasikkhāpadavaṇṇanā",
  "tika-vin06t1:510_0": "297.Ahamhi duggatāti ahaṁ amhi duggatā.",
  "tika-vin06t1:510_1": "Ahaṁ khvayyoti ettha ayyoti bahuvacanaṁ hoti.",
  "tika-vin06t1:511_0": "298.Oyācantīti nīcaṁ katvā deve yācanti.",
  "tika-vin06t1:511_1": "Āyācantīti uccaṁ katvā ādarena yācanti.",
  "tika-vin06t1:511_2": "Alaṅkārādīhi maṇḍito kesasaṁvidhānādīhi pasādhito.",
  "tika-vin06t1:511_3": "‘‘Maṇḍitakaraṇe dukkaṭa’’nti vadanti.",
  "tika-vin06t1:512_0": "Padabhājanīyavaṇṇanā",
  "tika-vin06t1:513_0": "303.",
  "tika-vin06t1:513_1": "Saha paridaṇḍena vattamānāti attho.",
  "tika-vin06t1:513_2": "Chandavāsinī nāma ‘‘piyā piyaṁ vasetī’’ti pāḷi, purisaṁ vāsetīti adhippāyo.",
  "tika-vin06t1:513_3": "‘‘Piyo piyaṁ vāsetī’’ti aṭṭhakathā.",
  "tika-vin06t1:514_0": "Taṁ kiriyaṁ sampādessatīti avassaṁ ārocentiyā ce ārocetīti attho.",
  "tika-vin06t1:514_1": "Dvinnaṁ mātāpitūnaṁ ce āroceti,",
  "tika-vin06t1:514_2": "saṅghādisesoti vinayavinicchaye ‘‘vatthu oloketabba’’nti vuttaṁ.",
  "tika-vin06t1:514_3": "Vatthumhi ca ‘‘udāyitthero gaṇikāya ārocesī’’ti vuttaṁ.",
  "tika-vin06t1:514_4": "Taṁ ‘‘mātādīnampi vadato visaṅketo natthī’’ti aṭṭhakathāvacanato nippayojanaṁ.",
  "tika-vin06t1:514_5": "Taṁ panetanti ācariyassa vacanaṁ.",
  "tika-vin06t1:514_6": "Māturakkhitaṁ brūhīti pesitassa gantvā mātāpiturakkhitaṁ vadato tassa tassā māturakkhitabhāvepi sati visaṅketameva, kasmā?",
  "tika-vin06t1:514_7": "‘‘Piturakkhitādīsu aññataraṁ vadantassa visaṅketa’’nti vuttattā itarathā ādi-saddo niratthako siyā.",
  "tika-vin06t1:514_8": "Ekaṁ dasakaṁ itarena dasakena yojetvā pubbe sukkavissaṭṭhiyaṁ vuttanayattā māturakkhitāya mātā attano dhītusantikaṁ pahiṇatīti gahetabbaṁ.",
  "tika-vin06t1:515_0": "338.Anabhinanditvāti vacanamattameva, yadipi abhinandati, yāva sāsanaṁ nāroceti,",
  "tika-vin06t1:515_1": "tāva ‘‘vīmaṁsito’’ti na vuccati.",
  "tika-vin06t1:515_2": "Sāsanārocanakāleti āṇāpakassa sāsanavacanakkhaṇe.",
  "tika-vin06t1:515_3": "Tatiyapade vuttanayenāti ekaṅgasampattiyā dukkaṭanti attho.",
  "tika-vin06t1:515_4": "Vatthugaṇanāya saṅghādisesoti ubhayavatthugaṇanāya kira.",
  "tika-vin06t1:516_0": "339.Catutthe anāpattīti ettha pana ‘‘paṭiggaṇhāti na vīmaṁsati na paccāharati,",
  "tika-vin06t1:516_1": "anāpattīti ettha viya ‘gacchanto na sampādeti,",
  "tika-vin06t1:516_2": "āgacchanto visaṁvādetī’ti anāpattipāḷiyāpi bhavitabbanti dassanatthaṁ vutta’’nti vadanti,",
  "tika-vin06t1:516_3": "ekaccesu potthakesu ‘‘atthī’’tipi.",
  "tika-vin06t1:517_0": "Vinītavatthuvaṇṇanā",
  "tika-vin06t1:518_0": "341.Alaṁvacanīyāti na vacanīyā, nivāraṇe alaṁ-saddo.",
  "tika-vin06t1:518_1": "Therapitā vadatīti jiṇṇapitā vadatīti attho.",
  "tika-vin06t1:518_2": "Kiñcāpi ettha ‘‘itthī nāma manussitthī na yakkhī na petī na tiracchānagatā,",
  "tika-vin06t1:518_3": "puriso nāma manussapuriso na yakkho’’tiādi natthi,",
  "tika-vin06t1:518_4": "tathāpi kāyasaṁsaggādīsu ‘‘manussitthī’’ti itthīvavatthānassa katattā idhāpi manussitthī evāti paññāyati.",
  "tika-vin06t1:518_5": "Methunapubbabhāgattā manussaubhatobyañjanako ca thullaccayavatthukova hoti,",
  "tika-vin06t1:518_6": "sesā manussapaṇḍakaubhatobyañjanakatiracchānagatapurisādayo dukkaṭavatthukāva micchācārasāsanaṅgasambhavatoti veditabbaṁ.",
  "tika-vin06t1:518_7": "Yathāsambhavaṁ pana vārā uddharitabbā.",
  "tika-vin06t1:518_8": "Paññattiajānane viya alaṁvacanīyabhāvājānanepi acittakatā veditabbā.",
  "tika-vin06t1:518_9": "Duṭṭhullādīsupīti ‘‘imasmimpī’’ti vuttameva hoti.",
  "tika-vin06t1:518_10": "‘‘Lekhaṁ netvā paṭilekhaṁ ārocitassāpi sañcarittaṁ natthi sañcarittabhāvamajānantassā’’ti vadanti, vīmaṁsitvā gahetabbaṁ.",
  "tika-vin06t1:519_0": "Sañcarittasikkhāpadavaṇṇanā niṭṭhitā.",
  "tika-vin06t1:520_0": "6. Kuṭikārasikkhāpadavaṇṇanā",
  "tika-vin06t1:521_0": "342.Yācanāti ‘‘detha dethā’’ti codanā.",
  "tika-vin06t1:521_1": "Viññattīti iminā no atthoti viññāpanā.",
  "tika-vin06t1:521_2": "‘‘Hatthakammaṁ yācito upakaraṇaṁ, mūlaṁ vā dassatī’’ti yācati, na vaṭṭatīti.",
  "tika-vin06t1:521_3": "Vaṭṭati senāsane obhāsaparikathādīnaṁ laddhattāti eke. Anajjhāvutthakanti assāmikaṁ.",
  "tika-vin06t1:521_4": "Na āhaṭaṁparibhuñjitabbanti ‘‘sūpodanaviññattidukkaṭaṁ hotī’’ti vuttaṁ.",
  "tika-vin06t1:521_5": "‘‘Kiñcāpi garubhaṇḍappahonakesūti vuttaṁ,",
  "tika-vin06t1:521_6": "tathāpi yaṁ vatthuvasena appaṁ hutvā agghavasena mahā haritālahiṅgulikādi,",
  "tika-vin06t1:521_7": "taṁ yācituṁ na vaṭṭatī’’ti vadanti.",
  "tika-vin06t1:522_0": "344.So kirāti isi. Tadā ajjhagamā tadajjhagamā.",
  "tika-vin06t1:523_0": "348-9. Na hi sakkā yācanāya kātuṁ,",
  "tika-vin06t1:523_1": "tasmā sayaṁ yācitakehi upakaraṇehīti adhippāyo. Byañjanaṁ sameti, na attho. Kasmā? Idha ubhayesaṁ adhippetattā,",
  "tika-vin06t1:523_2": "taṁ dassento ‘‘yasmā panā’’tiādimāha.",
  "tika-vin06t1:523_3": "Idha vuttanayenāti imasmiṁ sikkhāpadavibhaṅge vuttanayena.",
  "tika-vin06t1:523_4": "‘‘Saññācikāyā’’ti vacanato karontenāpi,",
  "tika-vin06t1:523_5": "‘‘parehi pariyosāpetī’’ti vacanato kārāpentenāpi paṭipajjitabbaṁ. Ubhopete kārakakārāpakā.",
  "tika-vin06t1:523_6": "Byañjanaṁ vilomitaṁ bhaveyya,",
  "tika-vin06t1:523_7": "‘‘kārayamānenā’’ti hi byañjanaṁ ‘‘karontenā’’ti vutte vilomitaṁ hoti atadatthattā. Na hi kārāpento nāma hoti.",
  "tika-vin06t1:523_8": "‘‘Idha vuttanayenāti desitavatthukapamāṇikanayena.",
  "tika-vin06t1:523_9": "Evaṁ sante ‘karontena vā kārāpentena vā’ti vacanato karontenāpi parehi vippakataṁ vattabbanti ce,",
  "tika-vin06t1:523_10": "tadatthavissajjanatthaṁ ‘yadi panātiādimāhā’’’ti anugaṇṭhipade vuttaṁ.",
  "tika-vin06t1:523_11": "‘‘Saññācikāya kuṭiṁ karonto’’ti vacanavasena vuttaṁ.",
  "tika-vin06t1:523_12": "‘‘Āyāmato ca vitthārato cā’’ti avatvā vikappatthassa vā-saddassa gahitattā ekatobhāgepi vaḍḍhite āpatti eva.",
  "tika-vin06t1:523_13": "Pamāṇayuttamañco kira navavidatthi.",
  "tika-vin06t1:523_14": "‘‘‘Catuhatthavitthārā’ti vacanena ‘tiriyaṁ tihatthā vā’ti vacanampi sameti ‘yattha pamāṇayutto’tiādisanniṭṭhānavacanāsambhavato’’ti vuttaṁ.",
  "tika-vin06t1:523_15": "Pamāṇato ūnatarampīti vitthārato catupañcahatthampi dīghato anatikkamitvā vuttapamāṇameva desitavatthu.",
  "tika-vin06t1:523_16": "Adesitavatthuñhi karoto āpatti.",
  "tika-vin06t1:523_17": "Pamāṇātikkantā kuṭi eva pamāṇātikkantaṁ kuṭiṁ kareyyāti vuttattā. ‘‘Thambhatulā’’ti pāṭho.",
  "tika-vin06t1:523_18": "Anussāvanānayenāti ettha ‘‘damiḷabhāsāyapi vaṭṭatī’’ti vadanti.",
  "tika-vin06t1:524_0": "353.Cārabhūmi gocarabhūmi. Na gahitāti na vāritā.",
  "tika-vin06t1:524_1": "Aṭṭhakathāyaṁ ‘‘kāraṇāya guttibandhanāgāraṁ,",
  "tika-vin06t1:524_2": "akaraṇaṭṭhānaṁ vā dhammagandhikā hatthapādacchindanakā gandhikā’’ti likhitaṁ.",
  "tika-vin06t1:524_3": "Dvīhi balibaddehīti heṭṭhimakoṭiyā kira vuttato āvijjituṁ na sakkā chinnāvaṭattā,",
  "tika-vin06t1:524_4": "nigamanassāpi atthappakāsanatthaṁ vuttanti veditabbaṁ. Pācinanti vatthu adhiṭṭhānaṁ. Tadatthāyāti tacchanatthāya.",
  "tika-vin06t1:524_5": "Paṇṇasālampīti ullittāvalittakuṭimeva paṇṇacchadanaṁ.",
  "tika-vin06t1:524_6": "Teneva ‘‘sabhitticchadana’’nti vuttaṁ, alittaṁ kira sabbaṁ vaṭṭati.",
  "tika-vin06t1:524_7": "Pubbe thokaṁ ṭhapitaṁ puna vaḍḍhetvā.",
  "tika-vin06t1:524_8": "Tasminti dvārabandhane vā vātapāne vā ṭhapite.",
  "tika-vin06t1:524_9": "Paṭhamamevāti ettha pattakāle evāti kira dhammasiritthero.",
  "tika-vin06t1:524_10": "Upatissatthero ṭhapitakālevāti kira.",
  "tika-vin06t1:524_11": "Purimena lepassa aghaṭitattā dutiyena vattasīsena katattā ubhinnampi anāpatti. Sace āṇattena kataṁ,",
  "tika-vin06t1:524_12": "‘‘karoti vā kārāpeti vā’’ti vacanato āpatti ubhinnaṁ sati attuddesikatāya, asati mūlaṭṭhasseva.",
  "tika-vin06t1:524_13": "Heṭṭhimappamāṇasambhave sati sabbamattikāmayaṁ kuṭiṁ karoto āpatti dukkaṭena saṅghādisesoti ācariyassa takko.",
  "tika-vin06t1:525_0": "354.",
  "tika-vin06t1:525_1": "Chattiṁsa catukkāni nāma adesitavatthukacatukkaṁ desitavatthukacatukkaṁ pamāṇātikkantacatukkaṁ pamāṇikacatukkaṁ adesitavatthukapamāṇātikkantacatukkaṁ desitavatthukapamāṇikacatukkanti cha catukkāni,",
  "tika-vin06t1:525_2": "evaṁ samādisativārādīsupi pañcasūti chattiṁsa.",
  "tika-vin06t1:525_3": "Āpattibhedadassanatthanti ettha yasmā ‘‘sārambhe ce, bhikkhu,",
  "tika-vin06t1:525_4": "vatthusmiṁ aparikkamane…pe… saṅghādiseso’’ti mātikāyaṁ avisesena vuttattā sārambhaaparikkamanepi saṅghādisesovāti micchāgāhavivajjanatthaṁ āpattibhedo dassito, tasmā vuttānīti adhippāyo.",
  "tika-vin06t1:525_5": "Vibhaṅge evaṁ avatvā kimatthaṁ mātikāyaṁ dukkaṭavatthu vuttanti ce?",
  "tika-vin06t1:525_6": "Bhikkhū abhinetabbā vatthudesanāya,",
  "tika-vin06t1:525_7": "tehi bhikkhūhi vatthu desetabbaṁ. Kīdisaṁ? Anārambhaṁ saparikkamanaṁ, netaraṁ,",
  "tika-vin06t1:525_8": "itarasmiṁ ‘‘sārambhe ce bhikkhu vatthusmiṁ aparikkamane’’ti evaṁ ānisaṁsavasena āgatattā vuttaṁ.",
  "tika-vin06t1:525_9": "Yasmā vatthu nāma atthi sārambhaṁ, atthi anārambhaṁ, atthi saparikkamanaṁ, atthi aparikkamanaṁ,",
  "tika-vin06t1:525_10": "atthi sārambhaṁ saparikkamanaṁ,",
  "tika-vin06t1:525_11": "atthi sārambhaṁ aparikkamanaṁ,",
  "tika-vin06t1:525_12": "atthi anārambhaṁ saparikkamanaṁ,",
  "tika-vin06t1:525_13": "atthi anārambhaṁ aparikkamananti bahuvidhattā vatthu desetabbaṁ anārambhaṁ saparikkamanaṁ, netaranti vuttaṁ hoti.",
  "tika-vin06t1:525_14": "Kimatthikā panesā desanāti ce?",
  "tika-vin06t1:525_15": "Garukāpattipaññāpanahetuparivajjanupāyatthā.",
  "tika-vin06t1:525_16": "Vatthudesanāya hi garukāpattipaññāpanahetuttā akataviññatti gihīnaṁ pīḷājananena attadukkhaparadukkhahetubhūto ca sārambhabhāvoti ete vatthudesanāpadesena upāyena parivajjitā honti.",
  "tika-vin06t1:525_17": "Na hi bhikkhu akappiyakuṭikaraṇatthaṁ gihīnaṁ vā pīḷānimittaṁ sārambhavatthu.",
  "tika-vin06t1:525_18": "Kuṭikaraṇatthaṁ vā vatthuṁ desentīti paṭhamameva sādhitametaṁ.",
  "tika-vin06t1:525_19": "Vomissakāpattiyoti dukkaṭasaṅghādisesamissakāpattiyo.",
  "tika-vin06t1:526_0": "355.",
  "tika-vin06t1:526_1": "Tattha ‘‘dvīhi saṅghādisesehī’’ti vattabbe ‘‘dvinnaṁ saṅghādisesenā’’ti vibhattibyattayena, vacanabyattayena ca vuttaṁ.",
  "tika-vin06t1:526_2": "‘‘Āpatti dvinnaṁ saṅghādisesāna’’ntipi pāṭho.",
  "tika-vin06t1:527_0": "364.Na ghaṭayati chadanalepābhāvato, anāpatti, taṁ parato sādhiyati.",
  "tika-vin06t1:527_1": "Chadanameva sandhāya ullittāvalittatā vuttāti.",
  "tika-vin06t1:527_2": "‘‘Kukkuṭacchikagehaṁ vaṭṭatīti vatvā puna chadanaṁ daṇḍakehītiādinā nayena taṁ dassentehi tiṇapaṇṇacchadanākuṭikāva vuttā.",
  "tika-vin06t1:527_3": "Tattha chadanaṁ daṇḍakehi dīghato tiriyañca jālaṁ viya bandhitvā tiṇehi vā paṇṇehi vā chādetuṁ ullittādibhāvo chadanameva sandhāya vuttoti yuttamidaṁ.",
  "tika-vin06t1:527_4": "Tasmā mattikāmayaṁ bhittiṁ vaḍḍhāpetvā upari ullittaṁ vā avalittaṁ vā ubhayaṁ vā bhittiyā ghaṭitaṁ karontassa āpatti eva vināpi bhittilepenā’’ti likhitaṁ.",
  "tika-vin06t1:527_5": "‘‘‘So ca chadanameva sandhāyā’ti padhānavasena vuttaṁ,",
  "tika-vin06t1:527_6": "na heṭṭhābhāgaṁ paṭikkhitta’’nti vadanti, vīmaṁsitabbaṁ. Etthāti tiṇakuṭikāya.",
  "tika-vin06t1:527_7": "Yathāsamādiṭṭhāyāti yathāvuttappakāranti adhippāyo.",
  "tika-vin06t1:527_8": "‘‘Āpatti kārukānaṁ tiṇṇaṁ dukkaṭāna’’ntiādimhi so suṇātichakkampi labbhati.",
  "tika-vin06t1:527_9": "Ubhayattha samādiṭṭhattā āṇāpakassa anāpatti.",
  "tika-vin06t1:527_10": "Āṇattassa yathā samādiṭṭhaṁ āṇāpakena,",
  "tika-vin06t1:527_11": "tathā akaraṇapaccayā dukkaṭaṁ.",
  "tika-vin06t1:527_12": "Sace ‘‘ahampettha vasāmī’’ti attuddesampi karoti, saṅghādisesova.",
  "tika-vin06t1:527_13": "‘‘Kuṭiṁ karothā’’ti avisesena vuttaṭṭhāne pana āṇāpakassāpi saṅghādiseso acittakattā sikkhāpadassa.",
  "tika-vin06t1:528_0": "Ahañca vasissāmīti ettha parassa yassa kassaci uddiṭṭhassa abhāvā āpatti eva ‘‘karontassa vā’’ti niyamitattā, anāpatti avibhattattā.",
  "tika-vin06t1:528_1": "‘‘Idha paññattijānanamattameva citta’’nti ca likhitaṁ.",
  "tika-vin06t1:528_2": "Anugaṇṭhipade pana ahañca vasissāmīti ettha yo ‘‘mayhaṁ vāsāgārañca bhavissatī’’ti icchati, tassāpatti.",
  "tika-vin06t1:528_3": "Yo pana uposathāgāraṁ icchati, tassa anāpatti,",
  "tika-vin06t1:528_4": "tasmā ‘‘ubhayaṁ sametī’’ti vatvā ca ‘‘vinayavinicchaye āgate garuke ṭhātabba’’nti vacanato mahāpaccarivādato itaro pacchā vattabboti ce? Na, balavattā .",
  "tika-vin06t1:528_5": "‘‘Vāsāgāraṁ ṭhapetvā sabbattha, anāpattī’’ti vacanato,",
  "tika-vin06t1:528_6": "bhojanasālādīnampi atthāya iminā katattā saṅkarā jātā.",
  "tika-vin06t1:528_7": "Yathā – dve tayo ‘‘ekato vasissāmā’’ti karonti, rakkhati tāvāti ettha viya.",
  "tika-vin06t1:528_8": "‘‘Idaṁ ṭhānaṁ vāsāgāraṁ bhavissati,",
  "tika-vin06t1:528_9": "idaṁ uposathāgāra’’nti vibhajitvā katepi āpatti eva.",
  "tika-vin06t1:528_10": "Dvīsu mahāpaccarivādo balavā,",
  "tika-vin06t1:528_11": "tasmā ‘‘pacchā vutto’’tiādinā atīva papañcitaṁ. Kiṁ tena.",
  "tika-vin06t1:528_12": "‘‘Attanā vippakataṁ attanā ca parehi ca pariyosāpetī’’tiādinā nayena aparānipi catukkāni yathāsambhavaṁ yojetvā dassetabbāni,",
  "tika-vin06t1:528_13": "leṇādīsu kiñcāpi saṅghādisesena anāpatti,",
  "tika-vin06t1:528_14": "akataviññattiyā sati tappaccayā āpatti eva.",
  "tika-vin06t1:529_0": "Kuṭikārasikkhāpadavaṇṇanā niṭṭhitā.",
  "tika-vin06t1:530_0": "7. Vihārakārasikkhāpadavaṇṇanā",
  "tika-vin06t1:531_0": "366. Sattame vā-saddo avadhāraṇatthoti veditabbo.",
  "tika-vin06t1:532_0": "Vihārakārasikkhāpadavaṇṇanā niṭṭhitā.",
  "tika-vin06t1:533_0": "8. Paṭhamaduṭṭhadosasikkhāpadavaṇṇanā",
  "tika-vin06t1:534_0": "380.Sāvakena pattabbanti pakatisāvakaṁ sandhāya vuttaṁ, na aggasāvakaṁ.",
  "tika-vin06t1:534_1": "Yathūpanissayayathāpuggalavasena ‘‘tisso vijjā’’tiādi vuttaṁ. Kenaci sāvakena tisso vijjā, kenaci catasso paṭisambhidā, kenaci cha abhiññā,",
  "tika-vin06t1:534_2": "kenaci kevalo navalokuttaradhammoti evaṁ visuṁ visuṁ yathāsambhavaṁ vuttanti veditabbaṁ.",
  "tika-vin06t1:535_0": "382.‘‘Ye te bhikkhū suttantikā’’tiādivacanato dharamānepi bhagavati piṭakattayaparicchedo atthīti siddhaṁ.",
  "tika-vin06t1:535_1": "Dhammakathikāti ābhidhammikā ratiyā acchissantītiādi āyasmato dabbassa nesaṁ tiracchānakathāya ratiniyojanaṁ viya dissati, na tathā daṭṭhabbaṁ.",
  "tika-vin06t1:535_2": "Suttantikādisaṁsaggato tesaṁ suttantikādīnaṁ phāsuvihārantarāyaṁ,",
  "tika-vin06t1:535_3": "tesampi tiracchānakathāratiyā abhāvena anabhirativāsaṁ,",
  "tika-vin06t1:535_4": "tato nesaṁ sāmaññā cāvanañca parivajjanto evaṁ cintesīti daṭṭhabbaṁ.",
  "tika-vin06t1:535_5": "‘‘Nimmitānaṁ dhammatāti sāvakehi nimmitānaṁyeva, na buddhehī’’ti vadanti.",
  "tika-vin06t1:535_6": "‘‘Sādhakatamaṁ karaṇa’’nti evaṁ vutte karaṇattheyeva tatiyāvibhattīti attho.",
  "tika-vin06t1:536_0": "383-4.Yanti yena. ‘‘Kattāti kattā, na kattā’’ti likhitaṁ.",
  "tika-vin06t1:536_1": "‘‘Bhariyaṁ viya maṁ ajjhācaratī’’ti vadantiyā balavatī codanā.",
  "tika-vin06t1:536_2": "Tena hīti ettha yathā chupanamatte vippaṭisārīvatthusmiṁ kāyasaṁsaggarāgasambhavā apucchitvā eva saṅghādisesaṁ paññāpesi,",
  "tika-vin06t1:536_3": "tatheva pubbevassā dussīlabhāvaṁ ñatvā vuttanti veditabbaṁ.",
  "tika-vin06t1:536_4": "Yadi tāva bhūtāya paṭiññāya nāsitā, thero kārako hoti. Atha abhūtāya,",
  "tika-vin06t1:536_5": "bhagavatā ‘‘nāsethā’’ti na vattabbaṁ, vuttañca,",
  "tika-vin06t1:536_6": "tasmā vuttaṁ ‘‘yadi tāva paṭiññāya nāsitā, thero kārako hotī’’ti.",
  "tika-vin06t1:537_0": "Atha appaṭiññāyāti ‘‘ayyenamhi dūsitā’’ti imaṁ paṭiññaṁ vinā eva tassā pakatidussīlabhāvaṁ sandhāya nāsitā, thero akārako hoti.",
  "tika-vin06t1:537_1": "Abhayagirivāsinopi attano suttaṁ vatvā ‘‘tumhākaṁ vāde thero kārako’’ti vadanti, kasmā?",
  "tika-vin06t1:537_2": "Dukkaṭaṁ musāvādapaccayā liṅganāsanāya anāsetabbattā.",
  "tika-vin06t1:537_3": "Pārājikasseva hi liṅganāsanāya nāsetabbā.",
  "tika-vin06t1:537_4": "‘‘Nāsethā’’ti ca vuttattā pārājikāva jātā, sā kiṁ sandhāya, tato thero kārako āpajjati.",
  "tika-vin06t1:537_5": "‘‘Sakāya paṭiññāya nāsethā’’ti vutte pana apārājikāpi attano vacanena nāsetabbā jātāti adhippāyo.",
  "tika-vin06t1:537_6": "Mahāvihāravāsinopi attano suttaṁ vatvā ‘‘tumhākaṁ vāde thero kārako’’ti ca vadanti. Kasmā?",
  "tika-vin06t1:537_7": "‘‘Sakāya paṭiññāya nāsethā’’ti hi vutte paṭiññāya bhūtatā āpajjati ‘‘nāsethā’’ti vacanato.",
  "tika-vin06t1:537_8": "Bhūtāyeva hi paṭiññāya nāsetabbā hoti, nābhūtāyāti adhippāyo. Purimanayeti dukkaṭavāde. Purimo yuttivasena pavatto,",
  "tika-vin06t1:537_9": "pacchimo pāḷivacanavasena pavattoti veditabbo.",
  "tika-vin06t1:538_0": "385-6.Pītisukhehīti ettha ‘‘sukhenā’’ti vattabbe pītiggahaṇaṁ tatiyajjhānasukhaṁ,",
  "tika-vin06t1:538_1": "kāyikañca apanetuṁ sampayuttapītiyā vuttaṁ.",
  "tika-vin06t1:538_2": "Sace cuditakavasena kataṁ amūlakaṁ nāma,",
  "tika-vin06t1:538_3": "‘‘anajjhāpannaṁ akata’’nti vadeyya, ime karissanti,",
  "tika-vin06t1:538_4": "tasmā ‘‘tādisaṁ diṭṭhasaññī hutvā codetī’’ti pāṭho .",
  "tika-vin06t1:538_5": "‘‘Etena nayena sutamutaparisaṅkitānipi vitthārato veditabbānī’’ti pāṭho.",
  "tika-vin06t1:538_6": "‘‘Catunnaṁ aññatarenā’’ti pātimokkhuddese eva āgate gahetvā vuttaṁ,",
  "tika-vin06t1:538_7": "itaresaṁ aññatarenāpi anuddhaṁsentassa saṅghādisesovāti no takkoti ācariyo.",
  "tika-vin06t1:538_8": "Bhikkhubhāvā hi cāvanasamatthato.",
  "tika-vin06t1:538_9": "‘‘Samīpe ṭhatvā’’ti vacanato parammukhā codentassa, codāpentassa vā sīsaṁ na eti.",
  "tika-vin06t1:538_10": "Diṭṭhañce sutena parisaṅkitena codeti codāpeti,",
  "tika-vin06t1:538_11": "sutaparisaṅkitaṁ vā diṭṭhādīhi codite vā codāpite vā sīsaṁ eti eva amūlakena coditattā.",
  "tika-vin06t1:538_12": "Vuttañhetaṁ ‘‘diṭṭhassa hoti pārājikaṁ dhammaṁ ajjhāpajjanto,",
  "tika-vin06t1:538_13": "tañce codeti ‘suto mayā…pe… saṅghādisesassā’’ti (pārā. 387).",
  "tika-vin06t1:538_14": "‘‘Asuddho hoti puggalo aññataraṁ pārājikaṁ dhammaṁ ajjhāpanno,",
  "tika-vin06t1:538_15": "tañce asuddhadiṭṭhi samāno anokāsaṁ kārāpetvā cāvanādhippāyo vadeti, āpatti dukkaṭassa.",
  "tika-vin06t1:538_16": "Okāsaṁ kārāpetvā cāvanādhippāyo vadeti, anāpattī’’ti (pārā.",
  "tika-vin06t1:538_17": "389) iminā na-samentaṁ viya khāyati, kathaṁ?",
  "tika-vin06t1:538_18": "Diṭṭhassa hoti pārājikaṁ dhammaṁ ajjhāpajjanto nāma asuddho puggalo hoti,",
  "tika-vin06t1:538_19": "‘‘aññatarasmiṁ asuddhadiṭṭhi samāno tañce codeti ‘suto mayā pārājikaṁ dhammaṁ ajjhāpannosī’ti,",
  "tika-vin06t1:538_20": "āpatti vācāya vācāya saṅghādisesassā’’ti vacanato purimanayenāpatti. ‘‘Cāvanādhippāyo vadeti,",
  "tika-vin06t1:538_21": "āpatti dukkaṭassā’’ti vacanato pacchimanayena saṅghādisesena āpattīti dve pāḷinayā aññamaññaṁ viruddhā viya dissanti,",
  "tika-vin06t1:538_22": "na ca viruddhaṁ buddhā kathayanti,",
  "tika-vin06t1:538_23": "tasmā ettha yutti pariyesitabbā.",
  "tika-vin06t1:538_24": "Aṭṭhakathācariyā tāvāhu ‘‘samūlakena vā saññāsamūlakena vā codentassa anāpatti,",
  "tika-vin06t1:538_25": "amūlakena vā pana saññāamūlakena vā codentassa āpattī’’ti.",
  "tika-vin06t1:538_26": "Tassattho – dassanasavanaparisaṅkanamūlena samūlakena vā tadabhāvena amūlakenāpi saññāsamūlakena vā codentassa anāpatti,",
  "tika-vin06t1:538_27": "dassanādimūlābhāvena amūlakena vā tabbhāvena samūlakenāpi saññāamūlakena vā codentassa āpatti, tasmā diṭṭhassa hoti.",
  "tika-vin06t1:539_0": "Pārājikaṁ dhammaṁ ajjhāpajjantotiādimhi dassanamūlena samūlakenāpi ‘‘suto mayā’’ti vacanato saññāamūlakena vā codeti, āpatti saṅghādisesassa.",
  "tika-vin06t1:539_1": "Tadatthassa āvibhāvatthaṁ ‘‘diṭṭhe vematiko’’tiādi vārā vuttāti veditabbā.",
  "tika-vin06t1:540_0": "Asuddho hoti puggalobhiādimhi pana samūlakena,",
  "tika-vin06t1:540_1": "saññāsamūlakena vā coditattā anāpattīti.",
  "tika-vin06t1:540_2": "Evamevaṁ pana tadatthadīpanatthaṁ te vārā vuttā.",
  "tika-vin06t1:540_3": "Tattha hi ‘‘adiṭṭhassa hotī’’tiādivārā amūlakena codentassa āpatti hotīti dassanatthaṁ vuttā.",
  "tika-vin06t1:540_4": "‘‘Diṭṭhe vematiko’’tiādinā saññāamūlakena codentassa āpatti hotīti dassanatthaṁ vuttā. Aññathā ‘‘diṭṭhassa hoti,",
  "tika-vin06t1:540_5": "diṭṭhe vematiko’’tiādivārā nibbisesā bhaveyyuṁ.",
  "tika-vin06t1:540_6": "Idaṁ panettha sanniṭṭhānaṁ-yathā asuddhaṁ puggalaṁ anokāsaṁ kārāpetvā codentassa dukkaṭaṁ,",
  "tika-vin06t1:540_7": "akkosādhippāyassa ca omasavādena dukkaṭassa,",
  "tika-vin06t1:540_8": "tathā asuddhadiṭṭhikopi asuddhaṁ asuddhadiṭṭhi amūlakena codeti, āpatti. Samūlakena vā codeti,",
  "tika-vin06t1:540_9": "anāpattīti taṁ sanniṭṭhānaṁ yathā ‘‘anāpatti suddhe asuddhadiṭṭhissa asuddhe asuddhadiṭṭhissā’’ti iminā saṁsandati, tathā gahetabbaṁ. Aññathā yutti pariyesitabbā.",
  "tika-vin06t1:541_0": "Sīlasampannoti ettha ‘‘dussīlassa vacanaṁ appamāṇaṁ.",
  "tika-vin06t1:541_1": "Bhikkhunī hi bhikkhumhi anissarā,",
  "tika-vin06t1:541_2": "tasmā ukkaṭṭhanaye vidhiṁ sandhāya therena vuttaṁ.",
  "tika-vin06t1:541_3": "Dutiyattherena bhikkhunī ajānitvāpi codeti, sikkhamānādayo vā codenti,",
  "tika-vin06t1:541_4": "tesaṁ sutvā bhikkhū eva vicāretvā tassa paṭiññāya kārenti.",
  "tika-vin06t1:541_5": "Ko ettha dosoti idaṁ sandhāya vuttaṁ.",
  "tika-vin06t1:541_6": "Tatiyena titthiyānaṁ vacanaṁ sutvāpi bhikkhū eva vicārenti,",
  "tika-vin06t1:541_7": "tasmā na koci na labhatīti evaṁ sabbaṁ sametīti apare’’ti vuttaṁ. Tiṁsāni tiṁsavantāni. Anuyogoti paṭivacanaṁ. Ehitīti āgamissati.",
  "tika-vin06t1:541_8": "Diṭṭhasantānenāti diṭṭhanayena, diṭṭhavidhānenāti adhippāyo.",
  "tika-vin06t1:541_9": "Patiṭṭhāyāti patiṭṭhaṁ labhitvā. Ṭhāneti lajjiṭṭhāne.",
  "tika-vin06t1:542_0": "Gāhanti ‘‘ahaṁ codessāmī’’ti attādānaggahaṇaṁ.",
  "tika-vin06t1:542_1": "Cetanāti attādānaggahaṇacetanā. Vohāroti ito, etto ca ñatvā pakāsanaṁ. Paṇṇattīti nāmapaññatti.",
  "tika-vin06t1:542_2": "Yā vacīghosārammaṇassa sotadvārappavattaviññāṇasantānassa anantaraṁ uppannena upaladdhapubbasaṅketena manodvāraviññāṇena viññāyati,",
  "tika-vin06t1:542_3": "yassā viññātattā tadattho paramattho vā aparamattho vā tatiyavāraṁ uppannena manoviññāṇena viññāyatīti nāmādīhi chahi byañjanehi pāḷiyā pakāsitā,",
  "tika-vin06t1:542_4": "sā ‘‘vijjamānapaññatti avijjamānapaññattī’’tiādinā chadhā ācariyehi dassitā.",
  "tika-vin06t1:542_5": "Tabbhāgiyabhāvo atabbhāgiyabhāvo ca nipphannadhammasseva yujjati,",
  "tika-vin06t1:542_6": "na paññattiyā adhikaraṇīyavatthuttā ,",
  "tika-vin06t1:542_7": "adhikaraṇe pavattattā ca adhikaraṇo mañcaṭṭhe mañcopacāro viyāti ca.",
  "tika-vin06t1:542_8": "‘‘Pariyāyenāti amūlakā nāmapaññatti natthi. Pariyāyamattaṁ, sabhāvato natthi. Abhidhānamattameva,",
  "tika-vin06t1:542_9": "abhidheyyaṁ natthī’’ti ca likhitaṁ.",
  "tika-vin06t1:542_10": "Idhevāti imasmiṁ eva sikkhāpade.",
  "tika-vin06t1:542_11": "Na sabbatthāti vivādādhikaraṇādīsu. Kasmā? Na hītiādi.",
  "tika-vin06t1:542_12": "Vivādādhikaraṇādīnamatthitā viya amūlakaṁ adhikaraṇaṁ natthīti.",
  "tika-vin06t1:542_13": "Pubbe vuttasamathehīti ‘‘yaṁ adhikicca samathā vattantī’’ti vuttasamathehīti adhippāyo.",
  "tika-vin06t1:542_14": "Apica sabhāvato natthīti appaṭiladdhasabhāvattā vuttaṁ. Anuppannaṁ viya viññāṇādi.",
  "tika-vin06t1:542_15": "Na hi vivādādīnaṁ paṇṇatti adhikaraṇaṭṭhoti paṇṇattiṁ adhikicca samathā na pavattanti,",
  "tika-vin06t1:542_16": "tasmā na tassā adhikaraṇīyatāti na vivādādīnaṁ paṇṇatti adhikaraṇaṭṭhoti adhippāyo. Hoti cettha –",
  "tika-vin06t1:543_0": "‘‘Pārājikāpatti amūlikā ce,",
  "tika-vin06t1:544_0": "Paṇṇattimattā phalamaggadhammā;",
  "tika-vin06t1:545_0": "Catutthapārājikavatthubhūtā,",
  "tika-vin06t1:546_0": "Paṇṇattimattāva siyuṁ tatheva.",
  "tika-vin06t1:547_0": "‘‘Tato dvidhā maggaphalādidhammā,",
  "tika-vin06t1:548_0": "Siyuṁ tathātītamanāgatañca;",
  "tika-vin06t1:549_0": "Paṇṇattichakkaṁ na siyā tato vā,",
  "tika-vin06t1:550_0": "Pariyāyato sammutivādamāhā’’ti.",
  "tika-vin06t1:551_0": "Anuvadantīti akkosanti. Kiccayatāti karaṇīyatā. Taṁ katamanti ce? Apalokanakammantiādi.",
  "tika-vin06t1:551_1": "Kiccanti viññattisamuṭṭhāpakacittaṁ kira adhippetaṁ.",
  "tika-vin06t1:552_0": "387.Sutādīnaṁ abhāvena amūlakattanti ettha yo disvāpi ‘‘diṭṭhosi mayā’’ti vattuṁ asakkonto attano diṭṭhaniyāmeneva ‘‘sutosi mayā’’ti vadati.",
  "tika-vin06t1:552_1": "Tassa tasmiṁ asuddhadiṭṭhittā āpatti,",
  "tika-vin06t1:552_2": "idha pana yo pubbe sutvā anāpatti,",
  "tika-vin06t1:552_3": "pacchā taṁ vissaritvā suddhadiṭṭhi eva samāno vadati, taṁ sandhāya vuttaṁ.",
  "tika-vin06t1:552_4": "‘‘Esa nayo sabbatthāti apare’’ti vuttaṁ.",
  "tika-vin06t1:552_5": "Jeṭṭhabbatiko kākekappaṭivattā . Yadaggenāti yāvatā, yadā vā.",
  "tika-vin06t1:552_6": "No kappetītiādi vematikābhāvadīpanatthameva vuttanti dasseti.",
  "tika-vin06t1:552_7": "Tena vematikova nassarati sammuṭṭho nāmāti āpajjati,",
  "tika-vin06t1:552_8": "taṁ na yuttaṁ tadanantarabhāvato,",
  "tika-vin06t1:552_9": "tasmā dutiyattheravādo pacchā vutto.",
  "tika-vin06t1:553_0": "389.Sabbatthāti sabbaaṭṭhakathāsu. Okāsakammanti okāsakaraṇaṁ.",
  "tika-vin06t1:553_1": "‘‘Okāsena kammaṁ okāsakamma’’nti likhitaṁ.",
  "tika-vin06t1:553_2": "Asūriyaṁ passati kaññāti ettha yathā kaññā sūriyaṁ na passatīti bhavati,",
  "tika-vin06t1:553_3": "evaṁ ‘‘anokāsaṁ kāretvā’’ti vutte okāsaṁ na kāretvāti hoti.",
  "tika-vin06t1:554_0": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin06t1:555_0": "9. Dutiyaduṭṭhadosasikkhāpadavaṇṇanā",
  "tika-vin06t1:556_0": "391.Veḷuvaneyevāti idaṁ tehi vuttavelaṁ sandhāya vuttaṁ.",
  "tika-vin06t1:556_1": "‘‘Pubbe mayaṁ āvuso sutena avocumhā’’ti ‘‘amhehi sā ussāhitā kupitehi anattamanehī’’tiādivacanaṁ sandhāya vuttaṁ,",
  "tika-vin06t1:556_2": "aññabhāgassa idanti manussabhikkhubhāvato aññabhāgassa tiracchānachagalakabhāgassa idaṁ chagalakajātaṁ adhikaraṇaṁ.",
  "tika-vin06t1:556_3": "Aññabhāgo vā assa atthīti so tiracchānachagalakabhāvasaṅkhāto aññabhāgo assa chagalakassa atthīti svāyaṁ chagalako aññabhāgiyaṁ adhikaraṇaṁ nāma.",
  "tika-vin06t1:557_0": "Tattha paṭimāya sarīraṁ,",
  "tika-vin06t1:557_1": "silāputtakassa sarīranti nidassanaṁ,",
  "tika-vin06t1:557_2": "paṭhamaṁ panettha nibbacanaṁ jātipadatthotivādīnaṁ matena vuttaṁ. Sā hi sāmibhāvena,",
  "tika-vin06t1:557_3": "niccabhāvena ca padhānattā sattisabhāve ṭhitā.",
  "tika-vin06t1:557_4": "Tabbiparītakattā byattākati jātiyo tu padattho iti imassa suttassa vasena dutiyaṁ nibbacanaṁ vuttanti veditabbaṁ.",
  "tika-vin06t1:557_5": "Nāmakaraṇasaññāya ādhāroti ettha nāmameva nāmakaraṇaṁ.",
  "tika-vin06t1:557_6": "Nāmaṁ karontānaṁ saññā nāmakaraṇasaññā, tassā.",
  "tika-vin06t1:557_7": "Manussajātiko chagalakajātiādhāro nāma.",
  "tika-vin06t1:557_8": "Na hi taṁ nāmaṁ kacchapalomaṁ viya anādhāranti adhippāyo.",
  "tika-vin06t1:557_9": "Taṁ pana chagalakassa dabboti dinnanāmaṁ ‘‘deso’’ti vuccati.",
  "tika-vin06t1:557_10": "Tasmā theraṁ amūlakenātiādinā aññampi vatthuṁ therassa lissati silissati vohāramatteneva, na atthato,",
  "tika-vin06t1:557_11": "īsakaṁ allīyatīti lesoti adhippāyo.",
  "tika-vin06t1:557_12": "Yasmā desalesā atthato ninnānākaraṇā,",
  "tika-vin06t1:557_13": "tasmā ‘‘kañcidesaṁ lesamattaṁ upādāyā’’ti uddharitvā ‘‘dasa lesā jātileso’’tiādi vuttanti veditabbaṁ. Yathā nidāne ,",
  "tika-vin06t1:557_14": "evaṁ sikkhāpadapaññattiyampi mātikāyampi ayamevattho.",
  "tika-vin06t1:557_15": "Yasmā aññabhāgiyassa adhikaraṇassāti chagalakassa.",
  "tika-vin06t1:557_16": "Kañcidesaṁ lesamattaṁ upādāyāti dabboti nāmaṁ upādāyāti ayamattho aṭṭhuppattivaseneva āvibhūto, tasmā na vibhatto. Kiñca bhiyyo aniyamattā.",
  "tika-vin06t1:557_17": "Na hi mettiyabhūmajakānaṁ viya sabbesampi chagalakameva aññabhāgiyaṁ adhikaraṇaṁ hoti.",
  "tika-vin06t1:557_18": "Aññaṁ gomahiṁ sādikampi hoti,",
  "tika-vin06t1:557_19": "na ca mettiyabhūmajakā viya sabbepi nāmalesamattameva upādiyanti.",
  "tika-vin06t1:557_20": "Aññampi jātilesādiṁ upādiyanti,",
  "tika-vin06t1:557_21": "tasmā aniyamattā ca yathāvuttanayena na vibhattaṁ.",
  "tika-vin06t1:557_22": "Kiñca bhiyyo tathā vutte chagalakasseva aññabhāgiyatā sambhavati, na aññassa, yena sova dassito. Leso ca nāma lesova, na jātiādi,",
  "tika-vin06t1:557_23": "yena sova dassitoti evaṁ micchāgāhappasaṅgato ca tathā na vibhatto.",
  "tika-vin06t1:558_0": "393.Aññabhāgiyassāti cuditakato aññassa.",
  "tika-vin06t1:558_1": "Adhikaraṇassāti manussassa vā amanussassa vā tiracchānagatassa vāti evaṁ vattabbaṁ.",
  "tika-vin06t1:558_2": "Evañhi vutte manussādīnaṁyeva jātilesādayo vuttā honti,",
  "tika-vin06t1:558_3": "aññathā catunnaṁ adhikaraṇānaṁ te āpajjanti ‘‘adhikaraṇassa kañci desaṁ lesamatta’’nti sāmivacanaṁ pubbaṅgamaṁ uddiṭṭhattāti ce? Na,",
  "tika-vin06t1:558_4": "nāmassa viya jātiādīnaṁ manussādīnaṁ ādhārabhāvaniyamasambhavato,",
  "tika-vin06t1:558_5": "adhikaraṇabhāvāniyamatoti vuttaṁ hoti.",
  "tika-vin06t1:558_6": "Niyame ca sati jātiyā ādhāro jāti, liṅgassa ca liṅgaṁ, āpattiyā ca āpanno ādhāro,",
  "tika-vin06t1:558_7": "viruddhānampi asamādinnānampi pattacīvarānaṁ sāmiko ādhāro,",
  "tika-vin06t1:558_8": "yena adhikaraṇasaṅkhyaṁ gaccheyyāti āpajjatīti adhikaraṇassāti padaṁ abhājetabbameva bhaveyyāti na uddharitabbaṁ siyā, uddharitabbaṁ.",
  "tika-vin06t1:558_9": "Tasmā ‘‘adhikaraṇanti vacanasāmaññato’’tiādi sabbaṁ vattabbaṁ.",
  "tika-vin06t1:558_10": "Apākaṭā ito aññatra dassitaṭṭhānābhāvato.",
  "tika-vin06t1:558_11": "Jānitabbā ca vinayadharehi yasmā aññathā parivāre ‘‘vivādādhikaraṇaṁ catunnaṁ adhikaraṇānaṁ vivādādhikaraṇaṁ bhajatī’’tiādinā nayena anāgataṭṭhāne ‘‘kasmā’’ti vutte kāraṇaṁ na paññāyeyya,",
  "tika-vin06t1:558_12": "tasmā tesaṁ tabbhāgiyatā ca aññabhāgiyatā ca jānitabbā vinayadharehi.",
  "tika-vin06t1:558_13": "Tāsu hi viññātāsu vivādādhikaraṇaṁ vivādādhikaraṇaṁ bhajati. Kasmā? Tabbhāgiyattā.",
  "tika-vin06t1:558_14": "Itaraṁ na bhajati aññabhāgiyattāti sukhakāraṇato paññāyanti,",
  "tika-vin06t1:558_15": "tasmā vacanasāmaññato laddhaṁ adhikaraṇaṁ nissāyātiādi.",
  "tika-vin06t1:558_16": "Tattha yasmā āpattaññabhāgiyaṁ mahāvisayaṁ, itarehi asadisaniddesañca,",
  "tika-vin06t1:558_17": "tasmā taṁ adhikaraṇapariyāpannampi samānaṁ visuṁ vuttaṁ ‘‘āpattaññabhāgiyaṁ vā hotī’’ti.",
  "tika-vin06t1:558_18": "Adhikaraṇapariyāpannattā ca ‘‘adhikaraṇaññabhāgiyaṁ vā’’ti ettha vuttanti veditabbaṁ. Tatthāpi mahāvisayattā,",
  "tika-vin06t1:558_19": "mātikāyaṁ āgatattā ca paṭhamaṁ aññabhāgiyatā vuttā,",
  "tika-vin06t1:558_20": "pacchā tabbhāgiyatāti veditabbā.",
  "tika-vin06t1:558_21": "Tattha yasmā adhikaraṇaññabhāgiyavacanena atthāpattinayena siddhaṁ. Adhikaraṇaṁ tabbhāgiyaṁ,",
  "tika-vin06t1:558_22": "tasmā ‘‘adhikaraṇaṁ tabbhāgiyaṁ hotī’’ti evaṁ uddesaṁ akatvā ‘‘kathaṁ adhikaraṇaṁ adhikaraṇassa tabbhāgiyaṁ hotī’’ti pucchāpubbaṅgamaniddeso kato.",
  "tika-vin06t1:558_23": "Tatthāpi āpattādhikaraṇassa aññabhāgiyatā kiñcāpi pārājikena anuddhaṁsibhādhikārattā pārājikānaṁyeva vasena vuttā,",
  "tika-vin06t1:558_24": "atha kho sesāpattikkhandhavasenāpi veditabbā.",
  "tika-vin06t1:558_25": "Yā ca sā codanā ‘‘asuko nāma bhikkhu saṅghādisesaṁ ajjhāpajjanto diṭṭho hotī’’tiādikā,",
  "tika-vin06t1:558_26": "tattha ‘‘saṅghādisese thullaccayadiṭṭhi hoti,",
  "tika-vin06t1:558_27": "dubbhāsite saṅghādisesadiṭṭhi hotī’’ti evamādikā vinaye apakataññutāya,",
  "tika-vin06t1:558_28": "taṁtaṁvatthusarikkhatāya vā vuttāti veditabbā.",
  "tika-vin06t1:558_29": "Sabbatthāpi ‘‘pārājikadiṭṭhi hotī’’ti na vuttaṁ. Tathāsaññino anāpattito.",
  "tika-vin06t1:558_30": "‘‘Tabbhāgiyavicāraṇāya’’nti tabbhāgiyapadaniddese aññabhāgiyatāyapi niddiṭṭhattā vuttaṁ.",
  "tika-vin06t1:559_0": "Vatthusabhāgatāyāti anuvādavatthusabhāgatāyāti attho.",
  "tika-vin06t1:559_1": "Aññathā ‘‘catasso vipattiyo’’ti vacanaṁ virujjheyya.",
  "tika-vin06t1:559_2": "Sabhāvasarikkhāsarikkhato cāti sabhāvena sadisāsadisato.",
  "tika-vin06t1:559_3": "Tattha jhānādivatthuvisabhāgatāyapi sabhāvasarikkhatāya uttarimanussadhammapārājikāpatti tasseva tabbhāgiyāva hoti.",
  "tika-vin06t1:559_4": "Tathā vatthuvasena anuvādādhikaraṇaṁ,",
  "tika-vin06t1:559_5": "kiccādhikaraṇañca pāṭekkaṁ catubbidhampi vuttaññabhāgiyaṁ na jātaṁ,",
  "tika-vin06t1:559_6": "tasmā tadaññabhāgiyatāya viditāya tabbhāgiyatā pāriyesayuttiyā avuttāpi sijjhatīti katvā ‘‘aññabhāgiyameva paṭhamaṁ niddiṭṭha’’ntipi vattuṁ yujjati.",
  "tika-vin06t1:559_7": "Ekaṁsena tabbhāgiyaṁ na hotīti sarikkhavasena arahattaṁ āpatti anāpattīti vivādasabbhāvato abyākatabhāvena vivādādhikaraṇassapi aññabhāgiyaṁ siyā,",
  "tika-vin06t1:559_8": "pāḷiyaṁ āpattādhikaraṇassa vuttattā evaṁ vuttaṁ,",
  "tika-vin06t1:559_9": "ādito paṭṭhāyāti ‘‘aññabhāgiyassa adhikaraṇassā’’ti ito paṭṭhāya.",
  "tika-vin06t1:559_10": "‘‘Methunarāgena manussaviggaho dosenātiādinā sarikkhato cā’’ti likhitaṁ.",
  "tika-vin06t1:559_11": "Taṁ vatthuvisabhāgatāya eva siddhaṁ.",
  "tika-vin06t1:559_12": "Ayaṁ pana vatthusabhāgatāyapi sati āpattisabhāgatā sarikkhatoti no takkoti ca,",
  "tika-vin06t1:559_13": "ekasmimpi hi vatthusmiṁ āpattibhedo hotīti ācariyo.",
  "tika-vin06t1:559_14": "Parato vuttanayena veditabbanti sambandho.",
  "tika-vin06t1:560_0": "‘‘Kiccameva kiccādhikaraṇa’’nti vuttattā saṅghakammānametaṁ adhivacanaṁ.",
  "tika-vin06t1:560_1": "Kammalakkhaṇanti kammānaṁ sabhāvaṁ.",
  "tika-vin06t1:560_2": "Taṁ nissāyāti pubbeva hi saṁvidhāya saṅgho kammaṁ karoti.",
  "tika-vin06t1:560_3": "Atha vā purimaṁ purimanti parivāsaukkhepaniyādīni saṅghakammāni nissāya abbhānaosāraṇādi uppannanti katvā vuttaṁ.",
  "tika-vin06t1:560_4": "Tasmā kiñcāpi saṅghakammameva kiccādhikaraṇaṁ,",
  "tika-vin06t1:560_5": "tathāpi sesaviseso labbhatīti dasseti.",
  "tika-vin06t1:561_0": "394. Atthato ekaṁ,",
  "tika-vin06t1:561_1": "tasmā desassa atthamavatvā ‘‘leso’’tiādi vuttaṁ kira.",
  "tika-vin06t1:562_0": "395.Savatthukaṁ katvāti puggalassa upari āropetvā khattiyādibhāvena ekajātikopi dīgharassakāḷakodātādīnaṁ diṭṭhasutaparisaṅkitānaṁ vasena aññabhāgiyatā,",
  "tika-vin06t1:562_1": "dīghaṁ khattiyaṁ ajjhācarantaṁ disvā rassādikhattiyapaññattiyā ādhārabhāvato jātilesena codeti,",
  "tika-vin06t1:562_2": "ekaṁ vā khattiyaṁ ajjhācarantaṁ disvā tato visiṭṭhaññabhāgabhūtaṁ khattiyaṁ jātilesaṁ gahetvā ‘‘khattiyo diṭṭho tvaṁ khattiyosī’’ti codeti diṭṭhādiaññabhāgena. Ettha ca ‘‘dīghādayo,",
  "tika-vin06t1:562_3": "diṭṭhādayo ca jātināmādīnaṁ vatthubhūtattā adhikaraṇa’’nti likhitaṁ.",
  "tika-vin06t1:562_4": "Taṁ ‘‘adhikaraṇabhāvāniyamato’’ti vuttadosaṁ nātikkamati,",
  "tika-vin06t1:562_5": "aṭṭhakathāyaṁ ‘‘khattiyajātipaññattiyā ādhāravasena adhikaraṇatā ca veditabbā’’ti vuttaṁ.",
  "tika-vin06t1:562_6": "Tampi nāmagottato aññissā nāmagottapaññattiyā nāma kassaci abhāvato na sabbasādhāraṇaṁ,",
  "tika-vin06t1:562_7": "tasmā ‘‘adhikaraṇassā’’ti paduddhāraṇaṁ adhikaraṇacatukkadassanatthaṁ,",
  "tika-vin06t1:562_8": "taṁ samānavacanadassanatthanti no takkoti.",
  "tika-vin06t1:562_9": "Tattha dīghādino vā diṭṭhādino vāti ettha dīghāditā, diṭṭhāditā ca aññabhāgo,",
  "tika-vin06t1:562_10": "yo cuditako itarassa viseso yato aññoti vuccati.",
  "tika-vin06t1:563_0": "399.Lahukaṁ āpattinti pārājikato lahukāpatti saṅghādisesādi.",
  "tika-vin06t1:563_1": "Teneva ante taṁ dassentena ‘‘bhikkhu saṅghādisesaṁ ajjhāpajjanto diṭṭho hotī’’tiādi vuttaṁ.",
  "tika-vin06t1:563_2": "Āpattilesopi kimatthaṁ jātilesādayo viya na vitthāritoti ce?",
  "tika-vin06t1:563_3": "Tathā asambhavatoti veditabbaṁ.",
  "tika-vin06t1:564_0": "400.Sāṭakapatto sarīraṭṭhapatto.",
  "tika-vin06t1:564_1": "Āpattiyāti pārājikāpattiyā aññabhāgiyaṁ saṅghādisesādi,",
  "tika-vin06t1:564_2": "adhikaraṇañca āpattipaññattiyā.",
  "tika-vin06t1:564_3": "‘‘Leso nāma āpattibhāgo’’ti vuttattā āpattibhāvaleso vuttoti veditabbo,",
  "tika-vin06t1:564_4": "tasmā pārājikāpattito aññabhāgiyassa āpattipaññattiyā ādhāraṇaṭṭhena ‘‘adhikaraṇa’’nti saṅkhyaṁ gatassa saṅghādisesādino āpattinikāyassa āpattibhāvalesaṁ gahetvā codanā āpattilesacodanāti veditabbā.",
  "tika-vin06t1:565_0": "408.Anāpatti tathāsaññī codeti vā codāpeti vāti āpattaññabhāgiyacodanāyameva, na aññattha.",
  "tika-vin06t1:565_1": "Ettāvatā paṭhamaduṭṭhadose vuttavicaraṇāya saṁsanditaṁ hoti,",
  "tika-vin06t1:565_2": "taṁ idha kathaṁ paññāyatīti ce? Kaṅkhāvitaraṇiyā vacanato.",
  "tika-vin06t1:565_3": "Vuttañhi ‘‘tattha idha ca āpattaññabhāgiyacodanāya tathāsaññinopi anāpattī’’ti.",
  "tika-vin06t1:566_0": "Aññābhāgiyasikkhaṁ yo, neva sikkhati yuttito. Gacche vinayaviññūhi, aññabhāgiyatañca",
  "tika-vin06t1:567_0": "Soti.",
  "tika-vin06t1:568_0": "Dutiyaduṭṭhadosasikkhāpadavaṇṇanā niṭṭhitā.",
  "tika-vin06t1:569_0": "10. Paṭhamasaṅghabhedasikkhāpadavaṇṇanā",
  "tika-vin06t1:570_0": "409. ‘‘Vajjaṁ na phuseyyā’’ti ca pāṭho.",
  "tika-vin06t1:571_0": "410.Tesaṁ anurūpājānanato asabbaññū assa. ‘‘Na, bhikkhave,",
  "tika-vin06t1:571_1": "asenāsanikena vassaṁ upagantabba’’nti (mahāva.",
  "tika-vin06t1:571_2": "204) vuttattā paṭikkhittameva.",
  "tika-vin06t1:571_3": "Tikoṭiparisuddhanti parassa pāpapasaṅganivāraṇatthaṁ vuttaṁ,",
  "tika-vin06t1:571_4": "na paṭiccakammanivāraṇatthaṁ koṭīhīti ākārehi. Parisuddhanti vimuttaṁ.",
  "tika-vin06t1:571_5": "Dasahi lesehi uddissa kataṁ samaṇā paribhuñjanti,",
  "tika-vin06t1:571_6": "assamaṇā imeti sāsanassa garahabhāvo āgaccheyya ,",
  "tika-vin06t1:571_7": "garahapaccayā loko vā apuññaṁ ariyūpavādaṁ pasaveyya, tehi vimuttanti attho. Vāguranti migajālaṁ.",
  "tika-vin06t1:571_8": "Attano atthāya vātiādinā paresaṁ atthāya kate kappiyabhāvaṁ dassetvā bhikkhūnañca aññesañca atthāya kate taṁ dassetuṁ ‘‘matānaṁ petakiccatthāyā’’tiādimāha.",
  "tika-vin06t1:572_0": "Yaṁ yaṁ hītiādi tassa kāraṇassa dassanatthaṁ vuttaṁ.",
  "tika-vin06t1:572_1": "Puna pañcannaṁ sahadhammikānaṁ atthāya kataṁ na kappatīti vuttanti kira dhammasiritthero.",
  "tika-vin06t1:572_2": "Gaṇṭhipade ‘‘bhikkhūnameva suddhānaṁ atthāya kataṁ na vaṭṭatī’’ti likhitaṁ.",
  "tika-vin06t1:572_3": "Aparehi pana ‘‘matānaṁ petakiccatthāyātiādinā vuttepi kappati,",
  "tika-vin06t1:572_4": "bhikkhūnaṁyeva atthāyāti iminā ‘bhikkhūnampi datvā mayaṁ bhuñjissāmā’ti katampi vuttaṁ.",
  "tika-vin06t1:572_5": "Puna ‘pañcasu ekaṁ uddissakataṁ itaresaṁ na kappatī’ti dassanatthaṁ ‘pañcasu hi sahadhammikesūtiādi vutta’nti vadantī’’ti vuttaṁ.",
  "tika-vin06t1:572_6": "Aññatarasmiṁ pana gaṇṭhipade ‘‘amhākanti ca rājayuttādīnanti ca vutte vaṭṭatīti vatvā ‘tumhāka’nti avatvā ‘petakiccatthāyāti vuttepi vaṭṭatī’ti ca dassetvā sabbattha vuttānaṁ,",
  "tika-vin06t1:572_7": "ādisaddena saṅgahitānañca lakkhaṇaṁ ṭhapentena ‘bhikkhūnaṁyevā’tiādi vuttaṁ.",
  "tika-vin06t1:572_8": "Tattha ‘bhikkhūnaṁ uddiṭṭhe evāti adhippāyenā’ti vuttaṁ. Na ‘tumhākaṁ,",
  "tika-vin06t1:572_9": "amhākañcāti vutte anāpattī’ti dassanatthaṁ. Kasmā? Missakavārassa abhāvā. Lakkhaṇaṁ nāma vuttānaṁ, vuttasadisānañca hoti.",
  "tika-vin06t1:572_10": "‘Sace petakiccatthāyāti vuttaṭṭhāne bhikkhūnaṁ bhojanaṁ sandhāya karontī’ti vadanti mahāaṭṭhakathāyañca ‘tasmiṁ vāre ca na tumhākanti vutte vaṭṭatī’ti vuttattā.",
  "tika-vin06t1:572_11": "Teneva idhāpi ‘petakiccatthāya,",
  "tika-vin06t1:572_12": "maṅgalādīnaṁ vā atthāya katepi eseva nayo’ti pubbe vuttatthavasena vuttaṁ.",
  "tika-vin06t1:572_13": "‘Avadhāraṇatthena missake vaṭṭatī’ti ce?",
  "tika-vin06t1:572_14": "‘Kappiyamaṁsassa hi paṭiggahaṇe āpatti natthī’ti vacanena akappiyapaṭiggahaṇe āpattīti āpannaṁ,",
  "tika-vin06t1:572_15": "‘tañca gahetabbaṁ siyā’ti paṭikkhipitabbā’’ti vuttaṁ, taṁ sundaraṁ viya dissati, vicāretvā gahetabbaṁ.",
  "tika-vin06t1:572_16": "Yattha cāti bhikkhūnaṁ atthāya katepi.",
  "tika-vin06t1:572_17": "Tamatthaṁ āvi kātuṁ ‘‘sace panā’’tiādi vuttaṁ .",
  "tika-vin06t1:572_18": "Ettha pana ‘‘bhikkhunīnaṁ dukkaṭaṁ,",
  "tika-vin06t1:572_19": "itaresaṁ daṇḍakammavatthū’’ti vadanti.",
  "tika-vin06t1:572_20": "Kappaṁ nirayamhīti asaṅkhyeyyakappaṁ.",
  "tika-vin06t1:572_21": "Vivaṭṭaṭṭhāyikāleyeva saṅghabhedo hotīti. Kappanti āyukappaṁ.",
  "tika-vin06t1:573_0": "411.Kusalanti khemaṁ.",
  "tika-vin06t1:573_1": "Āpattibhayā katā lajjīhīti ettha āpattibhayena avassaṁ ārocentīti dassanatthaṁ ‘‘lajjī rakkhissatī’’ti (visuddhi. 1.42; pārā. aṭṭha.",
  "tika-vin06t1:573_2": "1.45) porāṇavacanassānurūpato ‘‘aññehi lajjīhī’’ti vuttaṁ.",
  "tika-vin06t1:573_3": "Alajjissapi anārocentassa āpattiyeva ‘‘ye passanti ye suṇantī’’ti vacanato.",
  "tika-vin06t1:574_0": "416.Asamanubhāsantassāti kammakārake kattuniddeso,",
  "tika-vin06t1:574_1": "samanubhāsanakammaṁ akariyamānassāti attho.",
  "tika-vin06t1:574_2": "Odissa anuññāto nāma ummattakakhittacittavedanaṭṭādiko ‘‘anāpatti ādikammikassā’’ti ariṭṭhasikkhāpade āgatattā atthīti ce? Yampītiādi. Sā panesā anāpatti.",
  "tika-vin06t1:574_3": "So vuccatīti tattha āgatopi sakammabyāvaṭopi evaṁ vuccati.",
  "tika-vin06t1:574_4": "Etenupāyenāti asamanubhāsantassa ca ādikammikassa ca vuttatthavasena.",
  "tika-vin06t1:574_5": "Ṭhapetvā ariṭṭhasikkhāpadanti tattha ādikammikapadābhāvā.",
  "tika-vin06t1:575_0": "Tivaṅgikanti ettha vācāya eva paṭinissajjantassa oṭṭhacalanādikāyaviññatti hoti,",
  "tika-vin06t1:575_1": "tasmā duvidhampi viññattiṁ kathentassa hoti.",
  "tika-vin06t1:575_2": "Vacībhedaṁ kātuṁ asakkontassa kāyavikāraṁ karontassa anāpattiyā bhavitabbaṁ. Kasmā?",
  "tika-vin06t1:575_3": "Tivaṅgesu ekassa parihīnattā, tasmā tivaṅgabhāvo āpattiyā,",
  "tika-vin06t1:575_4": "aṅgahānibhāvo anāpattiyāti gahetabbaṁ.",
  "tika-vin06t1:575_5": "Ettha siyā – yadi aṅgahānibhāvena anāpatti,",
  "tika-vin06t1:575_6": "evaṁ santepi vikāraṁ akatvā citteneva vissajjentassa anāpattiyā bhavitabbanti? Taṁ na, kasmā?",
  "tika-vin06t1:575_7": "Aṭṭhakathāyaṁ ‘‘kāyavikāraṁ vā vacībhedaṁ vā akarontasseva pana āpajjanato akiriya’’nti hi vuttaṁ,",
  "tika-vin06t1:575_8": "‘‘cittaṁ vā anuppādentassa vā’’ti na vuttaṁ,",
  "tika-vin06t1:575_9": "tasmā cittañca nāma viññattipaṭibaddhaṁ evāti visuṁ aṅgabhāveneva vuttattā jānitabbanti ce? Taṁ na, dvinnaṁyeva akiriyāti,",
  "tika-vin06t1:575_10": "tasmā cittena vissajjentassāpi āpatti viya dissati, upaparikkhitvā gahetabbaṁ.",
  "tika-vin06t1:575_11": "Tattha ‘‘akusalacitta’’nti vuttanti ce?",
  "tika-vin06t1:575_12": "‘‘Cittabāhullato vutta’’nti vadanti. Tepi kira bāhullato vadanti.",
  "tika-vin06t1:576_0": "Paṭhamasaṅghabhedasikkhāpadavaṇṇanā niṭṭhitā.",
  "tika-vin06t1:577_0": "11. Dutiyasaṅghabhedasikkhāpadavaṇṇanā",
  "tika-vin06t1:578_0": "422.Saññīti saññino.",
  "tika-vin06t1:579_0": "Dutiyasaṅghabhedasikkhāpadavaṇṇanā niṭṭhitā.",
  "tika-vin06t1:580_0": "12. Dubbacasikkhāpadavaṇṇanā",
  "tika-vin06t1:581_0": "424.Pataṁ patitaṁ vivari vivaṭṭayi.",
  "tika-vin06t1:581_1": "Ekato ussāreti ca giḷitato ṭhapeti ca.",
  "tika-vin06t1:581_2": "Ekapaṁsuthupakanadīsaṅkhaṁ dīghamūlakapaṇṇasevālaṁ sevālaṁ daṇḍisipippariṁ paṇakaṁ pesiṭṭhiṁ nissāreti.",
  "tika-vin06t1:581_3": "Tilabījakanti sukhumamūlapaṇṇakaṁ hutvā udakapiṭṭhe pattharikaṁ udakapappaṭakaṁ nissāreti.",
  "tika-vin06t1:582_0": "425-6.",
  "tika-vin06t1:582_1": "‘‘Dubbaccajātiko’’tipi paṭhanti. Apadānenāti purāṇakammena.",
  "tika-vin06t1:582_2": "‘‘Kiṁ pubbepi mayaṁ evarūpaṁ karomātiādinā ekūnavīsatī’’ti mahāpaccariyaṁ kira vuttaṁ.",
  "tika-vin06t1:582_3": "Mahāaṭṭhakathāyañca anumānasuttaṭṭhakathāyañca ‘‘soḷasavatthukā’’ti vuttaṁ, taṁ sameti.",
  "tika-vin06t1:583_0": "Dubbacasikkhāpadavaṇṇanā niṭṭhitā.",
  "tika-vin06t1:584_0": "13. Kuladūsakasikkhāpadavaṇṇanā",
  "tika-vin06t1:585_0": "431.",
  "tika-vin06t1:585_1": "Na kevalaṁ vihāro eva kīṭāgiri,",
  "tika-vin06t1:585_2": "sopi gāmo ‘‘kīṭāgiri’’cceva vuccati.",
  "tika-vin06t1:585_3": "Gāmañhi sandhāya parato ‘‘na assajipunabbasukehi bhikkhūhi kīṭāgirismiṁ vatthabba’’nti vuttaṁ.",
  "tika-vin06t1:585_4": "Ekasaṁvacchare dvikkhattuṁ vassati kira,",
  "tika-vin06t1:585_5": "taṁ sandhāya ‘‘dvīhi meghehī’’ti vuttaṁ.",
  "tika-vin06t1:585_6": "Samadhikanti cha jane sandhāya.",
  "tika-vin06t1:585_7": "Akatavatthunti navaṁ aṭṭhuppattiṁ.",
  "tika-vin06t1:585_8": "‘‘Jābhisumanādigacchaṁ allānaṁ haritānaṁ evā’’ti likhitaṁ.",
  "tika-vin06t1:585_9": "Bhūtagāmabījagāmabhedato panesa bhedo. Vatatthāyāti vatiatthāya.",
  "tika-vin06t1:585_10": "Yaṁkiñcīti sodakaṁ vā nirudakaṁ vā.",
  "tika-vin06t1:585_11": "Ārāmādiatthāyāti vanarājikādiatthāya.",
  "tika-vin06t1:585_12": "Mālāvaccharopanaṁ kuladūsakaṁyeva sandhāya,",
  "tika-vin06t1:585_13": "ganthanādisabbaṁ na sandhāya vuttanti. Kathaṁ paññāyatīti ce?",
  "tika-vin06t1:585_14": "Taṁ dassetuṁ ‘‘buddhena dhammo’’tiādi. ‘‘Āveḷaṁ ābiḷa’’ntipi pāṭho.",
  "tika-vin06t1:586_0": "Gopphananti ganthanaṁ. Veṭhimanti taggatikameva.",
  "tika-vin06t1:586_1": "Vedhimaṁ aññena kenaci pupphaṁ vedhetvā kataṁ .",
  "tika-vin06t1:586_2": "Kaṇṭakampi bandhitunti ettha ‘‘sayaṁ vijjhanatthaṁ na vaṭṭati.",
  "tika-vin06t1:586_3": "Aññassatthāya vaṭṭatī’’ti vadanti.",
  "tika-vin06t1:586_4": "Jālamayaṁ vitānaṁ jālavitānaṁ.",
  "tika-vin06t1:586_5": "Pupphapaṭicchakaṁ gavakkhaṁ viya sachiddaṁ karonti.",
  "tika-vin06t1:586_6": "Tālapaṇṇaguḷakanti tālapaṇṇamayaṁ puna katampi paṭichijjakameva.",
  "tika-vin06t1:586_7": "Dhammarajju cetiyaṁ vā bodhiṁ vā pupphappavesanatthaṁ āvijjhitvā baddharajju.",
  "tika-vin06t1:586_8": "‘‘Kāsāvena baddhampi suttavākādīhi baddhaṁ bhaṇḍitasadisa’’nti likhitaṁ.",
  "tika-vin06t1:586_9": "Aṁsabhaṇḍikaṁ pasibbake pakkhittasadisattā vedhimaṁ na jātaṁ,",
  "tika-vin06t1:586_10": "tasmā ‘‘sithilabaddhassa antarantarā pakkhipituṁ na vaṭṭatī’’ti vadanti.",
  "tika-vin06t1:586_11": "‘‘Aññamaññaṁ aphusāpetvā anekakkhattumpi parikkhipituṁ vaṭṭatī’’ti vadanti.",
  "tika-vin06t1:586_12": "Pūritanti dīghato pasāretvā pūritaṁ.",
  "tika-vin06t1:586_13": "Ghaṭikadāmaolambakoti ‘‘yamakadāmaolambako’’ti likhitaṁ.",
  "tika-vin06t1:586_14": "‘‘Geṇḍukharapattadāmānaṁ paṭikkhittattā celādīhi katadāmampi na vaṭṭati akappiyānulomattā’’ti vadanti.",
  "tika-vin06t1:587_0": "‘‘Recakaṁ nāma tathālāsiyanāṭanaṭānaṁ nacca’’nti likhitaṁ.",
  "tika-vin06t1:587_1": "Taṁ ‘‘parivattantī’’ti vuttaṁ.",
  "tika-vin06t1:587_2": "‘‘Sāriyo nāma rutasunakhā siṅgālakammakuruṅgakeḷipane ṭhitā’’ti kira pāṭho. ‘‘Nibujjhantī’’ti pāḷi.",
  "tika-vin06t1:588_0": "432.Abalabalādi-padānaṁ uppaṭipāṭiyā.",
  "tika-vin06t1:588_1": "Yathā pāmokkhānaṁ vasena sabbepi ‘‘assajipunabbasukā’’ti vuttā,",
  "tika-vin06t1:588_2": "tathā pāmokkhappattasāvakassa vasena tadāyattavuttine sabbepi ‘‘sāriputtā’’ti.",
  "tika-vin06t1:588_3": "Tena vuttaṁ ‘‘gacchatha tumhe sāriputtā’’ti.",
  "tika-vin06t1:589_0": "433.",
  "tika-vin06t1:589_1": "‘‘Gāme vā na vasitabba’’nti imināva tasmiṁ gāme aññattha na vasitabbanti siddhaṁ.",
  "tika-vin06t1:589_2": "‘‘Tasmiṁ vihāre vā’’ti kasmā vuttanti ce? Atthasabbhāvato.",
  "tika-vin06t1:589_3": "Yasmiñhi gāme kuladūsakakammaṁ kataṁ, tasmiṁ gāme,",
  "tika-vin06t1:589_4": "yasmiṁ vihāre vasantena kuladūsanaṁ kataṁ,",
  "tika-vin06t1:589_5": "taṁ vihāraṁ ṭhapetvā aññasmiṁ vasituṁ na vaṭṭatīti dassanatthaṁ. Taṁ kathanti ce?",
  "tika-vin06t1:589_6": "‘‘Gāme vā na vasitabba’’nti vacanena yasmiṁ gāme kuladūsanakammaṁ kataṁ,",
  "tika-vin06t1:589_7": "tasmiṁ vihārepi vasituṁ na labbhatīti āpannaṁ,",
  "tika-vin06t1:589_8": "taṁ disvā ‘‘tasmiṁ vihāre’’ti vuttaṁ,",
  "tika-vin06t1:589_9": "tena tasmiṁ gāme aññasmiṁ vasituṁ labbhatīti siddhaṁ.",
  "tika-vin06t1:589_10": "‘‘Tasmiṁ vihāre vasantenā’’ti iminā tasmiṁ gāme aññattha vasantena sāmantagāme piṇḍāya carituṁ vaṭṭatīti dīpitaṁ hoti.",
  "tika-vin06t1:589_11": "Sāmantavihārepīti sāmantavihāro nāma tasmiṁyeva gāme tassa vihārassa sāmantavihāro ca tassa gāmassa sāmantavihāro cāti ubhayaṁ vuccati,",
  "tika-vin06t1:589_12": "etena tasmiṁ gāme aññattha vasantena tasmiṁ gāme piṇḍāya na caritabbaṁ.",
  "tika-vin06t1:589_13": "Sāmantagāmepi piṇḍāya carituṁ vaṭṭati,",
  "tika-vin06t1:589_14": "puna yasmiṁ gāme kuladūsanakammaṁ kataṁ,",
  "tika-vin06t1:589_15": "tassa sāmantagāme kuladūsakavihārassa sāmantavatthuvihāre vasantena tasmiṁ gāmepi carituṁ vaṭṭati.",
  "tika-vin06t1:589_16": "Yasmiṁ sāmantagāme kuladūsakaṁ na kataṁ, tasmimpi carituṁ vaṭṭati, neva vihāreti adhippāyo.",
  "tika-vin06t1:589_17": "‘‘Nanagare caritu’’nti vuttattā aññasmiṁ vihāre tasmiṁ gāme vasituṁ vaṭṭatīti dīpitaṁ hotīti eke.",
  "tika-vin06t1:589_18": "Gaṇṭhipadesu pana vicāraṇā eva natthi,",
  "tika-vin06t1:589_19": "tasmā suṭṭhu vicāretvā kathetabbaṁ.",
  "tika-vin06t1:590_0": "436-7.Dāpetuṁ na labhanti, pupphadānañhi siyā.",
  "tika-vin06t1:590_1": "Tasseva na kappatīti ettha yāguādīni ānetvā ‘‘dadantū’’ti icchāvasena vadati ce, sabbesaṁ na kappati,",
  "tika-vin06t1:590_2": "kevalaṁ pana suddhacittena attānaṁ vā paresaṁ vā anuddisitvā ‘‘ime manussā dānaṁ datvā puññaṁ pasavantū’’ti vadantassa tasseva na kappati yāguādīnaṁ paccayapaṭisaṁyuttakathāya uppannattā.",
  "tika-vin06t1:590_3": "Mahāaṭṭhakathāyampi ‘‘pañcannampi sahadhammikāna’’nti visesetvā avuttattā atthato sayamevāti apare.",
  "tika-vin06t1:590_4": "Ācariyā pana ‘‘yathā mahāpaccariyaṁ,",
  "tika-vin06t1:590_5": "kurundiyañca ‘tassevā’ti visesetvā vuttaṁ,",
  "tika-vin06t1:590_6": "evaṁ mahāaṭṭhakathāyaṁ visesetvā na vuttaṁ,",
  "tika-vin06t1:590_7": "tasmā sabbesaṁ na kappatī’’ti vadanti.",
  "tika-vin06t1:591_0": "Kuladūsakasikkhāpadavaṇṇanā niṭṭhitā.",
  "tika-vin06t1:592_0": "Terasakakaṇḍavaṇṇanā niṭṭhitā.",
  "tika-vin06t1:593_0": "3. Aniyatakaṇḍo",
  "tika-vin06t1:594_0": "1. Paṭhamaaniyatasikkhāpadavaṇṇanā",
  "tika-vin06t1:595_0": "444-5.Uddesanti uddisanaṁ,",
  "tika-vin06t1:595_1": "āsāḷhinakkhattaṁ nāma vassūpagamapūjā.",
  "tika-vin06t1:595_2": "Sotassa rahoti ettha raho-vacanasāmaññato vuttaṁ duṭṭhullasāmaññato duṭṭhullārocanappaṭicchādanasikkhāpadesu pārājikavacanaṁ viya.",
  "tika-vin06t1:595_3": "Tasmā ‘‘cakkhussa raheneva pana paricchedo kātabbo’’ti vuttaṁ. Kathaṁ paññāyatīti ce?",
  "tika-vin06t1:595_4": "‘‘Mātugāmo nāma tadahujātāpi dārikā’’ti vacanato,",
  "tika-vin06t1:595_5": "‘‘alaṁkammaniyeti sakkā hoti methunaṁ dhammaṁ paṭisevitu’’nti vacanato ca rahonisajjassādo cettha methunasannissitakileso,",
  "tika-vin06t1:595_6": "na dutiye viya duṭṭhullavācassādakileso,",
  "tika-vin06t1:595_7": "tasmā ca paññāyati ‘‘sotassa raho nādhippeto’’ti.",
  "tika-vin06t1:595_8": "Keci pana ‘‘tañca labbhatīti vacanassa dassanatthaṁ vuttaṁ,",
  "tika-vin06t1:595_9": "tena dutiye vuttā viññū paṭibalā gahitā hotī’’ti vadanti.",
  "tika-vin06t1:595_10": "Yena vā sāti ettha vā-saddo ‘‘tena so bhikkhu kāretabbo vā’’ti yojetabbo, so ca vikappattho,",
  "tika-vin06t1:595_11": "tasmā kāretabbo vā paṭijānamāno,",
  "tika-vin06t1:595_12": "na vā kāretabbo appaṭijānamānoti attho.",
  "tika-vin06t1:595_13": "Tena vuttaṁ aṭṭhakathāyaṁ ‘‘paṭijānamānova tena so bhikkhu kāretabbo…pe… na kāretabbo’’ti.",
  "tika-vin06t1:595_14": "Tasmā eva pāḷiyaṁ tadatthadvayadassanatthaṁ ‘‘sā ce evaṁ vadeyyā’’tiādi vuttaṁ.",
  "tika-vin06t1:595_15": "‘‘Saddheyyavacasā’’ti iminā sotāpannā atthabhañjanakaṁ na bhaṇanti,",
  "tika-vin06t1:595_16": "sesaṁ bhaṇantīti vādīnaṁ vādo paṭisedhito hoti.",
  "tika-vin06t1:595_17": "‘‘Diṭṭha’’nti vuttattā ‘‘olokesī’’ti sundaraṁ.",
  "tika-vin06t1:595_18": "Rakkheyyāsīti mama visesaṁ kassaci nāroceyyāsīti adhippāyo.",
  "tika-vin06t1:596_0": "446.",
  "tika-vin06t1:596_1": "‘‘Sā ce evaṁ vadeyya ‘ayyassa mayā sutaṁ nisinnassa mātugāmaṁ duṭṭhullāhi vācāhi obhāsentassā’’’ti, idaṁ kimatthamettha vuttaṁ,",
  "tika-vin06t1:596_2": "na adhippetañhetaṁ idha sotassa raho nādhippetoti katvāti ce?",
  "tika-vin06t1:596_3": "Alaṁkammaniyaṭṭhāne duṭṭhullavācāpi labbhati,",
  "tika-vin06t1:596_4": "na pana nālaṁkammaniyaṭṭhāne methunanti dassanatthaṁ vuttanti veditabbanti. Yathā etaṁ,",
  "tika-vin06t1:596_5": "tathā ‘‘sā ce evaṁ vadeyya ‘ayyassa mayā sutaṁ mātugāmassa santike attakāmapāricariyāya vaṇṇaṁ bhāsantassā’’’ti etampi idha labbhati,",
  "tika-vin06t1:596_6": "na dutiye nālaṁkammaniyaṭṭhānattāti eke. Kaṅkhāvitaraṇiyaṁ (kaṅkhā. aṭṭha.",
  "tika-vin06t1:596_7": "dutiyāniyatasikkhāpadavaṇṇanā) idhāpi dutiyāniyatādhikāre pārājikāpattiñca parihāpetvā duṭṭhullavācāpattiyā vuttattā paṭhamāniyate duṭṭhullavācāpatti na vuttāti ce?",
  "tika-vin06t1:596_8": "‘‘Sā ce’’ti tassā pāḷiyā potthakā sodhetabbā.",
  "tika-vin06t1:596_9": "Gaṇṭhipade ca ‘‘idha sikkhāpade methunakāyasaṁsaggarahonisajjānamevāgatattā cakkhussarahova pamāṇa’’nti likhitaṁ,",
  "tika-vin06t1:596_10": "dutiyāniyatādhikāre ca ‘‘anandho kāyasaṁsaggaṁ passati, abadhiro duṭṭhullaṁ suṇāti, kāyacittato kāyasaṁsaggo, vācācittato duṭṭhullaṁ,",
  "tika-vin06t1:596_11": "ubhayehi ubhaya’’nti ca likhitaṁ.",
  "tika-vin06t1:596_12": "Aṭṭhakathāyaṁ ‘‘samuṭṭhānādīni paṭhamapārājikasadisānevā’’ti vuttattāpi duṭṭhullavādo na sundaro ‘‘tadahujātā’’ti vuttattāti.",
  "tika-vin06t1:597_0": "Paṭhamaaniyatasikkhāpadavaṇṇanā niṭṭhitā.",
  "tika-vin06t1:598_0": "2. Dutiyaaniyatasikkhāpadavaṇṇanā",
  "tika-vin06t1:599_0": "453.",
  "tika-vin06t1:599_1": "Dutiye kesuci potthakesu ‘‘na heva kho pana paṭicchannaṁ āsanaṁ hoti āsana’’nti likhitaṁ. ‘‘Āsananti adhikaṁ,",
  "tika-vin06t1:599_2": "uddharitānurūpa’’nti likhitaṁ.",
  "tika-vin06t1:599_3": "Dvepi rahā idha adhippetā kāyasaṁsaggaduṭṭhullavācārahonisajjaggahaṇato.",
  "tika-vin06t1:599_4": "Yadi evaṁ ‘‘mātugāmo nāma viññū paṭibalā’’ti kimatthaṁ vuttanti?",
  "tika-vin06t1:599_5": "Ayameva hi mātugāmo dvinnampi kāyasaṁsaggaduṭṭhullavācānaṁ ekato vatthubhūto, tasmā vuttaṁ.",
  "tika-vin06t1:599_6": "Kāyasaṁsaggassa vatthubhūto dassito,",
  "tika-vin06t1:599_7": "na itarassāti katvā duṭṭhullavācameva sandhāya tassā vatthuṁ dassento evamāha.",
  "tika-vin06t1:600_0": "Etthāha – yathā paṭhame anadhippetāpi duṭṭhullavācā sambhavavisesadassanatthaṁ vuttā, idhāpi kāyasaṁsaggo,",
  "tika-vin06t1:600_1": "kasmā na tassa vasena cakkhussa raho gahetabboti? Āma na gahetabbo, na ca gahito,",
  "tika-vin06t1:600_2": "gahito eva pana nisajjavasena,",
  "tika-vin06t1:600_3": "na hi aṅgassa nisajjā visesoti.",
  "tika-vin06t1:600_4": "Appaṭicchanne sati kathaṁ cakkhussa rahoti ce? Dūrattā.",
  "tika-vin06t1:600_5": "Paṭhame kasmā itthisatampi anāpattiṁ na karoti, idha kasmā ekāpi karotīti ce? No vuccati siddhattā. Siddhaṁ hoti,",
  "tika-vin06t1:600_6": "yadidaṁ aññataro bhikkhu vesāliyaṁ mahāvane…pe… dvāraṁ vivaritvā nipanno hoti…pe… sambahulā itthiyo yāvadatthaṁ katvā pakkamiṁsūti (pārā. 77).",
  "tika-vin06t1:600_7": "Tasmā na methunassa mātugāmo dutiyo hoti.",
  "tika-vin06t1:600_8": "Itthiyo hi aññamaññissā vajjaṁ paṭicchādenti,",
  "tika-vin06t1:600_9": "teneva bhikkhunīnaṁ vajjapaṭicchādane pārājikaṁ paññattaṁ.",
  "tika-vin06t1:600_10": "Tathā ‘‘āyasmā udāyī tā itthiyo vihāraṁ pekkhāpetvā tāsaṁ itthīnaṁ vaccamagga’’nti (pārā.",
  "tika-vin06t1:600_11": "283) ettha ‘‘yā pana tā itthiyo hirimanā,",
  "tika-vin06t1:600_12": "tā nikkhamitvā bhikkhū ujjhāpentī’’ti (pārā.",
  "tika-vin06t1:600_13": "283) vacanato duṭṭhullassa mātugāmo dutiyo hotīti siddhanti adhippāyo.",
  "tika-vin06t1:600_14": "Ubhayatthāpi ummattakādikammikānaṁ anāpattīti tesaṁ pāṭekkaṁ nidāne āgataṁ,",
  "tika-vin06t1:600_15": "ādikammikānaṁ anāpattīti attho.",
  "tika-vin06t1:600_16": "Anugaṇṭhipade pana ‘‘acelakavagge rahopaṭicchannāsanasikkhāpade ‘viññū puriso dutiyo hotī’ti (pāci.",
  "tika-vin06t1:600_17": "288) imassa anurūpato ‘itthīnaṁ satampi anāpattiṁ na karotī’ti vutta’’nti ca,",
  "tika-vin06t1:600_18": "‘‘dutiyāniyate ‘itthīpi purisopī’ti idaṁ bhikkhunīvagge osānasikkhāpadassa,",
  "tika-vin06t1:600_19": "acelakavagge appaṭicchannāsanasikkhāpadassa ca anāpattivāre ‘yo koci viññū puriso dutiyo’ti vuttaṁ.",
  "tika-vin06t1:600_20": "Imesaṁ anurūpato vuttanti veditabba’’nti ca vuttaṁ.",
  "tika-vin06t1:601_0": "Dutiyaaniyatasikkhāpadavaṇṇanā niṭṭhitā.",
  "tika-vin06t1:602_0": "Pakiṇṇakavaṇṇanā",
  "tika-vin06t1:603_0": "Apicettha idaṁ pakiṇṇakaṁ,",
  "tika-vin06t1:603_1": "seyyathidaṁ – idaṁ aniyatakaṇḍaṁ nippayojanaṁ apubbābhāvatoti ce? Na,",
  "tika-vin06t1:603_2": "garukalahukabhedabhinnāpattiropanāropanakkamalakkhaṇadīpanappayojanato.",
  "tika-vin06t1:603_3": "Ettha hi ‘‘sā ce evaṁ vadeyya ‘ayyo mayā diṭṭho nisinno mātugāmassa methunaṁ dhammaṁ paṭisevanto’ti, so ca taṁ paṭijānāti,",
  "tika-vin06t1:603_4": "āpattiyā kāretabbo…pe… nisajjāya kāretabbo’’tiādinā (pārā.",
  "tika-vin06t1:603_5": "446) āpattiyā garukāya lahukāya ca ropanakkamalakkhaṇaṁ,",
  "tika-vin06t1:603_6": "kāretabboti iminā anāropanakkamalakkhaṇañca dassitaṁ. Lakkhaṇadīpanato ādimhi, ante vā uddisitabbanti ce? Na, asambhavato. Kathaṁ? Na tāva ādimhi sambhavati, yesamidaṁ lakkhaṇaṁ,",
  "tika-vin06t1:603_7": "tesaṁ sikkhāpadānaṁ adassitattā. Na ante, garukamissakattā,",
  "tika-vin06t1:603_8": "tasmā garukalahukānaṁ majjhe eva uddisitabbanti arahati ubhayāmissakattā.",
  "tika-vin06t1:603_9": "Yā tattha lahukāpatti dassitā , sāpi garukādikā.",
  "tika-vin06t1:603_10": "Tenevāha ‘‘methunadhammasannissitakilesasaṅkhātena rahassādenā’’tiādi,",
  "tika-vin06t1:603_11": "tasmā garukānaṁ eva anantaraṁ uddiṭṭhātipi eke.",
  "tika-vin06t1:603_12": "Evaṁ sante paṭhamamevālaṁ tāvatā lakkhaṇadīpanasiddhito, kiṁ dutiyenāti ce? Na,",
  "tika-vin06t1:603_13": "okāsaniyamapaccayamicchāgāhanivāraṇappayojanato.",
  "tika-vin06t1:603_14": "‘‘Paṭicchanne āsane alaṁkammaniye’’ti okāsaniyamato hi tabbiparīte okāse idaṁ lakkhaṇaṁ na vikappitanti micchāgāho hoti,",
  "tika-vin06t1:603_15": "tannivāraṇato dutiyampi sātthakamevāti adhippāyo. Kasmā? Okāsabhedato, rahobhedadīpanato,",
  "tika-vin06t1:603_16": "rahonisajjassādabhedadīpanato .",
  "tika-vin06t1:603_17": "Okāsaniyamabhāve ca rahonisajjassādabhedo jāto.",
  "tika-vin06t1:603_18": "Dvinnaṁ rahonisajjasikkhāpadānaṁ nānatājānanañca siyā,",
  "tika-vin06t1:603_19": "tathā kāyasaṁsaggabhedadīpanato.",
  "tika-vin06t1:603_20": "Nālaṁkammaniyepi hi okāse appaṭicchanne,",
  "tika-vin06t1:603_21": "paṭicchannepi vā nisinnāya vātapānakavāṭachiddādīhi nikkhantakesādiggahaṇena kāyasaṁsaggo labbhatīti evamādayopi nayā vitthārato veditabbā.",
  "tika-vin06t1:603_22": "‘‘Bhikkhupātimokkhe āgatanayattā bhikkhunīpātimokkhe idaṁ kaṇḍaṁ parihīnanti veditabba’’nti vadanti.",
  "tika-vin06t1:603_23": "Atthuppattiyā tattha anupannattāti eke.",
  "tika-vin06t1:603_24": "Taṁ anekatthabhāvadīpanato ayuttaṁ.",
  "tika-vin06t1:603_25": "Sabbabuddhakāle hi bhikkhūnaṁ pañcannaṁ,",
  "tika-vin06t1:603_26": "bhikkhunīnaṁ cattāro ca uddesā santi.",
  "tika-vin06t1:603_27": "Pātimokkhuddesapaññattiyā asādhāraṇattā tattha niddiṭṭhasaṅghādisesapācittiyānanti eke.",
  "tika-vin06t1:603_28": "Tāsaṁ bhikkhunīnaṁ ubbhajāṇumaṇḍalikaaṭṭhavatthukavasena kāyasaṁsaggaviseso pārājikavatthu,",
  "tika-vin06t1:603_29": "‘‘hatthaggahaṇaṁ vā sādiyeyya,",
  "tika-vin06t1:603_30": "kāyaṁ vā tadatthāya upasaṁhareyyā’’ti (pāci.",
  "tika-vin06t1:603_31": "674-675) vacanato sādiyanampi, ‘‘santiṭṭheyya vā’’ti (pāci. 675) vacanato ṭhānampi,",
  "tika-vin06t1:603_32": "‘‘saṅketaṁ vā gaccheyyā’’ti (pāci. 675) vacanato gamanampi,",
  "tika-vin06t1:603_33": "‘‘channaṁ vā anupaviseyyā’’ti (pāci.",
  "tika-vin06t1:603_34": "675) vacanato paṭicchannaṭṭhānapavesopi,",
  "tika-vin06t1:603_35": "tathā ‘‘rattandhakāre appadīpe paṭicchanne okāse ekenekā santiṭṭheyya vā sallapeyya vā’’ti (pāci.",
  "tika-vin06t1:603_36": "838) vacanato duṭṭhullavācāpi pācittiyavatthukanti katvā tāsaṁ aññathā aniyatakaṇḍassa avattabbatāpattitopi na vuttanti tesaṁ adhippāyo.",
  "tika-vin06t1:604_0": "Pakiṇṇakavaṇṇanā niṭṭhitā.",
  "tika-vin06t1:605_0": "Aniyatakaṇḍaṁ niṭṭhitaṁ.",
  "tika-vin06t1:606_0": "4. Nissaggiyakaṇḍo",
  "tika-vin06t1:607_0": "1. Cīvaravaggo",
  "tika-vin06t1:608_0": "1. Paṭhamakathinasikkhāpadavaṇṇanā",
  "tika-vin06t1:609_0": "459.Samitāvināti samitā’nena kilesāti samitāvī, tena samitāvinā.",
  "tika-vin06t1:609_1": "‘‘Tīṇi cīvarānī’’ti vattabbe ‘‘ticīvara’’nti vuttaṁ.",
  "tika-vin06t1:609_2": "Saṅkhyāpubbo digunekavacananti ettha lakkhaṇaṁ veditabbaṁ.",
  "tika-vin06t1:609_3": "Taṁ pana adhiṭṭhitassapi anadhiṭṭhitassapi nāmaṁ ‘‘ekarattampi ce bhikkhu ticīvarena vippavaseyyā’’tiādīsu ticīvarādhiṭṭhānena adhiṭṭhitassa nāmaṁ. ‘‘Anujānāmi, bhikkhave,",
  "tika-vin06t1:609_4": "ticīvaraṁ adhiṭṭhātu’’nti (mahāva.",
  "tika-vin06t1:609_5": "358) ettha anadhiṭṭhitassa nāmaṁ, idha tadubhayampi sambhavati.",
  "tika-vin06t1:609_6": "‘‘Bhagavatā bhikkhūnaṁ ticīvaraṁ anuññātaṁ hotī’’ti ettha adhiṭṭhitameva.",
  "tika-vin06t1:609_7": "‘‘Aññeneva ticīvarena gāmaṁ pavisantī’’ti ettha anadhiṭṭhitameva.",
  "tika-vin06t1:609_8": "Ekasmiṁyeva hi cīvare ticīvarādhiṭṭhānaṁ ruhati,",
  "tika-vin06t1:609_9": "na itarasmiṁ pattādhiṭṭhānaṁ viya,",
  "tika-vin06t1:609_10": "tasmā itaraṁ atirekaṭṭhāne tiṭṭhati.",
  "tika-vin06t1:609_11": "Tena vuttaṁ ‘‘kathañhi nāma chabbaggiyā bhikkhū atirekacīvaraṁ dhāressantī’’tiādi.",
  "tika-vin06t1:610_0": "460-1.",
  "tika-vin06t1:610_1": "Paṭhamapaññattiyā panettha ekarattampi atirekacīvaraṁ dhāreyya, nissaggiyaṁ vuttaṁ hoti, tato paraṁ ‘‘anujānāmi, bhikkhave,",
  "tika-vin06t1:610_2": "dasāhaparamaṁ atirekacīvaraṁ dhāretuṁ. Evañca pana, bhikkhave,",
  "tika-vin06t1:610_3": "imaṁ sikkhāpadaṁ uddiseyyātha ‘dasāhaparamaṁ atirekacīvaraṁ dhāretabbaṁ,",
  "tika-vin06t1:610_4": "taṁ atikkāmayato nissaggiyaṁ pācittiya’’’nti evaṁ bhagavā paripuṇṇaṁ sikkhāpadaṁ paññāpesi.",
  "tika-vin06t1:610_5": "Atha pacchimabodhiyaṁ ajātasattukāle kathinaṁ anuññātaṁ,",
  "tika-vin06t1:610_6": "tato paṭṭhāya bhikkhū idaṁ sikkhāpadaṁ ‘‘niṭṭhitacīvarasmiṁ bhikkhunā ubbhatasmiṁ kathine dasāha…pe… pācittiya’’nti uddisanti,",
  "tika-vin06t1:610_7": "esa nayo dutiyatatiyakathinesupi.",
  "tika-vin06t1:610_8": "Tathāpi kaṅkhāvitaraṇiyaṁ (kaṅkhā. aṭṭha.",
  "tika-vin06t1:610_9": "kathinasikkhāpadavaṇṇanā) ‘‘dasāhaparamanti ayamettha anupaññattī’’ti ettakaṁyeva vuttaṁ,",
  "tika-vin06t1:610_10": "tasmā ‘‘niṭṭhitacīvarasmiṁ bhikkhunā ubbhatasmiṁ kathine’’ti vacanaṁ na paññatti, na ca anupaññattīti siddhaṁ. Na hi paññattivatthusmiṁ,",
  "tika-vin06t1:610_11": "anupaññattivatthumhi vā kathinādhikāro dissatīti yathāvuttanayova sāroti niṭṭhamettha gantabbaṁ.",
  "tika-vin06t1:610_12": "Athāpi siyā ‘‘kathinassuppattikālato paṭṭhāya bhagavato vacanaṁ anupaññattibhāvena vutta’’nti.",
  "tika-vin06t1:610_13": "Yadi evaṁ dve anupaññattiyo siyuṁ, tato parivāre (pari.",
  "tika-vin06t1:610_14": "24) ‘‘ekā anupaññattī’’tivacanavirodho.",
  "tika-vin06t1:610_15": "Apica yathāvuttanayadīpanatthaṁ idha taṁ vacanaṁ paṭhamapaññattikāle avatvā pacchā vuttaṁ.",
  "tika-vin06t1:610_16": "Ettha sādhitattā dutiyatatiyesu pacchā vuttapaṭhamapaññattīsu evaṁ vuttaṁ.",
  "tika-vin06t1:610_17": "Aññathā tatthapi taṁ vacanaṁ pacchā vattabbaṁ siyā.",
  "tika-vin06t1:610_18": "Anugaṇṭhipade pana ‘‘pacchā vuttabhāvaṁ sandhāya niṭṭhitacīvarasmintiādīsu anupaññattī’’ti vuttaṁ. Sekkhaputhujjanānaṁ pemaṁ, arahantānaṁ gāravo.",
  "tika-vin06t1:610_19": "Dasamaṁ vā navamaṁ vāti ettha bhummatthe upayogavacanaṁ.",
  "tika-vin06t1:611_0": "462-3.Niṭṭhitacīvarasminti idaṁ kevalaṁ cīvarapalibodhābhāvamattadīpanatthaṁ vuttaṁ,",
  "tika-vin06t1:611_1": "tasmā ‘‘naṭṭhaṁ vā vinaṭṭhaṁ vā daḍḍhaṁ vā cīvarāsā vā upacchinnā’’ti vuttaṁ.",
  "tika-vin06t1:611_2": "Yadi dasāhaparamaṁ dhāretabbacīvaradassanatthaṁ vuttaṁ siyā, naṭṭhādikaṁ so dhāreyya. Dhāraṇañcettha ṭhapanaṁ, paribhogo vā. Taṁ dvayaṁ katepi yujjati, akatepi yujjati,",
  "tika-vin06t1:611_3": "tasmā ‘‘kataṁ vā hotī’’tipi na vattabbaṁ.",
  "tika-vin06t1:611_4": "Na hi katameva atikkāmayato nissaggiyanti,",
  "tika-vin06t1:611_5": "tasmā yaṁ cīvaraṁ upādāya ‘‘niṭṭhitacīvarasmi’’nti vuttaṁ.",
  "tika-vin06t1:611_6": "Tampi ubbhatasmiṁ kathine dasāhaparamaṁ kālaṁ dhāretabbanti attho na gahetabbo. Tañhi cīvaraṁ santañce,",
  "tika-vin06t1:611_7": "ubbhatasmiṁ kathine ekadivasampi parihāraṁ na labbhati.",
  "tika-vin06t1:611_8": "Apica ‘‘cīvaraṁ nāma vikappanupagaṁ pacchima’’nti vuttaṁ. Tattha ca kataṁ nāma hoti,",
  "tika-vin06t1:611_9": "tasmāpi na taṁ sandhāya dhāretabbanti vuttanti veditabbaṁ asambhavato.",
  "tika-vin06t1:612_0": "Anugaṇṭhipade panetaṁ vuttaṁ ‘‘tattha siyā – tassa bhikkhuno cīvaraṁ naṭṭhādīsu aññataraṁ yadi bhaveyya,",
  "tika-vin06t1:612_1": "katamaṁ cīvaraṁ dasāhaparamaṁ dhāreyya.",
  "tika-vin06t1:612_2": "Yasmā dhāretabbacīvaraṁ natthi,",
  "tika-vin06t1:612_3": "tasmā atthuddhāravasena karaṇapalibodhadassanatthaṁ ‘naṭṭhaṁ vā’tiādipadāni vuttāni.",
  "tika-vin06t1:612_4": "Ayaṁ panattho ‘naṭṭhaṁ vā’tiādinā nayena vuttacīvarānaṁ aññatarasmiṁ cīvare asati gahetabbo,",
  "tika-vin06t1:612_5": "sati taṁ dasāhaparamaṁ atikkāmayato nissaggiyaṁ. Esa nayo sabbattha.",
  "tika-vin06t1:612_6": "‘Kataṁ vā hotī’ti vuttacīvaramevādhippetaṁ.",
  "tika-vin06t1:612_7": "Kasmā pana katacīvaraṁ imasmiṁ atthe adhippetanti na vuttanti ce? Pākaṭattā. Kathaṁ?",
  "tika-vin06t1:612_8": "Naṭṭhavinaṭṭhacīvarādīnaṁ dhāraṇassa abhāvato katacīvarameva idhādhippetanti pākaṭaṁ. Yathā kiṁ?",
  "tika-vin06t1:612_9": "Yathā paṭhamāniyate methunakāyasaṁsaggarahonisajjānamevāgatattā sotassa raho atthuddhāravasena vuttoti pākaṭo,",
  "tika-vin06t1:612_10": "tasmā ‘cakkhussa raho itarasmiṁ atthe adhippeto’ti na vutto.",
  "tika-vin06t1:612_11": "Evaṁsampadamidanti veditabbaṁ.",
  "tika-vin06t1:612_12": "‘Kataṁ vā hotī’ti idaṁ na vattabbaṁ, kasmā?",
  "tika-vin06t1:612_13": "Akataṁ atikkāmayatopi nissaggiyattā, kiñcāpi nissaggiyaṁ hoti ,",
  "tika-vin06t1:612_14": "idha pana ticīvarādhiṭṭhānamadhippetaṁ.",
  "tika-vin06t1:612_15": "Tasmiṁ ticīvarādhiṭṭhāne akataṁ, arajitaṁ,",
  "tika-vin06t1:612_16": "akappiyakatañca ‘imaṁ saṅghāṭiṁ adhiṭṭhāmī’tiādinā nayena adhiṭṭhātuṁ na vaṭṭati,",
  "tika-vin06t1:612_17": "tadatthadīpanatthaṁ ‘kataṁ vā hotī’ti vuttaṁ.",
  "tika-vin06t1:612_18": "Itarathā ‘niṭṭhitacīvarasmiṁ paṭiladdhe’ti vadeyya,",
  "tika-vin06t1:612_19": "evaṁ sante ticīvaraṁ dasāhaṁ atikkāmayato nissaggiyanti kathaṁ paññāyatīti ce? Vacanappamāṇato. ‘Anujānāmi, bhikkhave,",
  "tika-vin06t1:612_20": "ticīvaraṁ adhiṭṭhātuṁ na vikappetu’nti vuttattā idhāpi ‘atirekacīvaraṁ nāma anadhiṭṭhita’nti ettakameva vattabbaṁ siyā.",
  "tika-vin06t1:612_21": "Yasmā ‘kataṁ vā hotī’ti vacanena idhādhippetacīvarena saddhiṁ sesampi dasāhaparamato uttari dhāretuṁ na labbhatīti anujānanto ‘atirekacīvaraṁ nāma anadhiṭṭhitaṁ avikappita’nti āha.",
  "tika-vin06t1:612_22": "Tattha siyā – yathā ‘avikappita’nti atthuddhāravasena vuttaṁ,",
  "tika-vin06t1:612_23": "tathā ‘vikappanupagaṁ pacchima’ntipi. Kasmā?",
  "tika-vin06t1:612_24": "Yasmā ticīvarameva dasāhaparamaṁ dhāretabbaṁ ‘niṭṭhitacīvarasmi’ntiādianupaññattivasena.",
  "tika-vin06t1:612_25": "Itarathā ekāhātikkamepi nissaggiyaṁ hoti ‘yo pana, bhikkhu, atirekacīvaraṁ dhāreyya,",
  "tika-vin06t1:612_26": "nissaggiyaṁ pācittiya’nti vacanato.",
  "tika-vin06t1:612_27": "Na ticīvarato aññampi cīvaraṁ dasāhaparamaṁ dhāretabbaṁ,",
  "tika-vin06t1:612_28": "tato paraṁ nissaggiyaṁ ‘antodasāha’nti vuttattā.",
  "tika-vin06t1:612_29": "Yathāha ‘anāpatti antodasāhaṁ adhiṭṭheti, vikappetī’ti,",
  "tika-vin06t1:612_30": "itarathā ‘antodasāhaṁ adhiṭṭhetī’ti vacanamattameva bhaveyya,",
  "tika-vin06t1:612_31": "tasmā aṭṭhakathāyaṁ vuttanayeneva attho gahetabbo.",
  "tika-vin06t1:612_32": "Idaṁ sabbaṁ apare vadantī’’ti.",
  "tika-vin06t1:612_33": "Ettha antokathine uppannacīvaraṁ katameva santañce,",
  "tika-vin06t1:612_34": "dasāhaparamaṁ dhāretabbanti idañcimassa sādhanatthaṁ vuttavacanañca parato idheva vuttavicāraṇāya yathāvuttayuttiyā ca virujjhatīti na gahetabbaṁ.",
  "tika-vin06t1:613_0": "Idheva vuttavicāraṇā nāma – ‘‘sve kathinuddhāro bhavissatī’’ti ajja uppannacīvaraṁ tadaheva anadhiṭṭhahantassa aruṇuggamane nissaggiyaṁ. Kasmā?",
  "tika-vin06t1:613_1": "‘‘Niṭṭhitacīvarasmi’’ntiādinā sikkhāpadassa vuttattā.",
  "tika-vin06t1:613_2": "Antokathine atirekadasāhampi parihāraṁ labhati,",
  "tika-vin06t1:613_3": "kathinato uddhaṁ ekadivasampi na labhati. Yathā kiṁ?",
  "tika-vin06t1:613_4": "Yathā atthatakathino saṅgho atthatadivasato paṭṭhāya yāva ubbhārā ekadivasāvasesepi kathinubbhāre ānisaṁsaṁ labhati, punadivase na labhati.",
  "tika-vin06t1:613_5": "Sace satisammosā bhājanīyacīvaraṁ na bhājitaṁ,",
  "tika-vin06t1:613_6": "punadivase anatthatakathinānampi sādhāraṇaṁ hoti. Divasā ce sāvasesā,",
  "tika-vin06t1:613_7": "atthatakathinasseva saṅghassa pāpuṇāti,",
  "tika-vin06t1:613_8": "evameva atthatadivasato paṭṭhāya yāva ubbhārā anadhiṭṭhitaṁ avikappitaṁ vaṭṭati anuññātadivasabbhantarattā.",
  "tika-vin06t1:613_9": "Kathinadivaso gaṇanupago hoti,",
  "tika-vin06t1:613_10": "ubbhatadivasato paṭṭhāya dasāhaparamaṁ kālaṁ uppannacīvaraṁ parihāraṁ labhati, tato paraṁ na labhati. Kasmā? ‘‘Anujānāmi, bhikkhave,",
  "tika-vin06t1:613_11": "dasāhaparamaṁ atirekacīvaraṁ dhāretu’’nti vacanato.",
  "tika-vin06t1:613_12": "Antokathinepi ekādase aruṇuggamane nissaggiyappasaṅgaṁ ‘‘niṭṭhitacīvarasmiṁ ubbhatasmiṁ kathine’’ti ayaṁ anupaññatti vāretvā ṭhitā,",
  "tika-vin06t1:613_13": "na ca te divase adivase akāsīti.",
  "tika-vin06t1:613_14": "Tathā tatiyakathine ca vicāritaṁ ‘‘niṭṭhitacīvarasmiṁ bhikkhunā ubbhatasmiṁ kathine bhikkhuno paneva akālacīvaraṁ uppajjeyyā’ti vadantena bhagavatā yaṁ mayā heṭṭhā paṭhamasikkhāpade ‘dasāhaparamaṁ atirekacīvaraṁ dhāretabba’nti anuññātaṁ,",
  "tika-vin06t1:613_15": "tampi kathinamāsato bahi uppannameva,",
  "tika-vin06t1:613_16": "na antoti dīpitaṁ hotī’’ti ca,",
  "tika-vin06t1:613_17": "‘‘‘kālepi ādissa dinnaṁ etaṁ akālacīvara’nti (pārā.",
  "tika-vin06t1:613_18": "500) vacanato kathinubbhārato uddhaṁ dasāhaparihāraṁ na labhatīti dīpitaṁ hoti,",
  "tika-vin06t1:613_19": "tehi saddhiṁ puna kathinubbhārato uddhaṁ pañca divasāni labhatīti pasaṅgopi ‘niṭṭhitacīvara…pe… khippameva kāretabba’nti akālacīvarassa uppattikālaṁ niyametvā vuttattā vārito hoti.",
  "tika-vin06t1:613_20": "Tadubhayena kathinabbhantare uppannacīvaraṁ kathinubbhārato uddhaṁ ekadivasampi parihāraṁ na labhatīti siddhaṁ hotī’’ti ca.",
  "tika-vin06t1:613_21": "Tasmā duvidhampetaṁ vicāraṇaṁ sandhāya amhehi ‘‘idheva vuttavicāraṇāya yathāvuttayuttiyā ca virujjhatīti na gahetabba’’nti vuttanti veditabbaṁ.",
  "tika-vin06t1:614_0": "Etthāha – ‘‘niṭṭhitacīvarasmiṁ ubbhatasmiṁ kathine’’ti idaṁ bhummaṁ kiṁ cīvarassa uppatti niyameti, udāhu dhāraṇaṁ, udāhu ubhayanti, kiñcettha, yadi uppattiṁ niyameti,",
  "tika-vin06t1:614_1": "pacchimakattikamāse eva ubbhatasmiṁ kathine uppannacīvaraṁ tato paṭṭhāya dasāhaṁ dhāretabbaṁ aniṭṭhitepi tasmiṁ māseti āpajjati. Atha dhāraṇaṁ niyameti,",
  "tika-vin06t1:614_2": "antokathine uppannacīvaraṁ ubbhatepi dasāhaparamaṁ dhāretabbanti āpajjati. Atha ubhayaṁ niyameti,",
  "tika-vin06t1:614_3": "tatiyakathine viya visesetvā vattabbanti?",
  "tika-vin06t1:614_4": "Vuccate – kāmaṁ ubhayaṁ niyameti,",
  "tika-vin06t1:614_5": "na pana visesane payojanaṁ atthi.",
  "tika-vin06t1:614_6": "Yaṁ antokathine uppannacīvaraṁ sandhāya ‘‘niṭṭhitacīvarasmi’’nti vuttaṁ,",
  "tika-vin06t1:614_7": "na taṁ sandhāya ‘‘dhāretabba’’nti vuttaṁ, sādhitañhetaṁ.",
  "tika-vin06t1:614_8": "‘‘Kataṁ vā hotī’’tiādivacanato tadatthasiddhi,",
  "tika-vin06t1:614_9": "tena puna visesane payojanaṁ natthi,",
  "tika-vin06t1:614_10": "na hi katameva nissaggiyaṁ karoti,",
  "tika-vin06t1:614_11": "na ca naṭṭhādikaṁ dhāretuṁ sakkāti.",
  "tika-vin06t1:614_12": "Yena vā adhippāyena bhagavatā idaṁ sikkhāpadaṁ paññattaṁ,",
  "tika-vin06t1:614_13": "so adhippāyo tatiyakathine pakāsitoti veditabbo. Kasmā tattha pakāsitoti ce?",
  "tika-vin06t1:614_14": "Visesavidhānadassanādhippāyato.",
  "tika-vin06t1:614_15": "Visesavidhānañhi ‘‘no cassa pāripūrī’’tiādi.",
  "tika-vin06t1:614_16": "Tatthāpi ‘‘cīvaraṁ uppajjeyyā’’ti avatvā ‘‘akālacīvaraṁ uppajjeyyā’’ti visesanena ubbhatepi kathine kālacīvaraṁ atthīti dīpeti. Kiñcetaṁ?",
  "tika-vin06t1:614_17": "Pacchimakattikamāse uppannacīvaraṁ,",
  "tika-vin06t1:614_18": "teneva tattha ‘‘anatthate kathine ekādasamāse uppanna’’nti vuttaṁ,",
  "tika-vin06t1:614_19": "tasmā uppattiniyame vuttadosābhāvasiddhi.",
  "tika-vin06t1:614_20": "Yañca tattha ‘‘kālepi ādissa dinnaṁ etaṁ akālacīvaraṁ nāmā’’ti vuttaṁ, tassa dve atthavikappā.",
  "tika-vin06t1:614_21": "Ādesavasena ‘‘akālacīvara’’nti laddhasaṅkhyampi kāle uppannattā kālaparihāraṁ labhati,",
  "tika-vin06t1:614_22": "pagevānādesanti ayaṁ paṭhamo vikappo uppattiniyame vuttadosābhāvameva upatthambheti.",
  "tika-vin06t1:614_23": "Tathā ādesavasena akālacīvarasaṅkhyaṁ gataṁ cīvarakāle uppannattā cīvarakālato paraṁ dasāhaparihāraṁ na labhati,",
  "tika-vin06t1:614_24": "pagevānādesanti ayaṁ dutiyo dhāraṇaniyame vuttadosābhāvameva upatthambheti.",
  "tika-vin06t1:614_25": "Yadi evaṁ ādesavasena akālacīvarassa akālacīvaratā kimatthikāti ce?",
  "tika-vin06t1:614_26": "Saṅghuddesikassa tassa atthatakathinassapi bhikkhusaṅghassa sādhāraṇabhāvatthikāti veditabbā.",
  "tika-vin06t1:615_0": "Apica puggalassa kathinadivasāpi divasāva.",
  "tika-vin06t1:615_1": "Evaṁ gaṇanupagattā akālacīvarasaṅkhayāpaṭilābhānubhāvena ‘‘ubbhatasmiṁ kathine’’ti vacanāpekkhassa anissaggiyattā tadanulomattā ‘‘kālacīvarassapī’’ti evaṁ sabbathā catubbidhaṁ ettha vacananti veditabbaṁ.",
  "tika-vin06t1:615_2": "Apica atthi ekaccena kathinuddhārena ubbhate kathine uppannaṁ ekaccassa bhikkhuno kālacīvaraṁ hoti, ekaccassa akālacīvaraṁ, taṁ sīmātikkantassa, no ubbhāragataṁ.",
  "tika-vin06t1:615_3": "Taṁ dvinnaṁ vasena ubbhate uppannaṁ ṭhapetvā itaresaṁ aññatarena ubbhate uppannanti veditabbaṁ. Tañhi yassa ubbhataṁ, tassa akālacīvaraṁ, itarassa kālacīvaraṁ.",
  "tika-vin06t1:615_4": "Tathā atthi ekaccena kathinuddhārena ubbhate kathine uppannaṁ sabbassapi akālacīvarameva hoti. Taṁ yathāṭhapitaṁ veditabbaṁ.",
  "tika-vin06t1:615_5": "Tathā atthi ubbhatasmiṁ kathine uppannaṁ ṭhapetvā vassānassa pacchime māse uppannaṁ.",
  "tika-vin06t1:615_6": "Tathā atthi ubbhatasmiṁ kathine uppannaṁ akālacīvaraṁ, taṁ hemante,",
  "tika-vin06t1:615_7": "gimhe vā uppannanti veditabbaṁ.",
  "tika-vin06t1:615_8": "Evaṁ puggalakālabhedato bahuvidhattā uppannassa ‘‘ubbhatasmiṁ kathine uppanna’’nti na vuttanti veditabbaṁ.",
  "tika-vin06t1:615_9": "Anekaṁsikattā imampi atthavikappaṁ dassetuṁ ‘‘ubbhatasmiṁ kathineti bhikkhuno kathinaṁ ubbhataṁ hotī’’ti.",
  "tika-vin06t1:615_10": "Ettāvatā siddhepi ‘‘aṭṭhannaṁ mātikānaṁ aññatarāyā’’tiādi vuttaṁ.",
  "tika-vin06t1:615_11": "‘‘Dhārayāmī’’ti bhikkhunīvibhaṅge āgatoti vattabbo.",
  "tika-vin06t1:615_12": "‘‘Eva’’nti vacanena vacanabhedo tattha natthīti vuttaṁ hoti.",
  "tika-vin06t1:616_0": "‘‘Vikappanupagaṁ pacchima’’nti idaṁ sabbasaṅgāhikattā vuttaṁ.",
  "tika-vin06t1:616_1": "‘‘Adhiṭṭhānupagaṁ pacchima’’nti asabbasaṅgāhikaṁ.",
  "tika-vin06t1:616_2": "Na hi yattakaṁ saṅghāṭi adhiṭṭhānupagaṁ pacchimaṁ,",
  "tika-vin06t1:616_3": "tattakaṁ antaravāsakādi adhiṭṭhānupagaṁ pacchimaṁ hoti adhiṭṭhānassa bahuvidhattā.",
  "tika-vin06t1:616_4": "Na evaṁ vikappanāya bhedo tassā ekavidhattāti veditabbaṁ.",
  "tika-vin06t1:616_5": "‘‘Ekādase aruṇuggamane nissaggiya’’nti antimaṁ ṭhapetvā tato purimatarasminti attho veditabbo.",
  "tika-vin06t1:616_6": "Antimaṁ nāma aparakattikāya paṭhamāruṇuggamanaṁ.",
  "tika-vin06t1:616_7": "Tañhi kālattā nissaggiyaṁ na karoti,",
  "tika-vin06t1:616_8": "tenevāha accekacīvarasikkhāpadaṭṭhakathāyaṁ ‘‘chaṭṭhito paṭṭhāya pana uppannaṁ anaccekacīvarampi paccuddharitvā ṭhapitacīvarampi etaṁ parihāraṁ labhatiyevā’’ti (pārā. aṭṭha. 2.646-9).",
  "tika-vin06t1:616_9": "Imaṁyeva nayaṁ sandhāya ‘‘accekacīvarassa anatthate kathine ekādasadivasādhiko māso,",
  "tika-vin06t1:616_10": "atthate kathine ekādasadivasādhikā pañca māsā,",
  "tika-vin06t1:616_11": "tato paraṁ ekadivasampi parihāro natthī’’ti tatthevāha.",
  "tika-vin06t1:616_12": "Imasmiṁ naye siddhe anaccekacīvaraṁ dvādasāhe na labhatīti siddhameva hoti.",
  "tika-vin06t1:616_13": "Tato ‘‘anaccekacīvare anaccekacīvarasaññī, anāpattī’’ti (pārā.",
  "tika-vin06t1:616_14": "650) ettha accekacīvarasadise aññasmiṁ anadhiṭṭhiteti siddhaṁ hoti.",
  "tika-vin06t1:616_15": "Tattha pana ‘‘pañca māsā’’ti ukkaṭṭhaparicchedavacanaṁ.",
  "tika-vin06t1:616_16": "Vassikasāṭikañca avassikasāṭikabhāvaṁ patvā ekādasamāse parihāraṁ labhatīti veditabbaṁ.",
  "tika-vin06t1:617_0": "Dasāhātikkantaṁ nissaggiyanti ettha āpattivuṭṭhāne ‘‘dasāhappaṭicchannaṁ pakkhaatirekapakkhamāsaatirekamāsapaṭicchanna’’ntiādivacanabhedo viya, na idha vacanabhedo,",
  "tika-vin06t1:617_1": "tasmā saṁvaccharātikkantampi dasāhātikkantameva nāma,",
  "tika-vin06t1:617_2": "tathā dutiyakathinepi saṁvaccharavippavutthampi rattivippavutthameva.",
  "tika-vin06t1:617_3": "Tatiye saṁvaccharātikkantampi māsātikkantameva nāmāti veditabbaṁ.",
  "tika-vin06t1:617_4": "‘‘Anadhiṭṭhite adhiṭṭhitasaññī nissaggiyaṁ pācittiya’’nti idamekassa tikapācittiyassa ādipadadīpanaṁ.",
  "tika-vin06t1:617_5": "Esa nayo avikappitetiādīsupi,",
  "tika-vin06t1:617_6": "tasmā ettha aṭṭhasu tikacchedesu ekaṁ vitthāretvā itaresaṁ ekekamādipadaṁ vitthārehvā dve dve bhagavatāva saṅkhittattāti bahūsupi tikacchedesu sambhavantesu eko eva vuccati,",
  "tika-vin06t1:617_7": "‘‘ayaṁ vinayassa dhammatā’’ti vadanti.",
  "tika-vin06t1:617_8": "Dukkaṭavāresu pana ekaṁ dukkaṭaṁ vitthāretvā sesāni satta tatheva saṅkhittāni.",
  "tika-vin06t1:617_9": "Tathā antimantimo ekeko anāpattikoṭṭhāsoti veditabbaṁ.",
  "tika-vin06t1:618_0": "Anāpatti antodasāhanti ayaṁ saṅkhepattho – taṁ dasāhaparamaṁ dhāretabbaṁ.",
  "tika-vin06t1:618_1": "Taṁ atirekacīvaraṁ yathāsakaṁ adhiṭṭhānaṁ antodasāhaṁ adhiṭṭheti vā vikappeti vā vissajjeti vā attano dhammatāya nassati vā vinassati vā ḍayhati vā añño vā taṁ acchinditvā gaṇhāti vissāsanto vā gaṇhāti pācittiyato anāpatti.",
  "tika-vin06t1:618_2": "Dukkaṭato pana siyā āpatti siyā anāpatti saññābhedena.",
  "tika-vin06t1:618_3": "Antimānaṁ panettha dvinnaṁ padānaṁ vasena anacchinne acchinnasaññī nissaggiyaṁ pācittiyaṁ.",
  "tika-vin06t1:618_4": "Avissāsaggāhe vissāsaggāhasaññī nissaggiyaṁ pācittiyantiādikā dve tikapācittiyā,",
  "tika-vin06t1:618_5": "dve ca dukkaṭā saṅkhittāti veditabbā.",
  "tika-vin06t1:618_6": "Ettha hi yadi antodasāhaṁ adhiṭṭheti,",
  "tika-vin06t1:618_7": "dasāhaparamaṁ aruṇaṁ atikkamitvā tassa divasabhāge adhiṭṭhahatīti veditabbaṁ. Ayaṁ tāva pāḷivinicchayo.",
  "tika-vin06t1:619_0": "Aṭṭhakathāyaṁ pana ito garukatarānītiādimhi ayaṁ codanāpubbaṅgamo vinicchayo – gaṇṭhipade panassa ito nissaṭṭhacīvaradānato garukampi ñattidutiyakammaṁ yathā apalokanena karonti,",
  "tika-vin06t1:619_1": "evamidaṁ ñattiyā kattabbampi pakativacanena vaṭṭatīti.",
  "tika-vin06t1:619_2": "Yadi evaṁ parivāre kammavaggassa aṭṭhakathāyaṁ ‘‘ñattikammampi ekaṁ ñattiṁ ṭhapetvāva kātabbaṁ,",
  "tika-vin06t1:619_3": "apalokanakammādivasena na kātabba’’nti (pari. aṭṭha. 482) yaṁ vuttaṁ, tena virujjheyya.",
  "tika-vin06t1:619_4": "Tenetaṁ vuccati ‘‘tesaṁ etaṁ anuloma’’nti,",
  "tika-vin06t1:619_5": "tasmā anulomanayeneva taṁ vuttaṁ.",
  "tika-vin06t1:619_6": "Niyamaṁ pana yathā dvinnaṁ pārisuddhiuposatho vinā ñattiyā hoti,",
  "tika-vin06t1:619_7": "evaṁ dvinnaṁ nissaṭṭhacīvaradānampīti vadāma,",
  "tika-vin06t1:619_8": "tasmā ‘‘āyasmato demā’’ti vattuṁ vaṭṭati. Kathaṁ panetaṁ ñātabbanti? Tadanulomattāti.",
  "tika-vin06t1:619_9": "Ekadevedaṁ ñattikammaṁ apalokanenāpi kātuṁ vaṭṭatīti sādhananti veditabbanti ācariyo.",
  "tika-vin06t1:619_10": "Anugaṇṭhipade panettha codanaṁ katvā ‘‘etaṁ sādhitaṁ.",
  "tika-vin06t1:619_11": "Ñattikammaṁ ekaṁ ñattiṁ ṭhapetvāva kātabba’’nti pāḷiyā āgataṁ sandhāya vuttaṁ, idaṁ pana pāḷiyaṁ nāgataṁ,",
  "tika-vin06t1:619_12": "lesato āharitvā vuttanti katvā etaṁ apalokanenāpi vaṭṭatīti.",
  "tika-vin06t1:620_0": "468.Esanayoti aññesaṁ cīvaresu upacikādīhi khāyitesu mamapi khāyitānītiādi.",
  "tika-vin06t1:620_1": "‘‘Aññena kataṁ…pe… sādhaka’’nti vacanato samānajātikaṁ,",
  "tika-vin06t1:620_2": "ekatthajātikañca tatiyakathinaṁ paṭhamasamānamevāti siddhaṁ hoti.",
  "tika-vin06t1:621_0": "469.Ticīvaraṁ adhiṭṭhātunti ettha ticīvaraṁ ticīvarādhiṭṭhānena adhiṭṭhātabbayuttakaṁ,",
  "tika-vin06t1:621_1": "yaṁ vā ticīvarādhiṭṭhānena adhiṭṭhātuṁ avikappetuṁ anujānāmi,",
  "tika-vin06t1:621_2": "tassa adhiṭṭhānakālaparicchedābhāvato sabbakālaṁ icchantassa adhiṭṭhātuṁyeva anujānāmi,",
  "tika-vin06t1:621_3": "taṁ kālaparicchedaṁ katvā vikappetuṁ nānujānāmi.",
  "tika-vin06t1:621_4": "Sati pana paccaye yadā tadā vā paccuddharitvā vikappetuṁ vaṭṭatīti ‘‘anāpatti antodasāhaṁ adhiṭṭheti,",
  "tika-vin06t1:621_5": "vikappetī’’ti vacanato siddhaṁ hotīti vuttametaṁ.",
  "tika-vin06t1:621_6": "Vassikasāṭikaṁ tato paraṁ vikappetuṁyeva nādhiṭṭhātuṁ.",
  "tika-vin06t1:621_7": "Vatthañhi katapariyositaṁ antocatumāse vassānadivasaṁ ādiṁ katvā antodasāhe adhiṭṭhātuṁ anujānāmi,",
  "tika-vin06t1:621_8": "catumāsato uddhaṁ attano santakaṁ katvā ṭhapitukāmena vikappetuṁ anujānāmīti attho.",
  "tika-vin06t1:621_9": "Sugatacīvarato ūnakanti tiṇṇampi cīvarānaṁ ukkaṭṭhaparicchedo.",
  "tika-vin06t1:621_10": "‘‘Ticīvaraṁ pana parikkhāracoḷaṁ adhiṭṭhātuṁ vaṭṭatī’’ti vāde pana sati tathārūpapaccaye vaṭṭati.",
  "tika-vin06t1:621_11": "Yathā sati paccaye vikappetuṁ vaṭṭatīti sādhitametaṁ,",
  "tika-vin06t1:621_12": "pageva aññena adhiṭṭhānena adhiṭṭhātuṁ. ‘‘Antodasāhaṁ adhiṭṭheti,",
  "tika-vin06t1:621_13": "vikappetī’’ti aniyamato vuttanti saṅghāṭi, uttarāsaṅgo,",
  "tika-vin06t1:621_14": "antaravāsakanti adhiṭṭhitānadhiṭṭhitānaṁ samānameva nāmaṁ.",
  "tika-vin06t1:621_15": "‘‘Ayaṁ saṅghāṭī’’tiādīsu (mahāva. 126) hi anadhiṭṭhitā vuttā.",
  "tika-vin06t1:621_16": "‘‘Ticīvarena vippavaseyyā’’ti ettha adhiṭṭhitā vuttā.",
  "tika-vin06t1:621_17": "Sāmantavihāre vāti gocaragāmato vihāreti dhammasiritthero.",
  "tika-vin06t1:621_18": "Dūratarepi labbhatevāti ācariyo.",
  "tika-vin06t1:621_19": "Anugaṇṭhipadepi ‘‘sāmantavihāre vāti desanāsīsamattaṁ,",
  "tika-vin06t1:621_20": "tasmā ṭhapitaṭṭhānaṁ sallakkhetvā dūre ṭhitampi adhiṭṭhātabba’’nti vuttaṁ.",
  "tika-vin06t1:621_21": "Sāmantavihāro nāma yattha tadaheva gantvā nivattituṁ sakkā.",
  "tika-vin06t1:621_22": "Rattivippavāsaṁ rakkhantena tato dūre ṭhitaṁ adhiṭṭhātuṁ na vaṭṭati,",
  "tika-vin06t1:621_23": "evaṁ kira mahāaṭṭhakathāyaṁ vuttanti.",
  "tika-vin06t1:621_24": "Keci ‘‘cīvaravaṁse ṭhapitaṁ añño parivattitvā nāgadante ṭhapeti,",
  "tika-vin06t1:621_25": "taṁ ajānitvā adhiṭṭhahantassapi ruhati cīvarassa sallakkhitattā’’ti vadanti.",
  "tika-vin06t1:621_26": "Adhiṭṭhahitvāti parikkhāracoḷādivasena.",
  "tika-vin06t1:621_27": "Mahantataramevātiādi sabbādhiṭṭhānasādhāraṇalakkhaṇaṁ .",
  "tika-vin06t1:621_28": "Tattha puna adhiṭṭhātabbamevāti adhiṭṭhitacīvarassa ekadesabhūtattā. Anadhiṭṭhitañce,",
  "tika-vin06t1:621_29": "adhiṭṭhitassa appabhāvena ekadesabhūtaṁ adhiṭṭhitasaṅkhyameva gacchati. Tathā adhiṭṭhitañce,",
  "tika-vin06t1:621_30": "anadhiṭṭhitassa ekadesabhūtaṁ anadhiṭṭhitasaṅkhyaṁ gacchatīti hi lakkhaṇaṁ,",
  "tika-vin06t1:621_31": "na kevalañcettha dutiyapaṭṭameva, tatiyapaṭṭādikampi.",
  "tika-vin06t1:621_32": "Yathāha ‘‘anujānāmi…pe… utuddhaṭānaṁ dussānaṁ catugguṇaṁ saṅghāṭiṁ…pe… paṁsukūle yāvadattha’’nti (mahāva. 348).",
  "tika-vin06t1:622_0": "Avasesā bhikkhūti vakkhamānakāle nisinnā bhikkhū.",
  "tika-vin06t1:622_1": "Tasmā vaṭṭatīti yathā ‘‘anujānāmi, bhikkhave,",
  "tika-vin06t1:622_2": "ticīvaraṁ adhiṭṭhātuṁ na vikappetu’’nti vuttaṁ,",
  "tika-vin06t1:622_3": "evaṁ parikkhāracoḷampi vuttaṁ,",
  "tika-vin06t1:622_4": "na tassa ukkaṭṭhaparicchedo vutto, na ca saṅkhyāparicchedo,",
  "tika-vin06t1:622_5": "tasmā tīṇipi cīvarāni paccuddharitvā ‘‘imāni cīvarāni parikkhāracoḷāni adhiṭṭhāmī’’ti adhiṭṭhahitvā paribhuñjituṁ vaṭṭatīti attho.",
  "tika-vin06t1:622_6": "‘‘Nidhānamukhameta’’nti kathaṁ paññāyatīti ce?",
  "tika-vin06t1:622_7": "‘‘Tena kho pana samayena bhikkhūnaṁ paripuṇṇaṁ hoti ticīvaraṁ,",
  "tika-vin06t1:622_8": "attho ca hoti parissāvanehipi thavikāhipī’’ti etasmiṁ vatthusmiṁ ‘‘anujānāmi, bhikkhave, parikkhāracoḷa’’nti (mahāva. 358) anuññātattā.",
  "tika-vin06t1:622_9": "Bhikkhūnañca ekameva parissāvanaṁ, thavikā vā vaṭṭati,",
  "tika-vin06t1:622_10": "na dve vā tīṇi vāti paṭikkhepābhāvato vikappanupagapacchimappamāṇāni,",
  "tika-vin06t1:622_11": "atirekappamāṇāni vā parissāvanādīni parikkhārāni kappantīti siddhaṁ.",
  "tika-vin06t1:622_12": "Yadi evaṁ ‘‘yaṁnūnāhaṁ bhikkhūnaṁ cīvare sīmaṁ bandheyyaṁ mariyādaṁ ṭhapeyya’’nti (mahāva. 346) vacanavirodhoti ce? Na, anusandhiyā ajānanato, virodhato ca. Kiṁ vuttaṁ hoti? Cīvarakkhandhake (mahāva.",
  "tika-vin06t1:622_13": "326 ādayo) paṭhamaṁ gahapaticīvaraṁ anuññātaṁ,",
  "tika-vin06t1:622_14": "tato pāvārakosiyakojavakambalādi.",
  "tika-vin06t1:622_15": "Tato ‘‘tena kho pana samayena saṅghassa uccāvacāni cīvarāni uppannāni honti.",
  "tika-vin06t1:622_16": "Atha kho bhikkhūnaṁ etadahosi ‘kiṁ nu kho bhagavatā cīvaraṁ anuññātaṁ,",
  "tika-vin06t1:622_17": "kiṁ ananuññāta’’’nti etasmiṁ vatthusmiṁ ‘‘anujānāmi, bhikkhave,",
  "tika-vin06t1:622_18": "cha cīvarāni khoma’’ntiādinā (mahāva.",
  "tika-vin06t1:622_19": "339) kappiyacīvarajāti anuññātā, na pana saṅkhyāpamāṇaṁ.",
  "tika-vin06t1:622_20": "Tato ‘‘addasa bhagavā…pe… sambahule bhikkhū cīvarehi ubbhaṇḍite sīsepi cīvarabhisiṁ karitvā khandhepi cīvarabhisiṁ karitvā kaṭiyāpi cīvarabhisiṁ karitvā āgacchante,",
  "tika-vin06t1:622_21": "disvāna bhagavato etadahosi…pe… yepi kho te kulaputtā imasmiṁ dhammavinaye sītālukā sītabhīrukā,",
  "tika-vin06t1:622_22": "tepi sakkonti ticīvarena yāpetuṁ,",
  "tika-vin06t1:622_23": "yaṁnūnāhaṁ bhikkhūnaṁ cīvare sīmaṁ bandheyyaṁ mariyādaṁ ṭhapeyyaṁ ticīvaraṁ anujāneyya’’nti (mahāva. 346) cīvaraṁ anuññātaṁ, tañca kho ekameva.",
  "tika-vin06t1:622_24": "Chabbaggiyā pana micchā gahetvā bahūni parihariṁsu.",
  "tika-vin06t1:622_25": "Tāni nesaṁ atirekaṭṭhāne ṭhitāni honti. Tato ‘‘anujānāmi, bhikkhave,",
  "tika-vin06t1:622_26": "dasāhaparamaṁ atirekacīvaraṁ dhāretu’’nti (mahāva. 347) anuññātaṁ, tenetaṁ paññāyati.",
  "tika-vin06t1:622_27": "Atirekāni bahūni cīvarāni te parihariṁsu,",
  "tika-vin06t1:622_28": "‘‘tāni dasāhaparamameva dhāretuṁ anujānāmi,",
  "tika-vin06t1:622_29": "na tameveka’’nti vadantena yā pubbe ticīvarādhiṭṭhānasaṅkhātā cīvare sīmābaddhā, mariyādā ca ṭhapitā,",
  "tika-vin06t1:622_30": "tāya satipi ticīvarabāhullapariharaṇakkamo dassito divasaparicchedavasena. Tato paraṁ ‘‘anujānāmi, bhikkhave,",
  "tika-vin06t1:622_31": "atirekacīvaraṁ vikappetu’’nti (mahāva.",
  "tika-vin06t1:622_32": "347) anujānantena vināpi divasaparicchedena atirekacīvarapariharaṇakkamo dassitoti dvepi tāni nidhānamukhānīti siddhaṁ.",
  "tika-vin06t1:622_33": "Tathā parikkhāracoḷādhiṭṭhānampi siyā,",
  "tika-vin06t1:622_34": "aññathā itaracīvarādhiṭṭhānānujānanavirodho siyā sīmāmariyādaṭṭhapanavirodhato.",
  "tika-vin06t1:622_35": "Ticīvarādhiṭṭhānapaññattiyeva ticīvaramariyādā hoti.",
  "tika-vin06t1:622_36": "Tena vuttaṁ ‘‘pāṭekkaṁ nidhānamukhameta’’nti.",
  "tika-vin06t1:622_37": "‘‘Paṭhamaṁ ticīvaraṁ ticīvarādhiṭṭhānena adhiṭṭhātabbaṁ,",
  "tika-vin06t1:622_38": "puna pariharituṁ asakkontena paccuddharitvā parikkhāracoḷaṁ adhiṭṭhātabbaṁ,",
  "tika-vin06t1:622_39": "na tveva āditova idaṁ vutta’’nti vuttaṁ.",
  "tika-vin06t1:622_40": "‘‘Yathā ticīvaraṁ pariharituṁ asakkontassa gilānassa vippavāsasammuti anuññātā,",
  "tika-vin06t1:622_41": "agilānassapi sāsaṅkasikkhāpade (pārā.",
  "tika-vin06t1:622_42": "652) tassa antaraghare nikkhepo ca,",
  "tika-vin06t1:622_43": "tatopi sati paccaye chārattavippavāso,",
  "tika-vin06t1:622_44": "tatopi asakkontassa paccuddhāro,",
  "tika-vin06t1:622_45": "paccuddhaṭampi antodasāhe adhiṭṭhātuṁ,",
  "tika-vin06t1:622_46": "asakkontassa vikappanā ca anuññātā.",
  "tika-vin06t1:622_47": "Tatheva dvinnampi sammukhāparammukhāvikappanānaṁ parasantakattā vikappanapaccaye asati ‘parikkhāracoḷa’nti adhiṭṭhahitvā paribhuñjituṁ bhagavatā anuññātaṁ siyā,",
  "tika-vin06t1:622_48": "yato tadadhippāyaññū evaṁ vadantī’’ti mahāpaccariyampi vuttaṁ.",
  "tika-vin06t1:622_49": "Pubbetiādi ‘‘pāṭekkaṁ nidhānamukha’’nti vuttassa payogadassanatthaṁ vuttaṁ.",
  "tika-vin06t1:622_50": "Abaddhasīmāyaṁ dupparihāranti vikappanādiatthāya upacāraṁ atikkamitvāpi gamanasambhavato.",
  "tika-vin06t1:623_0": "Vassikasāṭikā anatirittappamāṇāti tassā ukkaṭṭhaparicchedassa vuttattā vuttaṁ.",
  "tika-vin06t1:623_1": "Paccattharaṇampi adhiṭṭhātabbamevāti ‘‘idaṁ, bhante,",
  "tika-vin06t1:623_2": "amhākaṁ senāsanassa upari attharitabba’’ntiādinā dinnaṁ nādhiṭṭhātabbaṁ,",
  "tika-vin06t1:623_3": "‘‘idaṁ tumhāka’’nti dinnaṁ sayaṁ adhippetaṁva adhiṭṭhātabbanti adhippāyo.",
  "tika-vin06t1:623_4": "‘‘Sakiṁ adhiṭṭhitaṁ adhiṭṭhitameva hoti,",
  "tika-vin06t1:623_5": "na puna paccuddharīyati kālaparicchedābhāvato’’ti likhitaṁ.",
  "tika-vin06t1:623_6": "‘‘Ekavacanenapi vaṭṭatīti apare’’ti vuttaṁ.",
  "tika-vin06t1:623_7": "Bhesajjanavakammamātāpituādīnaṁatthāyāti ettha ‘‘iminā bhesajjaṁ cetāpessāmi,",
  "tika-vin06t1:623_8": "idaṁ mātuyā dassāmī’’ti ṭhapentena adhiṭṭhātabbaṁ. ‘‘‘Idaṁ bhesajjassa,",
  "tika-vin06t1:623_9": "imaṁ mātuyā’ti vibhajantena adhiṭṭhānakiccaṁ natthīti apare’’ti vuttaṁ.",
  "tika-vin06t1:623_10": "‘‘Sakabhāvaṁ mocetvā ṭhapanaṁ sandhāyāhā’’ti likhitaṁ.",
  "tika-vin06t1:624_0": "‘‘Puna adhiṭṭhātabbanti ayaṁ saṅgītito paṭṭhāya āgataaṭṭhakathāvādo.",
  "tika-vin06t1:624_1": "Tato paraṁ ācariyānaṁ tattha tattha yuttivicāraṇā’’ti vuttaṁ.",
  "tika-vin06t1:624_2": "Pamāṇacīvarassāti pacchimappamāṇassa.",
  "tika-vin06t1:624_3": "Dve cīvarānīti saha uttarāsaṅgena.",
  "tika-vin06t1:624_4": "Esa nayoti pamāṇayuttesu yattha katthacītiādinayova.",
  "tika-vin06t1:624_5": "‘‘Taṁ atikkāmayato chedanaka’’nti (pāci.",
  "tika-vin06t1:624_6": "533) vacanato uttari paṭisiddhaṁ,",
  "tika-vin06t1:624_7": "tato heṭṭhā appaṭisiddhattā vaṭṭati.",
  "tika-vin06t1:624_8": "Tattha siyā – ticīvarassa pacchimappamāṇaṁ visuṁ sutte natthīti, na vattabbaṁ, sikkhākaraṇīyehi siddhattā. Kiṁ vuttaṁ hoti? ‘‘‘Parimaṇḍalaṁ nivāsessāmi, pārupissāmi,",
  "tika-vin06t1:624_9": "suppaṭicchanno antaraghare gamissāmī’ti (pāci.",
  "tika-vin06t1:624_10": "576-579) vacanato yattakena pamāṇena parimaṇḍalatā,",
  "tika-vin06t1:624_11": "suppaṭicchannatā ca aṭṭhakathāyaṁ vuttakkamena sampajjatī’’ti vattabbaṁ.",
  "tika-vin06t1:624_12": "Tesaṁ vasena pacchimappamāṇanti siddhaṁ,",
  "tika-vin06t1:624_13": "tañca kho muṭṭhipañcakādi yathāvuttameva vuccate.",
  "tika-vin06t1:624_14": "Tenevāha lesaṁ ṭhapetvā ‘‘visuṁ sutte natthī’’ti.",
  "tika-vin06t1:625_0": "Apicettha adhippetaṁ,",
  "tika-vin06t1:625_1": "tathāpi na sametiyevāti attho,",
  "tika-vin06t1:625_2": "tasmā ‘‘yadī’’tiādisambandho addhā vutto. Yasmā paricchinno sameti ca.",
  "tika-vin06t1:625_3": "Itaresu pana ekaccasmiṁ ācariyavāde neva paricchedo atthi.",
  "tika-vin06t1:625_4": "Ekaccasmiṁ na pubbāparaṁ sametīti sambandho. Adhiṭṭhānaṁ adhiṭṭhānameva,",
  "tika-vin06t1:625_5": "paribhogakāle pana arajitaṁ na vaṭṭati. Idaṁ sabbaṁ ticīvare eva.",
  "tika-vin06t1:625_6": "Imassa pana sikkhāpadassa ayaṁ saṅkhepavinicchayo – anatthate kathine hemantānaṁ paṭhamadivasato paṭṭhāya atthate kathine gimhānaṁ paṭhamadivasato paṭṭhāya uppannacīvaraṁ sandhāya ‘‘niṭṭhitacīvarasmi’’ntiādi vuttanti.",
  "tika-vin06t1:626_0": "Etthāha – ‘‘rajakehi dhovāpetvā setaṁ kārāpentassāpi adhiṭṭhānaṁ adhiṭṭhānamevā’’ti vacanato arajitepi adhiṭṭhānaṁ ruhati,",
  "tika-vin06t1:626_1": "tena sūcikammaṁ katvā rajitvā kappabinduṁ datvā adhiṭṭhātabbanti niyamo na kātabboti? Vuccate,",
  "tika-vin06t1:626_2": "kātabbova patto viya adhiṭṭhito. Yathā puna setabhāvaṁ,",
  "tika-vin06t1:626_3": "tambabhāvaṁ vā patto adhiṭṭhānaṁ na vijahati,",
  "tika-vin06t1:626_4": "na ca pana tādiso adhiṭṭhānaṁ upagacchati, evametaṁ daṭṭhabbanti.",
  "tika-vin06t1:626_5": "‘‘Yato paṭṭhāya paribhogādayo vaṭṭanti,",
  "tika-vin06t1:626_6": "tato paṭṭhāya antodasāhe adhiṭṭhātabba’’nti vadanti.",
  "tika-vin06t1:627_0": "Avisesenavuttavacananti adhiṭṭhātabbaṁ adhiṭṭheti,",
  "tika-vin06t1:627_1": "vikappetabbaṁ vikappetīti evaṁ savisesaṁ katvā avacanaṁ ‘‘na vikappetu’’nti (mahāva.",
  "tika-vin06t1:627_2": "358) iminā viruddhaṁ viya dissati.",
  "tika-vin06t1:627_3": "Idāni idaṁ adhiṭṭhānavikappananayapaṭibaddhaṁ khandhakaṁ,",
  "tika-vin06t1:627_4": "parivārañca missetvā pakiṇṇakaṁ vuccati – khandhake tāva ‘‘anujānāmi, bhikkhave,",
  "tika-vin06t1:627_5": "ticīvaraṁ adhiṭṭhātuṁ na vikappetuṁ,",
  "tika-vin06t1:627_6": "vassikasāṭikaṁ vassānaṁ cātumāsaṁ adhiṭṭhātuṁ,",
  "tika-vin06t1:627_7": "tato paraṁ vikappetu’’ntiādi vuttaṁ.",
  "tika-vin06t1:627_8": "Parivāre ‘‘na nava cīvarāni adhiṭṭhātabbāni,",
  "tika-vin06t1:627_9": "na nava cīvarāni vikappetabbānī’’ti (pari. 329), ‘‘dasake dasa,",
  "tika-vin06t1:627_10": "ekādasake ekādasa cīvarāni adhiṭṭhātabbāni, na vikappetabbānī’’ti (pari.",
  "tika-vin06t1:627_11": "331) ca anekakkhattuṁ vacanena suṭṭhu daḷhaṁ katvā ‘‘sabbāni cīvarāni adhiṭṭhātabbāni,",
  "tika-vin06t1:627_12": "na vikappetabbānī’’ti vuttaṁ,",
  "tika-vin06t1:627_13": "tasmā ubhopi te viruddhā viya dissanti,",
  "tika-vin06t1:627_14": "khandhake eva ca ‘‘vassikasāṭikaṁ vassānaṁ cātumāsaṁ adhiṭṭhātuṁ tato paraṁ vikappetu’’nti (mahāva. 358) vuttaṁ.",
  "tika-vin06t1:627_15": "Tadaṭṭhakathāyaṁ ‘‘vassikasāṭikā anatirittappamāṇā nāmaṁ gahetvā vuttanayeneva cattāro vassike māse adhiṭṭhātabbā,",
  "tika-vin06t1:627_16": "tato paraṁ paccuddharitvā vikappetabbā’’ti vuttaṁ.",
  "tika-vin06t1:627_17": "Idañca viruddhaṁ viya dissati aññamaññaṁ hemante paccuddhārasambhavato,",
  "tika-vin06t1:627_18": "vassāne vikappanāsambhavato ca.",
  "tika-vin06t1:627_19": "Tathā idha ‘‘anāpatti antodasāhaṁ adhiṭṭheti vikappetī’’ti vacanappamāṇato sabbattha vikappanāya appaṭisiddhabhāvo veditabboti (pārā. aṭṭha.",
  "tika-vin06t1:627_20": "2.469) aṭṭhakathāvacanaṁ parivāravacanena viruddhaṁ viya dissati,",
  "tika-vin06t1:627_21": "na hi viruddhaṁ tathāgatā bhāsanti,",
  "tika-vin06t1:627_22": "tasmā aṭṭhakathānayovettha paṭisaraṇaṁ,",
  "tika-vin06t1:627_23": "yena sabbampi taṁ ekarasaṁ hoti.",
  "tika-vin06t1:627_24": "Parivāraṭṭhakathāyañca vuttaṁ ‘‘na vikappetabbānīti adhiṭṭhitakālato paṭṭhāya na vikappetabbānī’’ti (pari. aṭṭha. 329).",
  "tika-vin06t1:627_25": "Ticīvarāni adhiṭṭhitakālato paṭṭhāya,",
  "tika-vin06t1:627_26": "vassikasāṭikādīni ca attano attano adhiṭṭhānakhette na akāmā vikappetabbānīti attho, avasesapāḷi,",
  "tika-vin06t1:627_27": "attho ca idha aṭṭhakathāyaṁ vutto, tasmā sabbampetaṁ ekarasanti.",
  "tika-vin06t1:628_0": "Etthāha – yadi evaṁ ‘‘nava cīvarāni nādhiṭṭhātabbānī’’ti ca vattabbaṁ.",
  "tika-vin06t1:628_1": "Vikappitakālato paṭṭhāya hi nādhiṭṭhātabbānīti?",
  "tika-vin06t1:628_2": "Ettha vuccate – ‘‘ticīvaraṁ adhiṭṭhātuṁ na vikappetuṁ…pe… parikkhāracoḷaṁ adhiṭṭhātuṁ na vikappetu’’nti ettha sabbattha adhiṭṭhāne paṭisedhādassanato,",
  "tika-vin06t1:628_3": "vikappanāya adassanato ca ‘‘tato para’’nti dvīsveva paricchedadassanato ca ‘‘nava cīvarāni adhiṭṭhātabbāni,",
  "tika-vin06t1:628_4": "na vikappetabbāni ceva vuttanti veditabbaṁ. Aparo nayo – anujānāmi, bhikkhave, ticīvaraṁ adhiṭṭhātuṁ akāmā. Kasmā?",
  "tika-vin06t1:628_5": "Kāle uppannaṁ anadhiṭṭhahantassa kālātikkame āpattisambhavato,",
  "tika-vin06t1:628_6": "akāle uppannaṁ anadhiṭṭhahantassa dasāhātikkame āpattisambhavato ca.",
  "tika-vin06t1:628_7": "Tattha yaṁ kāle uppannaṁ appahontepi dasāhe kālātikkame āpattikaraṁ,",
  "tika-vin06t1:628_8": "taṁ nissajjanakāle ‘‘idaṁ me, bhante,",
  "tika-vin06t1:628_9": "atirekacīvaraṁ dhāritaṁ nissaggiyaṁ,",
  "tika-vin06t1:628_10": "imāhaṁ saṅghassā’’tiādinā nissajjitabbaṁ, itaraṁ yathāpāḷimeva.",
  "tika-vin06t1:628_11": "Tattha paṭhamanayo ‘‘yo pana, bhikkhu,",
  "tika-vin06t1:628_12": "atirekacīvaraṁ dhāreyya nissaggiya’’nti imāya paṭhamapaññattiyā vasena vutto,",
  "tika-vin06t1:628_13": "dutiyo anupaññattiyā vasena vutto.",
  "tika-vin06t1:629_0": "Yathā ca nissajjitabbavatthumhi asati yathāpāḷiṁ avatvā kevalaṁ āpatti eva desetabbā,",
  "tika-vin06t1:629_1": "yathā ca vassikasāṭikanissajjane kevalaṁ pariyiṭṭhamatte yathāpāḷiṁ avatvā yathāsambhavaṁ nissajjitabbaṁ, tathā idampīti veditabbaṁ.",
  "tika-vin06t1:629_2": "Yathā saṁvaccharātikkantaṁ atirekacīvaraṁ ‘‘dasāhātikkanta’’micceva vuccati.",
  "tika-vin06t1:629_3": "Saṁvaccharavippavutthaticīvaraṁ,",
  "tika-vin06t1:629_4": "māsātikkantañca ‘‘rattivippavuttha’’nti ca ‘‘chārattavippavuttha’’nti ca vuccati,",
  "tika-vin06t1:629_5": "tathā idampi ‘‘dasāhātikkanta’’micceva vuccatīti eke,",
  "tika-vin06t1:629_6": "tasmā siddhamidaṁ ‘‘anujānāmi, bhikkhave,",
  "tika-vin06t1:629_7": "ticīvaraṁ adhiṭṭhātuṁ akāmā’’ti,",
  "tika-vin06t1:629_8": "tathā akāmā na vikappetunti attho.",
  "tika-vin06t1:629_9": "Icchāya hi sati ‘‘paccuddharitvā vippavāsasukhatthaṁ vikappanāya okāso dinno hoti,",
  "tika-vin06t1:629_10": "dasāhātikkame ca anāpattī’’ti vacanato vikappetuṁ anujānāmīti vuttaṁ hoti.",
  "tika-vin06t1:629_11": "Tathā vassikasāṭikā akāmā adhiṭṭhātuṁ dasāhātikkame āpattisambhavato. Kittakaṁ kālanti ce? Vassānaṁ cātumāsaṁ,",
  "tika-vin06t1:629_12": "icchāya pana sati uddhaṁyeva vikappetabbaṁ.",
  "tika-vin06t1:629_13": "‘‘Sabbattha vikappanāya appaṭisiddhabhāvo veditabbo’’ti hi vuttaṁ.",
  "tika-vin06t1:629_14": "‘‘Atthāpatti hemante āpajjati, no gimhe, no vasse’’ti (pari. 323) ca vuttaṁ,",
  "tika-vin06t1:629_15": "tena vuttaṁ aṭṭhakathāyaṁ ‘‘tato paraṁ paccuddharitvā vikappetabbā’’ti.",
  "tika-vin06t1:630_0": "Tatrāyaṁ vicāraṇā – kadā paccuddharitabbā, kadā vikappetabbā,",
  "tika-vin06t1:630_1": "kiñcettha yasmā ‘‘tato para’’nti vuttaṁ.",
  "tika-vin06t1:630_2": "Hemantañca pattamatte sā adhiṭṭhānaṁ vijahati,",
  "tika-vin06t1:630_3": "tasmā ‘‘paccuddharitvā’’ti na vattabbaṁ adhiṭṭhānassa natthitāya,",
  "tika-vin06t1:630_4": "atha ‘‘antocātumāse vikappetabbā’’ti na vattabbaṁ.",
  "tika-vin06t1:630_5": "‘‘Tato paraṁ vikappetu’’nti hi vuttanti?",
  "tika-vin06t1:630_6": "Ettha ekacce vadanti ‘‘vattabbameta’’nti. Yathā parivutthaparivāso,",
  "tika-vin06t1:630_7": "ciṇṇamānatto ca santo niṭṭhitesupi parivāsamānattadivasesu,",
  "tika-vin06t1:630_8": "tathā niṭṭhitesupi adhiṭṭhānadivasesu sādhiṭṭhānametanti eke.",
  "tika-vin06t1:630_9": "Aṭṭhakathācariyānaṁ idaṁ sanniṭṭhānaṁ ‘‘kattikapuṇṇamadivase paccuddharitvā pāṭipadadivase vikappetabbā’’ti.",
  "tika-vin06t1:630_10": "Vuttañhetaṁ parivāraṭṭhakathāyaṁ ‘‘kattikapuṇṇamāsiyā pacchime pāṭipadadivase vikappetvā ṭhapitaṁ vassikasāṭikaṁ nivāsento hemante āpajjati.",
  "tika-vin06t1:630_11": "Kurundiyaṁ pana ‘kattikapuṇṇamadivase apaccuddharitvā hemante āpajjatī’ti vuttaṁ, tampi suvuttaṁ. ‘Cātumāsaṁ adhiṭṭhātuṁ,",
  "tika-vin06t1:630_12": "tato paraṁ vikappetu’nti hi vutta’’nti (pari. aṭṭha. 323).",
  "tika-vin06t1:630_13": "Tattha kurundinayo pacchā vuttattā sārato daṭṭhabbo , na purimo.",
  "tika-vin06t1:630_14": "Nivāsento hi gimhepi orenaddhamāsaṁ āpajjati eva.",
  "tika-vin06t1:630_15": "Idha ca ‘‘atthāpatti hemante āpajjati,",
  "tika-vin06t1:630_16": "no gimheti vutta’’nti kurundivacanassāyamattho dissati.",
  "tika-vin06t1:631_0": "‘‘Kattikapuṇṇamadivase apaccuddharitvā tasmiṁyeva divase avikappento pacchimapāṭipadadivase apaccuddhārapaccayā dukkaṭaṁ āpajjati, na,",
  "tika-vin06t1:631_1": "avikappanapaccayā dasāhaparihārasambhavato’’ti kāraṇameke vadanti.",
  "tika-vin06t1:631_2": "Evaṁ sati hemante pattamatte adhiṭṭhānaṁ vijahatīti āpajjati, tañca ayuttaṁ.",
  "tika-vin06t1:631_3": "Adhiṭṭhānañhi ‘‘aññassa dānena…pe… chiddabhāvenāti imehi navahi kāraṇehi vijahatī’’ti (pārā. aṭṭha. 2.469) vuttaṁ,",
  "tika-vin06t1:631_4": "na ‘‘adhiṭṭhānakhettātikkamena vā’’ti. Asādhāraṇattā na vuttanti ce? Na,",
  "tika-vin06t1:631_5": "‘‘chiddabhāvenā’’ti na vattabbappasaṅgato,",
  "tika-vin06t1:631_6": "chiddabhāvena pana ticīvarasseva sabbaṭṭhakathāsu adhiṭṭhānavijahanassa vuttattā.",
  "tika-vin06t1:631_7": "Tasmā hemantassa paṭhamadivase apaccuddhārapaccayā dukkaṭaṁ āpajjati,",
  "tika-vin06t1:631_8": "na paccuddharitvā avikappanapaccayā.",
  "tika-vin06t1:631_9": "‘‘Vikappetu’’nti vacanato tato adhiṭṭhānaṁ na vijahatīti paññāyati.",
  "tika-vin06t1:631_10": "Na hi kattikapuṇṇamāsiyā pacchime pāṭipadadivase avikappetvā hemante āpajjatīti vuttanti adhippāyo,",
  "tika-vin06t1:631_11": "yasmā taṁ apaccuddhārapaccayā dukkaṭaṁ hemantassa paṭhamaaruṇakkhaṇe eva āpajjati,",
  "tika-vin06t1:631_12": "tasmā ‘‘kattikapuṇṇamadivase apaccuddharitvā’’ti vuttaṁ.",
  "tika-vin06t1:631_13": "Paccuddhaṭaṁ pana hemante dasāhaparihāraṁ labhati.",
  "tika-vin06t1:631_14": "‘‘Dasāhe appahonte cīvarakālaṁ nātikkāmetabbā’’ti (pārā. aṭṭha. 2.630) hi vuttaṁ,",
  "tika-vin06t1:631_15": "tañca kho samaye uppannaṁ ce, nāsamaye.",
  "tika-vin06t1:631_16": "Tathā ca sādhitaṁ apaccuddhaṭaṁ na nissaggiyaṁ hoti, no ca taṁ paridahitaṁ,",
  "tika-vin06t1:631_17": "tasmā kattikapuṇṇamadivase eva paccuddharaṇañca vikappanañca kattabbanti siddhaṁ,",
  "tika-vin06t1:631_18": "ettha ca yathā atirekacīvaraṁ dasame divase vikappentena dasāhaparamaṁ dhāritaṁ hoti,",
  "tika-vin06t1:631_19": "antodasāhe ca vikappitaṁ hoti,",
  "tika-vin06t1:631_20": "tathā kattikapuṇṇamāya vikappentena vassānaṁ cātumāsaṁ adhiṭṭhitañca hoti,",
  "tika-vin06t1:631_21": "tato paraṁ anāpattikhette eva vikappanā ca hotīti veditabbaṁ.",
  "tika-vin06t1:631_22": "Ettāvatā atthi vikappanākhette adhiṭṭhānaṁ,",
  "tika-vin06t1:631_23": "adhiṭṭhānakhette ca vikappanāti dīpitaṁ hoti.",
  "tika-vin06t1:631_24": "Aññathā ‘‘atthāpatti adhiṭṭhānena āpajjati, anadhiṭṭhānena āpajjati.",
  "tika-vin06t1:631_25": "Atthāpatti vikappanāya āpajjati,",
  "tika-vin06t1:631_26": "avikappanāya āpajjatī’’ti dukesu dve dukāni vattabbāni siyuṁ.",
  "tika-vin06t1:631_27": "Tattha paṭhamaduke paṭhamapadaṁ sambhavati.",
  "tika-vin06t1:631_28": "Vikappanakhette hi vassikasāṭikādīnaṁ adhiṭṭhānena vinayātisāradukkaṭaṁ āpajjati.",
  "tika-vin06t1:631_29": "Eteneva dutiyadukkaṭassa dutiyapadaṁ vuttaṁ hoti.",
  "tika-vin06t1:631_30": "Anadhiṭṭhānena āpajjatīti natthi. Antodasāhe anāpajjanato,",
  "tika-vin06t1:631_31": "vikappanādisambhavato ca vikappanāya āpajjatīti natthi sabbattha vikappanāya appaṭisiddhattā,",
  "tika-vin06t1:631_32": "tasmā tāni dukāni ‘‘na labbhantī’’ti na vuttāni.",
  "tika-vin06t1:631_33": "Etthāha – yā sā ‘‘atthāpatti hemante āpajjatī’’ti (pari.",
  "tika-vin06t1:631_34": "323) vacanappamāṇato dukkaṭāpatti sādhitā,",
  "tika-vin06t1:631_35": "sā sañcicca apaccuddharantassa yujjati, asatiyā ce, kañci, anāpatti.",
  "tika-vin06t1:631_36": "Kattikapuṇṇamāya paccuddhaṭaṁ sañcicca avikappayato dukkaṭena saha punadivase nissaggiyaṁ,",
  "tika-vin06t1:631_37": "asatiyā avikappayato nissaggiyameva idha paṭhamapaññattiyā.",
  "tika-vin06t1:631_38": "Yaṁ pana vuttaṁ mātikāṭṭhakathāyaṁ (kaṅkhā. aṭṭha.",
  "tika-vin06t1:631_39": "kathinasikkhāpadavaṇṇanā) ‘‘vassikasāṭikā vassānamāsātikkamenāpi,",
  "tika-vin06t1:631_40": "kaṇḍupaṭicchādi ābādhavūpasamenāpi adhiṭṭhānaṁ vijahati,",
  "tika-vin06t1:631_41": "tasmā sā tato paraṁ vikappetabbā’’ti, tenetaṁ virujjhati, na kevalaṁ idameva,",
  "tika-vin06t1:631_42": "‘‘tato paraṁ paccuddharitvā vikappetabbā’’ti aṭṭhakathāvacanañca virujjhati. Tato paraṁ nāma hi hemantaṁ, tattha ce paccuddhāro,",
  "tika-vin06t1:631_43": "‘‘vassikasāṭikā vassānamāsātikkamenāpī’’tiādi na yuttaṁ adhiṭṭhānābhāvena paccuddhārābhāvato. Avirodho ca icchitabbo,",
  "tika-vin06t1:631_44": "tasmā ‘‘paccuddharaṇaṁ vattamatta’’ntivādo etthāpi sambhavatīti ce? Na, kurundi vacanavirodhato.",
  "tika-vin06t1:631_45": "Tattha hi kattikapuṇṇamāya paccuddhāro vutto,",
  "tika-vin06t1:631_46": "tasmā vassānadivasattā sādhiṭṭhānāvasā paccuddharīyatīti na paccuddhāro vattamattaṁ,",
  "tika-vin06t1:631_47": "tasmā ‘‘tato para’’nti yāva puṇṇamā adhippetā siyā. Yathā cāyaṁ vikappo,",
  "tika-vin06t1:631_48": "tathā ‘‘vassānamāsātikkamenāpi ābādhavūpasamenāpī’’ti idampi avassaṁ paccuddharitabbatāya vuttaṁ siyā.",
  "tika-vin06t1:631_49": "Evañca sati idha samantapāsādikāya tadavacanena sameti.",
  "tika-vin06t1:631_50": "Aññathā idhapi taṁ vattabbaṁ siyāti yathāvuttova vidhi ettha sambhavati, kiñcāpi sambhavati,",
  "tika-vin06t1:631_51": "duviññāpayassa pana lokassa suviññāpanatthaṁ vuttā.",
  "tika-vin06t1:631_52": "Yasmā pana sā vassānātikkamena adhiṭṭhānaṁ vijahati,",
  "tika-vin06t1:631_53": "hemantapaṭhamāruṇe ca apaccuddhārapaccayā dukkaṭā sādhitā,",
  "tika-vin06t1:631_54": "tasmā kattikapuṇṇamāyameva paccuddharitvā vikappetabbā,",
  "tika-vin06t1:631_55": "avikappitāya ‘‘nissaggiyāpajjanamevā’’ti vattabbaṁ.",
  "tika-vin06t1:631_56": "Ettāvatāpi santosaṁ akatvā vinicchayo pariyesitabbo. Hoti cettha –",
  "tika-vin06t1:632_0": "‘‘Evaṁ abhāvaṁ vinayassa pāḷi,",
  "tika-vin06t1:633_0": "Bhinnaṁ abhinnañca tadatthayuttiṁ;",
  "tika-vin06t1:634_0": "Viññātukāmena tadatthaviññū,",
  "tika-vin06t1:635_0": "Pariyesitabbā vinaye viññāyā’’ti.",
  "tika-vin06t1:636_0": "‘‘Tuyhaṁ gaṇhāhī’’ti vutte vināpi ‘‘mayhaṁ gaṇhāmī’’ti vacanena sudinnaṁ hoti. Itaro ce adhivāseti, tenāpi suggahitaṁ hoti, no ce adhivāseti, dentena sudinnaṁ.",
  "tika-vin06t1:636_1": "Taṁ pana vatthu na kassaci hoti.",
  "tika-vin06t1:636_2": "Tathā ‘‘mayhaṁ gaṇhāmī’’ti vadati, sāmiko ce adhivāseti,",
  "tika-vin06t1:636_3": "vināpi ‘‘gaṇhāhī’’ti vacanena suggahitaṁ. No ce adhivāseti, sāmikasseva taṁ,",
  "tika-vin06t1:636_4": "na hi tassetaṁ vinayakammanti ettha vinayakammassatthāya ce gaṇhāti, na vaṭṭati.",
  "tika-vin06t1:636_5": "Na kevalaṁ attano atthāya gahitaṁ , puna tassapi deti, vaṭṭatīti ca.",
  "tika-vin06t1:636_6": "Tathā anapekkho hutvā parassa vissajjetvā puna tena dinnaṁ vā tassa vissāsanto vā paribhuñjati, vaṭṭati.",
  "tika-vin06t1:636_7": "Tatthāpi vinayakammavasena na vaṭṭatīti eke.",
  "tika-vin06t1:636_8": "Te eva ‘‘mahantaṁ vā khuddakaṁ karotī’’ti ettha ‘‘ticīvare dīghato vidatthi anatikkamitvā chinditvā karoti, evaṁ sesesupī’’ti vadanti.",
  "tika-vin06t1:636_9": "Evarūpesu ṭhānesu porāṇācariyānaṁ kathāmaggaṁ suṭṭhu ācariyakulasevanāya sañjānitvā tena saṁsanditvā sato sampajāno hutvā sotūnañca cittaṁ avimohetvā kathetabbaṁ. Esā amhākaṁ āyācanā.",
  "tika-vin06t1:637_0": "Paṭhamakathinasikkhāpadavaṇṇanā niṭṭhitā.",
  "tika-vin06t1:638_0": "2. Udositasikkhāpadavaṇṇanā",
  "tika-vin06t1:639_0": "471.",
  "tika-vin06t1:639_1": "Santaruttarena janapadacārikaṁ pakkamanti. Kasmā? Kiñcāpi ‘‘na, bhikkhave,",
  "tika-vin06t1:639_2": "santaruttarena gāmo pavisitabbo, yo paviseyya,",
  "tika-vin06t1:639_3": "āpatti dukkaṭassā’’ti (mahāva. 362) paṭhamaṁ vuttaṁ. Pacchā pana ‘‘pañcime, bhikkhave,",
  "tika-vin06t1:639_4": "paccayā saṅghāṭiyā nikkhepāya, uttarāsaṅgassa,",
  "tika-vin06t1:639_5": "antaravāsakassa nikkhepāya gilāno vā hoti, vassikasaṅketaṁ vā, nadīpāraṁ gantuṁ vā, aggaḷaguttivihāro vā,",
  "tika-vin06t1:639_6": "atthatakathinaṁ vā hotī’’ti vuttattā,",
  "tika-vin06t1:639_7": "aṭṭhakathāyampissa ‘‘pañcasu petesu aggaḷagutti eva pamāṇaṁ.",
  "tika-vin06t1:639_8": "Gutte eva hi vihāre nikkhipitvā bahi gantuṁ vaṭṭati,",
  "tika-vin06t1:639_9": "nāgutte’’ti vuttattā apaññattepi kathine ‘‘te bhikkhū aggaḷaguttivihāre ṭhapethā’’ti vatvā sabhāgānaṁ hatthe cīvaraṁ nikkhipitvā santaruttarena gāmappavese laddhakappiyā janapadacārikaṁ pakkāmiṁsūti veditabbaṁ.",
  "tika-vin06t1:640_0": "473.Avippavāsasammutinti avippavāsatthaṁ, vippavāsapaccayā yā āpatti,",
  "tika-vin06t1:640_1": "tadabhāvatthaṁ vā sammutiṁ dātunti attho. Tato paṭṭhāya vaṭṭati. Kittakaṁ kālaṁ vaṭṭatīti?",
  "tika-vin06t1:640_2": "Māsaṁ vā atirekaṁ vā yāva gamane saussāho, tāva vaṭṭati.",
  "tika-vin06t1:640_3": "Tena vuttaṁ ‘‘dhuranikkhepaṁ karontena paccuddharitabba’’nti.",
  "tika-vin06t1:640_4": "Puna sammutidānakiccaṁ natthīti sace dvādasannaṁ vassānaṁ accayena añño rogo hoti, vaṭṭati,",
  "tika-vin06t1:640_5": "upasampadakammaṁ viya yāvajīvaṁ ekāsammuti vaṭṭatīti ca.",
  "tika-vin06t1:641_0": "‘‘Kataṁ vā hotī’’tiādi imasmiṁ sikkhāpade na vattabbaṁ, kasmā?",
  "tika-vin06t1:641_1": "Karaṇapalibodhe upacchinnepi anadhiṭṭhitacīvarato vippavāsapaccayā āpattiyā asambhavato,",
  "tika-vin06t1:641_2": "tasmā ‘‘niṭṭhitacīvarasminti bhikkhuno cīvaraṁ adhiṭṭhitaṁ hotī’’ti ettakameva vattabbanti ce? Na, tadāyattattā .",
  "tika-vin06t1:641_3": "Adhiṭṭhānañhi karaṇapalibodhassa niṭṭhāpanāyattaṁ,",
  "tika-vin06t1:641_4": "tasmā ‘‘kataṁ vātiādi vutta’’nti ca vuttaṁ.",
  "tika-vin06t1:641_5": "Tattha katanti pubbe vuttameva.",
  "tika-vin06t1:642_0": "477-8.Avippavāsalakkhaṇavavatthāpanatthanti ettha ‘‘antogāme cīvaraṁ nikkhipitvā antogāme vatthabba’’ntiādivacanato avippavāsalakkhaṇaṁ vavatthāpitaṁ,",
  "tika-vin06t1:642_1": "tabbiparītanayena vippavāsalakkhaṇaṁ veditabbaṁ.",
  "tika-vin06t1:642_2": "Gāmo ekūpacārotiādimhi pana ṭhapetvā satthaṁ, rukkhamūlaṁ,",
  "tika-vin06t1:642_3": "ajjhokāsañca sesesu parikkhepāparikkhepavasena ekūpacāranānūpacāratā veditabbā.",
  "tika-vin06t1:642_4": "Yasmā pana satthaṁ duvidhaṁ niviṭṭhaṁ, aniviṭṭhañca,",
  "tika-vin06t1:642_5": "tesu aniviṭṭhaṁ ekakulassa vā nānākulassa vā aparikkhittameva hoti, niviṭṭhaṁ siyā parikkhittaṁ, siyā aparikkhittaṁ,",
  "tika-vin06t1:642_6": "tasmā tattha parikkhepādivasena adassetvā abbhantaravasena vutto. Tathā abbhokāse. Rukkhamūle chāyāvasena.",
  "tika-vin06t1:642_7": "Aññathā ‘‘sattho ekūpacāro nānūpacāro’’tiādi uddesavirodho siyā vibhaṅge adassitattā,",
  "tika-vin06t1:642_8": "tasmā satthassa purato ca pacchato ca sattabbhantarā,",
  "tika-vin06t1:642_9": "passato ca ekabbhantaranti ayamekūpacāro, tato paraṁ nānūpacāro.",
  "tika-vin06t1:642_10": "Tathā rukkhamūlassa yattha majjhanhike kāle chāyā pharati, ayaṁ ekūpacāro. Itaro nānūpacāro. Kasmā?",
  "tika-vin06t1:642_11": "Tattha hi parikkhepo appamāṇaṁ. Chāyāva pamāṇaṁ. Ajjhokāsassa pāḷiyaṁ vuttova.",
  "tika-vin06t1:642_12": "‘‘Satthādīnaṁ ekakulasantakavasena ekūpacāratā’’ti likhitaṁ, tasmā nivesane,",
  "tika-vin06t1:642_13": "udosite ca vuttaparicchedova aṭṭādīsūti katvā saṁkhittaṁ.",
  "tika-vin06t1:642_14": "Tato paraṁ khettadhaññakaraṇaārāmavihāresu pana parikkhittāparikkhitta-padaṁ puna uddhaṭaṁ satthavibhaṅgena adhikārassa pacchinnattā.",
  "tika-vin06t1:642_15": "‘‘Nānāgabbhā’’tiādivacanaṁ pana asambhavato khettadhaññakaraṇaārāmesu na uddhaṭaṁ.",
  "tika-vin06t1:642_16": "Vihāre sambhavantampi tattha pacchinnattā na uddhaṭaṁ. Kulaṁ vuccati sāmiko,",
  "tika-vin06t1:642_17": "tasmā ‘‘ekakulassa nānākulassā’’ti iminā gāmādīnaṁ cuddasannaṁ cīvaranikkhepaṭṭhānānaṁ sādhāraṇāsādhāraṇabhāvaṁ dīpeti.",
  "tika-vin06t1:642_18": "Ajjhokāsassa pana asambhavato na vuttaṁ. Yasmā panettha ekakulassa,",
  "tika-vin06t1:642_19": "nānākulassa ca aparikkhittesu gāmādīsu parihāraviseso kiñcāpi natthi, parikkhittesu pana atthi, tasmā ekanānākulaggahaṇaṁ,",
  "tika-vin06t1:642_20": "ekanānūpacāraggahaṇañca sātthakanti veditabbaṁ.",
  "tika-vin06t1:642_21": "Tatthapi ayaṁ viseso – satthe,",
  "tika-vin06t1:642_22": "rukkhamūle ca kulabhedatova bhedo, nopacārabhedato. Ajjhokāse upacārabhedato ca, so pana pāḷiyaṁ na dassitoti.",
  "tika-vin06t1:642_23": "‘‘Taṁ pamāṇaṁ atikkamitvāti vacanato ākāsepi aḍḍhateyyaratanappamāṇe doso natthī’’ti vadanti.",
  "tika-vin06t1:643_0": "479. ‘‘Sabhā’’ti itthiliṅgaṁ.",
  "tika-vin06t1:643_1": "‘‘Sabhāya’’nti napuṁsakaliṅgaṁ,",
  "tika-vin06t1:643_2": "tena vuttaṁ ‘‘liṅgabyattanayenā’’ti.",
  "tika-vin06t1:643_3": "Napuṁsakaliṅgadassanatthaṁ kira ‘‘sabhāya’’nti paccattavasena niddiṭṭhaṁ,",
  "tika-vin06t1:643_4": "tassa anupayogattā ‘‘dvāramūla’’ntipi.",
  "tika-vin06t1:643_5": "Attano nikkhittaṭṭhāne anikkhittattā vīthihatthapāso na rakkhati,",
  "tika-vin06t1:643_6": "yasmiṁ ghare cīvaraṁ nikkhittaṁ hoti, tasmiṁ ghare vatthabbaṁ.",
  "tika-vin06t1:643_7": "‘‘Sabhāye vā vatthabbaṁ dvāramūle vā,",
  "tika-vin06t1:643_8": "hatthapāsā vā na vijahitabba’’nti hi vuttaṁ.",
  "tika-vin06t1:643_9": "‘‘Hatthapāseyeva aruṇaṁ uṭṭhapetabba’’nti niyamitattā jānituṁ na sakkāti ce? Antoghare na sakkā, tathā tathā vuttattā,",
  "tika-vin06t1:643_10": "tasmā ‘‘yutti pamāṇa’’nti vuttaṁ.",
  "tika-vin06t1:643_11": "Ayamattho aṭṭhakathāyampi pakāsito,",
  "tika-vin06t1:643_12": "punapi khuddakagāme sabbasādhāraṇagāmadvāravasena. Sace tassa dvāradvayaṁ hoti, majjhe ca gharasabhāyaṁ, yatthicchati, tattha vasitabba’’nti.",
  "tika-vin06t1:644_0": "480-1.",
  "tika-vin06t1:644_1": "Yāni nivesanādīni gāmasaṅkhyaṁ na gacchanti,",
  "tika-vin06t1:644_2": "tāni nivesanādīnīti adhippetāni.",
  "tika-vin06t1:644_3": "Ajjhokāse aparisaṅkitampi cīvaraṁ atirekasattabbhantare nikkhittaṁ nissaggiyaṁ hoti,",
  "tika-vin06t1:644_4": "ettha antosīmatā na rakkhati, satthe pana rakkhati.",
  "tika-vin06t1:644_5": "‘‘Nadīparihāro ca labbhatī’’ti vacanato udakukkhepasīmāyaṁ parihāro labbhatīti siddhaṁ. Sāmantavihāro ce ekasīmo, cīvaraṁ na nissaggiyaṁ.",
  "tika-vin06t1:645_0": "Idāni –",
  "tika-vin06t1:646_0": "‘‘Chinnaṁ dhutaṅgaṁ sāsaṅka-sammato santaruttaraṁ;",
  "tika-vin06t1:647_0": "Acīvarassānāpatti, paccuddhārādisiddhito’’ti. –",
  "tika-vin06t1:648_0": "Idaṁ pakiṇṇakaṁ,",
  "tika-vin06t1:648_1": "tatthāyaṁ codanāpubbaṅgamo vinicchayo – keci ‘‘diguṇaṁ saṅghāṭi’’nti (mahāva.",
  "tika-vin06t1:648_2": "348) vacanato ‘‘ekaccikā saṅghāṭipi nādhiṭṭhātabbā.",
  "tika-vin06t1:648_3": "Sace adhiṭṭhāti na ruhatī’’ti vatvā upasampadāpekkhānampi diguṇameva saṅghāṭiṁ datvā upasampādenti,",
  "tika-vin06t1:648_4": "te iminā suttalesena saññāpetabbā.",
  "tika-vin06t1:648_5": "Bhagavatā hi ‘‘chinnakaṁ saṅghāṭiṁ chinnakaṁ uttarāsaṅgaṁ chinnakaṁ antaravāsaka’’nti paṭhamaṁ anuññātaṁ.",
  "tika-vin06t1:648_6": "Tato ‘‘aññatarassa bhikkhuno ticīvare kariyamāne sabbaṁ chinnakaṁ nappahoti.",
  "tika-vin06t1:648_7": "Dve chinnakāni ekaṁ acchinnakaṁ nappahoti.",
  "tika-vin06t1:648_8": "Dve acchinnakāni ekaṁ chinnakaṁ nappahotī’’ti imasmiṁ vatthusmiṁ ‘‘anujānāmi, bhikkhave,",
  "tika-vin06t1:648_9": "anvādhikampi āropetu’’nti (mahāva. 360) anuññātaṁ,",
  "tika-vin06t1:648_10": "tasmā ekaccikāpi saṅghāṭi vaṭṭatīti siddhaṁ. Yā chijjamānā nappahoti, tassā kuto diguṇatāti.",
  "tika-vin06t1:648_11": "Aṭṭhakathāyampissa vuttaṁ ‘‘anvādhikampi āropetunti āgantukapattampi dātuṁ.",
  "tika-vin06t1:648_12": "Idaṁ pana appahonake āropetabbaṁ. Sace pahoti, āgantukapattaṁ na vaṭṭati, chinditabbamevā’’ti (mahāva. aṭṭha. 360).",
  "tika-vin06t1:648_13": "Kathinaṁ pana chinnakameva vaṭṭati āveṇikalakkhaṇattā ,",
  "tika-vin06t1:648_14": "‘‘chinnakaṁ diguṇaṁ nappahotī’’ti vacanābhāvato cāti sanniṭṭhānamettha gantabbaṁ.",
  "tika-vin06t1:649_0": "Dhutaṅganti anupasampannānaṁ tecīvarikadhutaṅgābhāvato ticīvareneva tecīvarikoti.",
  "tika-vin06t1:649_1": "Tesaṁ adhiṭṭhānābhāvato ‘‘adhiṭṭhitenevā’’ti vattabbaṁ hotūti ce? Na,",
  "tika-vin06t1:649_2": "dhutaṅgabhedena virodhappasaṅgato.",
  "tika-vin06t1:649_3": "Catutthacīvarasādiyanena hi dhutaṅgabhedo, na ticīvaravippavāsena,",
  "tika-vin06t1:649_4": "nāpi atirekacīvarasādiyanena, nāpi atirekacīvaradhāraṇena.",
  "tika-vin06t1:649_5": "Yasmā pana bhikkhūnaṁyeva bhagavatā adhiṭṭhānavasena nava cīvarāni anuññātāni, jātivasena ca vuttāni, na evaṁ anupasampannānaṁ.",
  "tika-vin06t1:649_6": "Tasmā tesaṁ cīvaraniyamābhāvā na taṁ dhutaṅgaṁ anuññātaṁ gahaṭṭhānaṁ viya,",
  "tika-vin06t1:649_7": "tasmā tassa samādānavidhāne avacanato ca sanniṭṭhānamettha gantabbaṁ.",
  "tika-vin06t1:650_0": "Sāsaṅkasammatoti kaṅkhāvitaraṇiyaṁ sāsaṅkasikkhāpade visuṁ aṅgāni na vuttāni,",
  "tika-vin06t1:650_1": "‘‘sesamettha cīvaravaggassa dutiyasikkhāpade vuttanayena veditabba’’nti (kaṅkhā. aṭṭha.",
  "tika-vin06t1:650_2": "sāsaṅkasikkhāpadavaṇṇanā) vuttaṁ, na ca panetaṁ vuttaṁ.",
  "tika-vin06t1:650_3": "Tattha rattivippavāso catutthaṁ aṅgaṁ, idha chārattavippavāso, ayamettha visesoti, tasmā aṅgasāmaññato,",
  "tika-vin06t1:650_4": "sammutisāmaññato ca sāsaṅkasikkhāpadameva vadanti. Idaṁ nippadesaṁ, taṁ sappadesaṁ māsaparamattā.",
  "tika-vin06t1:650_5": "Tattha bahigāmepi gāmasīmaṁ okkamitvā vasitvā pakkamantassa anāpatti, idha na tathā,",
  "tika-vin06t1:650_6": "idha anantare anantare aruṇuggamane nissaggiyaṁ,",
  "tika-vin06t1:650_7": "tattha sattameti ayaṁ imesaṁ dvinnaṁ viseso.",
  "tika-vin06t1:650_8": "Aṅgāni pana cīvaranikkhepaṅgasampattito vipariyāyena,",
  "tika-vin06t1:650_9": "idha vuttanayena ca siddhattā na vuttāni. Tāni kāmaṁ na vuttāni,",
  "tika-vin06t1:650_10": "tathāpi catutthamaṅgaṁ visesitabbaṁ, na pana visesitaṁ. Kiṁkāraṇā?",
  "tika-vin06t1:650_11": "Idha vuttanissajjanakkamena nissajjetvā āpattidesanato,",
  "tika-vin06t1:650_12": "tatthāpannāpattivimokkhadīpanatthaṁ.",
  "tika-vin06t1:650_13": "Saṁvaccharavippavutthampi rattivippavutthameva,",
  "tika-vin06t1:650_14": "pageva chārattaṁ vippavutthaṁ.",
  "tika-vin06t1:650_15": "Evaṁ santepi tattha yathāvuttaaṅgasampattiyā sati tattha vuttanayeneva nissajjitabbaṁ.",
  "tika-vin06t1:650_16": "Hemante vā gimhe vā nissajjati ce?",
  "tika-vin06t1:650_17": "Idha vuttanayenāpi nissajjituṁ vaṭṭatīti ñāpanatthaṁ catutthaṁ aṅgaṁ na visesitanti no takkoti ācariyo.",
  "tika-vin06t1:650_18": "Māsātikkantampi cīvaraṁ ‘‘dasāhātikkanta’’nti vatvā nissaṭṭhameva.",
  "tika-vin06t1:650_19": "Dvayena ūnamāsaṁ hutvā ‘‘dasāhātikkanta’’nti vatvā māsātikkantanti eke.",
  "tika-vin06t1:650_20": "Tathāpi sace paccāsācīvaraṁ hoti,",
  "tika-vin06t1:650_21": "nissaggiyaṁ ‘‘dasāhātikkanta’’nti vatvā,",
  "tika-vin06t1:650_22": "mūlacīvaraṁ pana ‘‘māsātikkanta’’nti vatvā nissajjitabbaṁ.",
  "tika-vin06t1:651_0": "‘‘Santaruttara’’nti vā ‘‘saṅghāṭi’’nti vā ‘‘cīvara’’nti vā kiṁ ticīvaraṁ, udāhu aññampīti .",
  "tika-vin06t1:651_1": "Kiñcettha – yadi ticīvarameva paṭisiddhaṁ,",
  "tika-vin06t1:651_2": "pariyāpannavasena acchinnacīvaracchindanadhovāpanaviññattiādivirodho. Atha aññampi,",
  "tika-vin06t1:651_3": "‘‘niṭṭhitacīvarasmi’’nti evamādinā virodhoti?",
  "tika-vin06t1:651_4": "Vuccate – na niyamato veditabbaṁ yathāsambhavaṁ gahetabbato.",
  "tika-vin06t1:651_5": "Tathā hi ‘‘cīvaraṁ nikkhipitvā santaruttarena janapadacārikaṁ pakkamantī’’ti (pārā. 471) evamādīsu ticīvarameva. ‘‘Na, bhikkhave,",
  "tika-vin06t1:651_6": "santaruttarena gāmo pavisitabbo,",
  "tika-vin06t1:651_7": "santaruttaraparamaṁ tato cīvaraṁ sādhitabba’’nti evamādīsu yaṁkiñci,",
  "tika-vin06t1:651_8": "tathā saguṇaṁ katvā saṅghāṭiyo dātabbā, nivāsanaṁ dātabbaṁ, saṅghāṭi dātabbā, handa te, āvuso, saṅghāṭi, dehi me paṭantiādīsu.",
  "tika-vin06t1:651_9": "Vuttañhetaṁ ‘‘sabbañhi cīvaraṁ saṅghaṭitaṭṭhena ‘saṅghāṭī’ti vuccatī’’ti.",
  "tika-vin06t1:651_10": "Tathā ‘‘niṭṭhitacīvarasmi’’nti etthāpīti eke.",
  "tika-vin06t1:651_11": "Antosamaye hi yāvadatthaṁ cīvaraṁ anuññātaṁ,",
  "tika-vin06t1:651_12": "taṁ sabbaṁ kariyamānaṁ kadā niṭṭhānaṁ gacchissati, tasmā ticīvaramevāti eke.",
  "tika-vin06t1:651_13": "Acīvarassānāpatti paccuddhārādisiddhitoti kiṁ vuttaṁ hoti?",
  "tika-vin06t1:651_14": "Udositasikkhāpadassa nippayojanabhāvappasaṅgato ticīvaravippavāse tecīvarassa āpattīti eke.",
  "tika-vin06t1:651_15": "Tatthetaṁ vuccati na hoti āpatti paccuddhārādisiddhito.",
  "tika-vin06t1:651_16": "‘‘Anāpatti antoaruṇe paccuddharati, vissajjetī’’ti hi vuttaṁ. Aññathā paccuddharantassa,",
  "tika-vin06t1:651_17": "antoaruṇe vissajjentassa ca yāva añño nādhiṭṭhāti,",
  "tika-vin06t1:651_18": "tāva āpattiṁ āpajjati yathāvuttanayena.",
  "tika-vin06t1:651_19": "Aññathā sattabbhantarena vippavāsassāti vippavāsato yathārutaṁyeva sati vippavāse vippavāsato avippavāse sati avippavāsatoti.",
  "tika-vin06t1:652_0": "Udositasikkhāpadavaṇṇanā niṭṭhitā.",
  "tika-vin06t1:653_0": "3. Tatiyakathinasikkhāpadavaṇṇanā",
  "tika-vin06t1:654_0": "497.Nappahotīti lāmakaparicchedaṁ na pāpuṇāti,",
  "tika-vin06t1:654_1": "teneva ticīvarassa muṭṭhipañcakādilāmakaparicchedova tāva vutto. Cīvare paccāsā cīvarapaccāsā.",
  "tika-vin06t1:654_2": "Tenetaṁ dīpeti – taṁ cīvaraṁ pacchā labbhatu vā mā vā, yāva sā paccāsā chijjati,",
  "tika-vin06t1:654_3": "tāva idaṁ mūlacīvaraṁ ṭhapetuṁ anujānāmīti.",
  "tika-vin06t1:654_4": "‘‘Cīvarapaccāsā’’ti mariyādatthe nissakkavacanaṁ,",
  "tika-vin06t1:654_5": "bhummatthe vā paccattavacanaṁ kataṁ.",
  "tika-vin06t1:655_0": "499-500.Niṭṭhitacīvarasmiṁ…pe… cīvarāsā vā upacchinnātiādimhi tīsu cīvaresu aññataraṁ kataṁ hoti, sesā atthi, rakkhati.",
  "tika-vin06t1:655_1": "Cīvarapalibodhassa upacchede,",
  "tika-vin06t1:655_2": "ubbhatasmiñca kathine samaye vā hemantassa samaye vā akālacīvaraṁ uppajjeyya, khippameva kāretabbaṁ .",
  "tika-vin06t1:655_3": "Sati pāripūriyā paccāsā na rakkhati, asati natthi ce paccāsā, na rakkhati.",
  "tika-vin06t1:655_4": "‘‘Anatthate kathine ekādasamāse uppanna’’nti vacanato aparakattikā atthate vā anatthate vā samayova. Hemanto siyā samayo atthate, siyā asamayo anatthate.",
  "tika-vin06t1:655_5": "Tato paraṁ ekaṁsato asamayo vāti.",
  "tika-vin06t1:655_6": "‘‘Ādissa dinna’’nti idaṁ idha alabbhamānampi atthuddhāravasena vuttaṁ bhikkhunīnaṁ dutiyanissaggiye (pāci.",
  "tika-vin06t1:655_7": "738 ādayo) sesaṁ akālacīvaraṁ viya.",
  "tika-vin06t1:655_8": "Tattha hi bhikkhunisaṅghassa ‘‘sampattā bhājentū’’ti evaṁ ādissa dinnameva ‘‘akālacīvaraṁ kālacīvara’’nti adhiṭṭhahitvā bhājentiyā nissaggiyaṁ.",
  "tika-vin06t1:655_9": "Tathā hi tattha yathā ‘‘akālacīvaraṁ nāma anatthate kathine ekādasamāse uppannaṁ,",
  "tika-vin06t1:655_10": "atthate kathine sattamāse uppanna’’nti idaṁ atthuddhāravasena vuttaṁ, evaṁsampadamidaṁ.",
  "tika-vin06t1:655_11": "Yadi evaṁ ‘‘ekapuggalassa idaṁ tuyhaṁ damhīti dinna’’nti idaṁ kimatthaṁ vuttaṁ, na hi taṁ bhājanīyanti ce?",
  "tika-vin06t1:655_12": "Abhājanīyasāmaññato vuttaṁ hoti.",
  "tika-vin06t1:655_13": "Yathā saṅghassa ādissa dinnaṁ atthatakathinehi eva bhikkhūhi abhājanīyattā akālacīvaraṁ nāma jātaṁ,",
  "tika-vin06t1:655_14": "evaṁ puggalikampi itarehīti attho.",
  "tika-vin06t1:655_15": "Evaṁ santepi kassaci siyā ‘‘ādissa dinnampi dasāhameva parihāraṁ labhatī’’ti. Tassetaṁ pāṭikaṅkhaṁ.",
  "tika-vin06t1:655_16": "Paṭhamakathine ‘‘niṭṭhitacīvarasmiṁ bhikkhunā ubbhatasmiṁ kathine’’ti idañhi niratthakanti.",
  "tika-vin06t1:655_17": "Anubbhatasmimpi hi kathine dasāhaparamameva dhāretabbanti viññātattā anādissa dinnameva sandhāyetaṁ vuttaṁ siyāti ce?",
  "tika-vin06t1:655_18": "Evaṁ santepi anādissa dinnampi anatthatakathinānaṁ aparakattikāya dasāhameva parihāraṁ labhati ‘‘niṭṭhitacīvarasmiṁ bhikkhunā ubbhatasmiṁ kathine’’ti vuttattā. Āmantāti ce?",
  "tika-vin06t1:655_19": "‘‘Anatthate kathine ekādasamāse uppanna’’nti vacanena virujjhati,",
  "tika-vin06t1:655_20": "tasmā yathāvuttanayenevettha sanniṭṭhānaṁ gantabbaṁ.",
  "tika-vin06t1:656_0": "Anugaṇṭhipade vuttaṁ ‘‘paṭhamasikkhāpade sabbacīvarānaṁ yāvadatthacīvaravasena kathinamāsabbhantare dasāhātikkamepi anāpatti parihārassa dinnattā.",
  "tika-vin06t1:656_1": "Yathā kathinamāsabbhantare ādissa dinnamakālacīvaraṁ kālacīvaraparihārameva labhati,",
  "tika-vin06t1:656_2": "tathā itaramāsepi labhatīti veditabbaṁ.",
  "tika-vin06t1:656_3": "Tasmā evaṁ ‘niṭṭhitacīvarasmiṁ bhikkhunā ubbhatasmiṁ kathine bhikkhuno paneva cīvaraṁ uppajjeyyā’tiādinā sikkhāpade siddhepi anatthatakathinānaṁ pacchimakattikamāsaṁ anujānantena ‘akālacīvaraṁ uppajjeyyā’ti vuttaṁ.",
  "tika-vin06t1:656_4": "Evañhi avutte akālacīvaraṁ nāma ‘anatthate kathine ekādasamāse uppanna’nti na sakkā vattuṁ.",
  "tika-vin06t1:656_5": "Evañhi vacanato anatthatakathinānaṁ atthatakathinānaṁ viya sabbacīvarānaṁ pacchimakattikamāse dasāhātikkame nissaggiyaṁ na hotī’’tiādi.",
  "tika-vin06t1:657_0": "Bhiyyopi evaṁ vuttaṁ – yaṁ pana mayā ‘‘paṭhamakathine dasāhaparamaṁ atirekacīvaraṁ dhāretabba’’nti anuññātaṁ,",
  "tika-vin06t1:657_1": "tampi kathinamāsato bahi uppannameva,",
  "tika-vin06t1:657_2": "na antoti ayamattho dīpito hoti. Kathaṁ?",
  "tika-vin06t1:657_3": "Atirekacīvarassa dasāhaparihārato uddhaṁ āpajjitabbāpattiṁ ‘‘niṭṭhitacīvarasmiṁ bhikkhunā ubbhatasmiṁ kathine’’ti anupaññattiyā kathinabbhantare vāretvā tato uddhaṁ uppannesu dasāhātikkame āpajjitabbāpattiṁ iminā sikkhāpadena vāretuṁ ‘‘akālacīvaraṁ uppajjeyyā’’tiādi vuttaṁ. Tena ‘‘kālepi ādissa dinnaṁ,",
  "tika-vin06t1:657_4": "etaṁ akālacīvaraṁ nāmā’’ti vacanato kathinubbhārato uddhaṁ dasāhaparihāraṁ na labhatīti dīpitaṁ hoti,",
  "tika-vin06t1:657_5": "tehi saddhiṁ puna kathinubbhārato uddhaṁ pañca divasāni labhatīti pasaṅgopi ‘‘niṭṭhitacīvarasmiṁ bhikkhunā ubbhatasmiṁ kathine bhikkhuno paneva akālacīvaraṁ uppajjeyya…pe… khippameva kāretabba’’nti akālacīvarassa uppattikālaṁ niyametvā vuttattā nivārito hoti,",
  "tika-vin06t1:657_6": "tadubhayena kathinabbhantare uppannacīvaraṁ kathinubbhārato uddhaṁ ekadivasampi parihāraṁ na labhatīti siddhaṁ hoti. Evaṁ apare vadantīti.",
  "tika-vin06t1:658_0": "Punapi vuttaṁ – ācariyā pana evaṁ vadeyyuṁ ‘‘niṭṭhitacīvarasmiṁ bhikkhunā ubbhatasmiṁ kathine bhikkhuno paneva akālacīvaraṁ uppajjeyyā’’ti ettha ‘‘niṭṭhitacīvarasmiṁ bhikkhunā ubbhatasmiṁ kathine’’ti vadanto evaṁ viññāpeti ‘‘etthantare tiṇṇannampi akālacīvarānaṁ uppatti abhāva’’nti.",
  "tika-vin06t1:658_1": "Kasmā pana padabhājane vitthāritānīti?",
  "tika-vin06t1:658_2": "Vuccate – idaṁ sikkhāpadaṁ adhiṭṭhānaṁ sandhāya vuttaṁ,",
  "tika-vin06t1:658_3": "kintu paṭhame dasāhaṁ anujānitvā tasmiṁ appahonte sace paccāsā atthi,",
  "tika-vin06t1:658_4": "tameva vaḍḍhetvā māsaṁ anujānanto imampi atthavisesaṁ dīpeti akālacīvaraṁ nāma sammukhībhūtena bhājetabbantipi dīpeti.",
  "tika-vin06t1:658_5": "Taṁ pana ‘‘ākaṅkhamānena bhikkhunā paṭiggahetabba’’nti iminā sikkhāpadena vaḍḍhetvā vuttanti,",
  "tika-vin06t1:658_6": "tasmā tīṇipi padabhājane vitthāritānīti.",
  "tika-vin06t1:659_0": "‘‘Khippameva kāretabbanti dasāhā kāretabba’’nti idaṁ pana pahonakabhāve purimasikkhāpadalakkhaṇenāti dīpetuṁ vuttaṁ,",
  "tika-vin06t1:659_1": "tasmā ‘‘evaṁ sīghanti vā lahunti vā’’tiādinā avatvā ‘‘dasāhā’’ti vuttaṁ. Atthatakathinassa evaṁ hotu,",
  "tika-vin06t1:659_2": "anatthate pana kathine kathanti vutte anatthatassa paṭikkhepataṁ dassetīti vutto apassanto vighātaṁ āpajjatīti.",
  "tika-vin06t1:659_3": "Ekatiṁse aruṇuggamane nissaggiyanti mahantenapi paccāsācīvarena saha ghaṭitampi tabbhāvaṁ anupatitvā nissaggiyaṁ hoti sati pacchimappamāṇasambhave, asati na hoti, puna ghaṭite hoti, aññena ghaṭite na hoti. Chinnaṁ aññavatthu hoti.",
  "tika-vin06t1:659_4": "Pubbaparicchedaṁ atikkantaṁ ghaṭitaṁ puna aññaparicchedaṁ labhatīti eke, upaparikkhitvā gahetabbaṁ.",
  "tika-vin06t1:659_5": "Aññatarasmiṁ gaṇṭhipade pana ‘‘saṅghassa vā idaṁ akālacīvaranti uddissa dinna’nti ettha saṅghassa dinne āpatti nāma natthi,",
  "tika-vin06t1:659_6": "‘sotassa raho’tiādīsu viya paduddhārena vuttaṁ, tassa lābhaṁ sandhāyāti ce?",
  "tika-vin06t1:659_7": "Saṅghato vā uppajjeyyāti anena siddhattā adhikamevā’’ti ca ‘‘saṅgho cīvarāni labhissati gaṇo vā’tiādināpi pāṭho atthī’’ti ca vuttaṁ.",
  "tika-vin06t1:659_8": "Gaṇṭhipade kosallatthaṁ pana mayā sabbaṁ likhitaṁ, suṭṭhu vicāretvā kathetabbaṁ.",
  "tika-vin06t1:660_0": "Tatiyakathinasikkhāpadavaṇṇanā niṭṭhitā.",
  "tika-vin06t1:661_0": "4. Purāṇacīvarasikkhāpadavaṇṇanā",
  "tika-vin06t1:662_0": "503-505.Bhattavissagganti bhattakiccādhiṭṭhānaṁ.",
  "tika-vin06t1:662_1": "Bhattakiccādhiṭṭhānavibhāganti porāṇā.",
  "tika-vin06t1:662_2": "Tattha nāma tvanti tattha tayā katakamme evaṁ akattabbe sati dhovāpissasi nāma. Atha vā so nāma tvanti attho.",
  "tika-vin06t1:662_3": "Ubhatosaṅghe upasampannāti bhikkhūnaṁ santike upasampadāya paṭikkhittattā tadanupasaṅgabhayā evaṁ vuttanti veditabbaṁ.",
  "tika-vin06t1:662_4": "‘‘Purāṇacīvara’’nti ettha purāṇabhāvadīpanatthameva ‘‘sakiṁ nivatthampi sakiṁ pārutampī’’ti vuttaṁ,",
  "tika-vin06t1:662_5": "tasmā ‘‘cīvaraṁ nāma channaṁ cīvarānaṁ aññataraṁ cīvaraṁ vikappanupagaṁ pacchima’’nti vacanassa okāso na jātoti eke.",
  "tika-vin06t1:662_6": "Yasmā vikappanupagapacchimaṁ idha nādhippetaṁ,",
  "tika-vin06t1:662_7": "nivāsanapārupanupagamevādhippetaṁ,",
  "tika-vin06t1:662_8": "teneva nisīdanapaccattharaṇe dukkaṭaṁ vuttaṁ, tasmā na vuttanti eke.",
  "tika-vin06t1:662_9": "Jātippamāṇāvacanato yaṁ kiñci purāṇavatthaṁ dhovāpentassa nissaggiyameva,",
  "tika-vin06t1:662_10": "teneva ‘‘anāpatti cīvaraṁ ṭhapetvā aññaṁ parikkhāraṁ dhovāpetī’’ti vuttaṁ.",
  "tika-vin06t1:662_11": "Thavikampi hi asucimakkhitaṁ paribhuttaṁ dhovāpeti, nissaggiyameva oḷārikattā, appatirūpattā ca.",
  "tika-vin06t1:662_12": "Teneva kaṅkhāvitaraṇiyaṁ imasmiṁ ṭhāne cīvaraparicchedo na vuttoti eke,",
  "tika-vin06t1:662_13": "vicāretvā yuttataraṁ gahetabbaṁ.",
  "tika-vin06t1:662_14": "‘‘Rajitvā kappaṁ katvāti kappiyaṁ katameva nivāsetuṁ, pārupituṁ vā vaṭṭati, netara’’nti vuttaṁ.",
  "tika-vin06t1:662_15": "Iminā ca majjhimattheravādo upatthambhito hoti, nopatthambhito.",
  "tika-vin06t1:662_16": "Rajitvātiādi pana vinayavidhidassanatthaṁ vuttanti mama takko.",
  "tika-vin06t1:662_17": "Yathā aññātikāya aññātikasaññīvāre tīṇi catukkāni,",
  "tika-vin06t1:662_18": "evaṁ vematikañātikavāresu cāti nava catukkāni honti.",
  "tika-vin06t1:662_19": "Etthāha – ekavāraṁ dhovitvā dhovanesu dhuraṁ nikkhipitvā puna ‘‘duddhota’’nti maññamānā dhovati, anāpattiyā bhavitabbaṁ,",
  "tika-vin06t1:662_20": "dutiyavāraṁ avuttā dhovati nāma hotīti?",
  "tika-vin06t1:662_21": "Vuccate – sace bhikkhu ‘‘alaṁ ettāvatā dhotenā’’ti paṭikkhipati,",
  "tika-vin06t1:662_22": "puna dhovantī avuttā dhovati nāmāti yujjati. No ce, vuttāva hotīti veditabbaṁ.",
  "tika-vin06t1:662_23": "Bhikkhussa liṅgaparivattane ekatoupasampannāya vasena āpatti sākiyānīnaṁ viya.",
  "tika-vin06t1:663_0": "506.Ekenavatthunāti yena kenaci paṭhamena.",
  "tika-vin06t1:663_1": "‘‘Tiṇṇaṁ catukkānaṁ vasenā’’ti pāṭho.",
  "tika-vin06t1:663_2": "Bhikkhūnaṁ santike aṭṭhavācikāya upasampannāya pākaṭattā taṁ avatvā sākiyāniyova vuttā apākaṭattā.",
  "tika-vin06t1:664_0": "Purāṇacīvarasikkhāpadavaṇṇanā niṭṭhitā.",
  "tika-vin06t1:665_0": "5. Cīvarapaṭiggahaṇasikkhāpadavaṇṇanā",
  "tika-vin06t1:666_0": "508-510.Apaññatte sikkhāpadeti ettha ‘‘gaṇamhā ohīyanasikkhāpade’’ti likhitaṁ.",
  "tika-vin06t1:666_1": "Araññavāsīnisedhanasikkhāpade apaññatteti eke,",
  "tika-vin06t1:666_2": "‘‘taṁ na sundara’’nti vadanti. Vihatthatāyāti āyāsena.",
  "tika-vin06t1:667_0": "512.Upacāroti dvādasahattho. Mahāpaccariyaṁ,",
  "tika-vin06t1:667_1": "kurundiyañca vuttanti ettha rattibhāge dhammakathikassa bhikkhuno bahūsu cīvaresu mahājanena pasādadānavasena paṭikkhittesu punadivase ‘‘upāsakānaṁ pasādadānāni etānī’’ti suddhacittena gaṇhantassa doso natthi,",
  "tika-vin06t1:667_2": "‘‘bhikkhunīhipi dinnāni idha santī’’ti ñatvā gaṇhato doso.",
  "tika-vin06t1:667_3": "Taṁ acittakabhāvenāti bhikkhunīhi dinnabhāvaṁ ñatvā bahūsu tassā cīvarassa ajānanenāti attho.",
  "tika-vin06t1:667_4": "Paṁsukūlaṁ adhiṭṭhahitvāti ‘‘bhikkhunīhi nu kho dinnaṁ siyā’’ti avikappetvā ‘‘paṁsukūlaṁ gaṇhāmī’’ti gaṇhantassa vaṭṭati.",
  "tika-vin06t1:667_5": "Kurundiādīsu vuttopi attho ayameva, ekaṁ,",
  "tika-vin06t1:667_6": "‘‘acittakabhāvenā’’ti vacanena ‘‘yathā tathā gaṇhituṁ vaṭṭatī’’ti uppathova paṭisedhitoti apare.",
  "tika-vin06t1:667_7": "Evaṁ dhammasiritthero na vadati,",
  "tika-vin06t1:667_8": "ujukameva vadatīti papañcitaṁ. Tasseva visayo,",
  "tika-vin06t1:667_9": "tassāyaṁ adhippāyo – yathā ‘‘paṁsukūlaṁ gaṇhissatīti ṭhapitaṁ kāmaṁ bhikkhunisantakampi avikappetvā paṁsukūlaṁ adhiṭṭhahitvā gahetuṁ vaṭṭatī’’ti vuttaṁ,",
  "tika-vin06t1:667_10": "tathā dhammakathikassa bhikkhuniyā dinnampi apaññāyamānaṁ vaṭṭatīti,",
  "tika-vin06t1:667_11": "tasmā taṁ vuttaṁ mahāpaccariyaṁ,",
  "tika-vin06t1:667_12": "kurundiyañca acittakabhāvena na sametīti.",
  "tika-vin06t1:667_13": "Paṭikkhepo pana vikappaggahaṇe eva ruhati.",
  "tika-vin06t1:667_14": "Aññathā pubbāparaṁ virujjhatīti.",
  "tika-vin06t1:667_15": "Taṁ na yuttaṁ paṁsukūlena asamānattā.",
  "tika-vin06t1:667_16": "Paṁsukūlabhāvena saṅkārakūṭādīsu ṭhapitaṁ bhikkhunīhi,",
  "tika-vin06t1:667_17": "na taṁ tassā santakaṁ hutvā ṭhitaṁ hoti.",
  "tika-vin06t1:667_18": "Assāmikañhi paṁsukūlaṁ sabbasādhāraṇañca, aññopi gahetuṁ labhati.",
  "tika-vin06t1:667_19": "Idaṁ pubbeva ‘‘bhikkhunīnaṁ cīvara’’nti jānitvāpi paṁsukūliko gahetuṁ labhati tadā tassā asantakattā.",
  "tika-vin06t1:667_20": "‘‘Paṁsukūlaṁ adhiṭṭhahitvā’’ti sallekhakkamanidassanatthaṁ vuttaṁ.",
  "tika-vin06t1:667_21": "Maṁsaṁ dadantena tathāgatena sallekhato kappiyampi bhuttaṁ nissaggiyaṁ cīvaramāha yo maṁsaṁ kathanti sayamādiseyyāti.",
  "tika-vin06t1:668_0": "Acittakattā kathaṁ paṁsukūlaṁ vaṭṭatīti ce? Tāya tassa adinnattā,",
  "tika-vin06t1:668_1": "bhikkhunāpi tato bhikkhunito aggahitattā ca.",
  "tika-vin06t1:668_2": "Assāmikampi hi paṁsukūlaṁ aññissā hatthato gaṇhāti,",
  "tika-vin06t1:668_3": "na vaṭṭati ‘‘aññātikāya bhikkhuniyā cīvaraṁ paṭiggaṇheyyā’’ti vuttalakkhaṇasambhavato.",
  "tika-vin06t1:668_4": "Aññātikāya santakaṁ ñātikāya hatthato gaṇhāti, vaṭṭatīti eke.",
  "tika-vin06t1:668_5": "Yathā sikkhamānasāmaṇerādīnaṁ hatthato paṭiggaṇhantassa anāpatti,",
  "tika-vin06t1:668_6": "tathā kaṅkhāvitaraṇiyañca ‘‘aññātikāya hatthato gahaṇa’’nti (kaṅakhā. aṭṭha.",
  "tika-vin06t1:668_7": "cīvarappaṭiggahaṇasikkhāpadavaṇṇanā) aṅgaṁ vuttaṁ.",
  "tika-vin06t1:668_8": "Tathā ñātikāya santakaṁ sikkhamānāya, sāmaṇeriyā, upāsakassa, upāsikāya, bhikkhussa,",
  "tika-vin06t1:668_9": "sāmaṇerassa santakaṁ aññātikāya bhikkhuniyā hatthato gaṇhantassa ca anāpatti evaṁ yathāvuttalakkhaṇāsambhavatoti eke,",
  "tika-vin06t1:668_10": "teneva ‘‘ekatoupasampannāya cīvaraṁ paṭiggaṇhātī’ti avatvā ‘hatthato paṭiggaṇhāti aññatra pārivattakā, āpatti dukkaṭassā’ti (pārā. 513) vuttaṁ,",
  "tika-vin06t1:668_11": "tasmā aññātikāya santakampi ekatoupasampannāya hatthato paṭiggaṇhantassa dukkaṭa’’nti vadanti,",
  "tika-vin06t1:668_12": "ubhopete na sārato daṭṭhabbā, kāraṇaṁ pariyesitabbaṁ.",
  "tika-vin06t1:669_0": "514.Ko pana vādo pattatthavikādīsūti anadhiṭṭhātabbesu bahūsu paṭalesu.",
  "tika-vin06t1:669_1": "Tenevāha mātikāṭṭhakathāyaṁ ‘‘pattatthavikādimhi anadhiṭṭhātabbaparikkhāre’’ti.",
  "tika-vin06t1:669_2": "Adhiṭṭhānupagesu vā tesaṁ parikkhārattā bhisichaviyā viya anāpatti.",
  "tika-vin06t1:669_3": "Kiṁ paṭaparissāvanaṁ parikkhāraṁ na hotīti? Hoti,",
  "tika-vin06t1:669_4": "kintu taṁ kira nivāsanādicīvarasaṇṭhānattā na vaṭṭati.",
  "tika-vin06t1:669_5": "Tasmā idha nivāsanādicīvarasādhanaṁ vikappanupagapacchimaṁ cīvaraṁ nāma.",
  "tika-vin06t1:669_6": "Anantarātīte nivāsanapārupanupagamevāti sanniṭṭhānaṁ.",
  "tika-vin06t1:669_7": "Evaṁ sante kaṅkhāvitaraṇiyaṁ (kaṅkhā. aṭṭha.",
  "tika-vin06t1:669_8": "cīvarappaṭiggahaṇasikkhāpadavaṇṇanā) kappanupagapacchimatā, pārivattakābhāvo,",
  "tika-vin06t1:669_9": "aññātikāya hatthato gahaṇanti tīṇeva aṅgāni avatvā aparikkhāratāti catutthamaṅgaṁ vattabbanti ce? Na vattabbaṁ,",
  "tika-vin06t1:669_10": "imasmiṁ sikkhāpade pattatthavikādiparikkhārassa acīvarasaṅkhyattā.",
  "tika-vin06t1:669_11": "Paṭhamakathinādīsu vikappanupagatā pamāṇaṁ, idha kāyaparibhogupagatāti.",
  "tika-vin06t1:669_12": "‘‘Aññaṁ parikkhāra’’nti uddharitvā ‘‘pattatthavikādiṁ yaṁkiñcī’’ti vuttattā vikappanupagampi pattatthavikādiṁ gaṇhituṁ vaṭṭati,",
  "tika-vin06t1:669_13": "‘‘paṭaparissāvanampī’’ti vuttaṭṭhāne ca ‘‘cīvaraṁ nāma vikappanupagapacchima’’nti vacanato paṭaparissāvanaṁ cīvarameva, na parikkhāraṁ.",
  "tika-vin06t1:669_14": "‘‘Ko pana vādoti nigamanavacanampi sādhaka’’nti keci vadanti,",
  "tika-vin06t1:669_15": "paṇṇattiṁ ajānanato acittakaṁ, na vatthuṁ,",
  "tika-vin06t1:669_16": "‘‘aññātikāya bhikkhuniyā santakabhāvājānanato,",
  "tika-vin06t1:669_17": "cīvarabhāvājānanato ca acittaka’’nti anugaṇṭhipade vuttaṁ.",
  "tika-vin06t1:670_0": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin06t1:671_0": "6. Aññātakaviññattisikkhāpadavaṇṇanā",
  "tika-vin06t1:672_0": "515.Parikkhārānanti upayogatthe sāmivacanaṁ.",
  "tika-vin06t1:672_1": "Ekasāṭakanti bhāvanapuṁsakaṁ,",
  "tika-vin06t1:672_2": "‘‘aññātako moghapurisā’’ti vacanena pavāritopi adātukāmo aññātako appavāritaṭṭhāne tiṭṭhatīti dīpitaṁ hoti.",
  "tika-vin06t1:672_3": "Aññathā ‘‘anāpatti pavāritāna’’nti iminā virujjhati.",
  "tika-vin06t1:673_0": "517.Neva tāva viññāpetabbaṁ,",
  "tika-vin06t1:673_1": "na bhañjitabbanti anacchinnānaṁ cīvarānaṁ attano santakānaṁ atthitāya, tattha paccāsāsabbhāvato ca.",
  "tika-vin06t1:673_2": "Paccāsā kittakaṁ kālaṁ rakkhatīti? Yāva gāmantarā, yāva addhayojanāti eke.",
  "tika-vin06t1:673_3": "Yāva dassanasavanūpacārāti eke. Yāva aññe na passantīti eke. Yāva paccāsā chijjatīti eke.",
  "tika-vin06t1:673_4": "Yāva sākhāpalāsapariyesanabhañjanasajjanakālaparicchedāti eke.",
  "tika-vin06t1:673_5": "Idaṁ sabbaṁ yathāsambhavaṁ yujjati. Kathaṁ paññāyatīti ce?",
  "tika-vin06t1:673_6": "‘‘Sace pana etesaṁ vuttappakārānaṁ gihivatthādīnaṁ bhisichavipariyantānaṁ kiñci na labbhati,",
  "tika-vin06t1:673_7": "tena tiṇena vā paṇṇena vā paṭicchādetvā āgantabba’’nti aṭṭhakathāvacanato.",
  "tika-vin06t1:674_0": "Na tāva therānaṁ dātabbānīti na tāva attano ruciyā dātabbāni,",
  "tika-vin06t1:674_1": "yadā therā ‘‘dethāvuso’’ti vadanti, tadā dātabbāni.",
  "tika-vin06t1:674_2": "‘‘Evaṁ sati daharāpi acchinnacīvaraṭṭhāne tiṭṭhanti,",
  "tika-vin06t1:674_3": "sākhāpalāsaṁ bhañjituṁ vaṭṭati, na aññathā.",
  "tika-vin06t1:674_4": "‘Yehi kehici vā acchinnaṁ hotī’ti hi vutta’’nti vuttaṁ.",
  "tika-vin06t1:674_5": "Ācariyo pana evaṁ vadati ‘‘attano ruciyāpi dātuṁ labhantī’’ti.",
  "tika-vin06t1:674_6": "Tathā hi aṭṭhakathāyaṁ ‘‘paribhogajiṇṇaṁ vā’ti ettha ca ‘acchinnacīvarānaṁ ācariyupajjhāyādīnaṁ attanā tiṇapaṇṇehi paṭicchādetvā dinnacīvarampi saṅgahaṁ gacchatī’ti vattuṁ yujjatī’’ti vuttaṁ.",
  "tika-vin06t1:674_7": "Athāpi siyā ācariyādīhi ‘‘āharāvuso’’ti vutteyeva, nāvutteti, na,",
  "tika-vin06t1:674_8": "‘‘kehici vā acchinna’’nti ettha vuttalesato dutiyalesassa avisesabhāvappasaṅgatoti.",
  "tika-vin06t1:674_9": "Atha kimatthaṁ ‘‘na tāva therānaṁ dātabbānī’’ti vuttanti ce?",
  "tika-vin06t1:674_10": "Yāva therānaṁ atthāya sākhāpalāsāni bhañjati, tāva na dātabbāni,",
  "tika-vin06t1:674_11": "tato tāni theruddissakāni sākhāpalāsāni sayaṁ paridahitvā vināpi therāṇattiyā attano ruciyā dātabbāni,",
  "tika-vin06t1:674_12": "bhūtagāmapātabyatāya pācittiyaṁ na hoti satthunāpi anuññātattā.",
  "tika-vin06t1:674_13": "‘‘Tiṇena vā paṇṇena vā’’ti hi vuttaṁ,",
  "tika-vin06t1:674_14": "taṁ kappiyameva sandhāya vuttanti ce? Na,",
  "tika-vin06t1:674_15": "‘‘tadalābhe na tveva…pe… dukkaṭassā’’ti vacanavirodhato.",
  "tika-vin06t1:674_16": "Etthāha – dukkaṭabhayā pācittiyavatthu ce atikkamitabbaṁ,",
  "tika-vin06t1:674_17": "tadalābhe thullaccayavatthu saṅghikaṁ,",
  "tika-vin06t1:674_18": "tadalābhe pārājikavatthupi atikkamitabbaṁ siyāti? Na, pārājikassa lokavajjattā.",
  "tika-vin06t1:674_19": "Apica na sabbaṁ bhūtagāmaṁ pācittiyavatthumeva,",
  "tika-vin06t1:674_20": "tato dukkaṭādivatthupi atthi,",
  "tika-vin06t1:674_21": "anāpattivatthupi kālodisakaṁ,",
  "tika-vin06t1:674_22": "tasmā idaṁ tadā anāpattivatthukanti veditabbaṁ.",
  "tika-vin06t1:674_23": "Kittāvatā bhikkhu acchinnacīvaro naṭṭhacīvaro hotīti? Ettāvatā naggo hotīti eke.",
  "tika-vin06t1:674_24": "Vikappanupagapacchimabhāvena,",
  "tika-vin06t1:674_25": "vikappanupagapacchimamādiṁ katvā viññāpentassa āpattīti eke.",
  "tika-vin06t1:674_26": "Nivāsanapārupanupagābhāvenāti eke. Ticīvarābhāvenāti eke.",
  "tika-vin06t1:674_27": "Santaruttaraparamābhāvenāti eke.",
  "tika-vin06t1:674_28": "Ayaṁ ekevādo yutto ‘‘santaruttaraparamaṁ tato cīvaraṁ sāditabba’’nti hi vacanato,",
  "tika-vin06t1:674_29": "tasmā santaruttare sati vikappanupagapacchimaṁ viññāpentassa paṭilābhena nissaggiyaṁ.",
  "tika-vin06t1:674_30": "Yadi evaṁ ‘‘viññāpetvā paṭilabheyya nissaggiya’’nti sikkhāpadena bhavitabbanti ce? Tanna,",
  "tika-vin06t1:674_31": "tadatthasiddhito nānatthattā dhātūnaṁ. Kiṁ vuttaṁ hoti?",
  "tika-vin06t1:674_32": "Yathā hi ‘‘tikkhattuṁ methunaṁ dhammaṁ abhiviññāpesī’’ti (pārā. 36) vutte pavattesīti attho,",
  "tika-vin06t1:674_33": "tathā idhāpi ‘‘cīvaraṁ viññāpeyyā’’ti viññattiyā pavatteyya uppādeyyāti attho.",
  "tika-vin06t1:675_0": "Tena nivatthoti taṁnivattho.",
  "tika-vin06t1:675_1": "Aññassa alābhena tameva paribhuñjato jirati, na lesena.",
  "tika-vin06t1:675_2": "Attanāti sayameva vattuṁ yujjati,",
  "tika-vin06t1:675_3": "tasmā ayuttaparibhogena aparibhuñjitvā yuttaparibhogavasena paribhuñjato jiṇṇaṁ paribhogajiṇṇaṁ nāma.",
  "tika-vin06t1:675_4": "Tassa sabhāgānaṁ acchinnakāle dānampi yuttaparibhoge eva saṅgahaṁ gacchatīti adhippāyo.",
  "tika-vin06t1:675_5": "‘‘Ime kira dve lesā aṭṭhakathāyo,",
  "tika-vin06t1:675_6": "vācentānaṁ ācariyānaṁ matanti dhammasiritthero āhā’’ti vuttaṁ.",
  "tika-vin06t1:676_0": "521.Nisīdituṁ vā nipajjituṁ vā na labhatīti yathāsukhaṁ na labhatīti adhippāyo.",
  "tika-vin06t1:676_1": "‘‘Aññassatthāyā’’ti etthāpi ‘‘ñātakānaṁ pavāritāna’’nti anuvattati eva. Atthāya kassa? Tasseva aññassa.",
  "tika-vin06t1:676_2": "Yathā aññātake tikapācittiyaṁ,",
  "tika-vin06t1:676_3": "tathā appavāritepīti dassanatthaṁ ‘‘ñātakānaṁ pavāritāna’’nti vuttaṁ.",
  "tika-vin06t1:676_4": "Aññathā ‘‘ñātake ñātakasaññī’’ti iminā siddhattā na niccaṁ sesaṁ āpajjati.",
  "tika-vin06t1:676_5": "Apicettha aññātakaggahaṇena appavāritaggahaṇaṁ hoti ,",
  "tika-vin06t1:676_6": "appavāritaggahaṇena aññātakaggahaṇaṁ, aññātakā hi appavāritā honti.",
  "tika-vin06t1:676_7": "Tathā ñātakaggahaṇena pavāritaggahaṇaṁ hoti, katthaci na hoti.",
  "tika-vin06t1:676_8": "Na pavāritaggahaṇena ñātakaggahaṇaṁ hotīti imassa atthavisesassa dassanatthaṁ ‘‘ñātakānaṁ pavāritāna’’nti vuttaṁ.",
  "tika-vin06t1:676_9": "Tathā hi aññātikāya bhikkhuniyā appavāritāya ca cīvaraṁ aññatra pārivattakā paṭiggaṇhantassa āpatti.",
  "tika-vin06t1:676_10": "Ñātikāya pana pavāritāya ca vissāsaṁ gaṇhāti, anāpatti.",
  "tika-vin06t1:676_11": "Tathā purāṇacīvaraṁ ñātikāya anāpatti,",
  "tika-vin06t1:676_12": "pavāritāya pana tikapācittiyameva.",
  "tika-vin06t1:676_13": "Ñātakānañca ekaccānaṁ purāṇacīvaraṁ nāma dātuṁ vaṭṭati, na pavāritānaṁ.",
  "tika-vin06t1:676_14": "Tikacchedo ca mātikāpadeneva hoti, na aññena. Tatthāpi ekeneva,",
  "tika-vin06t1:676_15": "na dutiyādīhīti ayaṁ vinaye dhammatā veditabbā.",
  "tika-vin06t1:677_0": "Aññātakaviññattisikkhāpadavaṇṇanā niṭṭhitā.",
  "tika-vin06t1:678_0": "7. Tatuttarisikkhāpadavaṇṇanā",
  "tika-vin06t1:679_0": "522-4.Paggāhikasālaṁvāti dussapasāraṁ vā.",
  "tika-vin06t1:679_1": "Hatthena paggahetvā ṭhatvā sālāyaṁ pasāretabbadussaṁ pasārentīti codanā.",
  "tika-vin06t1:679_2": "Ticīvarikenevāti vinayaticīvarikena.",
  "tika-vin06t1:679_3": "So hi adhiṭṭhahitvā ṭhapitaparikkhāracoḷādīsu santesupi ticīvare acchinne santaruttaraparamaṁ viññāpetvā gahetuṁ labhati.",
  "tika-vin06t1:679_4": "Aññathāpīti ‘‘pamāṇikaṁ ticīvaraṁ parikkhāracoḷavasena adhiṭṭhahitvā paribhuñjato tasmiṁ naṭṭhe bahūnipi gahetuṁ labhati,",
  "tika-vin06t1:679_5": "na santaruttaraparama’’nti ca,",
  "tika-vin06t1:679_6": "tasmā taṁ vibhāganti ‘‘ticīvarikassa taṁ vibhāganti attho,",
  "tika-vin06t1:679_7": "na parikkhāracoḷikassā’’ti ca keci vadanti.",
  "tika-vin06t1:679_8": "Ācariyo pana ‘‘aññenāti aticīvarikena,",
  "tika-vin06t1:679_9": "aññathāti ito vuttaggahaṇaparicchedato aññenā’’ti ettakameva vadati.",
  "tika-vin06t1:679_10": "Aññathāti pana sace tīṇipi naṭṭhāni,",
  "tika-vin06t1:679_11": "santaruttaraparamaṁ gaṇhitabbaṁ, sace dve vā ekaṁ vā naṭṭhaṁ,",
  "tika-vin06t1:679_12": "tena ‘‘aññathāpī’’ti dassanatthaṁ vuttanti eke.",
  "tika-vin06t1:679_13": "Gaṇṭhipadesu vicāraṇā eva natthi,",
  "tika-vin06t1:679_14": "tasmā upaparikkhitvā gahetabbaṁ.",
  "tika-vin06t1:679_15": "Pakatiyā santaruttarena carati,",
  "tika-vin06t1:679_16": "sāsaṅkasikkhāpadavasena vā taṁsammutivasena vā tatiyassa alābhena vā.",
  "tika-vin06t1:680_0": "526.‘‘Pamāṇamevavaṭṭatī’’ti sallekhadassanatthaṁ vuttaṁ.",
  "tika-vin06t1:680_1": "Taṁ micchā gahetvā ñātakādiṭṭhāne taduttari gaṇhantassa āpattīti ce? Taṁ pāḷiyā na sameti,",
  "tika-vin06t1:680_2": "‘‘anāpatti ñātakānaṁ pavāritāna’’nti hi pāḷi.",
  "tika-vin06t1:680_3": "Ettha ca pavāritā nāma acchinnakālato pubbe eva pavāritā, na acchinnakāle.",
  "tika-vin06t1:680_4": "‘‘Abhihaṭṭhuṁ pavāreyyā’’ti hi vuttaṁ,",
  "tika-vin06t1:680_5": "tasmā yo acchinnakālassatthāya pavāreti,",
  "tika-vin06t1:680_6": "ubhopi appavāritā evāti veditabbā.",
  "tika-vin06t1:680_7": "Te hi acchinnakāraṇā naṭṭhakāraṇāva denti nāma.",
  "tika-vin06t1:680_8": "Apica yathā piṭṭhisamaye satuppādaṁ katvā ñātakapavāritaṭṭhānato vassikasāṭikaṁ nipphādentassa tena sikkhāpadena nissaggiyaṁ,",
  "tika-vin06t1:680_9": "tathā idhāpi ñātakapavāritaṭṭhānepi acchinnanaṭṭhakāraṇā na vaṭṭati,",
  "tika-vin06t1:680_10": "tasmā ‘‘aṭṭhakathāsu pamāṇameva vaṭṭatī’ti vuttavacanameva pamāṇa’’nti dhammasiritthero āha, taṁ ayuttaṁ, kasmā?",
  "tika-vin06t1:680_11": "Yasmā idaṁ sikkhāpadaṁ taduttari viññāpentassa paññattaṁ,",
  "tika-vin06t1:680_12": "tasmiñca ‘‘aññātako gahapati vā gahapatānī vā’’ti mātikāya pāḷi,",
  "tika-vin06t1:680_13": "vibhaṅge ca ‘‘aññātako nāma mātito vā…pe… asambaddho’’ti pāḷi,",
  "tika-vin06t1:680_14": "anāpattivāre ca ‘‘ñātakānaṁ pavāritāna’’nti pāḷi,",
  "tika-vin06t1:680_15": "tasmā tividhāyapi pāḷiyā na sametīti ayuttameva,",
  "tika-vin06t1:680_16": "tasmā kevalaṁ sallekhameva sandhāya vuttanti apare.",
  "tika-vin06t1:680_17": "Upari kāṇamātāsikkhāpade aṭṭhakathāsu pana ‘‘tesampi pātheyyapaheṇakatthāya paṭiyattato pamāṇameva vaṭṭatī’’ti vuttaṁ,",
  "tika-vin06t1:680_18": "na pana ‘‘pāḷiyā na sametī’’ti vuttaṁ,",
  "tika-vin06t1:680_19": "na tattha ca idha ca nānākaraṇaṁ paññāyati ,",
  "tika-vin06t1:680_20": "tasmā therassa laddhi sundarā viya mama khāyati, vīmaṁsitabbaṁ.",
  "tika-vin06t1:680_21": "Yasmā panidaṁ sikkhāpadaṁ aññassatthāya viññāpanavatthusmiṁyeva paññattaṁ,",
  "tika-vin06t1:680_22": "tasmā idha ‘‘aññassatthāyā’’ti na vuttaṁ.",
  "tika-vin06t1:680_23": "‘‘Sesaṁ uttānatthamevā’’ti pāṭho.",
  "tika-vin06t1:680_24": "‘‘Aññassatthāyā’’ti nidānavirodhato na vuttaṁ.",
  "tika-vin06t1:680_25": "Tathāpi anantare vuttanayena labbhatīti ācariyo.",
  "tika-vin06t1:680_26": "Evarūpesu gahapatipaṭisaṁyuttasikkhāpadesu kiñcāpi ‘‘gahapati nāma yo koci agāraṁ ajjhāvasatī’’ti vuttaṁ,",
  "tika-vin06t1:680_27": "tathāpi pañca sahadhammike ṭhapetvā avasesā ca sikkhāpaccakkhātako ca titthiyo ca veditabbo.",
  "tika-vin06t1:681_0": "Tatuttarisikkhāpadavaṇṇanā niṭṭhitā.",
  "tika-vin06t1:682_0": "8. Paṭhamaupakkhaṭasikkhāpadavaṇṇanā",
  "tika-vin06t1:683_0": "527-8. Api hoti cittanti attho.",
  "tika-vin06t1:683_1": "Meyyāti pāṭhassa mayhanti attho. Na ime sukarā,",
  "tika-vin06t1:683_2": "‘‘na imesaṁ sukarā’’ti vā pāṭho.",
  "tika-vin06t1:683_3": "‘‘Tassa na imesaṁ sukarā acchādetunti attho’’ti likhitaṁ.",
  "tika-vin06t1:683_4": "‘‘Pubbe appavārito’’ti vacanato tasmiṁ khaṇe pavāritopi appavāritova hotīti.",
  "tika-vin06t1:684_0": "Paṭhamaupakkhaṭasikkhāpadavaṇṇanā niṭṭhitā.",
  "tika-vin06t1:685_0": "9. Dutiyaupakkhaṭasikkhāpadavaṇṇanā",
  "tika-vin06t1:686_0": "532.",
  "tika-vin06t1:686_1": "Dutiyaupakkhaṭena kiṁpayojananti? Natthi,",
  "tika-vin06t1:686_2": "kevalaṁ aṭṭhuppattivasena paññattaṁ bhikkhuniyā rahonisajjasikkhāpadaṁ viya.",
  "tika-vin06t1:686_3": "Evaṁ sante tanti anāropetabbaṁ bhaveyya vināpi tena tadatthasiddhito, anissarattā, anāropetuṁ anuññātattā ca. Vuttañhetaṁ ‘‘ākaṅkhamāno, ānanda,",
  "tika-vin06t1:686_4": "saṅgho…pe… samūhaneyyā’’ti (dī. ni. 2.216). Idaṁ sabbamakāraṇaṁ.",
  "tika-vin06t1:686_5": "Na hi buddhā appayojanaṁ vācaṁ nicchārenti, pageva sikkhāpadaṁ,",
  "tika-vin06t1:686_6": "tenevāha aṭṭhakathāyaṁ ‘‘tañhi imassa anupaññattisadisa’’ntiādi.",
  "tika-vin06t1:686_7": "Anupaññatti ca nippayojanā natthi, taṁsadisañcetaṁ,",
  "tika-vin06t1:686_8": "na nippayojananti dassitaṁ hoti,",
  "tika-vin06t1:686_9": "evaṁ sante ko panettha visesoti?",
  "tika-vin06t1:686_10": "Tato āha ‘‘paṭhamasikkhāpade ekassa pīḷā katā, dutiye dvinnaṁ, ayamettha viseso’’ti.",
  "tika-vin06t1:686_11": "Iminā atthavisesena ko panañño atirekattho dassitoti?",
  "tika-vin06t1:686_12": "Porāṇagaṇṭhipade tāva vuttaṁ ‘‘ekasmimpi vatthusmiṁ ubhinnaṁ pīḷā kātuṁ vaṭṭatīti ayamatirekattho dassito’’ti.",
  "tika-vin06t1:686_13": "Tenetaṁ dīpeti ‘‘na kevalaṁ paṭiladdhacīvaragaṇanāyeva āpattigaṇanā,",
  "tika-vin06t1:686_14": "pīḷitapuggalasaṅkhātavatthugaṇanāyapī’’ti.",
  "tika-vin06t1:687_0": "Honti cettha –",
  "tika-vin06t1:688_0": "‘‘Vatthuto gaṇanāyāpi, siyā āpatti nekatā;",
  "tika-vin06t1:689_0": "Iti sandassanatthañca, dutiyūpakkhaṭaṁ idha.",
  "tika-vin06t1:690_0": "‘‘Kāyasaṁsaggasikkhāya, vibhaṅge viya kintetaṁ;",
  "tika-vin06t1:691_0": "Ekitthiyāpi nekatā, āpattīnaṁ payogato’’ti.",
  "tika-vin06t1:692_0": "Apicetaṁ sikkhāpadaṁ taṁjātikesu sikkhāpadesu sabbesupi gahetabbavinicchayassa nayadassanappayojananti veditabbaṁ. Āha ca –",
  "tika-vin06t1:693_0": "‘‘Aññātikāya bahutāya vimissatāya,",
  "tika-vin06t1:694_0": "Āpattiyāpi bahutā ca vimissatā ca;",
  "tika-vin06t1:695_0": "Iccevamādividhisambhavadassanatthaṁ,",
  "tika-vin06t1:696_0": "Satthā upakkhaṭamidaṁ dutiyaṁ avocā’’ti.",
  "tika-vin06t1:697_0": "Tassāyaṁ saṅkhepato adhippāyapubbaṅgamā vicāraṇā – purāṇacīvaraṁ ekameva bhikkhu bhikkhunīhi dvīhi, bahūhi vā dhovāpeti,",
  "tika-vin06t1:697_1": "bhikkhunigaṇanāya pācittiyagaṇanā, tathā dvinnaṁ,",
  "tika-vin06t1:697_2": "bahūnaṁ vā sādhāraṇaṁ ekameva cīvaraṁ aññatra pārivattakā paṭiggaṇhāti, idhāpi tathā dvinnaṁ,",
  "tika-vin06t1:697_3": "bahūnaṁ vā sādhāraṇamekaṁ viññāpeti,",
  "tika-vin06t1:697_4": "viññattapuggalagaṇanāya āpattigaṇanā.",
  "tika-vin06t1:697_5": "Tathā aññesupi evarūpesu sikkhāpadesu nayo netabbo. Ayaṁ tāva bahutāya nayo. Missatāya pana ñātikāya,",
  "tika-vin06t1:697_6": "aññātikāya ca ekaṁ dhovāpeti,",
  "tika-vin06t1:697_7": "ekato niṭṭhāpane ekaṁ pācittiyaṁ.",
  "tika-vin06t1:697_8": "Atha ñātikā paṭhamaṁ thokaṁ dhovitvā ṭhitā,",
  "tika-vin06t1:697_9": "puna aññātikā sudhotaṁ karoti, nissaggiyaṁ.",
  "tika-vin06t1:697_10": "Atha aññātikā paṭhamaṁ dhovati,",
  "tika-vin06t1:697_11": "pacchā ñātikā sudhotaṁ karoti,",
  "tika-vin06t1:697_12": "aññātikāya payogavasena bhikkhuno dukkaṭameva.",
  "tika-vin06t1:697_13": "Aññātikāya ca ñātikāya ca aññātikasaññī, vematiko, ñātikasaññī vā dhovāpeti,",
  "tika-vin06t1:697_14": "yathāvuttanayena nissaggiyadukkaṭādiāpattibhedagaṇanā veditabbā.",
  "tika-vin06t1:697_15": "Tathā aññātikāya ca ñātikāya ca santakaṁ cīvaraṁ ubhohi ekato diyyamānaṁ paṭiggaṇhantassa ,",
  "tika-vin06t1:697_16": "aññātikāya eva hatthato paṭiggaṇhantassa ca nissaggiyameva. Atha ñātikāya anāpatti.",
  "tika-vin06t1:697_17": "Atha ubhosu aññātikādisaññī vuttanayeneva nissaggiyadukkaṭādiāpattibhedagaṇanā veditabbā.",
  "tika-vin06t1:697_18": "Tathā aññātakaviññattisikkhāpadesupi yathāsambhavaṁ nayo netabbo. Ayaṁ missatāya nayo.",
  "tika-vin06t1:697_19": "Ādi-saddena pana aneke aññātikā viññattāviññattapuggalagaṇanāya dukkaṭaṁ. Eko deti, eko na deti, nissaggiyaṁ. Atha aviññatto deti, na nissaggiyaṁ.",
  "tika-vin06t1:697_20": "Atha viññattāviññattānaṁ sādhāraṇaṁ viññatto deti, nissaggiyameva. Ubho denti, nissaggiyameva. Aviññatto deti, nissaggiyena anāpatti.",
  "tika-vin06t1:697_21": "Viññattassa vacanena aviññatto deti, anāpatti eva.",
  "tika-vin06t1:697_22": "Tathā upakkhaṭādīsupi yathāsambhavaṁ nayo netabbo.",
  "tika-vin06t1:698_0": "Dutiyaupakkhaṭasikkhāpadavaṇṇanā niṭṭhitā.",
  "tika-vin06t1:699_0": "10. Rājasikkhāpadavaṇṇanā",
  "tika-vin06t1:700_0": "537.‘‘Nakho mayaṁ, āvuso,",
  "tika-vin06t1:700_1": "cīvaracetāpannaṁ paṭiggaṇhāma…pe… kālena kappiya’’nti ito pubbe eva rūpiyapaṭiggahaṇasikkhāpadassa paññattattā vuttaṁ.",
  "tika-vin06t1:700_2": "Aññathā āyasmā upanando maṁsassa cetāpannaṁ ekampi kahāpaṇaṁ hatthena paṭiggaṇhanto tato mahantataraṁ cīvaracetāpannaṁ kathaṁ na paṭiggaṇhissati,",
  "tika-vin06t1:700_3": "evaṁ santepi cīvarapaṭisaṁyuttattā cīvaravagge saṅgāyiṁsūti.",
  "tika-vin06t1:701_0": "538-9.",
  "tika-vin06t1:701_1": "‘‘Āgatakāraṇaṁ bhañjatī’’ti vuttattā nanu puna codetuṁ na labhatīti eke.",
  "tika-vin06t1:701_2": "Āgamanassa sātthakaṁ na hoti,",
  "tika-vin06t1:701_3": "cīvaraṁ na labhissati paṭisanthārassa katattāti eke.",
  "tika-vin06t1:701_4": "Codanālakkhaṇaṁ na hotīti katvā vuttanti eke.",
  "tika-vin06t1:701_5": "‘‘Ṭhatvā codemī’’ti āgato taṁ ṭhānaṁ bhañjati, karoti cekaṁ, tīṇipi ce karoti, ekameva, ekavacanattāti eke. Tīṇi ṭhānāni bhañjatīti eke.",
  "tika-vin06t1:701_6": "Upatissatthero ‘‘na codanādiṁ bhañjati, codetukāmo akattabbaṁ akāsi,",
  "tika-vin06t1:701_7": "tena vattabhede dukkaṭa’’nti vadati.",
  "tika-vin06t1:701_8": "Dhammasiritthero pana ‘‘āsane ce nisīdati,",
  "tika-vin06t1:701_9": "ekāya nisajjāya dve ṭhānāni bhañjati. Āmisaṁ ce paṭiggaṇhāti,",
  "tika-vin06t1:701_10": "ekena paṭiggahena dve ṭhānāni bhañjati. Dhammaṁ ce bhāsati,",
  "tika-vin06t1:701_11": "dhammadesanasikkhāpade vuttaparicchedāya ekāya vācāya dve ṭhānāni bhañjati,",
  "tika-vin06t1:701_12": "taṁ sandhāya vutta’’nti vadati.",
  "tika-vin06t1:701_13": "‘‘Yatthā’’ti vutte attano eva santikaṁ gantabbanti vuttaṁ viya hoti.",
  "tika-vin06t1:701_14": "Tena vuttaṁ ‘‘byañjanaṁ pana na sametī’’ti. Upāsakehi āṇattā taṁ.",
  "tika-vin06t1:701_15": "Mūlaṁ asādiyantenāti mūlassa akappiyabhāve sati asādiyantena. Tañca kho cittena , na mukhena.",
  "tika-vin06t1:701_16": "Sace evaṁ vutte akappiyaṁ dassetīti katvā cittena akappiyaṁ icchantova mukhena kappiyaṁ niddisati ‘‘cīvaraṁ me dethā’’ti, na vaṭṭati.",
  "tika-vin06t1:701_17": "Paṭilābhe rūpiyapaṭiggahaṇasikkhāpadena āpatti.",
  "tika-vin06t1:702_0": "Tatrāyaṁ vicāraṇā – cittena sādiyantopi mukhena kappiyavohārena ce voharati ‘‘kahāpaṇārahena,",
  "tika-vin06t1:702_1": "pādārahena vā kappiyabhaṇḍena idañcidañca āharā’’ti.",
  "tika-vin06t1:702_2": "Kiñcāpi rūpiyaṁ sandhāya vadati, vaṭṭati eva. Kasmā?",
  "tika-vin06t1:702_3": "Kañci sassuṭṭhānakaṁ bhūmipadesaṁ sandhāya ‘‘sīmaṁ demāti vadanti, vaṭṭatī’’ti vacanato,",
  "tika-vin06t1:702_4": "‘‘vihārassa demā’’ti vutte ‘‘paṭikkhipituṁ na vaṭṭatī’’ti vacanato ca.",
  "tika-vin06t1:702_5": "Anugaṇṭhipade pana vuttaṁ ‘‘saṅghaṁ sandhāya ‘vihārassa demā’ti dinnaṁ garubhaṇḍaṁ na hoti,",
  "tika-vin06t1:702_6": "dakkhiṇodakaṁ sampaṭicchituṁ, ‘sādhū’ti ca vattuṁ, anumodetuñca vaṭṭati. Kasmā?",
  "tika-vin06t1:702_7": "Saṅghassa ‘vihāro’ti nāmābhāvato,",
  "tika-vin06t1:702_8": "khettasseva ‘sīmā’ti nāmabhāvato ca,",
  "tika-vin06t1:702_9": "cittena ārammaṇaṁ kataṁ appamāṇaṁ, kappiyavohārova pamāṇaṁ.",
  "tika-vin06t1:702_10": "Kappiyamevācikkhitattā ‘na tvevāhaṁ, bhikkhave,",
  "tika-vin06t1:702_11": "kenaci pariyāyena jātarūparajataṁ sāditabbaṁ pariyesitabbanti vadāmī’ti (mahāva.",
  "tika-vin06t1:702_12": "299) vacanenapi na virujjhati.",
  "tika-vin06t1:702_13": "Kappiyavacanapaccayā dāyako sayameva kattabbayuttakaṁ jānissatīti adhippāyato dāyakena etassa adhippāyaṁ ñatvā kappiyakārakassa hatthe ṭhapitaṁ bhikkhussa santakameva hotī’’ti. Idaṁ sabbamayuttaṁ, kasmā?",
  "tika-vin06t1:702_14": "Sīmāvihāravacanassa dāyakavacanattā.",
  "tika-vin06t1:702_15": "Idha ca bhikkhuno vacanaṁ pamāṇaṁ.",
  "tika-vin06t1:702_16": "Tenevāha ‘‘athāpi ‘mama taḷākaṁ vā pokkharaṇiṁ vā saṅghassa dammī’ti vutte ‘sādhu, upāsaka,",
  "tika-vin06t1:702_17": "saṅgho pānīyaṁ pivissatī’tiādīni vatvā paribhuñjituṁ vaṭṭati evā’’ti.",
  "tika-vin06t1:702_18": "Aññathā khettaṁ sandhāya bhikkhuno khettapaṭibaddhavacanāni sīmāvacanena kappantīti āpajjati.",
  "tika-vin06t1:702_19": "Avihārassa ca bhikkhussa rūpiyaṁ dassetvā ‘‘idaṁ vihārassa dammī’’ti vutte attano atthāya diyyamānaṁ jānantenāpi taṁ appaṭikkhipitabbaṁ.",
  "tika-vin06t1:702_20": "Tathā kahāpaṇārahādino akappiyabhaṇḍabhāvaṁ,",
  "tika-vin06t1:702_21": "kahāpaṇādibhāvameva vā jānantameva sandhāya tathāvoharantassa ca anāpattīti āpajjati. ‘‘Na tvevāhaṁ, bhikkhave,",
  "tika-vin06t1:702_22": "kenaci pariyāyenā’’ti nippadesato vuttattā na sakkā lesaṁ oḍḍetunti no takko, vicāretvā pana gahetabbaṁ. ‘‘No ce icchati,",
  "tika-vin06t1:702_23": "na kathetabba’’nti vacanato yathāvuttasāmiciyā akaraṇe anāpatti dukkaṭassāti dasseti.",
  "tika-vin06t1:703_0": "‘‘Aññātakaappavāritesu viya paṭipajjitabba’’nti vacanato yathāvuttasāmicimpi na katvā ce nipphādeti,",
  "tika-vin06t1:703_1": "aññātakaviññattisikkhāpadena kāretabboti dasseti.",
  "tika-vin06t1:703_2": "Kappiyakārakā sayameva codetvā denti, vaṭṭati.",
  "tika-vin06t1:703_3": "‘‘Sayaṁ karaṇameva paṭikkhitta’’nti ca vadanti.",
  "tika-vin06t1:703_4": "Piṇḍapātādīnaṁ…pe… eseva nayoti ettha ‘‘dukkaṭa’’nti vadanti, taṁ na sundaraṁ,",
  "tika-vin06t1:703_5": "dadantesupīti api-saddena saṅgahitattā nissaggiyapācittiyameva.",
  "tika-vin06t1:703_6": "Jātarūparajataṁ ‘‘saṅghe sādite dukkaṭa’’nti ca vikappenti.",
  "tika-vin06t1:703_7": "Taṁ visesetvā navuttattā pācittiyamevāti dasseti.",
  "tika-vin06t1:703_8": "‘‘Nissaggiyamevāti yevāpanakasikkhāpadesu siyā’’ti vadanti, upaparikkhitabbaṁ.",
  "tika-vin06t1:703_9": "‘‘Yassa kassaci hi aññassa…pe… mahāpaccariyaṁ vutta’’nti vacanato apabbajitānaṁ antamaso mātāpitūnampi atthāya sampaṭicchantassa dukkaṭamevāti dasseti.",
  "tika-vin06t1:704_0": "Sabbattha sampaṭicchanaṁ nāma ‘‘uggaṇheyya vā uggaṇhāpeyyavā upanikkhittaṁ vā sādiyeyyā’’ti evaṁ vuttalakkhaṇameva.",
  "tika-vin06t1:704_1": "Evaṁ santepi katthaci paṭikkhipitabbaṁ,",
  "tika-vin06t1:704_2": "katthaci na paṭikkhipitabbaṁ,",
  "tika-vin06t1:704_3": "katthaci paṭikkhittaṁ sādituṁ vaṭṭati,",
  "tika-vin06t1:704_4": "evaṁ appaṭikkhittaṁ kiñci vaṭṭati,",
  "tika-vin06t1:704_5": "idaṁ sabbampi dassetuṁ ‘‘sace panā’’ti vitthāro āraddho.",
  "tika-vin06t1:704_6": "Tattha ‘‘cetiyassa…pe… na vaṭṭatī’’ti vacanato appaṭikkhittaṁ vihārassa dinnaṁ sādituṁ vaṭṭatīti siddhaṁ.",
  "tika-vin06t1:704_7": "Tathā therassa ‘‘mātuyā demā’’tiādinā vuttepi paṭiggahaṇe āpatti pācittiyameva.",
  "tika-vin06t1:704_8": "Sāpattiko hotīti ettha kāya āpattiyā sāpattiko hotīti? Dukkaṭāpattiyāti eke. Na yāya kāyaci,",
  "tika-vin06t1:704_9": "kevalaṁ aṭṭhāne codetīti katvā ‘‘sāpattiko’’ti vuttaṁ. Yathā kathanti? ‘‘Pañcahi, bhikkhave,",
  "tika-vin06t1:704_10": "aṅgehi samannāgato saddhivihāriko paṇāmetabbo…pe… paṇāmento anatisāro’’ti (mahāva.",
  "tika-vin06t1:704_11": "68) ettha na sammāvattantaṁyeva apaṇāmentassa dukkaṭaṁ vuttaṁ. Yathāha – ‘‘na ca, bhikkhave,",
  "tika-vin06t1:704_12": "asammāvattanto na paṇāmetabbo, yo na paṇāmeyya, āpattidukkaṭassā’’ti (mahāva. 68),",
  "tika-vin06t1:704_13": "tasmā adhimattapemādiabhāvepi apaṇāmentassa anāpatti dissati.",
  "tika-vin06t1:704_14": "Apica ‘‘sātisāro hotī’’ti vuttaṁ. Evaṁsampadamidaṁ daṭṭhabbaṁ.",
  "tika-vin06t1:704_15": "Aṭṭhakathāya ‘‘sātisāro hotīti sadoso hoti, āpattiṁ āpajjatī’’ti (mahāva. aṭṭha. 68) vuttattā na yuttanti ce? Na,",
  "tika-vin06t1:704_16": "tadanantarameva taṁmicchāgāhanivattanatthaṁ,",
  "tika-vin06t1:704_17": "tasmā ‘‘na sammāvattanto paṇāmetabbo’’ti vuttattā anāpattikā katāti. Dukkaṭāpatti hotīti ācariyo, vīmaṁsitabbaṁ.",
  "tika-vin06t1:704_18": "‘‘Kappiyabhaṇḍampi akappiyamevāti taḷākato nipphannadhaññena parivattetvā laddhaṁ gorasampi na vaṭṭatī’’ti vuttaṁ.",
  "tika-vin06t1:705_0": "Kappiyavohārepi vidhānaṁ vakkhāma,",
  "tika-vin06t1:705_1": "seyyathidaṁ – ‘‘udakavasenā’’tiādi.",
  "tika-vin06t1:705_2": "Dubbinibbhogaṁ hotīti idaṁ parato ‘‘tasseva akappiyaṁ. Kasmā?",
  "tika-vin06t1:705_3": "Dhaññassa vicāritattā’’ti iminā asadisaṁ, tasmā suvuttaṁ.",
  "tika-vin06t1:705_4": "Idañhi bhikkhussa payogavasena ādito paṭṭhāya uppannena missanti. Akatapubbaṁ navasassaṁ nāma.",
  "tika-vin06t1:705_5": "Khale vā ṭhatvā rakkhatīti ‘‘idaṁ vā ettakaṁ vā mā gaṇha,",
  "tika-vin06t1:705_6": "idaṁ gahetuṁ labbhatī’’ti vā ‘‘ito apanehi,",
  "tika-vin06t1:705_7": "idha puñjaṁ karohī’’ti evamādinā vā payogena ce rakkhati, taṁ akappiyaṁ.",
  "tika-vin06t1:705_8": "‘‘Sace ‘mayiṭhite rakkhitaṁ hotī’ti rakkhati,",
  "tika-vin06t1:705_9": "gaṇhante vā passitvā ‘kiṁ karothā’ti, bhaṇati vaṭṭatī’’ti vuttaṁ, taṁ yuttaṁ.",
  "tika-vin06t1:705_10": "Rūpiyapaṭiggahaṇasikkhāpade ‘‘dvāraṁ pidahitvā rakkhantena vasitabba’’nti hi vuttaṁ. Tasseva taṁ akappiyaṁ. Kasmā? Apubbassa anuppāditattā.",
  "tika-vin06t1:705_11": "Heṭṭhā ‘‘sassaṁ katvā āharathā’’ti vattuṁ pana na vaṭṭatīti. Paṇṇepi eseva nayo.",
  "tika-vin06t1:705_12": "‘‘Pakatiyā sayameva karontānaṁ ussāhajananato’’ti vuttaṁ. Kasmā?",
  "tika-vin06t1:705_13": "‘‘Kahāpaṇānaṁ vicāritattā’’ti vacanato,",
  "tika-vin06t1:705_14": "pageva uṭṭhāpitattāti siddhaṁ hoti.",
  "tika-vin06t1:705_15": "Sace dāyakā vā saṅghassa gāmakhettārāmādiṁ keṇiyā gahitamanussā vā tattha kuṭumbino ‘‘ime saṅghassa kahāpaṇā āhaṭā’’ti vadanti,",
  "tika-vin06t1:705_16": "‘‘na kappatī’’ti ettakameva vattabbaṁ. Kappiyakārakāva ce vadanti,",
  "tika-vin06t1:705_17": "‘‘saṅghassa kahāpaṇā na kappanti,",
  "tika-vin06t1:705_18": "sappiādīni vaṭṭantī’’ti vattabbaṁ,",
  "tika-vin06t1:705_19": "tasmā ‘‘saṅghassa kappiyakārake vā guttaṭṭhānaṁ vā ācikkhathā’’ti vatvā tehi sampāditaṁ kenaci akattabbatāya ‘‘iminā sappiṁ āharāhī’’ti vicāreti niṭṭhāpetvā itaresaṁ kappiyaṁ parato pattacatukke catutthapatto viya.",
  "tika-vin06t1:705_20": "Vuttañhi tattha ‘‘ime kahāpaṇe gahetvā imaṁ dehī’ti kahāpaṇe dāpetvā gahito,",
  "tika-vin06t1:705_21": "ayaṁ patto etasseva bhikkhuno na vaṭṭati, dubbicāritattā, aññesaṁ pana vaṭṭati,",
  "tika-vin06t1:705_22": "mūlassa asampaṭicchitattā’’tiādi. Yadi evaṁ sabbesaṁ akappiyaṁ. Kasmā? Kahāpaṇānaṁ vicāritattāti. Idaṁ duvuttanti ce? Na,",
  "tika-vin06t1:705_23": "mūlassa sampaṭicchitaṭṭhānaṁ sandhāya imassa vuttattā pattacatukke dutiyatatiyapattā viya,",
  "tika-vin06t1:705_24": "teneva vuttaṁ sayaṁkārivāre ‘‘na kappatī’’ti ettakameva vattabba’nti.",
  "tika-vin06t1:705_25": "Tato paraṁ mūlaṁ sampaṭicchati nāma.",
  "tika-vin06t1:706_0": "Mahāvisayasikkhattā, rājasikkhāpadaṁ idaṁ;",
  "tika-vin06t1:707_0": "Rañño viya duviññeyyaṁ, cittādhippāyatopi vā.",
  "tika-vin06t1:708_0": "Rājasikkhāpadavaṇṇanā niṭṭhitā.",
  "tika-vin06t1:709_0": "Niṭṭhito cīvaravaggo paṭhamo.",
  "tika-vin06t1:710_0": "2. Kosiyavaggo",
  "tika-vin06t1:711_0": "1. Kosiyasikkhāpadavaṇṇanā",
  "tika-vin06t1:712_0": "542.Kosiyakārakoti ettha kosaṁ karontīti ‘‘kosakārā’’ti laddhavohārānaṁ pāṇakānaṁ kosato nibbattaṁ kosiyaṁ nāma. Attanā kataṁ ce?",
  "tika-vin06t1:712_1": "Nissajjanakāle ‘‘sayaṁ kataṁ nissaggiya’’nti vattabbaṁ. Ubhohi ce kataṁ, yathāpāṭhameva vattabbaṁ.",
  "tika-vin06t1:712_2": "Attanā ca parehi ca vippakataṁ attanā pariyosāpetītiādicatukkampi sambhavantaṁ na dassitaṁ. Vinayadhammatā hesā,",
  "tika-vin06t1:712_3": "yadidaṁ ekasmiṁ tike vā catukke vā dassite itaraṁ sambhavantampi na vuccatīti.",
  "tika-vin06t1:713_0": "Kosiyasikkhāpadavaṇṇanā niṭṭhitā.",
  "tika-vin06t1:714_0": "2. Suddhakāḷakasikkhāpadavaṇṇanā",
  "tika-vin06t1:715_0": "547.Suddhakāḷakānanti ettha yathā paṭhame ‘‘ekenapi kosiyaṁsunā’’ti vuttaṁ,",
  "tika-vin06t1:715_1": "tathā idha ‘‘ekenapi aññena amissetvā’’ti vacanābhāvato aññehi missabhāve satipi apaññāyamānarūpakaṁ ‘‘suddhakāḷaka’’micceva vuccatīti veditabbaṁ.",
  "tika-vin06t1:716_0": "Suddhakāḷakasikkhāpadavaṇṇanā niṭṭhitā.",
  "tika-vin06t1:717_0": "3. Dvebhāgasikkhāpadavaṇṇanā",
  "tika-vin06t1:718_0": "552.",
  "tika-vin06t1:718_1": "‘‘Dhārayitvā dve tulā ādātabbā’’ti vacanato yathā tulādhāraṇāya kāḷakā adhikā na honti,",
  "tika-vin06t1:718_2": "tathā kāḷakānaṁ dve bhāvā gahetabbā ukkaṭṭhaparicchedena. Kathaṁ paññāyatīti?",
  "tika-vin06t1:718_3": "Suddhakāḷakapaṭisedhananidānena.",
  "tika-vin06t1:718_4": "Tatiyaṁ odātānaṁ catutthaṁ gocariyānanti heṭṭhimaparicchedo.",
  "tika-vin06t1:718_5": "Mātikāṭṭhakathāyaṁ pana ‘‘ekassapi kāḷakalomassa atirekabhāve nissaggiya’’nti (kaṅkhā. aṭṭha.",
  "tika-vin06t1:718_6": "dvebhāgasikkhāpadavaṇṇanā) vuttaṁ,",
  "tika-vin06t1:718_7": "taṁ tulādhāraṇāya kiñcāpi na sameti,",
  "tika-vin06t1:718_8": "acittakattā pana sikkhāpadassa pubbe tulāya dhārayitvā ṭhapitesu ekampi lomaṁ tattha pateyya nissaggiyanti adhippāyoti no takko. Aññathā dve tulā nādātabbā, ūnakatarā ādātabbā siyuṁ.",
  "tika-vin06t1:718_9": "Na hi lomaṁ gaṇetvā tulādhāraṇā karīyati. Atha gaṇetvāva kātabbaṁ.",
  "tika-vin06t1:718_10": "Kiṁ tulādhāraṇāya payojananti keci.",
  "tika-vin06t1:718_11": "‘‘Gocariyaodātesu ekameva diguṇaṁ katvā gahetuṁ vaṭṭatī’’ti vadanti,",
  "tika-vin06t1:718_12": "aṭṭhakathāyaṁ avicāritattā vīmaṁsitabbaṁ.",
  "tika-vin06t1:719_0": "Dvebhāgasikkhāpadavaṇṇanā niṭṭhitā.",
  "tika-vin06t1:720_0": "4. Chabbassasikkhāpadavaṇṇanā",
  "tika-vin06t1:721_0": "562.Navaṁnāma karaṇaṁ upādāyāti idaṁ ādikaraṇato paṭṭhāya vassagaṇanaṁ dīpeti.",
  "tika-vin06t1:721_1": "Karitvā vāti vacanaṁ niṭṭhānadivasato paṭṭhāyāti dīpeti.",
  "tika-vin06t1:721_2": "Dhāretabbanti vacanaṁ pana paribhogato paṭṭhāyāti dīpeti,",
  "tika-vin06t1:721_3": "yasmā laddhasammutikassa gatagataṭṭhāne channaṁ channaṁ vassānaṁ oratova katāni bahūnipi honti,",
  "tika-vin06t1:721_4": "tasmā aññaṁ navanti kiṁ katato aññaṁ, udāhu dhāritato aññanti? Kiñcettha yadi katato aññaṁ,",
  "tika-vin06t1:721_5": "tesu aññataraṁ dukkataṁ vā paribhogajiṇṇaṁ vā puna kātuṁ vaṭṭati,",
  "tika-vin06t1:721_6": "tañca kho vināpi purāṇasanthatassa sugatavidatthiṁ appaṭisiddhapariyāpannattā. Katato hi aññaṁ paṭisiddhaṁ,",
  "tika-vin06t1:721_7": "idañca pubbakatanti tato anantarasikkhāpadavirodho hoti. Atha dhāritato aññaṁ nāma, sammuti niratthikā āpajjati,",
  "tika-vin06t1:721_8": "paṭhamakataṁ ce aparibhuttaṁ,",
  "tika-vin06t1:721_9": "satiyāpi sammutiyā aññaṁ navaṁ na vaṭṭatīti adhippāyo?",
  "tika-vin06t1:721_10": "Tatridaṁ sanniṭṭhānanidassanaṁ – niṭṭhānadivasato paṭṭhāya channaṁ channaṁ vassānaṁ paricchedo veditabbo.",
  "tika-vin06t1:721_11": "Tattha ca sattame vasse sampatte chabbassāni paripuṇṇāni honti.",
  "tika-vin06t1:721_12": "Tañca kho māsaparicchedavasena, na vassaparicchedavasena.",
  "tika-vin06t1:721_13": "Sattame paripuṇṇañca ūnakañca vassaṁ nāma,",
  "tika-vin06t1:721_14": "tasmā vippakatasseva sace chabbassāni pūrenti,",
  "tika-vin06t1:721_15": "puna niṭṭhānadivasato paṭṭhāya chabbassāni labhanti.",
  "tika-vin06t1:721_16": "Tañca kho paribhuttaṁ vā hotu aparibhuttaṁ vā, dhāritameva nāma.",
  "tika-vin06t1:721_17": "Yasmā ‘‘navaṁ nāma karaṇaṁ upādāya vuccatī’’ti vuttaṁ,",
  "tika-vin06t1:721_18": "tasmā channaṁ vassānaṁ parato tameva pubbakataṁ dukkatabhāvena,",
  "tika-vin06t1:721_19": "paribhogajiṇṇatāya vā vijaṭetvā puna karoti,",
  "tika-vin06t1:721_20": "niṭṭhānadivasato paṭṭhāya chabbassaparamatā dhāretabbaṁ, atirekaṁ vā. Anto ce karoti,",
  "tika-vin06t1:721_21": "tadeva aññaṁ navaṁ nāma hoti karaṇaṁ upādāya, tasmā nissaggiyaṁ.",
  "tika-vin06t1:721_22": "Aññathā ‘‘navaṁ nāma karaṇaṁ upādāyā’’ti iminā na koci viseso atthi. Evaṁ sante kiṁ hoti? Aṭṭhuppattīti.",
  "tika-vin06t1:721_23": "‘‘Yācanabahulā viññattibahulā viharantī’’ti hi tattha vuttaṁ, tañca aññassa karaṇaṁ dīpeti.",
  "tika-vin06t1:721_24": "Yadi evaṁ taṁ nibbisesameva āpajjatīti? Nāpajjati. Ayaṁ panassa viseso,",
  "tika-vin06t1:721_25": "yasmā ‘‘aññena kataṁ paṭilabhitvā paribhuñjati,",
  "tika-vin06t1:721_26": "anāpattī’’ti vuttattho visesoti. Kiṁ vuttaṁ hoti ?",
  "tika-vin06t1:721_27": "‘‘Navaṁ nāma karaṇaṁ upādāya vuccatī’’ti vutte atirekacīvarassa uppatti viya paṭilābhenassa uppatti navatā āpajjati.",
  "tika-vin06t1:721_28": "Tato paṭiladdhadivasato paṭṭhāya chabbassaparamatā dhāretabbaṁ.",
  "tika-vin06t1:721_29": "Orena ce channaṁ vassānaṁ…pe… kārāpeyya, nissaggiyanti āpajjati,",
  "tika-vin06t1:721_30": "tasmā navaṁ nāma karaṇameva upādāya vuccati, na paṭilābhaṁ.",
  "tika-vin06t1:721_31": "Orena channaṁ vassānaṁ attano anuppannattā ‘‘nava’’nti saṅkhyaṁ gataṁ, appaṭiladdhaṁ ce kārāpeyya, yathā lābho,",
  "tika-vin06t1:721_32": "tathā kareyya vā kārāpeyya vāti ca na hoti. Kasmā?",
  "tika-vin06t1:721_33": "Yasmā aññena kataṁ paṭilabhitvā paribhuñjati, anāpattīti visesoti.",
  "tika-vin06t1:722_0": "Chabbassasikkhāpadavaṇṇanā niṭṭhitā.",
  "tika-vin06t1:723_0": "5. Nisīdanasanthatasikkhāpadavaṇṇanā",
  "tika-vin06t1:724_0": "565.Nāssudha kocīti ettha assudha-iti avadhāraṇatthe nipāto.",
  "tika-vin06t1:724_1": "Tattha kiñcāpi ‘‘evaṁ bhanteti kho te bhikkhū’’ti bahuvacanaṁ vuttaṁ,",
  "tika-vin06t1:724_2": "tathāpi te bhikkhū bhagavato paṭissuṇitvā idha tesu bhikkhūsu koci bhagavantaṁ nāssudha upasaṅkamati aññatra ekenāti attho gahetabbo.",
  "tika-vin06t1:724_3": "Taṁ suggāhaṁ ekāhaṁ bhante bhagavantaṁ varantiādīsu (mahāva. 337) viya,",
  "tika-vin06t1:724_4": "anujānāmi…pe… yathāsukhaṁ maṁ dassanāya upasaṅkamantūti dassanatthāya upasaṅkamantu.",
  "tika-vin06t1:725_0": "566-7.",
  "tika-vin06t1:725_1": "‘‘Mayaṁ āyasmantaṁ upasena’’nti tassa gaṇapāmokkhattā vuttaṁ.",
  "tika-vin06t1:725_2": "Āraññikapiṇḍapātikapaṁsukūlikavasena sabbāni vuttāni.",
  "tika-vin06t1:725_3": "Tenevāha aṭṭhakathāyaṁ ‘‘santhate catutthacīvarasaññitāyā’’ti.",
  "tika-vin06t1:725_4": "Kiṁ sabbepi te cīvaraṁ na bujjhantīti ce? Yathā hotu. Katamaṁ cīvaraṁ nāmāti?",
  "tika-vin06t1:725_5": "Channaṁ aññataraṁ vikappanupagaṁ pacchimanti. Kiñca vāyimaṁ avāyimanti? Vāyimamevāti. Katarasuttenāti?",
  "tika-vin06t1:725_6": "Addhā so suttameva na passati, siveyyakaṁ dussayugaṁ,",
  "tika-vin06t1:725_7": "iddhimayikañca devadattiyañca acīvaraṁ karoti.",
  "tika-vin06t1:725_8": "Yadi evaṁ avāyimampīti vadāmīti.",
  "tika-vin06t1:725_9": "Evaṁ sante siddhā santhate cīvarasaññitā kambalasīsena uṇṇāmayasāmaññato.",
  "tika-vin06t1:725_10": "Kiṁ pana te santhataṁ adhiṭṭhahiṁsūti?",
  "tika-vin06t1:725_11": "Duṭṭhu adhiṭṭhahiṁsu acīvarattā,",
  "tika-vin06t1:725_12": "na adhiṭṭhānupagattā ca santhatassa. Atha nādhiṭṭhahiṁsu,",
  "tika-vin06t1:725_13": "pubbeva tattha acīvarasaññino eteti katvā tattha cīvarasaññitāya tadubhayaṁ na yujjatīti.",
  "tika-vin06t1:725_14": "Kiṁ panetaṁ adhiṭṭhānupagaṁ natthīti? Tatthevāgataṁ , apicetaṁ avikappanupagaṁ ce, cīvaraṁ na hoti,",
  "tika-vin06t1:725_15": "aññathā ‘‘cīvaraṁ nāma channaṁ cīvarānaṁ aññatara’’nti ettāvatā siddhaṁ ‘‘vikappanupagaṁ pacchima’’nti na vattabbaṁ.",
  "tika-vin06t1:725_16": "Atha na vikappanupagampi cīvarameva siddhaṁ, anadhiṭṭhānupagaṁ ,",
  "tika-vin06t1:725_17": "avikappanupagañca ekajjhaṁ ‘‘cīvara’’nti saṅkhyaṁ gacchati.",
  "tika-vin06t1:725_18": "Tenevāha ‘‘tecīvarikassa catutthacīvaraṁ vattamānaṁ aṁsakāsāvameva vaṭṭatī’’ti.",
  "tika-vin06t1:726_0": "Apica santhate cīvarasaññitā na kevalaṁ tesaṁyeva,",
  "tika-vin06t1:726_1": "aññesampi anubandhati eva ‘‘purāṇasanthataṁ nāma sakiṁ nivatthampi sakiṁ pārutampī’’ti vacanato.",
  "tika-vin06t1:726_2": "Aṭṭhakathācariyo panassa acīvarataṁ sandhāyabhāsitatthadīpanena dīpeti.",
  "tika-vin06t1:726_3": "Nivatthapārutanti etesaṁ nisinnañceva nipannañcāti attho.",
  "tika-vin06t1:726_4": "Apica evaṁ santepi santhate cīvarasaññitā anubandhati eva. Khandhake (mahāva.",
  "tika-vin06t1:726_5": "358) hi ‘‘nisīdanaṁ adhiṭṭhātuṁ na vikappetu’’nti ca, parivāre (pari.",
  "tika-vin06t1:726_6": "329) ‘‘nava cīvarāni adhiṭṭhātabbānī’’ti ca nisīdanasikkhāpade ‘‘dasā vidatthī’’ti ca idha ‘‘nisīdanaṁ nāma sadasaṁ vuccatī’’ti ca vuttaṁ,",
  "tika-vin06t1:726_7": "aṭṭhakathāyañcassa ‘‘santhatasadisaṁ santharitvā ekasmiṁ ante sugatavidatthiyā vidatthimattapadese dvīsu ṭhānesu phāletvā tisso dasā karīyanti,",
  "tika-vin06t1:726_8": "tāhi dasāhi sadasaṁ nāma vuccatī’’ti ca ‘‘nisīdanaṁ vuttanayena adhiṭṭhātabbameva,",
  "tika-vin06t1:726_9": "tañca kho pamāṇayuttaṁ ekameva,",
  "tika-vin06t1:726_10": "dve na vaṭṭantī’’ti ca vuttaṁ,",
  "tika-vin06t1:726_11": "tasmā nisīdanaṁ nāma navannaṁ cīvarānaṁ aññataraṁ cīvaraṁ adhiṭṭhātabbaṁ,",
  "tika-vin06t1:726_12": "tañca santhatasadisaṁ eḷakalomamayasanthatavisesanti siddhaṁ,",
  "tika-vin06t1:726_13": "tathā nisīdanameva nisīdanasanthatañca siddhaṁ.",
  "tika-vin06t1:726_14": "Porāṇagaṇṭhipade ca ‘‘ekamevā’’ti vuttaṁ.",
  "tika-vin06t1:726_15": "Tasmiṁ siddhe siddhā santhate cīvarasaññitāti attho. Kasmā? Santhatasāmaññato.",
  "tika-vin06t1:727_0": "Etthāha – kathaṁ adasameva santhataṁ cīvarasaṅkhyaṁ na gacchati.",
  "tika-vin06t1:727_1": "Anekampi anadhiṭṭhitampi mahantampi vaṭṭati,",
  "tika-vin06t1:727_2": "yato sadasameva santhataṁ cīvarasaṅkhyaṁ gacchati,",
  "tika-vin06t1:727_3": "tato adhiṭṭhānañca upagacchatīti.",
  "tika-vin06t1:727_4": "Asanthatapariyāpannattā orena ca channaṁ vassānaṁ vināpi sammutiṁ,",
  "tika-vin06t1:727_5": "tañca porāṇaṁ vissajjetvā eva,",
  "tika-vin06t1:727_6": "na avissajjetvā ‘‘tañca kho pamāṇayuttaṁ ekameva, dve na vaṭṭantī’’ti (pārā. aṭṭha. 2.469) vacanatoti.",
  "tika-vin06t1:727_7": "Athāpi siyā santhataṁ sayanatthameva karīyati, nisīdanaṁ asanthatamevāti.",
  "tika-vin06t1:727_8": "Tañca na niyamato ‘‘purāṇasanthataṁ nāma sakiṁ nivatthaṁ sakiṁ pārutampī’’ti vuttattāti. Ettha vuccati,",
  "tika-vin06t1:727_9": "na ettha kāraṇaṁ pariyesitabbaṁ vinayapaññattiyā anaññavisayattā.",
  "tika-vin06t1:728_0": "Santhatassa pana acīvarabhāve ayaṁ yutti – ādito ‘‘tīṇi santhatāni pana vinayakammaṁ katvā paṭilabhitvā paribhuñjituṁ na vaṭṭantī’’ti aṭṭhakathāvacanato tāni akappiyānīti siddhaṁ,",
  "tika-vin06t1:728_1": "bhagavatā ca khomādīni cha anuññātānīti koseyyaṁ kappiyanti siddhaṁ.",
  "tika-vin06t1:728_2": "Evaṁ sante suddhakoseyyampi cīvaraṁ kappiyaṁ jātaṁ,",
  "tika-vin06t1:728_3": "pageva kosiyamissakasanthatacīvaranti āpajjati. Tathā kambalañca anuññātaṁ,",
  "tika-vin06t1:728_4": "tañca suddhikampi hoti jātikāḷakabhāvena,",
  "tika-vin06t1:728_5": "pageva odātagocariyamissakasanthatacīvaranti āpajjati. Tato ca aññamaññavirodho,",
  "tika-vin06t1:728_6": "tasmā na santhataṁ cīvaraṁ nāma hoti,",
  "tika-vin06t1:728_7": "nisīdanaṁ pana hoti tassa pamāṇasaṇṭhānaparicchedasambhavato.",
  "tika-vin06t1:728_8": "Etthāhu keci ācariyā ‘‘duvidhaṁ nisīdanaṁ santhataṁ, asanthatañca.",
  "tika-vin06t1:728_9": "Tattha santhataṁ santhatameva.",
  "tika-vin06t1:728_10": "Asanthataṁ khomādichabbidhaṁ, tadanulomaṁ vā hoti, ayametesaṁ viseso’’ti.",
  "tika-vin06t1:729_0": "Etthāha – kasmā panettha ‘‘santhataṁ pana bhikkhunā’’ti sikkhāpadaṁ apaññāpetvā ‘‘nisīdanasanthata’’nti paññattanti?",
  "tika-vin06t1:729_1": "Cīvarasaññitāya santhatānaṁ ujjhitattā tesaṁ acīvarabhāvadassanatthaṁ tathā paññattanti vuttaṁ hoti,",
  "tika-vin06t1:729_2": "tasmā te bhikkhū dhutaṅgabhedabhayā tāni ujjhitvā terasāpi dhutaṅgāni samādiyiṁsu,",
  "tika-vin06t1:729_3": "sīsadassanavasena tīṇeva vuttāni,",
  "tika-vin06t1:729_4": "bhagavā ca tesaṁ santhataṁ anujāni,",
  "tika-vin06t1:729_5": "tato nesaṁ evaṁ hoti ‘‘nisīdanacīvarasaṇṭhānampetaṁ nisīdanasanthataṁ no anuññātaṁ,",
  "tika-vin06t1:729_6": "catutthacīvarabhāvena pageva katasanthataṁ vā’’ti.",
  "tika-vin06t1:729_7": "Tato santhate nesaṁ cīvarasaññitā na bhavissatīti tadatthaṁ bhagavatā nisīdanasanthatanti paññattanti adhippāyo.",
  "tika-vin06t1:729_8": "‘‘Pacchimāni dve vaṭṭantī’’ti kathaṁ paññāyatīti ce?",
  "tika-vin06t1:729_9": "‘‘Anāpatti aññena kataṁ paṭilabhitvā paribhuñjatī’’ti vacanatoti.",
  "tika-vin06t1:730_0": "Nisīdanasanthatasikkhāpadavaṇṇanā niṭṭhitā.",
  "tika-vin06t1:731_0": "6. Eḷakalomasikkhāpadavaṇṇanā",
  "tika-vin06t1:732_0": "572-3.Addhānamaggappaṭipannassāti iminā pakatiyā dīghamaggappaṭipannassa uppannānipi tiyojanaparamameva haritabbāni,",
  "tika-vin06t1:732_1": "pageva appaṭipannassāti dasseti.",
  "tika-vin06t1:732_2": "Addhānamaggappaṭipannassa nissaggiyanti vā sambandho.",
  "tika-vin06t1:732_3": "Teneva vāsādhippāyassa paṭippassaddhagamanussāhattā ‘‘appaṭipanno’’ti saṅkhyaṁ gatassa anāpattīti siddhā.",
  "tika-vin06t1:732_4": "Imasmiṁ atthavikappe hi bhikkhuno paneva eḷakalomāni uppajjeyyuṁ…pe… asantepi hārake addhānaṁ maggappaṭipannassa nissaggiyaṁ pācittiyanti yojanā veditabbā.",
  "tika-vin06t1:732_5": "Ākaṅkhamānena bhikkhunā paṭiggahetabbānīti attano santakānaṁyeva tiyojanātikkame āpattiṁ dasseti.",
  "tika-vin06t1:732_6": "Tena anākaṅkhamānena parasantakāni paṭiggahitāni atirekatiyojanaṁ harantassa anāpatti siddhā.",
  "tika-vin06t1:732_7": "Ayamattho ‘‘bhikkhuno uppajjeyyu’’nti iminā,",
  "tika-vin06t1:732_8": "‘‘acchinnaṁ paṭilabhitvā’’ti iminā ca dīpitova hotīti.",
  "tika-vin06t1:732_9": "Porāṇagaṇṭhipade ca ‘‘aññaṁ bhikkhuṁ harāpento gacchati ce, dvinnaṁ anāpattīti vuttaṁ,",
  "tika-vin06t1:732_10": "tasmā dve bhikkhū tiyojanaparamaṁ patvā aññamaññassa bhaṇḍaṁ parivattetvā ce haranti, anāpattīti siddhaṁ,",
  "tika-vin06t1:732_11": "teneva anāpattivāre ‘‘aññaṁ harāpetī’’ti vuttaṁ. Kiṁ harāpeti? Jānantaṁ ajānantaṁ. Kiñcettha yadi jānantaṁ, ‘‘añño harissatīti ṭhapeti,",
  "tika-vin06t1:732_12": "tena haritepi āpattiyevā’’ti ekaṁsato na vattabbaṁ. Jānantopi hi ekacco haratīti. Tato aṭṭhakathāya virujjhati. Atha ajānantaṁ,",
  "tika-vin06t1:732_13": "‘‘aññassa yāne vā bhaṇḍe vā ajānantassa pakkhipitvā tiyojanaṁ atikkāmeti,",
  "tika-vin06t1:732_14": "nissaggiyānī’’ti pāḷiyā virujjhati,",
  "tika-vin06t1:732_15": "atha ubhopi ekato ekaṁ bhaṇḍaṁ harāpenti, tampi nissaggiyaṁ siyā.",
  "tika-vin06t1:732_16": "Anissaggiyanti yuttiyā virujjhati ‘‘tiyojanaparamaṁ sahatthā haritabbāni asante hārake’’ti avisesena ca pāḷi vuttā.",
  "tika-vin06t1:732_17": "Hārakopi sacetano acetanoti duvidho.",
  "tika-vin06t1:732_18": "Sacetanopi eḷakalomabhāvaṁ vā ‘‘ahamidaṁ harāmī’’ti vā ‘‘maṁ esa idaṁ harāpetī’’ti vā jānanājānanavasena duvidho hoti.",
  "tika-vin06t1:732_19": "Tattha acetano nāma hārako nadīsoto vā nāvā vā assāmikayānaṁ vā hoti. Sacetano pākaṭova.",
  "tika-vin06t1:732_20": "Tattha ‘‘maṁ esa idaṁ harāpetī’’ti ettakaṁ jānantaṁ manussaṁ vā tiracchānagataṁ vā aññaṁ harāpeti, anāpattīti anugaṇṭhipadanayo. Ayaṁ pāḷiyā,",
  "tika-vin06t1:732_21": "aṭṭhakathāya ca ekaraso vinicchayo,",
  "tika-vin06t1:732_22": "‘‘asante hārake’’ti kiñcāpi idaṁ avisesato vuttaṁ,",
  "tika-vin06t1:732_23": "‘‘aññassa yāne vā bhaṇḍe vā ajānantassā’’ti vacanato pana sacetanova hārako tattha adhippetoti paññāyati,",
  "tika-vin06t1:732_24": "so ca eḷakalomabhāvañca ‘‘idaṁ harāmī’’ti ca jānanto nādhippeto.",
  "tika-vin06t1:732_25": "Tena vuttaṁ ‘‘añño harissatīti ṭhapeti,",
  "tika-vin06t1:732_26": "tena haritepi āpattiyevā’’tiādi.",
  "tika-vin06t1:732_27": "Tattha hetukattuno abhāvatova.",
  "tika-vin06t1:732_28": "Pāḷiyañhi ‘‘aññaṁ harāpetī’’ti hetukattuvasena vuttā .",
  "tika-vin06t1:732_29": "Itare dve jānantā idha sambhavanti.",
  "tika-vin06t1:732_30": "‘‘Ajānantassa pakkhipitvā’’ti pāḷiyaṁ ‘‘esa harāpetī’’ti vā ‘‘idaṁ ṭhānaṁ atikkamāpetī’’ti vā jānantassa yāne vā bhaṇḍe vā pakkhipitvā tiyojanaṁ atikkamāpeti, na nissaggiyā hontīti dīpeti.",
  "tika-vin06t1:733_0": "‘‘Harāpetī’’ti idaṁ hetukattuvacanataṁ sādheti,",
  "tika-vin06t1:733_1": "tasmā aṭṭhakathāyaṁ ‘‘sāmikassa ajānantassevā’’ti idaṁ ‘‘maṁ esa harāpetī’’ti evaṁ ajānantaṁ sandhāya vuttaṁ.",
  "tika-vin06t1:733_2": "‘‘Sāreti codeti anubandhāpetī’’ti idaṁ ‘‘maṁ esa idaṁ ṭhānaṁ atikkamāpetī’’ti evaṁ jānantaṁ sandhāya vuttaṁ.",
  "tika-vin06t1:733_3": "Ajānantopi sāraṇādīhi ṭhitaṭṭhānaṁ nātikkamati, na vā anubandhati.",
  "tika-vin06t1:733_4": "Atha sāraṇādīhi anatikkamitvā attano ruciyā atikkamati āpatti eva bhikkhuno hetukattubhāvāsambhavato.",
  "tika-vin06t1:734_0": "Idāni yathāṭhitaṭṭhānato paṭṭhāya vakkhāma,",
  "tika-vin06t1:734_1": "‘‘asantepi hārake’’ti hārakālābhapaccayāpi sayaṁ haraṇato nissaggiyameva,",
  "tika-vin06t1:734_2": "pageva sati hāraketi ayameko attho.",
  "tika-vin06t1:734_3": "Avadhāraṇatthaṁ api-saddaṁ gahetvā asante eva hārake nissaggiyaṁ,",
  "tika-vin06t1:734_4": "sati pana hārake na tena harāpentassa nissaggiyanti ayaṁ dutiyo attho.",
  "tika-vin06t1:734_5": "‘‘Saṅghato vā…pe… attano vā dhanenā’’ti iminā kiñcāpi acittakamidaṁ sikkhāpadaṁ,",
  "tika-vin06t1:734_6": "saṅghādito pana attanā ākaṅkhamānena paṭiggahitasseva eḷakalomassa tiyojanātikkame āpatti,",
  "tika-vin06t1:734_7": "na ajānato appaṭiggahitassa cīvarādīsu kutoci laggassa atikkamaneti dīpeti.",
  "tika-vin06t1:734_8": "Anugaṇṭhipade pana ‘‘kambalassa upari nipajjitvā gacchantassa sace ekampi lomaṁ cīvare laggaṁ hoti,",
  "tika-vin06t1:734_9": "āpatti eva kambalato vijaṭitattā’’ti vuttaṁ,",
  "tika-vin06t1:734_10": "taṁ kambalassa paṭiggahitattā attano icchāya paṭiggahitameva hotīti yuttaṁ.",
  "tika-vin06t1:734_11": "Yasmā ‘‘anāpatti katabhaṇḍe’’ti vuttaṁ,",
  "tika-vin06t1:734_12": "tasmā taṁ anekampi katabhaṇḍaṭṭhāniyameva hoti. Tañhi anena paṭiggahitaṁ, na lomaṁ.",
  "tika-vin06t1:734_13": "Atha lomampi aggahitameva hoti,",
  "tika-vin06t1:734_14": "katabhaṇḍaṁ dupparihāriyalomavinibbhogakatabhaṇḍo niyamo.",
  "tika-vin06t1:734_15": "Evaṁ sante akatabhaṇḍe tikapācittiyaṁ,",
  "tika-vin06t1:734_16": "katabhaṇḍe tikadukkaṭañca nayato dassetabbaṁ bhaveyya, aññathā tikassa dassitattā.",
  "tika-vin06t1:734_17": "Saussāhattāti appaṭippassaddhagamanattā.",
  "tika-vin06t1:734_18": "Acittakattā cāti bhikkhuno ussāhānurūpaṁ lomānaṁ tiyojanātikkamanato vināpi payogacittena haraṇacittena āpajjati evāti adhippāyo.",
  "tika-vin06t1:734_19": "Sā anāpatti pāḷiyā na sametīti anto pana payogena tiyojanaparamaṁ atikkamitattā anāpatti.",
  "tika-vin06t1:734_20": "‘‘Tiyojanaṁ haratī’’ti iminā tiyojanaṁ padasā netukāmopi antotiyojane pade pade dukkaṭaṁ nāpajjatīti dasseti,",
  "tika-vin06t1:734_21": "taṁ yuttaṁ ‘‘tiyojanaṁ vāsādhippāyo gantvā tato paraṁ haratī’ti vacanassatthitāyā’’ti vuttaṁ.",
  "tika-vin06t1:734_22": "Punapi vuttaṁ ‘‘aññaṁ harāpetīti ‘idaṁ harissāmī’ti saussāhameva aññaṁ harāpetīti attho.",
  "tika-vin06t1:734_23": "Itarathā gacchantassa sīse ṭhapesi,",
  "tika-vin06t1:734_24": "tasmiṁ ajānantepi anāpatti siyā’’ti.",
  "tika-vin06t1:734_25": "Sace pana ‘‘agacchante yāne vā’’tiādinā nayena vuttattā haraṇādīhi janitaussāhānaṁ hatthiādīnaṁ ‘idaṁ karissāmā’ti vā ‘harissāmā’ti vā ābhoge janite eva anāpatti,",
  "tika-vin06t1:734_26": "na ajaniteti upatissatthero āhā’’ti ca vuttaṁ.",
  "tika-vin06t1:734_27": "Parivattetvā ṭhapiteti dvinnampi bahi nikkhipitattāti upatissatthero.",
  "tika-vin06t1:734_28": "Bahisīmāya ṭhapitaṁ bhaṇḍikaṁ anto antosīmāyaṁ ṭhapitaṁ bahi karoto anāpattīti keci, na sundaraṁ viya.",
  "tika-vin06t1:735_0": "575.Paṭilabhitvā haratīti paṭhamatiyojanato paraṁ harati, na dutiyāditoti attho.",
  "tika-vin06t1:735_1": "Katabhaṇḍe uppannokāsābhāvā anāpatti.",
  "tika-vin06t1:736_0": "Eḷakalomasikkhāpadavaṇṇanā niṭṭhitā.",
  "tika-vin06t1:737_0": "7. Eḷakalomadhovāpanasikkhāpadavaṇṇanā",
  "tika-vin06t1:738_0": "581.",
  "tika-vin06t1:738_1": "Kiñcāpi purāṇacīvaradhovanasikkhāpade cīvaraṁ ṭhapetvā ‘‘aññaṁ parikkhāraṁ dhovāpetī’’ti (pārā. 507) anāpattivāre vuttaṁ.",
  "tika-vin06t1:738_2": "Imassa pana sikkhāpadassa uppannakālato paṭṭhāya eḷakalomadhovāpanādinā āpattīti eke.",
  "tika-vin06t1:738_3": "Sā vā anāpatti mūlāpattito eva, na imamhāti eke.",
  "tika-vin06t1:738_4": "Eḷakalomānaṁ aparikkhārattā bhaṭṭhaṁ aggahaṇamevāti eke.",
  "tika-vin06t1:738_5": "Imassa antimanayassa atthappakāsanatthaṁ idaṁ pañhākammaṁ – ‘‘dhovāpetī’’ti idaṁ rajāpanavijaṭāpanaggahaṇena nippadesavācipadaṁ,",
  "tika-vin06t1:738_6": "udāhu aggahaṇena sappadesavācipadaṁ.",
  "tika-vin06t1:738_7": "Kiñcettha yadi nippadesavācipadaṁ, sabbattha idameva vattabbaṁ, na itarāni. Atha sappadesavācipadaṁ, ‘‘avuttā dhovati,",
  "tika-vin06t1:738_8": "aparibhuttaṁ dhovāpetī’’ti ettha virodho. ‘‘Avuttā rajati vijaṭeti,",
  "tika-vin06t1:738_9": "nissaggiya’’nti aniṭṭhappasaṅgatoti?",
  "tika-vin06t1:738_10": "Desanāvilāsamattaṁ bhagavato vacanaṁ, katthaci tikapadavacanaṁ, katthaci ekapadavacanaṁ,",
  "tika-vin06t1:738_11": "nippadesapadameva te vadantīti.",
  "tika-vin06t1:738_12": "Sace ‘‘katabhaṇḍaṁ dhovāpetī’’ti ettha paṭivirodho, ‘‘katabhaṇḍaṁ vijaṭāpeti,",
  "tika-vin06t1:738_13": "anāpattī’’ti aniṭṭhappasaṅgato anāpatti evāti ce? Na,",
  "tika-vin06t1:738_14": "akatabhaṇḍassa suddhalomassa vijaṭāpanaṁ ito vā dātabbaṁ.",
  "tika-vin06t1:738_15": "Udakādidhovanavasena piṇḍetvā ṭhitānaṁ vijaṭāpanaṁ labbhatīti ce?",
  "tika-vin06t1:738_16": "Purāṇasanthatassa vijaṭāpane anāpattiyā bhavitabbaṁ,",
  "tika-vin06t1:738_17": "na ca taṁ yuttaṁ ‘‘aparibhuttaṁ dhovāpetī’’ti vacanato.",
  "tika-vin06t1:738_18": "Tena paribhuttaṁ dhovāpeti rajāpeti vijaṭāpeti,",
  "tika-vin06t1:738_19": "nissaggiyamevāti siddhaṁ hoti,",
  "tika-vin06t1:738_20": "tañca paribhuttaṁ nāma katabhaṇḍameva hoti.",
  "tika-vin06t1:738_21": "Na hi sakkā eḷakalomāni paribhuñjituṁ,",
  "tika-vin06t1:738_22": "aññathā ‘‘paribhuttaṁ dhovāpetī’’ti vacanaṁ niratthakaṁ hoti.",
  "tika-vin06t1:738_23": "Na hi ettha ‘‘purāṇāni eḷakalomāni dhovāpeyya vā’’ti vacanaṁ atthi purāṇacīvarasikkhāpade viya. Tattha ādinnakappavasena, idha taṁ likhitaṁ. Lekhadosoti ce? Na, visesahetuno abhāvā,",
  "tika-vin06t1:738_24": "purāṇacīvarasikkhāpade aparibhuttaṁ katabhaṇḍaṁ nāma,",
  "tika-vin06t1:738_25": "‘‘kambalakojavasanthatādi’’nti vacanato ca.",
  "tika-vin06t1:738_26": "Kiñcāpi iminā saddena ayamattho siddho,",
  "tika-vin06t1:738_27": "‘‘dhovāpetī’’ti idaṁ pana siyā nippadesaṁ. Siyā sappadesaṁ.",
  "tika-vin06t1:738_28": "Tañhi ‘‘avuttā dhovatī’’tiādīsu nippadesaṁ.",
  "tika-vin06t1:738_29": "‘‘Katabhaṇḍaṁ dhovāpetī’’ti ettha sappadesaṁ.",
  "tika-vin06t1:738_30": "‘‘Akatabhaṇḍaṁ dhovāpeti rajāpeti, anāpattī’’ti ‘‘vijaṭāpeti,",
  "tika-vin06t1:738_31": "anāpattī’’ti vacanappamāṇato anāpatti evāti ce? Na,",
  "tika-vin06t1:738_32": "vacanappamāṇato eva āpattīti āpajjanato.",
  "tika-vin06t1:738_33": "‘‘Aparibhuttaṁ dhovāpetī’’ti vacanameva hi taṁ aparibhuttaṁ santhataṁ vijaṭāpentassa anāpattīti dīpeti ce?",
  "tika-vin06t1:738_34": "Siddhaṁ paribhuttaṁ vijaṭāpentassa āpatti evāti.",
  "tika-vin06t1:739_0": "Eḷakalomadhovāpanasikkhāpadavaṇṇanā niṭṭhitā.",
  "tika-vin06t1:740_0": "8. Rūpiyasikkhāpadavaṇṇanā",
  "tika-vin06t1:741_0": "583-4.Sabbampīti tividhampi.",
  "tika-vin06t1:741_1": "‘‘Muttā maṇi veḷuriyo saṅkho’tiādi pana kiñcāpi rājasikkhāpade ‘na vaṭṭatī’ti pasaṅgato vuttaṁ,",
  "tika-vin06t1:741_2": "sarūpato pana āpattidassanavasena sakaṭṭhānepi vattumāraddha’’nti vuttaṁ. Kathametaṁ?",
  "tika-vin06t1:741_3": "Muttādīnaṁ sakaṭṭhānaṁ jātaṁ,",
  "tika-vin06t1:741_4": "na hi tāni idha pāḷiyaṁ dissantīti imassa aṭṭhakathāyaṁ vuttāni,",
  "tika-vin06t1:741_5": "rājasikkhāpadassapi aṭṭhakathāyaṁ vuttānīti.",
  "tika-vin06t1:741_6": "Na kevalaṁ hiraññasuvaṇṇameva,",
  "tika-vin06t1:741_7": "aññampi khettavatthādikaṁ ‘‘akappiyaṁ na sampaṭicchitabba’’nti sāmaññena, na sarūpato.",
  "tika-vin06t1:741_8": "Pāḷiyaṁ pana sarūpato ‘‘cīvaracetāpannaṁ nāma hiraññaṁ vā suvaṇṇaṁ vā muttā vā maṇi vā’’ti ettakameva vuttaṁ,",
  "tika-vin06t1:741_9": "tasmā rājasikkhāpadamevassa sakaṭṭhānaṁ.",
  "tika-vin06t1:741_10": "Muttāmaṇiggahaṇena cettha tajjātiyaggahaṇaṁ siddhamevāti nāgato imassa paṭhamameva paññattattā.",
  "tika-vin06t1:741_11": "Yadi evaṁ idha anāgatattā kataraṁ nesaṁ sakaṭṭhānanti? Idameva atthato, no sarūpato.",
  "tika-vin06t1:742_0": "Kathaṁ?",
  "tika-vin06t1:742_1": "Etāni hi ratanasikkhāpade nissaggiyavatthūni,",
  "tika-vin06t1:742_2": "dukkaṭavatthūni ca ekato ‘‘ratana’’nti āgatāni,",
  "tika-vin06t1:742_3": "‘‘ratanasammata’’nti kappiyavatthu āgataṁ.",
  "tika-vin06t1:742_4": "Tesu ca dasasu ratanesu rajatajātarūpadvayaṁ idha nissaggiyavatthu,",
  "tika-vin06t1:742_5": "avasesaṁ dukkaṭavatthūti siddhaṁ.",
  "tika-vin06t1:742_6": "Idha ca siddhattā eva ratanasikkhāpadassa anāpattivāre ‘‘ratanasammataṁ vissāsaṁ gaṇhāti, tāvakālikaṁ gaṇhāti,",
  "tika-vin06t1:742_7": "paṁsukūlasaññissā’’ti vuttaṁ, na ratanaṁ vuttaṁ.",
  "tika-vin06t1:742_8": "Sattavidhadhaññadāsidāsakhettādi pana brahmajālādisuttavasena (dī. ni.",
  "tika-vin06t1:742_9": "1.1 ādayo) akappiyanti siddhaṁ,",
  "tika-vin06t1:742_10": "tasmā idha dukkaṭavatthūti siddhaṁ,",
  "tika-vin06t1:742_11": "teneva anuyogavatte ‘‘dhammaṁ jānāti, dhammānulomaṁ, vinayaṁ,",
  "tika-vin06t1:742_12": "vinayānulomaṁ jānātī’’ti (pari. 442) vuttaṁ.",
  "tika-vin06t1:742_13": "Tathā āmakamaṁsampi dukkaṭavatthuṁ āpajjatīti? Na,",
  "tika-vin06t1:742_14": "idha vinaye anuññātattā ‘‘anujānāmi, bhikkhave,",
  "tika-vin06t1:742_15": "amanussikābādhe āmakamaṁsa’’ntiādinā (mahāva. 264),",
  "tika-vin06t1:742_16": "tasmā na āmakamaṁsaṁ sutte āgatampi dukkaṭavatthu hoti,",
  "tika-vin06t1:742_17": "tathāpi attano paribhogatthāya paṭiggahaṇe dukkaṭamevāti no takkoti ācariyo.",
  "tika-vin06t1:742_18": "‘‘Idha nikkhipāhī’ti vutte upanikkhittasādiyanameva hotī’’ti vadanti.",
  "tika-vin06t1:742_19": "‘‘Akappiyavicāraṇā eva na vaṭṭatīti ce?",
  "tika-vin06t1:742_20": "Kappiyañca akappiyañca nissāya ṭhitanti ettha taṁ sayaṁ aparibhogārahaṁ hutvā tadagghanakaṁ kappiyabhaṇḍaṁ paribhogārahaṁ hutvā ṭhitanti attho’’ti likhitaṁ, ‘‘paṁsukūlabhāvena ṭhitattā,",
  "tika-vin06t1:742_21": "guttaṭṭhānācikkhanassa kappiyattā ca kappiyaṁ nissāya ṭhitaṁ.",
  "tika-vin06t1:742_22": "‘Idaṁ gaṇhā’tiādinā vadantassa akappiyattā akappiyaṁ nissāya ṭhita’’nti ca.",
  "tika-vin06t1:742_23": "Evampi kappiyañca akappiyañcāti ‘‘imasmiṁ okāse ṭhapitaṁ,",
  "tika-vin06t1:742_24": "kiṁ na passasīti chekatare imeva kahāpaṇe’’tiādivacanassa kappiyattā kappiyaṁ nissāya ṭhitaṁ.",
  "tika-vin06t1:742_25": "‘‘Idaṁ gaṇhā’’ti vutte dubbicāritattā attano akappiyattā tato āgataṁ akappiyaṁ nissāya ṭhitameva hoti.",
  "tika-vin06t1:742_26": "‘‘Idaṁ gaṇhā’ti vutte tena gahite ‘uggaṇhāpeyya vā’ti vuttavidhiṁ na pāpuṇāti,",
  "tika-vin06t1:742_27": "kevalaṁ dubbicāritattā tasseva taṁ akappiyaṁ hoti,",
  "tika-vin06t1:742_28": "mūlapaṭiggahaṇassa suddhattā parato pattacatukke tatiyapatto viyāti ca evaṁ upatissatthero vadatī’’ti anugaṇṭhipade vuttaṁ. Kiṁ bahunā, visuddhāgamattā kappiyaṁ.",
  "tika-vin06t1:742_29": "Dubbicāraṇāya sati akappiyaṁ nissāya ṭhitaṁ hotīti no takkoti ācariyo.",
  "tika-vin06t1:742_30": "‘‘Evaṁ saṅghagaṇādīnampi atthāya pariccattepi tena samānagatikattā ṭhapetvā āpattivisesa’’nti vuttaṁ.",
  "tika-vin06t1:743_0": "Na kiñci kappiyabhaṇḍaṁ cetāpitanti cetāpitañce, upāyābhāvaṁ dasseti.",
  "tika-vin06t1:743_1": "‘‘Upanikkhepaṁ ṭhapetvāti sace so upāsako ‘atibahuṁ etaṁ hiraññaṁ,",
  "tika-vin06t1:743_2": "idaṁ bhante ajjeva na vināsetabba’nti vatvā sayaṁ upanikkhepadese ṭhapeti, aññena vā ṭhapāpeti,",
  "tika-vin06t1:743_3": "etaṁ upanikkhepaṁ ṭhapetvā tato laddhaṁ udayaṁ paribhuñjanto saṅgho paccaye paribhuñjati nāmā’’ti vuttaṁ.",
  "tika-vin06t1:744_0": "585.",
  "tika-vin06t1:744_1": "Ayaṁ kira itthaṁlakkhaṇasampanno ukkaṁsato.",
  "tika-vin06t1:744_2": "Evaṁ aṅgasampannopi aparabhāge lobhavasena vā aññena vā kāraṇena sace nimittaṁ katvā pāteti, āpatti dukkaṭassa.",
  "tika-vin06t1:744_3": "Senāsanampi paribhoge paribhogeti pavese pavese.",
  "tika-vin06t1:744_4": "So hi kāraṇantarena rukkhamūlikassa,",
  "tika-vin06t1:744_5": "abbhokāsikassapi vaṭṭati eva,",
  "tika-vin06t1:744_6": "ṭhānanisajjādivasena nivāsādhippāye sati paribhoge paribhoge paccavekkhitabbaṁ.",
  "tika-vin06t1:744_7": "Bhesajjassa satipaccayatā sabbakālampīti eke.",
  "tika-vin06t1:744_8": "Asannihitassa pacchābhattameva,",
  "tika-vin06t1:744_9": "sannihitassa purebhattampīti no takkoti ācariyo.",
  "tika-vin06t1:744_10": "‘‘Yāmakālikaṁ sattāhakālikaṁ yāvajīvikaṁ āhāratthāya…pe… paṭiggaṇhāti, āpatti dukkaṭassa.",
  "tika-vin06t1:744_11": "Ajjhohāre ajjhohāre āpatti dukkaṭassā’’ti (pāci. 244) hi vuttaṁ.",
  "tika-vin06t1:744_12": "Dukkaṭañhi vikālabhojanasikkhāpade āgataṁ vikāle āpajjati, no kāle āhārakālattā,",
  "tika-vin06t1:744_13": "sannidhisikkhāpade āgataṁ pana kālepi sannidhijātattā,",
  "tika-vin06t1:744_14": "teneva tattha sattāhakālikayāvajīvikadvayameva vuttanti.",
  "tika-vin06t1:744_15": "‘‘Sati paccaye’’ti vacanato nāyaṁ viseso labbhatīti ce? Na, aniṭṭhappasaṅgato, vacanāniyamato ca.",
  "tika-vin06t1:744_16": "Sannidhisikkhāpade hi ‘‘anāpatti yāvakālikaṁ yāvakālaṁ nidahitvā bhuñjati.",
  "tika-vin06t1:744_17": "Yāmakālikaṁ yāme nidahitvā bhuñjatī’’ti (pāci.",
  "tika-vin06t1:744_18": "256) ettha vacanappamāṇato yāmakālikaṁ na purebhatte, na pacchābhatte, na divase,",
  "tika-vin06t1:744_19": "na rattiyaṁ yāmameva nidahitvā bhuñjantassa anāpattīti aniṭṭhappasaṅgo.",
  "tika-vin06t1:744_20": "Tathā tattheva ‘‘yāmakālikaṁ yāmaṁ nidahitvā bhuñjati,",
  "tika-vin06t1:744_21": "sattāhakālikaṁ sattāhaṁ nidahitvā bhuñjatī’’ti ettakameva vuttaṁ,",
  "tika-vin06t1:744_22": "na vuttaṁ ‘‘sati paccaye’’ti,",
  "tika-vin06t1:744_23": "tasmā satipaccaya-vacanaṁ katthaci hoti,",
  "tika-vin06t1:744_24": "katthaci na hotīti vacanāniyamato āpattiyāpi aniyamo siyā.",
  "tika-vin06t1:744_25": "Evaṁ santepi yathāvuttadukkaṭaṁ āpajjati eva.",
  "tika-vin06t1:744_26": "Na anāhārappayojanattā yāmakālikādīnanti ce? Na,",
  "tika-vin06t1:744_27": "sappiādimissabhojanassa paṇītabhojanabhāvappattito.",
  "tika-vin06t1:744_28": "Apica sabbakālikesu yāvakālikaṁ oḷārikaṁ,",
  "tika-vin06t1:744_29": "taṁ āhāratthāya paṭiggaṇhantassa kāle anāpatti,",
  "tika-vin06t1:744_30": "pageva anoḷārikaṁ yāmakālikādiṁ, āhāratthāya eva anuññātattā. Yāvakālike eva anāpattīti ce? Na,",
  "tika-vin06t1:744_31": "anāhāratthāya gaṇhantassa āpattisambhavato itaraṁ āhāratthāya gaṇhantassa viya,",
  "tika-vin06t1:744_32": "tasmā yathāvuttamevettha sanniṭṭhānaṁ pāḷiṁ, yuttiñca anulometīti.",
  "tika-vin06t1:745_0": "Desanāsuddhīti ettha desanā nāma vinayakammaṁ,",
  "tika-vin06t1:745_1": "tena vuṭṭhānampi desanā eva nāma hotīti.",
  "tika-vin06t1:745_2": "‘‘Paṭiggaṇhātī’’ti avatvā ‘‘paṭisevatī’’ti vuttattā paṭiggahaṇe pana satiṁ akatvā paribhoge karontassa anāpatti.",
  "tika-vin06t1:745_3": "Khīṇāsavā katakiccattā vibhattadāyādā viya honti,",
  "tika-vin06t1:745_4": "tena tesaṁ sāmiparibhogā honti.",
  "tika-vin06t1:745_5": "Aññathā yāvakālikabhāvaṁ anatikkantattā virujjhati. Iṇaparibhogo na vaṭṭati, bhesajje āpattito, itarasmiṁ ayuttaparibhogato,",
  "tika-vin06t1:745_6": "iṇaṁ viya ananuññātabhuttattā ca.",
  "tika-vin06t1:745_7": "‘‘Ādito paṭṭhāya hi alajjī nāma natthi,",
  "tika-vin06t1:745_8": "tasmā na koci saṅkitabbo’’ti likhitaṁ.",
  "tika-vin06t1:745_9": "Bhārabhūtā saddhivihārikādayo.",
  "tika-vin06t1:745_10": "Yathādānameva gahitattāti ettha ‘‘attano hatthena ce deti, na vaṭṭatī’’ti vuttaṁ,",
  "tika-vin06t1:745_11": "‘‘atirekabhāgaṁ gahetvā punadivase attano atthāya uddhaṭabhāgaṁ tattheva dāpeti, vaṭṭatī’’ti ca. Parivattakaṁ deti, dhammiyañce, vaṭṭati. No adhammiyaṁ.",
  "tika-vin06t1:745_12": "‘‘Taṁ dhammānuggahena uggaṇhituṁ vaṭṭatī’’ti vuttaṁ. Kena lesenāti ce?",
  "tika-vin06t1:745_13": "‘‘Alabbhamānāya sāmaggiyā anāpatti sambhoge saṁvāse’’ti (mahāva.",
  "tika-vin06t1:745_14": "130) iminā upasampadakkhandhakavacanalesena.",
  "tika-vin06t1:746_0": "586.Assatiyā dinnanti ettha ‘‘assatiyā dinnaṁ nāma apariccattaṁ hoti,",
  "tika-vin06t1:746_1": "tasmā dussante baddhakahāpaṇādīni satiṁ paṭilabhitvā dāyakā ce puna gaṇhanti, nissaggiyameva desetabbaṁ.",
  "tika-vin06t1:746_2": "Tena akappiyabhaṇḍena te ce dāyakā sappiādīni kiṇitvā saṅghassa denti,",
  "tika-vin06t1:746_3": "tassapi bhikkhuno kappati dāyakānaṁyeva santakattā.",
  "tika-vin06t1:746_4": "Bhikkhunā hi ‘vatthaṁ gaṇhāmī’ti vatthasaññāya eva gahitaṁ, na rūpiyasaññāya.",
  "tika-vin06t1:746_5": "Idañca sikkhāpadaṁ attano atthāya uggahaṇaṁ sandhāya vuttaṁ,",
  "tika-vin06t1:746_6": "na ca tena taṁ attano atthāya paresaṁ vā atthāya gahitaṁ.",
  "tika-vin06t1:746_7": "Atha te dāyakā no ce āgantvā gaṇhanti,",
  "tika-vin06t1:746_8": "dāyake pucchitvā attano atthāya ce pariccattaṁ,",
  "tika-vin06t1:746_9": "saṅghe nissajjitvā āpatti desetabbā. No ce,",
  "tika-vin06t1:746_10": "āpatti eva desetabbā’’ti vuttaṁ, taṁ pubbāparaviruddhaṁ.",
  "tika-vin06t1:746_11": "Āpattidesanāya hi sati rūpiyaṁ paṭiggahitanti siddhaṁ,",
  "tika-vin06t1:746_12": "tasmiṁ siddhe ‘‘tato uppannaṁ tassapi kappatī’’ti idaṁ na yujjatīti. Kappati evāti ce? Na,",
  "tika-vin06t1:746_13": "vatthuṁ anissajjitvā āpatti desetabbāti na yujjati.",
  "tika-vin06t1:746_14": "Acittakattā sikkhāpadassa yujjatīti ce? Na,",
  "tika-vin06t1:746_15": "sabbattha ‘‘rūpiyaṁ paṭiggaṇhātī’’ti vacanato.",
  "tika-vin06t1:746_16": "‘‘Rūpiyaṁ paṭiggaṇhātī’’ti hi vuttaṁ,",
  "tika-vin06t1:746_17": "aññathā sabbattha ‘‘rūpiya’’nti padaṁ niratthakaṁ hoti vināpi tena tadatthasiddhito.",
  "tika-vin06t1:746_18": "Anena ca vatthaṁ paṭiggahitaṁ,",
  "tika-vin06t1:746_19": "dāyakena ca vatthameva dinnaṁ,",
  "tika-vin06t1:746_20": "vatthagatampi rūpiyaṁ theyyacittena gaṇhanto padavārena kāretabbo.",
  "tika-vin06t1:746_21": "Aṭṭhakathāyañca ‘‘rūpiye arūpiyasaññīti suvaṇṇādīsu kharapattādisaññī’’ti vuttaṁ ‘‘rūpiyaṁ paṭiggaṇhātī’’ti vacanavasena.",
  "tika-vin06t1:747_0": "‘‘Apica puññakāmā’’tiādi pana vidhānantaradassanatthaṁ vuttaṁ,",
  "tika-vin06t1:747_1": "teneva hi ‘‘imasmiṁ gehe idaṁ laddhanti sallakkhetabba’’nti vuttaṁ.",
  "tika-vin06t1:747_2": "Aññathā sallakkhaṇe vimativasena,",
  "tika-vin06t1:747_3": "vimatiyā ca sati nissaggiyameva ‘‘rūpiye vematiko’’tiādi vacanatoti.",
  "tika-vin06t1:747_4": "Idaṁ vidhānaṁ niratthakameva āpajjati, na ca niratthakaṁ. Kasmā?",
  "tika-vin06t1:747_5": "Dussante baddhakahāpaṇādi assatiyā dinnaṁ vatthasaññāya paṭiggahitañca,",
  "tika-vin06t1:747_6": "tato na rūpiyaṁ dinnañca hoti paṭiggahitañcāti.",
  "tika-vin06t1:747_7": "Ettha āpattidesanākiccaṁ natthi,",
  "tika-vin06t1:747_8": "taṁ pana dāyakānameva paṭidātabbaṁ.",
  "tika-vin06t1:747_9": "Tato uppannaṁ kappiyabhaṇḍañca sabbesaṁ kappatīti imassa vidhānantaradassanatthaṁ ‘‘apica puññakāmā’’tiādīti no takkoti ācariyo.",
  "tika-vin06t1:748_0": "Rūpiyasikkhāpadavaṇṇanā niṭṭhitā.",
  "tika-vin06t1:749_0": "9. Rūpiyasaṁvohārasikkhāpadavaṇṇanā",
  "tika-vin06t1:750_0": "587.‘‘Jātarūparajataparivattana’’nti ukkaṭṭhaparicchedena vuttaṁ,",
  "tika-vin06t1:750_1": "tathā ‘‘rūpiyaṁ nāma satthuvaṇṇo kahāpaṇo’’tiādi pāḷivacanañca.",
  "tika-vin06t1:750_2": "‘‘Arūpiye rūpiyasaññī rūpiyaṁ cetāpetī’’tiādi tikavacanato,",
  "tika-vin06t1:750_3": "‘‘dukkaṭavatthunā pana nissaggiyavatthuṁ cetāpentassa…pe… nissaggiyaṁ pācittiyaṁ garukassa cetāpitattā’’ti aṭṭhakathāvacanato ca pana anukkaṭṭhaparicchedopettha labbhatīti siddhaṁ.",
  "tika-vin06t1:750_4": "Satthuvaṇṇo ca kahāpaṇo ca tato ye caññe vohāraṁ gacchantīti evamettha samuccayo veditabbo.",
  "tika-vin06t1:750_5": "Imasmiṁ pana sikkhāpade ‘‘nānappakārakaṁ nāma katampi akatampi katākatampī’’ti ettha vibhattānaṁ tiṇṇaṁ rūpiyārūpiyānañca dvinnaṁ vasena pañca tikā vuttā,",
  "tika-vin06t1:750_6": "aṭṭhakathācariyehi tadanulomato eko tiko dassitoti sabbe cha honti.",
  "tika-vin06t1:751_0": "Etthāha – aññasmiṁ sikkhāpade ekasmiṁ tikacchede dassite satipi sambhave itare na dassīyanti , idheva kasmā dassitoti?",
  "tika-vin06t1:751_1": "‘‘Nānappakāraka’’nti mātikāyaṁ vuttattā idheva nānappakārabhāvadassanatthanti.",
  "tika-vin06t1:751_2": "Na kayavikkayasikkhāpadepi vattabbappasaṅgatoti ce? Na, idha dassitanayattā.",
  "tika-vin06t1:751_3": "Atha ca rūpiyassa vibhaṅge ‘‘ye vohāraṁ gacchantī’’ti ante vuttattā satthuvaṇṇādayo vaḷañjanupagā evāti siddhaṁ.",
  "tika-vin06t1:751_4": "Tato avaḷañjanupagehi jātarūparajatehi vohārena na nissaggiyanti āpajjati,",
  "tika-vin06t1:751_5": "tasmā taṁ āpajjanatthanti dassentena ‘‘katena kataṁ cetāpetī’’tiādayo tikā vuttāti,",
  "tika-vin06t1:751_6": "evaṁ sante rūpiyavibhaṅge ‘‘ye ca vohāraṁ gacchantī’’ti na vattabbaṁ,",
  "tika-vin06t1:751_7": "tasmiṁ pade avutte avaḷañjanupagāpi saṅgahaṁ gatāva hontīti katādīhi tikattayassa vattabbapayojanaṁ na bhavissatīti ce? Na,",
  "tika-vin06t1:751_8": "kappiyabhaṇḍena kappiyabhaṇḍapaavattanassāpi rūpiyasaṁvohārabhāvappasaṅgato.",
  "tika-vin06t1:751_9": "‘‘Ye vohāraṁ gacchantī’’ti vacanenapi kamuka kathala kaṁsabhājana sāṭakādiparivattanassapi rūpiyasaṁvohārabhāvappasaṅgo evāti ce? Na,",
  "tika-vin06t1:751_10": "katādivacanena jātarūpādiakappiyavatthūnaññeva adhippetabhāvadīpanato,",
  "tika-vin06t1:751_11": "tasmā ubhayenapi yadetaṁ katākatādibhedaṁ pākatikarūpiyaṁ yañca kahāpaṇamāsakasaṅkhepaṁ, yañca kahāpaṇādivohārūpagaṁ,",
  "tika-vin06t1:751_12": "ubhayampetaṁ idha ca anantarātītasikkhāpade ca rūpiyaṁ nāmāti adhippetatthasiddhi hoti, na taṇḍulādīni,",
  "tika-vin06t1:751_13": "tattha katādivohārāsambhavato.",
  "tika-vin06t1:751_14": "Ettāvatā katāditikattayappayojanaṁ vuttaṁ.",
  "tika-vin06t1:752_0": "Idāni sesattikāni vuccati – ettha hi yathāvuttappabhedaṁ nissaggiyavatthu rūpiyaṁ nāma,",
  "tika-vin06t1:752_1": "sesaṁ dukkaṭavatthupi kappiyavatthupi na rūpiyanti arūpiyaṁ nāma hotīti katvā ‘‘arūpiye arūpiyasaññī pañcannaṁ sahadhammikānaṁ anāpattī’’ti idaṁ na ekaṁsikaṁ āpajjati dukkaṭavatthumhi dukkaṭāpajjanato.",
  "tika-vin06t1:752_2": "Idha vacanappamāṇato nissaggiyavatthuto aññaṁ antamaso muttādipi arūpiyameva nāma.",
  "tika-vin06t1:752_3": "Tattha pañcannaṁ sahadhammikānaṁ anāpattīti ce? Na, rājasikkhāpadavirodhato.",
  "tika-vin06t1:752_4": "Tattha hi ‘‘muttā vā maṇi vā’’ti vuttaṁ,",
  "tika-vin06t1:752_5": "tasmā muttādi akappiyaṁ dukkaṭavatthūti ca siddhaṁ nissaggiyavatthūsu abhāvā.",
  "tika-vin06t1:752_6": "Evaṁ sante ‘‘arūpiye arūpiyasaññī pañcannaṁ sahadhammikānaṁ anāpattī’’ti suddhakappiyabhaṇḍaṁ sandhāya vuttaṁ, na sabbaṁ arūpiyaṁ.",
  "tika-vin06t1:752_7": "Tato aññattha pana ‘‘arūpiye rūpiyasaññī’’tiāditikadukkaṭe ca aṭṭhakathāyaṁ dassitatike ca sabbaṁ arūpiyaṁ nāmāti veditabbaṁ,",
  "tika-vin06t1:752_8": "tasmā arūpiyabhāvadīpanatthaṁ dutiyo tiko vutto.",
  "tika-vin06t1:752_9": "Tadatthameva aṭṭhakathāyaṁ dassito eko tiko.",
  "tika-vin06t1:752_10": "Kasmā na pāḷiyaṁ so vuttoti ce?",
  "tika-vin06t1:752_11": "Tattha cetāpitaarūpiye rūpiyachaḍḍanakasammutikiccābhāvato.",
  "tika-vin06t1:752_12": "Tasmiñhi tike vutte kappiyavatthunopi arūpiyachaḍḍanakasammuti dātabbāti āpajjati,",
  "tika-vin06t1:752_13": "tassa vasena rūpiyachaḍḍanakasammuti eva na vattabbāti? Na,",
  "tika-vin06t1:752_14": "rūpiyassapi sammutikiccābhāvappasaṅgato,",
  "tika-vin06t1:752_15": "tasmā rūpiye rūpiyasaññī kappiyavatthuṁ cetāpeti pattacatukke tatiyapattaṁ viya,",
  "tika-vin06t1:752_16": "taṁ saṅghādīnaṁ nissajjitabbaṁ,",
  "tika-vin06t1:752_17": "nissaṭṭhaṁ pana aññesaṁ kappati tatiyapatto viya.",
  "tika-vin06t1:752_18": "Atha sampaṭicchitarūpiyena cetāpitaṁ hoti dutiyapatto viya,",
  "tika-vin06t1:752_19": "taṁ vināpi sammutiyā yo koci bhikkhu chaḍḍeti, vaṭṭati.",
  "tika-vin06t1:752_20": "Tato paraṁ ‘‘sace tattha āgacchati ārāmiko vā’’tiādinā vuttanayeneva paṭipajjitabbaṁ.",
  "tika-vin06t1:752_21": "Tattha ‘‘rūpiye’’ti vā ‘‘arūpiye’’ti vā sabbattha bhummappatte attano santakaṁ,",
  "tika-vin06t1:752_22": "upayogappatte parasantakanti veditabbaṁ.",
  "tika-vin06t1:752_23": "Etthāha – upatissatthero purimasikkhāpadena rūpiyapaṭiggahaṇaṁ vāritaṁ,",
  "tika-vin06t1:752_24": "iminā suddhāgamena kappiyakārakassa hatthe kappiyaṁ nissāya ṭhitena saṁvohāro vāritoti.",
  "tika-vin06t1:753_0": "589.Nissaggiyavatthunā nissaggiyavatthuṁ…pe… aparāparaparivattane imināti ettha ekasmiṁ eva vatthusmiṁ dvinnaṁ sikkhāpadānaṁ vasena ekato āpatti vuttā,",
  "tika-vin06t1:753_1": "taṁ pana pacchimassa vasena nissajjitabbaṁ.",
  "tika-vin06t1:753_2": "Etena nissaggiyaṁ āpannampi āpajjatīti eke.",
  "tika-vin06t1:753_3": "Parassa rūpiyaggahaṇaṁ parivattananti rūpiye aggahite tassa abhāvato imināva āpatti, na purimena omasavādo viya.",
  "tika-vin06t1:753_4": "Musāvādena musā vadantassāpi hi omasavādeneva āpatti.",
  "tika-vin06t1:753_5": "Nissaggiyavatthunā dukkaṭa…pe… eseva nayoti etassa yuttiṁ dassento ‘‘yo hi aya’’nti āha.",
  "tika-vin06t1:754_0": "Vaḍḍhiṁ payojentassāti ettha idaṁ gahetvā sati māse,",
  "tika-vin06t1:754_1": "sati saṁvacchare ‘‘ettakaṁ dehī’’ti ce vadati. Rūpiyasaṁvohāro hoti.",
  "tika-vin06t1:754_2": "Vinā kappiyakārakena ‘‘ettakā vuḍḍhi hotu,",
  "tika-vin06t1:754_3": "ettakaṁ gaṇhā’’ti vadato dukkaṭaṁ kayavikkayalakkhaṇābhāvato.",
  "tika-vin06t1:754_4": "‘‘Mūle mūlasāmikāna’’ntiādi kappiyakaraṇūpāyadassanatthaṁ vuttaṁ,",
  "tika-vin06t1:754_5": "na kevalaṁ nissaṭṭhaṁ aparibhogaṁ hoti,",
  "tika-vin06t1:754_6": "puna evaṁ kate paribhuñjituṁ vaṭṭati.",
  "tika-vin06t1:754_7": "Tassapi paribhoge mūlassa kappiyakaraṇūpāyo ce na hoti,",
  "tika-vin06t1:754_8": "kappiyaṁ ācikkhitabbanti yathā pāḷiyā cettha kappiyakaraṇūpāyo, so ca tatiyapattepi,",
  "tika-vin06t1:754_9": "‘‘yathā ca attano atthāya gahite evarūpupāyo,",
  "tika-vin06t1:754_10": "tathā saṅghādiatthāya gahitepi eso vā’’ti vuttaṁ.",
  "tika-vin06t1:754_11": "Ime kira paṭhamadutiyapatte yāva gahaṭṭhena parivatteti, tāva na kappiyakaraṇūpāyo,",
  "tika-vin06t1:754_12": "anekapurisayugampi ‘‘akappiyā evā’’ti aṭṭhakathāyaṁ vuttaṁ.",
  "tika-vin06t1:754_13": "Anugaṇṭhipade pana ‘‘saṅghasantakaṁ kappiyabhaṇḍaṁ vikkiṇitvā āgatakahāpaṇānipi paṭiggahaṇaṁ mocetvāva sampaṭicchitabbāni,",
  "tika-vin06t1:754_14": "tasmā kappiyakārako ce imāni tāni kahāpaṇānīti vadati, na vaṭṭatiyeva, paṭikkhipitabbaṁ, na vicāretabbaṁ, vicāreti ce? Sabbesaṁ na kappati.",
  "tika-vin06t1:754_15": "Paṭiggahaṇaṁ mocetvā sampaṭicchitāni ce vicāreti,",
  "tika-vin06t1:754_16": "tasseva na vaṭṭatī’’ti abhikkhaṇaṁ vuttaṁ.",
  "tika-vin06t1:755_0": "Rūpiyasaṁvohārasikkhāpadavaṇṇanā niṭṭhitā.",
  "tika-vin06t1:756_0": "10. Kayavikkayasikkhāpadavaṇṇanā",
  "tika-vin06t1:757_0": "593.Paṭapilotikānanti paṭapilotikehi. ‘‘Ajjhācarati,",
  "tika-vin06t1:757_1": "āpatti dukkaṭassā’’ti idaṁ purimasikkhāpadepi veditabbaṁ.",
  "tika-vin06t1:757_2": "‘‘Kayitañca hoti vikkayitañcā’’ti etesaṁ padānaṁ viparītato ‘‘attano bhaṇḍa’’ntiādi vuttaṁ. Kasmā?",
  "tika-vin06t1:757_3": "‘‘Iminā ima’’nti vacanānurūpato.",
  "tika-vin06t1:757_4": "Saddhādeyyavinipātanaṁ panettha aṭṭhānapadānaṁ vasena veditabbaṁ.",
  "tika-vin06t1:758_0": "Kayavikkayasikkhāpadavaṇṇanā niṭṭhitā.",
  "tika-vin06t1:759_0": "Niṭṭhito kosiyavaggo dutiyo.",
  "tika-vin06t1:760_0": "3. Pattavaggo",
  "tika-vin06t1:761_0": "1. Pattasikkhāpadavaṇṇanā",
  "tika-vin06t1:762_0": "598.Bahūpatte sannicayanti ettha sannicayanti bhāvanapuṁsakaṁ,",
  "tika-vin06t1:762_1": "bahū patte vā gahetvā sannicayaṁ karissantīti attho.",
  "tika-vin06t1:762_2": "‘‘Aḍḍhaterasapalamāsānaṁ gāhikā’’ti likhitaṁ. Ettha –",
  "tika-vin06t1:763_0": "‘‘Kuḍuvo catupaleyyo, kuḍuvānaṁ catugguṇaṁ;",
  "tika-vin06t1:764_0": "Patthaṁ catugguṇo māsā-ti kamāhu catugguṇa’’nti. –",
  "tika-vin06t1:765_0": "Ādiṁ lokavohāraṁ dassetvāva keci papañcenti.",
  "tika-vin06t1:766_0": "602.Khādananti khādanīyaṁ sūpādi.",
  "tika-vin06t1:766_1": "‘‘Byañjanassa mattā nāma odanato catuttho bhāgo’’ti (ma. ni. aṭṭha.",
  "tika-vin06t1:766_2": "2.387) brahmāyusuttaṭṭhakathāyaṁ vuttattā ālopassa catutthabhāgaṁ byañjanaṁ anurūpanti gahetabbaṁ.",
  "tika-vin06t1:766_3": "‘‘Bhikkhuniyā pattasannicayassa vāritattā tadanulomato bhikkhūnampi dutiyo vārito’’ti vuttaṁ, taṁ na yuttaṁ,",
  "tika-vin06t1:766_4": "pāḷiyañhi ‘‘sannicayaṁ kareyyāti anadhiṭṭhito avikappito’’ti (pāci. 735) vuttaṁ.",
  "tika-vin06t1:766_5": "So hi kathinakkhandhake (mahāva.",
  "tika-vin06t1:766_6": "306 ādayo) nicayasannidhi viya ekopi punadivase ‘‘sannicayo’’ti vuccati.",
  "tika-vin06t1:766_7": "Anantarasikkhāpade pana ‘‘dutiyo vāritoti adhiṭṭhānaṁ niyataṁ,",
  "tika-vin06t1:766_8": "tasmā dve patte adhiṭṭhātuṁ na labhati. Sace ekato adhiṭṭhāti, dvepi na adhiṭṭhitā honti. Visuṁ visuṁ adhiṭṭhāti,",
  "tika-vin06t1:766_9": "dutiyo anadhiṭṭhito’’ti vadanti.",
  "tika-vin06t1:766_10": "Vikappetuṁ pana bahūpi labhati.",
  "tika-vin06t1:766_11": "Idāni vattabbaṁ sandhāya ‘‘nāmamatte viseso’’ti vuttaṁ.",
  "tika-vin06t1:766_12": "Tattha nāmanti majjhimo majjhimomako majjhimukkaṭṭhotiādi.",
  "tika-vin06t1:767_0": "608.",
  "tika-vin06t1:767_1": "‘‘Pākassa hi ūnattā pattasaṅkhyaṁ na gacchatī’’ti vacanato adhiṭṭhitapattopi kharapākena setattā adhiṭṭhānaṁ vijahatīti ce? Na,",
  "tika-vin06t1:767_2": "adhiṭṭhānavijahanesu navasu anāgatattā,",
  "tika-vin06t1:767_3": "tasmā paṭhamapākānaṁ eva ūnattā pattasaṅkhyaṁ na gacchati,",
  "tika-vin06t1:767_4": "tasmiṁ sati aññaṁ viññāpetuṁ na vaṭṭati.",
  "tika-vin06t1:767_5": "‘‘Ūnapañcabandhanenā’’ti hi vuttaṁ. Chidde,",
  "tika-vin06t1:767_6": "rājiyā vā hi sati tehi adhiṭṭhānaṁ vijahatīti vijahite nāyaṁ paṭisedho, tasmā paccuddharitvā,",
  "tika-vin06t1:767_7": "vikappetvāpi aññaṁ viññāpetuṁ na labhati.",
  "tika-vin06t1:768_0": "Evaṁ pattakārako mūlaṁ labhitvāti ettha pacitvā ṭhapitadivasato paṭṭhāya.",
  "tika-vin06t1:768_1": "Dātukāmo hutvāti ettha dinnadivasato,",
  "tika-vin06t1:768_2": "sutadivasato vā paṭṭhāya dasāhaṁ veditabbaṁ.",
  "tika-vin06t1:768_3": "Liṅgaparivattena pana dasāhātikkame pattasāmikassa bhikkhussa,",
  "tika-vin06t1:768_4": "bhikkhuniyā pana rattātikkame nissaggiyaṁ.",
  "tika-vin06t1:769_0": "Pattasikkhāpadavaṇṇanā niṭṭhitā.",
  "tika-vin06t1:770_0": "2. Ūnapañcabandhanasikkhāpadavaṇṇanā",
  "tika-vin06t1:771_0": "612-3.Bahū patte viññāpentīti ekamekaṁ viññāpentā bahū bhikkhū bahū patte viññāpenti,",
  "tika-vin06t1:771_1": "bahū vā bhikkhū patte viññāpentīti attho. ‘‘Na, bhikkhave, patto viññāpetabbo, yo viññāpeyya,",
  "tika-vin06t1:771_2": "āpatti dukkaṭassā’’ti idaṁ sikkhāpadaṁ ūnapañcabandhanena samūhataṁ hoti na hotīti?",
  "tika-vin06t1:771_3": "Na hoti tameva gahetvā ‘‘viññāpeti,",
  "tika-vin06t1:771_4": "payoge dukkaṭa’’nti vuttattāti eke.",
  "tika-vin06t1:771_5": "Paṭilābhampi pariyādiyitvā taṁ dukkaṭaṁ vuttaṁ,",
  "tika-vin06t1:771_6": "tasmā taṁ ‘‘paṭilābhena nissaggiyo hotī’’ti iminā samūhataṁ hoti.",
  "tika-vin06t1:771_7": "Aññathā sadukkaṭaṁ nissaggiyaṁ āpajjati anāpattivāravirodho ca.",
  "tika-vin06t1:771_8": "Yā kāci pana akataviññatti ananuññātakāle dukkaṭameva.",
  "tika-vin06t1:771_9": "Bhinnenāti itthambhūtalakkhaṇe, bhedenāti vā attho, hetvatthe karaṇavacanaṁ.",
  "tika-vin06t1:772_0": "Ūnapañcabandhanasikkhāpadavaṇṇanā niṭṭhitā.",
  "tika-vin06t1:773_0": "3. Bhesajjasikkhāpadavaṇṇanā",
  "tika-vin06t1:774_0": "620.",
  "tika-vin06t1:774_1": "‘‘Sā ahosi suvaṇṇamālā’’ti vacanato ṭhapetvā sahadhammike aññesaṁ yathāsukhaṁ rūpiyaṁ dātuṁ vaṭṭati uggaṇhāpetuṁ, sabyohārāpebhuñcāti ācariyo,",
  "tika-vin06t1:774_2": "vīmaṁsitabbaṁ iddhimassa iddhivisayattā.",
  "tika-vin06t1:775_0": "622.",
  "tika-vin06t1:775_1": "‘‘Yesaṁ maṁsaṁ kappatī’’ti vacanena yesaṁ maṁsaṁ na kappati,",
  "tika-vin06t1:775_2": "tesaṁ sappiādi kiñcāpi na kappati,",
  "tika-vin06t1:775_3": "na pana nissaggiyavatthūti veditabbaṁ.",
  "tika-vin06t1:775_4": "Tathā na paṇītabhojanavatthūti.",
  "tika-vin06t1:775_5": "Uggahitakaṁ katvā nikkhittanti ajjhoharaṇatthaṁ nikkhittaṁ.",
  "tika-vin06t1:775_6": "Itarañhi paṭiggahetvā ajjhoharituṁ vaṭṭati.",
  "tika-vin06t1:775_7": "Ubhayesampīti pacchābhattaṁ paṭiggahitehi,",
  "tika-vin06t1:775_8": "purebhattaṁ paṭiggahitehi ca katānaṁ.",
  "tika-vin06t1:775_9": "‘‘Maṁsassa akappiyattā’’ti kāraṇapatirūpakaṁ vatvā.",
  "tika-vin06t1:775_10": "Khādiṁsūti ‘‘vikāle kevalaṁ navanītameva khāditukāmena dadhitakkagatāni apanetabbāni,",
  "tika-vin06t1:775_11": "pacitukāmassa sāmaṁpākaṁ na hotīti therassa adhippāyo’’ti vuttaṁ.",
  "tika-vin06t1:775_12": "‘‘Khayaṁ gamissatī’’ti vacanato khīraṁ pakkhipitvā pakkasappi vikāle kappatīti siddhaṁ.",
  "tika-vin06t1:775_13": "Bhesajjehīti yāvajīvikabhesajjehi.",
  "tika-vin06t1:775_14": "Katatelaṁ purebhattanti apacitvā kataṁ eva.",
  "tika-vin06t1:775_15": "Uṇhodakenāti tāpanabhāvaṁ dīpetīti keci, taṁ na sundaraṁ. Nibbaṭṭitattāti piññākādito.",
  "tika-vin06t1:775_16": "‘‘Telatthāya paṭiggahita…pe… dukkaṭamevā’’ti vacanato atelatthāya paṭiggahitehi,",
  "tika-vin06t1:775_17": "sattāhātikkantehipi katatelaṁ katadivasato paṭṭhāya sattāhaṁ vaṭṭatīti chāyā dissati, karamandaṁ rukkhasāroti keci.",
  "tika-vin06t1:776_0": "623.",
  "tika-vin06t1:776_1": "Avasakasaṭe yasmā khīrādīni pakkhipitvā telaṁ pacanti, tasmā kasaṭaṁ na vaṭṭati, telameva vaṭṭati,",
  "tika-vin06t1:776_2": "tena vuttaṁ ‘‘pakkatelakasaṭe viya kukkuccāyatī’’ti.",
  "tika-vin06t1:776_3": "Vasāya saddhiṁ pakkattā na vaṭṭatīti ce? Vadatha, bhante,",
  "tika-vin06t1:776_4": "navanīte dadhiguḷikātiādisambandho.",
  "tika-vin06t1:776_5": "Madhumhi cattāro kālikā yathāsambhavaṁ yojetabbā, ucchumhi ca, kathaṁ?",
  "tika-vin06t1:776_6": "Samakkhikaṁ seḷakaṁ madhu yāvakālikaṁ.",
  "tika-vin06t1:776_7": "Anelakaṁ udakasambhinnaṁ yāmakālikaṁ, asambhinnaṁ sattāhakālikaṁ,",
  "tika-vin06t1:776_8": "madhusiṭṭhaṁ parisuddhaṁ yāvajīvikaṁ.",
  "tika-vin06t1:776_9": "Tathā ucchu vā raso vā sakasaṭo yāvakāliko,",
  "tika-vin06t1:776_10": "nikkasaṭo udakasambhinno yāmakāliko, asambhinno sattāhakāliko,",
  "tika-vin06t1:776_11": "sukkhakasaṭaṁ yāvajīvikanti veditabbaṁ. Kasmā? Udakasambhedavisesato.",
  "tika-vin06t1:777_0": "Kiṁ vuttaṁ hoti?",
  "tika-vin06t1:777_1": "Catūsu kālikesu pubbaṁ pubbaṁ garukaṁ, aparaṁ aparaṁ lahukaṁ.",
  "tika-vin06t1:777_2": "Tesu cāyaṁ udakasambhedo garukaṁ lahukaṁ karoti, lahukañca garukaṁ.",
  "tika-vin06t1:777_3": "Ambarasādīni hi yāvakālikattā garukāni,",
  "tika-vin06t1:777_4": "udakasambhedo pana tāni ambapānādisamaññaṁ datvā lahukāni yāmakālikāni karoti.",
  "tika-vin06t1:777_5": "‘‘Phāṇitaṁ nāma ucchumhā nibbattanti ucchurasaṁ upādāyā’’ti aṭṭhakathāvacanato ucchuraso sattāhakālikoti siddhaṁ.",
  "tika-vin06t1:777_6": "Tattha ‘‘udakasambhedo taṁ yāmakālikaṁ karotī’’tiādiṁ bahuṁ vatvā yojitā.",
  "tika-vin06t1:778_0": "Apicettha ucchuraso ‘‘anujānāmi, bhikkhave, ucchurasa’’nti (mahāva.",
  "tika-vin06t1:778_1": "300) anuññātattā guḷodakaṁ viya ucchurasasāmaññato udakena asambhinnopi agilānassa vaṭṭati,",
  "tika-vin06t1:778_2": "tenevāha aṭṭhakathāyaṁ ‘‘ucchuraso nikasaṭo pacchābhattaṁ vaṭṭatī’’ti (mahā. aṭṭha. 300).",
  "tika-vin06t1:778_3": "Ayaṁ sabbo no takkoti ācariyo.",
  "tika-vin06t1:778_4": "Keci panāhu ‘‘phāṇitaṁ nāma ucchumhā nibbatta’nti vacanato,",
  "tika-vin06t1:778_5": "‘ucchurasaṁ upādāyā’ti aṭṭhakathāvacanato ca ucchuraso phāṇitameva,",
  "tika-vin06t1:778_6": "tasmā guḷe viya paṭipajjitabba’’nti.",
  "tika-vin06t1:778_7": "Keci ‘‘vuttanayena sattāhakālikova samāno ‘anujānāmi, bhikkhave,",
  "tika-vin06t1:778_8": "ucchurasa’nti visuṁ anuññātattā asambhinnopi agilānassa vaṭṭatī’’ti vadanti.",
  "tika-vin06t1:778_9": "Keci ‘‘vuttanayena visuṁ anuññātattā eva sambhinno vā asambhinno vā yāmakālikova,",
  "tika-vin06t1:778_10": "guḷodakaṁ pana sattāhakālikamevā’’ti vadanti.",
  "tika-vin06t1:778_11": "Keci ‘‘guḷodakaṁ viya so duvidhopi sattāhakālikoyevā’’ti vadanti.",
  "tika-vin06t1:779_0": "Tatthāyaṁ paṭhamācariyavāde vicāraṇā – phāṇitānumatiyāyeva ucchurasānumatiyā siddhito visuṁ ‘‘ucchurasa’’nti uddharitvā anumati niratthikāti āpajjati,",
  "tika-vin06t1:779_1": "tathā ‘‘ucchuraso nikasaṭo pacchābhattaṁ vaṭṭatī’’ti aṭṭhakathāpi niratthikā.",
  "tika-vin06t1:779_2": "‘‘Sattāhaṁ vaṭṭatī’’ti vattabbaṁ siyāti, na ca tathā sakkā vattuṁ.",
  "tika-vin06t1:779_3": "Pacchābhattaṁ vaṭṭanakarasādhikārattāti ce? Na,",
  "tika-vin06t1:779_4": "tasmiṁ adhikāre sattāhakālikassa avattabbappasaṅgato.",
  "tika-vin06t1:779_5": "Kālabhedaṁ anapekkhitvā rasādhikāre otiṇṇattā vuttoti ce?",
  "tika-vin06t1:779_6": "Na sakkā ‘‘nikasaṭo sattāhaṁ vaṭṭatī’’ti vattuṁ.",
  "tika-vin06t1:779_7": "Pacchābhattaṁ vaṭṭanakarasādhikārattā na vattabbanti ce? Na,",
  "tika-vin06t1:779_8": "evañhi vutte tadaññaraso viya ayampi pacchābhattameva vaṭṭati, na tato paranti āpajjati.",
  "tika-vin06t1:779_9": "Tato paraṁ aparibhogattā ‘‘pacchābhattaṁ vaṭṭatī’’ti vuttanti ce? Na, yāvakālikabhāvappasaṅgato.",
  "tika-vin06t1:779_10": "Na so pasaṅgo ābhidosikassāpi ucchurasassa pākena phāṇitādibhāvappasaṅgato.",
  "tika-vin06t1:779_11": "Ayameva tatiyacatutthācariyavādesu vicāraṇā. Dutiyavāde vicāraṇā vuttā,",
  "tika-vin06t1:779_12": "vimaddo panettha bhesajjakkhandhake (mahāva. 300) āvi bhavissati.",
  "tika-vin06t1:779_13": "Phāṇitaṁ nāma ucchumhā nibbattanti madhukatālanāḷikeraphāṇitādito ukkaṭavatthuto nissaggiyavatthuphāṇitassa visesavacanaṁ,",
  "tika-vin06t1:779_14": "tenetaṁ paññāyati ‘‘nissaggiyavatthubhūtaṁ idha phāṇitaṁ nāma ucchumhā nibbattameva, na madhukādito nibbatta’’nti.",
  "tika-vin06t1:779_15": "Ettāvatā yaṁkiñci ucchumhā nibbattaṁ ,",
  "tika-vin06t1:779_16": "na taṁ sabbaṁ phāṇitameva nāmāti sādhitaṁ hoti.",
  "tika-vin06t1:779_17": "Teneva khandhake phāṇitaṁ paṭhamaṁ anujānitvāva pacchā ucchuraso anuññāto, tathā tattheva guḷaṁ, guḷodakañca.",
  "tika-vin06t1:780_0": "Ucchurasaṁupādāya apakkā vātiādimhi pana yesaṁ laddhi ‘‘ucchuraso yāmakāliko’’ti.",
  "tika-vin06t1:780_1": "‘‘Te apakkā vāti sāmaṁ bhikkhunā apakkā vā.",
  "tika-vin06t1:780_2": "Avatthukapakkā vāti vinā vatthunā pakkā vā’’ti atthaṁ vaṇṇayanti,",
  "tika-vin06t1:780_3": "taṁ na yuttaṁ ‘‘ucchurasaṁ upādāyā’’ti imassa vacanassa payojanābhāvappasaṅgato, bhikkhuno pacanādhikārābhāvā. Sāmapāko idhādhippetoti ce?",
  "tika-vin06t1:780_4": "Sāmaṁ apakkassa ucchurasassa tesaṁ attanomatiyā phāṇitabhāvasiddhito ca parato ‘‘purebhattaṁ paṭiggahitena aparissāvitaucchurasena kataphāṇita’’ntiādinayadassanato ca taṁ ayuttaṁ,",
  "tika-vin06t1:780_5": "tattha ‘‘aparissāvitaucchurasena sayaṁkataṁ nirāmisameva vaṭṭatī’’ti vacanaṁ yaṁ tattha kasaṭaṁ sāmapākaṁ na janeti,",
  "tika-vin06t1:780_6": "savatthukapaṭiggahitakataṁyeva taṁ karotīti dīpeti,",
  "tika-vin06t1:780_7": "tasmā paṭiggahetuṁ na vaṭṭati vikāleti porāṇā.",
  "tika-vin06t1:780_8": "‘‘Koṭṭitaucchuphāṇitaṁ ‘rajanapākaṁ viya oḷārikaṁ savatthukapakkaṁ nāma hotī’ti saññāya purebhattameva vaṭṭatī’’ti vuttaṁ.",
  "tika-vin06t1:780_9": "Mahāaṭṭhakathācariyā ‘‘evaṁ phāṇitaggahaṇaṁ amadhuraṁ,",
  "tika-vin06t1:780_10": "tasmā pacchābhattaṁ na vaṭṭatī’’ti vadiṁsu. Kiṁ madhuratāya, amadhuratāya vāti?",
  "tika-vin06t1:780_11": "Atthameva dassetuṁ mahāpaccariyaṁ tathā vuttanti upatissatthero āha kira.",
  "tika-vin06t1:780_12": "Taṁ yuttanti ucchuto nibbattattā vuttaṁ,",
  "tika-vin06t1:780_13": "tenevāha ‘‘khaṇḍasakkharaṁ pana…pe… vaṭṭatī’’ti.",
  "tika-vin06t1:780_14": "‘‘Taṁ khīraghaṭe pakkhipitvā pacantī’’ti likhitaṁ. Jallikā nāma pheṇādi.",
  "tika-vin06t1:781_0": "Bhesajjodisaṁ vadantena itare atthuddhāravasena vuttā.",
  "tika-vin06t1:781_1": "‘‘Āhāratthaṁ pharituṁ samatthānī’’ti khandhake (mahāva.",
  "tika-vin06t1:781_2": "260) ‘‘yaṁ bhesajjañceva assa bhesajjasammatañca lokassa,",
  "tika-vin06t1:781_3": "āhāratthañca phareyyā’’ti vuttattā vuttaṁ.",
  "tika-vin06t1:781_4": "Ettha vicāraṇā bhesajjakkhandhake āvi bhavissati.",
  "tika-vin06t1:782_0": "624.Dvāravātapānakavāṭānīti dvārassa ca vātapānānañca kavāṭāni.",
  "tika-vin06t1:782_1": "Kasāvapakkhepamattena hi tāni attano sabhāvaṁ pariccajitāni honti,",
  "tika-vin06t1:782_2": "tasmā ‘‘makkhetabbānī’’ti vuttaṁ.",
  "tika-vin06t1:782_3": "‘‘Kasāvo nāma kanakalambādīnipī’’ti vadanti.",
  "tika-vin06t1:782_4": "Adhiṭṭhetīti ‘‘idāni ajjhoharaṇīyaṁ na bhavissati,",
  "tika-vin06t1:782_5": "bāhiraparibhogo bhavissatī’’ti cittaṁ uppādeti.",
  "tika-vin06t1:782_6": "Idha ‘‘vikappetī’’ti padaṁ natthi.",
  "tika-vin06t1:782_7": "Adhiṭṭhānampi mukhāruḷhiyā vuttaṁ ‘‘imaṁ navanītaṁ adhiṭṭhāmī’’ti avattabbato.",
  "tika-vin06t1:783_0": "625.Paribhuñjituṁpana na vaṭṭatīti vissāsābhāvaṁ sandhāya vuttaṁ. Sace savissāso,",
  "tika-vin06t1:783_1": "vaṭṭatīti ‘‘paribhuñja tva’’nti ettāvatā vissajjitaṁ hoti,",
  "tika-vin06t1:783_2": "tasmā ubhinnaṁ anāpattīti sambandho. Sace na vissajjitaṁ, āpatti hotīti siddhaṁ.",
  "tika-vin06t1:783_3": "Tasmā ubhinnaṁ santakaṁ cīvaraṁ aññatarena sammukhībhūtena adhiṭṭhātabbaṁ. No ce adhiṭṭhāti, nissaggiyaṁ hotītipi yujjati.",
  "tika-vin06t1:783_4": "Kākanikamattañce mūlaṁ adinnaṁ,",
  "tika-vin06t1:783_5": "‘‘na adhiṭṭhānupagaṁ…pe… sakabhāvaṁ na upetī’’ti iminā etaṁ sadisaṁ na hoti,",
  "tika-vin06t1:783_6": "ābhidhammikagaṇānaṁ dinnaṁ viya ca na hoti. Kasmā?",
  "tika-vin06t1:783_7": "Ābhidhammikā hi anupasampannāpi honti,",
  "tika-vin06t1:783_8": "pacchā ābhidhammikabhūtānampi taṁ sādhāraṇaṁ hotīti. Ettha dvepi upasampannā eva,",
  "tika-vin06t1:783_9": "dvinnampi tattha yathākāmakaraṇīyatā atthi mamattañca,",
  "tika-vin06t1:783_10": "na evaṁ tadaññesaṁ sādhāraṇaṁ,",
  "tika-vin06t1:783_11": "na ca dve tayo bhikkhū ‘‘ekato vassissāmā’’ti karonti, rakkhati tāva.",
  "tika-vin06t1:783_12": "‘‘Avibhattattā anāpattī’’ti iminā ca idaṁ sadisaṁ, yena mūlena paṭiggahitaṁ, tassa sace itaro deti, so vā taṁ itarassa deti,",
  "tika-vin06t1:783_13": "sati paṭiggahaṇe sattāhātikkame nissaggiyattā,",
  "tika-vin06t1:783_14": "tasmā taṁ cīvaraṁ dvīsu sammukhībhūtena ekena adhiṭṭhātabbaṁ.",
  "tika-vin06t1:783_15": "Kiñcāpi ettha payogo na dissati samānaparikkhārānaṁ dvinnaṁ adhiṭṭhānapayogābhāvato,",
  "tika-vin06t1:783_16": "tathāpi samānasabbabhaṇḍakānaṁ dvinnaṁ telādi yena paṭiggahitaṁ,",
  "tika-vin06t1:783_17": "tassa kālātikkame āpattisambhavato,",
  "tika-vin06t1:783_18": "anadhiṭṭhāne dullabhavisesahetuttā ca ‘‘adhiṭṭhātabba’’nti vuttaṁ.",
  "tika-vin06t1:783_19": "Taṁ ayuttaṁ pattacīvarasattāhakālikānaṁ asadisavidhānattā.",
  "tika-vin06t1:783_20": "Ettha pattacīvarañhi attano santakabhāvaṁ upagatameva anadhiṭṭhahantassa kālātikkame āpatti,",
  "tika-vin06t1:783_21": "sattāhakālikaṁ pana parasantakasādhāraṇampi paṭiggahitaṁ paṭiggāhakassa kālātikkame āpattikaraṁ. Paṭiggahaṇañcettha pamāṇaṁ, na tattha sakasantakatā,",
  "tika-vin06t1:783_22": "sattāhakālikañca nissaggiyaṁ, sabbesampi anajjhoharaṇīyaṁ.",
  "tika-vin06t1:783_23": "Pattacīvaraṁ aññassa paribhuñjato anāpatti.",
  "tika-vin06t1:783_24": "Idañca kālātikkantampi nissajjitvā pacchā laddhaṁ kappati.",
  "tika-vin06t1:783_25": "Pattacīvaraṁ pana taṁ tassa vinayakammanti kappatīti.",
  "tika-vin06t1:783_26": "Avibhattassapi imassa dānaṁ ruhati, na pattacīvarassa.",
  "tika-vin06t1:783_27": "Vuttañhetaṁ aṭṭhakathāyaṁ ‘‘dvinnaṁ santakaṁ hoti…pe… sacepi avibhajitvā saddhivihārikādīnaṁ denti, adinnameva hotī’’ti. Yassa dānameva na ruhati, tassa kuto adhiṭṭhānaṁ.",
  "tika-vin06t1:783_28": "Eko ce pattacīvaraṁ dasame divase itarassa deti.",
  "tika-vin06t1:783_29": "Tato paṭṭhāya so dasa divase pariharituṁ labhati ,",
  "tika-vin06t1:783_30": "na tathā sattāhakālikanti sabbathā upaparikkhiyamānaṁ sarikkhaṁ nakkhamatīti na taṁ sārato daṭṭhabbanti ācariyassa takko.",
  "tika-vin06t1:783_31": "‘‘Vinayakammavasena pana anissajjitvā sahasā virujjhitvā kassaci pariccattampi puna paṭilabhitvā paribhuñjituṁ na vaṭṭatī’’ti vuttaṁ, sace desantaritaṁ,",
  "tika-vin06t1:783_32": "samuddantaritaṁ vā cīvaraṁ nissaggiyaṁ jātaṁ,",
  "tika-vin06t1:783_33": "taṁ idha ṭhitena bhikkhunā ekassa vantena cittena cattaṁ katvā anapekkhitvā āpattiṁ desetvā tassa vissāsena puna gahetvā adhiṭṭhātabbaṁ,",
  "tika-vin06t1:783_34": "‘‘pattādīsu ca ayameva nayo’’ti ca vuttaṁ,",
  "tika-vin06t1:783_35": "‘‘tālanāḷikeraphāṇitampi sattāhakālikaṁ evā’’ti ca.",
  "tika-vin06t1:783_36": "‘‘Dvinnaṁ santakaṁ ekena paṭiggahitaṁ sattāhakālikaṁ sattāhātikkame āpattiṁ na karoti ,",
  "tika-vin06t1:783_37": "paribhuñjituṁ pana dvinnampi na vaṭṭatī’’ti ca ‘‘parasantakaṁ paṭiggahetvā ṭhapitepi eseva nayo’’ti ca keci vadanti.",
  "tika-vin06t1:783_38": "Dukkaṭavatthubhūtaṁ sappiādi nissajjitabbaṁ puna paribhuñjituṁ vaṭṭatīti vidhānaṁ na dissatīti.",
  "tika-vin06t1:784_0": "Bhesajjasikkhāpadavaṇṇanā niṭṭhitā.",
  "tika-vin06t1:785_0": "4. Vassikasāṭikasikkhāpadavaṇṇanā",
  "tika-vin06t1:786_0": "627.",
  "tika-vin06t1:786_1": "‘‘Ekameva katvā’’ti vacanena vassikasāṭikalakkhaṇena ñātakānampi satuppādaṁ karontena ekameva gahetabbanti dhammasiritthero.",
  "tika-vin06t1:786_2": "Catubbidhaṁ khettanti ettha kiñcāpi tividhaṁ dissati, taṁ pana evaṁ gahetabbaṁ,",
  "tika-vin06t1:786_3": "yasmiṁ khette pariyesituṁ labhati, taṁ pariyesanakhettaṁ nāma,",
  "tika-vin06t1:786_4": "‘‘evaṁ karaṇanivāsanādhiṭṭhānakhettānipī’’ti vuttaṁ.",
  "tika-vin06t1:786_5": "Ettha pacchimena purimaggāho veditabbo, na purimena pacchimaggāho, yathālābhanti ācariyo.",
  "tika-vin06t1:786_6": "Tassattho – adhiṭṭhānakhettena pacchimena purimānaṁ tiṇṇaṁ gāho hoti,",
  "tika-vin06t1:786_7": "tathā nivāsanakhettena dvinnaṁ purimānaṁ.",
  "tika-vin06t1:786_8": "Karaṇakhettena pana ekasseva purimassa gāho hotīti.",
  "tika-vin06t1:786_9": "Ettha pana kiñcāpi karaṇakhettanivāsanakhettānaṁ kālato nānattaṁ natthi,",
  "tika-vin06t1:786_10": "kiriyato pana ‘‘aṭṭhiṁ katvā nivāsetabba’’nti pāḷivacanato,",
  "tika-vin06t1:786_11": "tasmā dvidhā katvā vuttaṁ aññatarābhāvena, tadatthasiddhito ca,",
  "tika-vin06t1:786_12": "kathaṁ panettha nānattaṁ natthīti paññāyatīti ce? Pāḷito,",
  "tika-vin06t1:786_13": "‘‘aḍḍhamāso seso gimhānanti katvā nivāsetabba’’nti hi pāḷi,",
  "tika-vin06t1:786_14": "tathā mātikāṭṭhakathāto (kaṅkhā. aṭṭha.",
  "tika-vin06t1:786_15": "vassikasāṭikasikkhāpadavaṇṇanā) ca.",
  "tika-vin06t1:787_0": "Tathāha ‘‘pacchimo aḍḍhamāso karaṇanivāsanakhettampī’’ti,",
  "tika-vin06t1:787_1": "iminā nayena tividhameva khettantipi siddhaṁ.",
  "tika-vin06t1:787_2": "Samantapāsādikāyaṁ pana katthaci potthake ‘‘jeṭṭhamūlapuṇṇamāsiyā pacchimapāṭipadadivasato paṭṭhāya yāva kāḷapakkhuposatho,",
  "tika-vin06t1:787_3": "ayameko addhamāso pariyesanakhettañceva karaṇakhettañca.",
  "tika-vin06t1:787_4": "Etasmiñhi antare vassikasāṭikaṁ aladdhaṁ pariyesituṁ, laddhaṁ kātuñca vaṭṭati, nivāsetuṁ,",
  "tika-vin06t1:787_5": "adhiṭṭhātuñca na vaṭṭatī’’ti pāṭho dissati,",
  "tika-vin06t1:787_6": "so apāṭho yathāvuttapāḷimātikāṭṭhakathāvirodhato,",
  "tika-vin06t1:787_7": "tasmā tattha ‘‘aladdhaṁ pariyesituṁ vaṭṭati, kātuṁ, nivāsetuṁ,",
  "tika-vin06t1:787_8": "adhiṭṭhātuñca na vaṭṭatī’’ti pāṭho veditabbo.",
  "tika-vin06t1:787_9": "Evaṁ tāva pacchimena purimaggāhasiddhi veditabbā,",
  "tika-vin06t1:787_10": "na purimena karaṇakhettādīnaṁ gāho sambhavati.",
  "tika-vin06t1:787_11": "‘‘Māso seso gimhānanti vassikasāṭikacīvaraṁ pariyesitabba’’nti ettakameva hi vuttaṁ, na,",
  "tika-vin06t1:787_12": "aṭṭhakathāyaṁ ‘‘ayameko addhamāso pariyesanakhettañceva karaṇakhettañcā’’ti vuttattāti ce? Na, tassa lekhanadosattā , tathā sādhitaṁ.",
  "tika-vin06t1:787_13": "Karaṇakhettena pana nivāsanakhettaggāho atthi kālanānattābhāvato,",
  "tika-vin06t1:787_14": "teneva pubbe yathālābhaggahaṇaṁ kataṁ, tathā ca sādhitameva, na bhedo panatthi, payojanaṁ vuttameva.",
  "tika-vin06t1:787_15": "Nivāsanakkhettena adhiṭṭhānakkhettaggāho natthi eva,",
  "tika-vin06t1:787_16": "na hi purimena pacchimaggāho veditabbo. Na pāḷivirodhatoti ce? Na, tadatthājānanato.",
  "tika-vin06t1:787_17": "‘‘Māso seso gimhānanti addhamāso seso gimhāna’’nti ettha iti-saddassa hi ito paṭṭhāyāti attho.",
  "tika-vin06t1:787_18": "Parato āpattikhettadassanato itarassa anāpattikhettabhāvo dassitova hoti.",
  "tika-vin06t1:787_19": "Dinnapubbatopi ñātakapavāritaṭṭhānato nipphādentassa nissaggiyaṁ piṭṭhisamayattā,",
  "tika-vin06t1:787_20": "pakatiyā vassikasāṭikadāyakā nāma saṅghassa vā puggalassa vā apavāretvā anusaṁvaccharaṁ dentā, tattha satuppādova vaṭṭati.",
  "tika-vin06t1:787_21": "Vattabhede dukkaṭanti tadaññesu.",
  "tika-vin06t1:788_0": "‘‘Sace kata…pe… vassūpanāyikadivase adhiṭṭhātabbā…pe… cha māse parihāraṁ labhatī’’ti vacanato antovassepi yāva vassānassa pacchimadivasā akatā parihāraṁ labhatīti dīpitaṁ hoti. Kasmā na vicāritanti ce? Atthāpattisiddhattā.",
  "tika-vin06t1:788_1": "‘‘Cha māse parihāraṁ labhatī’’ti vacanena akatā labhatīti siddhameva, taṁ kiñcāpi siddhaṁ,",
  "tika-vin06t1:788_2": "sarūpena pana anāgatattā sarūpena dassetuṁ,",
  "tika-vin06t1:788_3": "dussaddhāpayattā upapattito dassetuñca idamāraddhaṁ ācariyena, ‘‘yathā cettha,",
  "tika-vin06t1:788_4": "evaṁ kathinabbhantare uppannacīvarampi heṭṭhā vuttanayeneva paṭipajjitabba’’nti anugaṇṭhipade vuttaṁ,",
  "tika-vin06t1:788_5": "taṁ duvuttaṁ tattheva pubbāparavirodhato.",
  "tika-vin06t1:788_6": "Yañcettha aṭṭhakathāvacanaṁ sādhakattena vuttaṁ, taṁ tamatthaṁ na sādheti.",
  "tika-vin06t1:788_7": "‘‘Yadi nappahoti yāva kattikapuṇṇamā parihāraṁ labhatī’’ti vacanaṁ appahontassa yāva kattikapuṇṇamā tāva parihārakhettaṁ,",
  "tika-vin06t1:788_8": "tato paraṁ ekadivasopi na hotīti dīpeti,",
  "tika-vin06t1:788_9": "tasmā appahonakabhāvena akatāva yāva kattikapuṇṇamā parihāraṁ labhati,",
  "tika-vin06t1:788_10": "tato paraṁ na labhatīti siddhaṁ.",
  "tika-vin06t1:788_11": "Tathā tadeva vacanaṁ kataparihāraṁ na labhatīti dīpeti,",
  "tika-vin06t1:788_12": "tasmā kattikapuṇṇamadivaseyeva adhiṭṭhātabbā.",
  "tika-vin06t1:788_13": "‘‘Appahonte dasāhe antovasse karaṇapariyosānaṁyeva pamāṇa’’nti likhitaṁ.",
  "tika-vin06t1:789_0": "Etthāha – ‘‘ekāhadvīhādivasenā’’tiādi na vattabbaṁ. Kasmā?",
  "tika-vin06t1:789_1": "Gimhadivasānaṁ anadhiṭṭhānakālattā,",
  "tika-vin06t1:789_2": "tasmā eva ‘‘antodasāhe vā tadaheyeva vā adhiṭṭhātabbā’ti ca sāmaññato na vattabbaṁ gimhadivasānaṁ adhiṭṭhānakhettabhāvappasaṅgato’’ti. Ettha vuccati – na, tadatthājānanato.",
  "tika-vin06t1:789_3": "Dasāhānāgatāya vassūpanāyikāya gimhadivasā dasāhā honti,",
  "tika-vin06t1:789_4": "paṭhamadivase ca laddhā niṭṭhitā vassikasāṭikā dasāhātikkantāpi vassūpanāyikadivasaṁ adhiṭṭhānakhettaṁ appattattā na ca tāva nissaggiyaṁ hoti,",
  "tika-vin06t1:789_5": "vuttañcetaṁ ‘‘vassūpanāyikato pubbe dasāhātikkamepi anāpattī’’ti.",
  "tika-vin06t1:790_0": "Antodasāhe adhiṭṭhātabbāti idaṁ na avisesena etasmiṁ antare gimhadivasepi adhiṭṭhātabbanti imamatthaṁ dīpetuṁ vuttaṁ,",
  "tika-vin06t1:790_1": "kintu gimhadivase ce uppannā,",
  "tika-vin06t1:790_2": "adhiṭṭhānakhette ca antodasāhaṁ hoti,",
  "tika-vin06t1:790_3": "antodasāhe khetteyeva adhiṭṭhātabbā,",
  "tika-vin06t1:790_4": "na khettanti katvā dasāhaṁ atikkamitabbanti dīpetuṁ vuttaṁ. Kasmā?",
  "tika-vin06t1:790_5": "Gimhadivasānampi gaṇanūpagattā,",
  "tika-vin06t1:790_6": "tasmā akhettadivasepi gaṇetvā khette eva ‘‘antodasāhe adhiṭṭhātabbā’’ti vuttaṁ hotīti.",
  "tika-vin06t1:791_0": "Vassikasāṭikasikkhāpadavaṇṇanā niṭṭhitā.",
  "tika-vin06t1:792_0": "5. Cīvaraacchindanasikkhāpadavaṇṇanā",
  "tika-vin06t1:793_0": "632.Sāmanti sakasaññitāniyamanatthaṁ vuttaṁ.",
  "tika-vin06t1:793_1": "Sakasaññitāyeva hi acchindāpanaacchindanesu nissaggiyaṁ,",
  "tika-vin06t1:793_2": "tasmā nissaggiyamūlaṅganidassanametaṁ.",
  "tika-vin06t1:793_3": "‘‘Cīvara’’nti vuttattā ‘‘acīvaraṁ acchindantassa na nissaggiya’’nti vuttameva hoti.",
  "tika-vin06t1:793_4": "‘‘Datvāti datvā vā dāpetvā vā’’ti kiñcāpi padabhājanaṁ yujjati,",
  "tika-vin06t1:793_5": "aññassa pana santakaṁ aññassa bhikkhuno dāpetvā taṁ sayaṁ vā acchindeyya,",
  "tika-vin06t1:793_6": "teneva vā acchindāpeyyāti aniṭṭhappasaṅgabhayā na vuttaṁ,",
  "tika-vin06t1:793_7": "atthato pana attano santakaṁ aññena saddhivihārikādinā dāpetvā,",
  "tika-vin06t1:793_8": "aññassa santakaṁ vā tassa vissāsā dāpetvā taṁ acchindeyya vā acchindāpeyya vā nissaggiyanti veditabbaṁ, tañca kho anapekkho datvā.",
  "tika-vin06t1:793_9": "Yadi evaṁ ‘‘cajitvā dinnaṁ acchinditvā gaṇhanto bhaṇḍagghena kāretabbo’’ti idaṁ kinti ce?",
  "tika-vin06t1:793_10": "Sakasaññāya aggahetvā aññāya theyyāya gaṇhantaṁ sandhāya vuttaṁ,",
  "tika-vin06t1:793_11": "teneva vuttaṁ ‘‘sakasaññāya gahitattā panassa pārājikaṁ natthī’’ti, apica ‘‘anāpatti so vā deti,",
  "tika-vin06t1:793_12": "tassa vā vissasanto gaṇhātī’’ti vacanatopi taṁ siddhameva.",
  "tika-vin06t1:793_13": "Ettāvatā tāvakālikaṁ katvā dinnaṁ acchindantassa anāpatti sādhitā hoti.",
  "tika-vin06t1:793_14": "‘‘Amhākaṁ santike upajjhaṁ gaṇhissatī’’tiādivacanaṁ sāmaṇerassa dānaṁ dīpeti, tañca idha nādhippetaṁ. Pāḷiyaṁ (pārā.",
  "tika-vin06t1:793_15": "633-634) upasampanne tikapācittiyaṁ viya anupasampanne tikadukkaṭampi āgatanti ce? Na, tadadhippāyājānanato.",
  "tika-vin06t1:793_16": "Anupasampannakāle evaṁ datvā aññassa santike upasampannaṁ disvā kupito ce acchindati,",
  "tika-vin06t1:793_17": "upasampannasseva vā ‘‘sikkhaṁ paccakkhāya tumhākaṁ santike upasampajjissāmī’’ti vadantassa datvā puna acchindati ce,",
  "tika-vin06t1:793_18": "nissaggiyanti ayamettha adhippāyo.",
  "tika-vin06t1:794_0": "633.",
  "tika-vin06t1:794_1": "Sakiṁ āṇatto bahukampi acchindati,",
  "tika-vin06t1:794_2": "nissaggiyanti ekabaddhattā ekaṁ pācittiyaṁ,",
  "tika-vin06t1:794_3": "taṁ sandhāyetaṁ vuttaṁ ‘‘āṇatto bahūni gaṇhāti, ekaṁ pācittiya’’nti.",
  "tika-vin06t1:794_4": "Mātikāṭṭhakathāyaṁ pana ‘‘vatthugaṇanāya āpattiyo’’ti vuttaṁ,",
  "tika-vin06t1:794_5": "taṁ āṇattiyā bahuttā ‘‘sabbāni gaṇhā’’ti vadantassa gāhaṁ sandhāya vuttaṁ,",
  "tika-vin06t1:794_6": "teneva tattha vuttaṁ ‘‘ekavācāya sambahulā āpattiyo’’ti. Evaṁ sante pāḷivacanaṁ,",
  "tika-vin06t1:794_7": "aṭṭhakathāvacanadvayañca aññamaññaṁ sameti,",
  "tika-vin06t1:794_8": "parasantakampi nissaggiyaṁ hoti paṁsukūlañca,",
  "tika-vin06t1:794_9": "tena ‘‘dussante baddharūpiyaṁ viyā’’ti vuttaṁ,",
  "tika-vin06t1:794_10": "taṁ tadatthaniyamadassanatthaṁ vuttaṁ,",
  "tika-vin06t1:794_11": "yathāvachāditaṁ acchindanacittena sacittakaṁ,",
  "tika-vin06t1:794_12": "vacīkammaṁ pana kevalaṁ acchindāpentasseva ‘‘dehī’’ti balakkārena gaṇhatopi veditabbaṁ,",
  "tika-vin06t1:794_13": "taṁ na yuttaṁ ‘‘anāpatti so vā detī’’ti vacanato. ‘‘Tuṭṭho vā duṭṭho vā deti,",
  "tika-vin06t1:794_14": "anāpattiyevā’’ti mātikāṭṭhakathāvacanato vāti ce? Na,",
  "tika-vin06t1:794_15": "ubhayattha attano ruciyā dānaṁ sandhāya vuttattā,",
  "tika-vin06t1:794_16": "pasayhāvahāre anāpattippasaṅgato ca.",
  "tika-vin06t1:794_17": "‘‘Bhikkhussa sāmaṁ cīvaraṁ datvā’ti pāḷivacanato ca mātikāṭṭhakathāya aṅgavavatthāne ‘upasampannatā’ti vuttattā ca ubhayattha dānaharaṇesu bhikkhubhāvo icchitabboti dīpetī’’ti vadanti,",
  "tika-vin06t1:794_18": "idamayuttanti no takkoti ācariyo. Kasmā?",
  "tika-vin06t1:794_19": "Anupasampannassa cīvaraṁ datvā taṁ upasampannakāle acchindantassa anāpattippasaṅgato.",
  "tika-vin06t1:794_20": "‘‘Anupasampannassa cīvaraṁ vā aññaṁ vā parikkhāraṁ datvā…pe… āpatti dukkaṭassā’’ti vacanato dukkaṭaṁ tattha hotīti ce? Nāsiddhattā,",
  "tika-vin06t1:794_21": "dānakāle eva upasampannatā pamāṇanti asiddhametaṁ aṭṭhakathāya vā pāḷiyā vā yuttito vā, tasmā taṁ na yuttanti attho.",
  "tika-vin06t1:794_22": "Anupasampannassa cīvaraṁ datvā tasseva anupasampannakāleyeva cīvaraṁ acchindantassa dukkaṭaṁ,",
  "tika-vin06t1:794_23": "upasampannakāle vā datvā anupasampannakāle acchindantassa dukkaṭanti tassa vacanassa idaṁ vikappantarañca sambhavati, tasmā (pārā.",
  "tika-vin06t1:794_24": "631 ādayo) vikappantarassa sambhavato ca na yuttaṁ,",
  "tika-vin06t1:794_25": "yasmā anupasampannakāle datvā upasampannakāle acchindantassa visuṁ dukkaṭaṁ na paññattaṁ,",
  "tika-vin06t1:794_26": "tasmā purāṇacīvaradhovāpanādisikkhāpadesu viya aparabhāge upasampannatā cettha pamāṇaṁ,",
  "tika-vin06t1:794_27": "tasmā ‘‘upasampannatā’’ti aṅgesu vuttattā ca taṁ na yuttanti attho.",
  "tika-vin06t1:794_28": "Ettha ‘‘paccāsīsantasseva dānamadhippetaṁ,",
  "tika-vin06t1:794_29": "na nissaṭṭhadāna’’nti dhammasiritthero vadati kira, vīmaṁsitabbaṁ.",
  "tika-vin06t1:795_0": "Cīvaraacchindanasikkhāpadavaṇṇanā niṭṭhitā.",
  "tika-vin06t1:796_0": "6. Suttaviññattisikkhāpadavaṇṇanā",
  "tika-vin06t1:797_0": "637.",
  "tika-vin06t1:797_1": "Chaṭṭhe kiñcāpi ‘‘sāmaṁ suttaṁ viññāpetvā’’ti vuttaṁ,",
  "tika-vin06t1:797_2": "mātikāṭṭhakathāyaṁ pana ‘‘cīvaratthāya sāmaṁ viññattaṁ sutta’’nti avatvā kevalaṁ ‘‘cīvaratthāya viññāpitasutta’’nti aṅgesu vuttattā aññena cīvaratthāya viññattaṁ suttampi saṅgahaṁ gacchatīti veditabbaṁ.",
  "tika-vin06t1:797_3": "Sāmanti cettha kassaci niyamanaṁ.",
  "tika-vin06t1:797_4": "‘‘Sāmaṁ viññāpetvā’’ti kiñcāpi vuttaṁ,",
  "tika-vin06t1:797_5": "tathāpi ‘‘sāmaṁ vāyāpeyyā’’ti attano atthāya vāyāpeyyāti evaṁ sambandho, attho ca veditabbo,",
  "tika-vin06t1:797_6": "pāḷiyaṁ pana āsannapadena yojanā katā,",
  "tika-vin06t1:797_7": "tasmā sāmaṁ viññattaṁ suttanti aññaviññattaṁ kappiyaṁ āpajjati,",
  "tika-vin06t1:797_8": "hatthakammayācanavasena laddhatantavāyopi kappiyo.",
  "tika-vin06t1:797_9": "Vikappanupagapacchimappamāṇaṁ ce,",
  "tika-vin06t1:797_10": "tante vītaṁyeva sakiṁ adhiṭṭhātabbaṁ,",
  "tika-vin06t1:797_11": "puna adhiṭṭhānakiccaṁ natthi adhiṭṭhitena ekībhāvūpagamanato.",
  "tika-vin06t1:797_12": "‘‘Sace pana paricchedaṁ dassetvāva cinasāṭakaṁ viya,",
  "tika-vin06t1:797_13": "antarantarā adhiṭṭhitaṁ hoti,",
  "tika-vin06t1:797_14": "puna adhiṭṭhātabba’’nti vuttaṁ.",
  "tika-vin06t1:797_15": "‘‘Paṭilābhenāti vacanena vāyāpetvā ṭhapessāmītiādi ekasmiṁ antogadhaṁ hotī’’ti vadanti.",
  "tika-vin06t1:798_0": "Suttaviññattisikkhāpadavaṇṇanā niṭṭhitā.",
  "tika-vin06t1:799_0": "7. Mahāpesakārasikkhāpadavaṇṇanā",
  "tika-vin06t1:800_0": "642.",
  "tika-vin06t1:800_1": "Visiṭṭhaṁ kappañca tassa vacanena visiṭṭhaṁ katañca pamāṇaṁ, na āmisadānaṁ.",
  "tika-vin06t1:800_2": "Kesuci potthakesu ‘‘cīvara’’nti uddharitvā vibhāgo vutto, taṁ na sametīti.",
  "tika-vin06t1:801_0": "Mahāpesakārasikkhāpadavaṇṇanā niṭṭhitā.",
  "tika-vin06t1:802_0": "8. Accekacīvarasikkhāpadavaṇṇanā",
  "tika-vin06t1:803_0": "646. ‘‘Anujānāmi, bhikkhave,",
  "tika-vin06t1:803_1": "accekacīvaraṁ paṭiggahetvā nikkhipitu’’nti,",
  "tika-vin06t1:803_2": "‘‘yāva pavāraṇā pavāritā’’ti ca yaṁ vuttaṁ,",
  "tika-vin06t1:803_3": "te pana bhikkhū tassa vacanassa atthaṁ micchā gahetvā accekacīvaraṁ nikkhipantā cīvarakālasamayaṁ atikkāmesuṁ. Kimidaṁ vibhattaṁ, udāhu avibhattanti? Vibhattaṁ, puggalikaṁ vā. Teneva parato ‘‘amhākaṁ, āvuso, accekacīvarānī’’ti vuttaṁ,",
  "tika-vin06t1:803_4": "avibhattaṁ pana saṅghikattā na kassaci nissaggiyaṁ karoti.",
  "tika-vin06t1:804_0": "Apica ‘‘accekacīvaraṁ paṭiggahetvā nikkhipitu’’nti iminā sāmaññavacanena vassūpanāyikadivasato paṭṭhāya,",
  "tika-vin06t1:804_1": "piṭṭhisamayato paṭṭhāya vā yāva pavāraṇā nikkhipituṁ vaṭṭati eva saṅghikattā,",
  "tika-vin06t1:804_2": "puggalikampi ‘‘vassaṁvutthakāle gaṇhathā’’ti dinnattā.",
  "tika-vin06t1:804_3": "Tādisañhi yāva vassaṁvuttho hoti, tāva na tasseva, dāyakassa santakaṁ hoti, tathā ito tatiyavasse,",
  "tika-vin06t1:804_4": "catutthavasse vā ‘‘pavāraṇāya gaṇhathā’’tiādinā dinnampi nikkhipitvā yathādānameva gahetabbaṁ.",
  "tika-vin06t1:804_5": "Ayamattho aṭṭhakathāyaṁ (pārā. aṭṭha. 2.646-9 ādayo) pākaṭo.",
  "tika-vin06t1:804_6": "Tāni cīvarakālasamayātikkame na nissaggiyānīti ce? Na, uddissa dinnattā.",
  "tika-vin06t1:804_7": "Yasmā ayaṁ samayo ‘‘kālepi ādissa dinna’’nti ettha ‘‘kālo’’ti āgato,",
  "tika-vin06t1:804_8": "gaṇabhojanasikkhāpadādīsu ‘‘samayo’’tveva āgato,",
  "tika-vin06t1:804_9": "tasmā idha tesaṁ ekatthatādassanatthaṁ ekato ‘‘cīvarakālasamayo’’ti vuttanti veditabbaṁ.",
  "tika-vin06t1:804_10": "Mātikāyaṁ panettha tādisaṁ cīvaraṁ attano santakabhāvaṁ upagataṁ puggalikaṁ sandhāya vuttaṁ,",
  "tika-vin06t1:804_11": "tenevāha ‘‘bhikkhuno paneva accekacīvaraṁ uppajjeyyā’’ti.",
  "tika-vin06t1:804_12": "Attano kuṭiyā vassaṁvutthassa bhikkhuno hi dātuṁ alabhanto antovasse eva dānakiccaṁ pariniṭṭhāpetvā gacchati, tathā saṅghassa.",
  "tika-vin06t1:804_13": "Tasmā idaṁ accekacīvaraṁ atthi uppannakālato paṭṭhāya saṅghassa vā puggalassa vā santakabhāvaṁ upagacchantaṁ,",
  "tika-vin06t1:804_14": "yaṁ na vassāvāsikabhāvena dinnaṁ,",
  "tika-vin06t1:804_15": "atthi uppannakālato paṭṭhāya anupagantvā vassaṁvutthakāleyeva puggalassa vā saṅghassa vā upagacchantaṁ,",
  "tika-vin06t1:804_16": "yaṁ vassāvāsikabhāvena uppajjitvā samaye dinnaṁ,",
  "tika-vin06t1:804_17": "atthi samaye dinnampi puggalassa santakabhāvaṁ anupagacchantaṁ,",
  "tika-vin06t1:804_18": "saṅghasantakabhāvaṁ vā dāyakasantakabhāvaṁ vā upagacchantaṁ,",
  "tika-vin06t1:804_19": "īdisaṁ sandhāya ‘‘saññāṇaṁ katvā nikkhipitabba’’nti vuttaṁ.",
  "tika-vin06t1:804_20": "Idaṁ atirekasaṁvaccharampi nikkhipituṁ labhati attano santakabhāvaṁ anupagatattā,",
  "tika-vin06t1:804_21": "tasmā ‘‘dasāhānāgata’’nti ito aññaṁ sandhāya vuttanti siddhametanti.",
  "tika-vin06t1:804_22": "Dasāhato puretaraṁ labhitvā yāva pavāraṇā nikkhipituṁ na labhati,",
  "tika-vin06t1:804_23": "tasmā sakabhāvūpagatameva adhiṭṭhātabbaṁ,",
  "tika-vin06t1:804_24": "taṁyeva sandhāya ‘‘dasāhānāgata’’nti vuttaṁ,",
  "tika-vin06t1:804_25": "yato ‘‘antosamaye adhiṭṭheti,",
  "tika-vin06t1:804_26": "vikappetī’’ti anāpattivāre vuttaṁ.",
  "tika-vin06t1:804_27": "Saññāṇaṁ katvā nikkhipitabbakaṁ pana parassa dātabbatāya sakabhāvaṁ anupagataṁ,",
  "tika-vin06t1:804_28": "na hi taṁ sandhāya ‘‘adhiṭṭheti, vikappetī’’ti sakkā vattuṁ,",
  "tika-vin06t1:804_29": "na ca taṁ imasmiṁ atthe nissaggiyaṁ hoti saṅghassa nissaggiyābhāvato,",
  "tika-vin06t1:804_30": "aṭṭhakathāyampi ayamattho suṭṭhu pākaṭova.",
  "tika-vin06t1:804_31": "Katamaṁ saññāṇaṁ katvā nikkhipitabbanti ce?",
  "tika-vin06t1:804_32": "Parasantakaṁ cīvaraṁ saṅghikameva hoti,",
  "tika-vin06t1:804_33": "tato ‘‘sallakkhetvā sukhaṁ dātuṁ bhavissatī’’ti iminā hi parassa santakabhāvo dassito.",
  "tika-vin06t1:805_0": "‘‘Tato paraṁ ekadivasampi parihāro natthīti dasāhaparamato uddhaṁ anupagatattā’’ti likhitaṁ,",
  "tika-vin06t1:805_1": "ito samayato uddhameva dasāhassa anupagatattā samayato paraṁ dasāhaṁ na labhatīti kirassa adhippāyo.",
  "tika-vin06t1:805_2": "‘‘Etaṁ parihāraṁ labhatiyevā’’ti ettha ‘‘ekādasamaṁ aruṇaṁ cīvaramāse uṭṭhetī’’ti kāraṇaṁ likhitaṁ.",
  "tika-vin06t1:805_3": "Anugaṇṭhipade pana ‘‘anadhiṭṭhahitvā ekādasadivase nikkhipituṁ labhatī’ti vadanto bhagavā itarampi anaccekacīvarādiṁ anujānāti,",
  "tika-vin06t1:805_4": "accekacīvaramukhenāti apare’’ti vuttaṁ. Ettha kataraṁ subhāsitaṁ? Ubhayampīti eke. Kathaṁ?",
  "tika-vin06t1:805_5": "Paṭhamaṁ ‘‘accekacīvarassa anatthate kathine dasadivasādhiko māso,",
  "tika-vin06t1:805_6": "atthate kathine dasadivasādhikā pañcamāsā’’ti iminā sameti,",
  "tika-vin06t1:805_7": "anugaṇṭhipadaladdhiyā hi ettha ‘‘ekādasadivasādhiko’’ti vattabbataṁ āpajjati,",
  "tika-vin06t1:805_8": "dutiyaṁ ‘‘dasāhānāgatanti…pe… dasāhena asampattāti attho’’ti iminā sameti.",
  "tika-vin06t1:805_9": "Imassa nayassa vasena ‘‘pañcamito paṭṭhāya uppannassa cīvarassa nidhānakālo dassito hotī’’ti pāṭho yujjati.",
  "tika-vin06t1:805_10": "Tathā gaṇṭhipadaladdhiyā ‘‘navāhānāgataṁ kattikatemāsikapuṇṇama’’nti vattabbataṁ āpajjati,",
  "tika-vin06t1:805_11": "tassa vasena ‘‘kāmañcesa dasāhaparamaṁ atirekacīvaraṁ dhāretabbanti imināva siddho,",
  "tika-vin06t1:805_12": "aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapita’’nti ayaṁ pāṭho yujjati. Ko panettha sāroti? Yo pacchā vutto, sova sāro.",
  "tika-vin06t1:805_13": "Teneva aṭṭhakathācariyena ‘‘pañcamito paṭṭhāyā’’ti vuttaṁ.",
  "tika-vin06t1:805_14": "Porāṇagaṇṭhipadehi aṭṭhakathāya ca saddhiṁ saṁsandanato,",
  "tika-vin06t1:805_15": "‘‘dasāhānāgata’’nti pāḷiyā saṁsandanato ca ettha gaṇṭhipadaladdhipi pāḷiyā sameti.",
  "tika-vin06t1:806_0": "Kathaṁ?",
  "tika-vin06t1:806_1": "Yasmā pavāraṇādivase aruṇuggamane bhikkhu vassaṁvuttho hoti,",
  "tika-vin06t1:806_2": "tasmā iminā dasamena ahena saddhiṁ chaṭṭhito paṭṭhāya navadivasā dasa ahānīti dasāhaṁ, tena dasāhena, sahayogatthe karaṇavacanaṁ.",
  "tika-vin06t1:806_3": "Kattikatemāsikapuṇṇamā cīvarasamayaṁ asampattāti katvā ‘‘anāgatā’’ti vuccati.",
  "tika-vin06t1:806_4": "Yathā aparakattikapuṇṇamāya vassikasāṭikaṁ paccuddharitvā vikappento ‘‘cātumāsaṁ adhiṭṭhātuṁ tato paraṁ vikappetu’’nti vuccati , evaṁsampadamidanti. Ettha vuccatīti ce? Na,",
  "tika-vin06t1:806_5": "imassa nippayojanabhāvappasaṅgato.",
  "tika-vin06t1:806_6": "Accekacīvarapaṭiggahaṇakālaṁ niyamitanti ce? Na,",
  "tika-vin06t1:806_7": "‘‘chaṭṭhito paṭṭhāya uppannacīvaraṁ accekameva na hoti.",
  "tika-vin06t1:806_8": "Paṭhamakathinena siddhattā’’ti porāṇaṭṭhakathāgaṇṭhipadesu vuttattā tato upari ‘‘accekacīvara’’nti vuccati,",
  "tika-vin06t1:806_9": "paṭiggaṇhantassa āpattisaṅgaho ca. Na ca sā āpatti pāḷiyā, aṭṭhakathāya, yuttito vā sambhavati.",
  "tika-vin06t1:806_10": "Aṭṭhuppattimattavasena vuttanti ce? Na,",
  "tika-vin06t1:806_11": "dasāhādhiccakārikā aṭṭhuppattipāyaṁ na dissati.",
  "tika-vin06t1:806_12": "‘‘Bhikkhū accekacīvaraṁ paṭiggahetvā cīvarakālasamayaṁ atikkāmentī’’ti ettha ettikā eva hi aṭṭhuppatti. Tathā hi parivāre (pari.",
  "tika-vin06t1:806_13": "47-53) ‘‘kismiṁ vatthusmi’’nti ārabhitvā ettakameva vuttanti veditabbaṁ.",
  "tika-vin06t1:806_14": "Accekacīvaraṁ cīvarakālaṁ nātikkāmetabbaṁ,",
  "tika-vin06t1:806_15": "itaraṁ atikkāmetabbanti dassanatthaṁ idaṁ paññattanti ce? Na,",
  "tika-vin06t1:806_16": "accekacīvarasseva aparādhadassanato, visesakāraṇābhāvā ,",
  "tika-vin06t1:806_17": "‘‘kāmañcesa dasāhaparamaṁ atirekacīvaraṁ dhāretabbanti imināva siddho’’tiādivacanavirodhato ca yathāvuttavacanāsambhavato ca.",
  "tika-vin06t1:807_0": "Kathaṁ?",
  "tika-vin06t1:807_1": "Dasāhena saha kattikapuṇṇamā ‘‘anāgatā’’ti hi vutte dasāhato aññā sā puṇṇamāti āpajjati. Anaññā ce, saha-saddo na sambhavati,",
  "tika-vin06t1:807_2": "na hi attanāva attano yogo sambhavati,",
  "tika-vin06t1:807_3": "anāgata-saddo ca na sambhavati.",
  "tika-vin06t1:807_4": "Āgatā sampattā eva hi sā puṇṇamā.",
  "tika-vin06t1:807_5": "Cīvarasamayassa anantarattā ekībhāvaṁ anāgatattā anāgatāyevāti ce? Na,",
  "tika-vin06t1:807_6": "tathāpi anāgata-saddassa sambhavato,",
  "tika-vin06t1:807_7": "āgamanasambhave satiyeva hi anāgata-saddo sambhavati, na hi nibbānaṁ,",
  "tika-vin06t1:807_8": "paññatti vā ‘‘anāgatā’’ti vuccati. Nibbānaṁ viya khaṇattayaṁ,",
  "tika-vin06t1:807_9": "sā ca puṇṇamā na kadāci samayabhāvaṁ pāpuṇātīti ayuttameva.",
  "tika-vin06t1:807_10": "‘‘Tato paraṁ vikappetu’’nti pana vacanaṁ piṭṭhisamayaṁ gahetvā ṭhitattā sambhavati.",
  "tika-vin06t1:807_11": "Apica pavāraṇāyaṁ aruṇe ca uṭṭhite sā puṇṇamā cīvarasamayaṁ ekāhānāgatā evāpajjati pubbe sahayogapattattā.",
  "tika-vin06t1:807_12": "Evaṁ sante ekībhāvagatāpi sā cīvarasamayaṁ anāgatā eva jātāti sabbadā na tathāviggahakaraṇavacanatthaṁ kocideva vacanato dīpetīti veditabbaṁ.",
  "tika-vin06t1:808_0": "Kimatthaṁ panettha ‘‘dasadivasādhiko māso’’tiādi vuttanti? Taṁ pāripūrisambhavato.",
  "tika-vin06t1:808_1": "Pañcamiyañhi pure aruṇaṁ uppannaaccekacīvarassa dasadivasādhiko māsoyeva paripūroti katvā tathā vuttaṁ.",
  "tika-vin06t1:808_2": "Apica tassā pañcamiyā divasabhāgopi sampattāya rattiyā ‘‘hiyyo’’ti vuccati, pageva pure aruṇaṁ, tenevāha ‘‘hiyyo kho, āvuso, amhāka’’ntiādi.",
  "tika-vin06t1:808_3": "‘‘Evaṁ sante ‘chaṭṭhito paṭṭhāyā’ti vuttapaṭhamapāṭhassa vasena ‘anaccekacīvarampi paccuddharitvā ṭhapitaṁ ticīvarampi etaṁ parihāraṁ labhatiyevā’’’ti ca ‘‘dasadivasādhiko māso’’tiādi ca yaṁ likhitaṁ. Taṁ na,",
  "tika-vin06t1:808_4": "‘‘pañcamito paṭṭhāyā’’ti pāṭhe sajjiteva etena pariyāyena yathāvuttaatthasambhavato,",
  "tika-vin06t1:808_5": "na tāni ṭhānāni puna sajjitāni.",
  "tika-vin06t1:808_6": "Yathāṭhitavaseneva ajjhupekkhitabbānīti no takkoti ācariyo.",
  "tika-vin06t1:808_7": "Idaṁ sikkhāpadaṁ puṇṇamāyaṁ anissaggiyatthamevāti upatissatthero.",
  "tika-vin06t1:808_8": "‘‘Pavāraṇāmāsassa juṇhapakkhapañcamito paṭṭhāyā’’ti pāṭhe sajjite etena pariyāyena yathāvutto uppannassa cīvarassa nidhānakālo dassito hoti,",
  "tika-vin06t1:808_9": "‘‘accekacīvaranti accāyikacīvaraṁ vuccatī’’tiādi pāṭho.",
  "tika-vin06t1:808_10": "‘‘Chaṭṭhito paṭṭhāyā’’ti ca ‘‘kāmañcesa dasāhaparama’’ntiādi ca yaṁ likhitaṁ, taṁ na pāṭho,",
  "tika-vin06t1:808_11": "tasmā ekādasadivasaṁ parihāraṁ labhatīti katvā ācariyena ‘‘pañcamito paṭṭhāyā’’ti likhāpito kira.",
  "tika-vin06t1:808_12": "‘‘Pavāraṇāmāsassa juṇhapakkhachaṭṭhito paṭṭhāya pana uppannaṁ anaccekacīvarampi paccuddharitvā ṭhapitaṁ ticīvarampi etaṁ parihāraṁ labhatiyevāti pāṭho’’ti ca ‘‘accekacīvarassa anatthate kathine ekādasadivasādhiko māso,",
  "tika-vin06t1:808_13": "atthate kathine ekādasadivasādhikā pañcamāsāti pāṭho’’ti ca ettha papañcenti,",
  "tika-vin06t1:808_14": "tasmā suṭṭhu sallakkhetvā kathetabbaṁ, tuṇhībhūtena vā bhavitabbaṁ.",
  "tika-vin06t1:809_0": "Accekacīvarasikkhāpadavaṇṇanā niṭṭhitā.",
  "tika-vin06t1:810_0": "9. Sāsaṅkasikkhāpadavaṇṇanā",
  "tika-vin06t1:811_0": "652.‘‘Tiṇṇaṁ cīvarānaṁ aññataraṁ cīvaranti idaṁ ticīvare eva ayaṁ vidhi,",
  "tika-vin06t1:811_1": "itarasmiṁ yathāsukhanti dassanatthaṁ vutta’’nti vadanti.",
  "tika-vin06t1:811_2": "‘‘Atirekachārattaṁ vippavasantī’’ti tasmiṁyeva senāsane vāso na vippavāsoti katvā vuttaṁ. Kasmā? Cīvarappavattijānanato.",
  "tika-vin06t1:811_3": "Ettha kiñcāpi ‘‘āraññakaṁ nāma senāsanaṁ pañcadhanusatikaṁ pacchima’’nti vacanato atirekatopi vuttaṁ,",
  "tika-vin06t1:811_4": "āraññakameva pana senāsanaṁ hoti,",
  "tika-vin06t1:811_5": "dhutaṅgaṁ rakkhati cīvarappavattijānanapalibodhasambhavato.",
  "tika-vin06t1:812_0": "653.",
  "tika-vin06t1:812_1": "‘‘Gāvutato atirekappamāṇena labhatī’’ti yaṁ vuttaṁ, taṁ kathaṁ paññāyatīti ce?",
  "tika-vin06t1:812_2": "‘‘Siyā ca tassa bhikkhuno kocideva paccayo tena cīvarena vippavāsāyā’’ti vacanato. Yojanappamāṇepi siyāti ce? Na,",
  "tika-vin06t1:812_3": "‘‘puna gāmasīmaṁ okkamitvā vasitvā pakkamatī’’ti anāpattivāre anuññātattā.",
  "tika-vin06t1:812_4": "Yadi evaṁ ‘‘yojanappamāṇe na labhatī’’ti idaṁ kinti?",
  "tika-vin06t1:812_5": "Idaṁ nibaddhāvāsavaseneva vuttaṁ. Tattha dhutaṅgaṁ bhijjatīti? Na bhijjati,",
  "tika-vin06t1:812_6": "kintu na idha dhutaṅgādhikāro atthīti.",
  "tika-vin06t1:812_7": "Atha kasmā ‘‘ayaṁ dhutaṅgacoroti veditabbo’’ti vuttanti? Asambhavato. Kathaṁ paññāyatīti? Aṅgesu abhāvato.",
  "tika-vin06t1:812_8": "Dhutaṅgadharassa patirūpasenāsanadīpanato dhutaṅgadharatā tassa siddhā. Vacanappamāṇatoti ce? Na,",
  "tika-vin06t1:812_9": "vacanappamāṇato ca pāḷiyeva pamāṇaṁ.",
  "tika-vin06t1:812_10": "‘‘Anāpatti puna gāmasīmaṁ okkamitvā vasitvā pakkamatī’’ti hi vuttaṁ.",
  "tika-vin06t1:812_11": "Gāmasīmā nikkhamitvā kittakaṁ kālaṁ vasitvā pakkamitabbanti ce? Punadivaseyeva,",
  "tika-vin06t1:812_12": "tasmā aṭṭhamo aruṇo nibaddhāvāse vā gantabbaṭṭhāne vā uṭṭhetabboti eke. Antochārattanti eke.",
  "tika-vin06t1:812_13": "Yāva nibaddhāvāsaṁ na kappetīti eke.",
  "tika-vin06t1:812_14": "Yāva maggaparissamavinodanāti eke.",
  "tika-vin06t1:812_15": "Sati antarāye antochārattaṁ vasati, anāpatti.",
  "tika-vin06t1:812_16": "Nibaddhāvāsakappane sati aruṇuggamane āpatti. Sace taṁsattamo divaso,",
  "tika-vin06t1:812_17": "tadaheva nikkhittacīvaraṁ gahetabbaṁ, paccuddharitabbaṁ vāti eke.",
  "tika-vin06t1:812_18": "Sace antarā navamaggapātubhāvena vā navagāmasannivesena vā,",
  "tika-vin06t1:812_19": "taṁ senāsanaṁ aṅgasampattito parihāyati.",
  "tika-vin06t1:812_20": "Tadaheva cīvaraṁ gahetabbaṁ vā paccuddharitabbaṁ vā.",
  "tika-vin06t1:812_21": "Chārattaṁ vippavasantassa ce parihāyati,",
  "tika-vin06t1:812_22": "anāpatti anuññātadivasattāti eke.",
  "tika-vin06t1:812_23": "Āpatti eva anaṅgasampattitoti eke.",
  "tika-vin06t1:812_24": "Yuttataraṁ panettha vicāretvā gahetabbaṁ. Sace dhutaṅgadharo hoti,",
  "tika-vin06t1:812_25": "gāmasīmāyaṁ avasitvā pacchimappamāṇayutte ṭhāne vasitvā pakkamitabbaṁ.",
  "tika-vin06t1:812_26": "Paṭhamaṁ baddhaavippavāsasīmo ce gāmo hoti,",
  "tika-vin06t1:812_27": "aññasmimpi māse antosīmāya vasato anāpatti.",
  "tika-vin06t1:812_28": "Porāṇagaṇṭhipade ‘‘yathāvuttasenāsane vasantenāpi chārattameva cīvaraṁ gāme nikkhipitabbanti adhippāyena aññaṁ antochārattampi aññampi vasato āpattiyevā’’ti vuttaṁ.",
  "tika-vin06t1:813_0": "Sāsaṅkasikkhāpadavaṇṇanā niṭṭhitā.",
  "tika-vin06t1:814_0": "10. Pariṇatasikkhāpadavaṇṇanā",
  "tika-vin06t1:815_0": "657.Dethāvusoamhākanti ettha akataviññatti hoti na hotīti? Hoti,",
  "tika-vin06t1:815_1": "yadi evaṁ aññātakaviññattisikkhāpadassa ca imassa ca kiṁ nānākaraṇanti?",
  "tika-vin06t1:815_2": "Taṁ aññātakaappavāriteyeva viññāpentassa, idaṁ ñātakapavāritepi, taṁ anacchinnacīvarasseva, idaṁ tassapi,",
  "tika-vin06t1:815_3": "taṁ cīvaraṁyeva viññāpentassa, idaṁ acīvarampi.",
  "tika-vin06t1:815_4": "Evaṁ sante idaṁ taṁ antokatvā ṭhitaṁ hoti,",
  "tika-vin06t1:815_5": "tasmā dvinnampi aṅgasampattiyā sati kena bhavitabbanti?",
  "tika-vin06t1:815_6": "Iminā bhavitabbaṁ imassa nippadesatoti eke.",
  "tika-vin06t1:815_7": "Dvīhipi bhavitabbaṁ ubhinnampi aṅgasiddhitoti eke.",
  "tika-vin06t1:815_8": "Imāni tassa aṅgāni vikappanupagacīvaratā, samayābhāvo, aññātakaviññatti, tāya ca paṭilābhoti cattāri.",
  "tika-vin06t1:815_9": "Imassa pana saṅghe pariṇatabhāvo, ñatvā attano pariṇāmanaṁ, paṭilābhoti tīṇi.",
  "tika-vin06t1:815_10": "Ettha paṭhamo vādo ayutto katvāpi okāsaṁ aṭṭhakathāyaṁ, parivāre ca avicāritattā.",
  "tika-vin06t1:815_11": "Yadi evaṁ tattha aṅgesu ‘‘anaññapariṇatatā’’ti vattabbanti ce? Na vattabbaṁ, atthato siddhattā.",
  "tika-vin06t1:815_12": "Pariṇatasikkhāpadadvayasiddhito, pariṇatasaññito,",
  "tika-vin06t1:815_13": "āpattisambhavato ca ‘‘mayhampi dethā’’ti vadati, ‘‘vaṭṭatī’’ti anuddiṭṭhaṁ,",
  "tika-vin06t1:815_14": "‘‘amhākampi atthī’’ti vuttattā vaṭṭati.",
  "tika-vin06t1:815_15": "‘‘Saṅghassa pariṇataṁ…pe… āpatti dukkaṭassā’’ti ettha ‘‘puggalassā’’ti na vuttaṁ,",
  "tika-vin06t1:815_16": "yato suddhapācittiyavasena āgatattā.",
  "tika-vin06t1:815_17": "‘‘Aññacetiyassā’’ti na vuttaṁ saṅghassa acetiyattā,",
  "tika-vin06t1:815_18": "tasmāyeva ‘‘cetiyassa pariṇataṁ…pe… āpatti dukkaṭassā’’ti etthāpi ‘‘aññasaṅghassa aññapuggalassā’’ti na vuttaṁ.",
  "tika-vin06t1:815_19": "‘‘Yato tathā idha ca ‘puggalassa pariṇataṁ…pe… āpatti dukkaṭassā’ti ettha ca ‘attanopī’ti kiñcāpi na vuttaṁ,",
  "tika-vin06t1:815_20": "tathāpi sambhavatī’’ti vadanti.",
  "tika-vin06t1:815_21": "Taṁ pana idha attano pariṇāmanādhikārattā imassa sikkhāpadassa na vuttanti eke.",
  "tika-vin06t1:815_22": "Tatuttarisikkhāpade ‘‘aññassatthāyā’’ti (pārā. aṭṭha. 2.526) padaṁ viyāti eke. Taṁ na,",
  "tika-vin06t1:815_23": "ettha puggalapariṇāmanasikkhāpade avuttattā. Dhammasiritthero panāha –",
  "tika-vin06t1:816_0": "‘‘Attano aññato lābhaṁ, saṅghassaññassa vā nataṁ;",
  "tika-vin06t1:817_0": "Pariṇāmeyya nissaggi, pācittiyampi dukkaṭa’’nti.",
  "tika-vin06t1:818_0": "Tassattho – saṅghassa pariṇataṁ attano pariṇāmeyya nissaggiyaṁ.",
  "tika-vin06t1:818_1": "Tadeva aññato pariṇāmeyya pācittiyaṁ.",
  "tika-vin06t1:818_2": "Aññassa pariṇataṁ attano vā parassa vā pariṇāmeyya dukkaṭanti,",
  "tika-vin06t1:818_3": "tasmā aññātakaviññattiādīsu vuttāpattisambhavato idha pariṇatadvaye ‘‘attano’’ti padaṁ na vuttaṁ.",
  "tika-vin06t1:818_4": "Tasmiñhi vutte dukkaṭamattappasaṅgo siyā,",
  "tika-vin06t1:818_5": "avutte panetesu vuttāpattīnaṁ yathāgamamaññatarā ca idha avuttasiddhi dukkaṭañcāti dve āpattiyo ekato hontīti vinayadharānaṁ anavasesañāṇassa okāso kato hotīti.",
  "tika-vin06t1:819_0": "Iti tiṁsakakaṇḍaṁ sāramaṇḍaṁ,",
  "tika-vin06t1:820_0": "Alametaṁ vinayassa sāramaṇḍe;",
  "tika-vin06t1:821_0": "Idha niṭṭhitasabbasāramaṇḍaṁ,",
  "tika-vin06t1:822_0": "Vinayavasena punāti sāramaṇḍanti.",
  "tika-vin06t1:823_0": "Pariṇatasikkhāpadavaṇṇanā niṭṭhitā.",
  "tika-vin06t1:824_0": "Niṭṭhito pattavaggo tatiyo.",
  "tika-vin06t1:825_0": "Nissaggiyavaṇṇanā niṭṭhitā."
}