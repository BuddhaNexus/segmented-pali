{
  "anya-e0906n:0_0": "Namo tassa bhagavato arahato sammāsambuddhassa",
  "anya-e0906n:1_0": "Abhidhammapiṭaka",
  "anya-e0906n:2_0": "Saṁgāyanassa pucchā vissajjanā",
  "anya-e0906n:3_0": "Pucchā –",
  "anya-e0906n:3_1": "paṭhamamahāsaṁgītikāle āvuso dhammasaṁgāhakā mahākassapādayo mahātheravarā porāṇasaṁgītikārā paṭhamaṁ",
  "anya-e0906n:3_2": "vinayapiṭakaṁ saṁgāyitvā suttantapiṭake ca dīghamajjhimasaṁyuttaaṅguttarasaṁkhāte cattāro mahānikāye",
  "anya-e0906n:3_3": "saṁgāyitvā tadanantaraṁ kiṁ nāma pāvacanaṁ saṁgāyiṁsu.",
  "anya-e0906n:4_0": "Vissajjanā –",
  "anya-e0906n:4_1": "paṭhamamahāsaṁgītikāle bhante dhammasaṁgāhakā mahākassapādayo mahātheravarā porāṇasaṁgītikārā paṭhamaṁ",
  "anya-e0906n:4_2": "vinayapiṭakaṁ saṁgāyitvā suttantapiṭake ca dīghamajjhimasaṁyuttaaṅguttarasaṁkhāte cattāro nikāye saṁgāyitvā",
  "anya-e0906n:4_3": "tadanantaraṁ abhidhammapiṭakaṁ nāma pāvacanaṁ saṁgāyiṁsu.",
  "anya-e0906n:5_0": "Pucchā –",
  "anya-e0906n:5_1": "imissampi āvuso chaṭṭhasaṁgītiyaṁ sakalañceva vinayapiṭakaṁ saṁgītaṁ,",
  "anya-e0906n:5_2": "te ca cattāro mahānikāyā.",
  "anya-e0906n:5_3": "Kālo dāni āvuso sampatto abhidhammapiṭakaṁ saṁgāyituṁ,",
  "anya-e0906n:5_4": "tasmāhaṁ taṁ tattha pucchitabbāni pucchissāmi.",
  "anya-e0906n:5_5": "Abhidhammo nāmesa āvuso kenaṭṭhena abhidhammoti vuccati.",
  "anya-e0906n:6_0": "Vissajjanā – dhammātireka dhammavisesaṭṭhena bhante abhidhammoti vuccati.",
  "anya-e0906n:7_0": "Pucchā – so panesa āvuso abhidhammo kena kattha kadā ca adhigato.",
  "anya-e0906n:8_0": "Vissajjanā –",
  "anya-e0906n:8_1": "so kho bhante abhidhammo sabbaññubuddhena mahābodhimaṇḍamūle vesākhapuṇṇamiyaṁ yathābhūtaṁ adhigato.",
  "anya-e0906n:9_0": "Pucchā – kattha panesa āvuso abhidhammo bhagavatā kadā ca vicito.",
  "anya-e0906n:10_0": "Vissajjanā – so kho bhante abhidhammo bhagavatā mahābodhimaṇḍe ratanagharasattāhe vicito.",
  "anya-e0906n:11_0": "Pucchā – kattha panesa āvuso abhidhammo bhagavatā kadā kassatthāya ca desito.",
  "anya-e0906n:12_0": "Vissajjanā –",
  "anya-e0906n:12_1": "so kho bhante abhidhammo bhagavatā devesu tāvatiṁsesu pāricchattakamūlamhi paṇḍukambalasilāyaṁ abhisambodhito",
  "anya-e0906n:12_2": "sattame vasse mātaraṁ pamukhaṁ katvā dasahi cakkavāḷasahassehi āgamma sannisinnānaṁ devatānaṁ caturoghanittharaṇatthāya",
  "anya-e0906n:12_3": "anto vassaṁ desito.",
  "anya-e0906n:13_0": "Pucchā – kenesa āvuso abhidhammo paṭhamaṁ manussaloke patiggahito, kassa ca puna tena desito.",
  "anya-e0906n:14_0": "Vissajjanā –",
  "anya-e0906n:14_1": "āyasmatā bhante sāriputtattherena dhammasenāpatinā esa abhidhammo paṭhamaṁ manussaloke patiggahito,",
  "anya-e0906n:14_2": "teneva bhante āyasmatā sāriputtattherena attano saddhivihārikānaṁ pañcannaṁ bhikkhusatānaṁ desito.",
  "anya-e0906n:15_0": "Pucchā – ke āvuso sikkhanti.",
  "anya-e0906n:16_0": "Vissajjanā – sekhā ca bhante puthujjanā kalyāṇakā ca sikkhanti.",
  "anya-e0906n:17_0": "Pucchā – ke āvuso sikkhitasikkhā.",
  "anya-e0906n:18_0": "Vissajjanā – arahanto bhante sikkhitasikkhā.",
  "anya-e0906n:19_0": "Pucchā – ke āvuso dhārenti.",
  "anya-e0906n:20_0": "Vissajjanā – yesaṁ bhante vattati, te dhārenti.",
  "anya-e0906n:21_0": "Pucchā – kassa āvuso vacanaṁ.",
  "anya-e0906n:22_0": "Vissajjanā – bhagavato bhante vacanaṁ arahato sammāsambuddhassa.",
  "anya-e0906n:23_0": "Pucchā – kenāvuso ābhataṁ.",
  "anya-e0906n:24_0": "Vissajjanā – paraṁparāya bhante ābhataṁ.",
  "anya-e0906n:25_0": "Dhammasaṅgaṇī",
  "anya-e0906n:26_0": "Pucchā –",
  "anya-e0906n:26_1": "so panesa āvuso abhidhammo dhammasaṅgaṇivibhaṅgādipakaraṇaparicchedavasena sattavidho.",
  "anya-e0906n:26_2": "Tesu paṭhamaṁ bhagavatā kataraṁ pakaraṇaṁ desitaṁ.",
  "anya-e0906n:27_0": "Vissajjanā – paṭhamaṁ bhante dhammasaṅgaṇipakaraṇaṁ bhagavatā desitaṁ.",
  "anya-e0906n:28_0": "Pucchā –",
  "anya-e0906n:28_1": "dhammasaṅgaṇiyaṁ āvuso atthi mātikā,",
  "anya-e0906n:28_2": "atthi padabhājanīyaṁ.",
  "anya-e0906n:28_3": "Tesu mātikaṁ nikkhipantena bhagavatā kataṁ nikkhittā.",
  "anya-e0906n:29_0": "Vissajjanā –",
  "anya-e0906n:29_1": "mātikaṁ bhante nikkhipantena bhagavatā “kusalā dhammā akusalā dhammā abyākatā dhammā.",
  "anya-e0906n:29_2": "Sukhāya vedanāya sampayuttā dhammā dukkhāya vedanāya sampayuttā dhammā adukkhamasukhāya vedanāya sampayuttā dhammā.",
  "anya-e0906n:29_3": "Vipākā dhammā vipākadhammadhammā nevavipākanavipākadhammadhammā”ti evamādinā dvāvīsatiyā tikānaṁ vasena.",
  "anya-e0906n:29_4": "“Hetū dhammā na hetū dhammā.",
  "anya-e0906n:29_5": "Sahetukā dhammā ahetukā dhammā.",
  "anya-e0906n:30_0": "Hetusampayuttā dhammā hetuvippayuttā dhammā.",
  "anya-e0906n:30_1": "Hetū ceva dhammā sahetukā ca sahetukā ceva dhammā na ca hetū.",
  "anya-e0906n:30_2": "Hetū ceva dhammā hetusampayuttā ca hetusampayuttā ceva dhammā na ca hetū.",
  "anya-e0906n:30_3": "Na hetū kho pana dhammā sahetukāpi ahetukāpī”ti evamādinā dukasatānañca vasena mātikā nikkhittā.",
  "anya-e0906n:31_0": "Kāmāvacarakusala",
  "anya-e0906n:32_0": "Pucchā –",
  "anya-e0906n:32_1": "abhidhammapiṭake āvuso dhammasaṅgaṇiyaṁ padabhājanīye cittuppādakaṇḍe kusalā dhammātipadassa atthaṁ vibhajantena",
  "anya-e0906n:32_2": "bhagavatā kathaṁ kāmāvacarakusalaṁ vitthārato vibhajitvā desitaṁ.",
  "anya-e0906n:33_0": "Vissajjanā –",
  "anya-e0906n:33_1": "abhidhammapiṭake bhante dhammasaṅgaṇipakaraṇe cittuppādakaṇḍe kusalā dhammāti padassa atthaṁ vibhajantena bhagavatā “katame dhammā kusalā.",
  "anya-e0906n:33_2": "Yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ rūpārammaṇaṁ",
  "anya-e0906n:33_3": "vā saddārammaṇaṁ vā gandhārammaṇaṁ vā rasārammaṇaṁ vā phoṭṭhabbārammaṇaṁ vā dhammārammaṇaṁ vā yaṁ yaṁ",
  "anya-e0906n:33_4": "vā panārabbha.",
  "anya-e0906n:33_5": "Tasmiṁ samaye phasso hoti vedanā hoti saññā hoti cetanā hoti cittaṁ hoti vitakko hoti vicāro hoti pīti",
  "anya-e0906n:33_6": "hoti sukhaṁ hoti cittassekaggatā hotī”ti evamādinā kāmāvacarakusalaṁ tīhi mahāvārehi vibhajitvā desitaṁ.",
  "anya-e0906n:34_0": "Rūpāvacarakusala",
  "anya-e0906n:35_0": "Pucchā –",
  "anya-e0906n:35_1": "abhidhammapiṭake āvuso dhammasaṅgaṇīpāḷiyaṁ cittuppādakaṇḍe kusalā dhammāti padassa atthaṁ vibhajantena",
  "anya-e0906n:35_2": "bhagavatā kathaṁ rūpāvacarakusalañca arūpāvacarakusalañca vitthārato vibhajitvā desitaṁ.",
  "anya-e0906n:36_0": "Vissajjanā –",
  "anya-e0906n:36_1": "rūpāvacarakusalañca arūpāvacarakusalañca bhante “katame dhammā kusalā.",
  "anya-e0906n:36_2": "Yasmiṁ samaye rūpūpapattiyā maggaṁ bhāveti vivicceva kāmehi vivicca akusalehi dhammehi savitakkaṁ savitakkaṁ",
  "anya-e0906n:36_3": "vivekajaṁ pītisukhaṁ paṭhamaṁ jhānaṁ upasampajja viharati pathavīkasiṇa”nti evamādinā bhagavatā vitthārato desitaṁ.",
  "anya-e0906n:37_0": "Lokuttarākusala",
  "anya-e0906n:38_0": "Pucchā –",
  "anya-e0906n:38_1": "abhidhammapiṭake āvuso dhammasaṅgaṇīpāḷiyaṁ cittuppādakaṇḍe kusalā dhammāti padassa atthaṁ vibhajantena",
  "anya-e0906n:38_2": "bhagavatā kathaṁ lokuttarakusalaṁ vitthārato vibhajitvā desitaṁ.",
  "anya-e0906n:39_0": "Vissajjanā –",
  "anya-e0906n:39_1": "abhidhammapiṭake bhante dhammasaṅgaṇiyaṁ cittuppādakaṇḍe kusalā dhammāti padassa atthaṁ vibhajantena bhagavatā “katame dhammā kusalā.",
  "anya-e0906n:39_2": "Yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi…pe…",
  "anya-e0906n:39_3": "paṭhamaṁ jhānaṁ upasampajja viharati dukkhapaṭipadaṁ dandhābhiñña”nti evamādinā bhagavatā lokuttarakusalaṁ vitthārato vibhajitvā desitaṁ.",
  "anya-e0906n:40_0": "Akusala",
  "anya-e0906n:41_0": "Pucchā –",
  "anya-e0906n:41_1": "tattheva āvuso akusalā dhammāti mātikāpadassa atthaṁ vibhajantena bhagavatā kathaṁ akusalaṁ vitthārato vibhajitvā desitaṁ.",
  "anya-e0906n:42_0": "Vissajjanā –",
  "anya-e0906n:42_1": "tattheva bhante akusalā dhammāti mātikāpadassa atthaṁ vibhajantena bhagavatā “katame dhammā akusalā.",
  "anya-e0906n:42_2": "Yasmiṁ samaye akusalaṁ cittaṁ uppannaṁ hoti somanassasahagataṁ diṭṭhigatasampayuttaṁ rūpārammaṇaṁ vā",
  "anya-e0906n:42_3": "saddhārammaṇaṁ vā gandhārammaṇaṁ vā rasārammaṇaṁ vā phoṭṭhabbārammaṇaṁ vā dhammārammaṇaṁ vā yaṁ yaṁ vā",
  "anya-e0906n:42_4": "panārabbha.",
  "anya-e0906n:42_5": "Tasmiṁ samaye phasso hoti vedanā hoti saññā hoti cetanā hoti cittaṁ hotī”ti evamādinā akusalaṁ vitthārato vibhajitvā desitaṁ.",
  "anya-e0906n:43_0": "Abyākata",
  "anya-e0906n:44_0": "Pucchā –",
  "anya-e0906n:44_1": "abhidhammapiṭake āvuso dhammasaṅgaṇīpāḷiyaṁ cittuppādakaṇḍarūpakaṇḍesu abyākatā dhammāti mātikāpadassa",
  "anya-e0906n:44_2": "atthaṁ vibhajantena bhagavatā kathaṁ abyākatā dhammā vitthārato vibhajitvā desitā.",
  "anya-e0906n:45_0": "Vissajjanā –",
  "anya-e0906n:45_1": "abhidhammapiṭake bhante dhammasaṅgaṇiyaṁ abyākatā dhammāti padassa atthaṁ vibhajantena bhagavatā “katame dhammā abyākatā.",
  "anya-e0906n:45_2": "Yasmiṁ samaye kāmāvacarassa kusalassa kammassa katattā upacitattā vipākaṁ cakkhuviññāṇaṁ uppannaṁ hoti upekkhāsahagataṁ rūpārammaṇaṁ.",
  "anya-e0906n:45_3": "Tasmiṁ samaye phasso hoti vedanā hoti saññā hoti cetanā hoti cittaṁ hotī”ti evamādinā ca cittuppādakaṇḍe,",
  "anya-e0906n:45_4": "rūpakaṇḍe ca “katame dhammā abyākatā.",
  "anya-e0906n:45_5": "Kusalākusalānaṁ dhammānaṁ vipākā kāmāvacarā rūpāvacarā arūpāvacarā apariyāpannā vedanākkhandho saññākkhandho saṅkhārakkhandho viññāṇakkhandho.",
  "anya-e0906n:45_6": "Ye ca dhammā kiriyā neva kusalā nākusalā na ca kammavipākā.",
  "anya-e0906n:45_7": "Sabbañca rūpaṁ asaṅkhatā ca dhātu.",
  "anya-e0906n:45_8": "Ime dhammā abyākatā”ti evamādinā ca abyākatā dhammā vitthārato vibhajitvā desitā.",
  "anya-e0906n:46_0": "Vibhaṅga",
  "anya-e0906n:47_0": "Pucchā – sattasu āvuso abhidhammappakaraṇesu vibhaṅgappakaraṇe bhagavatā kati vibhaṅgā desitā.",
  "anya-e0906n:48_0": "Vissajjanā –",
  "anya-e0906n:48_1": "abhidhammapiṭake bhante sattasu pakaraṇesu dutiye vibhaṅgappakaraṇe khandhavibhaṅgo āyatanavibhaṅgo dhātuvibhaṅgo",
  "anya-e0906n:48_2": "saccavibhaṅgo indriyavibhaṅgo paṭiccasamuppādavibhaṅgo satipaṭṭhānavibhaṅgo sammappadhānavibhaṅgo iddhipādavibhaṅgo",
  "anya-e0906n:48_3": "bojjhaṅgavibhaṅgo maggaṅgavibhaṅgo jhānavibhaṅgo appamaññāvibhaṅgo sikkhāpadavibhaṅgo paṭisambhidāvibhaṅgo",
  "anya-e0906n:48_4": "ñāṇavibhaṅgo khuddakavatthuvibhaṅgo dhammahadayavibhaṅgoti bhagavatā aṭṭhārasa vibhaṅgā desitā.",
  "anya-e0906n:49_0": "Khandhavibhaṅga",
  "anya-e0906n:50_0": "Pucchā –",
  "anya-e0906n:50_1": "tesu āvuso aṭṭhārasasu vibhaṅgesu paṭhame khandhavibhaṅge bhagavatā kathaṁ khandhā vitthārato vibhajitvā desitā.",
  "anya-e0906n:51_0": "Vissajjanā –",
  "anya-e0906n:51_1": "tesu bhante aṭṭhārasasu vibhaṅgesu paṭhame khandhavibhaṅge “pañcakkhandhā rūpakkhandho vedanākkhandho saññākkhandho saṅkhārakkhandho viññāṇakkhandho.",
  "anya-e0906n:51_2": "Tattha katamo rūpakkhandho,",
  "anya-e0906n:51_3": "yaṁkiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "anya-e0906n:51_4": "tadekajjhaṁ abhisaññūhitvā abhisaṅkhipitvā ayaṁ vuccati rūpakkhandho”ti evamādinā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n:51_5": "tīhi mahānayehi bhagavatā khandhā vitthārato vibhajitvā desitā.",
  "anya-e0906n:52_0": "Āyatanavibhaṅga",
  "anya-e0906n:53_0": "Pucchā –",
  "anya-e0906n:53_1": "dutiye pana āvuso āyatanavibhaṅge bhagavatā kathaṁ āyatanāni vitthārato vibhajitvā desitāni.",
  "anya-e0906n:54_0": "Vissajjanā –",
  "anya-e0906n:54_1": "dutiye bhante āyatanavibhaṅge “dvādasāyatanāni cakkhāyatanaṁ rūpāyatanaṁ sotāyatanaṁ saddāyatanaṁ ghānāyatanaṁ",
  "anya-e0906n:54_2": "gandhāyatanaṁ jivhāyatanaṁ rasāyatanaṁ kāyāyatanaṁ phoṭṭhabbāyatanaṁ manāyatanaṁ dhammāyatanaṁ.",
  "anya-e0906n:54_3": "Cakkhuṁ aniccaṁ dukkhaṁ anattā vipariṇāmadhammaṁ,",
  "anya-e0906n:54_4": "rūpā aniccā dukkhā anattā vipariṇāmadhammā”ti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n:54_5": "tīheva āyatanāni vitthārato vibhajitvā desitāni.",
  "anya-e0906n:55_0": "Dhātuvibhaṅga",
  "anya-e0906n:56_0": "Pucchā –",
  "anya-e0906n:56_1": "abhidhammapiṭake āvuso vibhaṅgappakaraṇe tatiye dhātuvibhaṅge bhagavatā kathaṁ dhātuyo vitthārena vibhajitvā desitā.",
  "anya-e0906n:57_0": "Vissajjanā –",
  "anya-e0906n:57_1": "tatiye bhante dhātuvibhaṅge “cha dhātuyo pathavīdhātu āpodhātu tejodhātu vāyodhātu ākāsadhātu viññāṇadhātū”ti",
  "anya-e0906n:57_2": "bhante suttantabhājanīyaabhidhammabhājanīyapañhāpucchakasaṅkhātehi tīhi mahānayehi bhagavatā dhātuyo",
  "anya-e0906n:57_3": "vitthārato vibhajitvā desitā.",
  "anya-e0906n:58_0": "Saccavibhaṅga",
  "anya-e0906n:59_0": "Pucchā – catutthe pana āvuso saccavibhaṅge bhagavatā kathaṁ saccāni vitthārato vibhajitvā desitāni.",
  "anya-e0906n:60_0": "Vissajjanā –",
  "anya-e0906n:60_1": "catutthe bhante saccavibhaṅge “cattāri ariyasaccāni dukkhaṁ ariyasaccaṁ,",
  "anya-e0906n:60_2": "dukkhasamudayaṁ ariyasaccaṁ,",
  "anya-e0906n:60_3": "dukkhanirodhaṁ ariyasaccaṁ,",
  "anya-e0906n:60_4": "dukkhanirodhagāminī paṭipadā ariyasaccaṁ.",
  "anya-e0906n:60_5": "Tattha katamaṁ dukkhaṁ ariyasaccaṁ,",
  "anya-e0906n:60_6": "jātipi dukkhā,",
  "anya-e0906n:60_7": "jarāpi dukkhā,",
  "anya-e0906n:60_8": "maraṇampi dukkhaṁ,",
  "anya-e0906n:60_9": "sokaparidevadukkhadomanassupāyāsāpi dukkhā,",
  "anya-e0906n:60_10": "appiyehi sampayogo dukkho,",
  "anya-e0906n:60_11": "piyehi vippayogo dukkho,",
  "anya-e0906n:60_12": "yampicchaṁ na labhati,",
  "anya-e0906n:60_13": "tampi dukkhaṁ,",
  "anya-e0906n:60_14": "saṁkhittena pañcupādānakkhandhā dukkhā”ti evamādinā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n:60_15": "tīhi mahānayehi bhagavatā saccāni vitthārato vibhajitvā desitāni.",
  "anya-e0906n:61_0": "Indriyavibhaṅga",
  "anya-e0906n:62_0": "Pucchā –",
  "anya-e0906n:62_1": "pañcame pana āvuso indriyavibhaṅge bhagavatā kathaṁ indriyāni vitthārato vibhajitvā desitāni.",
  "anya-e0906n:63_0": "Vissajjanā –",
  "anya-e0906n:63_1": "pañcame pana bhante indriyavibhaṅge “bāvīsatindriyāni cakkhundriyaṁ sotindriyaṁ ghānindriyaṁ jivhindriyaṁ kāyindriyaṁ manindriyaṁ…pe…",
  "anya-e0906n:63_2": "aññātāvindriya”nti evamādinā abhidhammabhājanīyapañhāpucchakasaṅkhātehi dvīhi mahānayehi bhagavatā indriyāni vitthārato vibhajitvā desitāni.",
  "anya-e0906n:64_0": "Paṭiccasamuppāda vibhaṅga",
  "anya-e0906n:65_0": "Pucchā –",
  "anya-e0906n:65_1": "abhidhammapiṭake āvuso vibhaṅgappakaraṇe chaṭṭhe paṭiccasamuppādavibhaṅge bhagavatā kathaṁ paṭiccasamuppādo vitthārena vibhajitvā desito.",
  "anya-e0906n:66_0": "Vissajjanā –",
  "anya-e0906n:66_1": "chaṭṭhe bhante paṭiccasamuppādavibhaṅge “avijjāpaccayā saṅkhārā…pe…",
  "anya-e0906n:66_2": "samudayo hotī”ti evamādinā bhagavatā paṭiccasamuppādo suttantabhājanīyaabhidhammabhājanīyasaṅkhātehi dvīhi mahānayehi vitthārato vibhajitvā desito.",
  "anya-e0906n:67_0": "Satipaṭṭhānavibhaṅga",
  "anya-e0906n:68_0": "Pucchā –",
  "anya-e0906n:68_1": "sattame pana āvuso satipaṭṭhānavibhaṅge bhagavatā kathaṁ satipaṭṭhānā vitthārato vibhajitvā desitā.",
  "anya-e0906n:69_0": "Vissajjanā –",
  "anya-e0906n:69_1": "sattame bhante satipaṭṭhānavibhaṅge “cattāro satipaṭṭhānā idha bhikkhu ajjhattaṁ kāye kāyānupassī viharati,",
  "anya-e0906n:69_2": "bahiddhā kāye kāyānupassī viharati,",
  "anya-e0906n:69_3": "ajjhattabahiddhā kāye kāyānupassī viharati ātāpī sampajāno satimā vineyya loke abhijjhādomanassa”nti",
  "anya-e0906n:69_4": "evamādinā suttantabhājanīyaabhidhammabhājanīyapañhāpucchakasaṅkhātehi tīhi mahānayehi bhagavatā satipaṭṭhānā",
  "anya-e0906n:69_5": "vitthārato vibhajitvā desitā.",
  "anya-e0906n:70_0": "Sammappadhānavibhaṅga",
  "anya-e0906n:71_0": "Pucchā –",
  "anya-e0906n:71_1": "aṭṭhame pana āvuso sammappadhānavibhaṅge bhagavatā kathaṁ sammappadhānā vitthārato vibhajitvā desitā.",
  "anya-e0906n:72_0": "Vissajjanā –",
  "anya-e0906n:72_1": "aṭṭhame bhante sammappadhānavibhaṅge “cattāro sammappadhānā idha bhikkhu anuppannānaṁ pāpakānaṁ akusalānaṁ",
  "anya-e0906n:72_2": "dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati,",
  "anya-e0906n:72_3": "uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati,",
  "anya-e0906n:72_4": "anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati,",
  "anya-e0906n:72_5": "uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ",
  "anya-e0906n:72_6": "janeti vāyamati vīriyaṁ ārabhati cittaṁ paggaṇhāti padahatī”ti evamādinā bhagavatā sammappadhānā vitthārato",
  "anya-e0906n:72_7": "vibhajitvā desitā.",
  "anya-e0906n:73_0": "Iddhipādavibhaṅga",
  "anya-e0906n:74_0": "Pucchā –",
  "anya-e0906n:74_1": "navame pana āvuso iddhipādavibhaṅge bhagavatā kathaṁ iddhipādā vitthārato vibhajitvā desitā.",
  "anya-e0906n:75_0": "Vissajjanā –",
  "anya-e0906n:75_1": "navame bhante iddhipādavibhaṅge “cattāro iddhipādā idha bhikkhu chandasamādhipadhānasaṅkhārasamannāgataṁ iddhipādaṁ bhāveti…pe…",
  "anya-e0906n:75_2": "vīmaṁsāsamādhipadhānasaṅkhārasamannāgataṁ iddhipādaṁ bhāvetī”ti evamādinā tīhi mahānayehi bhagavatā iddhipādā vitthārato vibhajitvā desitā.",
  "anya-e0906n:76_0": "Bojjhaṅgavibhaṅga",
  "anya-e0906n:77_0": "Pucchā –",
  "anya-e0906n:77_1": "abhidhammapiṭake āvuso vibhaṅgappakaraṇe dasame bojjhaṅgavibhaṅge bhagavatā kathaṁ bojjhaṅgā vitthārato vibhajitvā desitā.",
  "anya-e0906n:78_0": "Vissajjanā –",
  "anya-e0906n:78_1": "dasame bhante bojjhaṅgavibhaṅge “satta bojjhaṅgā satisambojjhaṅgo dhammavicayasambojjhaṅgo vīriyasambojjhaṅgo",
  "anya-e0906n:78_2": "pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgo.",
  "anya-e0906n:78_3": "Tattha katamo satisambojjhaṅgo,",
  "anya-e0906n:78_4": "idha bhikkhu satimā hoti paramena satinepakkena samannāgato cirakatampi cirabhāsitampi saritā hoti anussaritā,",
  "anya-e0906n:78_5": "ayaṁ vuccati satisambojjhaṅgo”ti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n:78_6": "tīhi nayehi bojjhaṅgā vitthārato vibhajitvā desitā.",
  "anya-e0906n:79_0": "Maggaṅgavibhaṅga",
  "anya-e0906n:80_0": "Pucchā –",
  "anya-e0906n:80_1": "ekādasame pana āvuso maggaṅgavibhaṅge bhagavatā kathaṁ maggaṅgā vitthārato vibhajitvā desitā.",
  "anya-e0906n:81_0": "Vissajjanā –",
  "anya-e0906n:81_1": "ekādasame bhante maggaṅgavibhaṅge “ariyo aṭṭhaṅgiko maggo.",
  "anya-e0906n:81_2": "Seyyathidaṁ,",
  "anya-e0906n:81_3": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhī”ti evamādinā",
  "anya-e0906n:81_4": "bhagavatā suttantabhājanīyaabhidhammabhājanīyapañhāpucchakasaṅkhātehi tīhi mahānayehi maggaṅgā vitthārato",
  "anya-e0906n:81_5": "vibhajitvā desitā.",
  "anya-e0906n:82_0": "Jhānavibhaṅga",
  "anya-e0906n:83_0": "Pucchā – dvādasamo pana āvuso jhānavibhaṅgo bhagavatā kathaṁ vitthārena vibhajitvā desito.",
  "anya-e0906n:84_0": "Vissajjanā –",
  "anya-e0906n:84_1": "dvādasamo bhante jhānavibhaṅgo “idha bhikkhu pātimokkhasaṁvarasaṁvuto viharati ācāragocarasampanno aṇumattesu",
  "anya-e0906n:84_2": "vajjesu bhayadassāvī samādāya sikkhati sikkhāpadesu indriyesu guttadvāro bhojane mattaññū pubbarattāpararattaṁ",
  "anya-e0906n:84_3": "jāgariyānuyogamanuyutto”ti evamādinā bhagavatā vitthārato vibhajitvā desito.",
  "anya-e0906n:85_0": "Appamaññāvibhaṅga",
  "anya-e0906n:86_0": "Pucchā –",
  "anya-e0906n:86_1": "terasame pana āvuso appamaññāvibhaṅge bhagavatā kathaṁ appamaññāyo vitthārato vibhajitvā desitā.",
  "anya-e0906n:87_0": "Vissajjanā –",
  "anya-e0906n:87_1": "terasame bhante appamaññāvibhaṅge “catasso appamaññāyo idha bhikkhu mettāsahagatena cetasā ekaṁ disaṁ pharitvā viharati,",
  "anya-e0906n:87_2": "tathā dutiyaṁ.",
  "anya-e0906n:87_3": "Tathā tatiyaṁ.",
  "anya-e0906n:87_4": "Tathā catutthaṁ.",
  "anya-e0906n:87_5": "Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "anya-e0906n:87_6": "appamāṇena averena abyāpajjena pharitvā viharatī”ti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi",
  "anya-e0906n:87_7": "tīhi mahānayehi appamaññāyo vitthārato vibhajitvā desitā.",
  "anya-e0906n:88_0": "Sikkhāpadavibhaṅga",
  "anya-e0906n:89_0": "Pucchā –",
  "anya-e0906n:89_1": "abhidhammapiṭake āvuso vibhaṅgappakaraṇe cuddasame sikkhāpadavibhaṅge bhagavatā kathaṁ sikkhāpadāni vitthārato vibhajitvā desitāni.",
  "anya-e0906n:90_0": "Vissajjanā –",
  "anya-e0906n:90_1": "cuddasame bhante sikkhāpadavibhaṅge “pañca sikkhāpadāni pāṇātipātā veramaṇī sikkhāpadaṁ,",
  "anya-e0906n:90_2": "adinnādānā veramaṇī sikkhāpadaṁ,",
  "anya-e0906n:90_3": "kāmesumicchācārā veramaṇī sikkhāpadaṁ,",
  "anya-e0906n:90_4": "musāvādā veramaṇī sikkhāpadaṁ,",
  "anya-e0906n:90_5": "surāmerayamajjapamādaṭṭhānā veramaṇī sikkhāpadaṁ.",
  "anya-e0906n:90_6": "Tattha katamaṁ pāṇātipātā veramaṇī sikkhāpadaṁ,",
  "anya-e0906n:90_7": "yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ ñāṇasampayuttaṁ pāṇātipātā",
  "anya-e0906n:90_8": "viramantassā”ti evamādinā abhidhammabhājanīyapañhāpucchakasaṅkhātehi dvīhi mahānayehi bhagavatā sikkhāpadāni",
  "anya-e0906n:90_9": "vitthārato vibhajitvā desitāni.",
  "anya-e0906n:91_0": "Paṭisambhidāvibhaṅga",
  "anya-e0906n:92_0": "Pucchā –",
  "anya-e0906n:92_1": "pannarasame pana āvuso paṭisambhidāvibhaṅge bhagavatā kathaṁ paṭisambhidāyo vitthārato vibhajitvā desitā.",
  "anya-e0906n:93_0": "Vissajjanā –",
  "anya-e0906n:93_1": "pannarasame bhante paṭisambhidāvibhaṅge “catasso paṭisambhidā atthapaṭisambhidā dhammapaṭisambhidā niruttipaṭisambhidā paṭibhānapaṭisambhidā.",
  "anya-e0906n:93_2": "Atthe ñāṇaṁ atthapaṭisambhidā,",
  "anya-e0906n:93_3": "dhamme ñāṇaṁ dhammapaṭisambhidā,",
  "anya-e0906n:93_4": "tatra dhammaniruttābhilāpe ñāṇaṁ niruttipaṭisambhidā,",
  "anya-e0906n:93_5": "ñāṇesu ñāṇaṁ paṭibhānapaṭisambhidā”ti evamādinā bhagavatā catasso paṭisambhidāyo suttantabhājanīyaabhidhammabhājanīyapañhāpucchakasaṅkhātehi",
  "anya-e0906n:93_6": "tīhi mahānayehi vitthārato vibhajitvā desitā.",
  "anya-e0906n:94_0": "Ñāṇavibhaṅga",
  "anya-e0906n:95_0": "Pucchā – soḷasame pana āvuso ñāṇavibhaṅge bhagavatā kathaṁ ñāṇāni vitthārato vibhajitvā desitāni.",
  "anya-e0906n:96_0": "Vissajjanā –",
  "anya-e0906n:96_1": "soḷasame bhante ñāṇavibhaṅge “ekavidhena ñāṇavatthu pañcaviññāṇā na hetū, ahetukā,",
  "anya-e0906n:96_2": "hetuvippayuttā,",
  "anya-e0906n:96_3": "sappaccayā, saṅkhatā, arūpā, lokiyā,",
  "anya-e0906n:96_4": "sāsavā”ti evamādinā ekakato paṭṭhāya yāva dasakā bhagavatā ñāṇāni vitthārato vibhajitvā desitāni.",
  "anya-e0906n:97_0": "Khuddakavatthuvibhaṅga",
  "anya-e0906n:98_0": "Pucchā –",
  "anya-e0906n:98_1": "abhidhammapiṭake āvuso vibhaṅgappakaraṇe sattarasamo khuddakavatthuvibhaṅgo bhagavatā kathaṁ desito.",
  "anya-e0906n:99_0": "Vissajjanā –",
  "anya-e0906n:99_1": "abhidhammapiṭake bhante dutiye vibhaṅgappakaraṇe sattarasamo khuddakavatthuvibhaṅgo “jātimado,",
  "anya-e0906n:99_2": "gottamado,",
  "anya-e0906n:99_3": "ārogyamado,",
  "anya-e0906n:99_4": "yobbanamado,",
  "anya-e0906n:99_5": "jīvitamado”ti evamādinā ekakato paṭṭhāya yāva aṭṭhasatataṇhāvicaritaṁ bhagavatā vitthārato vibhajitvā desito.",
  "anya-e0906n:100_0": "Dhammahadayavibhaṅga",
  "anya-e0906n:101_0": "Pucchā – tattha āvuso aṭṭhārasamo dhammahadayavibhaṅgo bhagavatā kathaṁ vibhajitvā desito.",
  "anya-e0906n:102_0": "Vissajjanā –",
  "anya-e0906n:102_1": "aṭṭhārasamo bhante dhammahadayavibhaṅgo “kati khandhā,",
  "anya-e0906n:102_2": "kati āyatanāni,",
  "anya-e0906n:102_3": "kati dhātuyo,",
  "anya-e0906n:102_4": "kati saccāni,",
  "anya-e0906n:102_5": "kati indriyāni,",
  "anya-e0906n:102_6": "kati hetū,",
  "anya-e0906n:102_7": "kati āhārā,",
  "anya-e0906n:102_8": "kati phassā,",
  "anya-e0906n:102_9": "kati vedanā,",
  "anya-e0906n:102_10": "kati saññā,",
  "anya-e0906n:102_11": "kati cetanā,",
  "anya-e0906n:102_12": "kati cittāni.",
  "anya-e0906n:102_13": "Pañcakkhandhā,",
  "anya-e0906n:102_14": "dvādasāyatanāni,",
  "anya-e0906n:102_15": "aṭṭhārasa dhātuyo,",
  "anya-e0906n:102_16": "cattāri saccāni,",
  "anya-e0906n:102_17": "bāvīsatindriyāni,",
  "anya-e0906n:102_18": "nava hetū,",
  "anya-e0906n:102_19": "cattāro āhārā,",
  "anya-e0906n:102_20": "satta phassā,",
  "anya-e0906n:102_21": "satta vedanā,",
  "anya-e0906n:102_22": "satta saññā,",
  "anya-e0906n:102_23": "satta cetanā,",
  "anya-e0906n:102_24": "satta cittānī”ti evamādinā sabbasaṅgāhakādīhi dasahi vārehi bhagavatā vitthārena vibhajitvā desito.",
  "anya-e0906n:103_0": "Pucchā – kathañcāvuso tattha bhagavatā uppādakakammaāyuppamāṇavāro vitthārena vibhajitvā desito.",
  "anya-e0906n:104_0": "Vissajjanā –",
  "anya-e0906n:104_1": "dānaṁ datvā sīlaṁ samādiyitvā uposathakammaṁ katvā kattha upapajjanti.",
  "anya-e0906n:104_2": "Dānaṁ datvā,",
  "anya-e0906n:104_3": "sīlaṁ samādiyitvā uposathakammaṁ katvā appekacce khattiyamahāsālānaṁ sahabyataṁ upapajjanti,",
  "anya-e0906n:104_4": "appekacce brāhmaṇamahāsālānaṁ,",
  "anya-e0906n:104_5": "appekacce gahapatimahāsālānaṁ,",
  "anya-e0906n:104_6": "appekacce cātumahārājikānaṁ devānaṁ,",
  "anya-e0906n:104_7": "appekacce tāvatiṁsānaṁ devānaṁ,",
  "anya-e0906n:104_8": "appekacce yāmānaṁ devānaṁ,",
  "anya-e0906n:104_9": "appekacce tusitānaṁ devānaṁ sahabyataṁ upapajjantīti evamādinā bhante tattha bhagavatā uppādakakammaāyuppamāṇavāro vitthārena vibhajitvā desito.",
  "anya-e0906n:105_0": "Ukkhittā puññatejena, kāmarūpagatiṁ gatā;",
  "anya-e0906n:106_0": "Bhavaggatampi sampattā, punāgacchanti duggatiṁ –",
  "anya-e0906n:107_0": "Dhātukathā",
  "anya-e0906n:108_0": "Pucchā –",
  "anya-e0906n:108_1": "tenāvuso bhagavatā aṭṭhārasahi buddhadhammehi samannāgatena abhidhamme aṭṭhārasahi vibhaṅgehi paṭimaṇḍitaṁ",
  "anya-e0906n:108_2": "dutiyaṁ vibhaṅgappakaraṇaṁ desetvā tadanantaraṁ dhātukathaṁ nāma tatiyaṁ pakaraṇaṁ kathaṁ vibhajitvā desitaṁ.",
  "anya-e0906n:109_0": "Vissajjanā –",
  "anya-e0906n:109_1": "tatiyaṁ bhante dhātukathaṁ nāma abhidhammapiṭakaṁ “saṅgaho asaṅgaho,",
  "anya-e0906n:109_2": "saṅgahitena asaṅgahitaṁ,",
  "anya-e0906n:109_3": "asaṅgahitena saṅgahitaṁ,",
  "anya-e0906n:109_4": "saṅgahitena saṅgahitaṁ,",
  "anya-e0906n:109_5": "asaṅgahitena asaṅgahitaṁ.",
  "anya-e0906n:109_6": "Sampayogo vippayogo,",
  "anya-e0906n:109_7": "sampayuttena vippayuttaṁ,",
  "anya-e0906n:109_8": "vippayuttena sampayuttaṁ,",
  "anya-e0906n:109_9": "sampayuttena sampayuttaṁ,",
  "anya-e0906n:109_10": "vippayuttena vippayuttaṁ.",
  "anya-e0906n:109_11": "Saṅgahitena sampayuttaṁ vippayuttaṁ,",
  "anya-e0906n:109_12": "sampayuttena saṅgahitaṁ asaṅgahitaṁ,",
  "anya-e0906n:109_13": "asaṅgahitena sampayuttaṁ vippayuttaṁ,",
  "anya-e0906n:109_14": "vippayuttena saṅgahitaṁ asaṅgahita”nti evamādinā pañca mātikāyo paṭhamaṁ nikkhipitvā saṅgahāsaṅgahādīhi",
  "anya-e0906n:109_15": "cuddasahi nayehi bhagavatā vitthārato vibhajitvā desitaṁ.",
  "anya-e0906n:110_0": "Puggalapaññatti",
  "anya-e0906n:111_0": "Pucchā –",
  "anya-e0906n:111_1": "tenāvuso bhagavatā sabbadhātukusalena abhidhammapiṭake tatiyaṁ dhātukathāpakaraṇaṁ desetvā tadanantaraṁ",
  "anya-e0906n:111_2": "catutthaṁ puggalapaññattippakaraṇaṁ kathaṁ vibhajitvā desitaṁ.",
  "anya-e0906n:112_0": "Vissajjanā –",
  "anya-e0906n:112_1": "abhidhammapiṭake bhante catutthaṁ puggalapaññattippakaraṇaṁ “cha paññattiyo khandhapaññatti āyatanapaññatti",
  "anya-e0906n:112_2": "dhātupaññatti saccapaññatti indriyapaññatti puggalapaññatti.",
  "anya-e0906n:112_3": "Kittāvatā khandhānaṁ khandhapaññatti,",
  "anya-e0906n:112_4": "yāvatā pañcakkhandhā,",
  "anya-e0906n:112_5": "rūpakkhandho vedanākkhandho saññākkhandho saṅkhārakkhandho viññāṇakkhandho.",
  "anya-e0906n:112_6": "Ettāvatā khandhānaṁ khandhapaññattī”ti evamādinā khandhāyatanadhātusaccaindriyapaññattiyo saṁkhittena",
  "anya-e0906n:112_7": "uddisitvā puggalapaññattiṁ ca ekakadukatikacatukkapañcakachakkasattakaaṭṭhakanavakadasakavasena vitthārato",
  "anya-e0906n:112_8": "vibhajitvā bhagavatā desitā.",
  "anya-e0906n:113_0": "Kathāvatthu",
  "anya-e0906n:114_0": "Pucchā –",
  "anya-e0906n:114_1": "tenāvuso bhagavatā sabbaparamatthapaññattidhammakusalena abhidhammapiṭake catutthaṁ puggalapaññattippakaraṇaṁ",
  "anya-e0906n:114_2": "desetvā tadanantaraṁ pañcamaṁ kathāvatthuppakaraṇaṁ kathaṁ desitaṁ.",
  "anya-e0906n:115_0": "Vissajjanā –",
  "anya-e0906n:115_1": "sabbaparamatthapaññattidhammakusalena bhante bhagavatā loke aggapuggalena abhidhammapiṭake catutthaṁ",
  "anya-e0906n:115_2": "puggalapaññattippakaraṇaṁ desetvā tadanantaraṁ kathāvatthudesanāya vāre sampatte “anāgate mama sāvako",
  "anya-e0906n:115_3": "moggaliputtatissatthero nāma uppannaṁ sāsanamalaṁ sodhetvā tatiyasaṅgītiṁ karonto bhikkhusaṅghassa majjhe",
  "anya-e0906n:115_4": "nisinno sakavāde pañca suttasatāni paravāde pañcāti suttasahassaṁ samodhānetvā,",
  "anya-e0906n:115_5": "imaṁ pakaraṇaṁ bhājessatī”ti tassokāsaṁ karontena puggalavāre aṭṭhamukhā vādayuttiṁ ādiṁ katvā sabbakathāmaggesu",
  "anya-e0906n:115_6": "asampuṇṇabhāṇavāratthāya tantiyā mātikā nikkhepamattena pañcamaṁ kathāvatthuppakaraṇaṁ saṁkhepato desitaṁ.",
  "anya-e0906n:116_0": "Pucchā –",
  "anya-e0906n:116_1": "adhunā pākaṭaṁ panāvuso vitthāraṁ kathāvatthuppakaraṇaṁ kadā kena kattha kathañca vitthārato vibhajitvā desitaṁ.",
  "anya-e0906n:117_0": "Vissajjanā –",
  "anya-e0906n:117_1": "taṁ kho bhante bhagavato nayamukhaṁ nissāya āyasmatā mahāmoggaliputtatissattherena tatiyasaṁgītikāle",
  "anya-e0906n:117_2": "pāṭaliputte asokārāme saṭṭhibhikkhusatasahassānaṁ samāgame bhagavatā dinnanayavasena tathāgatena ṭhapitamātikaṁ",
  "anya-e0906n:117_3": "vibhajantena sakavāde pañcasuttasatāni paravāde pañcāti suttasahassaṁ āharitvā idaṁ paravādamathanaṁ",
  "anya-e0906n:117_4": "adhunā pākaṭaṁ kathāvatthuppakaraṇaṁ vitthārato vibhajitvā desitaṁ.",
  "anya-e0906n:118_0": "Pucchā –",
  "anya-e0906n:118_1": "kati āvuso tattha kathāyo tena āyasmatā mahāmoggaliputtatissattherena vitthārato vibhajitvā kathitā.",
  "anya-e0906n:119_0": "Vissajjanā –",
  "anya-e0906n:119_1": "tattha bhante vācanāmaggato dve ca satāni sattavīsati ca kathāyo āyasmatā mahāmoggaliputtatissattherena vitthārato vibhajitvā kathitā.",
  "anya-e0906n:120_0": "Puggalakathā",
  "anya-e0906n:121_0": "Pucchā –",
  "anya-e0906n:121_1": "kathañcāvuso tattha paṭhamā puggalakathā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n:122_0": "Vissajjanā –",
  "anya-e0906n:122_1": "puggalo upalabbhati saccikaṭṭhaparamatthenāti, āmantā.",
  "anya-e0906n:122_2": "Yo saccikaṭṭho paramattho,",
  "anya-e0906n:122_3": "tato so puggalo upalabbhati saccikaṭṭhaparamatthenāti,",
  "anya-e0906n:122_4": "na hevaṁ vattabbe.",
  "anya-e0906n:122_5": "Ājānāhi niggahaṁ hañci puggalo upalabbhati saccikaṭṭhaparamatthena,",
  "anya-e0906n:122_6": "tena vata re vattabbe “yo saccikaṭṭho paramattho,",
  "anya-e0906n:122_7": "tato so puggalo upalabbhati saccikaṭṭhaparamatthenā”ti.",
  "anya-e0906n:122_8": "Yaṁ tattha vadesi “vattabbe kho ‘puggalo upalabbhati saccikaṭṭhaparamatthena’,",
  "anya-e0906n:122_9": "no ca vattabbe ‘yo saccikaṭṭho paramattho,",
  "anya-e0906n:122_10": "tato so puggalo upalabbhati saccikaṭṭhaparamatthenā”ti,",
  "anya-e0906n:122_11": "micchāti evamādinā bhante tattha paṭhamā puggalakathā pañca bhāṇavāramattāya tantiyā āyasmatā mahāmoggaliputtatissattherena",
  "anya-e0906n:122_12": "vitthārato vibhajitvā kathitā.",
  "anya-e0906n:123_0": "Aññāṇakathā",
  "anya-e0906n:124_0": "Pucchā –",
  "anya-e0906n:124_1": "abhidhammapiṭake āvuso kathāvatthuppakaraṇe dutiyavagge dutiyā aññāṇakathā āyasmatā mahāmoggaliputtatissattherena",
  "anya-e0906n:124_2": "kathaṁ vitthārato vibhajitvā kathitā.",
  "anya-e0906n:125_0": "Vissajjanā –",
  "anya-e0906n:125_1": "abhidhammapiṭake bhante pañcame kathāvatthuppakaraṇe dutiyavagge dutiyā aññāṇakathā “atthi arahato aññāṇanti, āmantā.",
  "anya-e0906n:125_2": "Atthi arahato avijjā avijjogho avijjāyogo avijjānusayo avijjāpariyuṭṭhānaṁ avijjāsaṁyojanaṁ avijjānīvaraṇanti,",
  "anya-e0906n:125_3": "na hevaṁ vattabbe.",
  "anya-e0906n:125_4": "Natthi arahato avijjā avijjogho avijjāyogo avijjānusayo avijjāpariyuṭṭhānaṁ avijjāsaṁyojanaṁ avijjānivaraṇanti, āmantā.",
  "anya-e0906n:125_5": "Hañci natthi arahato avijjā avijjogho avijjāyogo avijjānusayo avijjāpariyuṭṭhānaṁ avijjāsaṁyojanaṁ avijjānīvaraṇaṁ,",
  "anya-e0906n:125_6": "no ca vata re vattabbe “atthi arahato aññāṇa”nti evamādinā āyasmatā mahāmoggaliputtatissattherena vitthārato vibhajitvā bhāsitā.",
  "anya-e0906n:126_0": "Asaññakathā",
  "anya-e0906n:127_0": "Pucchā –",
  "anya-e0906n:127_1": "abhidhammapiṭake āvuso pañcame kathāvatthuppakaraṇe tatiyavagge ekādasamā asaññakathā āyasmatā mahāmoggaliputtatissattherena",
  "anya-e0906n:127_2": "kathaṁ vitthārato vibhajitvā kathitā.",
  "anya-e0906n:128_0": "Vissajjanā –",
  "anya-e0906n:128_1": "abhidhammapiṭake bhante pañcame kathāvatthuppakaraṇe tatiyavagge ekādasamā asaññakathā “asaññasattesu saññā atthīti, āmantā.",
  "anya-e0906n:128_2": "Saññābhavo saññāgati saññāsattāvāso saññāsaṁsāro saññāyoni saññattabhāvapaṭilābhoti,",
  "anya-e0906n:128_3": "na hevaṁ vattabbe”ti evamādinā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n:129_0": "Asaññasattesu saññā atthi.",
  "anya-e0906n:130_0": "Saññābhavo saññāgati saññāsattāvāso saññāsaṁsāro saññāyoni saññattabhāvapaṭilābho.",
  "anya-e0906n:131_0": "Na hevaṁ vattabbe.",
  "anya-e0906n:132_0": "Nanu asaññabhavo asaññagati asaññasattāvāso asaññasaṁsāro asaññayoni asaññattabhāvapaṭilābho.",
  "anya-e0906n:133_0": "Hañci asaññabhavo asaññagati asaññasattāvāso asaññasaṁsāro asaññayoni asaññattabhāvapaṭilābho,",
  "anya-e0906n:133_1": "no ca vata re vattabbe asaññasattesu saññā atthi.",
  "anya-e0906n:134_0": "Asaññasattesu saññā atthi.",
  "anya-e0906n:135_0": "Pañcavokārabhavo gati sattāvāso saṁsāro yoni attabhāvapaṭilābho.",
  "anya-e0906n:136_0": "Nanu ekavokārabhavo gati sattāvāso saṁsāro yoni attabhāvapaṭilābho.",
  "anya-e0906n:137_0": "Hañci ekavokārabhavo gati sattāvāso saṁsāro yoni attabhāvapaṭilābho,",
  "anya-e0906n:137_1": "no ca vata re vattabbe asaññasattesu saññā atthi.",
  "anya-e0906n:138_0": "Chaṭṭhavagga",
  "anya-e0906n:139_0": "Pathavīdhātusanidassanātiādikathā",
  "anya-e0906n:140_0": "Pucchā –",
  "anya-e0906n:140_1": "chaṭṭhavagge pana āvuso aṭṭhamā pathavīdhātu sanidassanātiādikathā āyasmatā mahāmoggaliputtatissattherena kathaṁ vitthārato vibhajitvā kathitā.",
  "anya-e0906n:141_0": "Vissajjanā –",
  "anya-e0906n:141_1": "chaṭṭhavagge bhante aṭṭhamā pathavīdhātu sanidassanātiādikathā “pathavīdhātu sanidassanāti āmantā.",
  "anya-e0906n:141_2": "Rūpaṁ rūpāyatanaṁ rūpadhātu nīlaṁ pītakaṁ lohitakaṁ odātaṁ cakkhuviññeyyaṁ cakkhusmiṁ paṭihaññati cakkhussa āpāthaṁ āgacchatīti,",
  "anya-e0906n:141_3": "na hevaṁ vattabbe”ti evamādinā āyasmatā mahāmoggali puttatissattherena vitthārato vibhajitvā kathitā.",
  "anya-e0906n:142_0": "Pathavīdhātu sanidassanā.",
  "anya-e0906n:143_0": "Cakkhuñca paṭicca pathavīdhātuñca uppajjati cakkhuviññāṇaṁ.",
  "anya-e0906n:144_0": "Tena hi na vattabbaṁ cakkhuñca paṭicca pathavīdhātuñca uppajjati cakkhuviññāṇaṁ.",
  "anya-e0906n:145_0": "Antarābhavakathā",
  "anya-e0906n:146_0": "Pucchā –",
  "anya-e0906n:146_1": "abhidhammapiṭake āvuso pañcame kathāvatthuppakaraṇe aṭṭhamavagge dutiyā antarābhavakathā āyasmatā mahāmoggaliputtatissattherena",
  "anya-e0906n:146_2": "kathaṁ vitthārato vibhajitvā kathitā.",
  "anya-e0906n:147_0": "Vissajjanā –",
  "anya-e0906n:147_1": "abhidhammapiṭake bhante pañcame kathāvatthuppakaraṇe aṭṭhamavagge dutiyā antarābhavakathā “atthi antarābhavoti, āmantā.",
  "anya-e0906n:147_2": "Kāmabhavoti,",
  "anya-e0906n:147_3": "na hevaṁ vattabbe…pe…",
  "anya-e0906n:147_4": "atthi antarābhavoti, āmantā.",
  "anya-e0906n:147_5": "Rūpabhavoti,",
  "anya-e0906n:147_6": "na hevaṁ vattabbe…pe…",
  "anya-e0906n:147_7": "atthi antarābhavoti, āmantā.",
  "anya-e0906n:147_8": "Arūpabhavoti,",
  "anya-e0906n:147_9": "na hevaṁ vattabbe”ti evamādinā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n:148_0": "Atthi antarābhavo.",
  "anya-e0906n:149_0": "Na hevaṁ vattabbe.",
  "anya-e0906n:150_0": "Atthi antarābhavo.",
  "anya-e0906n:151_0": "Kāmabhavassa ca rūpabhavassa ca antare atthi antarābhavo.",
  "anya-e0906n:152_0": "Na hevaṁ vattabbe.",
  "anya-e0906n:153_0": "Rūpabhavassa ca arūpabhavassa ca antare atthi antarābhavo.",
  "anya-e0906n:154_0": "Kāmabhavassa ca rūpabhavassa ca antare natthi antarābhavo.",
  "anya-e0906n:155_0": "Hañci kāmabhavassa ca rūpabhavassa ca antare natthi antarābhavo,",
  "anya-e0906n:155_1": "no ca vata re vattabbe atthi antarābhavo.",
  "anya-e0906n:156_0": "Saḷāyatanuppattikathā",
  "anya-e0906n:157_0": "Pucchā –",
  "anya-e0906n:157_1": "abhidhammapiṭake āvuso pañcame kathāvatthuppakaraṇe cuddasamavagge dutiyā saḷāyatanuppattikathā āyasmatā",
  "anya-e0906n:157_2": "mahāmoggaliputtatissattherena kathaṁ vitthārato vibhajitvā desitā.",
  "anya-e0906n:158_0": "Vissajjanā –",
  "anya-e0906n:158_1": "abhidhammapiṭake bhante pañcame kathāvatthuppakaraṇe cuddasamevagge dutiyā saḷāyatanuppattikathā “saḷāyatanaṁ",
  "anya-e0906n:158_2": "apubbaṁ acarimaṁ mātukucchismiṁ saṇṭhātīti, āmantā.",
  "anya-e0906n:158_3": "Sabbaṅgapaccaṅgī ahīnindriyo mātukucchismiṁ okkamatīti,",
  "anya-e0906n:158_4": "na hevaṁ vattabbe”ti evamādinā āyasmatā mahāmoggaliputtatissattherena vitthārato vibhajitvā kathitā.",
  "anya-e0906n:159_0": "Saḷāyatanaṁ apubbaṁ acarimaṁ mātukucchismiṁ saṇṭhāti.",
  "anya-e0906n:160_0": "Sabbaṅgappaccaṅgī ahīnindriyo mātukucchismiṁ okkamati.",
  "anya-e0906n:161_0": "Na hevaṁ vattabbe.",
  "anya-e0906n:162_0": "Upapattesiyena cittena cakkhāyatanaṁ saṇṭhāti.",
  "anya-e0906n:163_0": "Upapattesiyena cittena hatthā saṇṭhanti,",
  "anya-e0906n:163_1": "pādā saṇṭhanti,",
  "anya-e0906n:163_2": "sīsaṁ saṇṭhāti,",
  "anya-e0906n:163_3": "kaṇṇo saṇṭhāti,",
  "anya-e0906n:163_4": "nāsikā saṇṭhāti,",
  "anya-e0906n:163_5": "mukhaṁ saṇṭhāti,",
  "anya-e0906n:163_6": "dantā saṇṭhanti.",
  "anya-e0906n:164_0": "Na hevaṁ vattabbe.",
  "anya-e0906n:165_0": "Pucchā –",
  "anya-e0906n:165_1": "tenāvuso bhagavatā yamakapāṭihīrāvasāne tāvatiṁsadevalokaṁ gantvā dasasahassalokadhātūhi āgamma sannisinnānaṁ",
  "anya-e0906n:165_2": "devānaṁ abhidhammadesanaṁ desentena paṭhamaṁ abhidhammapiṭake pañcappakaraṇāni desetvā tadanantaraṁ chaṭṭhaṁ",
  "anya-e0906n:165_3": "yamakappakaraṇaṁ desentena kati yamakappakaraṇāni vibhajitvā desitāni.",
  "anya-e0906n:166_0": "Vissajjanā –",
  "anya-e0906n:166_1": "bhagavatā bhante yamassa visayātītena yamakapāṭihīrāvasāne tāvatiṁsadevalokaṁ gantvā tattha dasasahassalokadhātūhi",
  "anya-e0906n:166_2": "āgamma sannisinnānaṁ devatānaṁ abhidhammapiṭakaṁ desentena abhidhammapiṭake pūrimāni pañcappakaraṇāni",
  "anya-e0906n:166_3": "desetvā tadanantaraṁ chaṭṭhaṁ yamakappakaraṇaṁ mūlayamakaṁ khandhayamakaṁ āyatanayamakaṁ dhātuyamakaṁ",
  "anya-e0906n:166_4": "saccayamakaṁ saṅkhārayamakaṁ anusayayamakaṁ cittayamakaṁ dhammayamakaṁ indriyayamakanti dasa yamakappakaraṇāni",
  "anya-e0906n:166_5": "vitthārato vibhajitvā desitāni.",
  "anya-e0906n:167_0": "Mūlayamaka",
  "anya-e0906n:168_0": "Pucchā – kathañcāvuso tattha bhagavatā paṭhamaṁ mūlayamakaṁ vitthārato vibhajitvā desitaṁ.",
  "anya-e0906n:169_0": "Vissajjanā –",
  "anya-e0906n:169_1": "ye keci kusalā dhammā,",
  "anya-e0906n:169_2": "sabbe te kusalamūlā.",
  "anya-e0906n:169_3": "Ye vā pana kusalamūlā,",
  "anya-e0906n:169_4": "sabbe te dhammā kusalā.",
  "anya-e0906n:169_5": "Ye keci kusalā dhammā,",
  "anya-e0906n:169_6": "sabbe te kusalamūlena ekamūlā.",
  "anya-e0906n:169_7": "Ye vā pana kusalamūlena ekamūlā,",
  "anya-e0906n:169_8": "sabbe te dhammā kusalā.",
  "anya-e0906n:169_9": "Ye keci kusalamūlena ekamūlā dhammā,",
  "anya-e0906n:169_10": "sabbe te dhammā kusalamūlena aññamaññamūlā.",
  "anya-e0906n:169_11": "Ye vā pana kusalamūlena aññamaññamūlā,",
  "anya-e0906n:169_12": "sabbe te dhammā kusalāti evamādinā bhante tattha bhagavatā paṭhamaṁ mūlayamakaṁ bāvīsatiyā ca tikehi dukasatena ca vitthārato vibhajitvā desitaṁ.",
  "anya-e0906n:170_0": "Ye keci kusalā dhammā, sabbe te kusalamūlā.",
  "anya-e0906n:171_0": "Ye keci kusalā dhammā,",
  "anya-e0906n:171_1": "sabbe te kusalamūlāti,",
  "anya-e0906n:171_2": "tīṇeva kusalamūlāni avasesā kusalā dhammā,",
  "anya-e0906n:171_3": "na kusalamūlā,",
  "anya-e0906n:171_4": "ye vā pana kusalamūlā,",
  "anya-e0906n:171_5": "sabbe te dhammā kusalāti, āmantā –",
  "anya-e0906n:172_0": "Khandhayamaka",
  "anya-e0906n:173_0": "Pucchā –",
  "anya-e0906n:173_1": "abhidhammapiṭake āvuso chaṭṭhe yamakappakaraṇe dutiyaṁ khandhayamakaṁ bhagavatā kathaṁ vitthārato vibhajitvā desitaṁ.",
  "anya-e0906n:174_0": "Vissajjanā –",
  "anya-e0906n:174_1": "abhidhammapiṭake bhante chaṭṭhe yamakappakaraṇe dutiyaṁ khandhayamakaṁ “pañcakkhandhā –",
  "anya-e0906n:174_2": "rūpakkhandho vedanākkhandho saññākkhandho saṅkhārakkhandho viññāṇakkhandho.",
  "anya-e0906n:174_3": "Rūpaṁ rūpakkhandho,",
  "anya-e0906n:174_4": "rūpakkhandho rūpaṁ.",
  "anya-e0906n:174_5": "Vedanā vedanākkhandho,",
  "anya-e0906n:174_6": "vedanākkhandho vedanā.",
  "anya-e0906n:174_7": "Saññā saññākkhandho,",
  "anya-e0906n:174_8": "saññākkhandho saññā.",
  "anya-e0906n:174_9": "Saṅkhārā saṅkhārakkhandho,",
  "anya-e0906n:174_10": "saṅkhārakkhandho saṅkhārā.",
  "anya-e0906n:174_11": "Viññāṇaṁ viññāṇakkhandho,",
  "anya-e0906n:174_12": "viññāṇakkhandho viññāṇa”nti evamādinā bhagavatā paṇṇattivārapavattivārapariññāvārasaṅkhātehi tīhi vārehi vitthārato vibhajitvā desitaṁ.",
  "anya-e0906n:175_0": "Āyatanayamaka",
  "anya-e0906n:176_0": "Pucchā –",
  "anya-e0906n:176_1": "abhidhammapiṭake āvuso chaṭṭhe yamakappakaraṇe tatiyaṁ āyatanayamakaṁ bhagavatā kathaṁ vitthārato vibhajitvā desitaṁ.",
  "anya-e0906n:177_0": "Vissajjanā –",
  "anya-e0906n:177_1": "abhidhammapiṭake bhante chaṭṭhe yamakappakaraṇe tatiyaṁ āyatanayamakaṁ “dvādasāyatanāni –",
  "anya-e0906n:177_2": "cakkhāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ rūpāyatanaṁ saddāyatanaṁ gandhāyatanaṁ",
  "anya-e0906n:177_3": "rasāyatanaṁ phoṭṭhabbāyatanaṁ manāyatanaṁ dhammāyatanaṁ.",
  "anya-e0906n:177_4": "Cakkhu cakkhāyatanaṁ,",
  "anya-e0906n:177_5": "cakkhāyatanaṁ cakkhu.",
  "anya-e0906n:177_6": "Sotaṁ sotāyatanaṁ,",
  "anya-e0906n:177_7": "sotāyatanaṁ sota”nti evamādinā paṇṇattivārapavattivārapariññāvārasaṅkhātehi tīhi vārehi bhagavatā vitthārato vibhajitvā desitaṁ.",
  "anya-e0906n:178_0": "Dhātuyamaka",
  "anya-e0906n:179_0": "Pucchā –",
  "anya-e0906n:179_1": "abhidhammapiṭake āvuso chaṭṭhe yamakappakaraṇe dasasu yamakesu catutthaṁ dhātuyamakaṁ bhagavatā kathaṁ vitthārato vibhajitvā desitaṁ.",
  "anya-e0906n:180_0": "Vissajjanā –",
  "anya-e0906n:180_1": "abhidhammapiṭake bhante chaṭṭhe yamakappakaraṇe dasasu yamakesu catutthaṁ dhātuyamakaṁ “aṭṭhārasa dhātuyo –",
  "anya-e0906n:180_2": "cakkhudhātu sotadhātu ghānadhātu jivhādhātu kāyadhātu rūpadhātu saddadhātu gandhadhātu rasadhātu phoṭṭhabbadhātu",
  "anya-e0906n:180_3": "cakkhuviññāṇadhātu sotaviññāṇadhātu ghānaviññāṇadhātu jivhāviññāṇadhātu kāyaviññāṇadhātu manodhātu manoviññāṇadhātu",
  "anya-e0906n:180_4": "dhammadhātū”ti evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato",
  "anya-e0906n:180_5": "vibhajitvā desitaṁ.",
  "anya-e0906n:181_0": "Saccayamaka",
  "anya-e0906n:182_0": "Pucchā –",
  "anya-e0906n:182_1": "abhidhammapiṭake āvuso chaṭṭhe yamakappakaraṇe dasasu yamakesu pañcamaṁ saccayamakaṁ bhagavatā kathaṁ vitthārato vibhajitvā desitaṁ.",
  "anya-e0906n:183_0": "Vissajjanā –",
  "anya-e0906n:183_1": "abhidhammapiṭake bhante chaṭṭhe yamakappakaraṇe dasasu yamakesu pañcamaṁ saccayamakaṁ “cattāri saccāni –",
  "anya-e0906n:183_2": "dukkhasaccaṁ samudayasaccaṁ nirodhasaccaṁ maggasaccaṁ.",
  "anya-e0906n:183_3": "Dukkhaṁ dukkhasaccaṁ,",
  "anya-e0906n:183_4": "dukkhasaccaṁ dukkhaṁ.",
  "anya-e0906n:183_5": "Samudayo samudayasaccaṁ,",
  "anya-e0906n:183_6": "samudayasaccaṁ samudayo.",
  "anya-e0906n:183_7": "Nirodho nirodhasaccaṁ,",
  "anya-e0906n:183_8": "nirodhasaccaṁ nirodho.",
  "anya-e0906n:183_9": "Maggo maggasaccaṁ,",
  "anya-e0906n:183_10": "maggasaccaṁ maggo”ti evamādinā bhagavatā vitthārato vibhajitvā desitaṁ.",
  "anya-e0906n:184_0": "Saṅkhārayamaka",
  "anya-e0906n:185_0": "Pucchā –",
  "anya-e0906n:185_1": "abhidhammapiṭake āvuso chaṭṭhe yamakappakaraṇe dasasu yamakesu chaṭṭhaṁ saṅkhārayamakaṁ bhagavatā kathaṁ vitthārato vibhajitvā desitaṁ.",
  "anya-e0906n:186_0": "Vissajjanā –",
  "anya-e0906n:186_1": "abhidhammapiṭake bhante chaṭṭhe yamakappakaraṇe dasasu yamakesu chaṭṭhaṁ saṅkhārayamakaṁ “tayo saṅkhārā –",
  "anya-e0906n:186_2": "kāyasaṅkhāro vacīsaṅkhāro,",
  "anya-e0906n:186_3": "cittasaṅkhāro.",
  "anya-e0906n:186_4": "Assāsapassāsā kāyasaṅkhāro,",
  "anya-e0906n:186_5": "vitakkavicārā vacīsaṅkhārā,",
  "anya-e0906n:186_6": "saññā ca vedanā ca cittasaṅkhāro ṭhapetvā vitakkavicāre sabbepi cittasampayuttakā dhammā cittasaṅkhāro”ti",
  "anya-e0906n:186_7": "evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṁ.",
  "anya-e0906n:187_0": "Anusayayamaka",
  "anya-e0906n:188_0": "Pucchā –",
  "anya-e0906n:188_1": "abhidhammapiṭake āvuso chaṭṭhe yamakappakaraṇe dasasu yamakesu sattamaṁ anusayayamakaṁ bhagavatā kathaṁ vitthārato vibhajitvā desitaṁ.",
  "anya-e0906n:189_0": "Vissajjanā –",
  "anya-e0906n:189_1": "abhidhammapiṭake bhante chaṭṭhe yamakappakaraṇe dasasu yamakesu sattamaṁ anusayayamakaṁ “satta anusayā –",
  "anya-e0906n:189_2": "kāmarāgānusayo paṭighānusayo mānānusayo diṭṭhānusayo vicikicchānusayo bhavarāgānusayo avijjānusayo.",
  "anya-e0906n:189_3": "Kattha kāmarāgānusayo anuseti,",
  "anya-e0906n:189_4": "kāmadhātuyā dvīsu vedanāsu ettha kāmarāgānusayo anusetī”ti evamādinā bhagavatā uppattiṭṭhānavāra anusayavāra",
  "anya-e0906n:189_5": "sānusayavāra pajahanavāra pariññāvāra pahīnavāra uppajjanavāra dhātuvārasaṅkhātehi aṭṭhahi mahāvārehi",
  "anya-e0906n:189_6": "vitthārato vibhajitvā desitaṁ.",
  "anya-e0906n:190_0": "Cittayamaka",
  "anya-e0906n:191_0": "Pucchā –",
  "anya-e0906n:191_1": "abhidhammapiṭake āvuso chaṭṭhe yamakappakaraṇe dasasu yamakesu aṭṭhamaṁ cittayamakaṁ bhagavatā kathaṁ vitthārato vibhajitvā desitaṁ.",
  "anya-e0906n:192_0": "Vissajjanā –",
  "anya-e0906n:192_1": "abhidhammapiṭake bhante chaṭṭhe yamakappakaraṇe dasasu yamakesu aṭṭhamaṁ cittayamakaṁ “yassa cittaṁ uppajjati na nirujjhati,",
  "anya-e0906n:192_2": "tassa cittaṁ nirujjhissati na uppajjissati.",
  "anya-e0906n:192_3": "Yassa vā pana cittaṁ nirujjhissati na uppajjissati,",
  "anya-e0906n:192_4": "tassa cittaṁ uppajjati na nirujjhatī”ti evamādinā bhagavatā suddhacittasāmaññasuttantacittamissakavisesaabhidhammacittamissakavisesa-",
  "anya-e0906n:192_5": "saṅkhātehi tīhi mahānayeti vitthārato vibhajitvā desitaṁ.",
  "anya-e0906n:193_0": "Dhammayamaka",
  "anya-e0906n:194_0": "Pucchā –",
  "anya-e0906n:194_1": "abhidhammapiṭake āvuso chaṭṭhe yamakappakaraṇe dasasu yamakesu navamaṁ dhammayamakaṁ bhagavatā kathaṁ vitthārato vibhajitvā desitaṁ.",
  "anya-e0906n:195_0": "Vissajjanā –",
  "anya-e0906n:195_1": "abhidhammapiṭake bhante chaṭṭhe yamakappakaraṇe dasasu yamakesu navamaṁ dhammayamakaṁ “kusalā kusalā dhammā,",
  "anya-e0906n:195_2": "kusalā dhammā kusalā.",
  "anya-e0906n:195_3": "Akusalā akusalā dhammā,",
  "anya-e0906n:195_4": "akusalā dhammā akusalā.",
  "anya-e0906n:195_5": "Abyākatā abyākatā dhammā,",
  "anya-e0906n:195_6": "abyākatā dhammā abyākatā”ti evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṁ.",
  "anya-e0906n:196_0": "Indriyayamaka",
  "anya-e0906n:197_0": "Pucchā –",
  "anya-e0906n:197_1": "abhidhammapiṭake āvuso chaṭṭhe yamakappakaraṇe dasasu yamakesu dasamaṁ indriyayamakaṁ bhagavatā kathaṁ vitthārato vibhajitvā desitaṁ.",
  "anya-e0906n:198_0": "Vissajjanā –",
  "anya-e0906n:198_1": "abhidhammapiṭake bhante chaṭṭhe yamakappakaraṇe dasasu yamakesu dasamaṁ indriyayamakaṁ “bāvīsatindriyāni –",
  "anya-e0906n:198_2": "cakkhundriyaṁ sotindriyaṁ ghānindriyaṁ jivhindriyaṁ kāyindriyaṁ itthindriyaṁ purisindriyaṁ jīvitindriyaṁ",
  "anya-e0906n:198_3": "manindriyaṁ sukhindriyaṁ dukkhindriyaṁ somanassindriyaṁ domanassindriyaṁ upekkhindriyaṁ saddhindriyaṁ",
  "anya-e0906n:198_4": "vīriyindriyaṁ samādhindriyaṁ paññindriyaṁ anaññātaññassāmītindriyaṁ aññindriyaṁ aññātāvindriya”nti evamādinā",
  "anya-e0906n:198_5": "bhagavatā paṇṇattivāra pavattivāra pariññāvārasaṅkhātehi tīhi mahāvārehi vitthārato vibhajitvā desitaṁ.",
  "anya-e0906n:199_0": "Atītavāra",
  "anya-e0906n:200_0": "Pucchā –",
  "anya-e0906n:200_1": "abhidhammapiṭake āvuso indriyayamake tīsu mahāvāresu pavattivāre uppādaatītavāro bhagavatā kathaṁ vitthārena vibhajitvā desito.",
  "anya-e0906n:201_0": "Vissajjanā –",
  "anya-e0906n:201_1": "abhidhammapiṭake bhante indriyayamake tīsu mahāvāresu pavattivāre uppādaatītavāro “yassa cakkhundriyaṁ uppajjitta,",
  "anya-e0906n:201_2": "tassa sotindriyaṁ,",
  "anya-e0906n:201_3": "ghānindriyaṁ,",
  "anya-e0906n:201_4": "jivhindriyaṁ,",
  "anya-e0906n:201_5": "kāyindriyaṁ,",
  "anya-e0906n:201_6": "itthindriyaṁ,",
  "anya-e0906n:201_7": "purisindriyaṁ,",
  "anya-e0906n:201_8": "jīvitindriyaṁ,",
  "anya-e0906n:201_9": "somanassindriyaṁ,",
  "anya-e0906n:201_10": "upekkhindriyaṁ,",
  "anya-e0906n:201_11": "saddhindriyaṁ,",
  "anya-e0906n:201_12": "vīriyindriyaṁ,",
  "anya-e0906n:201_13": "satindriyaṁ,",
  "anya-e0906n:201_14": "samādhindriyaṁ,",
  "anya-e0906n:201_15": "paññindriyaṁ,",
  "anya-e0906n:201_16": "manindriyaṁ,",
  "anya-e0906n:201_17": "uppajjitthāti, āmantā.",
  "anya-e0906n:201_18": "Yassa vā pana manindriyaṁ uppajjittha,",
  "anya-e0906n:201_19": "tassa cakkhundriyaṁ uppajjitthāti,",
  "anya-e0906n:201_20": "āmantā”ti evamādinā bhagavatā vibhajitvā desito.",
  "anya-e0906n:202_0": "Uppādaanāgatavāra",
  "anya-e0906n:203_0": "Pucchā –",
  "anya-e0906n:203_1": "abhidhammapiṭake āvuso indriyayamake tīsu mahāvāresu pavattivāre uppādaanāgatavāro bhagavatā kathaṁ vitthārena vibhajitvā desito.",
  "anya-e0906n:204_0": "Vissajjanā –",
  "anya-e0906n:204_1": "abhidhammapiṭake bhante indriyayamake tīsu mahāvāresu pavattivāre uppādaanāgatavāro “yassa cakkhundriyaṁ uppajjissati,",
  "anya-e0906n:204_2": "tassa sotindriyaṁ uppajjissatīti, āmantā.",
  "anya-e0906n:204_3": "Yassa vā pana sotindriyaṁ uppajjissati,",
  "anya-e0906n:204_4": "tassa cakkhundriyaṁ uppajjissatī”ti āmantā.",
  "anya-e0906n:204_5": "Yassa cakkhundriyaṁ uppajjissati,",
  "anya-e0906n:204_6": "tassa ghānindriyaṁ,",
  "anya-e0906n:204_7": "jivhindriyaṁ,",
  "anya-e0906n:204_8": "kāyindriyaṁ uppajjissatīti,",
  "anya-e0906n:204_9": "ye rūpāvacaraṁ upapajjitvā parinibbāyissanti,",
  "anya-e0906n:204_10": "tesaṁ cakkhundriyaṁ uppajjissati,",
  "anya-e0906n:204_11": "no ca tesaṁ kāyindriyaṁ uppajjissati,",
  "anya-e0906n:204_12": "itaresaṁ tesaṁ cakkhundriyañca uppajjissati kāyindriyañca uppajjissatī”ti evamādinā bhagavatā vitthārato vibhajitvā desito.",
  "anya-e0906n:205_0": "Yassa cakkhundriyaṁ uppajjissati,",
  "anya-e0906n:205_1": "tassa itthindriyaṁ uppajjissatīti.",
  "anya-e0906n:205_2": "Ye rūpāvacaraṁ upapajjitvā parinibbāyissanti,",
  "anya-e0906n:205_3": "ye ca purisā eteneva bhāvena katici bhave dassetvā parinibbāyissanti tesaṁ cakkhundriyaṁ uppajjissati,",
  "anya-e0906n:205_4": "no ca tesaṁ itthindriyaṁ uppajjissati,",
  "anya-e0906n:205_5": "itaresaṁ tesaṁ cakkhundriyañca uppajjissati itthindriyañca uppajjissati.",
  "anya-e0906n:206_0": "Yassa cakkhundriyaṁ uppajjissati,",
  "anya-e0906n:206_1": "tassa purisindriyaṁ uppajjissatīti,",
  "anya-e0906n:206_2": "ye rūpāvacaraṁ upapajjitvā parinibbāyissanti,",
  "anya-e0906n:206_3": "yā ca itthiyo eteneva bhāvena katici bhave dassetvā parinibbāyissanti,",
  "anya-e0906n:206_4": "tesaṁ cakkhundriyaṁ uppajjissati,",
  "anya-e0906n:206_5": "no ca tesaṁ purisindriyaṁ uppajjissati.",
  "anya-e0906n:206_6": "Itaresaṁ tesaṁ cakkhundriyañca uppajjissati purisindriyañca uppajjissati.",
  "anya-e0906n:207_0": "Yassa itthindriyaṁ uppajjissati,",
  "anya-e0906n:207_1": "tassa purisindriyaṁ uppajjissatīti,",
  "anya-e0906n:207_2": "yā itthiyo eteneva bhāvena katici bhave dassetvā parinibbāyissanti,",
  "anya-e0906n:207_3": "tāsaṁ itthindriyaṁ uppajjissati,",
  "anya-e0906n:207_4": "no ca tāsaṁ purisindriyaṁ uppajjissati.",
  "anya-e0906n:207_5": "Itaresaṁ tesaṁ itthindriyañca uppajjissati purisindriyañca uppajjissati.",
  "anya-e0906n:208_0": "Paṭṭhāna",
  "anya-e0906n:209_0": "Pucchā –",
  "anya-e0906n:209_1": "tenāvuso bhagavatā jānatā passatā arahatā sammāsambuddhena abhisambuddhakālato sattamavasse manussaloke",
  "anya-e0906n:209_2": "yamakapāṭihīraṁ dassetvā tadanantaraṁ tāvatiṁsadevalokaṁ gantvā tattha paṇḍukambalasilāyaṁ sannisīditvā",
  "anya-e0906n:209_3": "dasahi cakkavāḷasahassehi āgamma sannisinnānaṁ devānaṁ abhidhammadesanaṁ desentena yāva yamakappakaraṇā",
  "anya-e0906n:209_4": "purimāni cha abhidhammappakaraṇāni desetvā tadanantaraṁ kiṁnāma pakaraṇaṁ desitaṁ.",
  "anya-e0906n:210_0": "Vissajjanā –",
  "anya-e0906n:210_1": "tena bhante bhagavatā jānatā passatā arahatā sammāsambuddhena abhisambuddhakālato sattame vasse manussaloke",
  "anya-e0906n:210_2": "sāvatthiyaṁ kaṇḍambamūle yamakapāṭihīraṁ dassetvā tadanantaraṁ tāvatiṁsadevalokaṁ gantvā tattha paṇḍukambalasilāyaṁ",
  "anya-e0906n:210_3": "sannipatitvā dasahi cakkavāḷasahassehi āgamma sannisinnānaṁ devānaṁ abhidhammadesanaṁ desentena purimāni",
  "anya-e0906n:210_4": "cha abhidhammappakaraṇāni desetvā tadanantaraṁ anantanayasamantapaṭṭhānaṁ nāma sattamaṁ mahāpakaraṇaṁ desitaṁ.",
  "anya-e0906n:211_0": "Pucchā – taṁ panetaṁ āvuso paṭṭhānaṁ kenaṭṭhena paṭṭhānanti vuccati.",
  "anya-e0906n:212_0": "Vissajjanā –",
  "anya-e0906n:212_1": "taṁ panetaṁ bhante paṭṭhānaṁ nānappakārapaccayaṭṭhena vibhajanaṭṭhena paṭṭhitaṭṭhena ca paṭṭhānanti vuccati.",
  "anya-e0906n:213_0": "Pucchā – tañcāvuso bhagavatā paṭṭhānamahāpakaraṇaṁ desentena katihi vārehi vibhajitvā desitaṁ.",
  "anya-e0906n:214_0": "Vissajjanā –",
  "anya-e0906n:214_1": "taṁ kho bhante bhagavatā paṭṭhānamahāpakaraṇaṁ desentena mātikānikkhepavārasaṅkhāto paccayuddeso paccayaniddeso",
  "anya-e0906n:214_2": "mahāvāreti dvīhi paricchedavārehi vibhajitvā desitaṁ.",
  "anya-e0906n:215_0": "Pucchā – tesu āvuso vāresu paṭhame mātikānikkhepavāre paccayuddesavāro bhagavatā kathaṁ desito.",
  "anya-e0906n:216_0": "Vissajjanā –",
  "anya-e0906n:216_1": "tesu bhante dvīsu paricchedavāresu paṭhame mātikānikkhepavāre paccayuddese hetupaccayo ārammaṇapaccayo",
  "anya-e0906n:216_2": "adhipatipaccayo anantarapaccayo samanantarapaccayo sahajātapaccayo aññamaññapaccayo nissayapaccayo…pe…",
  "anya-e0906n:216_3": "avigatapaccayo”ti.",
  "anya-e0906n:216_4": "Evaṁ kho bhante bhagavatā vibhajitvā desito.",
  "anya-e0906n:217_0": "Pucchā – tadanantaraṁ pana āvuso paccayaniddesavāro bhagavatā kathaṁ vibhajitvā desito.",
  "anya-e0906n:218_0": "Vissajjanā –",
  "anya-e0906n:218_1": "tadanantaraṁ pana bhante paccayaniddesavāro “hetupaccayoti –",
  "anya-e0906n:218_2": "hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena paccayo.",
  "anya-e0906n:218_3": "Ārammaṇapaccayoti –",
  "anya-e0906n:218_4": "rūpārammaṇaṁ cakkhuviññāṇadhātuyā taṁsampayuttakānañca dhammānaṁ ārammaṇapaccayena paccayo.",
  "anya-e0906n:218_5": "Saddhāyatanaṁ sotaviññāṇadhātuyā….",
  "anya-e0906n:218_6": "Gandhāyatanaṁ ghānaviññāṇadhātuyā….",
  "anya-e0906n:218_7": "Rasāyatanaṁ jivhāviññāṇadhātuyā….",
  "anya-e0906n:218_8": "Phoṭṭhabbāyatanaṁ kāyaviññāṇadhātuyā taṁsampayuttakānañca dhammānaṁ ārammaṇapaccayena paccayo.",
  "anya-e0906n:218_9": "Rūpāyatanaṁ saddāyatanaṁ gandhāyatanaṁ rasāyatanaṁ phoṭṭhabbāyatanaṁ manodhātuyā taṁsampayuttakānañca dhammānaṁ ārammaṇapaccayena paccayo.",
  "anya-e0906n:218_10": "Sabbe dhammā manoviññāṇadhātuyā taṁsampayuttakānañca dhammānaṁ ārammaṇapaccayena paccayo.",
  "anya-e0906n:218_11": "Yaṁ yaṁ dhammaṁ ārabbha ye ye dhammā uppajjanti cittacetasikā dhammā,",
  "anya-e0906n:218_12": "te te dhammā tesaṁ tesaṁ dhammānaṁ ārammaṇapaccayena paccayo”ti evamādinā bhagavatā vibhajitvā desito.",
  "anya-e0906n:219_0": "Pucchā –",
  "anya-e0906n:219_1": "tenāvuso…pe…",
  "anya-e0906n:219_2": "sammāsambuddhena abhidhammapiṭake sattame mahāpakaraṇe dvīsu padhānavāresu dutiye mahāvāre kati ṭhānāni vibhajitvā desitāni.",
  "anya-e0906n:220_0": "Vissajjanā –",
  "anya-e0906n:220_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe dvīsu padhānaparicchedavāresu",
  "anya-e0906n:220_2": "dutiye mahāvāre dhammānulome cha paṭṭhānāni,",
  "anya-e0906n:220_3": "tathā dhammapaccanīye dhammānulomapaccanīye dhammapaccanīyānulometi catuvīsati paṭṭhānāni bhagavatā vibhajitvā desitāni.",
  "anya-e0906n:221_0": "Dhammānuloma tikapaṭṭhāna",
  "anya-e0906n:222_0": "Pucchā –",
  "anya-e0906n:222_1": "tesupi āvuso catuvīsatiyā paṭṭhānesu paṭhame dhammānulomatikapaṭṭhāne dvāvīsatitikā bhagavatā katihi vārehi vibhajitvā desitā.",
  "anya-e0906n:223_0": "Vissajjanā –",
  "anya-e0906n:223_1": "tesu bhante catuvīsatiyā mahāpaṭṭhānesu paṭhame dhammānulomatikapaṭṭhāne dvāvīsatitikā paṭiccavāro sahajātavāro",
  "anya-e0906n:223_2": "paccayavāro nissayavāro saṁsaṭṭhavāro sampayuttavāro pañhāvāroti sattahi sattahi vārehi vibhajitvā bhagavatā desitā.",
  "anya-e0906n:224_0": "Kusalatika paṭiccavāra",
  "anya-e0906n:225_0": "Pucchā –",
  "anya-e0906n:225_1": "tesu cāvuso dvāvīsatiyā tikesu paṭhame kusalattike sattasu mahāvāresu paṭhamo paṭiccamahāvāro bhagavatā kathaṁ vibhajitvā desito.",
  "anya-e0906n:226_0": "Vissajjanā –",
  "anya-e0906n:226_1": "tesu bhante dvāvīsatiyā tikesu paṭhame kusalattike sattasu mahāvāresu paṭhamo paṭiccamahāvāro siyā kusalaṁ",
  "anya-e0906n:226_2": "dhammaṁ paṭicca kusalo dhammo uppajjeyya hetupaccayā.",
  "anya-e0906n:226_3": "Siyā kusalaṁ dhammaṁ paṭicca akusalo dhammo uppajjeyya hetupaccayā.",
  "anya-e0906n:226_4": "Siyā kusalaṁ dhammaṁ paṭicca abyākato dhammo uppajjeyya hetupaccayā.",
  "anya-e0906n:226_5": "Siyā kusalaṁ dhammaṁ paṭicca kusalā ca abyākatā ca dhammā uppajjeyyuṁ hetupaccayā.",
  "anya-e0906n:226_6": "Siyā kusalaṁ dhammaṁ paṭicca akusalo ca abyākato ca dhammā uppajjeyyuṁ hetupaccayā.",
  "anya-e0906n:226_7": "Siyā kusalaṁ dhammaṁ paṭicca kusalo ca akusalo ca dhammā uppajjeyyuṁ hetupaccayā.",
  "anya-e0906n:226_8": "Siyā kusalaṁ dhammaṁ paṭicca kusalo ca akusalo ca abyākato ca dhammā uppajjeyyuṁ hetupaccayā”ti evamādinā pucchāvārena ca.",
  "anya-e0906n:226_9": "“Kusalaṁ dhammaṁ paṭicca kusalo dhammo uppajjati hetupaccayā.",
  "anya-e0906n:226_10": "Kusalaṁ ekaṁ khandhaṁ paṭicca tayo khandhā,",
  "anya-e0906n:226_11": "tayo khandhe paṭicca eko khandho,",
  "anya-e0906n:226_12": "dve khandhe paṭicca dve khandhā.",
  "anya-e0906n:226_13": "Kusalaṁ dhammaṁ paṭicca abyākato dhammo uppajjati hetupaccayā.",
  "anya-e0906n:226_14": "Kusale khandhe paṭicca cittasamuṭṭhānaṁ rūpaṁ.",
  "anya-e0906n:226_15": "Kusalaṁ dhammaṁ paṭicca kusalo ca abyākato ca dhammā uppajjanti hetupaccayā.",
  "anya-e0906n:226_16": "Kusalaṁ ekaṁ khandhaṁ paṭicca tayo khandhā cittasamuṭṭhānañca rūpaṁ,",
  "anya-e0906n:226_17": "tayo khandhe paṭicca eko khandho cittasamuṭṭhānañca rūpaṁ,",
  "anya-e0906n:226_18": "dve khandhe paṭicca dve khandhā cittasamuṭṭhānañca rūpa”nti evamādinā vissajjanā vissajjanāvārena ca.",
  "anya-e0906n:226_19": "“Hetuyā nava,",
  "anya-e0906n:226_20": "ārammaṇe tīṇi,",
  "anya-e0906n:226_21": "adhipatiyā nava,",
  "anya-e0906n:226_22": "anantare samanantare tīṇi,",
  "anya-e0906n:226_23": "sahajāte nava,",
  "anya-e0906n:226_24": "aññamaññe tīṇi,",
  "anya-e0906n:226_25": "nissaye nava,",
  "anya-e0906n:226_26": "upanissaye tīṇi,",
  "anya-e0906n:226_27": "purejāte tīṇi,",
  "anya-e0906n:226_28": "āsevane tīṇi,",
  "anya-e0906n:226_29": "kamme nava,",
  "anya-e0906n:226_30": "vipāke ekaṁ,",
  "anya-e0906n:226_31": "āhāre jhāne indriye magge nava,",
  "anya-e0906n:226_32": "sampayutte tīṇi,",
  "anya-e0906n:226_33": "vippayutte atthiyā nava,",
  "anya-e0906n:226_34": "natthiyā vigate tīṇi,",
  "anya-e0906n:226_35": "avigate navā”ti evamādinā saṅkhyāvārena ca bhagavatā vitthārato vibhajitvā desito.",
  "anya-e0906n:227_0": "Siyā kusalaṁ dhammaṁ paṭicca kusalo dhammo uppajjeyya hetupaccayā.",
  "anya-e0906n:228_0": "Kusalatika sahajātavāra",
  "anya-e0906n:229_0": "Pucchā –",
  "anya-e0906n:229_1": "tenāvuso bhagavatā…pe…",
  "anya-e0906n:229_2": "sammāsambuddhena abhidhammapiṭake mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne",
  "anya-e0906n:229_3": "dvāvīsatiyā tikesu paṭhame kusalattike sattasu mahāvāresu dutiyo sahajātavāro kathaṁ vitthārena vibhajitvā desito.",
  "anya-e0906n:230_0": "Vissajjanā –",
  "anya-e0906n:230_1": "abhidhammapiṭake bhante anantanayapaṭṭhāne mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne",
  "anya-e0906n:230_2": "dvāvīsatiyā tikesu paṭhame kusalattike sattasu mahāvāresu dutiyo sahajātāvāro “kusalaṁ dhammaṁ sahajāto",
  "anya-e0906n:230_3": "kusalo dhammo uppajjati hetupaccayā,",
  "anya-e0906n:230_4": "kusalaṁ ekaṁ khandhaṁ sahajātā tayo khandhā,",
  "anya-e0906n:230_5": "tayo khandhe sahajāto eko khandho,",
  "anya-e0906n:230_6": "dve khandhe sahajātā dve khandhā.",
  "anya-e0906n:230_7": "Kusalaṁ dhammaṁ sahajāto abyākato dhammo uppajjati hetupaccayā,",
  "anya-e0906n:230_8": "kusale khandhe sahajātaṁ cittasamuṭṭhānaṁ rūpaṁ.",
  "anya-e0906n:230_9": "Kusalaṁ dhammaṁ sahajāto kusalo ca abyākato ca dhammā uppajjanti hetupaccayā,",
  "anya-e0906n:230_10": "kusalaṁ ekaṁ khandhaṁ sahajātā tayo khandhā cittasamuṭṭhānañca rūpaṁ,",
  "anya-e0906n:230_11": "tayo khandhe sahajāto eko khandho cittasamuṭṭhānañca rūpaṁ,",
  "anya-e0906n:230_12": "dve khandhe cittasamuṭṭhānañca rūpa”nti evamādinā vissajjanāvārena ca.",
  "anya-e0906n:230_13": "Hetuyā nava,",
  "anya-e0906n:230_14": "ārammaṇe tīṇi,",
  "anya-e0906n:230_15": "adhipatiyā nava,",
  "anya-e0906n:230_16": "anantare samanantare tīṇī”ti evamādinā saṅkhyāvārena ca vācanāmaggato dvīhi vārehi paṭimaṇḍitvā bhagavatā vitthārato vibhajitvā desito.",
  "anya-e0906n:231_0": "Kusalatika paccayavāra",
  "anya-e0906n:232_0": "Pucchā –",
  "anya-e0906n:232_1": "tenāvuso bhagavatā…pe…",
  "anya-e0906n:232_2": "sammāsambuddhena paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā",
  "anya-e0906n:232_3": "tikesu paṭhame kusalattike sattasu mahāvāresu tatiyo paccayavāro kathaṁ vibhajitvā vitthārena desito.",
  "anya-e0906n:233_0": "Vissajjanā –",
  "anya-e0906n:233_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n:233_2": "paṭṭhānesu paṭhame dhammānulomatikapaṭṭhāne bāvīsatiyā tikesu paṭhame kusalattike sattasu mahāvāresu",
  "anya-e0906n:233_3": "tatiyo paccayavāro “siyā kusalaṁ dhammaṁ paccayā kusalo dhammo uppajjeyya hetupaccayā,",
  "anya-e0906n:233_4": "siyā kusalaṁ dhammaṁ paccayā akusalo dhammo uppajjeyya hetupaccayā,",
  "anya-e0906n:233_5": "siyā kusalaṁ dhammaṁ paccayā abyākato dhammo uppajjeyya hetupaccayā”ti evamādinā pucchāvārena ca.",
  "anya-e0906n:233_6": "“Kusalaṁ dhammaṁ paccayā kusalo dhammo uppajjati hetupaccayā,",
  "anya-e0906n:233_7": "kusalaṁ ekaṁ khandhaṁ paccayā tayo khandhā,",
  "anya-e0906n:233_8": "tayo khandhe paccayā eko khandho,",
  "anya-e0906n:233_9": "dve khandhe paccayā dve khandhā”ti evamādinā vissajjanāvārena ca.",
  "anya-e0906n:233_10": "“Hetuyā sattarasa,",
  "anya-e0906n:233_11": "ārammaṇe satta,",
  "anya-e0906n:233_12": "adhipatiyā sattarasa,",
  "anya-e0906n:233_13": "anantare samanantare satta,",
  "anya-e0906n:233_14": "sahajāte sattarasa.",
  "anya-e0906n:233_15": "Aññamaññe sattā”ti evamādinā saṅkhyāvārena ca.",
  "anya-e0906n:233_16": "Paccayānuloma paccaya paccaniya paccayānuloma paccanīya paccaya paccanīyānulomasaṅkhātehi catūhi nayehi vibhajitvā bhagavatā desito.",
  "anya-e0906n:234_0": "Kusalaṁ dhammaṁ paccayā kusalo dhammo uppajjati hetupaccayā.",
  "anya-e0906n:234_1": "Kusalaṁ ekaṁ khandhaṁ paccayā tayo khandhā,",
  "anya-e0906n:234_2": "tayo khandhe paccayā eko khandho,",
  "anya-e0906n:234_3": "dve khandhe paccayā dve khandhā- ….",
  "anya-e0906n:235_0": "Pañhāvāra",
  "anya-e0906n:236_0": "Pucchā –",
  "anya-e0906n:236_1": "tenāvuso bhagavatā…pe…",
  "anya-e0906n:236_2": "sammāsambuddhena abhidhammapiṭake sattasu mahāpakaraṇesu sattame paṭṭhānamahāpakaraṇe catuvīsatiyā paṭṭhānesu",
  "anya-e0906n:236_3": "paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattamo pañhāvāro",
  "anya-e0906n:236_4": "kathaṁ vitthārena vibhajitvā desito.",
  "anya-e0906n:237_0": "Vissajjanā –",
  "anya-e0906n:237_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n:237_2": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu",
  "anya-e0906n:237_3": "sattamo pañhāvāro “siyā kusalo dhammo kusalassa dhammassa hetupaccayena paccayo.",
  "anya-e0906n:237_4": "Siyā kusalo dhammo akusalassa dhammassa hetupaccayena paccayo.",
  "anya-e0906n:237_5": "Siyā kusalo dhammo abyākatassa dhammassa hetupaccayena paccayo”ti evamādinā pucchāvārena ca.",
  "anya-e0906n:237_6": "“Kusalo dhammo kusalassa dhammassa hetupaccayena paccayo,",
  "anya-e0906n:237_7": "kusalā hetū sampayuttakānaṁ khandhānaṁ hetupaccayena paccayo.",
  "anya-e0906n:237_8": "Kusalo dhammo abyākatassa dhammassa hetupaccayena paccayo,",
  "anya-e0906n:237_9": "kusalā hetū cittasamuṭṭhānānaṁ rūpānaṁ hetupaccayena paccayo”ti evamādinā vissajjanāvārena ca “hetuyā satta,",
  "anya-e0906n:237_10": "ārammaṇe nava,",
  "anya-e0906n:237_11": "adhipatiyā dasa,",
  "anya-e0906n:237_12": "anantare samanantare satta,",
  "anya-e0906n:237_13": "sahajāte nava,",
  "anya-e0906n:237_14": "aññamaññe tīṇi,",
  "anya-e0906n:237_15": "nissaye terasa,",
  "anya-e0906n:237_16": "upanissaye nava,",
  "anya-e0906n:237_17": "purejāte pacchājāte āsevane tīṇi,",
  "anya-e0906n:237_18": "kamme satta,",
  "anya-e0906n:237_19": "vipāke ekaṁ.",
  "anya-e0906n:237_20": "Āhāre indriye jhāne magge satta,",
  "anya-e0906n:237_21": "sampayutte tīṇi,",
  "anya-e0906n:237_22": "vippayutte pañca,",
  "anya-e0906n:237_23": "atthiyā terasa,",
  "anya-e0906n:237_24": "natthiyā vigate satta,",
  "anya-e0906n:237_25": "avigate terasā”ti evamādinā saṅkhyāvārena ca paccayānulomapaccayapaccanīyapaccayānulomapaccanīyapaccayapaccanīyānulomasaṅkhātehi",
  "anya-e0906n:237_26": "catūhi nayehi bhagavatā vitthārato vibhajitvā desito.",
  "anya-e0906n:238_0": "Kusalo dhammo kusalassa dhammassa hetupaccayena paccayo,",
  "anya-e0906n:238_1": "kusalā hetū sampayuttakānaṁ khandhānaṁ hetupaccayena paccayo.",
  "anya-e0906n:238_2": "Kusalo dhammo abyākatassa dhammassa hetupaccayena paccayo,",
  "anya-e0906n:238_3": "kusalā hetū cittasamuṭṭhānānaṁ rūpānaṁ hetupaccayena paccayo.",
  "anya-e0906n:238_4": "Kusalo dhammo kusalassa ca abyākatassa ca dhammassa hetupaccayena paccayo,",
  "anya-e0906n:238_5": "kusalā hetū sampayuttakānaṁ khandhānaṁ cittasamuṭṭhānānañca rūpānaṁ hetupaccayena paccayo ….",
  "anya-e0906n:239_0": "Vissajjanāvāra",
  "anya-e0906n:240_0": "Hetupaccayavibhaṅga",
  "anya-e0906n:241_0": "Pucchā –",
  "anya-e0906n:241_1": "tenāvuso bhagavatā…pe…",
  "anya-e0906n:241_2": "sammāsambuddhena abhidhammapiṭake sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu",
  "anya-e0906n:241_3": "paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattame pañhāvāre",
  "anya-e0906n:241_4": "pucchāvissajjanāsaṅkhyāvārasaṅkhātesu tīsu vāresu vissajjanāvāre hetupaccayavibhaṅgo kathaṁ vitthārena",
  "anya-e0906n:241_5": "vibhajitvā desito.",
  "anya-e0906n:242_0": "Vissajjanā –",
  "anya-e0906n:242_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n:242_2": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu",
  "anya-e0906n:242_3": "sattame pañhāvāre paccayānulomapaccayapaccanīya paccayānuloma paccanīyapaccaya paccayanīyānulomasaṅkhātesu",
  "anya-e0906n:242_4": "catūsu nayesu paṭhame paccayānulomanaye pucchāvāravissajjanāvārasaṅkhyāvārasaṅkhātesu tīsupi vāresu dutiye",
  "anya-e0906n:242_5": "vissajjanāvāre hetupaccayavibhaṅgo “kusalo dhammo kusalassa dhammassa hetupaccayena paccayo,",
  "anya-e0906n:242_6": "kusalā hetū sampayuttakānaṁ khandhānaṁ hetupaccayena paccayo.",
  "anya-e0906n:242_7": "Kusalo dhammo abyākatassa dhammassa hetupaccayena paccayo.",
  "anya-e0906n:242_8": "Kusalā hetū cittasamuṭṭhānānaṁ rūpānaṁ hetupaccayena paccayo.",
  "anya-e0906n:242_9": "Kusalo dhammo kusalassa ca abyākatassa ca dhammassa hetupaccayena paccayo,",
  "anya-e0906n:242_10": "kusalā hetū sampayuttakānaṁ khandhānaṁ cittasamuṭṭhānānañca rūpānaṁ hetupaccayena paccayo”ti evamādinā bhagavatā vitthārato vibhajitvā desito.",
  "anya-e0906n:243_0": "…",
  "anya-e0906n:243_1": "“Kusalo dhammo kusalassa dhammassa hetupaccayena paccayo,",
  "anya-e0906n:243_2": "kusalā hetū sampayattakānaṁ khandhānaṁ hetupaccayena paccayo.",
  "anya-e0906n:243_3": "Kusalo dhammo abyākatassa dhammassa hetupaccayena paccayo,",
  "anya-e0906n:243_4": "kusalā hetū cittasamuṭṭhānaṁ rūpānaṁ hetupaccayena paccayo.",
  "anya-e0906n:243_5": "Kusalo dhammo kusalassa ca abyākatassa ca dhammassa hetupaccayena paccayo,",
  "anya-e0906n:243_6": "kusalā hetū sampayuttakānaṁ khandhānaṁ cittasamuṭṭhānānañca rūpānaṁ hetupaccayena paccayo”.",
  "anya-e0906n:244_0": "Ārammaṇapaccayavibhaṅga",
  "anya-e0906n:245_0": "Pucchā –",
  "anya-e0906n:245_1": "tenāvuso…pe…",
  "anya-e0906n:245_2": "sammāsambuddhena abhidhammapiṭake sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu",
  "anya-e0906n:245_3": "paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattame pañhāvāre",
  "anya-e0906n:245_4": "catūsu nayesu paṭhame paccayānulomanaye pucchāvissajjanāsaṅkhyāvārasaṅkhātesu tīsu vāresu dutiye vissajjanāvāre",
  "anya-e0906n:245_5": "hetupaccayavibhaṅgādīsu catuvīsatiyā vibhaṅgesu dutiyo ārammaṇapaccayavibhaṅgo kathaṁ vitthārena vibhajitvā desito.",
  "anya-e0906n:246_0": "Vissajjanā –",
  "anya-e0906n:246_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n:246_2": "paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu",
  "anya-e0906n:246_3": "sattame pañhāvāre catūsu nayesu paṭhame paccayānulomanaye tīsu ca vāresu dutiye vibhaṅgavāre hetupaccayavibhaṅgādīsu",
  "anya-e0906n:246_4": "catuvīsatiyā vibhaṅgesu dutiyo ārammaṇapaccayavibhaṅgo “kusalo dhammo kusalassa dhammassa ārammaṇapaccayena paccayo,",
  "anya-e0906n:246_5": "dānaṁ datvā sīlaṁ samādiyitvā uposathakammaṁ katvā taṁ paccavekkhati,",
  "anya-e0906n:246_6": "pubbe suciṇṇāni paccavekkhati,",
  "anya-e0906n:246_7": "jhānā vuṭṭhahitvā jhānaṁ paccavekkhati,",
  "anya-e0906n:246_8": "sekkhā gotrabhuṁ paccavekkhanti,",
  "anya-e0906n:246_9": "vodānaṁ paccavekkhanti,",
  "anya-e0906n:246_10": "sekkhā maggā vuṭṭhahitvā maggaṁ paccavekkhanti,",
  "anya-e0906n:246_11": "sekkhā vā puthujjanā vā kusalaṁ aniccato dukkhato anattato vipassanti,",
  "anya-e0906n:246_12": "cetopariyañāṇena kusalacittasamaṅgissa cittaṁ jānanti,",
  "anya-e0906n:246_13": "ākāsānañcāyatanakusalaṁ viññāṇañcāyatanakusalassa ārammaṇapaccayena paccayo.",
  "anya-e0906n:246_14": "Ākiñcaññāyatanakusalaṁ nevasaññānāsaññāyatanakusalassa ārammaṇapaccayena paccayo.",
  "anya-e0906n:246_15": "Kusalā khandhā iddhividhañāṇassa,",
  "anya-e0906n:246_16": "cetopariyañāṇassa,",
  "anya-e0906n:246_17": "pubbenivāsānussatiñāṇassa,",
  "anya-e0906n:246_18": "yathākammupagañāṇassa,",
  "anya-e0906n:246_19": "anāgataṁsañāṇassa ārammaṇapaccayena paccayo”ti evamādinā bhagavatā vitthārato vibhajitvā desito.",
  "anya-e0906n:247_0": "Adhipatipaccayavibhaṅga",
  "anya-e0906n:248_0": "Pucchā –",
  "anya-e0906n:248_1": "abhidhammapiṭake āvuso sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu paṭhame",
  "anya-e0906n:248_2": "dhammānulomatikapaṭṭhānesu bāvīsatiyā tikesu paṭhame kusalattike sattasu mahāvāresu sattame pañhāvāre",
  "anya-e0906n:248_3": "catūsu nayesu paṭhame paccayānulomanaye pucchāvissajjanāsaṅkhyāsaṅkhātesu tīsu vāresu dutiye vissajjanāsaṅkhāte",
  "anya-e0906n:248_4": "vibhaṅgavāre hetupaccayavibhaṅgādīsu catuvīsatiyā vibhaṅgesu tatiyo adhipatipaccayavibhaṅgo kathaṁ vitthārena",
  "anya-e0906n:248_5": "vibhajitvā desito.",
  "anya-e0906n:249_0": "Vissajjanā –",
  "anya-e0906n:249_1": "abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā",
  "anya-e0906n:249_2": "paṭṭhānesu paṭhame dhammānulomatikapaṭṭhāne bāvīsatiyā tikesu paṭhame kusalattike sattasu mahāvāresu",
  "anya-e0906n:249_3": "sattame pañhāvāre catūsu nayesu paṭhame paccayānulomanaye pucchāvissajjanāsaṅkhyāsaṅkhātesu tīsu vāresu",
  "anya-e0906n:249_4": "dutiye vissajjanāsaṅkhāte vibhaṅgavāre hetupaccayavibhaṅgādīsu catuvīsatiyā vibhaṅgesu tatiyo adhipatipaccayavibhaṅgo",
  "anya-e0906n:249_5": "“kusalo dhammo kusalassa dhammassa adhipatipaccayena paccayo.",
  "anya-e0906n:249_6": "Ārammaṇādhipati,",
  "anya-e0906n:249_7": "sahajātādhipati.",
  "anya-e0906n:249_8": "Ārammaṇādhipati–dānaṁ datvā sīlaṁ samādiyitvā uposathakammaṁ katvā taṁ garuṁ katvā paccavekkhati.",
  "anya-e0906n:249_9": "Pubbe suciṇṇāni garuṁ katvā paccavekkhati,",
  "anya-e0906n:249_10": "jhānā vuṭṭhahitvā jhānaṁ garuṁ katvā paccavekkhati,",
  "anya-e0906n:249_11": "sekkhā gotrabhuṁ garuṁ katvā paccavekkhanti,",
  "anya-e0906n:249_12": "vodānaṁ garuṁ katvā paccavekkhanti,",
  "anya-e0906n:249_13": "sekkhā maggā vuṭṭhahitvā maggaṁ garuṁ katvā paccavekkhanti.",
  "anya-e0906n:249_14": "Sahajātādhipati–kusalādhipati sampayuttakānaṁ khandhānaṁ adhipatipaccayena paccayo”ti evamādinā bhagavatā vitthārato vibhajitvā desito.",
  "anya-e0906n:250_0": "Anantarapaccayavibhaṅga",
  "anya-e0906n:251_0": "Pucchā –",
  "anya-e0906n:251_1": "tenāvuso bhagavatā…pe…",
  "anya-e0906n:251_2": "catuttho anantarapaccayavibhaṅgo kathaṁ vitthārena vibhajitvā desito.",
  "anya-e0906n:252_0": "Vissajjanā –",
  "anya-e0906n:252_1": "abhidhammapiṭake bhante…pe…",
  "anya-e0906n:252_2": "catuttho anantarapaccayavibhaṅgo “kusalo dhammo kusalassa dhammassa anantarapaccayena paccayo,",
  "anya-e0906n:252_3": "purimā purimā kusalā khandhā pacchimānaṁ pacchimānaṁ kusalānaṁ khandhānaṁ anantarapaccayena paccayo.",
  "anya-e0906n:252_4": "Anulomaṁ gotrabhussa,",
  "anya-e0906n:252_5": "anulomaṁ vodānassa,",
  "anya-e0906n:252_6": "gotrabhu maggassa,",
  "anya-e0906n:252_7": "vodānaṁ maggassa anantarapaccayena paccayo”ti evamādinā bhagavatā vitthārato vibhajitvā desito.",
  "anya-e0906n:253_0": "Sahajātapaccayavibhaṅga",
  "anya-e0906n:254_0": "Pucchā – tenāvuso…pe… chaṭṭho sahajātapaccayavibhaṅgo kathaṁ vitthārena vibhajitvā desito.",
  "anya-e0906n:255_0": "Vissajjanā –",
  "anya-e0906n:255_1": "abhidhammapiṭake bhante…pe…",
  "anya-e0906n:255_2": "chaṭṭho sahajātapaccayavibhaṅgo “kusalo dhammo kusalassa dhammassa sahajātapaccayena paccayo,",
  "anya-e0906n:255_3": "kusalo eko khandho tiṇṇannaṁ khandhānaṁ sahajātapaccayena paccayo,",
  "anya-e0906n:255_4": "tayo khandhā ekassa khandhassa sahajātapaccayena paccayo,",
  "anya-e0906n:255_5": "dve dvinnaṁ khandhānaṁ sahajātapaccayena paccayo.",
  "anya-e0906n:255_6": "Kusalo dhammo abyākatassa dhammassa sahajātapaccayena paccayo,",
  "anya-e0906n:255_7": "kusalā khandhā cittasamuṭṭhānānaṁ rūpānaṁ sahajātapaccayena paccayo”ti evamādinā bhagavatā vitthārato vibhajitvā desito.",
  "anya-e0906n:256_0": "Upanissayapaccayavibhaṅga",
  "anya-e0906n:257_0": "Pucchā –",
  "anya-e0906n:257_1": "tenāvuso bhagavatā…pe…",
  "anya-e0906n:257_2": "navamo upanissayapaccayavibhaṅgo kathaṁ vitthārena vibhajitvā desito.",
  "anya-e0906n:258_0": "Vissajjanā –",
  "anya-e0906n:258_1": "abhidhammapiṭake bhante…pe…",
  "anya-e0906n:258_2": "navamo upanissayapaccayavibhaṅgo “kusalo dhammo kusalassa dhammassa upanissayapaccayena paccayo.",
  "anya-e0906n:258_3": "Ārammaṇūpanissayo,",
  "anya-e0906n:258_4": "anantarūpanissayo,",
  "anya-e0906n:258_5": "pakatūpanissayo.",
  "anya-e0906n:258_6": "Ārammaṇūpanissayo–dānaṁ datvā sīlaṁ samādiyitvā uposathakammaṁ katvā kaṁ garuṁ katvā paccavekkhati…pe…",
  "anya-e0906n:259_0": "Pakatūpanissayo –",
  "anya-e0906n:259_1": "saddhaṁ upanissāya dānaṁ deti sīlaṁ samādiyati uposathakammaṁ karoti,",
  "anya-e0906n:259_2": "jhānaṁ uppādeti,",
  "anya-e0906n:259_3": "vipassanaṁ uppādeti,",
  "anya-e0906n:259_4": "maggaṁ uppādeti,",
  "anya-e0906n:259_5": "abhiññaṁ uppādeti,",
  "anya-e0906n:259_6": "samāpattiṁ uppādetī”ti evamādinā bhagavatā vitthārato vibhajitvā desito.",
  "anya-e0906n:260_0": "Purejātapaccayavibhaṅga",
  "anya-e0906n:261_0": "Pucchā – tenāvuso…pe… dasamo purejātapaccayavibhaṅgo kathaṁ vitthārena vibhajitvā desito.",
  "anya-e0906n:262_0": "Vissajjanā –",
  "anya-e0906n:262_1": "abhidhammapiṭake bhante…pe…",
  "anya-e0906n:262_2": "dasamo purejātapaccayavibhaṅgo “abyākato dhammo abyākatassa dhammassa purejātapaccayena paccayo.",
  "anya-e0906n:262_3": "Ārammaṇapurejātaṁ,",
  "anya-e0906n:262_4": "vatthupurejātaṁ.",
  "anya-e0906n:262_5": "Ārammaṇapurejātaṁ–arahā cakkhuṁ aniccato dukkhato anattato vipassati. Ghānaṁ, jivhaṁ, kāyaṁ, rūpe, sadde, gandhe, rase,",
  "anya-e0906n:262_6": "phoṭṭhabbe,",
  "anya-e0906n:262_7": "vatthuṁ aniccato dukkhato anattato vipassati.",
  "anya-e0906n:262_8": "Dibbena cakkhunā rūpaṁ passati,",
  "anya-e0906n:262_9": "dibbāya sotadhātuyā saddaṁ suṇāti,",
  "anya-e0906n:262_10": "rūpāyatanaṁ cakkhuviññāṇassa,",
  "anya-e0906n:262_11": "saddāyatanaṁ sotaviññāṇassa,",
  "anya-e0906n:262_12": "gandhāyatanaṁ ghānaviññāṇassa,",
  "anya-e0906n:262_13": "rasāyatanaṁ jivhāviññāṇassa,",
  "anya-e0906n:262_14": "phoṭṭhabbāyatanaṁ kāyaviññāṇassa purejātapaccayena paccayo.",
  "anya-e0906n:262_15": "Vatthupurejātaṁ–cakkhāyatanaṁ cakkhuviññāṇassa,",
  "anya-e0906n:262_16": "sotāyatanaṁ sotaviññāṇassa,",
  "anya-e0906n:262_17": "ghānāyatanaṁ ghānaviññāṇassa,",
  "anya-e0906n:262_18": "jivhāyatanaṁ jivhāviññāṇassa,",
  "anya-e0906n:262_19": "kāyāyatanaṁ kāyaviññāṇassa,",
  "anya-e0906n:262_20": "vatthu vipākābyākatānaṁ kriyābyākatānaṁ khandhānaṁ purejātapaccayena paccayo”ti evamādinā bhagavatā vitthārato vibhajitvā desito.",
  "anya-e0906n:263_0": "Kammapaccayavibhaṅga",
  "anya-e0906n:264_0": "Pucchā – tenāvuso bhagavatā…pe… terasamo kammapaccayavibhaṅgo kathaṁ vitthārena vibhajitvā desito.",
  "anya-e0906n:265_0": "Vissajjanā –",
  "anya-e0906n:265_1": "abhidhammapiṭake bhante…pe…",
  "anya-e0906n:265_2": "terasamo kammapaccayavibhaṅgo “kusalo dhammo kusalassa dhammassa kammapaccayena paccayo,",
  "anya-e0906n:265_3": "kusalā cetanā sampayuttakānaṁ khandhānaṁ kammapaccayena paccayo.",
  "anya-e0906n:265_4": "Kusalo dhammo abyākatassa dhammassa kammapaccayena paccayo. Sahajātā,",
  "anya-e0906n:265_5": "nānākkhaṇikā.",
  "anya-e0906n:265_6": "Sahajātā–kusalā cetanā cittasamuṭṭhānānaṁ rūpānaṁ kammapaccayena paccayo.",
  "anya-e0906n:265_7": "Nānākkhaṇikā–kusalā cetanā vipākānaṁ khandhānaṁ kaṭattā ca rūpānaṁ kammapaccayena paccayo.",
  "anya-e0906n:265_8": "Kusalo dhammo kusalassa ca abyākatassa ca dhammassa kammapaccayena paccayo.",
  "anya-e0906n:265_9": "Kusalā cetanā sampayuttakānaṁ khandhānaṁ cittasamuṭṭhānānañca rūpānaṁ kammapaccayena paccayo”ti evamādinā bhagavatā vitthārato vibhajitvā desito.",
  "anya-e0906n:266_0": "Āhārapaccayavibhaṅga",
  "anya-e0906n:267_0": "Pucchā – tenāvuso…pe… pannarasamo āhārapaccayavibhaṅgo kathaṁ vitthārena vibhajitvā desito.",
  "anya-e0906n:268_0": "Vissajjanā –",
  "anya-e0906n:268_1": "abhidhammapiṭake bhante…pe…",
  "anya-e0906n:268_2": "pannarasamo āhārapaccayavibhaṅgo “kusalo dhammo kusalassa dhammassa āhārapaccayena paccayo.",
  "anya-e0906n:268_3": "Kusalā āhārā sampayuttakānaṁ khandhānaṁ āhārapaccayena paccayo.",
  "anya-e0906n:268_4": "Kusalo dhammo abyākatassa dhammassa āhārapaccayena paccayo.",
  "anya-e0906n:268_5": "Kusalā āhārā cittasamuṭṭhānānaṁ rūpānaṁ āhārapaccayena paccayo”ti evamādinā bhagavatā vitthārato vibhajitvā desito.",
  "anya-e0906n:269_0": "Indriyapaccayavibhaṅga",
  "anya-e0906n:270_0": "Pucchā – tenāvuso bhagavatā…pe… soḷasamo indriyapaccayavibhaṅgo kathaṁ vitthārena vibhajitvā desito.",
  "anya-e0906n:271_0": "Vissajjanā –",
  "anya-e0906n:271_1": "abhidhammapiṭake bhante…pe…",
  "anya-e0906n:271_2": "soḷasamo indriyapaccayavibhaṅgo “kusalo dhammo kusalassa dhammassa indriyapaccayena paccayo,",
  "anya-e0906n:271_3": "kusalo indriyā sampayuttakānaṁ khandhānaṁ indriyapaccayena paccayo.",
  "anya-e0906n:271_4": "Kusalo dhammo abyākatassa dhammassa indriyapaccayena paccayo,",
  "anya-e0906n:271_5": "kusalā indriyā cittasamuṭṭhānānaṁ rūpānaṁ indriyapaccayena paccayo”ti evamādinā bhagavatā vitthārato vibhajitvā desito.",
  "anya-e0906n:272_0": "Saṅkhyāvāra",
  "anya-e0906n:273_0": "Pucchā –",
  "anya-e0906n:273_1": "tenāvuso…pe…",
  "anya-e0906n:273_2": "pucchāvissajjanāsaṅkhyāvārasaṅkhātesu tīsu vāresu tatiyo saṅkhyāvāro kathaṁ vitthārato vibhajitvā desito.",
  "anya-e0906n:274_0": "Vissajjanā –",
  "anya-e0906n:274_1": "abhidhammapiṭake bhante…pe…",
  "anya-e0906n:274_2": "tatiyo saṅkhyāvāro “hetuyā satta,",
  "anya-e0906n:274_3": "ārammaṇe nava,",
  "anya-e0906n:274_4": "adhipatiyā dasa,",
  "anya-e0906n:274_5": "anantara samanantare satta,",
  "anya-e0906n:274_6": "sahajāte nava,",
  "anya-e0906n:274_7": "aññamaññe tīṇi,",
  "anya-e0906n:274_8": "nissaye terasa,",
  "anya-e0906n:274_9": "upanissaye nava,",
  "anya-e0906n:274_10": "purejāte pacchājāte āsevane tīṇi,",
  "anya-e0906n:274_11": "kamme satta,",
  "anya-e0906n:274_12": "vipāke ekaṁ,",
  "anya-e0906n:274_13": "āhāre indriye jhāne magge satta,",
  "anya-e0906n:274_14": "sampayutte tīṇi,",
  "anya-e0906n:274_15": "vippayutte pañca,",
  "anya-e0906n:274_16": "atthiyā terasa,",
  "anya-e0906n:274_17": "natthiyā vigate satta,",
  "anya-e0906n:274_18": "avigate terasā”ti evamādinā bhagavatā vitthārato vibhajitvā desito.",
  "anya-e0906n:275_0": "Hetu sahajāta nissaya atthi avigatanti satta,",
  "anya-e0906n:275_1": "hetu sahajāta aññamañña nissaya atthi avigatanti tīṇi,",
  "anya-e0906n:275_2": "hetu sahajāta aññamañña nissaya sampayutta atthi avigatanti tīṇi …",
  "anya-e0906n:276_0": "Vedanātika paṭiccavāra",
  "anya-e0906n:277_0": "Pucchā –",
  "anya-e0906n:277_1": "tenāvuso bhagavatā…pe…",
  "anya-e0906n:277_2": "paṭhamaṁ kusalattikaṁ vitthārato vibhajitvā tadanantaraṁ avasesā vedanāttikādayo ekavīsatitikā kathaṁ vitthārato vibhajitvā desitā.",
  "anya-e0906n:278_0": "Vissajjanā –",
  "anya-e0906n:278_1": "abhidhammapiṭake bhante…pe…",
  "anya-e0906n:278_2": "paṭhamaṁ kusalattikaṁ vitthārato vibhajitvā tadanantaraṁ avasesā vedanāttikādayo ekavīsatitikā “sukhāya",
  "anya-e0906n:278_3": "vedanāya sampayuttaṁ dhammaṁ paṭicca sukhāya vedanāya sampayutto dhammo uppajjati hetupaccayā.",
  "anya-e0906n:278_4": "Sukhāya vedanāya sampayuttaṁ ekaṁ khandhaṁ paṭicca dve khandhā,",
  "anya-e0906n:278_5": "dve khandhe paṭicca eko khandho,",
  "anya-e0906n:278_6": "paṭisandhikkhaṇe sukhāya vedanāya sampayuttaṁ ekaṁ khandhaṁ paṭicca dve khandhā,",
  "anya-e0906n:278_7": "dve khandhe paṭicca eko khandho”ti evamādinā ca.",
  "anya-e0906n:278_8": "Vipākaṁ dhammaṁ paṭicca vipāko dhammo uppajjati hetupaccayā.",
  "anya-e0906n:278_9": "Vipākaṁ ekaṁ khandhaṁ paṭicca tayo khandhā,",
  "anya-e0906n:278_10": "tayo khandhe paṭicca eko khandho,",
  "anya-e0906n:278_11": "dve khandhe paṭicca dve khandhā,",
  "anya-e0906n:278_12": "paṭisandhikkhaṇe vipākaṁ ekaṁ khandhaṁ paṭicca tayo khandhā,",
  "anya-e0906n:278_13": "tayo khandhe paṭicca eko khandho,",
  "anya-e0906n:278_14": "dve khandhe paṭicca dve khandhā.",
  "anya-e0906n:278_15": "Vipākaṁ dhammaṁ paṭicca nevavipākanavipākadhammadhammo uppajjati hetupaccayā,",
  "anya-e0906n:278_16": "vipāke khandhe paṭicca cittasamuṭṭhānarūpaṁ,",
  "anya-e0906n:278_17": "paṭisandhikkhaṇe vipāke khandhe paṭicca kaṭattārūpaṁ,",
  "anya-e0906n:278_18": "khandhe paṭicca vatthū”ti evamādinā ca ekekasmiṁ tike sattahi sattahi mahāvārehi ekekasmiñca mahāvāre",
  "anya-e0906n:278_19": "catūhi catūhi nayehi bhagavatā vitthārato vibhajitvā desitā.",
  "anya-e0906n:279_0": "Dukapaṭṭhāna",
  "anya-e0906n:280_0": "Pucchā –",
  "anya-e0906n:280_1": "tenāvuso…pe…",
  "anya-e0906n:280_2": "tikapaṭṭhānādīsu chasu antogadhapaṭṭhānādīsu paṭhamaṁ tikapaṭṭhānaṁ desetvā tadanantaraṁ dukapaṭṭhānaṁ kathaṁ vitthārato vibhajitvā desitaṁ.",
  "anya-e0906n:281_0": "Vissajjanā –",
  "anya-e0906n:281_1": "abhidhammapiṭake bhante…pe…",
  "anya-e0906n:281_2": "tikapaṭṭhānādīsu chasu antogadhapaṭṭhānādīsu paṭhamaṁ tikapaṭṭhānaṁ vibhajitvā tadanantaraṁ dukapaṭṭhānaṁ",
  "anya-e0906n:281_3": "“hetuṁ dhammaṁ paṭicca hetu dhammo uppajjati hetupaccayā,",
  "anya-e0906n:281_4": "alobhaṁ paṭicca adoso amoho,",
  "anya-e0906n:281_5": "adosaṁ paṭicca alobho amoho,",
  "anya-e0906n:281_6": "amohaṁ paṭicca alobho adoso.",
  "anya-e0906n:281_7": "Lobhaṁ paṭicca moho,",
  "anya-e0906n:281_8": "mohaṁ paṭicca lobho,",
  "anya-e0906n:281_9": "dosaṁ paṭicca moho,",
  "anya-e0906n:281_10": "mohaṁ paṭicca doso”ti evamādinā ca.",
  "anya-e0906n:281_11": "Saraṇaṁ dhammaṁ paṭicca saraṇo dammo uppajjati hetupaccayā,",
  "anya-e0906n:281_12": "saraṇaṁ ekaṁ khandhaṁ paṭicca tayo khandhā,",
  "anya-e0906n:281_13": "tayo khandhe paṭicca eko khandho,",
  "anya-e0906n:281_14": "dve khandhe paṭicca dve khandhā.",
  "anya-e0906n:281_15": "Saraṇaṁ dhammaṁ paṭicca araṇo dhammo uppajjati hetupaccayā,",
  "anya-e0906n:281_16": "saraṇo khandhe paṭicca cittasamuṭṭhānaṁ rūpaṁ.",
  "anya-e0906n:281_17": "Saraṇaṁ dhammaṁ paṭicca saraṇo ca araṇo ca dhammā uppajjanti hetupaccayā.",
  "anya-e0906n:281_18": "Saraṇaṁ ekaṁ khandhaṁ paṭicca tayo khandhā cittasamuṭṭhānañca rūpaṁ,",
  "anya-e0906n:281_19": "tayo khandhe paṭicca eko khandho cittasamuṭṭhānañca rūpaṁ,",
  "anya-e0906n:281_20": "dve khandhe paṭicca dve khandhā cittasamuṭṭhānañca rūpa”nti evamādinā ca.",
  "anya-e0906n:281_21": "Ekekasmiṁ duke sattahi sattahi mahāvārehi ekekasmiñca mahāvāre catūhi catūhi nayehi bhagavatā vitthārato vibhajitvā desitaṁ.",
  "anya-e0906n:282_0": "Saraṇaṁ dhammaṁ paṭicca saraṇo dhammo uppajjati hetupaccayā,",
  "anya-e0906n:282_1": "saraṇaṁ ekaṁ khandhaṁ paṭicca tayo khandhā,",
  "anya-e0906n:282_2": "tayo khandhe paṭicca eko khandho, dve",
  "anya-e0906n:283_0": "Khandhe paṭicca dve khandhā …",
  "anya-e0906n:284_0": "Dukatikapaṭṭhāna dukadukapaṭṭhāna",
  "anya-e0906n:285_0": "Pucchā –",
  "anya-e0906n:285_1": "tenāvuso…pe…",
  "anya-e0906n:285_2": "tikapaṭṭhānādīsu chasu antogadhapaṭṭhānesu paṭhamaṁ tikapaṭṭhānañca dutiyaṁ dukapaṭṭhānañca vibhajitvā",
  "anya-e0906n:285_3": "tadavasesāni dukatikapaṭṭhānādīni cattāro paṭṭhānāni kathaṁ vibhajitvā desitāni.",
  "anya-e0906n:286_0": "Vissajjanā –",
  "anya-e0906n:286_1": "abhidhammapiṭake bhante…pe…",
  "anya-e0906n:286_2": "tikapaṭṭhānādīsu chasu antogadhapaṭṭhānesu paṭhamaṁ tikapaṭṭhānañca dutiyaṁ dukapaṭṭhānañca vibhajitvā",
  "anya-e0906n:286_3": "tadavasesā dukatikapaṭṭhānādayo “hetuṁ kusalaṁ dhammaṁ paṭicca hetu kusalo dhammo uppajjati hetupaccayā.",
  "anya-e0906n:286_4": "Hetuṁ kusalaṁ dhammaṁ paṭicca nahetu kusalo dhammo uppajjati hetupaccayā.",
  "anya-e0906n:286_5": "Hetuṁ kusalaṁ dhammaṁ paṭicca hetu kusalo ca nahetu kusalo ca dhammā uppajjanti hetupaccayā,",
  "anya-e0906n:286_6": "nahetuṁ kusalaṁ dhammaṁ paṭicca nahetu kusalo dhammo uppajjati hetupaccayā,",
  "anya-e0906n:286_7": "nahetuṁ kusalaṁ dhammaṁ paṭicca hetu kusalo dhammo uppajjati hetupaccayā,",
  "anya-e0906n:286_8": "nahetuṁ kusalaṁ dhammaṁ paṭicca hetu kusalo ca nahetu kusalo ca dhammā uppajjanti hetupaccayā”ti evamādinā vitthārato vibhajitvā desitāni.",
  "anya-e0906n:287_0": "Dhammapaccanīyapaṭṭhāna",
  "anya-e0906n:288_0": "Pucchā –",
  "anya-e0906n:288_1": "tenāvuso bhagavatā…pe…",
  "anya-e0906n:288_2": "paṭhamaṁ dhammānulomapaṭṭhānaṁ vibhajitvā tadanantaraṁ dutiyaṁ dhammapaccanīyapaṭṭhānaṁ kathaṁ vibhajitvā desitaṁ.",
  "anya-e0906n:289_0": "Vissajjanā –",
  "anya-e0906n:289_1": "abhidhammapiṭake bhante…pe…",
  "anya-e0906n:289_2": "paṭhamaṁ dhammānulomapaṭṭhānaṁ vibhajitvā tadanantaraṁ dutiyaṁ dhammapaccanīyapaṭṭhānaṁ “nakusalaṁ dhammaṁ",
  "anya-e0906n:289_3": "paṭicca nakusalo dhammo uppajjati hetupaccayā.",
  "anya-e0906n:289_4": "Akusalābyākataṁ ekaṁ khandhaṁ paṭicca akusalābyākatā tayo khandhā cittasamuṭṭhānañca rūpaṁ.",
  "anya-e0906n:289_5": "Tayo khandhe paṭicca eko khandho cittasamuṭṭhānañca rūpaṁ.",
  "anya-e0906n:289_6": "Dve khandhe paṭicca dve khandhā cittasamuṭṭhānañca rūpaṁ.",
  "anya-e0906n:289_7": "Nakusalaṁ dhammaṁ paṭicca naakusalo dhammo uppajjati hetu paccayā.",
  "anya-e0906n:289_8": "Vipākābyākataṁ kiriyābyākataṁ ekaṁ khandhaṁ paṭicca tayo khandhā cittasamuṭṭhānañca rūpaṁ.",
  "anya-e0906n:289_9": "Tayo khandhe paṭicca eko khandho cittasamuṭṭhānañca rūpaṁ.",
  "anya-e0906n:289_10": "Dve khandhe paṭicca dve khandhā cittasamuṭṭhānañca rūpaṁ.",
  "anya-e0906n:289_11": "Paṭisandhikkhaṇe…pe…",
  "anya-e0906n:289_12": "nakusalaṁ dhammaṁ paṭicca naabyākato dhammo uppajjati hetupaccayā.",
  "anya-e0906n:289_13": "Akusalaṁ ekaṁ khandhaṁ paṭicca tayo khandhā,",
  "anya-e0906n:289_14": "tayo khandhe paṭicca eko khandho,",
  "anya-e0906n:289_15": "dve khandhe paṭicca dve khandhā”ti evamādinā tikapaṭṭhānādīhi chahi antogadhapaṭṭhānehi ekekasmiñca tikapaṭṭhāne",
  "anya-e0906n:289_16": "dukapaṭṭhāne dukatikapaṭṭhāne tikadukapaṭṭhāne tikatikapaṭṭhāne dukadukapaṭṭhāne sattahi sattahi mahāvārehi",
  "anya-e0906n:289_17": "ekekasmiñca mahāvāre catūhi catūhi nayehi bhagavatā vitthārato vibhajitvā desitaṁ.",
  "anya-e0906n:290_0": "Dhammānulomapaccanīyapaṭṭhāna",
  "anya-e0906n:291_0": "Pucchā –",
  "anya-e0906n:291_1": "tenāvuso bhagavatā…pe…",
  "anya-e0906n:291_2": "tatiyaṁ dhammānulomapaccanīyapaṭṭhānaṁ kathaṁ vitthārato vibhajitvā desitaṁ.",
  "anya-e0906n:292_0": "Vissajjanā –",
  "anya-e0906n:292_1": "abhidhammapiṭake…pe…",
  "anya-e0906n:292_2": "tatiyaṁ dhammānulomapaccanīyapaṭṭhānaṁ “kusalaṁ dhammaṁ paṭicca nakusalo dhammo uppajjati hetupaccayā.",
  "anya-e0906n:292_3": "Kusale khandhe paṭicca cittasamuṭṭhānarūpaṁ.",
  "anya-e0906n:292_4": "Kusalaṁ dhammaṁ paṭicca naakusalo dhammo uppajjati hetupaccayā.",
  "anya-e0906n:292_5": "Kusalaṁ ekaṁ khandhaṁ paṭicca tayo khandhā cittasamuṭṭhānañca rūpaṁ.",
  "anya-e0906n:292_6": "Tayo khandhe paṭicca eko khandho cittasamuṭṭhānañca rūpaṁ.",
  "anya-e0906n:292_7": "Dve khandhe paṭicca dve khandhā cittasamuṭṭhānañca rūpaṁ.",
  "anya-e0906n:292_8": "Kusalaṁ dhammaṁ paṭicca naabyākato dhammo uppajjati hetupaccayā.",
  "anya-e0906n:292_9": "Kusalaṁ ekaṁ khandhaṁ paṭicca tayo khandhā,",
  "anya-e0906n:292_10": "tayo khandhe paṭicca eko khandho,",
  "anya-e0906n:292_11": "dve khandhe paṭicca dve khandhā.",
  "anya-e0906n:292_12": "Kusalaṁ dhammaṁ paṭicca naakusalo ca naabyākato ca dhammā uppajjanti hetupaccayā.",
  "anya-e0906n:292_13": "Kusalaṁ ekaṁ khandhaṁ paṭicca tayo khandhā…pe…",
  "anya-e0906n:292_14": "dve khandhe paṭicca dve khandhā.",
  "anya-e0906n:292_15": "Kusalaṁ dhammaṁ paṭicca nakusalo ca naakusalo ca dhammā uppajjanti hetupaccayā.",
  "anya-e0906n:292_16": "Kusale khandhe paṭicca cittasamuṭṭhānarūpa”nti evamādinā bhante tikapaṭṭhānādīhi chahi antogadhapaṭṭhānehi",
  "anya-e0906n:292_17": "ekekasmiñca tikapaṭṭhāne dukapaṭṭhāne tikadukapaṭṭhāne dukatikapaṭṭhāne tikatikapaṭṭhāne dukadukapaṭṭhāne",
  "anya-e0906n:292_18": "sattahi sattahi mahāvārehi ekekasmiñca mahāvāre catūhi catūhi nayehi bhagavatā vitthārato vibhajitvā desitaṁ.",
  "anya-e0906n:293_0": "Dhammapaccanīyānulomapaṭṭhāna",
  "anya-e0906n:294_0": "Pucchā –",
  "anya-e0906n:294_1": "tenāvuso bhagavatā…pe…",
  "anya-e0906n:294_2": "dhammānulomādīsu padhānabhūtesu catūsu paṭṭhānesu catutthaṁ pariyosānabhūtaṁ dhammapaccanīyānulomapaṭṭhānaṁ kathaṁ vitthārato vibhajitvā desitaṁ.",
  "anya-e0906n:295_0": "Vissajjanā –",
  "anya-e0906n:295_1": "abhidhammapiṭake bhante…pe…",
  "anya-e0906n:295_2": "dhammānulomapaṭṭhānādīsu catūsu padhānabhūtesu mahāpaṭṭhānesu catutthaṁ pariyosānabhūtaṁ dhammapaccanīyānulomapaṭṭhānaṁ",
  "anya-e0906n:295_3": "“nakusalaṁ dhammaṁ paṭicca akusalo dhammo uppajjati hetupaccayā,",
  "anya-e0906n:295_4": "akusalaṁ ekaṁ khandhaṁ paṭicca tayo khandhā,",
  "anya-e0906n:295_5": "tayo khandhe paṭicca eko khandho,",
  "anya-e0906n:295_6": "dve khandhe paṭicca dve khandhā.",
  "anya-e0906n:295_7": "Nakusalaṁ dhammaṁ paṭicca naakusalo dhammo uppajjati hetupaccayā.",
  "anya-e0906n:295_8": "Akusale khandhe paṭicca cittasamuṭṭhānarūpaṁ,",
  "anya-e0906n:295_9": "vipākābyākataṁ kriyābyākataṁ ekaṁ khandhaṁ paṭicca tayo khandhā cittasamuṭṭhānañca rūpaṁ…pe…",
  "anya-e0906n:295_10": "dve khandhe paṭicca dve khandhā cittasamuṭṭhānañca rūpaṁ.",
  "anya-e0906n:295_11": "Khandhe paṭicca vatthu,",
  "anya-e0906n:295_12": "vatthuṁ paṭicca khandhā.",
  "anya-e0906n:295_13": "Nakusalaṁ dhammaṁ paṭicca naabyākato dhammo uppajjati hetupaccayā,",
  "anya-e0906n:295_14": "akusalaṁ ekaṁ khandhaṁ paṭicca tayo khandhā,",
  "anya-e0906n:295_15": "tayo khandhe paṭicca eko khandho,",
  "anya-e0906n:295_16": "dve khandhe paṭicca dve khandhā”ti evamādinā tikapaṭṭhānādīhi cāti antogadhapabhedapaṭṭhānehi ekekasmiñca",
  "anya-e0906n:295_17": "tikapaṭṭhāne dukapaṭṭhāne dukatikatikadukatikatikadukadukapaṭṭhāne paṭiccavārādīhi sattahi mahāvārehi",
  "anya-e0906n:295_18": "ekekasmiñca mahāvāre paccayānulomādīhi catūhi catūhi nayehi bhagavatā vitthārato vibhajitvā desitaṁ."
}