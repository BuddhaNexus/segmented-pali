{
  "anya-e0104n2:0_0": "14. Khandhaniddesavaṇṇanā",
  "anya-e0104n2:1_0": "Paññākathāvaṇṇanā",
  "anya-e0104n2:2_0": "421.Sabbākārenāti upacārākāro,",
  "anya-e0104n2:2_1": "appanākāro,",
  "anya-e0104n2:2_2": "vasībhāvākāro,",
  "anya-e0104n2:2_3": "vitakkādisamatikkamākāro,",
  "anya-e0104n2:2_4": "rūpādīhi virajjanākāro,",
  "anya-e0104n2:2_5": "cuddasadhā cittassa paridamanākāro,",
  "anya-e0104n2:2_6": "pañcavidhaānisaṁsādhigamākāroti evamādinā sabbena bhāvanākārena.",
  "anya-e0104n2:3_0": "Tadanantarāti “cittaṁ pañña”nti evaṁ desanākkamena,",
  "anya-e0104n2:3_1": "paṭipattikkamena ca tassa samādhissa anantarā.",
  "anya-e0104n2:3_2": "Paññā bhāvetabbā samādhibhāvanāya samannāgatena bhikkhunāti sambandho.",
  "anya-e0104n2:3_3": "“Paññañca bhāvaya”nti evaṁ atisaṅkhepadesitattā,",
  "anya-e0104n2:3_4": "gāthāvaṇṇanāyaṁ vā “samādhisilāyaṁ sunisitaṁ vipassanāpaññāsattha”nti evaṁ ativiya saṅkhepena bhāsitattā",
  "anya-e0104n2:3_5": "ayaṁ sā paññāti sabhāvato viññātumpi tāva na sukarā.",
  "anya-e0104n2:3_6": "Bhāvanāvidhānassa pana adassitattā pageva bhāvetuṁ na sukarāti sambandho.",
  "anya-e0104n2:3_7": "Pucchanaṭṭhena pañhā,",
  "anya-e0104n2:3_8": "kammaṁ kiriyā karaṇaṁ,",
  "anya-e0104n2:3_9": "pañhāva kammaṁ pañhākammaṁ,",
  "anya-e0104n2:3_10": "pucchanapayogoti attho.",
  "anya-e0104n2:4_0": "Kā paññāti sarūpapucchā.",
  "anya-e0104n2:4_1": "Kenaṭṭhena paññāti kena atthena paññāti vuccati,",
  "anya-e0104n2:4_2": "“paññā”ti padaṁ kaṁ abhidheyyatthaṁ nissāya pavattanti attho.",
  "anya-e0104n2:4_3": "Sā panāyaṁ paññā sabhāvato, kiccato,",
  "anya-e0104n2:4_4": "upaṭṭhānākārato,",
  "anya-e0104n2:4_5": "āsannakāraṇato ca kathaṁ jānitabbāti āha “kānassā lakkhaṇarasapaccupaṭṭhānapadaṭṭhānānī”ti.",
  "anya-e0104n2:4_6": "Katividhāti pabhedapucchā.",
  "anya-e0104n2:4_7": "Kasmā panettha saṁkilesavodānapucchā na gahitāti? Vuccate –",
  "anya-e0104n2:4_8": "lokuttarāya tāva paññāya nattheva saṁkileso.",
  "anya-e0104n2:4_9": "Asati ca tasmiṁ kuto vodānapucchāti tadubhayaṁ na gahitaṁ.",
  "anya-e0104n2:4_10": "Lokiyāya pana tāni bhāvanāvidhāne eva antogadhānīti katvā visuṁ na gahitāni maggāmaggañāṇadassanavisuddhiantogadhattā,",
  "anya-e0104n2:4_11": "samādhibhāvanāyaṁ vā vuttanayānusārena veditabbānīti na gahitāni.",
  "anya-e0104n2:4_12": "Paṭipatti nāma diṭṭhānisaṁse eva hotīti āha “paññābhāvanāya ko ānisaṁso”ti.",
  "anya-e0104n2:5_0": "422.Tatrāti tasmiṁ,",
  "anya-e0104n2:5_1": "tassa vā pañhākammassa.",
  "anya-e0104n2:5_2": "Vissajjananti vivaraṇaṁ.",
  "anya-e0104n2:5_3": "Pucchito hi attho avibhāvitattā nigūḷho muṭṭhiyaṁ kato viya tiṭṭhati,",
  "anya-e0104n2:5_4": "tassa vivaraṇaṁ vissajjanaṁ vibhūtabhāvakaraṇato.",
  "anya-e0104n2:5_5": "Kā paññāti kāmañcāyaṁ sarūpapucchā,",
  "anya-e0104n2:5_6": "vibhāgavantānaṁ pana sabhāvavibhāvanaṁ vibhāgadassanamukheneva hotīti vibhāgo tāva anavasesato dassetabbo.",
  "anya-e0104n2:5_7": "Taṁdassanena ca ayamādīnavoti dassetuṁ “paññā bahuvidhā”tiādi vuttaṁ.",
  "anya-e0104n2:5_8": "Tattha bahuvidhāti kusalādivasena anekavidhā.",
  "anya-e0104n2:5_9": "Nānappakārāti atthajāpikādibhedena,",
  "anya-e0104n2:5_10": "sutamayañāṇādibhedena ca nānāvidhā.",
  "anya-e0104n2:5_11": "Taṁ sabbanti taṁ anavasesaṁ paññāvibhāgaṁ.",
  "anya-e0104n2:5_12": "Na sādheyyāti vipassanābhāvanāya saddhiṁ maggabhāvanā idha adhippetattho.",
  "anya-e0104n2:5_13": "Tāya hi taṇhājaṭāvijaṭanaṁ,",
  "anya-e0104n2:5_14": "tañca na sādheyya.",
  "anya-e0104n2:5_15": "Anavasesato hi paññāpabhede vissajjiyamāne “ekavidhena ñāṇavatthū”tiādiko sabbo ñāṇavatthu vibhaṅge,",
  "anya-e0104n2:5_16": "suttantesu ca tattha tattha āgato paññāpabhedo.",
  "anya-e0104n2:5_17": "Sakalopi vā abhidhammanayo āharitvā vissajjetabbo bhaveyya,",
  "anya-e0104n2:5_18": "tathā ca sati yvāyaṁ idha paññābhāvanāvidhi adhippeto,",
  "anya-e0104n2:5_19": "tassa vissajjanāya okāsova na bhaveyya.",
  "anya-e0104n2:5_20": "Kiñca yvāyaṁ ṭhānāṭhānakammantaravipākantarādivisaye paññāya pavattibhedo,",
  "anya-e0104n2:5_21": "sopi yathārahaṁ saddhiṁ phalāphalabhedena vibhajitvā vissajjetabbo siyā.",
  "anya-e0104n2:5_22": "So ca pana vissajjiyamāno aññadatthu vikkhepāya saṁvatteyya,",
  "anya-e0104n2:5_23": "yathā taṁ avisaye.",
  "anya-e0104n2:5_24": "Tenāha “uttari ca vikkhepāya saṁvatteyyā”ti.",
  "anya-e0104n2:5_25": "Kusalacittasampayuttaṁ vipassanāñāṇanti ettha kusala-ggahaṇena duvidhampi abyākataṁ nivatteti,",
  "anya-e0104n2:5_26": "tathā “atthi saṁkiliṭṭhapaññā”ti evaṁ pavattaṁ micchāvādaṁ paṭisedheti.",
  "anya-e0104n2:5_27": "Vipassanāñāṇa-ggahaṇena sesakusalapaññā.",
  "anya-e0104n2:6_0": "423.Sañjānanavijānanākāravisiṭṭhanti sañjānanākāravijānanākārehi sātisayaṁ.",
  "anya-e0104n2:6_1": "Yato nānappakārato jānanaṁ jānanabhāvo visayaggahaṇākāro.",
  "anya-e0104n2:6_2": "So hi nesaṁ samāno,",
  "anya-e0104n2:6_3": "na sañjānanādiākāro.",
  "anya-e0104n2:6_4": "Pītakantīti ettha iti-saddo ādiattho,",
  "anya-e0104n2:6_5": "tena “lohitakaṁ odātaṁ dīghaṁ rassa”ntiādike saññāya gahetabbākāre saṅgaṇhāti.",
  "anya-e0104n2:6_6": "Sañjānanamattamevāti ettha sañjānanaṁ nāma “nīlaṁ pīta”ntiādikaṁ ārammaṇe vijjamānaṁ vā avijjamānaṁ vā saññānimittaṁ katvā jānanaṁ.",
  "anya-e0104n2:6_7": "Tathā hesā puna sañjānanapaccayanimittakaraṇarasā.",
  "anya-e0104n2:6_8": "Matta-saddena visesanivattiatthena vijānanapajānanākāre nivatteti,",
  "anya-e0104n2:6_9": "eva-saddena kadācipi imissā te visesā natthevāti avadhāreti.",
  "anya-e0104n2:6_10": "Tenāha “aniccaṁ dukkha”ntiādi.",
  "anya-e0104n2:6_11": "Tattha viññāṇakiccampi kātuṁ asakkontī saññā kuto paññākiccaṁ kareyyāti “lakkhaṇapaṭivedhaṁ pāpetuṁ na sakkoti”cceva vuttaṁ,",
  "anya-e0104n2:6_12": "na vuttaṁ “maggapātubhāva”nti.",
  "anya-e0104n2:6_13": "Ārammaṇe pavattamānaṁ viññāṇaṁ na tattha saññā viya nīlapītādikassa sañjānanavaseneva pavattati,",
  "anya-e0104n2:6_14": "atha kho tattha aññañca visesaṁ jānantameva pavattatīti āha “viññāṇa”ntiādi.",
  "anya-e0104n2:6_15": "Kathaṁ pana viññāṇaṁ lakkhaṇapaṭivedhaṁ pāpetīti?",
  "anya-e0104n2:6_16": "Paññāya dassitamaggena.",
  "anya-e0104n2:6_17": "Lakkhaṇārammaṇikavipassanāya hi anekavāraṁ lakkhaṇāni paṭivijjhitvā paṭivijjhitvā pavattamānāya paguṇabhāvato",
  "anya-e0104n2:6_18": "paricayavasena ñāṇavippayuttacittenapi vipassanā sambhavati,",
  "anya-e0104n2:6_19": "yathā taṁ paguṇassa ganthassa sajjhāyane ñāyāgatāpi vārā na viññāyanti.",
  "anya-e0104n2:6_20": "Lakkhaṇapaṭivedhanti ca lakkhaṇānaṁ ārammaṇakaraṇamattaṁ sandhāya vuttaṁ,",
  "anya-e0104n2:6_21": "na paṭivijjhanaṁ.",
  "anya-e0104n2:6_22": "Ussakkitvāti udayabbayañāṇapaṭipāṭiyā āyūhitvā.",
  "anya-e0104n2:6_23": "Maggapātubhāvaṁ pāpetuṁ na sakkoti asambodhasabhāvattā.",
  "anya-e0104n2:6_24": "Vuttanayavasenāti viññāṇe vuttanayavasena ārammaṇañca jānāti,",
  "anya-e0104n2:6_25": "lakkhaṇapaṭivedhañca pāpeti.",
  "anya-e0104n2:6_26": "Attano pana anaññasādhāraṇena ānubhāvena ussakkitvā maggapātubhāvañca pāpeti.",
  "anya-e0104n2:7_0": "Idāni yathāvuttamatthaṁ upamāya patiṭṭhāpetuṁ “yathā hī”tiādi vuttaṁ.",
  "anya-e0104n2:7_1": "Tattha ajātabuddhīti asañjātabyavahārabuddhi.",
  "anya-e0104n2:7_2": "Upabhogaparibhoganti upabhogaparibhogārahaṁ,",
  "anya-e0104n2:7_3": "upabhogaparibhogavatthūnaṁ paṭilābhayogyanti attho.",
  "anya-e0104n2:7_4": "Chekoti mahāsāro.",
  "anya-e0104n2:7_5": "Kūṭoti kahāpaṇapatirūpako tambakaṁsādimayo.",
  "anya-e0104n2:7_6": "Addhasāroti upaḍḍhagghanako.",
  "anya-e0104n2:7_7": "Iti-saddo ādiattho,",
  "anya-e0104n2:7_8": "tena pādasāra samasāraparopādasārādīnaṁ saṅgaho.",
  "anya-e0104n2:7_9": "Te pakāreti indajālājātipupphādippakāre ceva chekādippakāre ca.",
  "anya-e0104n2:8_0": "Saññā hītiādi upamāsaṁsandanaṁ.",
  "anya-e0104n2:8_1": "Saññā vibhāgaṁ akatvā piṇḍavaseneva ārammaṇassa gahaṇato dārakassa kahāpaṇadassanasadisī vuttā.",
  "anya-e0104n2:8_2": "Tathā hi sā “yathāupaṭṭhitavisayapadaṭṭhānā” vuccati.",
  "anya-e0104n2:8_3": "Viññāṇaṁ ārammaṇe ekaccavisesagahaṇasamatthatāya gāmikapurisassa kahāpaṇadassanasadisaṁ vuttaṁ.",
  "anya-e0104n2:8_4": "Paññā ārammaṇe anavasesavisesāvabodhato heraññikassa kahāpaṇadassanasadisī vuttāti daṭṭhabbaṁ.",
  "anya-e0104n2:8_5": "“Nānappakāratojānana”nti iminā ñeyyadhammā paccekaṁ nānappakārāti tesaṁ yāthāvato avabodho paññāti dasseti.",
  "anya-e0104n2:8_6": "Tathā hi vuttaṁ “sabbe dhammā sabbākārena buddhassa bhagavato ñāṇamukhe āpāthamāgacchantī”ti.",
  "anya-e0104n2:9_0": "Yatthāti yasmiṁ cittuppāde.",
  "anya-e0104n2:9_1": "Na tattha ekaṁsena hotīti tasmiṁ cittuppāde paññā ekantena na hoti.",
  "anya-e0104n2:9_2": "Na hi duhetukaahetukacittuppādesu paññā uppajjati.",
  "anya-e0104n2:9_3": "Avinibbhuttāti aviyuttā.",
  "anya-e0104n2:9_4": "Tehīti saññāviññāṇehi.",
  "anya-e0104n2:9_5": "Yathā hi sukhaṁ pītiyā na niyamato aviyuttaṁ,",
  "anya-e0104n2:9_6": "evaṁ saññāviññāṇāni paññāya na niyamato aviyuttāti.",
  "anya-e0104n2:9_7": "Yathā pana pīti sukhena niyamato aviyuttā,",
  "anya-e0104n2:9_8": "evaṁ paññā saññāviññāṇehi niyamato aviyuttā.",
  "anya-e0104n2:9_9": "Tasmā evaṁ avinibbhuttesu imesu tīsu dhammesu tesaṁ vinibbhogo dukkaroti tiṇṇaṁ janānaṁ kahāpaṇadassanaṁ nidassitanti.",
  "anya-e0104n2:9_10": "Tesaṁ duviññeyyanānattataṁyeva vacanantarenapi dassetuṁ “tenāhā”tiādi vuttaṁ.",
  "anya-e0104n2:9_11": "Tattha rūpadhammesupi tāva nānānadīnaṁ udakassa,",
  "anya-e0104n2:9_12": "nānātelassa vā ekasmiṁ bhājane pakkhipitvā mathitassa “idaṁ asukāya nadiyā udakaṁ,",
  "anya-e0104n2:9_13": "idaṁ asukatela”nti niddhāretvā sarūpato dassanaṁ dukkaraṁ,",
  "anya-e0104n2:9_14": "kimaṅgaṁ pana arūpadhammesūti dassento “yaṁ arūpīnaṁ cittacetasikāna”ntiādimāha.",
  "anya-e0104n2:10_0": "424.",
  "anya-e0104n2:10_1": "Dhammānaṁ sako bhāvo,",
  "anya-e0104n2:10_2": "samāno ca bhāvo dhammasabhāvo.",
  "anya-e0104n2:10_3": "Tattha paṭhamena kakkhaḷaphusanādisalakkhaṇaṁ gahitaṁ,",
  "anya-e0104n2:10_4": "dutiyena aniccadukkhatādisāmaññalakkhaṇaṁ.",
  "anya-e0104n2:10_5": "Tadubhayassa ca yāthāvato paṭivijjhanalakkhaṇā paññāti āha “dhammasabhāvapaṭivedhalakkhaṇā paññā”ti.",
  "anya-e0104n2:10_6": "Ghaṭapaṭādipaṭicchādakassa bāhirandhakārassa dīpālokādi viya yathāvuttadhammasabhāvapaṭicchādakassa mohandhakārassa viddhaṁsanarasā.",
  "anya-e0104n2:10_7": "Uppajjamāno eva hi paññāloko hadayandhakāraṁ vidhamento evaṁ uppajjati,",
  "anya-e0104n2:10_8": "tato eva dhammasabhāvesu asammuyhanākārena paccupatiṭṭhatīti asammohapaccupaṭṭhānā.",
  "anya-e0104n2:10_9": "Kāraṇabhūtā vā sayaṁ phalabhūtaṁ asammohaṁ paccupaṭṭhāpetīti evampi asammohapaccupaṭṭhānā.",
  "anya-e0104n2:10_10": "Vipassanāpaññāya idha adhippetattā “samādhi tassā padaṭṭhāna”nti vuttaṁ.",
  "anya-e0104n2:10_11": "Tathā hi “samāhito yathābhūtaṁ pajānātī”ti suttapadaṁ nibandhanabhāvena āgataṁ.",
  "anya-e0104n2:11_0": "Paññāpabhedakathāvaṇṇanā",
  "anya-e0104n2:12_0": "425.",
  "anya-e0104n2:12_1": "Dhammasabhāvapaṭivedho nāma paññāya āveṇiko sabhāvo,",
  "anya-e0104n2:12_2": "na tenassā koci vibhāgo labbhatīti āha “dhammasabhāvapaṭivedhalakkhaṇena tāva ekavidhā”ti.",
  "anya-e0104n2:12_3": "Lujjanapalujjanaṭṭhena loko vuccati vaṭṭaṁ,",
  "anya-e0104n2:12_4": "tappariyāpannatāya loke niyuttā,",
  "anya-e0104n2:12_5": "tattha vā viditāti lokiyā.",
  "anya-e0104n2:12_6": "Tattha apariyāpannatāya lokato uttarā uttiṇṇāti lokuttarā.",
  "anya-e0104n2:12_7": "Lokuttarāpi hi maggasampayuttā bhāvetabbā.",
  "anya-e0104n2:12_8": "Vipassanāpariyāyopi tassā labbhatevāti lokuttara-ggahaṇaṁ na virujjhati.",
  "anya-e0104n2:12_9": "Attānaṁ ārammaṇaṁ katvā pavattehi saha āsavehīti sāsavā,",
  "anya-e0104n2:12_10": "ārammaṇakaraṇavasenapi natthi etissā āsavāti anāsavā.",
  "anya-e0104n2:12_11": "Ādi-saddena āsavavippayuttasāsavadukādīnaṁ saṅgaho daṭṭhabbo.",
  "anya-e0104n2:12_12": "Nāmarūpavavatthānavasenāti nāmavavatthānavasena,",
  "anya-e0104n2:12_13": "rūpavavatthānavasena ca.",
  "anya-e0104n2:12_14": "Paṭhamaṁ nibbānadassanato dassanañca,",
  "anya-e0104n2:12_15": "nissayabhāvato sampayuttā dhammā bhavanti ettha,",
  "anya-e0104n2:12_16": "sayampi vā bhavati uppajjati na nibbānaṁ viya apātubhāvanti bhūmi cāti dassanabhūmi,",
  "anya-e0104n2:12_17": "paṭhamamaggo.",
  "anya-e0104n2:12_18": "Sesamaggattayaṁ pana yasmā paṭhamamaggena diṭṭhasmiṁyeva dhamme bhāvanāvasena uppajjati,",
  "anya-e0104n2:12_19": "na adiṭṭhapubbaṁ kiñci passati,",
  "anya-e0104n2:12_20": "tasmā bhāvanā ca yathāvuttenatthena bhūmi cāti bhāvanābhūmi.",
  "anya-e0104n2:12_21": "Tattha paññā dassanabhūmibhāvanābhūmivasena duvidhāti vuttā.",
  "anya-e0104n2:12_22": "Sutādinirapekkhāya cintāya nibbattā cintāmayā.",
  "anya-e0104n2:12_23": "Evaṁ sutamayā,",
  "anya-e0104n2:12_24": "bhāvanāmayā ca.",
  "anya-e0104n2:12_25": "Mayasaddo paccekaṁ sambandhitabbo.",
  "anya-e0104n2:12_26": "Āye vaḍḍhiyaṁ kosallaṁ āyakosallaṁ,",
  "anya-e0104n2:12_27": "apāye avaḍḍhiyaṁ kosallaṁ apāyakosallaṁ,",
  "anya-e0104n2:12_28": "upāye tassa tassa atthassa nibbattikāraṇe kosallaṁ upāyakosallanti visuṁ visuṁ kosallapadaṁ sambandhitabbaṁ.",
  "anya-e0104n2:12_29": "Ajjhattaṁ abhiniveso paṭipajjanaṁ etissāti ajjhattābhinivesā.",
  "anya-e0104n2:12_30": "Evaṁ bahiddhābhinivesā,",
  "anya-e0104n2:12_31": "ubhayābhinivesā ca veditabbā.",
  "anya-e0104n2:13_0": "426.Lokiyamaggasampayuttāti lokiyakusalacittuppādesu maggasampayuttā,",
  "anya-e0104n2:13_1": "visesato diṭṭhivisuddhiādivisuddhicatukkasaṅgahitamaggasampayuttā.",
  "anya-e0104n2:13_2": "Samudāyesu pavattā samaññā tadekadesesupi vattatīti āha “maggasampayuttā”ti,",
  "anya-e0104n2:13_3": "paccekampi vā sammādiṭṭhiādīnaṁ maggasamaññāti katvā evaṁ vuttaṁ.",
  "anya-e0104n2:14_0": "Dhammanānattābhāvepi padatthanānattamattena dukkaravacanaṁ hotīti vuttaṁ “atthato panesā lokiyalokuttarāvā”ti.",
  "anya-e0104n2:14_1": "Āsavavippayuttasāsavadukādīsupi vippayuttatādiggahaṇameva viseso,",
  "anya-e0104n2:14_2": "atthato lokiyalokuttarāva paññāti āha “eseva nayo”ti.",
  "anya-e0104n2:14_3": "Ādi-saddena oghanīyaoghavippayuttaoghanīyādidukānaṁ saṅgaho daṭṭhabbo.",
  "anya-e0104n2:14_4": "Paṭhamajjhānikāni cattāri maggacittāni,",
  "anya-e0104n2:14_5": "tathā dutiyādijjhānikāni cāti evaṁ soḷasasu maggacittesu.",
  "anya-e0104n2:14_6": "Vipassanāpaññāya idha adhippetattā mahaggatapaññā na gahitā.",
  "anya-e0104n2:15_0": "427.Attano cintāvasenāti tassa tassa anavajjassa atthassa sādhane paropadesena vinā attano upāyacintāvaseneva.",
  "anya-e0104n2:15_1": "Sutavasenāti yathāsutassa paropadesassa vasena.",
  "anya-e0104n2:15_2": "Yathā tathā vāti parato upadesaṁ sutvā vā asutvā vā sayameva bhāvanaṁ anuyuñjantassa.",
  "anya-e0104n2:15_3": "“Appanāppattā”ti idaṁ sikhāppattabhāvanāmayaṁ dassetuṁ vuttaṁ,",
  "anya-e0104n2:15_4": "na pana “appanāppattāva bhāvanāmayā”ti.",
  "anya-e0104n2:16_0": "Yogavihitesūti paññāvihitesu paññāpariṇāmitesu upāyasampāditesu.",
  "anya-e0104n2:16_1": "Kammāyatanesūti ettha kammameva kammāyatanaṁ,",
  "anya-e0104n2:16_2": "kammañca taṁ āyatanañca ājīvānanti vā kammāyatanaṁ.",
  "anya-e0104n2:16_3": "Esa nayo sippāyatanesupi.",
  "anya-e0104n2:16_4": "Tattha duvidhaṁ kammaṁ hīnañca vaḍḍhakīkammādi,",
  "anya-e0104n2:16_5": "ukkaṭṭhañca kasivāṇijādi.",
  "anya-e0104n2:16_6": "Sippampi duvidhaṁ hīnañca naḷakārasippādi,",
  "anya-e0104n2:16_7": "ukkaṭṭhañca muddāgaṇanādi.",
  "anya-e0104n2:16_8": "Vijjāva vijjāṭṭhānaṁ.",
  "anya-e0104n2:16_9": "Taṁ dhammikameva nāgamaṇḍalaparittaphudhamanakamantasadisaṁ veditabbaṁ.",
  "anya-e0104n2:16_10": "Tāni panetāni ekacce paṇḍitā bodhisattasadisā manussānaṁ phāsuvihāraṁ ākaṅkhantā neva aññehi kariyamānāni passanti,",
  "anya-e0104n2:16_11": "na vā katāni uggaṇhanti,",
  "anya-e0104n2:16_12": "na kathentānaṁ suṇanti.",
  "anya-e0104n2:16_13": "Atha kho attano dhammatāya cintāya karonti,",
  "anya-e0104n2:16_14": "paññavantehi attano dhammatāya cintāya katānipi aññehi uggaṇhitvā karontehi katasadisāneva honti.",
  "anya-e0104n2:17_0": "Kammassakatanti “idaṁ kammaṁ sattānaṁ sakaṁ,",
  "anya-e0104n2:17_1": "idaṁ no saka”nti evaṁ jānanañāṇaṁ.",
  "anya-e0104n2:17_2": "Saccānulomikanti vipassanāñāṇaṁ.",
  "anya-e0104n2:17_3": "Taṁ hi saccapaṭivedhassa anulomanato “saccānulomika”nti vuccati.",
  "anya-e0104n2:17_4": "Idānissa pavattanākāraṁ dassetuṁ “rūpaṁ aniccanti vā”tiādi vuttaṁ.",
  "anya-e0104n2:17_5": "Tattha vā-saddena aniyamatthena dukkhānattalakkhaṇānipi gahitānevāti daṭṭhabbaṁ nānantariyakabhāvato.",
  "anya-e0104n2:17_6": "Yaṁ hi aniccaṁ,",
  "anya-e0104n2:17_7": "taṁ dukkhaṁ.",
  "anya-e0104n2:17_8": "Yaṁ dukkhaṁ,",
  "anya-e0104n2:17_9": "tadanattāti.",
  "anya-e0104n2:17_10": "Yaṁ evarūpinti yaṁ evaṁ heṭṭhā niddiṭṭhasabhāvaṁ.",
  "anya-e0104n2:17_11": "Anulomikaṁ khantintiādīni paññāvevacanāni.",
  "anya-e0104n2:17_12": "Sā hi heṭṭhā vuttānaṁ kammāyatanādīnaṁ apaccanīkadassanena anulomanato,",
  "anya-e0104n2:17_13": "tathā sattānaṁ hitacariyāya maggasaccassa,",
  "anya-e0104n2:17_14": "paramatthasaccassa,",
  "anya-e0104n2:17_15": "nibbānassa ca avilomanato anulometīti anulomikā.",
  "anya-e0104n2:17_16": "Sabbānipi etāni kāraṇāni khamati daṭṭhuṁ sakkotīti khanti.",
  "anya-e0104n2:17_17": "Passatīti diṭṭhi.",
  "anya-e0104n2:17_18": "Rocetīti ruci.",
  "anya-e0104n2:17_19": "Munātīti muti.",
  "anya-e0104n2:17_20": "Pekkhatīti pekkhā.",
  "anya-e0104n2:17_21": "Te ca kammāyatanādayo dhammā etāya nijjhāyamānā nijjhānaṁ khamantīti dhammanijjhānakhanti.",
  "anya-e0104n2:17_22": "Parato asutvā paṭilabhatīti aññassa upadesavacanaṁ asutvā sayameva cintento paṭilabhati.",
  "anya-e0104n2:17_23": "Ayaṁ vuccatīti ayaṁ cintāmayā paññā nāma vuccati.",
  "anya-e0104n2:17_24": "Sā panesā abhiññātānaṁ bodhisattānameva uppajjati.",
  "anya-e0104n2:17_25": "Tatthāpi saccānulomikañāṇaṁ dvinnaṁyeva bodhisattānaṁ antimabhavikānaṁ,",
  "anya-e0104n2:17_26": "sesapaññā sabbesampi pūritapāramīnaṁ mahāpaññānaṁ uppajjati.",
  "anya-e0104n2:17_27": "Parato sutvā paṭilabhatīti kammāyatanādīni parena kariyamānāni vā katāni vā disvāpi parassa kathayamānassa",
  "anya-e0104n2:17_28": "vacanaṁ sutvāpi ācariyasantike uggahetvāpi paṭiladdhā sabbā parato sutvāva paṭiladdhā nāmāti veditabbā.",
  "anya-e0104n2:17_29": "Samāpannassāti samāpattisamaṅgissa,",
  "anya-e0104n2:17_30": "nidassanamattañcetaṁ.",
  "anya-e0104n2:17_31": "Vipassanāmaggapaññā idha “bhāvanāmayā paññā”ti adhippetā.",
  "anya-e0104n2:18_0": "Sāti “parittārammaṇā mahaggatārammaṇā”ti vuttapaññā.",
  "anya-e0104n2:18_1": "Lokiyavipassanāti lokiyavipassanāpaññā.",
  "anya-e0104n2:18_2": "Sā lokuttaravipassanāti yā nibbānaṁ ārabbha pavattā appamāṇārammaṇā paññā vuttā,",
  "anya-e0104n2:18_3": "sā lokuttaravipassanāti maggapaññaṁ sandhāyāha.",
  "anya-e0104n2:18_4": "Sā hi saṅkhārānaṁ aniccatādiṁ agaṇhantīpi vipassanākiccapāripūriyā,",
  "anya-e0104n2:18_5": "nibbānassa vā tathalakkhaṇaṁ visesato passatīti vipassanāti vuccati.",
  "anya-e0104n2:18_6": "Gotrabhuñāṇaṁ pana kiñcāpi appamāṇārammaṇaṁ,",
  "anya-e0104n2:18_7": "maggassa pana āvajjanaṭṭhāniyattā na vipassanāvohāraṁ labhati.",
  "anya-e0104n2:19_0": "Ayanti etāya sampattiyoti āyo, vuddhi.",
  "anya-e0104n2:19_1": "Tattha kosallanti tasmiṁ anatthahāniatthuppattilakkhaṇe āye kosallaṁ kusalatā nipuṇatā.",
  "anya-e0104n2:20_0": "Taṁ pana ekantikaṁ āyakosallaṁ pāḷivaseneva dassetuṁ “ime dhamme”tiādi vuttaṁ.",
  "anya-e0104n2:20_1": "Tattha idaṁ vuccatīti yā imesaṁ akusaladhammānaṁ anuppattipahānesu,",
  "anya-e0104n2:20_2": "kusaladhammānañca uppattiṭṭhitīsu paññā,",
  "anya-e0104n2:20_3": "idaṁ āyakosallaṁ nāmāti vuccati.",
  "anya-e0104n2:21_0": "Vuddhilakkhaṇā āyato apetattā apāyo, avuddhi.",
  "anya-e0104n2:21_1": "Tattha kosallanti tasmiṁ atthahānianatthuppattilakkhaṇe apāye kosallaṁ kusalatā apāyakosallaṁ.",
  "anya-e0104n2:21_2": "Tampi pāḷivaseneva dassetuṁ “ime dhamme”tiādi vuttaṁ.",
  "anya-e0104n2:21_3": "Tattha idaṁ vuccatīti yā imesaṁ kusaladhammānaṁ anuppajjananirujjhanesu,",
  "anya-e0104n2:21_4": "akusaladhammānaṁ vā uppattiṭṭhitīsu paññā,",
  "anya-e0104n2:21_5": "idaṁ apāyakosallaṁ nāmāti vuccati.",
  "anya-e0104n2:21_6": "Āyakosallaṁ tāva paññā hotu,",
  "anya-e0104n2:21_7": "apāyakosallaṁ kathaṁ paññā nāma jātāti?",
  "anya-e0104n2:21_8": "Evaṁ maññati “apāyuppādanasamatthatā apāyakosallaṁ nāma siyā”ti,",
  "anya-e0104n2:21_9": "taṁ pana tassa matimattaṁ. Kasmā?",
  "anya-e0104n2:21_10": "Paññavā eva hi “mayhaṁ evaṁ manasi karoto anuppannā kusalā dhammā nuppajjanti,",
  "anya-e0104n2:21_11": "uppannā nirujjhanti.",
  "anya-e0104n2:21_12": "Anuppannā akusalā dhammā uppajjanti,",
  "anya-e0104n2:21_13": "uppannā pavaḍḍhantī”ti pajānāti,",
  "anya-e0104n2:21_14": "so evaṁ ñatvā anuppanne akusale na uppādeti,",
  "anya-e0104n2:21_15": "uppanne pajahati.",
  "anya-e0104n2:21_16": "Anuppanne kusale uppādeti,",
  "anya-e0104n2:21_17": "uppanne bhāvanāpāripūriṁ pāpeti.",
  "anya-e0104n2:21_18": "Evaṁ apāyakosallampi paññā evāti.",
  "anya-e0104n2:22_0": "Sabbatthāti sabbesu.",
  "anya-e0104n2:22_1": "Tesaṁ tesaṁ dhammānanti sattānaṁ taṁtaṁhitasukhadhammānaṁ.",
  "anya-e0104n2:22_2": "Taṅkhaṇappavattanti accāyike kicce vā bhaye vā uppanne tassa tikicchanatthaṁ tasmiṁyeva khaṇe pavattaṁ.",
  "anya-e0104n2:22_3": "Ṭhānena uppatti etassa atthīti ṭhānuppattikaṁ,",
  "anya-e0104n2:22_4": "ṭhānaso eva uppajjanakaṁ.",
  "anya-e0104n2:22_5": "Tatrupāyāti tatra tatra karaṇīye upāyabhūtā.",
  "anya-e0104n2:23_0": "Gahetvāti “idaṁ rūpaṁ,",
  "anya-e0104n2:23_1": "ettakaṁ rūpa”ntiādinā pariggaṇhanavasena gahetvā.",
  "anya-e0104n2:23_2": "Ubhayaṁ gahetvāti “ajjhattaṁ bahiddhā”ti ubhayaṁ anupubbato pariggahetvā.",
  "anya-e0104n2:23_3": "Atha vā “yaṁ kiñci samudayadhammaṁ,",
  "anya-e0104n2:23_4": "sabbaṁ taṁ nirodhadhamma”nti ekappahāreneva sabbepi pañcakkhandhe avibhāgena pariggahetvā.",
  "anya-e0104n2:23_5": "Ayaṁ pana tikkhavipassakassa mahāpuññassa bhikkhuno vipassanābhiniveso.",
  "anya-e0104n2:24_0": "428.Dukkhasaccaṁ ārabbhāti dukkhasaccaṁ ārammaṇaṁ katvā,",
  "anya-e0104n2:24_1": "tappaṭicchādakasammohavidhaṁsanavasena ca pavattaṁ ñāṇaṁ dukkhe ñāṇaṁ.",
  "anya-e0104n2:24_2": "Dukkhasamudayaṁārabbhāti etthāpi eseva nayo.",
  "anya-e0104n2:24_3": "Tathā sesapadadvayepi.",
  "anya-e0104n2:24_4": "Paccavekkhaṇañāṇaṁ hi catusaccaṁ ārabbha pavattañāṇaṁ nāma,",
  "anya-e0104n2:24_5": "tatiyaṁ pana maggañāṇaṁ,",
  "anya-e0104n2:24_6": "itarasaccāni vipassanāñāṇanti pākaṭameva.",
  "anya-e0104n2:25_0": "“Atthādīsu pabhedagatāni ñāṇānī”ti saṅkhepena vuttamatthaṁ pāḷivaseneva vivarituṁ “vuttañheta”ntiādi vuttaṁ.",
  "anya-e0104n2:25_1": "Tattha atthe ñāṇaṁ atthapaṭisambhidāti yaṁ atthappabhedassa sallakkhaṇavibhāvanavavatthānakaraṇasamatthaṁ atthe pabhedagataṁ ñāṇaṁ,",
  "anya-e0104n2:25_2": "ayaṁ atthapaṭisambhidā nāma.",
  "anya-e0104n2:25_3": "Sesapadesupi eseva nayo.",
  "anya-e0104n2:25_4": "Dhammappabhedassa hi sallakkhaṇavibhāvanavavatthānakaraṇasamatthaṁ dhamme pabhedagataṁ ñāṇaṁ dhammapaṭisambhidā.",
  "anya-e0104n2:25_5": "Niruttippabhedassa sallakkhaṇavibhāvanavavatthānakaraṇasamatthaṁ niruttābhilāpe pabhedagataṁ ñāṇaṁ niruttipaṭisambhidā.",
  "anya-e0104n2:25_6": "Paṭibhānappabhedassa sallakkhaṇavibhāvanavavatthānakaraṇasamatthaṁ paṭibhāne pabhedagataṁ ñāṇaṁ paṭibhānapaṭisambhidā.",
  "anya-e0104n2:25_7": "Niruttipaṭibhānappabhedā tabbisayānaṁ atthādīnaṁ paccayuppannatādibhedehi bhinditvā veditabbā.",
  "anya-e0104n2:26_0": "Nibbānampi sampāpakahetuanusārena arīyati,",
  "anya-e0104n2:26_1": "adhigammatīti attho.",
  "anya-e0104n2:26_2": "“Yaṁ kiñci paccayasambhūta”nti etena saccahetudhammapaccayākāravāresu āgatāni dukkhādīni gahitāni.",
  "anya-e0104n2:26_3": "Saccapaccayākāravāresu nibbānaṁ,",
  "anya-e0104n2:26_4": "pariyattivāre bhāsitattho,",
  "anya-e0104n2:26_5": "abhidhammabhājanīye vipāko,",
  "anya-e0104n2:26_6": "kiriyā cāti evaṁ pāḷiyaṁ vuttānaṁ eva vasena pañca atthā veditabbā.",
  "anya-e0104n2:26_7": "Dahatīti vidahati,",
  "anya-e0104n2:26_8": "nibbattakahetuādīnaṁ sādhāraṇametaṁ nibbacanaṁ.",
  "anya-e0104n2:26_9": "Tadatthaṁ pana vibhāvetuṁ “pavatteti vā sampāpuṇituṁ vā detī”ti vuttaṁ.",
  "anya-e0104n2:26_10": "Tesu purimo attho maggavajjesu daṭṭhabbo.",
  "anya-e0104n2:26_11": "Bhāsitampi hi avabodhanavasena atthaṁ pavatteti,",
  "anya-e0104n2:26_12": "maggo pana nibbānaṁ pāpetīti tasmiṁ pacchimo attho.",
  "anya-e0104n2:26_13": "Nibbānaṁ hi pattabbo attho,",
  "anya-e0104n2:26_14": "bhāsitattho ñāpetabbo attho,",
  "anya-e0104n2:26_15": "itaro nibbattetabbo atthoti evaṁ tividho hoti.",
  "anya-e0104n2:27_0": "“Yo koci phalanibbattako hetū”ti etena saccahetudhammapaccayākāravāresu āgatāni samudayādīni gahitāni,",
  "anya-e0104n2:27_1": "saccapaccayākāravāresu maggo,",
  "anya-e0104n2:27_2": "pariyattivāre bhāsitaṁ,",
  "anya-e0104n2:27_3": "abhidhammabhājanīye kusalākusalanti evaṁ pāḷiyaṁ vuttānaṁ eva vasena pañca dhammā veditabbā.",
  "anya-e0104n2:27_4": "Tattha maggo sampāpako,",
  "anya-e0104n2:27_5": "bhāsitaṁ ñāpako,",
  "anya-e0104n2:27_6": "itaraṁ nibbattakoti evaṁ tividho hetu veditabbo.",
  "anya-e0104n2:27_7": "Ettha ca kiriyānaṁ avipākatāya dhammabhāvo na vutto.",
  "anya-e0104n2:27_8": "Yadi evaṁ vipākā na hontīti atthabhāvopi na vattabbo? Na,",
  "anya-e0104n2:27_9": "paccayuppannabhāvato.",
  "anya-e0104n2:27_10": "Evaṁ sati kusalākusalānampi atthabhāvo āpajjatīti ce?",
  "anya-e0104n2:27_11": "Nāyaṁ doso appaṭisiddhattā.",
  "anya-e0104n2:27_12": "Vipākassa pana padhānahetutāya pākaṭabhāvato dhammabhāvo eva tesaṁ vutto.",
  "anya-e0104n2:27_13": "Kiriyānaṁ paccayabhāvato dhammabhāvo āpajjatīti ce?",
  "anya-e0104n2:27_14": "Nāyaṁ doso appaṭisiddhattā.",
  "anya-e0104n2:27_15": "Kammaphalasambandhassa pana hetubhāvassābhāvato dhammabhāvo na vutto.",
  "anya-e0104n2:27_16": "Apica “ayaṁ imassa paccayo,",
  "anya-e0104n2:27_17": "ayaṁ paccayuppanno”ti etaṁ bhedamakatvā kevalaṁ kusalākusale,",
  "anya-e0104n2:27_18": "vipākakiriyādhamme ca paccavekkhantassa dhammatthapaṭisambhidā hontīti tesaṁ atthadhammatā na vuttāti daṭṭhabbaṁ.",
  "anya-e0104n2:28_0": "Ayameva hi atthoti yvāyaṁ atthadhammānaṁ pañcadhā vibhajanavasena attho vutto,",
  "anya-e0104n2:28_1": "ayameva abhidhamme vibhajitvā dassitoti sambandho.",
  "anya-e0104n2:29_0": "“Dhammaniruttābhilāpe”ti ettha dhamma-saddo sabhāvavācakoti katvā āha “sabhāvaniruttī”ti,",
  "anya-e0104n2:29_1": "aviparītaniruttīti attho.",
  "anya-e0104n2:29_2": "Tenāha “abyabhicārī vohāro”ti,",
  "anya-e0104n2:29_3": "tassa tassa atthassa bodhane paṭiniyatasambandho saddavohāroti attho.",
  "anya-e0104n2:29_4": "Tadabhilāpeti tassa sabhāvaniruttisaññitassa abyabhicārivohārassa abhilāpane.",
  "anya-e0104n2:29_5": "Sā panāyaṁ sabhāvanirutti māgadhabhāsā.",
  "anya-e0104n2:29_6": "Atthato nāmapaññattīti ācariyā.",
  "anya-e0104n2:29_7": "Apare pana yadi sabhāvanirutti paññattisabhāvā,",
  "anya-e0104n2:29_8": "evaṁ sati paññatti abhilapitabbā,",
  "anya-e0104n2:29_9": "na vacananti āpajjati.",
  "anya-e0104n2:29_10": "Na ca vacanato aññaṁ abhilapitabbaṁ uccāretabbaṁ atthi.",
  "anya-e0104n2:29_11": "Atha phassādivacanehi bodhetabbaṁ abhilapitabbaṁ,",
  "anya-e0104n2:29_12": "evañca sati atthadhammānampi bodhetabbattā tesampi niruttibhāvo āpajjati.",
  "anya-e0104n2:29_13": "Phassoti ca sabhāvanirutti,",
  "anya-e0104n2:29_14": "phassaṁ phassāti na sabhāvaniruttīti dassitovāyamattho.",
  "anya-e0104n2:29_15": "Na ca avacanaṁ evaṁpakāraṁ atthi.",
  "anya-e0104n2:29_16": "Tasmā vacanabhūtāya eva tassā sabhāvaniruttiyā abhilāpe uccāraṇeti attho daṭṭhabbo.",
  "anya-e0104n2:30_0": "Taṁ sabhāvaniruttisaddaṁ ārammaṇaṁ katvā paccavekkhantassa tasmiṁ sabhāvaniruttābhilāpe pabhedagataṁ ñāṇaṁ niruttipaṭisambhidā,",
  "anya-e0104n2:30_1": "“evamayaṁ niruttipaṭisambhidā saddārammaṇā nāma jātā,",
  "anya-e0104n2:30_2": "na paññattiārammaṇā”ti ca aṭṭhakathāyaṁ vuttattā niruttisaddārammaṇāya sotaviññāṇavīthiyā parato manodvāre niruttipaṭisambhidā pavattatīti vadanti.",
  "anya-e0104n2:30_3": "“Niruttipaṭisambhidā paccuppannārammaṇā”ti ca vacanasaddaṁ gahetvā pacchā jānanaṁ sandhāya vuttanti.",
  "anya-e0104n2:30_4": "Evaṁ pana aññasmiṁ paccuppannārammaṇe aññaṁ paccuppannārammaṇaṁ vuttanti āpajjati.",
  "anya-e0104n2:30_5": "Yathā pana dibbasotañāṇaṁ manussādisaddabhedanicchayassa paccayabhūtaṁ taṁtaṁsaddavibhāvakaṁ,",
  "anya-e0104n2:30_6": "evaṁ sabhāvāsabhāvaniruttinicchayassa paccayabhūtaṁ paccuppannasabhāvaniruttisaddārammaṇaṁ taṁvibhāvakaṁ",
  "anya-e0104n2:30_7": "ñāṇaṁ niruttipaṭisambhidāti vuccamāne na koci pāḷivirodho.",
  "anya-e0104n2:30_8": "“Taṁ sabhāvaniruttisaddaṁ ārammaṇaṁ katvā paccavekkhantassā”ti ca “paccuppannasaddārammaṇaṁ paccavekkhaṇaṁ pavattentassā”ti na nasakkā vattuṁ.",
  "anya-e0104n2:30_9": "Tañhi ñāṇaṁ sabhāvaniruttiṁ vibhāventameva taṁtaṁsaddapaccavekkhaṇānantaraṁ taṁtaṁpabhedanicchayahetubhāvato",
  "anya-e0104n2:30_10": "niruttiṁ bhindantaṁ paṭivijjhantameva uppajjatīti pabhedagatampi hotīti.",
  "anya-e0104n2:31_0": "Sabbattha ñāṇanti sabbasmiṁ visaye ñāṇaṁ,",
  "anya-e0104n2:31_1": "sabbampi ñāṇanti adhippāyo.",
  "anya-e0104n2:31_2": "Tenāha “ñāṇārammaṇaṁ ñāṇa”nti.",
  "anya-e0104n2:31_3": "Sabbatthāti vā sabbesu atthādīsu, tīsu,",
  "anya-e0104n2:31_4": "catūsupi vā pavattattā,",
  "anya-e0104n2:31_5": "kusalakiriyābhūtāya paṭibhānapaṭisambhidāya dhammatthabhāvato tīsu eva vā pavattattā “sabbattha ñāṇa”nti vuttaṁ.",
  "anya-e0104n2:31_6": "Tenāha “yathāvuttesu vā”tiādi.",
  "anya-e0104n2:31_7": "Tattha sagocarakiccādivasenāti sagocarassa,",
  "anya-e0104n2:31_8": "kiccādikassa ca vasena “idaṁ ñāṇaṁ idaṁ nāma ārammaṇaṁ katvā pavattaṁ iminā nāma kiccenā”ti jānanaṁ.",
  "anya-e0104n2:31_9": "Ādi-saddena lakkhaṇapaccupaṭṭhānapadaṭṭhānabhūmiādīnaṁ saṅgaho.",
  "anya-e0104n2:31_10": "Tenevāha “imāni ñāṇāni idamatthajotakānī”tiādi.",
  "anya-e0104n2:32_0": "429.Pabhedaṁ gacchantīti anekabhedabhinnesu ārammaṇesu tesaṁ yāthāvato taṁtaṁpabhedāvabodhanasamatthataṁ upagacchanti.",
  "anya-e0104n2:33_0": "Mahāsāvakānañca asekkhabhūmiyaṁ pabhedaṁ gatāti sāmaññavidhinā dassitamatthaṁ apavādena nivattetuṁ ānandatthera-ggahaṇaṁ kataṁ.",
  "anya-e0104n2:34_0": "Etā paṭisambhidā.",
  "anya-e0104n2:34_1": "Sekkhabhūmiyaṁ pabhedagamanaṁ appavisayaṁ,",
  "anya-e0104n2:34_2": "asekkhabhūmiyaṁ bahuvisayanti āha “adhigamo nāma arahattappattī”ti,",
  "anya-e0104n2:34_3": "sātisayaṁ vā adhigamaṁ sandhāya evaṁ vuttaṁ.",
  "anya-e0104n2:34_4": "Sekkhena pattānampi hi imāsaṁ arahattappattiyā visadabhāvādhigamoti.",
  "anya-e0104n2:34_5": "Pubbayogo viya pana arahattappatti arahatopi paṭisambhidāvisadatāya paccayo na na hotīti pañcannampi",
  "anya-e0104n2:34_6": "yathāyogaṁ sekkhāsekkhapaṭisambhidāvisadatāya kāraṇatā yojetabbā.",
  "anya-e0104n2:34_7": "Atthadhammādīnaṁ anavasesasaṅgaṇhanato buddhavacanavisayā eva pariyattiādayo dassitā.",
  "anya-e0104n2:34_8": "Pāḷiyā sajjhāyo pariyāpuṇanaṁ,",
  "anya-e0104n2:34_9": "tadatthasavanaṁ savanaṁ,",
  "anya-e0104n2:34_10": "parito sabbaso ñātuṁ icchā paripucchāti āha “pāḷiaṭṭhakathādīsu gaṇṭhipadaatthapadavinicchayakathā”ti,",
  "anya-e0104n2:34_11": "padatthato,",
  "anya-e0104n2:34_12": "adhippāyato ca duviññeyyaṭṭhānaṁ vitthārato sanniṭṭhānakathāti attho.",
  "anya-e0104n2:34_13": "Yassa hi padassa attho duviññeyyo,",
  "anya-e0104n2:34_14": "taṁ gaṇṭhipadaṁ,",
  "anya-e0104n2:34_15": "yassa adhippāyo duviññeyyo,",
  "anya-e0104n2:34_16": "taṁ atthapadaṁ.",
  "anya-e0104n2:34_17": "Ādi-saddena khandhādipaṭisaṁyutte kathāmagge saṅgaṇhāti.",
  "anya-e0104n2:34_18": "Bhāvanānuyogasahitaṁ gataṁ,",
  "anya-e0104n2:34_19": "paccāgatañca etassa atthīti gatapaccāgatiko,",
  "anya-e0104n2:34_20": "tassa bhāvo,",
  "anya-e0104n2:34_21": "tena gatapaccāgatikabhāvena.",
  "anya-e0104n2:34_22": "Vasanaṭṭhānato yāva gocaragāmo,",
  "anya-e0104n2:34_23": "tato ca yāva vasanaṭṭhānaṁ kammaṭṭhānānuyuttoti attho.",
  "anya-e0104n2:34_24": "Yāva anulomagotrabhusamīpanti saṅkhārupekkhāñāṇamāha.",
  "anya-e0104n2:34_25": "Tañhi tesaṁ samīpappavattaṁ.",
  "anya-e0104n2:35_0": "Satthesūti anavajjesu sattānaṁ hitasukhāvahesu ganthesu.",
  "anya-e0104n2:35_1": "Tathā sippāyatanesūti etthāpi.",
  "anya-e0104n2:35_2": "Pubbakāle ekasatarājūnaṁ desabhāsā ekasatavohārā.",
  "anya-e0104n2:35_3": "Dhammapade yamakavaggo opammavaggoti vadanti,",
  "anya-e0104n2:35_4": "mūlapaṇṇāse yamakavaggo opammavaggo evāti apare.",
  "anya-e0104n2:35_5": "Sutapaṭibhānabahulānanti bahussutānaṁ paṭibhānavantānaṁ.",
  "anya-e0104n2:36_0": "Sabbānīti pubbe vuttāni pañca,",
  "anya-e0104n2:36_1": "pacchā vuttāni aṭṭhapi vā.",
  "anya-e0104n2:36_2": "Sekkhaphalavimokkhapariyosāne bhavā sekkhaphalavimokkhantikā.",
  "anya-e0104n2:36_3": "Ṭhānāṭhānañāṇabalādīni sabbabuddhaguṇesu sakiccato pākaṭatarānīti vuttaṁ “dasa balāni viyā”ti,",
  "anya-e0104n2:36_4": "aññe vā sabbaññutaññāṇādayopi sabbe bhagavato guṇavisesā asekkhaphalavimokkhantikā eva.",
  "anya-e0104n2:37_0": "Paññābhūmi-mūla-sarīravavatthānavaṇṇanā",
  "anya-e0104n2:38_0": "430.Imāya paññāyāti vipassanāpaññāya.",
  "anya-e0104n2:38_1": "Bhūmi sallakkhaṇādiggahaṇavasena pavattiṭṭhānabhāvato.",
  "anya-e0104n2:38_2": "Ādi-saddena āhārādīnaṁ saṅgaho daṭṭhabbo.",
  "anya-e0104n2:38_3": "Kasmā panete evaṁ bahudhammā bhūmibhāvena gayhanti,",
  "anya-e0104n2:38_4": "nanu khandhādīsu ekenāpi atthasiddhi hotīti? Na,",
  "anya-e0104n2:38_5": "tividhasattānuggahatthaṁ khandhādittayaggahaṇaṁ kattabbaṁ,",
  "anya-e0104n2:38_6": "aññathā sabbasādhāraṇo anuggaho na kato siyā.",
  "anya-e0104n2:38_7": "Tividhā hi sattā rūpasammūḷhā arūpasammūḷhā ubhayasammūḷhāti.",
  "anya-e0104n2:38_8": "Tesu ye arūpasammūḷhā,",
  "anya-e0104n2:38_9": "tadatthaṁ khandhānaṁ gahaṇaṁ arūpadhammānaṁ catudhā vibhattattā.",
  "anya-e0104n2:38_10": "Ye rūpasammūḷhā,",
  "anya-e0104n2:38_11": "tadatthaṁ āyatanānaṁ rūpadhammānaṁ addhekādasadhā vibhattattā.",
  "anya-e0104n2:38_12": "Ye pana ubhayasammūḷhā,",
  "anya-e0104n2:38_13": "tadatthaṁ dhātūnaṁ ubhayesampi vibhattattā.",
  "anya-e0104n2:38_14": "Tathā indriyabhedena tikkhindriyā majjhimindriyā mudindriyā,",
  "anya-e0104n2:38_15": "saṁkhittarucī majjhimarucī vitthārarucīti ca tividhā sattā,",
  "anya-e0104n2:38_16": "tesampi atthāya yathākkamaṁ khandhādiggahaṇaṁ katanti yojetabbaṁ.",
  "anya-e0104n2:38_17": "Indriyaggahaṇaṁ pana kāmaṁ ete dhammā issarā viya sahajātadhammesu issariyaṁ ādhipaccaṁ pavattenti,",
  "anya-e0104n2:38_18": "taṁ pana nesaṁ dhammasabhāvasiddhaṁ,",
  "anya-e0104n2:38_19": "na ettha kassaci vasībhāvo “suññā ete avasavattino”ti anattalakkhaṇassa sukhaggahaṇatthaṁ.",
  "anya-e0104n2:38_20": "Taṁ panetaṁ catubbidhampi pavattinivattitadubhayahetuvasena diṭṭhameva upakārāvahaṁ,",
  "anya-e0104n2:38_21": "na aññathāti saccādidvayaṁ gahitaṁ.",
  "anya-e0104n2:38_22": "Ādi-saddena gahitadhammesupi ayaṁ nayo netabbo.",
  "anya-e0104n2:38_23": "Mūlaṁ patiṭṭhābhāvato.",
  "anya-e0104n2:38_24": "Sati hi sīlavisuddhiyaṁ,",
  "anya-e0104n2:38_25": "cittavisuddhiyañca ayaṁ paññā mūlajātā hoti, nāsatīti.",
  "anya-e0104n2:38_26": "Sarīraṁ paribrūhetabbato.",
  "anya-e0104n2:38_27": "Imissā hi paññāya santānavasena pavattamānāya pādapāṇisīsaṭṭhāniyā diṭṭhivisuddhiādikā imā pañca visuddhiyo",
  "anya-e0104n2:38_28": "avayavena samudāyūpalakkhaṇanayena “sarīra”nti veditabbā.",
  "anya-e0104n2:39_0": "431.Pañca khandhāti ettha pañcāti gaṇanaparicchedo,",
  "anya-e0104n2:39_1": "tena na tato heṭṭhā,",
  "anya-e0104n2:39_2": "na uddhanti dasseti.",
  "anya-e0104n2:39_3": "Khandhāti paricchinnadhammanidassanaṁ.",
  "anya-e0104n2:39_4": "Yasmā cettha khandha-saddo rāsaṭṭho “mahāudakakkhandho”tiādīsu viya,",
  "anya-e0104n2:39_5": "tasmā atītādivibhāgabhinnaṁ sabbaṁ rūpaṁ rāsivasena buddhiyā ekajjhaṁ gahetvā “rūpameva khandho rūpakkhandho”ti samānādhikaraṇasamāso daṭṭhabbo.",
  "anya-e0104n2:39_6": "“Tīhi khandhehi iṇaṁ dassāmā”tiādīsu viya koṭṭhāsaṭṭhe pana khandha-sadde nibbānassāpi khandhantarabhāvo āpajjatīti?",
  "anya-e0104n2:39_7": "Nāpajjati atītādivibhāgābhāvato.",
  "anya-e0104n2:39_8": "Na hi ekassa niccassa sato nibbānassa atītādivibhāgo atthīti.",
  "anya-e0104n2:39_9": "Paṭhamenatthena rūparāsīti attho,",
  "anya-e0104n2:39_10": "dutiyena rūpakoṭṭhāsoti.",
  "anya-e0104n2:39_11": "Vedanākkhandhotiādīsupi eseva nayo.",
  "anya-e0104n2:39_12": "Kasmā panete khandhā pañceva vuttā iminā eva ca kamenāti?",
  "anya-e0104n2:39_13": "Bhājanabhojanabyañjanabhattakārakabhuñjakavikappadassanato,",
  "anya-e0104n2:39_14": "yathoḷārikayathāsaṁkilesūpadesato cāti veditabbaṁ.",
  "anya-e0104n2:39_15": "Vivādamūlahetubhāvaṁ saṁsārahetutaṁ,",
  "anya-e0104n2:39_16": "kammahetutañca cintetvā vedanāsaññā saṅkhārakkhandhato nīharitvā visuṁ khandhabhāvena desitā.",
  "anya-e0104n2:40_0": "Rūpakkhandhakathāvaṇṇanā",
  "anya-e0104n2:41_0": "432.Tatthāti tesu pañcasu khandhesu.",
  "anya-e0104n2:41_1": "Yaṁ kiñcīti anavasesapariyādānaṁ.",
  "anya-e0104n2:41_2": "Ruppanalakkhaṇanti atippasaṅganiyamanaṁ.",
  "anya-e0104n2:41_3": "Yaṁ-saddena hi sanipātena kiṁ-saddena ca gahitena aniyamatthatāya atippasaṅge āpanne taṁ ruppanasaddo nivatteti,",
  "anya-e0104n2:41_4": "tena rūpassa anavasesapariggaho kato hoti.",
  "anya-e0104n2:41_5": "Sītādīhīti sītuṇhajighacchāpipāsādīhi.",
  "anya-e0104n2:41_6": "Hetuatthe cetaṁ karaṇavacanaṁ.",
  "anya-e0104n2:41_7": "Ruppanaṁ lakkhaṇaṁ etassāti ruppanalakkhaṇaṁ.",
  "anya-e0104n2:41_8": "Dhammo eva dhammajātaṁ.",
  "anya-e0104n2:41_9": "Ruppanañcettha sītādivirodhipaccayasannipāte visadisuppatti.",
  "anya-e0104n2:41_10": "Nanu ca arūpadhammānampi virodhipaccayasamāgame visadisuppatti labbhatīti?",
  "anya-e0104n2:41_11": "Saccaṁ labbhati,",
  "anya-e0104n2:41_12": "na pana vibhūtataraṁ.",
  "anya-e0104n2:41_13": "Vibhūtataraṁ hettha ruppanaṁ adhippetaṁ sītādiggahaṇato.",
  "anya-e0104n2:41_14": "Yadi evaṁ,",
  "anya-e0104n2:41_15": "kathaṁ brahmaloke rūpasamaññā?",
  "anya-e0104n2:41_16": "Tatthāpi taṁsabhāvānativattanato hotiyeva rūpasamaññā,",
  "anya-e0104n2:41_17": "anuggāhakapaccayavasena vā.",
  "anya-e0104n2:41_18": "Virodhipaccayasannipāte yo attano santāne bhinne bhijjamānasseva visadisuppattihetubhāvo,",
  "anya-e0104n2:41_19": "taṁ ruppananti aññe.",
  "anya-e0104n2:41_20": "Imasmiṁ pakkhe rūpayati vikāraṁ āpādetīti rūpaṁ,",
  "anya-e0104n2:41_21": "purimapakkhe pana ruppatīti.",
  "anya-e0104n2:41_22": "Saṅghaṭṭanena vikārāpattiyaṁ ruppanasaddo niruḷhoti keci.",
  "anya-e0104n2:41_23": "Imasmiṁ pakkhe arūpadhammesu rūpasamaññāya pasaṅgo eva natthi saṅghaṭṭanābhāvato.",
  "anya-e0104n2:41_24": "Paṭighāto ruppananti apare.",
  "anya-e0104n2:41_25": "Sabbaṁ taṁ ekato katvāti rāsaṭṭhaṁ hadaye ṭhapetvā vadati.",
  "anya-e0104n2:42_0": "Bhūtopādāyabhedatoti ettha tadadhīnavuttitāya bhavati ettha upādāyarūpanti bhūtaṁ.",
  "anya-e0104n2:42_1": "Bhūtāni upādiyateva,",
  "anya-e0104n2:42_2": "na pana sayaṁ tehi,",
  "anya-e0104n2:42_3": "aññehi vā upādīyatīti upādāyaṁ.",
  "anya-e0104n2:43_0": "Kāmaṁ catudhātuvavatthāne vacanatthāditopi bhūtāni vibhāvitāneva,",
  "anya-e0104n2:43_1": "sabhāvadhammānaṁ pana lakkhaṇādivibhāvanāti katvā vuttaṁ “lakkhaṇarasapaccupaṭṭhānāni catudhātuvavatthāne vuttānī”ti.",
  "anya-e0104n2:43_2": "Tattha padaṭṭhānassa avuttattā āha “padaṭṭhānato panā”tiādi.",
  "anya-e0104n2:43_3": "Avacanañca tassa tassatthassa paccayatoti ettha pakārantarena vibhāvitattāti daṭṭhabbaṁ.",
  "anya-e0104n2:43_4": "Sabbāpīti catassopi dhātuyo.",
  "anya-e0104n2:43_5": "Āposaṅgahitāya tejonupālitāya vāyovitthambhitāya eva pathavīdhātuyā pavatti,",
  "anya-e0104n2:43_6": "na aññathāti sā sesabhūtattayapadaṭṭhānā,",
  "anya-e0104n2:43_7": "evamitarāpīti āha “avasesadhātuttayapadaṭṭhānā”ti.",
  "anya-e0104n2:44_0": "Catuvīsatividhanti gaṇanaparicchedo balarūpādīnaṁ paṭisedhanattho.",
  "anya-e0104n2:44_1": "Tattha yaṁ vattabbaṁ,",
  "anya-e0104n2:44_2": "taṁ parato āvi bhavissati.",
  "anya-e0104n2:44_3": "Cakkhatīti cakkhu,",
  "anya-e0104n2:44_4": "viññāṇādhiṭṭhitaṁ rūpaṁ assādentaṁ viya hotīti attho.",
  "anya-e0104n2:44_5": "Cakkhatīti hi ayaṁ cakkhati-saddo “madhuṁ cakkhati,",
  "anya-e0104n2:44_6": "byañjanaṁ cakkhatī”tiādīsu viya assādanattho.",
  "anya-e0104n2:44_7": "Vuttañhetaṁ “cakkhuṁ kho,",
  "anya-e0104n2:44_8": "māgaṇḍiya,",
  "anya-e0104n2:44_9": "rūpārāmaṁ rūparataṁ rūpasamudita”nti.",
  "anya-e0104n2:44_10": "Aṭṭhakathāyampi vuccati “rūpesu āviñchanarasa”nti.",
  "anya-e0104n2:44_11": "Satipi sotādīnaṁ saddārammaṇādibhāve niruḷhattā dassane eva cakkhu-saddo pavattati padumādīsu paṅkajādisaddā viyāti daṭṭhabbaṁ.",
  "anya-e0104n2:44_12": "Atha vā cakkhatīti viññāṇādhiṭṭhitaṁ samavisamaṁ ācikkhantaṁ viya abhibyattaṁ vadantaṁ viya hotīti attho.",
  "anya-e0104n2:44_13": "Aṭṭhakathāyaṁ pana “vibhāveti cā”ti vuttaṁ.",
  "anya-e0104n2:44_14": "Taṁ anekatthattā dhātūnaṁ vibhāvanatthatāpi cakkhati-saddassa sambhavatīti katvā vuttaṁ.",
  "anya-e0104n2:44_15": "Suṇāti etena,",
  "anya-e0104n2:44_16": "viññāṇādhiṭṭhitaṁ sayaṁ vā suṇātīti sotaṁ.",
  "anya-e0104n2:44_17": "Ghāyati etena,",
  "anya-e0104n2:44_18": "sayaṁ vā ghāyatīti ghānaṁ.",
  "anya-e0104n2:44_19": "Rasaggahaṇamūlakattā ajjhoharaṇassa jīvitanimittaṁ āhāraraso jīvitaṁ,",
  "anya-e0104n2:44_20": "tasmiṁ ninnatāya taṁ avhāyatīti jivhā niruttinayena.",
  "anya-e0104n2:44_21": "Kucchitānaṁ sāsavadhammānaṁ āyo uppattiṭṭhānanti kāyo anuttariyahetubhāvaṁ anāgacchantesu kāmarāganidānakammajanitesu,",
  "anya-e0104n2:44_22": "kāmarāgassa ca visesapaccayesu ghānajivhākāyesu kāyassa visesato sāsavapaccayattā.",
  "anya-e0104n2:44_23": "Tena hi phoṭṭhabbasukhaṁ assādentā sattā methunampi sevanti.",
  "anya-e0104n2:44_24": "Kāyindriyavatthukā vā cattāro khandhā balavakāmāsavādihetubhāvato visesena sāsavāti kucchitānaṁ sāsavadhammānaṁ āyoti kāyo vutto.",
  "anya-e0104n2:44_25": "Vaṇṇavikāraṁ āpajjamānaṁ hadayaṅgatabhāvaṁ rūpayatīti rūpaṁ,",
  "anya-e0104n2:44_26": "rūpamiva pakāsaṁ karoti saviggahamiva dassetīti attho.",
  "anya-e0104n2:44_27": "Anekatthattā vā dhātūnaṁ pakāsanattho eva rūpasaddo daṭṭhabbo.",
  "anya-e0104n2:44_28": "Sappatīti saddo,",
  "anya-e0104n2:44_29": "udāharīyati,",
  "anya-e0104n2:44_30": "sakehi vā paccayehi sappīyati sotaviññeyyabhāvaṁ upanīyatīti attho.",
  "anya-e0104n2:44_31": "Gandhayatīti gandho,",
  "anya-e0104n2:44_32": "attano vatthuṁ sūcayati apākaṭaṁ “idaṁ sugandhaṁ,",
  "anya-e0104n2:44_33": "duggandha”nti pakāseti,",
  "anya-e0104n2:44_34": "paṭicchannaṁ vā pupphaphalādiṁ “idamettha atthī”ti pesuññaṁ karontaṁ viya hotīti attho.",
  "anya-e0104n2:44_35": "Rasanti taṁ sattāti raso,",
  "anya-e0104n2:44_36": "asādentīti attho.",
  "anya-e0104n2:45_0": "Itthiyāva indriyaṁ itthindriyaṁ,",
  "anya-e0104n2:45_1": "tathā purisindriyaṁ.",
  "anya-e0104n2:45_2": "Jīvanti tena sahajātadhammāti jīvitaṁ,",
  "anya-e0104n2:45_3": "tadeva indriyaṁ jīvitindriyaṁ.",
  "anya-e0104n2:45_4": "Hadayañca taṁ vatthu ca,",
  "anya-e0104n2:45_5": "hadayassa vā manoviññāṇassa vatthu hadayavatthu.",
  "anya-e0104n2:45_6": "Copanakāyabhāvato kāyo ca so adhippāyaviññāpanato viññatti cāti kāyaviññatti.",
  "anya-e0104n2:45_7": "Copanavācābhāvato,",
  "anya-e0104n2:45_8": "adhippāyaviññāpanato ca vacī ca sā viññatti cāti vacīviññatti.",
  "anya-e0104n2:45_9": "Viggahābhāvato na kassati,",
  "anya-e0104n2:45_10": "kasituṁ chindituṁ na sakkā,",
  "anya-e0104n2:45_11": "na vā kāsati dibbatīti akāsaṁ,",
  "anya-e0104n2:45_12": "akāsameva ākāsaṁ,",
  "anya-e0104n2:45_13": "tadeva nissattanijjīvaṭṭhena ākāsadhātu.",
  "anya-e0104n2:45_14": "Rūpassāti nipphannarūpassa.",
  "anya-e0104n2:45_15": "Lahubhāvo lahutā.",
  "anya-e0104n2:45_16": "Sayaṁ anipphannatāya “rūpassā”ti visesitaṁ.",
  "anya-e0104n2:45_17": "Esa nayo sesesupi.",
  "anya-e0104n2:45_18": "Ayaṁ pana viseso –",
  "anya-e0104n2:45_19": "kammani sādhu kammaññaṁ,",
  "anya-e0104n2:45_20": "tassa bhāvo kammaññatā. Paṭhamaṁ,",
  "anya-e0104n2:45_21": "upari ca cayo pavatti upacayo.",
  "anya-e0104n2:45_22": "Pubbāparavasena sambandhā tati pavatti santati.",
  "anya-e0104n2:45_23": "Aniccassa vināsino bhāvo aniccatā.",
  "anya-e0104n2:45_24": "Kabalaṁ karīyatīti kabaḷīkāro.",
  "anya-e0104n2:45_25": "Āharatīti āhāro.",
  "anya-e0104n2:45_26": "Evaṁ tāva upādāyarūpaṁ saddatthato veditabbaṁ.",
  "anya-e0104n2:46_0": "Kamato pana sabbesaṁ rūpadhammānaṁ nissayabhāvena mūlabhūtattā paṭhamaṁ bhūtarūpāni uddiṭṭhāni.",
  "anya-e0104n2:46_1": "Itaresu ajjhattikabhāvena attabhāvasamaññāya mūlabhāvato cakkhādīni pañca ādito uddiṭṭhāni.",
  "anya-e0104n2:46_2": "Tesaṁ visayīnaṁ ime visayāti dassetuṁ rūpādīni cattāri uddiṭṭhāni.",
  "anya-e0104n2:46_3": "Phoṭṭhabbaṁ pana anupādārūpattā,",
  "anya-e0104n2:46_4": "bhūtaggahaṇena gahitattā ca idha na gahitaṁ.",
  "anya-e0104n2:46_5": "Svāyaṁ attabhāvo imehi “itthī”ti vā “puriso”ti vā saṅkhaṁ gacchatīti dassanatthaṁ tadanantaraṁ itthipurisindriyadvayaṁ uddiṭṭhaṁ.",
  "anya-e0104n2:46_6": "“Iminā jīvatī”ti vohāraṁ labbhatīti dassanatthaṁ tato jīvitindriyaṁ.",
  "anya-e0104n2:46_7": "Tassa imaṁ nissāya viññāṇappavattiyaṁ attahitādisiddhīti dassanatthaṁ hadayavatthu.",
  "anya-e0104n2:46_8": "Tassa imāsaṁ vasena sabbe kāyavacīpayogāti dassanatthaṁ viññattidvayaṁ.",
  "anya-e0104n2:46_9": "Imāya rūpakāyassa paricchedo,",
  "anya-e0104n2:46_10": "añjaso cāti dassanatthaṁ ākāsadhātu.",
  "anya-e0104n2:46_11": "Imehissa sukhappavatti,",
  "anya-e0104n2:46_12": "uppattiādayo cāti dassanatthaṁ lahutādayo.",
  "anya-e0104n2:46_13": "Sabbo cāyaṁ catusantatirūpasantāno iminā upatthambhīyatīti dassanatthaṁ ante kabaḷīkāro āhāro uddiṭṭhoti veditabbo.",
  "anya-e0104n2:47_0": "433.",
  "anya-e0104n2:47_1": "Idāni yathāuddiṭṭhāni upādārūpāni lakkhaṇādito niddisituṁ “tattha rūpābhighātārahabhūtappasādalakkhaṇa”ntiādi āraddhaṁ.",
  "anya-e0104n2:47_2": "Tattha tatthāti tesu upādārūpesu. Rūpe,",
  "anya-e0104n2:47_3": "rūpassa vā abhighāto rūpābhighāto,",
  "anya-e0104n2:47_4": "taṁ arahatīti rūpābhighātāraho,",
  "anya-e0104n2:47_5": "rūpābhighāto hotu vā mā vā evaṁsabhāvo catunnaṁ bhūtānaṁ pasādo rūpābhighātārahabhūtappasādo,",
  "anya-e0104n2:47_6": "evaṁlakkhaṇaṁ cakkhūti attho.",
  "anya-e0104n2:47_7": "Yasmā paccayantarasahito eva cakkhupasādo rūpābhihananavasena pavattati,",
  "anya-e0104n2:47_8": "na kevalo.",
  "anya-e0104n2:47_9": "Tasmā taṁsabhāvatāva pamāṇaṁ,",
  "anya-e0104n2:47_10": "na rūpābhighātoti dassanatthaṁ rūpābhighātārahatā vuttā yathā vipākārahaṁ kusalākusalanti.",
  "anya-e0104n2:47_11": "Abhighāto ca visayavisayīnaṁ aññamaññaṁ abhimukhībhāvo yogyadesāvaṭṭhānaṁ abhighāto viyāti katvā.",
  "anya-e0104n2:47_12": "So rūpe cakkhussa,",
  "anya-e0104n2:47_13": "rūpassa vā cakkhumhi hoti.",
  "anya-e0104n2:47_14": "Tenāha “yaṁ cakkhu anidassanaṁ sappaṭighaṁ rūpamhi sanidassanamhi sappaṭighamhi paṭihaññi vā”ti,",
  "anya-e0104n2:47_15": "“yamhi cakkhumhi anidassanamhi sappaṭighamhi rūpaṁ sanidassanaṁ sappaṭighaṁ paṭihaññi vā paṭihaññati vā”ti ca ādi.",
  "anya-e0104n2:47_16": "Paripuṇṇāparipuṇṇāyatanattabhāvanibbattakassa kammassa nidānabhūtā kāmataṇhā,",
  "anya-e0104n2:47_17": "rūpataṇhā ca tadāyatanikabhavapatthanābhāvato daṭṭhukāmatādivohāraṁ arahatīti dutiyanayo sabbattha vutto.",
  "anya-e0104n2:47_18": "Tattha daṭṭhukāmatānidānakammaṁ samuṭṭhānaṁ etesanti daṭṭhukāmatānidānakammasamuṭṭhānāni.",
  "anya-e0104n2:47_19": "Evaṁvidhānaṁ bhūtānaṁ pasādo daṭṭhukāmatā…pe… pasādo,",
  "anya-e0104n2:47_20": "evaṁlakkhaṇaṁ cakkhu.",
  "anya-e0104n2:47_21": "Tassa tassa hi bhavassa mūlakāraṇabhūtā taṇhā tasmiṁ tasmiṁ bhave uppajjanārahāyatanavisayāpi nāma hotīti",
  "anya-e0104n2:47_22": "kāmataṇhādīnaṁ daṭṭhukāmatādivohārārahatā vuttā.",
  "anya-e0104n2:48_0": "Daṭṭhukāmatāti hi daṭṭhumicchā,",
  "anya-e0104n2:48_1": "rūpataṇhāti attho.",
  "anya-e0104n2:48_2": "Ettha ca daṭṭhukāmatāya,",
  "anya-e0104n2:48_3": "sesānañca taṁtaṁattabhāvanibbattakakammāyūhanakkhaṇato sati purimanibbattiyaṁ vattabbaṁ natthi,",
  "anya-e0104n2:48_4": "asati pana maggena asamugghātitabhāvoyeva kāraṇanti daṭṭhabbaṁ.",
  "anya-e0104n2:48_5": "Yato maggena asamucchinnaṁ kāraṇalābhe sati uppajjitvā attano phalassa paccayabhāvūpagamanato vijjamānamevāti",
  "anya-e0104n2:48_6": "uppannatā atthitā pariyāyehi vuccati “ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto",
  "anya-e0104n2:48_7": "uppannuppanne pāpake akusale dhamme antarāyeva antaradhāpetī”ti,",
  "anya-e0104n2:48_8": "“santaṁ vā ajjhattaṁ kāmacchandaṁ ‘atthi me ajjhattaṁ kāmacchando’ti pajānātī”ti ca evamādīsu.",
  "anya-e0104n2:49_0": "Rūpesu puggalassa,",
  "anya-e0104n2:49_1": "viññāṇassa vā āviñchanarasaṁ.",
  "anya-e0104n2:49_2": "Ādhārabhāvapaccupaṭṭhānaṁ nissayapaccayabhāvato.",
  "anya-e0104n2:49_3": "Daṭṭhukāmatānidānakammajabhūtapadaṭṭhānaṁ yesaṁ bhūtānaṁ pasādo,",
  "anya-e0104n2:49_4": "tevassa āsannakāraṇanti katvā.",
  "anya-e0104n2:49_5": "Ettha ca taṁtaṁattabhāvanipphādakasādhāraṇakammavasena purimaṁ cakkhulakkhaṇaṁ vuttaṁ kāraṇavisesassa anāmaṭṭhattā.",
  "anya-e0104n2:49_6": "“Evarūpaṁ nāma me cakkhu hotū”ti evaṁ nibbattitaāveṇikakammavasena dutiyanti vadanti.",
  "anya-e0104n2:49_7": "Satipi pana pañcannaṁ pasādabhāvasāmaññe savisayāvabhāsanasaṅkhātassa pasādabyāpārassa vasena purimaṁ vuttaṁ.",
  "anya-e0104n2:49_8": "Pasādakāraṇassa satipi kammabhāvasāmaññe,",
  "anya-e0104n2:49_9": "ekatte vā attano kāraṇabhedena bhedadassanavasena dutiyanti daṭṭhabbaṁ.",
  "anya-e0104n2:49_10": "Sotādīnaṁ lakkhaṇādīsu vuttanayeneva attho veditabbo.",
  "anya-e0104n2:50_0": "Etthāha –",
  "anya-e0104n2:50_1": "cakkhādīnaṁ indriyānaṁ kiṁ ekakammunā uppatti,",
  "anya-e0104n2:50_2": "udāhu nānākammunāti?",
  "anya-e0104n2:50_3": "Ubhayathāpīti porāṇā.",
  "anya-e0104n2:50_4": "Tattha nānākammunā tāva uppattiyaṁ cakkhādīnaṁ visese vattabbaṁ natthi kāraṇassa bhinnattā.",
  "anya-e0104n2:50_5": "Ekakammunā pana uppattiyaṁ kathaṁ nesaṁ visesoti?",
  "anya-e0104n2:50_6": "Kāraṇassa bhinnattā eva.",
  "anya-e0104n2:50_7": "Taṁtaṁbhavapatthanābhūtā hi taṇhā taṁtaṁbhavapariyāpannāyatanābhilāsatāya sayaṁ vicittarūpā upanissayabhāvena",
  "anya-e0104n2:50_8": "taṁtaṁbhavanibbattakakammassa vicittabhedataṁ vidahati.",
  "anya-e0104n2:50_9": "Yato tadāhitavisesaṁ taṁ tathārūpasamatthatāyogenānekarūpāpannaṁ viya anekaṁ visiṭṭhasabhāvaṁ phalaṁ nibbatteti.",
  "anya-e0104n2:50_10": "Na cettha samatthatā samatthabhāvato aññā veditabbā kāraṇavisesena āhitavisesassa visiṭṭhaphalanipphādanayogyatāmattato.",
  "anya-e0104n2:50_11": "Ayañca ekassapi kammassa anekindriyahetutāvisesayogo yuttito,",
  "anya-e0104n2:50_12": "āgamanato ca parato āgamissati.",
  "anya-e0104n2:50_13": "Apica ekasseva kusalacittassa soḷasādivipākacittanibbattihetutā vuccati.",
  "anya-e0104n2:50_14": "Lokepi ekasseva sālibījassa paripuṇṇāparipuṇṇataṇḍulaātaṇḍulaphalanibbattihetutā dissateva,",
  "anya-e0104n2:50_15": "kiṁ vā etāya yutticintāya.",
  "anya-e0104n2:50_16": "Yato kammaphalaṁ cakkhādīni,",
  "anya-e0104n2:50_17": "kammavipāko ca sabbaso buddhānaṁyeva ñāṇassa visayoti.",
  "anya-e0104n2:51_0": "434.Kecīti mahāsaṅghikesu ekacce.",
  "anya-e0104n2:51_1": "Tesu hi vasudhammo evaṁ vadati “cakkhumhi tejo adhikaṁ,",
  "anya-e0104n2:51_2": "sote vāyu,",
  "anya-e0104n2:51_3": "ghāne pathavī,",
  "anya-e0104n2:51_4": "jivhāya āpo,",
  "anya-e0104n2:51_5": "kāye sabbepi samā”ti.",
  "anya-e0104n2:51_6": "Cakkhādīsu tejādiadhikatā nāma tannissayabhūtānaṁ tadadhikatāyāti dassento “tejādhikānaṁ bhūtānaṁpasādo cakkhū”tiādimāha.",
  "anya-e0104n2:51_7": "Kāyo sabbesanti ko ettha viseso,",
  "anya-e0104n2:51_8": "nanu tejādiadhikānañca bhūtānaṁ pasādā sabbesaṁyevāti?",
  "anya-e0104n2:51_9": "Saccametaṁ,",
  "anya-e0104n2:51_10": "idaṁ pana “sabbesa”nti vacanaṁ samānānanti imamatthaṁ dīpeti anuvattamānassa ekadesādhikabhāvassa nivāraṇavasena vuttattā.",
  "anya-e0104n2:51_11": "Tejādīnaṁ hi paccekaṁ adhikabhāve viya dvinnaṁ,",
  "anya-e0104n2:51_12": "tiṇṇaṁ vā adhikabhāvepi yathāvuttādhikabhāveneva ekakādivasena labbhamānāya omattatāyapi kāyappasādo na hotīti pākaṭoyamattho.",
  "anya-e0104n2:51_13": "Tasmā catunnampi bhūtānaṁ samabhāvena kāyappasādo hotīti sabbasaddo idha samabhāvadīpako daṭṭhabbo.",
  "anya-e0104n2:51_14": "Tejādīnanti padīpasaṅkhātassa tejassa obhāsarūpena,",
  "anya-e0104n2:51_15": "vāyussa saddena,",
  "anya-e0104n2:51_16": "pathaviyā gandhena,",
  "anya-e0104n2:51_17": "kheḷasaṅkhātassa udakassa rasenāti purimavāde,",
  "anya-e0104n2:51_18": "pacchimavāde ca yathāyogaṁ taṁtaṁbhūtaguṇehi anuggayhabhāvato,",
  "anya-e0104n2:51_19": "rūpādīnaṁ gahaṇe upakāritabbatoti attho.",
  "anya-e0104n2:51_20": "Ālokādisahakārīkāraṇasahitānaṁyeva cakkhādīnaṁ rūpādiavabhāsanasamatthatā,",
  "anya-e0104n2:51_21": "vivarassa ca sotaviññāṇūpanissayabhāvo guṇoti tesaṁ laddhi.",
  "anya-e0104n2:51_22": "Tejādīnaṁ viya pana vivarassa bhūtabhāvābhāvato yathāyoga-ggahaṇaṁ.",
  "anya-e0104n2:51_23": "Atha vā rūpādayo viya vivarampi bhūtaguṇoti parādhippāye tejassa ālokarūpena,",
  "anya-e0104n2:51_24": "ākāsasaṅkhātassa vivarassa saddena,",
  "anya-e0104n2:51_25": "vāyussa gandhena,",
  "anya-e0104n2:51_26": "udakassa rasena,",
  "anya-e0104n2:51_27": "pathaviyā phoṭṭhabbenāti evaṁ yathāyogaṁ taṁtaṁbhūtaguṇehīti yojanā.",
  "anya-e0104n2:52_0": "Rūpādīnaṁ adhikabhāvadassanatoti aggimhi rūpassa pabhassarassa,",
  "anya-e0104n2:52_1": "vāyumhi saddassa sabhāvena suyyamānassa,",
  "anya-e0104n2:52_2": "pathaviyā surabhiādino gandhassa,",
  "anya-e0104n2:52_3": "āpe ca rasassa madhurassāti imesaṁ visesayuttānaṁ dassanato “rūpādayo tesaṁ guṇā”ti paṭhamavādī āhāti.",
  "anya-e0104n2:52_4": "Tasseva “iccheyyāmā”tiādinā uttaramāha.",
  "anya-e0104n2:52_5": "Imināva upāyena dutiyavādinopi niggaho hotīti.",
  "anya-e0104n2:52_6": "Atha vā rūpādivisesaguṇehi tejaākāsapathavīāpavāyūhi cakkhādīni katānīti vadantassa kaṇādassa vādaṁ uddharitvā",
  "anya-e0104n2:52_7": "taṁ niggahetuṁ “athāpi vadeyyu”ntiādi vuttanti daṭṭhabbaṁ.",
  "anya-e0104n2:52_8": "Āsave upalabbhamānopi gandho pathaviyā āposaṁyuttāya kappāsato visadisāyāti na kappāsagandhassa adhikabhāvāpattīti ce? Na,",
  "anya-e0104n2:52_9": "anabhibhūtattā.",
  "anya-e0104n2:52_10": "Āsave hi udakasaṁyuttā pathavī udakena abhibhūtā,",
  "anya-e0104n2:52_11": "na kappāsapathavīti tassa eva gandhena adhikena bhavitabbaṁ.",
  "anya-e0104n2:52_12": "Uṇhodakasaṁyutto ca aggi upalabbhanīyo mahantoti katvā tassa phasso viya vaṇṇopi pabhassaro upalabbheyyāti",
  "anya-e0104n2:52_13": "uṇhodake vaṇṇato agginā anabhisambandhassa sītodakassa vaṇṇo parihāyetha.",
  "anya-e0104n2:52_14": "Tasmāti etassa ubhayassa abhāvā.",
  "anya-e0104n2:52_15": "Tadabhāvena hi rūpādīnaṁ tejādivisesaguṇatā nivattitā.",
  "anya-e0104n2:52_16": "Tannivattanena “tejādīnaṁ guṇehi rūpādīhi anuggayhabhāvato”ti idaṁ kāraṇaṁ nivattitanti evaṁ paramparāya",
  "anya-e0104n2:52_17": "ubhayābhāvo visesaparikappanapahānassa kāraṇaṁ hotīti āha “tasmā pahāyeta”ntiādi.",
  "anya-e0104n2:52_18": "Ekakalāpepi rūparasādayo visadisā,",
  "anya-e0104n2:52_19": "ko pana vādo nānākalāpe cakkhādayo bhūtavisesābhāvepīti dassetuṁ rūparasādinidassanaṁ vuttaṁ.",
  "anya-e0104n2:53_0": "Yadi bhūtaviseso natthi,",
  "anya-e0104n2:53_1": "kiṁ pana cakkhādivisesassa kāraṇanti taṁ dassetuṁ “yaṁ aññamaññassā”tiādi vuttaṁ.",
  "anya-e0104n2:53_2": "Ekampi kammaṁ pañcāyatanikattabhāvabhavappatthanānipphannaṁ cakkhādivisesahetutāya aññamaññassa asādhāraṇanti ca kammavisesoti ca vuttanti daṭṭhabbaṁ.",
  "anya-e0104n2:53_3": "Na hi taṁ yena visesena cakkhussa paccayo,",
  "anya-e0104n2:53_4": "teneva sotassa paccayo hoti indriyantarābhāvappattito.",
  "anya-e0104n2:53_5": "“Paṭisandhikkhaṇe mahaggatā cetanā kaṭattārūpānaṁ kammapaccayena paccayo”ti vacanena paṭisandhikkhaṇe",
  "anya-e0104n2:53_6": "vijjamānānaṁ sabbesaṁ kaṭattārūpānaṁ ekā cetanā kammapaccayo hotīti viññāyati.",
  "anya-e0104n2:53_7": "Nānācetanāya hi tadā indriyuppattiyaṁ sati parittena ca mahaggatena ca kammunā nibbattitaṁ kaṭattārūpaṁ āpajjeyyāti.",
  "anya-e0104n2:53_8": "Na cekā paṭisandhi anekakammanibbattā hotīti siddhamekena kammena anekindriyuppatti hotīti.",
  "anya-e0104n2:54_0": "435.",
  "anya-e0104n2:54_1": "Anallīno nissayo etassāti anallīnanissayo,",
  "anya-e0104n2:54_2": "rūpasaddasaṅkhāto visayo.",
  "anya-e0104n2:54_3": "Gandharasānaṁ nissayā ghānajivhānaṁ nissaye allīyantīti te nissayavasena allīnā.",
  "anya-e0104n2:54_4": "Phoṭṭhabbaṁ sayaṁ kāyanissayaallīnaṁ bhūtattā.",
  "anya-e0104n2:54_5": "Aparo nayo –",
  "anya-e0104n2:54_6": "cakkhusotāni appattavisayaggāhakāni sāntare,",
  "anya-e0104n2:54_7": "adhike ca visaye viññāṇuppattihetubhāvato.",
  "anya-e0104n2:54_8": "Sotampi sampattavisayaggāhīti keci.",
  "anya-e0104n2:54_9": "Yadi sotaṁ sampattaggāhi,",
  "anya-e0104n2:54_10": "cittajo saddo sotaviññāṇassa ārammaṇaṁ na siyā.",
  "anya-e0104n2:54_11": "Na hi bahiddhā cittasamuṭṭhānānaṁ uppatti atthi.",
  "anya-e0104n2:54_12": "Pāḷiyañca avisesena saddārammaṇassa sotaviññāṇārammaṇabhāvo vutto.",
  "anya-e0104n2:54_13": "Kiñca disādesavavatthānañca saddassa na siyā,",
  "anya-e0104n2:54_14": "attano visayipadesassa eva gahetabbato gandho viya.",
  "anya-e0104n2:54_15": "Tasmā yattha uppanno saddo,",
  "anya-e0104n2:54_16": "tattheva ṭhito.",
  "anya-e0104n2:54_17": "Sace sotapathe āpāthamāgacchati,",
  "anya-e0104n2:54_18": "nanu dūre ṭhitehi rajakādisaddā cirena suyyantīti?",
  "anya-e0104n2:54_19": "Na dūrāsannānaṁ yathāpākaṭe sadde gahaṇavisesato.",
  "anya-e0104n2:54_20": "Yathā hi dūrāsannānaṁ vacanasadde yathāpākaṭe gahaṇavisesato ākāravisesānaṁ aggahaṇaṁ,",
  "anya-e0104n2:54_21": "gahaṇañca hoti,",
  "anya-e0104n2:54_22": "evaṁ rajakādisaddepi āsannassa ādito pabhuti yāva avasānā kamena pākaṭībhūte,",
  "anya-e0104n2:54_23": "dūrassa ca avasāne,",
  "anya-e0104n2:54_24": "majjhe vā piṇḍavasena pavattipākaṭībhūte nicchayaggahaṇānaṁ sotaviññāṇavīthiyā parato pavattānaṁ visesato lahukaṁ suto “cirena suto”ti adhimāno hoti.",
  "anya-e0104n2:54_25": "So pana saddo yattha uppanno,",
  "anya-e0104n2:54_26": "tannissitova attano vijjamānakkhaṇe sotassa āpāthamāgacchati.",
  "anya-e0104n2:54_27": "Yadi saddassa bhūtaparamparāya samantato pavatti natthi,",
  "anya-e0104n2:54_28": "kathaṁ paṭighosuppattīti?",
  "anya-e0104n2:54_29": "Dūre ṭhitopi saddo aññattha paṭighosuppattiyā,",
  "anya-e0104n2:54_30": "bhājanādicalanassa ca ayokanto viya ayocalanassa paccayo hotīti daṭṭhabbaṁ.",
  "anya-e0104n2:55_0": "436.",
  "anya-e0104n2:55_1": "Pubbe lakkhaṇādinā vibhāvitampi cakkhuṁ ṭhitaṭṭhānādito vibhāvetuṁ “cakkhu cetthā”tiādi āraddhaṁ.",
  "anya-e0104n2:55_2": "Tattha cakkhu sādhayamānaṁ tiṭṭhatīti sambandho.",
  "anya-e0104n2:55_3": "Ca-kāro byatirekattho,",
  "anya-e0104n2:55_4": "tenassa vuccamānameva visesaṁ joteti.",
  "anya-e0104n2:55_5": "Etthāti etesu yathāniddiṭṭhesu pañcasu upādārūpesu.",
  "anya-e0104n2:55_6": "“Sarīrasaṇṭhānuppattidese”ti etena avasesaṁ kaṇhamaṇḍalaṁ paṭikkhipati.",
  "anya-e0104n2:55_7": "Snehamiva satta akkhipaṭalāni byāpetvā ṭhitāheva attano nissayabhūtāhi catūhi dhātūhi katūpakāraṁ tannissiteheva",
  "anya-e0104n2:55_8": "āyuvaṇṇādīhi anupālitaṁ parivāritaṁ tisantatirūpasamuṭṭhāpakehi utucittāhārehiupatthambhiyamānaṁ tiṭṭhati.",
  "anya-e0104n2:55_9": "Sattaakkhipaṭalabyāpanavacaneneva cakkhussa anekakalāpagatabhāvaṁ dasseti.",
  "anya-e0104n2:55_10": "Pamāṇato ūkāsiramattanti ūkāsiramatte padese pavattanato vuttaṁ.",
  "anya-e0104n2:55_11": "Cakkhuviññāṇassa vatthubhāvaṁ nissayabhāvato āvajjanasampaṭicchanādīnaṁ tadārammaṇāvasānānaṁ dvārabhāvaṁ samavasaraṭṭhānato.",
  "anya-e0104n2:55_12": "Taṁ panetaṁ cakkhu adhiṭṭhānabhedato,",
  "anya-e0104n2:55_13": "tatthāpi paccekaṁ anekakalāpagatabhāvato anekampi samānaṁ sāmaññaniddesena āvajjanāya ekattā,",
  "anya-e0104n2:55_14": "ekasmiṁ khaṇe ekasseva ca kiccakarattā ekaṁ katvā vuttaṁ.",
  "anya-e0104n2:55_15": "Evampi bahūsu kathamekasseva kiccakarattaṁ.",
  "anya-e0104n2:55_16": "Yaṁ tattha visadaṁ hutvā rūpābhighātārahaṁ,",
  "anya-e0104n2:55_17": "taṁ viññāṇassa nissayo hotīti gahetabbaṁ.",
  "anya-e0104n2:55_18": "Phoṭṭhabbaviseso viya kāyaviññāṇassa ārammaṇabhāve.",
  "anya-e0104n2:56_0": "Manupassatīti ma-kāro padasandhikaro, atha vā manūti macco.",
  "anya-e0104n2:57_0": "Aṅgulivedhakaṁ aṅgulīyakaṁ.",
  "anya-e0104n2:58_0": "Visamajjhāsayatāya cakkhu vammikachiddābhiratasappo viya,",
  "anya-e0104n2:58_1": "bilajjhāsayatāya sotaṁ udakabilābhiratakumbhīlo viya,",
  "anya-e0104n2:58_2": "ākāsajjhāsayatāya ghānaṁ ajaṭākāsābhiratapakkhī viya,",
  "anya-e0104n2:58_3": "gāmajjhāsayatāya jivhā gāmābhiratakukkuro viya,",
  "anya-e0104n2:58_4": "upādinnakajjhāsayatāya kāyo āmakasusānābhiratasiṅgālo viya passitabboti dassento “vammi…pe…",
  "anya-e0104n2:58_5": "daṭṭhabbā”ti āha.",
  "anya-e0104n2:58_6": "Visamajjhāsayatā ca cakkhussa visamajjhāsayaṁ viya hotīti katvā vuttā,",
  "anya-e0104n2:58_7": "cakkhumato vā puggalassa ajjhāsayavasena cakkhu visamajjhāsayaṁ daṭṭhabbaṁ.",
  "anya-e0104n2:58_8": "Esa nayo sesesupi.",
  "anya-e0104n2:58_9": "Sabbopi ca yathāvutto papañco sotādīsupi yathārahaṁ veditabbo.",
  "anya-e0104n2:59_0": "437.",
  "anya-e0104n2:59_1": "Cakkhumhi,",
  "anya-e0104n2:59_2": "cakkhussa vā paṭihananaṁ cakkhupaṭihananaṁ,",
  "anya-e0104n2:59_3": "taṁ lakkhaṇaṁ etassāti cakkhupaṭihananalakkhaṇaṁ.",
  "anya-e0104n2:59_4": "Paṭihananañcettha yathāvutto abhighātova.",
  "anya-e0104n2:59_5": "Visayabhāvo ārammaṇapaccayatā.",
  "anya-e0104n2:59_6": "Kāmaṁ sā eva gocaratā,",
  "anya-e0104n2:59_7": "tathāpi visayagocarānaṁ ayaṁ viseso –",
  "anya-e0104n2:59_8": "anaññatthabhāvo,",
  "anya-e0104n2:59_9": "tabbahulacāritā ca cakkhuviññāṇassa.",
  "anya-e0104n2:59_10": "Visayabhāve cassa yaṁ vattabbaṁ,",
  "anya-e0104n2:59_11": "taṁ parato āvi bhavissati.",
  "anya-e0104n2:59_12": "Yattha pana kāyaviññattiādike.",
  "anya-e0104n2:60_0": "438.",
  "anya-e0104n2:60_1": "Itthiyā bhāvo,",
  "anya-e0104n2:60_2": "“itthī”ti vā bhavati etena cittaṁ,",
  "anya-e0104n2:60_3": "abhidhānañcāti itthibhāvo,",
  "anya-e0104n2:60_4": "taṁ lakkhaṇaṁ etassāti itthibhāvalakkhaṇaṁ.",
  "anya-e0104n2:60_5": "Tato eva “itthī”ti taṁsahitaṁ santānaṁ pakāsentaṁ viya hotīti vuttaṁ “itthīti pakāsanarasa”nti.",
  "anya-e0104n2:60_6": "Vaṭṭaṁsatā avisadahatthapādāditā ca itthiliṅgaṁ.",
  "anya-e0104n2:60_7": "Thanamaṁsāvisadatā,",
  "anya-e0104n2:60_8": "nimmassudāṭhitā,",
  "anya-e0104n2:60_9": "kesabandhanaṁ,",
  "anya-e0104n2:60_10": "vatthaggahaṇañca “itthī”ti sañjānanassa paccayabhāvato itthinimittaṁ.",
  "anya-e0104n2:60_11": "Daharakālepi suppakamusalakādīhi kīḷā,",
  "anya-e0104n2:60_12": "mattikatakkena suttakantanādi ca itthikuttaṁ,",
  "anya-e0104n2:60_13": "itthikiriyāti attho.",
  "anya-e0104n2:60_14": "Avisadaṭṭhānagamanādiko ākāro itthākappo.",
  "anya-e0104n2:60_15": "Aparo nayo –",
  "anya-e0104n2:60_16": "itthīnaṁ muttakaraṇaṁ itthiliṅgaṁ.",
  "anya-e0104n2:60_17": "Sarādhippāyā itthinimittaṁ.",
  "anya-e0104n2:60_18": "Avisadaṭṭhānagamananisajjākhādanabhojanādikā itthikuttaṁ.",
  "anya-e0104n2:60_19": "Itthisaṇṭhānaṁ itthākappo.",
  "anya-e0104n2:60_20": "Imāni ca itthiliṅgādīni yathāsakaṁ kammādinā paccayena uppajjamānānipi yebhuyyena itthindriyasahite eva",
  "anya-e0104n2:60_21": "santāne taṁtadākārāni hutvā uppajjantīti itthindriyaṁ tesaṁ kāraṇanti katvā vuttaṁ “itthiliṅganimittakuttākappānaṁ",
  "anya-e0104n2:60_22": "kāraṇabhāvapaccupaṭṭhāna”nti.",
  "anya-e0104n2:60_23": "Itthiliṅgādīsu eva ca kāraṇabhāvasaṅkhātena adhipatibhāvena tassa indriyatā vuttā,",
  "anya-e0104n2:60_24": "indriyasahite santāne itthiliṅgādiākārarūpapaccayānaṁ aññathā anuppādanato,",
  "anya-e0104n2:60_25": "itthiggahaṇassa ca tesaṁ rūpānaṁ paccayabhāvato.",
  "anya-e0104n2:61_0": "Yasmā pana bhāvadasakepi rūpānaṁ itthindriyaṁ na janakaṁ,",
  "anya-e0104n2:61_1": "nāpi anupālakaṁ,",
  "anya-e0104n2:61_2": "upatthambhakaṁ vā,",
  "anya-e0104n2:61_3": "na ca aññesaṁ kalāparūpānaṁ,",
  "anya-e0104n2:61_4": "tasmā taṁ jīvitindriyaṁ viya sakalāparūpānaṁ,",
  "anya-e0104n2:61_5": "āhāro viya vā kalāpantararūpānañca “indriyaatthiavigatapaccayo”ti pāḷiyaṁ na vuttaṁ.",
  "anya-e0104n2:61_6": "Yasmā ca paccayantarādhīnāni liṅgādīni,",
  "anya-e0104n2:61_7": "tasmā yatthassa ādhipaccaṁ,",
  "anya-e0104n2:61_8": "taṁsadisesu matacittakatarūpesupi taṁsaṇṭhānatā dissati.",
  "anya-e0104n2:61_9": "Esa nayo purisindriyepi.",
  "anya-e0104n2:61_10": "Yaṁ panettha visadisaṁ,",
  "anya-e0104n2:61_11": "taṁ vuttanayānusārena veditabbaṁ.",
  "anya-e0104n2:61_12": "Tayidaṁ dvayaṁ yasmā ekasmiṁ santāne saha na pavattati “yassa itthindriyaṁ uppajjati,",
  "anya-e0104n2:61_13": "tassa purisindriyaṁ uppajjatīti?",
  "anya-e0104n2:61_14": "No”tiādi vacanato,",
  "anya-e0104n2:61_15": "tasmā ubhatobyañjanakassāpi ekasmiṁ khaṇe ekameva hotīti veditabbaṁ.",
  "anya-e0104n2:61_16": "Ye pana “sarīrekadesavutti bhāvarūpa”nti vadanti,",
  "anya-e0104n2:61_17": "tesampi taṁ micchāti dassetuṁ “tadubhayampi…pe…",
  "anya-e0104n2:61_18": "byāpakamevā”ti vatvā yadi evaṁ kāyappasādena saṅkaro siyāti āsaṅkaṁ nivattento “na ca kāyappasādenā”tiādimāha.",
  "anya-e0104n2:61_19": "Tassattho –",
  "anya-e0104n2:61_20": "yadipi sakalasarīrabyāpitāya kāyappasādena aṭṭhitokāse ṭhitanti vattabbataṁ nāpajjati,",
  "anya-e0104n2:61_21": "tena pana bhinnanissayattā ṭhitokāse ṭhitantipi vattabbataṁ nāpajjatīti ayameva cettha nippariyāyakathā.",
  "anya-e0104n2:61_22": "“Rūparasādayo viyā”ti etena samānanissayesupi nāma saṅkaro natthi lakkhaṇabhedato,",
  "anya-e0104n2:61_23": "kimaṅgaṁ pana bhinnanissayasabhāvesūti dasseti.",
  "anya-e0104n2:62_0": "439.Sahajarūpānupālanalakkhaṇanti attanā sahajātarūpānaṁ anupālanalakkhaṇaṁ.",
  "anya-e0104n2:62_1": "Jīvitindriyassa ekantakammajattā sahaja-ggahaṇeneva anupāletabbānampi kammajabhāvo siddhoti kammaja-ggahaṇaṁ na kataṁ.",
  "anya-e0104n2:62_2": "Yathāsakaṁ khaṇamattaṭṭhāyinopi kammajarūpassa pavattihetubhāvena taṁ anupālakaṁ,",
  "anya-e0104n2:62_3": "tasmā sahajarūpānupālanalakkhaṇaṁ.",
  "anya-e0104n2:62_4": "Na hi kammajānaṁ kammaṁyeva ṭhitihetu bhavituṁ arahati āhārajādīnaṁ āhārādi viya.",
  "anya-e0104n2:62_5": "Kiṁ kāraṇā?",
  "anya-e0104n2:62_6": "Taṅkhaṇābhāvato.",
  "anya-e0104n2:62_7": "Tesanti sahajarūpānaṁ.",
  "anya-e0104n2:62_8": "Pavattanaṁ yāpanaṁ.",
  "anya-e0104n2:62_9": "Ṭhapanaṁ ṭhitihetutā.",
  "anya-e0104n2:62_10": "Attanā anupālanavasena yāpetabbāni pavattetabbāni bhūtāni etassa padaṭṭhānanti yāpayitabbabhūtapadaṭṭhānaṁ.",
  "anya-e0104n2:62_11": "Anupālanalakkhaṇādimhīti ādi-saddena pavattanarasādimeva saṅgaṇhāti.",
  "anya-e0104n2:62_12": "Atthikkhaṇeyevāti anupāletabbānaṁ atthikkhaṇeyeva.",
  "anya-e0104n2:62_13": "Asati anupāletabbe uppalādimhi kiṁ udakaṁ anupāleyya.",
  "anya-e0104n2:62_14": "Yadi kammajānaṁ ṭhitihetumantarena ṭhiti na hoti,",
  "anya-e0104n2:62_15": "jīvitindriyassa ko ṭhitihetūti āha “saya”ntiādi.",
  "anya-e0104n2:62_16": "Yadi kammajānaṁ ṭhānaṁ jīvitindriyapaṭibaddhaṁ,",
  "anya-e0104n2:62_17": "atha kasmā sabbakālaṁ na ṭhapetīti āha “na bhaṅgato”tiādi.",
  "anya-e0104n2:62_18": "Tassa tassa anupālanādikassa sādhanato.",
  "anya-e0104n2:62_19": "Taṁ sādhanañca jīvamānatāvisesassa paccayabhāvato.",
  "anya-e0104n2:62_20": "Indriyabaddharūpassa hi matarūpato kammajassa,",
  "anya-e0104n2:62_21": "tadanubandhabhūtassa ca utusamuṭṭhānādito jīvitindriyakato viseso,",
  "anya-e0104n2:62_22": "na kevalaṁ khaṇaṭṭhitiyā eva,",
  "anya-e0104n2:62_23": "pabandhānupacchedassāpi jīvitindriyaṁ kāraṇanti daṭṭhabbaṁ,",
  "anya-e0104n2:62_24": "itarathā āyukkhayato maraṇaṁ na yujjeyyāti.",
  "anya-e0104n2:63_0": "440.Manodhātumanoviññāṇadhātūnaṁ nissayalakkhaṇaṁ hadayavatthūti kathametaṁ viññātabbanti? Āgamato,",
  "anya-e0104n2:63_1": "yuttito ca.",
  "anya-e0104n2:63_2": "“Yaṁ rūpaṁ nissāya manodhātu ca manoviññāṇadhātu ca pavattanti,",
  "anya-e0104n2:63_3": "taṁ rūpaṁ manodhātuyā ca manoviññāṇadhātuyā ca taṁsampayuttakānañca dhammānaṁ nissayapaccayena paccayo”ti evamādi āgamo.",
  "anya-e0104n2:63_4": "Yadi evaṁ,",
  "anya-e0104n2:63_5": "kasmā rūpakaṇḍe taṁ na vuttanti?",
  "anya-e0104n2:63_6": "Tattha avacanaṁ aññakāraṇaṁ.",
  "anya-e0104n2:63_7": "Kiṁ pana tanti?",
  "anya-e0104n2:63_8": "Desanābhedo.",
  "anya-e0104n2:63_9": "Yathā hi cakkhuviññāṇādīni ekantato cakkhādinissayāni,",
  "anya-e0104n2:63_10": "na evaṁ manoviññāṇaṁ ekantena hadayavatthunissayaṁ.",
  "anya-e0104n2:63_11": "Nissitavasena ca vatthudukādidesanā pavattā “atthi rūpaṁ cakkhuviññāṇassa vatthu,",
  "anya-e0104n2:63_12": "atthi rūpaṁ cakkhuviññāṇassa na vatthū”tiādinā.",
  "anya-e0104n2:63_13": "Yampi ekantato hadayavatthunissayaṁ,",
  "anya-e0104n2:63_14": "tassa vasena “atthi rūpaṁ manoviññāṇassa vatthū”tiādinā dukādīsu vuccamānesupi na tadanuguṇā ārammaṇadukādayo sambhavanti.",
  "anya-e0104n2:63_15": "Na hi “atthi rūpaṁ manoviññāṇassa ārammaṇaṁ,",
  "anya-e0104n2:63_16": "atthi rūpaṁ na manoviññāṇassa ārammaṇa”nti sakkā vattunti vatthārammaṇadukā bhinnagatikā siyunti ekarasā desanā na bhaveyya.",
  "anya-e0104n2:63_17": "Ekarasañca desanaṁ desetuṁ idha satthu ajjhāsayo.",
  "anya-e0104n2:63_18": "Tasmā tattha hadayavatthu na vuttaṁ,",
  "anya-e0104n2:63_19": "na alabbhamānattāti daṭṭhabbaṁ.",
  "anya-e0104n2:64_0": "Yutti pana evaṁ veditabbā –",
  "anya-e0104n2:64_1": "nipphannaupādāyarūpanissayaṁ dhātudvayaṁ pañcavokārabhave.",
  "anya-e0104n2:64_2": "Tattha rūpāyatanādīnaṁ,",
  "anya-e0104n2:64_3": "ojāya ca indriyabaddhato bahipi pavattidassanato na taṁnissayatā yujjati,",
  "anya-e0104n2:64_4": "itthipurisindriyānampi tadubhayarahitepi santāne dhātudvayadassanato na taṁnissayatā yujjati,",
  "anya-e0104n2:64_5": "jīvitindriyassāpi aññakiccaṁ vijjatīti na taṁnissayatā yujjati evāti pārisesato hadayavatthu,",
  "anya-e0104n2:64_6": "tesaṁ nissayoti viññāyati.",
  "anya-e0104n2:64_7": "Sakkā hi vattuṁ nipphannaupādāyarūpanissayaṁ dhātudvayaṁ pañcavokārabhave rūpapaṭibaddhavuttibhāvato.",
  "anya-e0104n2:64_8": "Yaṁ yañhi rūpapaṭibaddhavutti,",
  "anya-e0104n2:64_9": "taṁ taṁ nipphannaupādāyarūpanissayaṁ diṭṭhaṁ yathā “cakkhuviññāṇadhātū”ti.",
  "anya-e0104n2:64_10": "“Pañcavokārabhave”ti ca visesanaṁ manoviññāṇadhātuvasena kataṁ.",
  "anya-e0104n2:64_11": "Manodhātu pana catuvokārabhave nattheva.",
  "anya-e0104n2:64_12": "Nanu ca indriyanissayatāyapi sādhanato viruddho hetu āpajjatīti?",
  "anya-e0104n2:64_13": "Na diṭṭhabādhanato.",
  "anya-e0104n2:64_14": "Diṭṭhaṁ hetaṁ cakkhuviññāṇassa viya dhātudvayassa vatthuno mandatikkhādiananuvidhānaṁ.",
  "anya-e0104n2:64_15": "Tathā hissa pāḷiyaṁ indriyapaccayatā na vuttā.",
  "anya-e0104n2:64_16": "Tena tadanuvidhānasaṅkhātā indriyanissayatā bādhīyati.",
  "anya-e0104n2:64_17": "Hotu dhātudvayanissayo hadayavatthu,",
  "anya-e0104n2:64_18": "upādāyarūpañca,",
  "anya-e0104n2:64_19": "etaṁ pana kammasamuṭṭhānaṁ,",
  "anya-e0104n2:64_20": "paṭiniyatakiccaṁ,",
  "anya-e0104n2:64_21": "hadayapadese ṭhitamevāti kathaṁ viññāyatīti? Vuccate –",
  "anya-e0104n2:64_22": "vatthurūpabhāvato kammasamuṭṭhānaṁ cakkhu viya,",
  "anya-e0104n2:64_23": "tato eva paṭiniyatakiccaṁ,",
  "anya-e0104n2:64_24": "vatthurūpabhāvatoti ca viññāṇanissayabhāvatoti attho.",
  "anya-e0104n2:64_25": "Aṭṭhiṁ katvā manasi katvā sabbacetasā samannāharitvā kiñci cintentassa hadayassa khijjanato tatthetamavaṭṭhitanti viññāyati.",
  "anya-e0104n2:64_26": "Tāsaññeva dhātūnanti manodhātumanoviññāṇadhātūnaṁyeva.",
  "anya-e0104n2:64_27": "Nissayabhāvato upari āropetvā vahantaṁ viya paccupatiṭṭhatīti ubbahanapaccupaṭṭhānaṁ.",
  "anya-e0104n2:64_28": "Sesaṁ heṭṭhā vuttanayameva.",
  "anya-e0104n2:65_0": "441.",
  "anya-e0104n2:65_1": "Abhikkamo ādi yesaṁ te abhikkamādī.",
  "anya-e0104n2:65_2": "Ādi-saddena paṭikkamasamiñjanapasāraṇaukkhepanaavekkhepanādikā sabbā kiriyā pariggayhati.",
  "anya-e0104n2:65_3": "Tesaṁ abhikkamādīnaṁ pavattakaṁ cittaṁ samuṭṭhānaṁ yassā sā abhikkamādippavattakacittasamuṭṭhānā,",
  "anya-e0104n2:65_4": "vāyodhātu.",
  "anya-e0104n2:65_5": "Tassā yaṁ sahajarūpakāyassa thambhanasandhāraṇacalanasaṅkhātaṁ kiccaṁ,",
  "anya-e0104n2:65_6": "tassa sahakārīkāraṇabhūto ākāraviseso kāyaviññatti nāmāti dassento āha “abhikkamādi…pe…",
  "anya-e0104n2:65_7": "kāyaviññattī”ti.",
  "anya-e0104n2:66_0": "Kassa pana ākāravikāroti?",
  "anya-e0104n2:66_1": "Sāmatthiyato vāyodhātuadhikānaṁ cittajamahābhūtānaṁ.",
  "anya-e0104n2:66_2": "Kiṁ taṁ sāmatthiyaṁ?",
  "anya-e0104n2:66_3": "Cittajatā,",
  "anya-e0104n2:66_4": "upādāyarūpatā ca.",
  "anya-e0104n2:66_5": "Atha vā vāyodhātuyā ākāravikāro sahaja…pe…",
  "anya-e0104n2:66_6": "paccayoti sambandhitabbaṁ.",
  "anya-e0104n2:66_7": "Yadi evaṁ viññattiyā upādāyarūpabhāvo na yujjati.",
  "anya-e0104n2:66_8": "Na hi upādāyarūpaṁ ekabhūtasannissayaṁ atthi.",
  "anya-e0104n2:66_9": "“Catunnaṁ mahābhūtānaṁ upādāyarūpa”nti hi vuttaṁ,",
  "anya-e0104n2:66_10": "nāyaṁ doso catunnaṁ vikāro catūsu ekassāpi hoti catusādhāraṇadhanaṁ viya.",
  "anya-e0104n2:66_11": "Vāyodhātuadhikatāya ca kalāpassa “vāyodhātuyā”ti vacanaṁ na virujjhati.",
  "anya-e0104n2:66_12": "Evaṁ adhikatā ca sāmatthiyato,",
  "anya-e0104n2:66_13": "na pamāṇato.",
  "anya-e0104n2:66_14": "Aññathā hi avinibbhogavuttitā na yujjeyya.",
  "anya-e0104n2:66_15": "Vāyodhātuyā evāti keci.",
  "anya-e0104n2:66_16": "Tesaṁ matena viññattiyā upādāyarūpatā durupapādā.",
  "anya-e0104n2:66_17": "Na hi ekassa vikāro catunnaṁ hoti.",
  "anya-e0104n2:66_18": "Sā panāyaṁ hatthacalanādīsu phandamānavaṇṇaggahaṇānantaramaviññāyamānantarena manodvārajavanena gayhati.",
  "anya-e0104n2:66_19": "Phandamānavaṇṇavinimutto koci vikāro atthi.",
  "anya-e0104n2:66_20": "Tassa ca taggahaṇānantaraṁ gahaṇaṁ hotīti kathametaṁ viññāyatīti adhippāyaggahaṇato.",
  "anya-e0104n2:66_21": "Na hi viññattivikārarahitesu rukkhacalanādīsu “idamesa kāreti maññe”ti adhippāyaggahaṇaṁ diṭṭhaṁ,",
  "anya-e0104n2:66_22": "hatthacalanādīsu pana diṭṭhaṁ.",
  "anya-e0104n2:66_23": "Tasmā phandamānavaṇṇavinimutto koci vikāro atthi adhippāyassa ñāpakoti viññāyati.",
  "anya-e0104n2:66_24": "Ñāpako ca hetu ñāpetabbamatthaṁ sayaṁ gahito eva ñāpeti,",
  "anya-e0104n2:66_25": "na vijjamānatāmattenāti vaṇṇaggahaṇānantaraṁ vikāraggahaṇampi anumānato viññāyati.",
  "anya-e0104n2:66_26": "Tathā hi vadanti –",
  "anya-e0104n2:67_0": "“Visayattamanāpannā, saddā nevatthabodhakā;",
  "anya-e0104n2:68_0": "Na sattāmattato atthe, te aññātā pakāsakā”ti.",
  "anya-e0104n2:69_0": "Yadi vikāraggahaṇameva kāraṇaṁ adhippāyaggahaṇassa,",
  "anya-e0104n2:69_1": "kasmā aggahitasaṅketānaṁ adhippāyaggahaṇaṁ na hotīti?",
  "anya-e0104n2:69_2": "Na kevalaṁ vikāraggahaṇameva adhippāyaggahaṇassa kāraṇaṁ,",
  "anya-e0104n2:69_3": "atha kho purimasiddhasambandhaggahaṇañca imassa upanissayoti daṭṭhabbaṁ.",
  "anya-e0104n2:69_4": "Thambhanasandhāraṇacalanāni viññattivikārasahitāya vāyodhātuyā hontīti vuttaṁ.",
  "anya-e0104n2:69_5": "Kiṁ sabbāva vāyodhātū sabbāni tāni karontīti?",
  "anya-e0104n2:69_6": "Nayidamevaṁ.",
  "anya-e0104n2:69_7": "Sattamajavanasambhūtā hi vāyodhātu purimajavanasambhūtā vāyodhātuyo upathambhakapaccaye labhitvā desantaruppattihetubhāvena calayati cittajarūpaṁ, na itarā.",
  "anya-e0104n2:69_8": "Itarā pana santhambhanasandhāraṇamattaṁ karontiyo tassā upakārāya honti.",
  "anya-e0104n2:69_9": "Desantaruppatti eva calananti nimitte ca kattubhāvo samāropitoti daṭṭhabbaṁ.",
  "anya-e0104n2:69_10": "Aññathā dhammānaṁ abyāpāratā,",
  "anya-e0104n2:69_11": "khaṇikatā ca na siyā.",
  "anya-e0104n2:69_12": "Sattahi yugehi ākaḍḍhitabbasakaṭamettha aṭṭhakathāyaṁ nidassitaṁ.",
  "anya-e0104n2:69_13": "Cittajarūpe pana calante taṁsambandhatāya utukammāhārajarūpampi calati nadīsote pakkhittasukkhagomayapiṇḍaṁ",
  "anya-e0104n2:69_14": "viya phandamānavaṇṇaggahaṇānantaraṁ viññattiggahaṇassa vuttattā.",
  "anya-e0104n2:69_15": "Kiṁ calanakarā eva vāyodhātu viññattivikārasahitāti?",
  "anya-e0104n2:69_16": "Nayidamevaṁ,",
  "anya-e0104n2:69_17": "tathā calayitumasakkuṇantiyopi thambhanasandhāraṇamattakarā paṭhamajavanādisambhūtāpi vāyodhātuyo viññattivikārasahitā evāti gahetabbaṁ.",
  "anya-e0104n2:69_18": "Yena disābhāgenāyaṁ abhikkamādiṁ pavattetukāmo,",
  "anya-e0104n2:69_19": "tadabhimukhavikārasabbhāvato.",
  "anya-e0104n2:69_20": "Adhippāyasahabhāvī hi vikāro viññatti.",
  "anya-e0104n2:69_21": "Evañca katvā manodvārāvajjanassāpi viññattisamuṭṭhāpakavacanaṁ suṭṭhu yujjati.",
  "anya-e0104n2:69_22": "Yathāvuttavikāraggahaṇamukhena taṁsamaṅgino adhippāyo viññāyatīti vuttaṁ “adhippāyappakāsanarasā”ti.",
  "anya-e0104n2:70_0": "Kāyavipphandanassa hetubhūtāya vāyodhātuyā vikārabhāvato pariyāyena viññatti kāyavipphandanahetubhāvapaccupaṭṭhānā vuttā.",
  "anya-e0104n2:70_1": "Cittasamuṭṭhānavāyodhātupadaṭṭhānāti ca vāyodhātuyā kiccādhikatāya vuttaṁ.",
  "anya-e0104n2:70_2": "Kāyavipphandanena adhippāyaviññāpanahetuttāti kāyavipphandanena karaṇabhūtena adhippāyassa viññāpanahetubhāvato kāyaviññattīti vuccatīti sambandho.",
  "anya-e0104n2:70_3": "Ayañhettha attho –",
  "anya-e0104n2:70_4": "viññāpetīti viññatti.",
  "anya-e0104n2:70_5": "Kiṁ viññāpeti?",
  "anya-e0104n2:70_6": "Adhippāyaṁ. Kena? Kāyena. Kīdisena?",
  "anya-e0104n2:70_7": "Vipphandamānenāti.",
  "anya-e0104n2:70_8": "Dutiyanaye pana yathāvuttena kāyena viññāyatīti kāyaviññatti.",
  "anya-e0104n2:70_9": "Sesaṁ vuttanayameva.",
  "anya-e0104n2:71_0": "Atthāvabodhanasamattho vacīviseso vacībhedo.",
  "anya-e0104n2:71_1": "Tena vāyuvanappatinadīghosādiṁ nivatteti.",
  "anya-e0104n2:71_2": "Tassa pavattakaṁ cittaṁ samuṭṭhānaṁ yassā sā vacībhedappavattakacittasamuṭṭhānā,",
  "anya-e0104n2:71_3": "pathavīdhātu.",
  "anya-e0104n2:71_4": "Tassā yaṁ upādinnasaṅkhātassa akkharuppattiṭṭhānassa ghaṭṭanasaññitaṁ kiccaṁ,",
  "anya-e0104n2:71_5": "tassa sahakārīkāraṇabhūto ākāraviseso vacīviññatti nāmāti dassento āha “vacībhe…pe…",
  "anya-e0104n2:71_6": "vacīviññattī”ti.",
  "anya-e0104n2:72_0": "Idāni “kassa pana ākāravikāro”tiādi kāyaviññattiyaṁ vuttanayeneva veditabbaṁ.",
  "anya-e0104n2:72_1": "Ayaṁ pana viseso –",
  "anya-e0104n2:72_2": "yathā tattha “phandamānavaṇṇaggahaṇānantara”nti vuttaṁ,",
  "anya-e0104n2:72_3": "evamidha “suyyamānasaddasavanānantara”nti yojetabbaṁ.",
  "anya-e0104n2:72_4": "Idha ca thambhanādīnaṁ abhāvato “sattamajavanasambhūtā”tiādinayo na labbhati.",
  "anya-e0104n2:72_5": "Ghaṭṭanena hi saddhiṁ saddo uppajjati.",
  "anya-e0104n2:72_6": "Ghaṭṭanañca paṭhamajavanādīsupi labbhateva.",
  "anya-e0104n2:72_7": "Ghaṭṭanaṁ paccayavasena bhūtakalāpānaṁ aññamaññaṁ āsannataruppādo.",
  "anya-e0104n2:72_8": "Calanaṁ ekassāpi desantaruppādaparamparatāti ayametesaṁ viseso.",
  "anya-e0104n2:72_9": "Yathā ca vāyodhātuyā calanaṁ kiccaṁ,",
  "anya-e0104n2:72_10": "evaṁ pathavīdhātuyā ghaṭṭanaṁ.",
  "anya-e0104n2:72_11": "Tenevāha “pathavīdhātuyā upādinnaghaṭṭanassa paccayo”ti.",
  "anya-e0104n2:72_12": "Sesaṁ vuttanayameva.",
  "anya-e0104n2:72_13": "Yathā hītiādi kāyavacīviññattīnaṁ anumānavasena gahetabbabhāvavibhāvanaṁ.",
  "anya-e0104n2:72_14": "Yathā hi ussāpetvā baddhagosīsādirūpāni disvā tadanantarappavattāya aviññāyamānantarāya manodvāravīthiyā",
  "anya-e0104n2:72_15": "gosīsādīnaṁ udakasahacārippakārasaññāṇākāraṁ gahetvā udakaggahaṇaṁ hoti,",
  "anya-e0104n2:72_16": "evaṁ vipphandamānasamuccāriyamānavaṇṇasadde gahetvā tadanantarapavattāya aviññāyamānantarāya manodvāravīthiyā",
  "anya-e0104n2:72_17": "purimasiddhasambandhagahaṇūpanissayasahitāya sādhippāyavikāraggahaṇaṁ hoti.",
  "anya-e0104n2:73_0": "442.",
  "anya-e0104n2:73_1": "Rūpāni paricchindati,",
  "anya-e0104n2:73_2": "sayaṁ vā tehi paricchijjati,",
  "anya-e0104n2:73_3": "rūpānaṁ vā paricchedamattaṁ rūpaparicchedo,",
  "anya-e0104n2:73_4": "taṁ lakkhaṇaṁ etissāti rūpaparicchedalakkhaṇā.",
  "anya-e0104n2:73_5": "Ayaṁ hi ākāsadhātu taṁ taṁ rūpakalāpaṁ paricchindantī viya hoti.",
  "anya-e0104n2:73_6": "Tenāha “rūpapariyantappakāsanarasā”ti.",
  "anya-e0104n2:73_7": "Atthato pana yasmā rūpānaṁ paricchedamattaṁ hutvā gayhati,",
  "anya-e0104n2:73_8": "tasmā vuttaṁ “rūpamariyādapaccupaṭṭhānā”ti.",
  "anya-e0104n2:73_9": "Yasmiṁ kalāpe bhūtānaṁ paricchedo,",
  "anya-e0104n2:73_10": "teheva asamphuṭṭhabhāvapaccupaṭṭhānā.",
  "anya-e0104n2:73_11": "Vijjamānepi hi kalāpantarabhūtānaṁ kalāpantarabhūtehi samphuṭṭhabhāve taṁtaṁbhūtavivittatā rūpapariyanto ākāsoti yesaṁ so paricchedo,",
  "anya-e0104n2:73_12": "tehi so asamphuṭṭhova.",
  "anya-e0104n2:73_13": "Aññathā paricchinnatā na siyā tesaṁ bhūtānaṁ byāpibhāvāpattito.",
  "anya-e0104n2:73_14": "Abyāpitā hi asamphuṭṭhatā.",
  "anya-e0104n2:73_15": "Tenāha bhagavā “asamphuṭṭhaṁ catūhi mahābhūtehī”ti.",
  "anya-e0104n2:73_16": "Kaṇṇacchiddamukhavivarādivasena ca chiddavivarabhāvapaccupaṭṭhānā vā.",
  "anya-e0104n2:73_17": "Yesaṁ rūpānaṁ paricchedo,",
  "anya-e0104n2:73_18": "tattheva tesaṁ paricchedabhāvena labbhatīti vuttaṁ “paricchinnarūpapadaṭṭhānā”ti.",
  "anya-e0104n2:73_19": "“Yāya paricchinnesū”tiādinā ākāsadhātuyā taṁtaṁkalāpānaṁ kalāpantarehi asaṅkarakāraṇataṁ dasseti.",
  "anya-e0104n2:74_0": "443.Adandhatāti agarutā.",
  "anya-e0104n2:74_1": "Vinodanaṁ vikkhipanaṁ,",
  "anya-e0104n2:74_2": "apanayananti attho.",
  "anya-e0104n2:74_3": "Athaddhatāti akathinatā.",
  "anya-e0104n2:74_4": "Attano mudubhāveneva sabbakiriyāsu avirodhitā.",
  "anya-e0104n2:74_5": "Mudu hi katthaci na virujjhati.",
  "anya-e0104n2:74_6": "Tīsupi ṭhānesu paṭipakkhe a-kāro dandhatādihetūnaṁ paṭipakkhasamuṭṭhānattā lahutādīnanti keci.",
  "anya-e0104n2:74_7": "Apare pana “sattāpaṭisedhe”ti vadanti.",
  "anya-e0104n2:74_8": "Sarīrena kattabbakiriyānaṁ anukūlatāsaṅkhātakammaññabhāvo lakkhaṇaṁ etissāti sarīrakiriyānukūlakammaññabhāvalakkhaṇā.",
  "anya-e0104n2:74_9": "Akammaññaṁ dubbalaṁ nāma hotīti kammaññatā adubbalabhāvapaccupaṭṭhānā vuttā.",
  "anya-e0104n2:75_0": "Lahutādīnaṁ aññamaññāvijahanena duviññeyyanānattatā vuttāti taṁtaṁvikārādhikarūpehi taṁnānattappakāsanatthaṁ “evaṁ santepī”ti vuttaṁ.",
  "anya-e0104n2:75_1": "Dhātukkhobho vātapittasemhapakopo,",
  "anya-e0104n2:75_2": "rasādidhātūnaṁ vā vikārāvatthā.",
  "anya-e0104n2:75_3": "Dvidhā vuttopi atthato pathavīdhātuādīnaṁ dhātūnaṁyeva vikāroti daṭṭhabbo.",
  "anya-e0104n2:75_4": "Paṭipakkhapaccayā sappāyautuāhārāvikkhittacittatā.",
  "anya-e0104n2:75_5": "Te ca taṁtaṁvikārassa visesapaccayabhāvato vuttā,",
  "anya-e0104n2:75_6": "avisesena pana sabbe sabbesaṁ paccayā.",
  "anya-e0104n2:75_7": "Yato nesaṁ aññamaññāvijahanaṁ,",
  "anya-e0104n2:75_8": "iddhivaḷañjanādīsu viya vasavattanaṁ maddavappakāro.",
  "anya-e0104n2:75_9": "Suparimadditacammasudhantasuvaṇṇagahaṇañcettha mudukammaññasadisarūpanidassanamattaṁ,",
  "anya-e0104n2:75_10": "na taṁ idha adhippetaṁ mudutākammaññatāsabbhāvato.",
  "anya-e0104n2:75_11": "Na hi anindriyabaddharūpasantāne lahutādīni sambhavanti,",
  "anya-e0104n2:75_12": "indriyabaddhepi rūpabhave na santi dandhattakarādidhātukkhobhābhāvato.",
  "anya-e0104n2:75_13": "Sati hi tādise dhātukkhobhe tappaṭipakkhapaccayasamuṭṭhānāhi lahutādīhi bhavitabbanti keci,",
  "anya-e0104n2:75_14": "taṁ akāraṇaṁ.",
  "anya-e0104n2:75_15": "Na hi vūpasametabbapaccanīkāpekkho tabbirodhidhammasamuppādo,",
  "anya-e0104n2:75_16": "tathā sati sahetukakiriyacittuppādesu kāyalahutādīnaṁ abhāvova siyā.",
  "anya-e0104n2:75_17": "Kasmā pana kammajarūpesu lahutādayo na hontīti?",
  "anya-e0104n2:75_18": "Paccuppannapaccayāpekkhattā.",
  "anya-e0104n2:75_19": "Aññathā sabbadābhāvīhi lahutādīhi bhavitabbaṁ siyāti.",
  "anya-e0104n2:76_0": "444. Ādi cayo,",
  "anya-e0104n2:76_1": "īsaṁ vā cayoti ācayo,",
  "anya-e0104n2:76_2": "yathāpaccayaṁ tato tato āgatassa viya cayoti vā ācayo,",
  "anya-e0104n2:76_3": "tadubhayaṁ ekajjhaṁ gahetvā ācayo lakkhaṇaṁ etassāti ācayalakkhaṇo.",
  "anya-e0104n2:76_4": "Rūpassa upacayo paṭhamuppādo,",
  "anya-e0104n2:76_5": "vaḍḍhi ca “upaññattaṁ upasitta”ntiādīsu viya upa-saddassa paṭhamūpariatthassa nidassanato.",
  "anya-e0104n2:76_6": "Pubbantatoti pubbakoṭṭhāsato,",
  "anya-e0104n2:76_7": "anāgatabhāvatoti attho.",
  "anya-e0104n2:76_8": "Uppajjamāne rūpadhamme uppādo anāgatakkhaṇato ummujjāpento viya hotīti vuttaṁ “ummujjāpanaraso”ti.",
  "anya-e0104n2:76_9": "Tathā so “ime rūpadhammā”ti niyyātento viya gayhatīti āha “niyyātanapaccupaṭṭhāno”ti.",
  "anya-e0104n2:76_10": "Paripuṇṇabhāvapaccupaṭṭhānatā “uparicayo upacayo”ti imassa atthassa vasena veditabbā.",
  "anya-e0104n2:76_11": "Pavattilakkhaṇāti rūpānaṁ pavattananti lakkhitabbā.",
  "anya-e0104n2:76_12": "Anuppabandhanarasāti pubbāparavasena anu anu pabandhanakiccā.",
  "anya-e0104n2:76_13": "Tato eva anupacchedavasena gahetabbato anupacchedapaccupaṭṭhānā.",
  "anya-e0104n2:77_0": "Ubhayampīti upacayo santatīti ubhayampi.",
  "anya-e0104n2:77_1": "Jātirūpassevāti rūpuppādasseva adhivacanaṁ.",
  "anya-e0104n2:77_2": "Yadi evaṁ kasmā vibhajja vuttāti āha “ākāranānattato”ti,",
  "anya-e0104n2:77_3": "jātirūpassa pavattiākārabhedatoti attho.",
  "anya-e0104n2:77_4": "Veneyyavasena vibhajjakathane kāraṇaṁ parato āvi bhavissati.",
  "anya-e0104n2:77_5": "Kathaṁ panetaṁ viññātabbaṁ,",
  "anya-e0104n2:77_6": "pavattiākāranānattato jātirūpassa bhedo,",
  "anya-e0104n2:77_7": "na sabhāvatoti ?",
  "anya-e0104n2:77_8": "Niddesatoti dassento “yasmā panā”tiādimāha.",
  "anya-e0104n2:77_9": "Tattha yo āyatanānanti yo aḍḍhekādasannaṁ rūpāyatanānaṁ ādicayattā “ācayo”ti vutto.",
  "anya-e0104n2:77_10": "So eva upacayo paṭhamuppādabhāvato upa-saddo paṭhamatthoti katvā.",
  "anya-e0104n2:77_11": "Yo pana tattheva uppajjamānānaṁ upari cayattā upacayo,",
  "anya-e0104n2:77_12": "sā eva santati anupabandhavasena uppattibhāvato.",
  "anya-e0104n2:77_13": "Atha vā yo āyatanānaṁ ācayo paṭhamabhāvena upalakkhito uppādo,",
  "anya-e0104n2:77_14": "so pana tattheva uppajjamānānaṁ upari cayattā upacayo,",
  "anya-e0104n2:77_15": "vaḍḍhīti attho.",
  "anya-e0104n2:77_16": "Upacayo vaḍḍhibhāvena upalakkhito uppādo,",
  "anya-e0104n2:77_17": "sā eva santati pabandhākārena uppattibhāvato.",
  "anya-e0104n2:77_18": "Tenāha “aṭṭhakathāyampī”tiādi.",
  "anya-e0104n2:78_0": "Tattha evaṁ kiṁ kathitanti “yo āyatanānaṁ ācayo”tiādinā niddesena kiṁ atthajātaṁ kathitaṁ hoti?",
  "anya-e0104n2:78_1": "Āyatanena ācayo kathito.",
  "anya-e0104n2:78_2": "Ācayupacayasantatiyo hi nibbattibhāvena ācayo evāti āyatanehi ācayādīnaṁ pakāsitattā tehi ācayo kathito.",
  "anya-e0104n2:78_3": "Āyatanānaṁ ācayādivacaneneva ācayasabhāvāni uppādadhammāni āyatanānīti ācayena taṁpakatikaṁ āyatanaṁ kathitaṁ.",
  "anya-e0104n2:78_4": "Lakkhaṇañhi uppādo,",
  "anya-e0104n2:78_5": "na rūparūpanti.",
  "anya-e0104n2:79_0": "Rūpaparipāko rūpadhammānaṁ jiṇṇatā.",
  "anya-e0104n2:79_1": "Upanayanarasāti bhaṅgupanayanakiccā.",
  "anya-e0104n2:79_2": "Sabhāvānapagamepīti kakkhaḷatādisabhāvassa avigamepi.",
  "anya-e0104n2:79_3": "Ṭhitikkhaṇe hi jarā,",
  "anya-e0104n2:79_4": "na ca tadā dhammo sabhāvaṁ vijahati nāma.",
  "anya-e0104n2:79_5": "Navabhāvo uppādāvatthā,",
  "anya-e0104n2:79_6": "tassa apagamabhāvena gayhatīti āha “navabhāvāpagamapaccupaṭṭhānā”ti.",
  "anya-e0104n2:79_7": "“Arūpadhammāna”nti idaṁ tesaṁ jarāya suṭṭhu paṭicchannatāya vuttaṁ.",
  "anya-e0104n2:79_8": "Rūpadhammānampi hi khaṇikajarā paṭicchannā eva,",
  "anya-e0104n2:79_9": "yā avīcijarātipi vuccati.",
  "anya-e0104n2:79_10": "Esa vikāroti khaṇḍiccādivikāramāha.",
  "anya-e0104n2:79_11": "So hi arūpadhammesu na labbhati.",
  "anya-e0104n2:79_12": "Yā avīcijarā nāma,",
  "anya-e0104n2:79_13": "tassāpi esa vikāro natthīti sambandhitabbaṁ.",
  "anya-e0104n2:79_14": "Natthi etissā jarāya vīcīti avīcijarā,",
  "anya-e0104n2:79_15": "navabhāvato duviññeyyantarajarāti attho.",
  "anya-e0104n2:80_0": "Parito sabbaso “bhijjana”nti lakkhitabbāti paribhedalakkhaṇā.",
  "anya-e0104n2:80_1": "Niccaṁ nāma dhuvaṁ,",
  "anya-e0104n2:80_2": "rūpaṁ pana khaṇabhaṅgitāya yena bhaṅgena na niccanti aniccaṁ,",
  "anya-e0104n2:80_3": "so aniccassa bhāvoti aniccatā.",
  "anya-e0104n2:80_4": "Sā pana yasmā ṭhitippattaṁ rūpaṁ vināsabhāvena saṁsīdantī viya hotīti vuttaṁ “saṁsīdanarasā”ti.",
  "anya-e0104n2:80_5": "Yasmā ca sā rūpadhammānaṁ bhaṅgabhāvato khayavayākāreneva gayhati,",
  "anya-e0104n2:80_6": "tasmā vuttaṁ “khayavayapaccupaṭṭhānā”ti.",
  "anya-e0104n2:81_0": "445.Ojālakkhaṇoti ettha aṅgamaṅgānusārino rasassa sāro upathambhabalakaro bhūtanissito eko viseso ojā.",
  "anya-e0104n2:81_1": "Kabaḷaṁ karīyatīti kabaḷīkāro.",
  "anya-e0104n2:81_2": "Āharīyatīti āhāro,",
  "anya-e0104n2:81_3": "kabaḷaṁ katvā ajjhoharīyatīti attho.",
  "anya-e0104n2:81_4": "Idaṁ pana savatthukaṁ ojaṁ dassetuṁ vuttaṁ.",
  "anya-e0104n2:81_5": "Bāhiraṁ āhāraṁ paccayaṁ labhitvā eva ajjhattikāhāro rūpaṁ uppādeti,",
  "anya-e0104n2:81_6": "so pana rūpaṁ āharatīti āhāro.",
  "anya-e0104n2:81_7": "Tenāha “rūpāharaṇaraso”ti.",
  "anya-e0104n2:81_8": "Tato eva ojaṭṭhamakarūpuppādanena imassa kāyassa upathambhanapaccupaṭṭhāno.",
  "anya-e0104n2:81_9": "Ojāya rūpāharaṇakiccaṁ bāhirādhīnanti āha “āharitabbavatthupadaṭṭhāno”ti.",
  "anya-e0104n2:82_0": "446.Balarūpantiādīsu imasmiṁ kāye balaṁ nāma atthi,",
  "anya-e0104n2:82_1": "sambhavo nāma atthi,",
  "anya-e0104n2:82_2": "rogo nāma atthi,",
  "anya-e0104n2:82_3": "“jāti sañjātī”ti vacanato jāti nāma atthi,",
  "anya-e0104n2:82_4": "tehipi catūhi mahābhūtehi vinā abhāvato upādāyarūpehi bhavitabbanti adhippāyo.",
  "anya-e0104n2:82_5": "Ekaccānanti abhayagirivāsīnaṁ.",
  "anya-e0104n2:82_6": "Paṭikkhittanti ettha evaṁ paṭikkhepo veditabbo –",
  "anya-e0104n2:82_7": "middhaṁ rūpameva na hoti nīvaraṇesu desitattā.",
  "anya-e0104n2:82_8": "Yassa hi nīvaraṇesu desanā,",
  "anya-e0104n2:82_9": "taṁ na rūpaṁ yathā kāmacchando.",
  "anya-e0104n2:82_10": "Siyā panetaṁ duvidhaṁ middhaṁ rūpaṁ,",
  "anya-e0104n2:82_11": "arūpañcāti.",
  "anya-e0104n2:82_12": "Tattha yaṁ arūpaṁ,",
  "anya-e0104n2:82_13": "taṁ nīvaraṇesu desitaṁ “na rūpa”nti? Taṁ na,",
  "anya-e0104n2:82_14": "visesavacanābhāvato.",
  "anya-e0104n2:82_15": "Na hi visesetvā middhaṁ nīvaraṇesu desitaṁ,",
  "anya-e0104n2:82_16": "tasmā middhassa duvidhataṁ parikappetvāpi na sakkā nīvaraṇabhāvaṁ nivattetuṁ.",
  "anya-e0104n2:82_17": "Sakkā hi vattuṁ “yaṁ taṁ arūpato aññaṁ middhaṁ parikappitaṁ,",
  "anya-e0104n2:82_18": "tampi nīvaraṇaṁ middhasabhāvattā itaraṁ middhaṁ viyā”ti.",
  "anya-e0104n2:83_0": "Bhavatu nīvaraṇaṁ,",
  "anya-e0104n2:83_1": "ko virodhoti ce?",
  "anya-e0104n2:83_2": "Nīvaraṇañca pahātabbaṁ.",
  "anya-e0104n2:83_3": "Pañca nīvaraṇe pahāya “addhā munīsi sambuddho,",
  "anya-e0104n2:83_4": "natthi nīvaraṇā tavā”ti vacanato.",
  "anya-e0104n2:83_5": "Appahātabbañca rūpaṁ “katame dhammā neva dassanena na bhāvanāya pahātabbā?",
  "anya-e0104n2:83_6": "Catūsu bhūmīsu kusalaṁ,",
  "anya-e0104n2:83_7": "catūsu bhūmīsu vipāko,",
  "anya-e0104n2:83_8": "tīsu bhūmīsu kiriyābyākataṁ,",
  "anya-e0104n2:83_9": "rūpañca nibbānañca.",
  "anya-e0104n2:83_10": "Ime dhammā neva dassanena na bhāvanāya pahātabbā”ti vacanato.",
  "anya-e0104n2:83_11": "Na cettha tadārammaṇakilesappahānaṁ adhippetaṁ “rūpaṁ,",
  "anya-e0104n2:83_12": "bhikkhave,",
  "anya-e0104n2:83_13": "na tumhākaṁ,",
  "anya-e0104n2:83_14": "taṁ pajahathā”tiādīsu viya kāmacchandādīnaṁ tathā pahānassa anadhippetattā.",
  "anya-e0104n2:83_15": "Tasmā na middhaṁ rūpaṁ.",
  "anya-e0104n2:83_16": "Yadi middhassa rūpabhāvaṁ na sampaṭicchatha,",
  "anya-e0104n2:83_17": "kathaṁ bhagavato niddā.",
  "anya-e0104n2:83_18": "Middhañhi “niddāpacalāyikā”tiādinā vibhaṅge vibhattattā niddāti?",
  "anya-e0104n2:83_19": "Na middhaṁ niddā,",
  "anya-e0104n2:83_20": "niddāhetubhāvato pana taṁ “niddā”ti vibhattaṁ yathā itthiliṅgādi.",
  "anya-e0104n2:83_21": "Evampi niddāhetuno middhassa abhāvato kathaṁ bhagavato niddāti?",
  "anya-e0104n2:83_22": "Niddā bhagavato sarīragilāniyā,",
  "anya-e0104n2:83_23": "na middhena.",
  "anya-e0104n2:83_24": "Sā ca natthīti na sakkā vattuṁ “piṭṭhi me āgilāyati,",
  "anya-e0104n2:83_25": "tamahaṁ āyamissāmī”ti vacanato.",
  "anya-e0104n2:83_26": "Na cettha evamavadhāraṇaṁ middhameva niddāhetūti,",
  "anya-e0104n2:83_27": "niddāhetu eva middhanti evamavadhāraṇā.",
  "anya-e0104n2:83_28": "Tasmā aññopi atthi niddāhetu,",
  "anya-e0104n2:83_29": "ko pana soti?",
  "anya-e0104n2:83_30": "Sarīragilāniyā.",
  "anya-e0104n2:83_31": "Tena vuttaṁ “niddā bhagavato sarīragilāniyā,",
  "anya-e0104n2:83_32": "na middhenā”ti.",
  "anya-e0104n2:84_0": "Niddā ca bhagavato natthīti na sakkā vattuṁ “abhijānāmi kho panāhaṁ aggivessana…pe…",
  "anya-e0104n2:84_1": "divā supitā”ti vacanato.",
  "anya-e0104n2:84_2": "Itopi na middhaṁ rūpaṁ sampayogavacanato.",
  "anya-e0104n2:84_3": "Vuttañhi “thinamiddhanīvaraṇaṁ avijjānīvaraṇena nīvaraṇañceva nīvaraṇasampayuttañcā”tiādi.",
  "anya-e0104n2:84_4": "Na cettha yathālābhabhavanaṁ?",
  "anya-e0104n2:84_5": "Sakkā paccetuṁ “sakkharakathalikampi macchagumbampi carantampi tiṭṭhantampī”tiādi viya appasiddhatāya rūpabhāvassa.",
  "anya-e0104n2:84_6": "Siddhe hi tassa rūpabhāve sambhavato yathālābhapaccayo yujjeyyāti.",
  "anya-e0104n2:84_7": "Itopi na rūpaṁ middhaṁ āruppesu uppajjanato.",
  "anya-e0104n2:84_8": "Vuttampi cetaṁ “nīvaraṇaṁ dhammaṁ paṭicca nīvaraṇo dhammo uppajjati napurejātapaccayā”ti imassa vibhaṅge",
  "anya-e0104n2:84_9": "“āruppe kāmacchandanīvaraṇaṁ paṭicca thinamiddhanīvaraṇaṁ uddhaccanīvaraṇaṁ avijjānīvaraṇaṁ uppajjatī”ti vitthāro.",
  "anya-e0104n2:84_10": "Tasmā “na middhaṁ rūpa”nti yaṁ aṭṭhakathāsu paṭikkhittaṁ,",
  "anya-e0104n2:84_11": "taṁ supaṭikkhittameva.",
  "anya-e0104n2:85_0": "Itaresūti balarūpādīsu.",
  "anya-e0104n2:85_1": "Kammasamuṭṭhānassāpi rogassa visabhāgapaccayasamuppanno dhātukkhobho āsannakāraṇaṁ,",
  "anya-e0104n2:85_2": "pageva itarassa.",
  "anya-e0104n2:85_3": "So ca atthato rūpadhammānaṁ vikārāvatthāṭhitibhaṅgakkhaṇesu eva siyāti vuttaṁ “rogarūpaṁ jaratāaniccatāgahaṇena gahitamevā”ti.",
  "anya-e0104n2:85_4": "Upacayasantatigahaṇena gahitamevāti tabbinimuttassa rūpuppādassa abhāvato.",
  "anya-e0104n2:85_5": "Upādāvatthāya ca aññā jāti nāma nattheva.",
  "anya-e0104n2:85_6": "Sambhavo kāmadhātuyaṁ ekacciyasattānaṁ indriyaparipākapaccayo āpodhātuyā pavattiākāravisesoti āha “sambhavarūpaṁ āpodhātuggahaṇena gahitamevā”ti.",
  "anya-e0104n2:85_7": "Kāyabalaṁ nāma atthato vāyodhātuyā pavattiākāraviseso tassā vipphārabhāvato.",
  "anya-e0104n2:85_8": "Yato naṁ “pāṇabala”nti vadanti,",
  "anya-e0104n2:85_9": "tenāha “balarūpaṁ vāyodhātuggahaṇena gahitamevā”ti.",
  "anya-e0104n2:85_10": "Kasmā pana nesaṁ ayathākkamato paṭikkhepo katoti?",
  "anya-e0104n2:85_11": "Visuṁ natthīti katvā anupalabbhamānattā anādaradassanatthaṁ,",
  "anya-e0104n2:85_12": "middhapaṭikkhepo vā mahāpañhoti paṭhamaṁ kato.",
  "anya-e0104n2:85_13": "Tadanusārena paṭilomanayena itaresampi abhāvo vuttoti veditabbaṁ.",
  "anya-e0104n2:86_0": "“Itī”ti idaṁ “aṭṭhavīsatividha”nti iminā sambandhitabbaṁ,",
  "anya-e0104n2:86_1": "iminā vuttakkamena aṭṭhavīsatividhaṁ hotīti.",
  "anya-e0104n2:86_2": "So ca kho pāḷiyaṁ āgatanayenevāti anūnatā veditabbā.",
  "anya-e0104n2:86_3": "Anadhikabhāvo pana dassito eva.",
  "anya-e0104n2:87_0": "447.",
  "anya-e0104n2:87_1": "Sampayuttadhammarāsi hinoti etena patiṭṭhahatīhi hetu,",
  "anya-e0104n2:87_2": "mūlaṭṭhena lobhādiko,",
  "anya-e0104n2:87_3": "alobhādiko ca,",
  "anya-e0104n2:87_4": "tādiso hetu na hotīti nahetu.",
  "anya-e0104n2:87_5": "Nāssa hetu atthīti ahetukaṁ,",
  "anya-e0104n2:87_6": "sahetukapaṭiyogibhāvato hetunā saha na uppajjatīti attho.",
  "anya-e0104n2:87_7": "Ahetukameva hetunā vippayuttatāya hetuvippayuttaṁ.",
  "anya-e0104n2:87_8": "Dhammanānattābhāvepi hi saddatthanānattena veneyyavasena dukantaradesanā hotīti dukapadavasena cetaṁ vuttaṁ.",
  "anya-e0104n2:87_9": "Paccayādhīnavuttitāya saha paccayenāti sappaccayaṁ.",
  "anya-e0104n2:87_10": "Attano paccayehi loke niyuttaṁ,",
  "anya-e0104n2:87_11": "viditanti vā lokiyaṁ.",
  "anya-e0104n2:87_12": "Ā bhavaggaṁ,",
  "anya-e0104n2:87_13": "ā gotrabhuṁ vā savantīti āsavā,",
  "anya-e0104n2:87_14": "saha āsavehīti sāsavaṁ,",
  "anya-e0104n2:87_15": "āsavehi ālambitabbanti attho.",
  "anya-e0104n2:87_16": "Ādisaddena saṁyojanīyaṁ oghanīyaṁ yoganīyaṁ nīvaraṇīyaṁ saṁkilesikaṁ parāmaṭṭhaṁ acetasikaṁ cittavippayuttaṁ",
  "anya-e0104n2:87_17": "narūpāvacaraṁ naarūpāvacaraṁ naapariyāpannaṁ aniyataṁ aniyyānikaṁ aniccanti evamādīnaṁ saṅgaho daṭṭhabbo.",
  "anya-e0104n2:88_0": "Āhito ahaṁ māno etthāti attā,",
  "anya-e0104n2:88_1": "attabhāvo.",
  "anya-e0104n2:88_2": "Taṁ attānaṁ adhikicca uddissa pavattā ajjhattā,",
  "anya-e0104n2:88_3": "indriyabaddhadhammā,",
  "anya-e0104n2:88_4": "tesu bhavaṁ ajjhattikaṁ, cakkhādi.",
  "anya-e0104n2:88_5": "Aṭṭhakathāyaṁ pana vuttanayena ajjhattameva ajjhattikaṁ yathā venayikoti imamatthaṁ sandhāya vuttaṁ “attabhāvaṁ adhikicca pavattattā ajjhattika”nti.",
  "anya-e0104n2:88_6": "Sesaṁ tevīsatividhaṁ.",
  "anya-e0104n2:88_7": "“Tato bāhirattā”ti idaṁ ajjhattikalakkhaṇābhāvato vuttaṁ.",
  "anya-e0104n2:88_8": "Ghaṭṭanavasenāti visayī,",
  "anya-e0104n2:88_9": "visayo ca hutvā saṅghaṭṭanavasena.",
  "anya-e0104n2:88_10": "Sesaṁ soḷasavidhaṁ.",
  "anya-e0104n2:88_11": "Viparītattāti ghaṭṭanavasena agahetabbato.",
  "anya-e0104n2:88_12": "Duppaṭivijjhasabhāvattāti sukhumabhāvena duviññeyyasabhāvattā.",
  "anya-e0104n2:88_13": "Ñāṇassa āsanne na hotīti dūre.",
  "anya-e0104n2:88_14": "Terasa hadayavatthupariyosānāni.",
  "anya-e0104n2:88_15": "Sabhāvenevāti “rūpassa paricchedo,",
  "anya-e0104n2:88_16": "rūpassa vikāro,",
  "anya-e0104n2:88_17": "rūpassa upacayo”tiādinā aggahetvā attano sabhāveneva kakkhaḷattādinā ñāṇena paricchijja gahetabbato.",
  "anya-e0104n2:88_18": "Sesaṁ dasavidhaṁ.",
  "anya-e0104n2:88_19": "Tabbiparītatāyāti sabhāvena apariggahitabbato.",
  "anya-e0104n2:88_20": "Sotādīnampi cakkhuno viya pasannasabhāvattā eva yathāsakaṁ visayaggahaṇapaccayatāti dassento āha “cakkhādi…pe…",
  "anya-e0104n2:88_21": "pasādarūpa”nti.",
  "anya-e0104n2:88_22": "Viparītattāti tabbidhurasabhāvattā.",
  "anya-e0104n2:88_23": "Adhipatiyaṭṭhenāti ettha cakkhādīnaṁ tāva pañcannaṁ cakkhuviññāṇādīsu ādhipateyyaṁ tesaṁ paṭumandabhāvānuvattanato,",
  "anya-e0104n2:88_24": "itthipurisindriyadvayassa sakicce jīvitindriyassa sahajarūpānupālane.",
  "anya-e0104n2:88_25": "Tadubhayaṁ heṭṭhā vuttameva.",
  "anya-e0104n2:88_26": "Upādinnattāti gahitattā.",
  "anya-e0104n2:88_27": "Kammanibbattañhi “mametaṁ phalaṁ”nti kammunā gahitaṁ viya hoti apaṭikkhepato.",
  "anya-e0104n2:89_0": "448.Sanidassanakammajādīnaṁ tikānanti sanidassanattikassa,",
  "anya-e0104n2:89_1": "kammajādittikānañca.",
  "anya-e0104n2:89_2": "Oḷāriketi dvādasavidhe oḷārikarūpe.",
  "anya-e0104n2:89_3": "Rūpanti rūpāyatanaṁ.",
  "anya-e0104n2:89_4": "Daṭṭhabbabhāvasaṅkhātena saha nidassanenāti sanidassanaṁ,",
  "anya-e0104n2:89_5": "paṭihananabhāvasaṅkhātena saha paṭighenāti sappaṭighaṁ,",
  "anya-e0104n2:89_6": "sanidassanañca taṁ sappaṭighañcāti sanidassanasappaṭighaṁ.",
  "anya-e0104n2:89_7": "Tattha yassa daṭṭhabbabhāvo atthi,",
  "anya-e0104n2:89_8": "taṁ sanidassanaṁ.",
  "anya-e0104n2:89_9": "Cakkhuviññāṇagocarabhāvova daṭṭhabbabhāvo.",
  "anya-e0104n2:89_10": "Tassa rūpāyatanato anaññattepi aññehi dhammehi rūpāyatanaṁ visesetuṁ aññaṁ viya katvā vuttaṁ “saha nidassanena sanidassana”nti.",
  "anya-e0104n2:89_11": "Dhammabhāvasāmaññena hi ekībhūtesu dhammesu yo nānattakaro viseso,",
  "anya-e0104n2:89_12": "so añño viya katvā upacarituṁ yutto.",
  "anya-e0104n2:89_13": "Evaṁ hi atthavisesāvabodho hotīti. Yo sayaṁ,",
  "anya-e0104n2:89_14": "nissayavasena ca sampattānaṁ,",
  "anya-e0104n2:89_15": "asampattānañca paṭimukhabhāvo aññamaññaṁ patanaṁ,",
  "anya-e0104n2:89_16": "so paṭihananabhāvo,",
  "anya-e0104n2:89_17": "yena byāpārādivikārapaccayantarasahitesu cakkhādīnaṁ visayesu vikāruppatti.",
  "anya-e0104n2:89_18": "Sesaṁ ekādasavidhaṁ oḷārikarūpaṁ.",
  "anya-e0104n2:89_19": "Tañhi sanidassanattābhāvato anidassanaṁ,",
  "anya-e0104n2:89_20": "vuttanayeneva sappaṭighaṁ.",
  "anya-e0104n2:89_21": "Ubhayapaṭikkhepena anidassanaappaṭighaṁ.",
  "anya-e0104n2:89_22": "Kammato jātanti ettha yaṁ ekantakammasamuṭṭhānaṁ aṭṭhindriyāni,",
  "anya-e0104n2:89_23": "hadayañcāti navavidhaṁ rūpaṁ,",
  "anya-e0104n2:89_24": "yañca navavidhe catusamuṭṭhāne kammasamuṭṭhānaṁ navavidhameva rūpanti evaṁ aṭṭhārasavidhampi kammato uppajjanato kammajaṁ.",
  "anya-e0104n2:89_25": "Yañhi jātañca yañca jāyati yañca jāyissati,",
  "anya-e0104n2:89_26": "taṁ sabbampi “kammaja”nti vuccati yathā duddhanti.",
  "anya-e0104n2:89_27": "Tadaññapaccayajātanti kammato aññapaccayato jātaṁ utucittāhārajaṁ.",
  "anya-e0104n2:89_28": "Nakutocijātanti lakkhaṇarūpamāha.",
  "anya-e0104n2:89_29": "Viññattidvayaṁ, saddo,",
  "anya-e0104n2:89_30": "ākāsadhātu,",
  "anya-e0104n2:89_31": "lahutādittayaṁ cittasamuṭṭhānāni avinibbhogarūpānīti etaṁ pañcadasavidhaṁ rūpaṁ cittajaṁ.",
  "anya-e0104n2:89_32": "Ākāsadhātu,",
  "anya-e0104n2:89_33": "lahutādittayaṁ,",
  "anya-e0104n2:89_34": "āhārasamuṭṭhānāni avinibbhogarūpānīti etaṁ dvādasavidhaṁ rūpaṁ āhārajaṁ.",
  "anya-e0104n2:89_35": "Ettha saddaṁ pakkhipitvā terasavidhaṁ rūpaṁ ututo samuṭṭhitaṁ utujaṁ.",
  "anya-e0104n2:89_36": "Sesaṁ kammajatike vuttanayānusāreneva veditabbaṁ.",
  "anya-e0104n2:90_0": "449.",
  "anya-e0104n2:90_1": "Diṭṭhādicatukkavasena,",
  "anya-e0104n2:90_2": "rūparūpādicatukkavasena,",
  "anya-e0104n2:90_3": "vatthādicatukkavasenāti pāṭekkaṁ catukkasaddo yojetabbo.",
  "anya-e0104n2:90_4": "Yaṁ rūpāyatanaṁ adakkhi yaṁ passati yaṁ dakkhissati yaṁ passeyya,",
  "anya-e0104n2:90_5": "taṁ sabbaṁ diṭṭhaṁ nāma diṭṭhasabhāvānātivattanato yathā duddhanti.",
  "anya-e0104n2:90_6": "Esa nayo sesesupi.",
  "anya-e0104n2:90_7": "Dassanavisayattāti cakkhuviññāṇaviññeyyattā.",
  "anya-e0104n2:90_8": "Savanavisayattāti sotaviññāṇaviññeyyattā.",
  "anya-e0104n2:90_9": "Gandharasaphoṭṭhabbattayanti gandho raso phoṭṭhabbanti etaṁ tayaṁ.",
  "anya-e0104n2:90_10": "Mutaṁ nāma mutvā patvā gahetabbato.",
  "anya-e0104n2:90_11": "Tenāha “sampattaggāhakaindriyavisayattā”ti.",
  "anya-e0104n2:91_0": "Kimidaṁ phoṭṭhabbaṁ nāmāti?",
  "anya-e0104n2:91_1": "Pathavītejovāyodhātuttayaṁ.",
  "anya-e0104n2:91_2": "Kasmā panettha āpodhātu aggahitā,",
  "anya-e0104n2:91_3": "nanu sītatā phusitvā gayhati,",
  "anya-e0104n2:91_4": "sā ca āpodhātūti?",
  "anya-e0104n2:91_5": "Saccaṁ gayhati,",
  "anya-e0104n2:91_6": "na pana sā āpodhātu.",
  "anya-e0104n2:91_7": "Kiñcarahīti?",
  "anya-e0104n2:91_8": "Tejodhātu eva.",
  "anya-e0104n2:91_9": "Mande hi uṇhabhāve sītabuddhi.",
  "anya-e0104n2:91_10": "Na hi sītaṁ nāma koci guṇo atthi,",
  "anya-e0104n2:91_11": "kevalaṁ pana uṇhabhāvassa mandatāya sītatābhimāno.",
  "anya-e0104n2:91_12": "Kathametaṁ viññātabbanti ce?",
  "anya-e0104n2:91_13": "Anavaṭṭhitattā sītabuddhiyā yathā pārāpāre.",
  "anya-e0104n2:91_14": "Tathā hi ghammakāle ātape ṭhitānaṁ chāyaṁ paviṭṭhānaṁ sītabuddhi hoti,",
  "anya-e0104n2:91_15": "tattheva pana pathavīgabbhato uṭṭhitānaṁ uṇhabuddhi.",
  "anya-e0104n2:91_16": "Yadi hi sītatā āpodhātu siyā,",
  "anya-e0104n2:91_17": "ekasmiṁ kalāpe uṇhabhāvena saddhiṁ upalabbheyya,",
  "anya-e0104n2:91_18": "na ca upalabbhati.",
  "anya-e0104n2:91_19": "Tasmā viññāyati na āpodhātu sītatāti.",
  "anya-e0104n2:91_20": "Idañca bhūtānaṁ avinibbhogavuttitaṁ icchantānaṁ uttaraṁ,",
  "anya-e0104n2:91_21": "anicchantānampi pana catunnaṁ bhūtānaṁ ekasmiṁ kalāpe kiccadassanena sabhāgavuttitāya sādhitāya uttarameva.",
  "anya-e0104n2:91_22": "Ye pana “vāyodhātuyā lakkhaṇaṁ sītatā”ti vadanti,",
  "anya-e0104n2:91_23": "tesampi idameva uttaraṁ.",
  "anya-e0104n2:91_24": "Yadi hi vāyodhātu sītatā siyā,",
  "anya-e0104n2:91_25": "ekasmiṁ kalāpe uṇhabhāvena saddhiṁ sītatā upalabbheyya,",
  "anya-e0104n2:91_26": "na ca upalabbhati.",
  "anya-e0104n2:91_27": "Tasmā viññāyati na vāyodhātu sītatāti.",
  "anya-e0104n2:91_28": "Yesaṁ pana dravatā āpodhātu,",
  "anya-e0104n2:91_29": "sā ca phusitvā gayhatīti dassanaṁ.",
  "anya-e0104n2:91_30": "Te vattabbā “dravabhāvopi phusīyatīti āyasmantānaṁ adhimānamattaṁ saṇṭhānaṁ viyā”ti.",
  "anya-e0104n2:91_31": "Vuttañhetaṁ purātanehi –",
  "anya-e0104n2:92_0": "“Dravatā sahavuttīni, tīṇi bhūtāni samphusaṁ;",
  "anya-e0104n2:93_0": "‘Dravataṁ samphusāmī’ti, lokoyamabhimaññati.",
  "anya-e0104n2:94_0": "“Phusaṁ bhūtāni saṇṭhānaṁ, manasā gaṇhate yathā;",
  "anya-e0104n2:95_0": "‘Paccakkhato phusāmī’ti, ñātabbā dravatā tathā”ti.",
  "anya-e0104n2:96_0": "Sesanti yathāvuttaṁ rūpādisattavidhaṁ rūpaṁ ṭhapetvā avasiṭṭhaṁ ekavīsatividhaṁ rūpaṁ.",
  "anya-e0104n2:96_1": "Viññāṇassevāti manoviññāṇasseva.",
  "anya-e0104n2:96_2": "Avadhāraṇena rūpāyatanādīnampi manoviññāṇaviññeyyatte niyamābhāvato na viññātarūpatāti saṅkarābhāvaṁ dasseti.",
  "anya-e0104n2:97_0": "Nipphannarūpaṁ panettha rūparūpaṁ nāmāti yadettha aṭṭhavīsatividhe rūpe “nipphanna”nti vuttaṁ rūpaṁ,",
  "anya-e0104n2:97_1": "tadeva rūpalakkhaṇayogato rūpaṁ.",
  "anya-e0104n2:97_2": "Ruppanaṁ rūpaṁ,",
  "anya-e0104n2:97_3": "taṁ etassa atthīti yathā arisasoti,",
  "anya-e0104n2:97_4": "rūpaguṇayogato vā yathā nīlaguṇayogato nīlaṁ vatthanti.",
  "anya-e0104n2:97_5": "Svāyaṁ rūpasaddo ruḷhiyā ataṁsabhāvepi pavattatīti aparena rūpasaddena visesetvā vuttaṁ “rūparūpa”nti yathā tilatelaṁ,",
  "anya-e0104n2:97_6": "dukkhadukkhanti ca,",
  "anya-e0104n2:97_7": "ruppanasabhāvaṁ rūpanti attho.",
  "anya-e0104n2:97_8": "Yadi evaṁ,",
  "anya-e0104n2:97_9": "ākāsadhātuādīnaṁ kathaṁ rūpabhāvoti?",
  "anya-e0104n2:97_10": "Nipphannarūpassa paricchedavikāralakkhaṇabhāvato taggatikamevāti “rūpa”ntveva vuccati.",
  "anya-e0104n2:98_0": "Vasanti ettha cittacetasikā pavattantīti vatthu,",
  "anya-e0104n2:98_1": "cittataṁsampayuttānaṁ ādhārabhūtaṁ rūpaṁ.",
  "anya-e0104n2:98_2": "Taṁ pana chabbidhaṁ.",
  "anya-e0104n2:98_3": "Tattha hadayarūpaṁ vatthu eva manodhātumanoviññāṇadhātūnaṁ nissayabhāvato.",
  "anya-e0104n2:98_4": "Na dvāraṁ aññanissayānaṁ cakkhādi viya.",
  "anya-e0104n2:98_5": "Yathā hi cakkhādīni sampaṭicchanādīnaṁ pavattiyā dvāraṁ honti,",
  "anya-e0104n2:98_6": "na evaṁ hadayavatthu.",
  "anya-e0104n2:98_7": "Tena vuttaṁ “yaṁ panettha hadayarūpaṁ nāma,",
  "anya-e0104n2:98_8": "taṁ vatthu,",
  "anya-e0104n2:98_9": "na dvāra”nti.",
  "anya-e0104n2:98_10": "Viññattidvayaṁ dvāraṁ kammadvārabhāvato.",
  "anya-e0104n2:98_11": "Tannissitassa cittuppādassa abhāvato na vatthu.",
  "anya-e0104n2:98_12": "Pasādarūpaṁ vatthu ceva attasannissitassa cakkhuviññāṇādikassa,",
  "anya-e0104n2:98_13": "dvārañca aññanissitassa sampaṭicchanādikassa.",
  "anya-e0104n2:98_14": "Sesaṁ ekavīsatividhaṁ rūpaṁ vuttavipariyāyato neva vatthu na ca dvāraṁ.",
  "anya-e0104n2:99_0": "450.",
  "anya-e0104n2:99_1": "Ekato eva jātaṁ ekajaṁ.",
  "anya-e0104n2:99_2": "Nanu ca ekato eva paccayato paccayuppannassa uppatti natthīti?",
  "anya-e0104n2:99_3": "Saccaṁ natthi,",
  "anya-e0104n2:99_4": "rūpajanakapaccayesu ekatoti ayamettha adhippāyo.",
  "anya-e0104n2:99_5": "Na hi rūpuppatti rūpajanakato aññaṁ paccayaṁ apekkhati.",
  "anya-e0104n2:99_6": "Dvijantiādīsupi eseva nayo.",
  "anya-e0104n2:99_7": "Imesanti imesaṁ pabhedānaṁ vasena.",
  "anya-e0104n2:99_8": "Kammajamevāti kammato eva jātaṁ.",
  "anya-e0104n2:99_9": "Cittajamevāti etthāpi eseva nayo.",
  "anya-e0104n2:99_10": "Cittato ca ututo ca jātanti kālena cittato,",
  "anya-e0104n2:99_11": "kālena ututoti evaṁ cittato ca ututo ca jātaṁ daṭṭhabbaṁ.",
  "anya-e0104n2:99_12": "Taṁ dvijaṁ dvīhi jātanti.",
  "anya-e0104n2:99_13": "Parato dvīsupi eseva nayo.",
  "anya-e0104n2:99_14": "Saddāyatanamevāti ettha yaṁ cittajaṁ saddāyatanaṁ,",
  "anya-e0104n2:99_15": "taṁ saviññattikamevāti eke.",
  "anya-e0104n2:99_16": "Aviññattikopi atthi vitakkavipphārasaddoti porāṇā.",
  "anya-e0104n2:100_0": "Vitakkavipphārasaddo na sotaviññeyyoti hi evaṁ pavattamahāaṭṭhakathāvādaṁ nissāya cittasamuṭṭhānassa saddassa viññattiyā vināpi uppatti icchitabbā.",
  "anya-e0104n2:100_1": "Na hi viññatti “kāyavācāya viññattī”ti vacanato asotaviññeyyena saddena saha uppajjati,",
  "anya-e0104n2:100_2": "evaṁ sante cittajenāpi saddanavakena bhavitabbaṁ.",
  "anya-e0104n2:100_3": "So ca vādo “saddo ca hoti,",
  "anya-e0104n2:100_4": "na sotaviññeyyo cā”ti viruddhamevetanti maññamānehi saṅgahakārehi paṭikkhitto.",
  "anya-e0104n2:100_5": "Apare pana mahāaṭṭhakathāvādaṁ appaṭikkhipitvā tassa adhippāyaṁ vaṇṇenti. Kathaṁ?",
  "anya-e0104n2:100_6": "“Jivhātālucalanādikaṁ vitakkasamuṭṭhitaṁ viññattisahajameva sukhumasaddaṁ dibbasotena sutvā ādisatī”ti sutte,",
  "anya-e0104n2:100_7": "paṭṭhāne ca oḷārikaṁ saddaṁ sandhāya sotaviññāṇassa ārammaṇapaccayabhāvo vuttoti iminā adhippāyena vitakkavipphārasaddassa asotaviññeyyatā vuttāti.",
  "anya-e0104n2:100_8": "Taṁ catujaṁ.",
  "anya-e0104n2:100_9": "Avasesanti avinibbhogarūpena saddhiṁ ākāsadhātumāha.",
  "anya-e0104n2:101_0": "Lakkhaṇarūpaṁpana nakutocijātanti kutocipi paccayato na jātaṁ,",
  "anya-e0104n2:101_1": "nāpi sayameva jātaṁ paccayehi vinā sayameva jātassa sabbena sabbaṁ abhāvato.",
  "anya-e0104n2:101_2": "Kathaṁ panetaṁ viññātabbaṁ lakkhaṇarūpaṁ na jāyatīti?",
  "anya-e0104n2:101_3": "Lakkhaṇābhāvato.",
  "anya-e0104n2:101_4": "Uppattimantānaṁ hi rūpāyatanādīnaṁ jātiādīni lakkhaṇāni vijjanti,",
  "anya-e0104n2:101_5": "na evaṁ jātiādīnaṁ.",
  "anya-e0104n2:101_6": "Tasmā viññātabbametaṁ jātiādīni na jāyantīti.",
  "anya-e0104n2:101_7": "Siyā panetaṁ “jātiādīnaṁ jātiādīni lakkhaṇāni vijjantī”ti? Taṁ na, kasmā?",
  "anya-e0104n2:101_8": "Tathā sati anavaṭṭhānāpattito.",
  "anya-e0104n2:101_9": "Yadi hi jātiādīni jātiādimantāni siyuṁ,",
  "anya-e0104n2:101_10": "tānipi jātiādimantāni,",
  "anya-e0104n2:101_11": "tānipi jātiādimantānīti anavaṭṭhānameva āpajjati.",
  "anya-e0104n2:101_12": "Tasmā suṭṭhu vuttaṁ “jātiādīni na jāyantī”ti.",
  "anya-e0104n2:101_13": "Tenāha “na hi uppādassa uppādo atthi,",
  "anya-e0104n2:101_14": "uppannassa ca paripākabhedamattaṁ itaradvaya”nti,",
  "anya-e0104n2:101_15": "jarāmaraṇanti attho.",
  "anya-e0104n2:102_0": "Tattha “uppādo natthī”ti etena uppādassa jarāmaraṇābhāvamāha.",
  "anya-e0104n2:102_1": "Asati uppāde kuto jarāmaraṇanti mattaggahaṇena jarāmaraṇassa uppādābhāvampi.",
  "anya-e0104n2:102_2": "Yadi evaṁ jātiyā kutoci jātatāvacanaṁ kathanti āha “yampī”tiādi.",
  "anya-e0104n2:102_3": "Tattha kiccānubhāvakkhaṇe diṭṭhattāti ye te cittādayo rūpāyatanādīnaṁ rūpānaṁ janakapaccayā,",
  "anya-e0104n2:102_4": "tesaṁ taduppādanaṁ pati anuparatabyāpārānaṁ yo so paccayabhāvūpalakkhaṇīyo kiccānubhāvakkhaṇo,",
  "anya-e0104n2:102_5": "tadā jāyamānānaṁ rūpāyatanādīnaṁ dhammānaṁ vikārabhāvena upalabbhamānataṁ sandhāya veneyyapuggalavasena",
  "anya-e0104n2:102_6": "jātiyā kutoci paccayato jātattaṁ pāḷiyaṁ anuññātaṁ yathā taṁ cittasamuṭṭhānatādi viññattiādīnaṁ.",
  "anya-e0104n2:102_7": "Ayañhettha saṅkhepattho –",
  "anya-e0104n2:102_8": "yehi paccayadhammehi rūpādayo uppajjeyyuṁ,",
  "anya-e0104n2:102_9": "tesaṁ paccayabhāvūpagamanakkhaṇe upalabbhamānā rūpādayo tato pure,",
  "anya-e0104n2:102_10": "pacchā ca anupalabbhamānā tato uppajjantīti viññāyanti,",
  "anya-e0104n2:102_11": "evaṁ jātipi veditabbā.",
  "anya-e0104n2:102_12": "Yadi evaṁ nippariyāyato jātiyā kutoci jātatā siddhā,",
  "anya-e0104n2:102_13": "atha kasmā veneyyapuggalavasenāti vuttanti?",
  "anya-e0104n2:102_14": "Nayidamevaṁ jāyamānadhammavikārabhāvena upalabbhamānattā.",
  "anya-e0104n2:102_15": "Yadi hi dhammo viya upalabbheyya jāti,",
  "anya-e0104n2:102_16": "nippariyāyova tassā kutoci jātabhāvo,",
  "anya-e0104n2:102_17": "na evamupalabbhati,",
  "anya-e0104n2:102_18": "atha kho vikārabhāvena.",
  "anya-e0104n2:102_19": "Tasmā vuttaṁ “veneyyapuggalavasenā”ti.",
  "anya-e0104n2:103_0": "Tadā kira sotūnaṁ evaṁ cittaṁ uppannaṁ “ayaṁ jāti sabbesaṁ dhammānaṁ pabhavo,",
  "anya-e0104n2:103_1": "sayañca na kutoci jāyati yathā taṁ pakativādīnaṁ pakatī”ti,",
  "anya-e0104n2:103_2": "taṁ nesaṁ micchāgāhaṁ vidhamento satthā “upacayo santatī”ti dvidhā bhinditvā kutoci paccayato jātañca katvā desesi,",
  "anya-e0104n2:103_3": "na pana jarāmaraṇaṁ paccayadhammānaṁ kiccānubhāvakkhaṇe adassanato.",
  "anya-e0104n2:103_4": "Yadi evaṁ kathaṁ “jarāmaraṇaṁ paṭiccasamuppanna”nti vuttaṁ?",
  "anya-e0104n2:103_5": "Yasmā paṭiccasamuppannānaṁ dhammānaṁ paripākabhaṅgatāya tesu santesu honti,",
  "anya-e0104n2:103_6": "na asantesu.",
  "anya-e0104n2:103_7": "Na hi ajātaṁ paripaccati,",
  "anya-e0104n2:103_8": "bhijjati vā,",
  "anya-e0104n2:103_9": "tasmā taṁ jātipaccayataṁ sandhāya “jarāmaraṇaṁ paṭiccasamuppanna”nti pariyāyena suttesu vuttaṁ.",
  "anya-e0104n2:103_10": "Yo panettha kāmabhavādīsu kammādinā paccayena yonivibhāgato paṭisandhiyaṁ,",
  "anya-e0104n2:103_11": "pavattiyañca rūpadhammānaṁ pavattibhedo vattabbo,",
  "anya-e0104n2:103_12": "so parato paṭiccasamuppādakathāyaṁ āvi bhavissatīti na vuttoti daṭṭhabbo.",
  "anya-e0104n2:104_0": "Iti rūpakkhandhe vitthārakathāmukhavaṇṇanā.",
  "anya-e0104n2:105_0": "Viññāṇakkhandhakathāvaṇṇanā",
  "anya-e0104n2:106_0": "451.Yaṁkiñcīti anavasesapariyādānadīpakena padadvayena vedayitassa bahubhedataṁ dassento vuccamānaṁ rāsaṭṭhaṁ ulliṅgeti.",
  "anya-e0104n2:106_1": "Vedayitaṁ ārammaṇarasānubhavanaṁ lakkhaṇaṁ etassāti vedayitalakkhaṇaṁ.",
  "anya-e0104n2:106_2": "Sabbaṁ taṁ dhammajātanti adhippāyo,",
  "anya-e0104n2:106_3": "pubbe vā rūpakkhandhakathāyaṁ vuttaṁ adhikārato ānetvā sambandhitabbaṁ.",
  "anya-e0104n2:106_4": "Ekato katvāti atītādibhedabhinnaṁ sabbaṁ taṁ buddhiyā ekato katvā.",
  "anya-e0104n2:106_5": "Evañhi rāsaṭṭhassa sambhavo.",
  "anya-e0104n2:106_6": "Nīlādibhedassa ārammaṇassa sañjānanaṁ,",
  "anya-e0104n2:106_7": "“nīlaṁ pītaṁ dīghaṁ rassa”nti ca ādinā saññuppādavasena jānanaṁ gahaṇaṁ lakkhaṇaṁ etassāti sañjānanalakkhaṇaṁ.",
  "anya-e0104n2:106_8": "Abhisaṅkharaṇaṁ āyūhanaṁ byāpārāpatti,",
  "anya-e0104n2:106_9": "abhisandahanaṁ vā,",
  "anya-e0104n2:106_10": "ubhayathāpi cetanāpadhānatāya saṅkhārakkhandhassa evaṁ vuttaṁ “abhisaṅkharaṇalakkhaṇa”nti.",
  "anya-e0104n2:106_11": "Tathā hi suttantabhājanīye saṅkhārakkhandhaṁ vibhajantena bhagavatā “cakkhusamphassajā cetanā”tiādinā cetanāva vibhattā.",
  "anya-e0104n2:106_12": "Minitabbavatthuṁ nāḷiyā minamāno puriso viya yena sañjānanākāravisiṭṭhena ākārena visayaṁ gaṇhāti,",
  "anya-e0104n2:106_13": "taṁ ārammaṇūpaladdhisaṅkhātaṁ vijānanaṁ lakkhaṇaṁ etassāti vijānanalakkhaṇaṁ.",
  "anya-e0104n2:106_14": "Itare vedanākkhandhādayo suviññeyyā hontīti viññāṇena ekuppādādibhāvato,",
  "anya-e0104n2:106_15": "samānajātiādivibhāgato ca.",
  "anya-e0104n2:107_0": "Attanā “vijānanalakkhaṇa”nti vuttamatthaṁ suttena samatthetuṁ “yaṁ kiñcī”tiādi vuttaṁ.",
  "anya-e0104n2:107_1": "Yathāpaccayaṁ pavattimattametaṁ,",
  "anya-e0104n2:107_2": "yadidaṁ sabhāvadhammoti dassetuṁ “vijānanalakkhaṇa”nti bhāvasādhanavasena vuttaṁ.",
  "anya-e0104n2:107_3": "Dhammasabhāvā vinimutto koci kattā nāma natthīti tasseva kattubhāvaṁ dassetuṁ “vijānātī”ti vuttaṁ.",
  "anya-e0104n2:107_4": "Yaṁ vijānanaṭṭhena viññāṇaṁ,",
  "anya-e0104n2:107_5": "tadeva cintanādiatthena cittaṁ,",
  "anya-e0104n2:107_6": "mananaṭṭhena manoti pariyāyatopi naṁ bodheti.",
  "anya-e0104n2:107_7": "Ettāvatā ca khandhato, bhedato,",
  "anya-e0104n2:107_8": "pariyāyato ca viññāṇaṁ vibhāvitaṁ hoti.",
  "anya-e0104n2:108_0": "Jāyanti ettha visadisāpi sadisākārāti jāti,",
  "anya-e0104n2:108_1": "samānākāro.",
  "anya-e0104n2:108_2": "Sā panāyaṁ jāti kāmaṁ anekavidhā nānappakārā,",
  "anya-e0104n2:108_3": "taṁ idhādhippetameva pana dassento “kusalaṁ, akusalaṁ,",
  "anya-e0104n2:108_4": "abyākatañcā”ti āha.",
  "anya-e0104n2:108_5": "Tattha kusalaṭṭhena kusalaṁ.",
  "anya-e0104n2:108_6": "Koyaṁ kusalaṭṭho nāma?",
  "anya-e0104n2:108_7": "Ārogyaṭṭho anavajjaṭṭho sukhavipākaṭṭho.",
  "anya-e0104n2:108_8": "Ārogyaṭṭhenāpi hi kusalaṁ vuccati “kacci nu bhoto kusala”ntiādīsu.",
  "anya-e0104n2:108_9": "Anavajjaṭṭhenāpi “katamo pana, bhante,",
  "anya-e0104n2:108_10": "kusalo kāyasamācāro? Yo kho, mahārāja,",
  "anya-e0104n2:108_11": "anavajjo kāyasamācāro”tiādīsu.",
  "anya-e0104n2:108_12": "Sukhavipākaṭṭhenāpi “kusalānaṁ,",
  "anya-e0104n2:108_13": "bhikkhave,",
  "anya-e0104n2:108_14": "dhammānaṁ samādānahetū”tiādīsu.",
  "anya-e0104n2:108_15": "Kusalacittañhi rāgādīnaṁ cetasikarogānaṁ avajjasabhāvānaṁ paṭipakkhabhāvato,",
  "anya-e0104n2:108_16": "sukhavipākavipaccanato ca arogaṁ,",
  "anya-e0104n2:108_17": "anavajjaṁ,",
  "anya-e0104n2:108_18": "sukhavipākañcāti.",
  "anya-e0104n2:109_0": "Saddatthato pana kucchite pāpadhamme salayati calayati kammeti viddhaṁsetīti kusalaṁ.",
  "anya-e0104n2:109_1": "Kucchitena vā ākārena sayantīti kusā,",
  "anya-e0104n2:109_2": "pāpadhammā,",
  "anya-e0104n2:109_3": "te kuse lunāti chindatīti kusalaṁ.",
  "anya-e0104n2:109_4": "Kucchitānaṁ vā sānato tanukaraṇato ñāṇaṁ kusaṁ nāma,",
  "anya-e0104n2:109_5": "tena lātabbaṁ gahetabbaṁ pavattetabbanti kusalaṁ.",
  "anya-e0104n2:109_6": "Yathā vā kuso ubhayabhāgagataṁ hatthapadesaṁ lunāti,",
  "anya-e0104n2:109_7": "evamidaṁ uppannānuppannavasena ubhayabhāgagataṁ saṁkilesapakkhaṁ lunāti chindati,",
  "anya-e0104n2:109_8": "tasmā kuso viya lunātīti kusalaṁ.",
  "anya-e0104n2:109_9": "Kucchitānaṁ vā sāvajjadhammānaṁ salanato saṁvaraṇato kusalaṁ.",
  "anya-e0104n2:109_10": "Kusaladhammavasena hi akusalā pavattinivāraṇena,",
  "anya-e0104n2:109_11": "appavattibhāvāpādanena ca manacchaṭṭhesu dvāresu appavattiyā saṁvutā pihitā honti.",
  "anya-e0104n2:109_12": "Kucchite vā pāpadhamme salayati kampeti apanetīti kusalaṁ.",
  "anya-e0104n2:109_13": "Kucchitānaṁ vā pāṇātipātādīnaṁ pāpadhammānaṁ sānato nisānato tejanato kusā,",
  "anya-e0104n2:109_14": "dosalobhādayo.",
  "anya-e0104n2:109_15": "Dosādīnañhi vasena cetanāya tikkhabhāvappattiyā pāṇātipātādīnaṁ mahāsāvajjatā,",
  "anya-e0104n2:109_16": "te kuse lunāti chindatīti kusalaṁ.",
  "anya-e0104n2:109_17": "Kucchitānaṁ vā sānato antakaraṇato vināsanato kusāni,",
  "anya-e0104n2:109_18": "puññakiriyavasena pavattāni saddhādīni indriyāni,",
  "anya-e0104n2:109_19": "tehi lātabbaṁ pavattetabbanti kusalaṁ.",
  "anya-e0104n2:109_20": "“Ku” iti vā bhūmi vuccati,",
  "anya-e0104n2:109_21": "adhiṭṭhānabhāvena taṁsadisassa attano nissayabhūtassa rūpārūpappabandhassa sampati,",
  "anya-e0104n2:109_22": "āyatiñca anudahanena vināsanato kuṁ siyantīti kusā, rāgādayo,",
  "anya-e0104n2:109_23": "te viya attano nissayassa lavanato chindanato kusalaṁ.",
  "anya-e0104n2:109_24": "Payogasampāditā hi kusaladhammā accantameva rūpārūpadhamme appavattikaraṇena samucchindantīti.",
  "anya-e0104n2:110_0": "Na kusalanti akusalaṁ,",
  "anya-e0104n2:110_1": "kusalapaṭipakkhanti attho.",
  "anya-e0104n2:110_2": "Na kusalanti hi kusalapaṭikkhepena akusalapadassa avayavabhedena atthe vuccamāne yathā yaṁ dhammajātaṁ na arogaṁ,",
  "anya-e0104n2:110_3": "na anavajjaṁ,",
  "anya-e0104n2:110_4": "na sukhavipākaṁ,",
  "anya-e0104n2:110_5": "na ca kosallasambhūtaṁ,",
  "anya-e0104n2:110_6": "taṁ akusalanti ayamattho dassito hoti,",
  "anya-e0104n2:110_7": "evaṁ yaṁ na kucchitānaṁ salanasabhāvaṁ,",
  "anya-e0104n2:110_8": "na kusānaṁ lavanasabhāvaṁ,",
  "anya-e0104n2:110_9": "na kusena kusehi vā pavattetabbaṁ,",
  "anya-e0104n2:110_10": "na ca kuso viya lavanakaṁ,",
  "anya-e0104n2:110_11": "taṁ akusalaṁ nāmāti ayampi attho dassito hoti.",
  "anya-e0104n2:110_12": "Ettha ca yasmā kusalaṁ akusalassa ujuvipaccanīkabhūtaṁ,",
  "anya-e0104n2:110_13": "yato cetasikarogapaṭipakkhādibhāvato arogādipariyāyenapi bodhitaṁ,",
  "anya-e0104n2:110_14": "tasmā akusalaṁ pana kusalassa ujuvipaccanīkabhūtanti vuttaṁ “kusalapaṭipakkhanti attho”ti.",
  "anya-e0104n2:110_15": "Taṁ pana yathākkamaṁ pahāyakapahātabbabhāvenevāti daṭṭhabbaṁ.",
  "anya-e0104n2:111_0": "Na byākatanti abyākataṁ,",
  "anya-e0104n2:111_1": "kusalākusalabhāvena akathitanti attho.",
  "anya-e0104n2:111_2": "Tattha kusalabhāvo anavajjasukhavipākaṭṭho.",
  "anya-e0104n2:111_3": "Akusalabhāvo sāvajjadukkhavipākaṭṭho,",
  "anya-e0104n2:111_4": "tadubhayabhāvena avuttanti vuttaṁ hoti.",
  "anya-e0104n2:111_5": "Eteneva arogasarogādibhāvena ca avuttatā vaṇṇitāti daṭṭhabbā.",
  "anya-e0104n2:111_6": "Ettha ca “kusalaṁ akusala”nti ca vatvā “abyākata”nti vuttattā kusalākusalabhāveneva avuttatā viññāyati,",
  "anya-e0104n2:111_7": "na pakārantarena.",
  "anya-e0104n2:111_8": "Avuttatā cettha na tathā avattabbatāmattena,",
  "anya-e0104n2:111_9": "atha kho tadubhayavinimuttasabhāvatāya tesaṁ dhammānanti daṭṭhabbaṁ.",
  "anya-e0104n2:111_10": "Tathā hetaṁ “avipākalakkhaṇa”nti vuccati.",
  "anya-e0104n2:112_0": "452.Bhūmibhedatoti bhavanti ettha dhammāti bhūmi, ṭhānaṁ,",
  "anya-e0104n2:112_1": "avatthā ca.",
  "anya-e0104n2:112_2": "Avatthāpi hi avatthāvantānaṁ pavattiṭṭhānaṁ viya gayhati,",
  "anya-e0104n2:112_3": "evaṁ nesaṁ sukhaggahaṇaṁ hotīti.",
  "anya-e0104n2:112_4": "Tattha lokiyā bhūmi ṭhānavaseneva veditabbā,",
  "anya-e0104n2:112_5": "lokuttarā avatthāvasena.",
  "anya-e0104n2:112_6": "Lokiyā vā ṭhānāvatthāvasena,",
  "anya-e0104n2:112_7": "lokuttarā avatthāvaseneva.",
  "anya-e0104n2:112_8": "Kāmāvacaranti ettha vatthukāmo kilesakāmoti dve kāmā.",
  "anya-e0104n2:112_9": "Tesu vatthukāmo visesato pañca kāmaguṇā kāmīyantīti,",
  "anya-e0104n2:112_10": "kilesakāmo taṇhā kāmetīti.",
  "anya-e0104n2:112_11": "Te dvepi sahitā hutvā yattha avacaranti,",
  "anya-e0104n2:112_12": "taṁ kāmāvacaraṁ.",
  "anya-e0104n2:112_13": "Kiṁ pana tanti?",
  "anya-e0104n2:112_14": "Ekādasavidho kāmabhavo.",
  "anya-e0104n2:112_15": "Idaṁ yebhuyyena tattha avacarati pavattatīti kāmāvacaraṁ ekassa avacarasaddassa lopaṁ katvā.",
  "anya-e0104n2:112_16": "Evaṁ rūpārūpāvacarānipi veditabbāni rūpataṇhā rūpaṁ,",
  "anya-e0104n2:112_17": "arūpataṇhā arūpanti katvā.",
  "anya-e0104n2:112_18": "Atha vā kāmataṇhā kāmo uttarapadalopena,",
  "anya-e0104n2:112_19": "avacarati etthāti avacaraṁ,",
  "anya-e0104n2:112_20": "kāmassa avacaraṁ kāmāvacaraṁ.",
  "anya-e0104n2:112_21": "Evaṁ rūpāvacarārūpāvacarānipi veditabbāni.",
  "anya-e0104n2:112_22": "Lokato uttaratīti lokuttaraṁ kusalassa adhippetattā.",
  "anya-e0104n2:112_23": "Itaraṁ pana lokato uttiṇṇanti lokuttaraṁ.",
  "anya-e0104n2:113_0": "Somanassupekkhāñāṇasaṅkhārabhedatoti ettha somanassupekkhābhedo tāva yutto tesaṁ bhinnasabhāvattā,",
  "anya-e0104n2:113_1": "ñāṇasaṅkhārabhedo pana kathanti?",
  "anya-e0104n2:113_2": "Nāyaṁ doso ñāṇasaṅkhārakato bhedoñāṇasaṅkhārabhedo,",
  "anya-e0104n2:113_3": "so ca tesaṁ bhāvābhāvakatoti katvā.",
  "anya-e0104n2:113_4": "Sobhanaṁ mano,",
  "anya-e0104n2:113_5": "sundaraṁ vā mano etassāti sumano,",
  "anya-e0104n2:113_6": "sumanassa bhāvo somanassaṁ,",
  "anya-e0104n2:113_7": "mānasikasukhā vedanā ruḷhiyā,",
  "anya-e0104n2:113_8": "somanassena uppādato paṭṭhāya yāva bhaṅgā sahagataṁ pavattaṁ saṁsaṭṭhaṁ,",
  "anya-e0104n2:113_9": "sampayuttanti attho.",
  "anya-e0104n2:113_10": "Somanassasahagatatā cassa ārammaṇavasena veditabbā.",
  "anya-e0104n2:113_11": "Iṭṭhārammaṇe hi cittaṁ somanassasahagataṁ hoti.",
  "anya-e0104n2:113_12": "Nanu ca iṭṭhārammaṇaṁ lobhassa vatthu,",
  "anya-e0104n2:113_13": "kathaṁ tattha kusalaṁ hotīti?",
  "anya-e0104n2:113_14": "Nayidamekantikaṁ iṭṭhepi ābhogādivasena kusalassa uppajjanato.",
  "anya-e0104n2:113_15": "Yassa hi catusampatticakkasamāyogādivasena yonisova ābhogo hoti,",
  "anya-e0104n2:113_16": "kusalameva ca mayā kattabbanti kusalakaraṇe cittaṁ niyamitaṁ,",
  "anya-e0104n2:113_17": "akusalappavattito ca nivattetvā kusalakaraṇe eva pariṇāmitaṁ,",
  "anya-e0104n2:113_18": "abhiṇhakaraṇavasena ca samudācaritaṁ,",
  "anya-e0104n2:113_19": "tassa iṭṭhepi ārammaṇe alobhādisampayuttameva cittaṁ hoti,",
  "anya-e0104n2:113_20": "na lobhādisampayuttaṁ.",
  "anya-e0104n2:114_0": "Ñāṇena samaṁ pakārehi yuttanti ñāṇasampayuttaṁ.",
  "anya-e0104n2:114_1": "Ekuppādādayo eva cettha pakārāti veditabbā.",
  "anya-e0104n2:114_2": "Tattha kammūpapattiindriyaparipākakilesadūrībhāvā ñāṇasampayuttatāya kāraṇaṁ.",
  "anya-e0104n2:114_3": "Yo hi paresaṁ dhammaṁ deseti,",
  "anya-e0104n2:114_4": "anavajjāni sippāyatanakammāyatanavijjaṭṭhānāni sikkhāpetīti evamādikaṁ paññāsaṁvattaniyaṁ karoti,",
  "anya-e0104n2:114_5": "tassa kammūpanissayavasena kusalacittaṁ uppajjamānaṁ ñāṇasampayuttaṁ hoti.",
  "anya-e0104n2:114_6": "Tathā abyāpajje loke uppannassa upapattiṁ nissāya ñāṇasampayuttaṁ hoti.",
  "anya-e0104n2:114_7": "Vuttañhetaṁ “tassa tattha sukhino dhammapadā plavanti, dandho,",
  "anya-e0104n2:114_8": "bhikkhave,",
  "anya-e0104n2:114_9": "satuppādo,",
  "anya-e0104n2:114_10": "atha kho so satto khippaṁyeva visesabhāgī hotī”ti.",
  "anya-e0104n2:114_11": "Tathā paññādasakapattassa indriyaparipākaṁ nissāya kusalaṁ uppajjamānaṁ ñāṇasampayuttaṁ hoti.",
  "anya-e0104n2:114_12": "Yena pana kilesā vikkhambhitā,",
  "anya-e0104n2:114_13": "tassa kilesadūrībhāvaṁ nissāya ñāṇasampayuttaṁ hoti.",
  "anya-e0104n2:114_14": "Vuttampi cetaṁ “yogā ve jāyate bhūri,",
  "anya-e0104n2:114_15": "ayogā bhūrisaṅkhayo”ti.",
  "anya-e0104n2:114_16": "Attano vā parassa vā samussāhajanitaṁ cittapayogasaṅkhātaṁ saṅkharaṇaṁ saṅkhāro,",
  "anya-e0104n2:114_17": "so etassa natthīti asaṅkhāraṁ.",
  "anya-e0104n2:114_18": "Tena pana saha saṅkhārena pavattatīti sasaṅkhāraṁ.",
  "anya-e0104n2:114_19": "Ñāṇena vippayuttaṁ virahitanti ñāṇavippayuttaṁ.",
  "anya-e0104n2:114_20": "Vippayogoti cettha ñāṇassa abhāvo appavattiyevāti daṭṭhabbaṁ.",
  "anya-e0104n2:114_21": "Upekkhatīti upekkhā,",
  "anya-e0104n2:114_22": "vedayamānāpi ārammaṇaṁ ajjhupekkhati majjhattatākārasaṇṭhitattāti attho.",
  "anya-e0104n2:114_23": "Atha vā upetā sukhadukkhānaṁ aviruddhā ikkhā anubhavananti upekkhā.",
  "anya-e0104n2:114_24": "Atha vā iṭṭhe ca aniṭṭhe ca ārammaṇe pakkhapātābhāvena upapattito yuttito ikkhati anubhavatīti upekkhā,",
  "anya-e0104n2:114_25": "tāya sahagatanti upekkhāsahagataṁ.",
  "anya-e0104n2:114_26": "Sesaṁ sabbaṁ heṭṭhā vuttanayameva.",
  "anya-e0104n2:115_0": "Evaṁ aṭṭha kāmāvacarakusalacittāni uddisitvā idāni tesaṁ pavattiākāraṁ dassetuṁ “yadā hī”tiādi āraddhaṁ.",
  "anya-e0104n2:115_1": "Tattha paṭiggāhakādisampattinti ettha ādi-saddena desakālakalyāṇamittādisampattiṁ saṅgaṇhāti.",
  "anya-e0104n2:115_2": "Aññaṁ vā somanassahetunti ettha aññaggahaṇena saddhābahulatā,",
  "anya-e0104n2:115_3": "visuddhadiṭṭhitā,",
  "anya-e0104n2:115_4": "kusalakiriyāya ānisaṁsadassāvitā,",
  "anya-e0104n2:115_5": "somanassapaṭisandhikatā,",
  "anya-e0104n2:115_6": "ekādasa pītisambojjhaṅgaṭṭhāniyā dhammāti evamādīnaṁ saṅgaho.",
  "anya-e0104n2:115_7": "Ādinayappavattanti ettha ādi-saddena na kevalaṁ “atthi yiṭṭha”ntiādīnaṁ navannaṁyeva sammādiṭṭhivatthūnaṁ gahaṇaṁ,",
  "anya-e0104n2:115_8": "atha kho dhammavicayasambojjhaṅgaṭṭhāniyādīnampi saṅgaho veditabbo.",
  "anya-e0104n2:115_9": "Purakkhatvāti pubbaṅgamaṁ katvā.",
  "anya-e0104n2:115_10": "Tañca kho sahajātapubbaṅgamavasena “manopubbaṅgamā dhammā”tiādīsu viya sampayogassa adhippetattā.",
  "anya-e0104n2:115_11": "Asaṁsīdantoti silokamacchariyādivasena puññakiriyāyaṁ saṁsīdaṁ saṅkocaṁ anāpajjanto,",
  "anya-e0104n2:115_12": "tena muttacāgatādiṁ dasseti.",
  "anya-e0104n2:115_13": "Anussāhitoti kenacipi na ussāhito.",
  "anya-e0104n2:115_14": "Sarasato hi puññapaṭipattidassanamidaṁ.",
  "anya-e0104n2:115_15": "Parehīti pana pākaṭussāhanadassanaṁ.",
  "anya-e0104n2:116_0": "Dānādīnīti dānaṁ sīlaṁ yāva diṭṭhijukammanti imāni dānādīni dasa puññāni,",
  "anya-e0104n2:116_1": "dānādīnīti vā dānasīlabhāvanāmayāni itaresampi sattannaṁ etthevantogadhattā.",
  "anya-e0104n2:116_2": "Yattha sayaṁ uppajjanti,",
  "anya-e0104n2:116_3": "taṁ santānaṁ punanti,",
  "anya-e0104n2:116_4": "pujjaṁ bhavaphalaṁ nibbattentīti vā puññāni.",
  "anya-e0104n2:116_5": "Assa puññacetanāsamaṅgino.",
  "anya-e0104n2:116_6": "Amuttacāgatā deyyadhamme sāpekkhacittatā.",
  "anya-e0104n2:116_7": "Ādi-saddena sīlasamādānādīsu anadhimuttatādiṁ saṅgaṇhāti.",
  "anya-e0104n2:116_8": "Tadevāti somanassasahagatādinā sadisatāya vuttaṁ.",
  "anya-e0104n2:116_9": "Sadisampi hi “tadevā”ti voharīyati yathā “sā eva tittirī,",
  "anya-e0104n2:116_10": "tāniyeva osadhānī”ti.",
  "anya-e0104n2:116_11": "Imasmiñhi attheti līnassa cittassa ussāhanapayogasaṅkhāte atthe.",
  "anya-e0104n2:116_12": "Etanti “saṅkhāro”ti etaṁ padaṁ.",
  "anya-e0104n2:116_13": "Pubbapayogassāti puññakiriyāyaṁ saṅkoce jāyamāne tato vivecetvā samussāhanavasena pavattassa cittapayogassa,",
  "anya-e0104n2:116_14": "pubbaggahaṇañcettha tathāpavattapubbābhisaṅkhāravasena so saṅkhāro hotīti katvā vuttaṁ,",
  "anya-e0104n2:116_15": "na tassa saṅkhārassa pubbakālikattā.",
  "anya-e0104n2:116_16": "“Atthi dinna”ntiādi nayappavattāya sammādiṭṭhiyā asambhavadassanatthaṁ bāla-ggahaṇaṁ.",
  "anya-e0104n2:116_17": "Saṁsīdanussāhanābhāvadassanatthaṁ sahasā-gahaṇaṁ.",
  "anya-e0104n2:116_18": "Somanassarahitā honti puññaṁ karontāti adhippāyo.",
  "anya-e0104n2:116_19": "Somanassahetūnaṁ abhāvaṁ āgammāti idaṁ nidassanamattaṁ daṭṭhabbaṁ.",
  "anya-e0104n2:116_20": "Majjhattārammaṇatathārūpacetosaṅkhārādayopi hi upekkhāsahagatatāya kāraṇaṁ hontiyevāti.",
  "anya-e0104n2:117_0": "Evantiādi nigamanaṁ.",
  "anya-e0104n2:117_1": "Tayidaṁ aṭṭhavidhampi kāmāvacaraṁ kusalacittaṁ rūpārammaṇaṁ yāva dhammārammaṇanti chasu ārammaṇesu yaṁ",
  "anya-e0104n2:117_2": "vā taṁ vā ālambitvā upekkhāsahagatāhetukakiriyāmanoviññāṇadhātānantaraṁ kāyadvārādīhi tīhi dvārehi kāyakammādivasena",
  "anya-e0104n2:117_3": "uppajjatīti veditabbaṁ.",
  "anya-e0104n2:117_4": "Tattha ñāṇasampayuttāni cattāri yadā tihetukapaṭisandhiṁ uppādenti,",
  "anya-e0104n2:117_5": "tadā soḷasa vipākacittāni phalanti.",
  "anya-e0104n2:117_6": "Yadā pana duhetukaṁ,",
  "anya-e0104n2:117_7": "tadā dvādasa tihetukavajjāni.",
  "anya-e0104n2:117_8": "Ahetukaṁ pana paṭisandhiṁ tihetukāni na uppādenteva,",
  "anya-e0104n2:117_9": "duhetukāni pana duhetukapaṭisandhidānakāle dvādasa,",
  "anya-e0104n2:117_10": "ahetukapaṭisandhiṁ dānakāle aṭṭha phalanti.",
  "anya-e0104n2:117_11": "Tihetukā pana paṭisandhi duhetukehi na hotiyeva.",
  "anya-e0104n2:117_12": "“Aṭṭha phalantī”ti cetaṁ paṭisandhiṁ janakakammavasena vuttaṁ.",
  "anya-e0104n2:117_13": "Aññena pana kammunā “sahetukaṁ bhavaṅgaṁ ahetukassa bhavaṅgassa anantarapaccayena paccayo”ti vacanato",
  "anya-e0104n2:117_14": "sahetukampi vipākacittaṁ ahetukapaṭisandhikassa hotiyeva.",
  "anya-e0104n2:117_15": "Imasmiṁ ca pakkhe balavatā paccayena uppannaṁ asaṅkhāraṁ,",
  "anya-e0104n2:117_16": "dubbalena sasaṅkhāranti veditabbaṁ.",
  "anya-e0104n2:117_17": "Ye pana āgamanato ca vipākassa asaṅkhārasasaṅkhārabhāvaṁ icchanti,",
  "anya-e0104n2:117_18": "tesaṁ matena dvādasa,",
  "anya-e0104n2:117_19": "aṭṭha ca phalantīti yojetabbaṁ.",
  "anya-e0104n2:117_20": "Evaṁ tidhā phalaṁ dadantañcetaṁ kāmāvacarasugatiyaṁ upapattiṁ,",
  "anya-e0104n2:117_21": "sugatiduggatīsu bhogasampadañca karoti.",
  "anya-e0104n2:117_22": "Nāgasupaṇṇādīnampi hi yaṁ devabhogasampattisadisaṁ bhogajātaṁ uppajjati,",
  "anya-e0104n2:117_23": "tampi kāmāvacarakusalasseva phalaṁ.",
  "anya-e0104n2:117_24": "Na hi akusalassa iṭṭhaṁ phalaṁ atthīti.",
  "anya-e0104n2:118_0": "Rūpāvacaraṁ panāti pana-saddo visesatthajotako.",
  "anya-e0104n2:118_1": "Tena yathā kāmāvacaraṁ kilesānaṁ tadaṅgappahānamattakaraṁ,",
  "anya-e0104n2:118_2": "na evamidaṁ,",
  "anya-e0104n2:118_3": "idaṁ pana vikkhambhanappahānakaraṁ.",
  "anya-e0104n2:118_4": "Yathā vā taṁ vedanāñāṇasaṅkhārabhedato aṭṭhadhā bhijjati,",
  "anya-e0104n2:118_5": "na evamidaṁ,",
  "anya-e0104n2:118_6": "idaṁ pana tato aññathā vāti vakkhamānaṁ visesaṁ joteti.",
  "anya-e0104n2:118_7": "Taṁ panetaṁ savatthukaṁ, sāsavaṁ,",
  "anya-e0104n2:118_8": "vinīvaraṇañca rūpāvacaranti daṭṭhabbaṁ.",
  "anya-e0104n2:118_9": "“Savatthukaṁ evā”ti hi iminā arūpāvacaraṁ nivatteti,",
  "anya-e0104n2:118_10": "“sāsava”nti iminā paṭhamamaggacittaṁ,",
  "anya-e0104n2:118_11": "“vinīvaraṇa”nti iminā paṭighasahitadvayaṁ.",
  "anya-e0104n2:118_12": "Katthaci pañca jhānaṅgāni,",
  "anya-e0104n2:118_13": "katthaci cattāri,",
  "anya-e0104n2:118_14": "katthaci tīṇi,",
  "anya-e0104n2:118_15": "katthaci dve,",
  "anya-e0104n2:118_16": "katthaci aparāni dveti evaṁ jhānaṅgayogabhedato pañcavidhanti saṅkhepato vuttamatthaṁ vivarituṁ “seyyathida”ntiādi āraddhaṁ.",
  "anya-e0104n2:118_17": "Tattha yaṁ vattabbaṁ,",
  "anya-e0104n2:118_18": "taṁ heṭṭhā jhānakathāyaṁ vuttameva.",
  "anya-e0104n2:118_19": "Tayidaṁ bhāvanāmayameva hutvā vuttanayena pathavīkasiṇādikaṁ ālambitvā yathārahaṁ ñāṇasampayuttakusalānantaraṁ uppajjati,",
  "anya-e0104n2:118_20": "hīnādibhedabhinnaṁ panetaṁ yathākkamaṁ brahmapārisajjādīsu soḷasasupi brahmalokesu upapattinipphādakanti daṭṭhabbaṁ.",
  "anya-e0104n2:119_0": "Rūpasaññāsamatikkamādinā samadhigantabbaṁ arūpāvacaraṁ.",
  "anya-e0104n2:119_1": "Catunnaṁ arūpānanti upekkhāsamādhisaṅkhātehi catūhi arūpajjhānehi.",
  "anya-e0104n2:119_2": "Karaṇe hi etaṁ sāmivacanaṁ.",
  "anya-e0104n2:119_3": "Arūpānaṁ vā yo ārammaṇādikato sampayuttadhammehi yogo yogabhedo,",
  "anya-e0104n2:119_4": "tassa vasena.",
  "anya-e0104n2:119_5": "Vuttappakārenāti heṭṭhā āruppakathāyaṁ vuttappakārena.",
  "anya-e0104n2:119_6": "Paṭhamanti paṭhamaṁ arūpāvacarakusalacittaṁ.",
  "anya-e0104n2:119_7": "Dutiyatatiyacatutthānīti etthāpi eseva nayo.",
  "anya-e0104n2:119_8": "Tānimāni bhāvanāmayāneva hutvā yathānupubbaṁ kasiṇugghāṭimākāsaṁ,",
  "anya-e0104n2:119_9": "paṭhamāruppaviññāṇaṁ,",
  "anya-e0104n2:119_10": "natthibhāvaṁ,",
  "anya-e0104n2:119_11": "ākiñcaññāyatananti imāni ālambitvā upekkhāsahagatañāṇasampayuttakusalānantaraṁ uppajjitvā catūsu arūpībrahmalokesu paṭisandhipavattivipākadāyīni.",
  "anya-e0104n2:119_12": "Sesaṁ panettha yaṁ vattabbaṁ,",
  "anya-e0104n2:119_13": "taṁ heṭṭhā vuttameva.",
  "anya-e0104n2:119_14": "Chavisuddhiparamparāya samadhigantabbaṁ lokuttaraṁ.",
  "anya-e0104n2:119_15": "Tattha vattabbaṁ parato āgamissati.",
  "anya-e0104n2:119_16": "Catumaggasampayogatoti sotāpattimaggo yāva arahattamaggoti imehi catūhi ariyamaggehi sampayogato.",
  "anya-e0104n2:119_17": "Catubbidhampi cetaṁ bhāvanāmayameva hutvā nibbānaṁ ālambitvā suññato vimokkho,",
  "anya-e0104n2:119_18": "animitto vimokkho,",
  "anya-e0104n2:119_19": "appaṇihito vimokkhoti nāmena uppajjati,",
  "anya-e0104n2:119_20": "sattabhavādibhavūpapattinivattakanti daṭṭhabbaṁ.",
  "anya-e0104n2:119_21": "Ekavīsatividhaṁ hoti nātisaṅkhepavitthāranayenāti adhippāyo.",
  "anya-e0104n2:120_0": "453.Kāmāvacaramevāti ettha nikāyantariyā rūpārūpāvacarampi akusalaṁ icchantīti tesaṁ matinisedhanatthaṁ kāmāvacaraggahaṇaṁ.",
  "anya-e0104n2:120_1": "Mahaggatabhūmiyaṁ uppajjantampi tattha rūpadhātuyaṁ pavattivipākaṁ dentampi ekantena kāmāvacaramevāti dassanatthaṁ avadhāraṇaṁ.",
  "anya-e0104n2:120_2": "Yadi evaṁ,",
  "anya-e0104n2:120_3": "kasmā kāmāvacaramevāti?",
  "anya-e0104n2:120_4": "Tattha kāraṇaṁ vuttameva.",
  "anya-e0104n2:120_5": "Kathaṁ vuttaṁ?",
  "anya-e0104n2:120_6": "“Kāmataṇhā kāmo uttarapadalopato,",
  "anya-e0104n2:120_7": "avacarati etthāti avacaraṁ,",
  "anya-e0104n2:120_8": "kāmassa avacaraṁ kāmāvacara”nti.",
  "anya-e0104n2:120_9": "Ettha hi kāmataṇhāvisayatā “kāmāvacarabhāvassa kāraṇaṁ” vuttā yathā rūpārūpataṇhāvisayatā “rūpārūpāvacarabhāvassa”.",
  "anya-e0104n2:120_10": "Ekaṁsena cetaṁ evaṁ icchitabbaṁ.",
  "anya-e0104n2:120_11": "Aññathā byāpilakkhaṇaṁ na siyā.",
  "anya-e0104n2:120_12": "Yadi hi ālambitabbadhammavasena bhūmivavatthānaṁ kareyya,",
  "anya-e0104n2:120_13": "evaṁ sati anārammaṇānaṁ saṅgaho na siyā.",
  "anya-e0104n2:120_14": "Atha vipākadānavasena,",
  "anya-e0104n2:120_15": "evampi avipākānaṁ saṅgaho na siyā.",
  "anya-e0104n2:120_16": "Tasmā ālambaṇadhammavasena pariyāpannānaṁ sā kātabbā,",
  "anya-e0104n2:120_17": "apariyāpannānaṁ pana lokato uttiṇṇatāya lokuttaratā,",
  "anya-e0104n2:120_18": "uttaritarābhāvato anuttaratā ca veditabbā.",
  "anya-e0104n2:121_0": "Pariyāpannāti ca paricchedakārikāya taṇhāya paricchijja āpannā,",
  "anya-e0104n2:121_1": "gahitāti attho.",
  "anya-e0104n2:121_2": "Nanu cettha kāmataṇhā katamā?",
  "anya-e0104n2:121_3": "Kāmāvacaradhammārammaṇā taṇhā,",
  "anya-e0104n2:121_4": "kāmāvacaradhammā katame?",
  "anya-e0104n2:121_5": "Kāmataṇhāvisayāti itaretarasannissayatādosoti?",
  "anya-e0104n2:121_6": "Nayidamevaṁ avīciādiekaādasokāsaninnatāya kañci taṇhaṁ kāmataṇhābhāvena gahetvā taṁsabhāvāya taṇhāya",
  "anya-e0104n2:121_7": "visayabhāvena kāmāvacaradhammānaṁ upalakkhitabbattā.",
  "anya-e0104n2:121_8": "Nikkhepakaṇḍepi “etthāvacarā”ti vacanaṁ avīciparanimmitaparicchinnokāsāya kāmataṇhāya visayabhāvaṁ sandhāya vuttanti gahetabbaṁ.",
  "anya-e0104n2:121_9": "Tadokāsatā ca taṇhāya tanninnatāya veditabbā.",
  "anya-e0104n2:122_0": "Mūlato tividhanti tīṇi akusalamūlāni lobhādīni,",
  "anya-e0104n2:122_1": "tesaṁ vasena taṁsahitampi tividhanti attho.",
  "anya-e0104n2:122_2": "Tāni hi suppatiṭṭhitabhāvakāraṇattā mūlamivāti mūlāni,",
  "anya-e0104n2:122_3": "lobho mūlaṁ etassāti lobhamūlaṁ.",
  "anya-e0104n2:122_4": "Asādhāraṇena niddeso yathā bherisaddo,",
  "anya-e0104n2:122_5": "yavaṅkuroti.",
  "anya-e0104n2:122_6": "Tathā dosamūlaṁ.",
  "anya-e0104n2:122_7": "Moho eva mūlaṁ imassa,",
  "anya-e0104n2:122_8": "nāññanti mohamūlaṁ.",
  "anya-e0104n2:123_0": "Somanassupekkhādiṭṭhigatasaṅkhārabhedatoti somanassupekkhābhedato diṭṭhigatabhedato saṅkhārabhedatoti paccekaṁ bhedasaddo yojetabbo.",
  "anya-e0104n2:123_1": "Yadettha vattabbaṁ,",
  "anya-e0104n2:123_2": "taṁ heṭṭhā vuttanayameva.",
  "anya-e0104n2:123_3": "Diṭṭhigatasampayuttanti diṭṭhiyeva diṭṭhigataṁ “gūthagataṁ,",
  "anya-e0104n2:123_4": "muttagata”nti yathā.",
  "anya-e0104n2:123_5": "Atha vā vipariyesaggāhatāya diṭṭhiyā gatameva,",
  "anya-e0104n2:123_6": "na ettha gantabbavatthu tathā sabhāvanti diṭṭhigataṁ.",
  "anya-e0104n2:123_7": "Tayidaṁ “idameva saccaṁ,",
  "anya-e0104n2:123_8": "moghamañña”nti abhinivesabhāvato lobheneva saddhiṁ pavattati,",
  "anya-e0104n2:123_9": "na dosena.",
  "anya-e0104n2:124_0": "Yadāhītiādi lobhamūlacittānaṁ pavattiākāradassanaṁ.",
  "anya-e0104n2:124_1": "Micchādiṭṭhinti ucchedadiṭṭhiādimicchādiṭṭhiṁ.",
  "anya-e0104n2:124_2": "Tāya hi vipallatthacittā sattā “etāvako jīvavisayo yāva indriyagocaro”ti paralokaṁ paṭikkhipitvā “natthi",
  "anya-e0104n2:124_3": "kāmesu ādīnavo”ti yathā tathā kāmesu pātabyataṁ āpajjanti.",
  "anya-e0104n2:124_4": "Ādi-saddena “esa pantho pageva vihito devayāne,",
  "anya-e0104n2:124_5": "yena yanti puttavanto visokā.",
  "anya-e0104n2:124_6": "Taṁ passanti pasavo,",
  "anya-e0104n2:124_7": "pakkhino ca,",
  "anya-e0104n2:124_8": "tena te mātaripi mithunaṁ carantī”tiādinā nayena puttamukhadassanaṁ saggamokkhamaggoti evamādikaṁ micchādiṭṭhiṁ saṅgaṇhāti.",
  "anya-e0104n2:125_0": "Kāmevāti ettha vā-saddo aniyamattho,",
  "anya-e0104n2:125_1": "tena brāhmaṇānaṁ suvaṇṇaharaṇameva adinnādāne sāvajjaṁ,",
  "anya-e0104n2:125_2": "itaraṁ anavajjaṁ. Garūnaṁ, gunnaṁ, attano,",
  "anya-e0104n2:125_3": "jīvitassa,",
  "anya-e0104n2:125_4": "vivāhassa ca atthāya musāvādo anavajjo,",
  "anya-e0104n2:125_5": "itaro sāvajjo.",
  "anya-e0104n2:125_6": "Garuādīnaṁ atthāya pesuññaharaṇaṁ anavajjaṁ,",
  "anya-e0104n2:125_7": "itaraṁ sāvajjaṁ.",
  "anya-e0104n2:125_8": "Bhāratayuddhasītāharaṇādikathā pāpavūpasamāya hotīti evamādike micchāgāhe saṅgaṇhāti.",
  "anya-e0104n2:125_9": "Diṭṭhamaṅgalādīnīti diṭṭhasutamutamaṅgalāni.",
  "anya-e0104n2:125_10": "Sabhāvatikkhenāti lobhassa,",
  "anya-e0104n2:125_11": "micchābhinivesassa vā vasena saraseneva tikhiṇena kurūrena.",
  "anya-e0104n2:125_12": "Mandenāti dandhena atikhiṇena.",
  "anya-e0104n2:125_13": "Tādisaṁ pana attano,",
  "anya-e0104n2:125_14": "parassa vā samussāhanena pavattatīti āha “samussāhitenā”ti.",
  "anya-e0104n2:125_15": "Parabhaṇḍaṁ vā haratīti vā-saddena tathāpavattanakamusāvādādīnampi saṅgaho daṭṭhabbo.",
  "anya-e0104n2:125_16": "Kāmānaṁ vā anubhuyyamānānaṁ.",
  "anya-e0104n2:125_17": "Vā-saddena parasantakassa vā ayathādhippetatāya yaṁ laddhaṁ,",
  "anya-e0104n2:125_18": "taṁ gahetabbanti gahaṇādikaṁ saṅgaṇhāti.",
  "anya-e0104n2:126_0": "Duvidhameva hoti sampayuttadhammavasena bhedābhāvato.",
  "anya-e0104n2:126_1": "Yadi evaṁ,",
  "anya-e0104n2:126_2": "kasmā “domanassasahagataṁ paṭighasampayutta”nti vuttanti?",
  "anya-e0104n2:126_3": "Asādhāraṇadhammehi tassa cittassa upalakkhaṇatthaṁ.",
  "anya-e0104n2:126_4": "Pāṇātipātādīsūti pāṇātipātanādīsu.",
  "anya-e0104n2:126_5": "Ādi-saddena adinnādānamusāvādapesuññapharusasamphappalāpabyāpāde saṅgaṇhāti.",
  "anya-e0104n2:126_6": "Sabhāvatikkhaṁ hutvā pavattamānaṁ cittaṁ asaṅkhārameva hoti,",
  "anya-e0104n2:126_7": "itaraṁ sasaṅkhāranti adhippāyenāha “tikkhamandappavattikāle”ti.",
  "anya-e0104n2:126_8": "Mandaṁ pana hutvā pavattamānaṁ ekaṁsena sasaṅkhāramevāti na sakkā viññātuṁ.",
  "anya-e0104n2:126_9": "Yaṁ sasaṅkhārena sappayogena pavattati,",
  "anya-e0104n2:126_10": "taṁ mandameva hotīti katvā tathāvuttanti daṭṭhabbaṁ.",
  "anya-e0104n2:127_0": "Mohekahetukaṁ cittaṁ mūlantaravirahato atimūḷhaṁ,",
  "anya-e0104n2:127_1": "vicikicchuddhaccayogato cañcalañcāti upekkhāsahagatameva hoti,",
  "anya-e0104n2:127_2": "na tassa kadācipi sabhāvatikkhatā atthi.",
  "anya-e0104n2:127_3": "Ārammaṇe hi saṁsappanavasena,",
  "anya-e0104n2:127_4": "vikkhipanavasena ca pavattamānassa cittadvayassa kīdise kicce sabhāvatikkhatāya,",
  "anya-e0104n2:127_5": "ussāhetabbatāya vā bhavitabbaṁ,",
  "anya-e0104n2:127_6": "tasmā na tattha saṅkhārabhedo atthi.",
  "anya-e0104n2:127_7": "Aññesu akusalacittesu labbhamānampi uddhaccaṁ visesato ettheva balavaṁ,",
  "anya-e0104n2:127_8": "tato eva sampayuttadhammesu padhānaṁ hutvā pavattatīti idameva uddhaccena visesetvā vuttaṁ “uddhaccasampayutta”nti.",
  "anya-e0104n2:127_9": "Tathā hi pāḷiyaṁ idha sarūpato uddhaccaṁ āgataṁ,",
  "anya-e0104n2:127_10": "evaṁ asādhāraṇapadhānadhammavasena mohamūlaṁ “vicikicchāsampayuttaṁ,",
  "anya-e0104n2:127_11": "uddhaccasampayutta”nti duvidhaṁ vuttanti daṭṭhabbaṁ.",
  "anya-e0104n2:127_12": "Asanniṭṭhānaṁ saṁsayo.",
  "anya-e0104n2:127_13": "Vikkhepo avūpasamo,",
  "anya-e0104n2:127_14": "bhantatāti attho.",
  "anya-e0104n2:128_0": "Tayidaṁ dvādasavidhampi akusalacittaṁ chasu ārammaṇesu yaṁ vā taṁ vā ālambitvā upekkhāsahagatāhetukakiriyāmanoviññāṇadhātānantaraṁ",
  "anya-e0104n2:128_1": "kāyadvārādīhi tīhi dvārehi kāyakammādivasena yathārahaṁ pāṇātipātādikammapathavasena ceva kammavasena",
  "anya-e0104n2:128_2": "ca uppajjatīti veditabbaṁ.",
  "anya-e0104n2:129_0": "Tattha ṭhapetvā uddhaccasahagataṁ sesaṁ ekādasavidhampi catūsupi apāyesu paṭisandhiṁ deti,",
  "anya-e0104n2:129_1": "pavattivipākaṁ sugatiyampi.",
  "anya-e0104n2:129_2": "Uddhaccasahagataṁ pana pavattivipākamevāti. Etthāha –",
  "anya-e0104n2:129_3": "kiṁ pana kāraṇaṁ sabbadubbalaṁ vicikicchāsampayuttaṁ paṭisandhiṁ deti,",
  "anya-e0104n2:129_4": "adhimokkhasabbhāvato tato balavantampi uddhaccasahagataṁ na detīti?",
  "anya-e0104n2:129_5": "Dassanena pahātabbesu avuttattā.",
  "anya-e0104n2:129_6": "Idaṁ hi paṭisandhiṁ dentaṁ apāyesu dadeyya,",
  "anya-e0104n2:129_7": "apāyagamanīyañca dassanapahātabbanti tattha vucceyya,",
  "anya-e0104n2:129_8": "na ca vuttaṁ.",
  "anya-e0104n2:129_9": "Tasmā paṭisandhiṁ na deti,",
  "anya-e0104n2:129_10": "pavattivipākadānaṁ panassa na sakkā paṭikkhipituṁ.",
  "anya-e0104n2:129_11": "Paṭisambhidāvibhaṅge “uddhaccasahagate ñāṇaṁ dhammapaṭisambhidā,",
  "anya-e0104n2:129_12": "tassa vipāke ñāṇaṁ atthapaṭisambhidā”ti vacanato.",
  "anya-e0104n2:130_0": "Apare panāhu –",
  "anya-e0104n2:130_1": "puthujjanassa uppajjamānaṁ uddhaccasahagataṁ dassanappahātabbasahāyasabbhāvato ubhayavipākampi deti,",
  "anya-e0104n2:130_2": "na sekkhassa tadabhāvatoti.",
  "anya-e0104n2:130_3": "Idamettha vicāretabbaṁ,",
  "anya-e0104n2:130_4": "yassa vipākadānaṁ vuttaṁ,",
  "anya-e0104n2:130_5": "kiṁ taṁ bhāvanāya pahātabbaṁ,",
  "anya-e0104n2:130_6": "udāhu noti?",
  "anya-e0104n2:130_7": "Kiñcettha –",
  "anya-e0104n2:130_8": "yadi tāva bhāvanāya pahātabbaṁ,",
  "anya-e0104n2:130_9": "paṭṭhāne bhāvanāya pahātabbassa nānākkhaṇikakammapaccayabhāvo vattabbo siyā.",
  "anya-e0104n2:130_10": "Atha na bhāvanāya pahātabbaṁ,",
  "anya-e0104n2:130_11": "dassanenapahātabbattike “nevadassanenanabhāvanāyapahātabba”miccassa vibhaṅge vattabbaṁ siyā.",
  "anya-e0104n2:130_12": "Yadi tabbiruddhasabhāvatāya tattha na vucceyya,",
  "anya-e0104n2:130_13": "evampi tasmiṁ tike tassa navattabbatā āpajjatīti?",
  "anya-e0104n2:130_14": "Nāpajjati,",
  "anya-e0104n2:130_15": "kiṁ kāraṇaṁ?",
  "anya-e0104n2:130_16": "Cittuppādakaṇḍe āgatānaṁ dvādasannaṁ akusalacittuppādānaṁ dvīhi padehi saṅgahitattā vibhajitvā dassetabbassa niyogato kassaci cittuppādassa abhāvā,",
  "anya-e0104n2:130_17": "yathā uppannattike atītādīnaṁ navattabbatā na vuttā,",
  "anya-e0104n2:130_18": "evametassāpi.",
  "anya-e0104n2:130_19": "Atha vā bhāvanāya pahātuṁ asakkuṇeyyassāpi tassa puthujjane vattamānassa bhāvanāya pahātabbasabhāvasāmaññato,",
  "anya-e0104n2:130_20": "sāvajjato ca bhāvanāya pahātabbapariyāyo vijjatīti natthi navattabbatāpasaṅgadoso.",
  "anya-e0104n2:130_21": "Nippariyāyena ca na bhāvanāya pahātabbanti tassa vasena nānākkhaṇikakammapaccayabhāvopi na vutto.",
  "anya-e0104n2:130_22": "Dassanapahātabbapaccayassāpi uddhaccasahagatassa sahāyavekallamattameva dassanena kataṁ,",
  "anya-e0104n2:130_23": "na kocipi bhāvo anuppādadhammataṁ tassa āpāditoti ekantena bhāvanāya pahātabbatā vuttā.",
  "anya-e0104n2:130_24": "Atha vā apāyagamanīyabhāvāpekkhaṁ dassanappahātabbavacananti tadabhāvato taṁ vibhajanaṁ vuttanti.",
  "anya-e0104n2:131_0": "454.",
  "anya-e0104n2:131_1": "“Viññāṇa”nti padaṁ apekkhitvā “abyākataṁ vipāka”nti ādiko napuṁsakaniddeso,",
  "anya-e0104n2:131_2": "tato eva adhikatābyākatāpekkhāya duvidhanti vuttaṁ.",
  "anya-e0104n2:131_3": "Aññathā rūpanibbānānampi abyākatabhāvato taṁ catubbidhanti vattabbaṁ siyā.",
  "anya-e0104n2:131_4": "Vipākassa kāmāvacarādibhāvo kusale vuttanayeneva veditabbo.",
  "anya-e0104n2:131_5": "Ahetukatā sahetukatā viya sampayuttahetuvasena,",
  "anya-e0104n2:131_6": "na nibbattakahetuvasena.",
  "anya-e0104n2:131_7": "Vipākassa hi sahetukatā sahetukakammavasena sijjhamānāpi sampayuttahetuvaseneva vuccati,",
  "anya-e0104n2:131_8": "aññathā ahetukānampi sahetukatā āpajjeyyāti.",
  "anya-e0104n2:131_9": "Kasmā pana sahetukassa ahetuko vipāko hotīti?",
  "anya-e0104n2:131_10": "Tattha kāraṇaṁ vuttameva.",
  "anya-e0104n2:131_11": "Kiñca ārammaṇābhinipātamattesu pañcasu viññāṇesu yathā alobhādisampayogo na sambhavati,",
  "anya-e0104n2:131_12": "evaṁ mandataramandakiccesu sampaṭicchanasantīraṇesūti hetūnaṁ uppattiyā asambhavatopi nesaṁ ahetukatā daṭṭhabbā.",
  "anya-e0104n2:132_0": "Manoviññāṇato uppajjanavisiṭṭhamananakiccānaṁ abhāvato manomattā dhātu manodhātu.",
  "anya-e0104n2:133_0": "Cakkhusannissitaṁ hutvā rūpassa vijānanaṁ lakkhaṇaṁ etassāti cakkhusannissitarūpavijānanalakkhaṇaṁ.",
  "anya-e0104n2:133_1": "Tattha cakkhusannissitavacanena rūpārammaṇaṁ aññaṁ viññāṇaṁ nivatteti.",
  "anya-e0104n2:133_2": "Vijānanaggahaṇena cakkhusannissite phassādike nivatteti.",
  "anya-e0104n2:133_3": "Cakkhurūpaggahaṇena nissayato,",
  "anya-e0104n2:133_4": "ārammaṇato ca viññāṇaṁ vibhāveti ubhayādhīnavuttikattā.",
  "anya-e0104n2:133_5": "Yadi hi cakkhu nāma na siyā,",
  "anya-e0104n2:133_6": "andhāpi rūpaṁ passeyyuṁ,",
  "anya-e0104n2:133_7": "na ca passanti.",
  "anya-e0104n2:133_8": "Yadi ca nīlādirūpaṁ nāma na siyā,",
  "anya-e0104n2:133_9": "desādiniyamena na bhavitabbaṁ,",
  "anya-e0104n2:133_10": "attheva ca niyamo,",
  "anya-e0104n2:133_11": "ekantasārammaṇatā ca cittassa vuttāti “ārammaṇena vinā nīlādiābhāsaṁ cittaṁ pavattatī”ti evaṁ pavatto vādo micchāvādoti veditabbaṁ.",
  "anya-e0104n2:133_12": "Tenāha bhagavā “cakkhuñca paṭicca rūpe ca uppajjati cakkhuviññāṇa”ntiādi.",
  "anya-e0104n2:134_0": "Kasmā panettha vacanabhedo katoti?",
  "anya-e0104n2:134_1": "Ekampi cakkhu viññāṇassa paccayo hoti,",
  "anya-e0104n2:134_2": "rūpaṁ pana anekameva saṁhatanti imassa visesassa dassanatthaṁ.",
  "anya-e0104n2:134_3": "Kiṁ pana kāraṇaṁ ekampi cakkhu viññāṇassa paccayo hoti,",
  "anya-e0104n2:134_4": "rūpaṁ pana anekamevāti?",
  "anya-e0104n2:134_5": "Paccayabhāvavisesato.",
  "anya-e0104n2:134_6": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṁ atthibhāveneva hoti,",
  "anya-e0104n2:134_7": "tasmiṁ sati tassa bhāvato,",
  "anya-e0104n2:134_8": "asati abhāvato.",
  "anya-e0104n2:134_9": "Yato taṁ atthiavigatapaccayehissa paccayo hotīti vuccati,",
  "anya-e0104n2:134_10": "taṁnissayatā cassa na ekadesena allīyanavasena icchitabbā arūpabhāvato,",
  "anya-e0104n2:134_11": "atha kho garurājādīsu sissarājapurisādīnaṁ viya tappaṭibaddhavuttitāya.",
  "anya-e0104n2:134_12": "Itare pana paccayā tena tena visesena veditabbā.",
  "anya-e0104n2:134_13": "Svāyaṁ paccayabhāvo na ekasmiṁ na sambhavatīti ekampi cakkhu viññāṇassa paccayo hotīti “cakkhuñca paṭiccā”ti ekavacanena niddeso kato.",
  "anya-e0104n2:135_0": "Rūpaṁ pana yadipi cakkhu viya purejātaatthiavigatapaccayehi paccayo hoti puretaraṁ hutvā vijjamānakkhaṇeyeva upakārakattā,",
  "anya-e0104n2:135_1": "tathāpi anekameva saṁhataṁ hutvā paccayo hoti ārammaṇabhāvato.",
  "anya-e0104n2:135_2": "Yañhi paccayadhammaṁ sabhāvabhūtaṁ,",
  "anya-e0104n2:135_3": "parikappitākāramattaṁ vā viññāṇaṁ vibhāventaṁ pavattati,",
  "anya-e0104n2:135_4": "tadaññesañca satipi paccayabhāve so tassa sārammaṇasabhāvatāya yaṁ kiñci anālambitvā pavattituṁ asamatthassa",
  "anya-e0104n2:135_5": "olubbha pavattikāraṇatāya ālambanīyato ārammaṇaṁ nāma.",
  "anya-e0104n2:135_6": "Tassa yasmā yathā tathā sabhāvūpaladdhivasena ārammaṇapaccayalābho,",
  "anya-e0104n2:135_7": "tasmā cakkhuviññāṇaṁ rūpaṁ ārabbha pavattamānaṁ tassa sabhāvaṁ vibhāventameva pavattati.",
  "anya-e0104n2:135_8": "Sā cassa indriyādhīnavuttikassa ārammaṇasabhāvūpaladdhi,",
  "anya-e0104n2:135_9": "na ekadvikalāpagatavaṇṇavasena hoti,",
  "anya-e0104n2:135_10": "nāpi katipayakalāpagatavaṇṇavasena,",
  "anya-e0104n2:135_11": "atha kho ābhogānurūpaṁ āpāthagatavaṇṇavasenāti anekameva rūpaṁ saṁhaccakāritāya viññāṇassa paccayo hotīti",
  "anya-e0104n2:135_12": "dassento bhagavā “rūpe cā”ti bahuvacanena niddisi.",
  "anya-e0104n2:136_0": "Yaṁ pana “rūpāyatanaṁ cakkhuviññāṇadhātuyā taṁsampayuttakānañca dhammānaṁ ārammaṇapaccayena paccayo”ti vuttaṁ,",
  "anya-e0104n2:136_1": "taṁ kathanti?",
  "anya-e0104n2:136_2": "Tampi yādisaṁ rūpāyatanaṁ cakkhuviññāṇassa ārammaṇapaccayena paccayo hoti,",
  "anya-e0104n2:136_3": "tādisameva sandhāya vuttaṁ.",
  "anya-e0104n2:136_4": "Kīdisaṁ pana tanti?",
  "anya-e0104n2:136_5": "Samuditanti pākaṭoyamattho.",
  "anya-e0104n2:136_6": "Evañca katvā yadeke vadanti “āyatanasallakkhaṇavasena cakkhuviññāṇādayo sallakkhaṇārammaṇā,",
  "anya-e0104n2:136_7": "na dabbasallakkhaṇavasenā”ti,",
  "anya-e0104n2:136_8": "tampi yuttameva hoti.",
  "anya-e0104n2:136_9": "Na cettha samudāyārammaṇatā āsaṅkitabbā samudāyābhogassevābhāvato.",
  "anya-e0104n2:136_10": "Samuditā pana vaṇṇadhammā ārammaṇapaccayā honti.",
  "anya-e0104n2:136_11": "Kathaṁ pana paccekaṁ asamatthā samuditā ārammaṇā paccayā honti,",
  "anya-e0104n2:136_12": "na hi paccekaṁ daṭṭhuṁ asakkontā andhā samuditā passantīti?",
  "anya-e0104n2:136_13": "Nayidamekantikaṁ visuṁ visuṁ asamatthānaṁ sivikāvahanādīsu samatthatāya dassanato.",
  "anya-e0104n2:136_14": "Kesādīnañca yasmiṁ ṭhāne ṭhitānaṁ paccekaṁ vaṇṇaṁ gahetuṁ na sakkā,",
  "anya-e0104n2:136_15": "tasmiṁyeva ṭhāne samuditānaṁ vaṇṇaṁ gahetuṁ sakkāti bhiyyopi tesaṁ saṁhaccakāritā paribyattā.",
  "anya-e0104n2:136_16": "Etena cakkhuviññāṇassa paramāṇurūpaṁ ārammaṇaṁ,",
  "anya-e0104n2:136_17": "udāhu taṁsamudāyotiādikā codanā paṭikkhittāti veditabbā.",
  "anya-e0104n2:136_18": "“Sotañca paṭicca sadde cā”tiādīsupi eseva nayo.",
  "anya-e0104n2:136_19": "Evaṁ ubhayādhīnavuttikatāya cakkhuviññāṇassa nissayato,",
  "anya-e0104n2:136_20": "ārammaṇato ca vibhāvanaṁ kataṁ,",
  "anya-e0104n2:136_21": "evaṁ sotaviññāṇādīsupi yathārahaṁ vattabbaṁ.",
  "anya-e0104n2:137_0": "Rūpamattārammaṇarasanti rūpāyatanamattasseva ārammaṇakaraṇarasaṁ.",
  "anya-e0104n2:137_1": "Mattasaddena yathā ārammaṇantaraṁ nivatteti,",
  "anya-e0104n2:137_2": "evaṁ rūpāyatanepi labbhamāne ekacce visese nivatteti.",
  "anya-e0104n2:137_3": "Na hi cakkhuviññāṇaṁ vaṇṇamattato aññaṁ kiñci visesaṁ tattha gahetuṁ sakkoti.",
  "anya-e0104n2:137_4": "Tenāha bhagavā “pañcahi viññāṇehi na kiñci dhammaṁ paṭivijānāti aññatra abhinipātamattā”ti.",
  "anya-e0104n2:137_5": "Cakkhuviññāṇaṁ uppajjamānaṁ rūpārammaṇe eva uppajjanato tadabhimukhabhāvena gayhatīti vuttaṁ “rūpābhimukhabhāvapaccupaṭṭhāna”nti.",
  "anya-e0104n2:137_6": "Attano anantaraṁ uppajjamānānaṁ arūpadhammānaṁ samanantaravigatā arūpadhammā pavattiokāsadānena anantarasamanantaranatthivigatapaccayehi",
  "anya-e0104n2:137_7": "upakārakā nissayārammaṇadhammā viya āsannakāraṇanti dassento āha “rūpārammaṇāya kiriyamanodhātuyā apagamapadaṭṭhāna”nti.",
  "anya-e0104n2:137_8": "Sotaviññāṇādīsupi vuttanayeneva attho veditabbo.",
  "anya-e0104n2:138_0": "Cakkhuviññāṇādigahitaṁ rūpādiārammaṇaṁ tadanantarameva aparipatantaṁ katvā sampaṭicchantī gaṇhantī viya hotīti vuttaṁ “rūpādisampaṭicchanarasā”ti.",
  "anya-e0104n2:138_1": "Tathābhāvena sampaṭicchanabhāvena paccupatiṭṭhatīti tathābhāvapaccupaṭṭhānā.",
  "anya-e0104n2:139_0": "Chasu ārammaṇesu kadāci pañcannaṁ,",
  "anya-e0104n2:139_1": "tato vā katipayānaṁ vijānanasabhāvāpi chaḷārammaṇavijānanalakkhaṇā vuttā taṁsabhāvānativattanato,",
  "anya-e0104n2:139_2": "chasveva vā itaresaṁ ārammaṇānaṁ antogadhattā.",
  "anya-e0104n2:139_3": "Santīraṇādikiccāti santīraṇatadārammaṇakiccā vā,",
  "anya-e0104n2:139_4": "santīraṇatadārammaṇapaṭisandhibhavaṅgacutikiccā vāti adhippāyo.",
  "anya-e0104n2:139_5": "“Hadayavatthupadaṭṭhānā”ti idaṁ imāsaṁ dvinnaṁ manoviññāṇadhātūnaṁ ekanteneva hadayavatthusannissayatāya vuttaṁ.",
  "anya-e0104n2:139_6": "Heṭṭhā vuttanayena pana taṁtaṁanantarātītaviññāṇāpagamapadaṭṭhānātipi vattuṁ vaṭṭatiyeva.",
  "anya-e0104n2:139_7": "Tassā bhedoti tassā vipākamanoviññāṇadhātuyā “duvidhā”ti vuttāya duvidhatāsaṅkhāto bhedo.",
  "anya-e0104n2:139_8": "Ekantamiṭṭhārammaṇeti ekanteneva iṭṭhe ārammaṇe,",
  "anya-e0104n2:139_9": "ativiya iṭṭhārammaṇeti attho.",
  "anya-e0104n2:139_10": "Pañcadvāre ceva javanāvasāne cāti ettha pañcadvāre sampaṭicchanavoṭṭhabbanānaṁ antarāḷaṁ ṭhānaṁ,",
  "anya-e0104n2:139_11": "itaratra javanabhavaṅgānanti evaṁ dviṭhānā hoti.",
  "anya-e0104n2:139_12": "Itarāyapi santīraṇatadārammaṇakāle yathāvuttameva ṭhānaṁ,",
  "anya-e0104n2:139_13": "paṭisandhiādikāle pana cutibhavaṅgānaṁ antarāḷaṁ paṭisandhiyā,",
  "anya-e0104n2:139_14": "paṭisandhiāvajjanānaṁ tadārammaṇāvajjanānaṁ javanāvajjanānaṁ voṭṭhabbanāvajjanānañca antarāḷaṁ bhavaṅgassa,",
  "anya-e0104n2:139_15": "tadārammaṇapaṭisandhīnaṁ javanapaṭisandhīnaṁ vā antarāḷaṁ cutiyā ṭhānanti veditabbaṁ.",
  "anya-e0104n2:140_0": "Chasūti ettha pubbe vuttanayeneva vibhāgo veditabbo.",
  "anya-e0104n2:140_1": "Kāyassa nissayabhūtānaṁ nātiiṭṭhaphoṭṭhabbabhūtānaṁ paṭighaṭṭanānighaṁsassa balavabhāvato kāyaviññāṇaṁ sukhasampayuttaṁ.",
  "anya-e0104n2:140_2": "Upādārūpānaṁyeva ghaṭṭanā dubbalāti cakkhuviññāṇādīni upekkhāsahagatāni.",
  "anya-e0104n2:140_3": "Tenāha “sesaṁ upekkhāyutta”nti.",
  "anya-e0104n2:140_4": "Sesaṁ chabbidhampi.",
  "anya-e0104n2:141_0": "Alobhādosāmohā ceva alobhādosā ca alobhādayo,",
  "anya-e0104n2:141_1": "tehi alobhādīhi vipākahetūhi sampayuttaṁ alobhādivipākahetusampayuttaṁ.",
  "anya-e0104n2:141_2": "Kāmāvacarakusalaṁ viya somanassādibhedatoti yathā kāmāvacaraṁ kusalaṁ somanassupekkhāñāṇasaṅkhārabhedato aṭṭhavidhaṁ,",
  "anya-e0104n2:141_3": "evamidampīti aṭṭhavidhatāya sadisataṁ dasseti.",
  "anya-e0104n2:141_4": "Kāmāvacarabhāvato hīnādito,",
  "anya-e0104n2:141_5": "yonīsu uppattito ca sadisameva,",
  "anya-e0104n2:141_6": "sampayuttadhammato pana ārammaṇato,",
  "anya-e0104n2:141_7": "pavattiākārato ca visadisaṁ.",
  "anya-e0104n2:141_8": "Tathā hi kusalaṁ kammadvāravasena pavattati, na idaṁ,",
  "anya-e0104n2:141_9": "vipākānaṁ aviññattijanakattā.",
  "anya-e0104n2:141_10": "Uppattidvāravasena pana imassāpi attheva pavattibhedo pañcadvāramanodvāresu mahāvipākānaṁ tadārammaṇavasena pavattisambhavato.",
  "anya-e0104n2:141_11": "Yathā pana kusalaṁ gativasena pañcavidhaṁ,",
  "anya-e0104n2:141_12": "viññāṇaṭṭhitivasena sattavidhañca,",
  "anya-e0104n2:141_13": "na evamidaṁ tadekadese eva uppajjanato.",
  "anya-e0104n2:141_14": "Tattha ārammaṇato,",
  "anya-e0104n2:141_15": "ekaccapavattiākārato ca visadisataṁ dassetuṁ “yathā panā”tiādi vuttaṁ.",
  "anya-e0104n2:141_16": "Chasu ārammaṇesūti parittādiatītādiajjhattādippabhedesu chasu ārammaṇesu.",
  "anya-e0104n2:142_0": "Āgamanādivasenāti āgamanapaccayavasena.",
  "anya-e0104n2:142_1": "Tattha ekaccānaṁ ācariyānaṁ matena mukhe calite ādāsatale mukhanimittaṁ calanaṁ viya asaṅkhārassa kusalassa vipāko asaṅkhāro,",
  "anya-e0104n2:142_2": "sasaṅkhārassa kusalassa vipāko sasaṅkhāroti evaṁ āgamanavasena.",
  "anya-e0104n2:142_3": "Ekaccānaṁ pana ācariyānaṁ matena balavantehi vibhūtehi paccayehi kammādīhi uppanno asaṅkhāro,",
  "anya-e0104n2:142_4": "dubbalehi sasaṅkhāroti evaṁ paccayavasena.",
  "anya-e0104n2:142_5": "Sampayuttadhammānanti pāḷiyaṁ sarūpato āgatasampayuttadhammānaṁ.",
  "anya-e0104n2:142_6": "Tesaṁ hi vasena kusalato vipākassa visesābhāvo.",
  "anya-e0104n2:142_7": "Nirussāhanti ettha ussāho nāma anupacchinnāvijjātaṇhāmānasantāne vipākuppādanasamatthatāsaṅkhāto byāpāro,",
  "anya-e0104n2:142_8": "so vipākesu natthīti taṁ nirussāhaṁ.",
  "anya-e0104n2:142_9": "Kusalesu pana abhiññāvasapavattesupi atthevāti taṁ saussāhaṁ.",
  "anya-e0104n2:143_0": "Lobhādīnaṁ ekantasāvajjatāya ayonisomanasikārahetukānaṁ natthi vipākabhāvo,",
  "anya-e0104n2:143_1": "alobhādīnampi ekantaanavajjasabhāvānaṁ kāraṇassa tabbidhuratāya nattheva akusalavipākabhāvoti āha “akusalavipākaṁ ahetukamevā”ti.",
  "anya-e0104n2:143_2": "Yathā atiiṭṭhe,",
  "anya-e0104n2:143_3": "iṭṭhamajjhatte ca ārammaṇe vedanābhedasabbhāvato kusalavipākamanoviññāṇadhātu duvidhā hoti somanassasahagatā,",
  "anya-e0104n2:143_4": "upekkhāsahagatāti,",
  "anya-e0104n2:143_5": "na evaṁ atianiṭṭhe,",
  "anya-e0104n2:143_6": "aniṭṭhamajjhatte ca ārammaṇe vedanābhedo atthīti akusalavipākamanoviññāṇadhātu ekamevāti “sattavidha”nti vuttaṁ.",
  "anya-e0104n2:143_7": "Sati hi tattha vedanābhede atianiṭṭhe domanassena bhavitabbaṁ,",
  "anya-e0104n2:143_8": "na ca paṭighena vinā domanassaṁ uppajjatīti.",
  "anya-e0104n2:144_0": "Kāyaviññāṇassa dukkhasahagatatā kusalavipāke vuttavipariyāyena veditabbā.",
  "anya-e0104n2:144_1": "Upekkhā hīnāti ekantanihīnassa akusalassa vipākabhāvato upekkhāpi samānā hīnā eva dukkhasabhāvattā.",
  "anya-e0104n2:144_2": "Tenāha “dukkhaṁ viyanātitikhiṇā”ti.",
  "anya-e0104n2:144_3": "Yathā dukkhaṁ ativiya tikhiṇaṁ kaṭukaṁ,",
  "anya-e0104n2:144_4": "na evamayaṁ,",
  "anya-e0104n2:144_5": "tathāpi dukkhasabhāveneva pavattati.",
  "anya-e0104n2:144_6": "Na hi akusalassa vipāko adukkho hoti.",
  "anya-e0104n2:144_7": "Upekkhābhāvo cassa balavatā bādhiyamānassa paṭippaharituṁ asakkontassa dubbalassa purisassa tena kariyamānabādhāya upekkhanā viyāti daṭṭhabbo.",
  "anya-e0104n2:144_8": "Itaresūti kusalavipākesu.",
  "anya-e0104n2:145_0": "Rūpāvacaranti rūpāvacaravipākaviññāṇaṁ.",
  "anya-e0104n2:145_1": "Vipākakathā hesāti.",
  "anya-e0104n2:145_2": "Kusalaṁ viyāti rūpāvacarakusalaṁ viya.",
  "anya-e0104n2:145_3": "Na hi rūpāvacaravipāko tadaññakusalasadiso.",
  "anya-e0104n2:145_4": "Apica sambandhisaddā ete,",
  "anya-e0104n2:145_5": "yadidaṁ “kusalaṁ,",
  "anya-e0104n2:145_6": "vipāko”ti ca.",
  "anya-e0104n2:145_7": "Tasmā yathā “mātaraṁ payirupāsatī”ti vutte attano mātaranti avuttampi siddhamevetaṁ,",
  "anya-e0104n2:145_8": "evaṁ idhāpīti attano kusalaṁ viyāti attho.",
  "anya-e0104n2:145_9": "Kusalasadisatā cettha dhammato,",
  "anya-e0104n2:145_10": "ārammaṇato ca veditabbā.",
  "anya-e0104n2:145_11": "Tathā hi ye phassādayo kusale labbhanti,",
  "anya-e0104n2:145_12": "te vipākepi labbhanti.",
  "anya-e0104n2:145_13": "Yasmiṁ ca ārammaṇe kusalaṁ pavattati,",
  "anya-e0104n2:145_14": "tattheva ayaṁ vipākopi pavattati.",
  "anya-e0104n2:145_15": "Yaṁ panettha pañcamajjhānacittaṁ abhiññāppattaṁ,",
  "anya-e0104n2:145_16": "tassa vipāko eva natthi.",
  "anya-e0104n2:145_17": "Kasmā natthi?",
  "anya-e0104n2:145_18": "Asambhavato,",
  "anya-e0104n2:145_19": "ānisaṁsabhūtattā ca.",
  "anya-e0104n2:145_20": "Tañhi vipākaṁ dentaṁ rūpāvacarameva dadeyya.",
  "anya-e0104n2:145_21": "Na hi aññabhūmikaṁ kammaṁ aññabhūmikaṁ vipākaṁ deti.",
  "anya-e0104n2:145_22": "Kammanimittārammaṇatā ca rūpāvacaravipākassa vuttāti na taṁ aññaṁ ārabbha pavattati.",
  "anya-e0104n2:145_23": "Parittārammaṇādiārammaṇañca taṁ na hotīti ayamasambhavo.",
  "anya-e0104n2:145_24": "Jhānassa ānisaṁsabhūtañca dānādīnaṁ tasmiṁ attabhāve paccayalābho viyāti.",
  "anya-e0104n2:146_0": "Pavattito pana vipākassa,",
  "anya-e0104n2:146_1": "kusalassa ca attheva bhedoti taṁ dassetuṁ “kusalaṁ panā”tiādi vuttaṁ.",
  "anya-e0104n2:146_2": "Kusalaṁ viya kasiṇugghāṭimākāsādiārammaṇabhedato catubbidhaṁ.",
  "anya-e0104n2:146_3": "Pavattibhedo vuttanayova javanavasena,",
  "anya-e0104n2:146_4": "paṭisandhiādivasena ca pavattanato.",
  "anya-e0104n2:147_0": "Catumaggayuttacittaphalattāti catūhi ariyamaggehi sampayuttakusalacittassa phalattā,",
  "anya-e0104n2:147_1": "catubbidhasāmaññaphalasampayuttabhāvatoti attho.",
  "anya-e0104n2:147_2": "Maggavīthiyaṁ dvikkhattuṁ,",
  "anya-e0104n2:147_3": "tikkhattuṁ vā phalasamāpattiyaṁ aparicchinnaparimāṇaṁ pavattamānampi dvīsu ṭhānesu pavattiyā “dvidhā pavattatī”ti vuttaṁ.",
  "anya-e0104n2:147_4": "Sabbampīti tevīsatividhaṁ kāmāvacaravipākaṁ,",
  "anya-e0104n2:147_5": "pañcavidhaṁ rūpāvacaravipākaṁ,",
  "anya-e0104n2:147_6": "catubbidhaṁ arūpāvacaravipākaṁ,",
  "anya-e0104n2:147_7": "catubbidhameva lokuttaravipākanti sabbampi vipākaviññāṇaṁ nātisaṅkhepavitthāranayena chattiṁsavidhaṁ hoti.",
  "anya-e0104n2:148_0": "Bhūmibhedatotividhaṁ lokuttarassa abhāvato.",
  "anya-e0104n2:148_1": "Lokuttarañhi kiriyacittaṁ natthi ekantena anantaravipākadāyibhāvato.",
  "anya-e0104n2:148_2": "Vuttañhi “samādhimānantarikaññamāhū”ti.",
  "anya-e0104n2:148_3": "Hotu tāva sekkhānaṁ uppajjamānaṁ anuttaraṁ kusalaṁ puggalantarabhāvūpanayanato saphalaṁ,",
  "anya-e0104n2:148_4": "arahato pana uppajjamānaṁ puggalantarabhāvūpanayanato nipphalaṁ,",
  "anya-e0104n2:148_5": "tassa kiriyabhāvo kasmā na icchitoti?",
  "anya-e0104n2:148_6": "Icchitabbo siyā.",
  "anya-e0104n2:148_7": "Yadi tassa punappunaṁ uppatti siyā,",
  "anya-e0104n2:148_8": "sakiṁyeva pana lokuttarakusalaṁ pavattati.",
  "anya-e0104n2:148_9": "Yadi hi punappunaṁ pavatteyya,",
  "anya-e0104n2:148_10": "maggacittaṁ arahatopi pavattatīti lokuttarakiriyacittaṁ siyā,",
  "anya-e0104n2:148_11": "na cetaṁ atthi payojanābhāvato.",
  "anya-e0104n2:148_12": "Tasmā natthi lokuttarakiriyaviññāṇaṁ.",
  "anya-e0104n2:148_13": "Kiriyaviññāṇanti ca kiriyāmattaṁ viññāṇaṁ,",
  "anya-e0104n2:148_14": "kusalākusalaṁ viya kiñci vipākaṁ anuppādetvā kiriyāmattameva hutvā pavattanakaviññāṇanti attho.",
  "anya-e0104n2:148_15": "Kasmā panetaṁ vipākaṁ na uppādetīti? Vuccate –",
  "anya-e0104n2:148_16": "ettha hi yadetaṁ āvajjanadvayaṁ,",
  "anya-e0104n2:148_17": "taṁ anupacchinnabhavamūlepi santāne pavattaṁ anāsevanatāya dubbalabhāvato abījasāmatthiyaṁ viya pupphaṁ aphalameva hoti.",
  "anya-e0104n2:148_18": "Yaṁ pana ucchinnabhavamūlāyaṁ santatiyaṁ pavattaṁ aṭṭhārasavidhaṁ viññāṇaṁ,",
  "anya-e0104n2:148_19": "taṁ samucchinnamūlāya latāya pupphaṁ viya phaladāyi na hotīti veditabbaṁ.",
  "anya-e0104n2:148_20": "Aññassa asambhavato kiriyahetunā nāma alobhādināva bhavitabbanti āha “alobhādikiriyahetuvirahita”nti.",
  "anya-e0104n2:149_0": "Cakkhuviññāṇādīnaṁ purecarā hutvā rūpādiārammaṇānaṁ vijānanalakkhaṇā cakkhuviññāṇādipurecararūpādivijānanalakkhaṇā.",
  "anya-e0104n2:149_1": "Ayaṁ pana manoviññāṇato uppannāpi visiṭṭhamananakiccābhāvena manomattā dhātūti manodhātu.",
  "anya-e0104n2:149_2": "Tathā hesā manoviññāṇassa paccayo na hoti.",
  "anya-e0104n2:149_3": "Ayamettha saṅkhepo,",
  "anya-e0104n2:149_4": "vitthāro pana dhātuniddese āgamissati.",
  "anya-e0104n2:149_5": "Āvajjanarasāti ābhogarasā,",
  "anya-e0104n2:149_6": "cittasantānassa vā purimākārato aññathā oṇojanarasā.",
  "anya-e0104n2:149_7": "Bhavaṅgavicchedapadaṭṭhānāti bhavaṅgasantānavicchedapadaṭṭhānā.",
  "anya-e0104n2:149_8": "Apubbārammaṇā sakideva pavattamānā sabbathā visayarasaṁ anubhavituṁ na sakkotīti iṭṭhādīsu sabbattha upekkhāyuttāva hoti.",
  "anya-e0104n2:150_0": "Sādhāraṇāti sekkhāsekkhaputhujjanānaṁ sādhāraṇā.",
  "anya-e0104n2:150_1": "Asādhāraṇāti asekkhānaṁyeva āveṇikā.",
  "anya-e0104n2:150_2": "Voṭṭhabbanāvajjanarasāti pañcadvāre santīraṇena gahitārammaṇaṁ vavatthapentī viya pavattanato voṭṭhabbanarasā,",
  "anya-e0104n2:150_3": "manodvāre pana vuttanayena āvajjanarasā.",
  "anya-e0104n2:150_4": "Tathābhāvena pañcadvāramanodvāresu yathākkamaṁ voṭṭhabbanāvajjanabhāvena paccupatiṭṭhatīti tathābhāvapaccupaṭṭhānā.",
  "anya-e0104n2:150_5": "Voṭṭhabbanakāle santīraṇakiccānaṁ tissannaṁ ahetukavipākamanoviññāṇadhātūnaṁ āvajjanakāle yassa kassaci",
  "anya-e0104n2:150_6": "bhavaṅgassāti imesaṁ aññatarāpagamo etissā āsannakāraṇanti āha “ahetuka…pe…",
  "anya-e0104n2:150_7": "padaṭṭhānā”ti.",
  "anya-e0104n2:151_0": "Arahatanti arahataṁyeva asādhāraṇabhāvato.",
  "anya-e0104n2:151_1": "Anuḷāresūti aṭṭhikasaṅkhalikapetarūpādīsu,",
  "anya-e0104n2:151_2": "aññesu vā appaṇītesu vatthūsu.",
  "anya-e0104n2:151_3": "Hasituppādanarasāti hasitasseva uppādanarasā.",
  "anya-e0104n2:151_4": "Tathā hi taṁ cittaṁ “hasituppādana”ntveva vuccati,",
  "anya-e0104n2:151_5": "na aññesaṁ hasituppādakacittānaṁ abhāvato.",
  "anya-e0104n2:151_6": "Aññānipi hi dvādasa somanassasahagatāni parittakusalākusalakiriyacittāni yathārahaṁ puthujjanādīnaṁ hasituppādakāni vijjanti,",
  "anya-e0104n2:151_7": "idaṁ pana cittaṁ vicāraṇapaññāvirahitaṁ parittesu appaṇītesu ārammaṇesu arahantānaṁ somanassamattaṁ uppādentaṁ uppajjati.",
  "anya-e0104n2:151_8": "Bhagavatopi uppajjatīti aṭṭhakathāyaṁ vuttaṁ,",
  "anya-e0104n2:151_9": "taṁ atītaṁsādīsu appaṭihatañāṇaṁ vatvā “imehi tīhi dhammehi samannāgatassa buddhassa bhagavato sabbaṁ",
  "anya-e0104n2:151_10": "kāyakammaṁ ñāṇapubbaṅgamaṁ ñāṇānuparivattī”ti vacanato vicāretabbanti eke.",
  "anya-e0104n2:151_11": "Tattha hasituppādacittena pavattiyamānampi bhagavato sitakaraṇaṁ pubbenivāsānāgataṁsasabbaññutaññāṇānaṁ",
  "anya-e0104n2:151_12": "anuvattakattā ñāṇānuparivattiyevāti evaṁ pana ñāṇānuparivattibhāve sati na koci pāḷiaṭṭhakathānaṁ virodho.",
  "anya-e0104n2:151_13": "Evañca katvā aṭṭhakathāyaṁ “tesaṁ ñāṇānaṁ ciṇṇapariyante idaṁ cittaṁ uppajjatī”ti vuttaṁ.",
  "anya-e0104n2:151_14": "Avassañca etaṁ evaṁ icchitabbaṁ,",
  "anya-e0104n2:151_15": "aññathā aññassāpi viññattisamuṭṭhāpakassa ahetukacittassa bhagavato uppatti na yujjeyya.",
  "anya-e0104n2:151_16": "Na hi viññattisamuṭṭhāpakassa taṁsamuṭṭhitāya viññattiyā kāyakammādibhāvaṁ āpajjanabhāvo vibandhatīti.",
  "anya-e0104n2:151_17": "Ekantato hadayavatthupadaṭṭhānā pañcavokārabhave eva uppajjanato.",
  "anya-e0104n2:152_0": "Ayamettha visesoti ayaṁ sekkhaputhujjanānaṁ uppattiyā vipākuppādanasamatthatā,",
  "anya-e0104n2:152_1": "arahataṁ uppattiyā tadabhāvoti ubhayesaṁ santāne uppattisamupalakkhito ettha kusalakiriyaviññāṇesu viseso.",
  "anya-e0104n2:152_2": "Evañca katvā paccayavekallena avipākassāpi kusalākusalassa kiriyabhāvappasaṅgo nivattito hoti.",
  "anya-e0104n2:152_3": "Parato kusalato visesoti etthāpi eseva nayo.",
  "anya-e0104n2:153_0": "455.Sabbānipi kusalākusalabyākatāni ekūnanavuti viññāṇāni honti nātisaṅkhepavitthāranayenāti adhippāyo.",
  "anya-e0104n2:153_1": "Paṭisandhiviññāṇādīnaṁ kiccaṁ nāma bhavantarapaṭisandhādinā ākārena pavatti eva.",
  "anya-e0104n2:153_2": "Tabbinimuttañca cittassa aññaṁ kiccaṁ natthīti āha “cuddasahi ākārehi pavattantī”ti.",
  "anya-e0104n2:154_0": "Ānubhāvenāti sāmatthiyena.",
  "anya-e0104n2:154_1": "Katūpacitaṁ hi kammaṁ avasesapaccayasamavāye vipākaṁ dentaṁ attano ānubhāvaṁ vissajjantaṁ viya hoti.",
  "anya-e0104n2:154_2": "Devamanussesūti chasu kāmāvacaradevesu ceva manussesu ca.",
  "anya-e0104n2:154_3": "Kammakammanimittagatinimittānanti ettha kammaṁ nāma katūpacitaṁ kāmāvacarakusalakammaṁ,",
  "anya-e0104n2:154_4": "tañca kho vipākadānāya laddhokāsaṁ.",
  "anya-e0104n2:154_5": "Tenāha “paccupaṭṭhita”nti.",
  "anya-e0104n2:154_6": "Kammanimittaṁ kammāyūhanakkhaṇe cetanāya paccayabhūtaṁ deyyadhammādi.",
  "anya-e0104n2:154_7": "Gatinimittaṁ yaṁ gatiṁ upapajjati,",
  "anya-e0104n2:154_8": "tappariyāpannaṁ rūpāyatanaṁ.",
  "anya-e0104n2:154_9": "Paṇḍakādibhāvanti paṇḍakamūgamammanādibhāvaṁ.",
  "anya-e0104n2:154_10": "Dubbalassa dvihetukakusalassa vipākabhūtā upekkhāsahagatāhetumanoviññāṇadhātu dubbala…pe…",
  "anya-e0104n2:154_11": "manoviññāṇadhātu.",
  "anya-e0104n2:154_12": "Nesanti bhāvitarūpārūpāvacarakusalānaṁ sattānaṁ.",
  "anya-e0104n2:154_13": "Kammanimittamevāti pathavīkasiṇādikaṁ attano kammārammaṇameva.",
  "anya-e0104n2:155_0": "Evaṁtāvetthāti ettha viññāṇakkhandhaniddese evaṁ saṅkhepato sarūpadassanamatteneva ekūnavīsatiyā vipākaviññāṇānaṁ paṭisandhivasena pavatti veditabbā.",
  "anya-e0104n2:155_1": "Bhavālambanādivibhāgena pana yadettha vattabbaṁ,",
  "anya-e0104n2:155_2": "taṁ paṭiccasamuppādakathāyaṁ āgamissatīti.",
  "anya-e0104n2:156_0": "Taṁ tanti ekūnavīsatiyā paṭisandhiviññāṇesu yaṁ yaṁ uppajjitvā niruddhaṁ,",
  "anya-e0104n2:156_1": "taṁ taṁ anantaraṁ uppattiyā anubandhamānaṁ.",
  "anya-e0104n2:156_2": "Tassa tassevāti yassa yassa kammassa vipākabhūtaṁ paṭisandhiviññāṇaṁ,",
  "anya-e0104n2:156_3": "tassa tasseva.",
  "anya-e0104n2:156_4": "Tasmiññevāti kammādike eva.",
  "anya-e0104n2:156_5": "Kammañce paṭisandhiviññāṇassa ārammaṇaṁ,",
  "anya-e0104n2:156_6": "tasmiṁ kamme,",
  "anya-e0104n2:156_7": "atha kammanimittaṁ,",
  "anya-e0104n2:156_8": "gatinimittañca,",
  "anya-e0104n2:156_9": "tasmiṁ kammanimitte gatinimitteti attho.",
  "anya-e0104n2:156_10": "Tādisamevāti yādisaṁ paṭisandhiviññāṇaṁ hetuto,",
  "anya-e0104n2:156_11": "sesasampayuttadhammato ca tādisameva.",
  "anya-e0104n2:156_12": "Santānavinivattaketi bhavaṅgasantānassa vinivattanake.",
  "anya-e0104n2:156_13": "Aññasmiṁ āvajjanasaṅkhāte cittuppāde.",
  "anya-e0104n2:156_14": "Kiriyamayacitteneva supinadassanaṁ hotīti āha “supinaṁ apassato”ti.",
  "anya-e0104n2:156_15": "Aparimāṇasaṅkhyampi pavattatiyeva,",
  "anya-e0104n2:156_16": "tathā hidaṁ upapattibhavassa aṅgabhāvena pavattanato “bhavaṅga”nti vuccati.",
  "anya-e0104n2:156_17": "Tesaññevāti paṭisandhibhūtānaṁyeva.",
  "anya-e0104n2:157_0": "Indriyānīti cakkhādīni indriyāni.",
  "anya-e0104n2:157_1": "Ārammaṇagahaṇakkhamānīti rūpādiārammaṇaṁ gahetuṁ samatthāni.",
  "anya-e0104n2:157_2": "Mātukucchigatakāle viya hi bahinikkhantakālepi na tāva indriyāni sakiccakāni honti,",
  "anya-e0104n2:157_3": "anukkamena pana visadabhāvaṁ pattakāle eva sakiccakāni honti.",
  "anya-e0104n2:157_4": "Tenevāha “idha paripakkattā āyatanāna”nti.",
  "anya-e0104n2:157_5": "Āpāthagateti yogyadesāvaṭṭhite.",
  "anya-e0104n2:157_6": "Tameva yogyadesāvaṭṭhitaṁ rūpaṁ paṭicca ghaṭṭanā paccayaṁ laddhā.",
  "anya-e0104n2:157_7": "Ghaṭṭanāti paṭighāto,",
  "anya-e0104n2:157_8": "yena byāpārādivisesapaccayantarasahite cakkhussa visaye vikāruppattivisadisuppattivisayassa iṭṭhāniṭṭhabhāvena anuggaho,",
  "anya-e0104n2:157_9": "upaghāto cāti attho.",
  "anya-e0104n2:157_10": "Tatoti ghaṭṭanānantaraṁ.",
  "anya-e0104n2:157_11": "Ghaṭṭanānubhāvenāti ghaṭṭanābalena.",
  "anya-e0104n2:157_12": "Bhavaṅgacalananti bhavaṅgacittassa pakampanaṁ,",
  "anya-e0104n2:157_13": "tathā dvikkhattuṁ pavattiyā visadisassa kāraṇabhāvūpagamananti attho.",
  "anya-e0104n2:157_14": "Tañhi cittasantānassa purimāvatthāya bhinnāvatthāhetutāya calanaṁ viyāti “calana”nti vuttaṁ.",
  "anya-e0104n2:157_15": "Visayavisayībhāvasiddhāya dhammatāya ārammaṇassa abhimukhībhāvena pasādassa tāva ghaṭṭanā hotu,",
  "anya-e0104n2:157_16": "aññasannissitassa pana bhavaṅgassa calanaṁ kathaṁ hotīti?",
  "anya-e0104n2:157_17": "Taṁsambandhabhāvato.",
  "anya-e0104n2:157_18": "Bheritale ṭhapitāsu sakkharāsu ekissā sakkharāya ghaṭitāya tadaññasakkharāyaṁ ṭhitamakkhikā calanaṁ cettha udāharaṇanti.",
  "anya-e0104n2:157_19": "Tadeva rūpanti tadeva bhavaṅgacalanassa paccayabhūtaṁ āpāthagataṁ rūpāyatanaṁ.",
  "anya-e0104n2:157_20": "Bhavaṅgaṁ vicchindamānā viyāti bhavaṅgasantānaṁ vicchindantī viya.",
  "anya-e0104n2:157_21": "Tadārammaṇuppattiyā parato bhavaṅgassa uppajjanato visayaggahaṇaṁ pañcadvārāvajjanaṁ vatvā tadanantaraṁ",
  "anya-e0104n2:157_22": "dassanādīsu vattabbesu tāni avatvā manodvārāvajjanassa gahaṇaṁ uddese dvinnaṁ āvajjanānaṁ āvajjanasāmaññena",
  "anya-e0104n2:157_23": "gahitattā.",
  "anya-e0104n2:158_0": "Āvajjanānantaranti pañcadvārāvajjanānantaraṁ.",
  "anya-e0104n2:158_1": "Ye hadayavatthu viya sampaṭicchanādivīthicittānipi nānujānanti,",
  "anya-e0104n2:158_2": "tesaṁ “sampaṭicchanāya cakkhuviññāṇadhātuyā”tiādinā tattha tattha pāḷi āgatā.",
  "anya-e0104n2:158_3": "Na hi sakkā pāḷiṁ paṭisedhetuṁ.",
  "anya-e0104n2:159_0": "“Sacemahantaṁ hotī”ti idaṁ javanapariyosānāya cittappavattiyā vuccamānattā vuttaṁ.",
  "anya-e0104n2:159_1": "Cuddasacittakkhaṇāyukañhi ārammaṇamidha “mahanta”nti adhippetaṁ,",
  "anya-e0104n2:159_2": "tañca uppajjitvā dviticittakkhaṇātītaṁ hutvā āpāthagamanavasena veditabbaṁ.",
  "anya-e0104n2:160_0": "Yathāvavatthāpiteti voṭṭhabbanena vuttākārena katavavatthāpane.",
  "anya-e0104n2:160_1": "Āvajjanāya,",
  "anya-e0104n2:160_2": "voṭṭhabbanassa ca vuttattā “avasesakāmāvacarakiriyāna”nti avasesaggahaṇaṁ kataṁ.",
  "anya-e0104n2:160_3": "Cha satta vāti vā-saddena “pañca vā”ti idampi vuttamevāti daṭṭhabbaṁ.",
  "anya-e0104n2:160_4": "Suttamucchitādikāle hi pañcapi javanāni javantīti.",
  "anya-e0104n2:161_0": "Tāniyevāti “aṭṭhannaṁ vā”tiādinā vuttāni ekūnatiṁsa kāmāvacarajavanāniyeva.",
  "anya-e0104n2:161_1": "Ito aññaṁ manodvārāvajjanānantaraṁ uppajjanakacittaṁ nāma natthīti dassanatthaṁ evakāraggahaṇaṁ.",
  "anya-e0104n2:161_2": "“Gotrabhūto”ti idaṁ gotrabhuṭṭhāniyānaṁ parikammavodānānampi gahaṇaṁ,",
  "anya-e0104n2:161_3": "na gotrabhuno eva.",
  "anya-e0104n2:161_4": "Phalacittānīti samāpattivasena pavattanakaphalacittāni.",
  "anya-e0104n2:161_5": "Yaṁ yaṁ laddhapaccayanti yaṁ yaṁ javanaṁ rūpāvacarajavanādivasena gotrabhuanantaraṁ uppattiyā laddhapaccayaṁ.",
  "anya-e0104n2:162_0": "Atimahantanti soḷasacittakkhaṇāyukaṁ.",
  "anya-e0104n2:162_1": "Tattha hi tadārammaṇacittaṁ uppajjati,",
  "anya-e0104n2:162_2": "na aññattha.",
  "anya-e0104n2:162_3": "Vibhūtanti supākaṭaṁ,",
  "anya-e0104n2:162_4": "tañca kāmāvacarameva.",
  "anya-e0104n2:162_5": "Tattha hi tadārammaṇassa uppatti.",
  "anya-e0104n2:162_6": "Kāmāvacarajavanāvasāneti kāmāvacarajavanasseva avasāne.",
  "anya-e0104n2:162_7": "Na hi taṁ kāmataṇhāhetukakammanibbattaṁ mahaggatānuttarajavanaṁ anubandhati ajanakattā,",
  "anya-e0104n2:162_8": "janakāsadisattā ca.",
  "anya-e0104n2:162_9": "Yathā gehato bahi gantukāmo taruṇadārako janakaṁ,",
  "anya-e0104n2:162_10": "janakasadisaṁ vā anubandhati, na aññaṁ,",
  "anya-e0104n2:162_11": "evamidampi.",
  "anya-e0104n2:162_12": "Tatthāpi na sabbasmā javanā sabbaṁ javanena tadārammaṇassa niyametabbato,",
  "anya-e0104n2:162_13": "ārammaṇena ca vedanāya parivattetabbato.",
  "anya-e0104n2:162_14": "Tatthāyaṁ niyamo –",
  "anya-e0104n2:162_15": "parittakusalalobhamohamūlasomanassasahagatakiriyajavanānaṁ aññatarānantaraṁ atimahati visaye pañcannaṁ",
  "anya-e0104n2:162_16": "somanassasahagatānaṁ aññataraṁ tadārammaṇaṁ uppajjati,",
  "anya-e0104n2:162_17": "tathā parittakusalākusalaupekkhāsahagatakiriyajavanānaṁ aññatarānantaraṁ upekkhāsahagatānaṁ channaṁ tadārammaṇānaṁ aññataraṁ pavattati.",
  "anya-e0104n2:162_18": "Iṭṭhārammaṇādīnanti iṭṭhaiṭṭhamajjhattaaniṭṭhārammaṇānaṁ vasenāti sambandho.",
  "anya-e0104n2:162_19": "Tayidaṁ ārammaṇena vedanāparivattidassanatthaṁ vuttaṁ.",
  "anya-e0104n2:162_20": "“Purimakammavasenā”ti idaṁ tadārammaṇavisesadassanatthaṁ.",
  "anya-e0104n2:162_21": "Na hi paṭisandhijanakameva kammaṁ tadārammaṇaṁ janeti,",
  "anya-e0104n2:162_22": "atha kho aññakammampi.",
  "anya-e0104n2:162_23": "Taṁ pana paṭisandhidāyinā kammena nibbattetabbatadārammaṇato visadisampi nibbattetīti.",
  "anya-e0104n2:162_24": "“Javanacittavasenā”ti idaṁ tadārammaṇaniyamadassanatthaṁ.",
  "anya-e0104n2:162_25": "“Javanena tadārammaṇaṁ niyametabba”nti hi vuttaṁ.",
  "anya-e0104n2:162_26": "Ādi-saddena paṭisandhicittaṁ saṅgaṇhāti.",
  "anya-e0104n2:162_27": "Tañhi attano ukkaṭṭhatarassa tadārammaṇassa paccayo na hoti.",
  "anya-e0104n2:162_28": "Yo yo paccayo laddho hotīti yathāvuttesu iṭṭhārammaṇādīsu yo yo tadārammaṇassa uppattiyā paccayo samaveto hoti.",
  "anya-e0104n2:162_29": "Kiñci antaranti kiñci khaṇantaraṁ.",
  "anya-e0104n2:162_30": "Udakamivāti paṭisotaṁ gacchantaṁ udakamiva.",
  "anya-e0104n2:163_0": "Dvikkhattuṁ sakiṁ vāti vacanasiliṭṭhavasena vuttaṁ “aṭṭha vā dasa vā”tiādīsu viya.",
  "anya-e0104n2:163_1": "Dvikkhattuṁyeva pana vaṇṇenti.",
  "anya-e0104n2:163_2": "Vipākacittattā,",
  "anya-e0104n2:163_3": "āvajjanassa ca vidūrattā,",
  "anya-e0104n2:163_4": "mūlabhavaṅgādibhavaṅgasāmaññasabbhāvato ca bhavaṅgassa ārammaṇe pavattanārahaṁ samānaṁ tassa javanassa",
  "anya-e0104n2:163_5": "ārammaṇaṁ ārammaṇaṁ etassāti tadārammaṇanti vuccati ekassa ārammaṇasaddassa lopaṁ katvā “kāmāvacaraṁ,",
  "anya-e0104n2:163_6": "oṭṭhamukha”nti ca yathā.",
  "anya-e0104n2:163_7": "Ettha ca keci “paṭṭhāne ‘kusalākusale niruddhe vipāko tadārammaṇatā uppajjatī’ti vipākadhammadhammānaṁ",
  "anya-e0104n2:163_8": "eva anantaraṁ tadārammaṇaṁ vutta”nti kiriyājavanānantaraṁ na icchanti.",
  "anya-e0104n2:163_9": "Vipphāravantaṁ hi javanaṁ nāvaṁ viya nadīsoto bhavaṅgaṁ anubandhati,",
  "anya-e0104n2:163_10": "na pana chaḷaṅgupekkhāvato santavuttikiriyajavanaṁ paṇṇapuṭaṁ viya nadīsototi.",
  "anya-e0104n2:163_11": "Tayidaṁ labbhamānassāpi kenaci adhippāyena katthaci avacanaṁ dissati,",
  "anya-e0104n2:163_12": "yathā taṁ dhammasaṅgahe akusalaniddese labbhamānopi adhipati na vutto.",
  "anya-e0104n2:163_13": "Yañca paṇṇapuṭaṁ nidassitaṁ,",
  "anya-e0104n2:163_14": "tampi nidassitabbena na samānaṁ.",
  "anya-e0104n2:163_15": "Nāvāpaṇṇapuṭānañhi nadīsotassa āvaṭṭanaṁ,",
  "anya-e0104n2:163_16": "gati ca visadisīti nāvāya nadīsotassa anubandhanaṁ,",
  "anya-e0104n2:163_17": "paṇṇapuṭassa ananubandhanañca yujjati,",
  "anya-e0104n2:163_18": "idha pana kiriyajavanetarajavanānaṁ bhavaṅgasotassa āvaṭṭanaṁ,",
  "anya-e0104n2:163_19": "gati ca sadisīti etassa ananubandhanaṁ,",
  "anya-e0104n2:163_20": "itarassa anubandhanañca na yujjati.",
  "anya-e0104n2:163_21": "Tasmā vicāretabbaṁ.",
  "anya-e0104n2:164_0": "Bhavaṅgamevāti avadhāraṇaṁ bhavapariyosānassa idha na adhippetattā.",
  "anya-e0104n2:164_1": "Aññathā tadārammaṇāvasāne cutipi na hotiyeva.",
  "anya-e0104n2:164_2": "Dassanādīnīti dassanasavanaghāyanasāyanaphusanāni.",
  "anya-e0104n2:164_3": "Iti-saddo ādiattho,",
  "anya-e0104n2:164_4": "tena sampaṭicchanādīnaṁ saṅgaho daṭṭhabbo.",
  "anya-e0104n2:164_5": "Paṭisandhito bhavaṅgameva,",
  "anya-e0104n2:164_6": "bhavaṅgato āvajjanamevāti evaṁ pavattacittaniyamavaseneva.",
  "anya-e0104n2:164_7": "Tampīti cuticittampi.",
  "anya-e0104n2:164_8": "Paṭisandhibhavaṅgacittāni viya ekūnavīsatividhameva hoti atthato bhedābhāvato.",
  "anya-e0104n2:165_0": "Bhavagatiṭhitinivāsesūti tīsu bhavesu,",
  "anya-e0104n2:165_1": "pañcasu gatīsu,",
  "anya-e0104n2:165_2": "sattasu viññāṇaṭṭhitīsu,",
  "anya-e0104n2:165_3": "navasu sattāvāsesu ca.",
  "anya-e0104n2:165_4": "Yo panettha acittako,",
  "anya-e0104n2:165_5": "so idha na gahetabbo viññāṇakathābhāvato.",
  "anya-e0104n2:165_6": "“Etthā”ti idaṁ “saṁsaramānānaṁ sattāna”nti iminā sambandhitabbaṁ.",
  "anya-e0104n2:165_7": "Ettha etesu vuttanayena saṁsaramānesu sattesu yo pana arahattaṁ pāpuṇāti sammāpaṭipattimanvāyāti adhippāyo.",
  "anya-e0104n2:165_8": "Tassa arahato niruddhameva hoti cittaṁ appaṭisandhikabhāvato.",
  "anya-e0104n2:166_0": "Iti viññāṇakkhandhe vitthārakathāmukhavaṇṇanā.",
  "anya-e0104n2:167_0": "Vedanākkhandhakathāvaṇṇanā",
  "anya-e0104n2:168_0": "456.",
  "anya-e0104n2:168_1": "Vedena anubhavanākārena ayitaṁ pavattaṁ vedayitaṁ,",
  "anya-e0104n2:168_2": "vedayitanti lakkhitabbadhammajātaṁ vedayitalakkhaṇaṁ.",
  "anya-e0104n2:168_3": "Taṁ pana atthato vedanā evāti āha “vedayitalakkhaṇaṁ nāma vedanāvā”ti.",
  "anya-e0104n2:168_4": "Atha vā vedayitaṁ lakkhaṇaṁ etissāti kappanāsiddhaṁ bhedaṁ nissāya aññapadatthasamāsavasenāpi vedanāva",
  "anya-e0104n2:168_5": "vuccatīti āha “vedayitalakkhaṇaṁ nāma vedanāvā”ti.",
  "anya-e0104n2:168_6": "Vedayati vedayatīti byāpanicchāvasena vacanaṁ vedanāya savisaye abhiṇhappavattidassanatthaṁ.",
  "anya-e0104n2:168_7": "Sabhāvadhammato añño kattā natthīti dassanatthaṁ kattuniddeso.",
  "anya-e0104n2:168_8": "Itīti aniyamato hetuattho.",
  "anya-e0104n2:168_9": "Khoti vacanālaṅkāramattaṁ.",
  "anya-e0104n2:168_10": "Tasmāti tassa niyamanaṁ.",
  "anya-e0104n2:168_11": "Idaṁ vuttaṁ hoti –",
  "anya-e0104n2:168_12": "yasmā yathāpaccayaṁ ārammaṇarasaṁ anubhavati,",
  "anya-e0104n2:168_13": "tasmā vedanāti vuccatīti.",
  "anya-e0104n2:169_0": "“Kusalaviññāṇenasampayuttā”ti idaṁ kusalāya vedanāya upalakkhaṇaṁ daṭṭhabbaṁ.",
  "anya-e0104n2:169_1": "Yā kāci kusalā vedanā,",
  "anya-e0104n2:169_2": "sabbā sā kusalena viññāṇena sampayuttāti,",
  "anya-e0104n2:169_3": "na pana tassā kusalabhāvasaṁsiddhidassanatthaṁ.",
  "anya-e0104n2:169_4": "Na hi kusalena viññāṇena sampayogato kusalāya vedanāya kusalabhāvo,",
  "anya-e0104n2:169_5": "atha kho yonisomanasikārādikato.",
  "anya-e0104n2:169_6": "Tenāha “jātivasenā”ti.",
  "anya-e0104n2:169_7": "Akusalādīsupi eseva nayo.",
  "anya-e0104n2:169_8": "Yathā pana jātivasena kusalādiviññāṇasampayuttatāya tividhā,",
  "anya-e0104n2:169_9": "evaṁ yāva ekūnanavutiviññāṇasampayuttāti ekūnanavutividhā veditabbā.",
  "anya-e0104n2:169_10": "Sabhāvabhedatoti sampayuttabhūmiārammaṇādivasena labbhamānaṁ bhedaṁ aggahetvā kevalaṁ sabhāvakatabhedato evāti attho.",
  "anya-e0104n2:170_0": "“Pañcavidhā”ti vatvā taṁ pañcavidhataṁ dassetuṁ “sukha”ntiādi vuttaṁ.",
  "anya-e0104n2:170_1": "Tattha sukhayatīti sukhaṁ, kāyaṁ,",
  "anya-e0104n2:170_2": "sampayuttadhamme ca laddhassāde karotīti attho.",
  "anya-e0104n2:170_3": "Suṭṭhu vā khādati,",
  "anya-e0104n2:170_4": "khaṇati vā kāyikaṁ ābādhanti sukhaṁ.",
  "anya-e0104n2:170_5": "Sukaraṁ okāsadānaṁ etassāti sukhanti apare.",
  "anya-e0104n2:170_6": "Dukkhayatīti dukkhaṁ, kāyaṁ,",
  "anya-e0104n2:170_7": "sampayuttadhamme ca vibādhatīti attho.",
  "anya-e0104n2:170_8": "Duṭṭhu vā khādati,",
  "anya-e0104n2:170_9": "khaṇati vā kāyikaṁ assādanti dukkhaṁ.",
  "anya-e0104n2:170_10": "Dukkaraṁ okāsadānaṁ etassāti dukkhanti apare.",
  "anya-e0104n2:170_11": "Somanassupekkhānaṁ saddattho heṭṭhā vuttoyeva.",
  "anya-e0104n2:170_12": "Domanassassa somanasse vuttanayānusārena veditabbaṁ.",
  "anya-e0104n2:170_13": "Kiṁ pana kāraṇaṁ mānasetarasātāsātavasena sukhaṁ,",
  "anya-e0104n2:170_14": "dukkhañca vibhajitvā vuttaṁ “sukhaṁ somanassaṁ dukkhaṁ domanassa”nti,",
  "anya-e0104n2:170_15": "upekkhā pana mānasī,",
  "anya-e0104n2:170_16": "itarā ca ekadhāva vuttāti?",
  "anya-e0104n2:170_17": "Bhedābhāvato.",
  "anya-e0104n2:170_18": "Yathā hi anuggahūpaghātakatāya sukhadukkhāni aññathā kāyassa anuggahamupaghātañca karonti,",
  "anya-e0104n2:170_19": "aññathā manaso,",
  "anya-e0104n2:170_20": "na evamupekkhā.",
  "anya-e0104n2:170_21": "Tasmā bhedābhāvato ekadhāva upekkhā vuttāti.",
  "anya-e0104n2:171_0": "Tattha yena sabhāvabhedena vedanā pañcavidhā,",
  "anya-e0104n2:171_1": "sā pavattiṭṭhāne dassite supākaṭā hotīti pavattiṭṭhānaṁ tāva dassetuṁ “tatthā”tiādi āraddhaṁ.",
  "anya-e0104n2:171_2": "Akusalavipākenāti etthāpi “kāyaviññāṇena sampayutta”nti ānetvā sambandhitabbaṁ.",
  "anya-e0104n2:171_3": "Yathā adhikaraṇīmatthake kappāsapicupiṇḍaṁ ṭhapetvā ayokūṭena paharantassa picupiṇḍaṁ atikkamitvā kūṭaṁ adhikaraṇiṁ gaṇhāti,",
  "anya-e0104n2:171_4": "nighaṁso balavā hoti,",
  "anya-e0104n2:171_5": "evaṁ paṭighaṭṭanānighaṁsassa balavabhāvato iṭṭhe,",
  "anya-e0104n2:171_6": "iṭṭhamajjhatte ca ārammaṇe kāyaviññāṇaṁ sukhasahagataṁ hoti. Aniṭṭhe,",
  "anya-e0104n2:171_7": "aniṭṭhamajjhatte ca dukkhasahagatanti āha “kusala…pe…",
  "anya-e0104n2:171_8": "dukkha”nti.",
  "anya-e0104n2:171_9": "Kāmāvacaravipākaviññāṇāni pañca kammārammaṇavasena somanassasahagatāni honti,",
  "anya-e0104n2:171_10": "rūpāvacaravipākāni cattāri kammavasena,",
  "anya-e0104n2:171_11": "sesāni terasa kāmāvacarāni,",
  "anya-e0104n2:171_12": "aṭṭha rūpāvacarāni,",
  "anya-e0104n2:171_13": "dvattiṁsa lokuttarāni,",
  "anya-e0104n2:171_14": "yathārahaṁ cetobhisaṅkhārārammaṇapādakādivasena somanassasahagatāni hontīti āha “somanassaṁ dvāsaṭṭhiyā viññāṇehi sampayutta”nti.",
  "anya-e0104n2:171_15": "Domanassaṁ dvīhi akusalaviññāṇehi sampayuttaṁ cetobhisaṅkhārārammaṇādivasena.",
  "anya-e0104n2:172_0": "Avasesapañcapaññāsāyāti yathāvuttāni chasaṭṭhi viññāṇāni ṭhapetvā avasesāya pañcapaññāsāya.",
  "anya-e0104n2:172_1": "Tattha kusalākusalavipākāni iṭṭhāniṭṭhesu nibbikappakāni sukhadukkhasampayuttāni bhavituṁ yuttānipi dvinnaṁ",
  "anya-e0104n2:172_2": "picupiṇḍānaṁ viya dvinnaṁ dvinnaṁ upādārūpānaṁ ghaṭṭanānighaṁsassa mandabhāvato cakkhādisannissitāni",
  "anya-e0104n2:172_3": "aṭṭhapi viññāṇāni sabbattha upekkhāsampayuttāneva honti,",
  "anya-e0104n2:172_4": "tathā balavapaccayatāya sukhadukkhānaṁ tesañca tadabhāvato.",
  "anya-e0104n2:172_5": "Apubbārammaṇanissayappavattīni āvajjanasampaṭicchanaviññāṇāni,",
  "anya-e0104n2:172_6": "asadisānantarappaccayaṁ kiriyārambhassa ādibhūtaṁ voṭṭhabbanaṁ,",
  "anya-e0104n2:172_7": "kāyadukkhapadhānatāya akusalaphalassa tadupanissayabhūtaṁ akusalavipākapaṭisandhiādi,",
  "anya-e0104n2:172_8": "iṭṭhamajjhattārammaṇappavattīni kāmāvacarakusalavipākaviññāṇāni ca upekkhāsahagatāniyeva honti.",
  "anya-e0104n2:172_9": "Kammavasena vā vipākānubhavanassa iṭṭhāniṭṭhārammaṇesu adukkhamasukhabhāvo yutto.",
  "anya-e0104n2:172_10": "Sati ca vipākabhūtāya upekkhāya sukhadukkhamajjhattabhāve kammārammaṇavasena kusalavipākāya iṭṭhabhāvo,",
  "anya-e0104n2:172_11": "akusalavipākāya aniṭṭhabhāvo ca veditabbo.",
  "anya-e0104n2:172_12": "Avasiṭṭhāni pana sattatiṁsa viññāṇāni cetobhisaṅkhārārammaṇapādakādivasena upekkhāsampayuttāni hontīti",
  "anya-e0104n2:172_13": "evaṁ pañcapaññāsāya viññāṇehi upekkhāya sampayuttatā veditabbā.",
  "anya-e0104n2:173_0": "Salakkhaṇaṁ nāma dhammānaṁ anaññasādhāraṇo sabhāvo,",
  "anya-e0104n2:173_1": "anubhavanañca sabbavedanānaṁ sādhāraṇalakkhaṇanti taṁ paṭiniyatena ārammaṇena niyametvā dassento āha",
  "anya-e0104n2:173_2": "“iṭṭhaphoṭṭhabbānubhavanalakkhaṇaṁ sukha”nti tassa byabhicārābhāvato.",
  "anya-e0104n2:173_3": "Bhusaṁ brūhanaṁ vaḍḍhanaṁ upabrūhanaṁ.",
  "anya-e0104n2:173_4": "Tayidaṁ kāmañca cetasikasukhepi labbhati,",
  "anya-e0104n2:173_5": "taṁ pana savikappakaṁ cetobhisaṅkhāravasenāpi hoti.",
  "anya-e0104n2:173_6": "Idantu nibbikappakaṁ sabhāvasiddhattā tato sātisayanti āha “sampayuttānaṁ upabrūhanarasa”nti.",
  "anya-e0104n2:173_7": "Assādiyatīti assādo,",
  "anya-e0104n2:173_8": "sukhāvedanā.",
  "anya-e0104n2:173_9": "Tenāha bhagavā “yaṁ,",
  "anya-e0104n2:173_10": "bhikkhave,",
  "anya-e0104n2:173_11": "pañcupādānakkhandhe paṭicca uppajjati sukhaṁ somanassaṁ,",
  "anya-e0104n2:173_12": "ayaṁ vuccati,",
  "anya-e0104n2:173_13": "bhikkhave,",
  "anya-e0104n2:173_14": "pañcupādānakkhandhesu assādo”ti.",
  "anya-e0104n2:173_15": "Kāyanissitattā kāye bhavo kāyiko,",
  "anya-e0104n2:173_16": "so eva assādo tathā paccupatiṭṭhatīti kāyikaassādapaccupaṭṭhānaṁ.",
  "anya-e0104n2:173_17": "Kāyindriyapadaṭṭhānaṁ anaññavatthukattā.",
  "anya-e0104n2:174_0": "Dukkhassa lakkhaṇādīni vuttanayānusārena veditabbāni.",
  "anya-e0104n2:175_0": "Sabhāvato,",
  "anya-e0104n2:175_1": "parikappato vā iṭṭhassa ārammaṇassa anubhavanalakkhaṇaṁ iṭṭhārammaṇānubhavanalakkhaṇaṁ.",
  "anya-e0104n2:175_2": "Tenāha “yathā tathā vā iṭṭhākārasambhogarasa”nti,",
  "anya-e0104n2:175_3": "yathābhūtena vā ayathābhūtena vā iṭṭhākārena ārammaṇassa saṁbhuñjanarasaṁ,",
  "anya-e0104n2:175_4": "paccanubhavanakiccanti attho.",
  "anya-e0104n2:175_5": "“Passaddhipadaṭṭhāna”nti idaṁ “passaddhakāyo sukhaṁ vedetī”ti suttapadaṁ nissāya vuttaṁ,",
  "anya-e0104n2:175_6": "taṁ pana nirāmisasomanassavasena veditabbaṁ.",
  "anya-e0104n2:176_0": "Somanasse vuttavipariyāyena domanassassa lakkhaṇādīni veditabbāni.",
  "anya-e0104n2:176_1": "Domanassassa kāmadhātuyaṁ uppajjanato ekantena hadayavatthupadaṭṭhānatā tato viseso.",
  "anya-e0104n2:177_0": "Majjhattassa,",
  "anya-e0104n2:177_1": "ārammaṇassa majjhattaṁ vā vedayitaṁ anubhavanaṁ lakkhaṇaṁ etissāti majjhattavedayitalakkhaṇā.",
  "anya-e0104n2:177_2": "Majjhattānubhavanato eva sampayuttānaṁ nātiupabrūhanamilāpanarasā.",
  "anya-e0104n2:177_3": "“Santabhāvapaccupaṭṭhānā”ti idaṁ anavajjāya nirāmisāya upekkhāya vasena veditabbaṁ,",
  "anya-e0104n2:177_4": "na sabbāya.",
  "anya-e0104n2:178_0": "Iti vedanākkhandhe vitthārakathāmukhavaṇṇanā.",
  "anya-e0104n2:179_0": "Saññākkhandhakathāvaṇṇanā",
  "anya-e0104n2:180_0": "457.Sañjānanalakkhaṇaṁ nāma saññāvātiādīsu yaṁ vattabbaṁ,",
  "anya-e0104n2:180_1": "taṁ vedanākkhandhaniddese vuttanayeneva veditabbaṁ.",
  "anya-e0104n2:181_0": "Kāmaṁ vedanāyapi vippayuttaṁ viññāṇaṁ natthi,",
  "anya-e0104n2:181_1": "tassā pana sabhāvato bhinnattā kāyaci vedanāya sampayuttampi kāyaci vippayuttaṁ hoti.",
  "anya-e0104n2:181_2": "Saññāya pana īdisaṁ natthīti āha “na hi taṁ viññāṇaṁ…pe…",
  "anya-e0104n2:181_3": "saññāyā”ti.",
  "anya-e0104n2:182_0": "Sabbāvāti catubhūmikāpi.",
  "anya-e0104n2:182_1": "Atha vā yathā vedanā bhinnasabhāvattā bhedanalakkhaṇādito vuttā,",
  "anya-e0104n2:182_2": "na evamayaṁ,",
  "anya-e0104n2:182_3": "ayaṁ pana sabbāva sañjānanalakkhaṇā.",
  "anya-e0104n2:182_4": "Nīlādibhedassa ārammaṇassa sañjānanaṁ saññaṁ katvā jānanaṁ lakkhaṇaṁ etissāti sañjānanalakkhaṇā.",
  "anya-e0104n2:182_5": "Tathā hi sā abhiññāṇena sañjānanato paccābhiññāṇarasāti vuccati.",
  "anya-e0104n2:182_6": "Nimittena hi puna sañjānanakiccā paccābhiññāṇarasā.",
  "anya-e0104n2:182_7": "Tassā vaḍḍhakissa dārumhi abhiññāṇaṁ katvā tena abhiññāṇena paccābhijānanakāle pavatti veditabbā.",
  "anya-e0104n2:182_8": "Tenāha “tadeveta”ntiādi.",
  "anya-e0104n2:182_9": "Puna sañjānanassa paccayo punasañjānanapaccayo,",
  "anya-e0104n2:182_10": "tadeva nimittaṁ puna…pe… nimittaṁ,",
  "anya-e0104n2:182_11": "tassa karaṇaṁ, puna…pe… karaṇaṁ,",
  "anya-e0104n2:182_12": "punasañjānanapaccayabhūtaṁ vā nimittakaraṇaṁ puna…pe… karaṇaṁ,",
  "anya-e0104n2:182_13": "tadassā kiccanti punasañjānanapaccayanimittakaraṇarasā.",
  "anya-e0104n2:182_14": "Punasañjānananimittakaraṇaṁ nimittakārikāya,",
  "anya-e0104n2:182_15": "nimittena sañjānanantiyā ca sabbāya saññāya samānaṁ yojetabbaṁ.",
  "anya-e0104n2:182_16": "Abhinivesakaraṇaṁ “idameva sacca”nti saññābhinivesamatteneva daṭṭhabbaṁ.",
  "anya-e0104n2:182_17": "Yathāupaṭṭhitavisayapadaṭṭhānā avikappasabhāvattā.",
  "anya-e0104n2:182_18": "Ñāṇasampayuttā pana saññā ñāṇameva anuvattati,",
  "anya-e0104n2:182_19": "tasmā abhinivesakārikā,",
  "anya-e0104n2:182_20": "viparītaggāhikā ca na hoti.",
  "anya-e0104n2:182_21": "Eteneva samādhisampayuttatāya aciraṭṭhānatā ca na hotīti veditabbā.",
  "anya-e0104n2:182_22": "Evaṁ rāgadiṭṭhimānādisampayuttāya saññāya rāgādianuvattikabhāvoti.",
  "anya-e0104n2:183_0": "Iti saññākkhandhe vitthārakathāmukhavaṇṇanā.",
  "anya-e0104n2:184_0": "Saṅkhārakkhandhakathāvaṇṇanā",
  "anya-e0104n2:185_0": "458.Rāsikaraṇalakkhaṇanti sampiṇḍanalakkhaṇaṁ,",
  "anya-e0104n2:185_1": "tato saṅkhārā āyūhanarasā vuccanti.",
  "anya-e0104n2:185_2": "Cetanāpadhānatāya hi saṅkhārakkhandhadhammā evaṁ vuttā.",
  "anya-e0104n2:185_3": "Tenevāha “kiṁ pana tanti saṅkhārāyevā”tiādi.",
  "anya-e0104n2:185_4": "Tattha saṅkhatamabhisaṅkharontīti yathā attano phalaṁ saṅkhataṁ sammadeva nipphannaṁ hoti,",
  "anya-e0104n2:185_5": "evaṁ abhisaṅkharontīti attho.",
  "anya-e0104n2:185_6": "Vipphārapaccupaṭṭhānāti ettha vipphāro nāma vipphāravantatā,",
  "anya-e0104n2:185_7": "tasmā sabyāpārapaccupaṭṭhānāti attho.",
  "anya-e0104n2:186_0": "Tasmiṁ tasmiṁ citte uppanne niyamena uppajjanato niyatā.",
  "anya-e0104n2:186_1": "Sarūpena āgatāti evaṁ piṭṭhivattake akatvā pāḷiyā sarūpeneva āgatā.",
  "anya-e0104n2:186_2": "Kadācideva uppajjanato na niyatāti aniyatā.",
  "anya-e0104n2:186_3": "Yadipi aniyatā ekajjhaṁ na uppajjanti,",
  "anya-e0104n2:186_4": "tasmiṁ pana citte uppajjanadhammatāya “chattiṁsā”ti vuttaṁ.",
  "anya-e0104n2:186_5": "Tenāha “uppajjamānāpi ca na ekato uppajjantī”ti.",
  "anya-e0104n2:187_0": "459.Phusatīti kattuniddeso.",
  "anya-e0104n2:187_1": "Yaṁ tattha kāraṇaṁ,",
  "anya-e0104n2:187_2": "taṁ heṭṭhā vuttameva.",
  "anya-e0104n2:187_3": "Phusanti etenāti vā phasso.",
  "anya-e0104n2:187_4": "Sampayuttadhammā hi ārammaṇe pavattamānā taṁ phusanalakkhaṇena phassena phusantā viya honti.",
  "anya-e0104n2:187_5": "Ārammaṇaphusanamattaṁ vā phassoti sādhanattayampi yujjateva.",
  "anya-e0104n2:187_6": "Sabhāvadhammesu kattukaraṇasādhanavacanaṁ tadākārasamāropanato pariyāyakathā,",
  "anya-e0104n2:187_7": "bhāvasādhanavacanameva nippariyāyakathāti vuttaṁ “phusanalakkhaṇo”ti.",
  "anya-e0104n2:187_8": "Ayañhītiādi yathāvuttalakkhaṇādisamatthanaṁ.",
  "anya-e0104n2:187_9": "Yadi ayaṁ dhammo cetasiko,",
  "anya-e0104n2:187_10": "svāyaṁ arūpadhammo samāno kathaṁ phusanalakkhaṇo,",
  "anya-e0104n2:187_11": "saṅghaṭṭanarasādiko ca hotīti antolīnaṁ codanaṁ hadaye ṭhapetvā tassa sodhanatthaṁ “arūpadhammopi samāno”tiādi vuttaṁ.",
  "anya-e0104n2:187_12": "Tattha “phusanākāreneva pavattatī”ti iminā arūpassāpi tassa dhammassa ayaṁ sabhāvoti dasseti.",
  "anya-e0104n2:187_13": "Sā ca tassa phusanākārappavatti ambilaambapakkādiṁ khādantaṁ passantassa parassa kheḷuppatti,",
  "anya-e0104n2:187_14": "paraṁ vibādhiyamānaṁ disvā dayālukassa sarīrakampanaṁ,",
  "anya-e0104n2:187_15": "rukkhasākhagge duṭṭhitaṁ purisaṁ disvā bhūmiyaṁ ṭhitassa bhīrukapurisassa jaṅghacalanaṁ,",
  "anya-e0104n2:187_16": "pisācādibhāyitabbaṁ disvā ūrukhambhoti evamādīsu paribyattā hoti.",
  "anya-e0104n2:188_0": "Ekadesenāti kaṭṭhadvayādi viya attano ekapassena.",
  "anya-e0104n2:188_1": "Anallīyamānopīti asaṁsiliyamānopi.",
  "anya-e0104n2:188_2": "Rūpasaddehi saha phassassa sāmaññaṁ anallīyamānasaṅghaṭṭanameva,",
  "anya-e0104n2:188_3": "na visayabhāvo.",
  "anya-e0104n2:188_4": "Yathā rūpasaddā cakkhusotāni anallīyamānā eva “phusita”ntiādinā vuttā,",
  "anya-e0104n2:188_5": "evaṁ phassassāpi ārammaṇaphusanasaṅghaṭṭanānīti.",
  "anya-e0104n2:188_6": "Saṅghaṭṭanañca phassassa cittārammaṇānaṁ sannipatanabhāvo eva.",
  "anya-e0104n2:188_7": "Tenāha “cittamārammaṇañca saṅghaṭṭetī”ti.",
  "anya-e0104n2:188_8": "Kiccaṭṭhena rasena saṅghaṭṭanarasatā vuttā,",
  "anya-e0104n2:188_9": "vatthārammaṇasannipātena vā sampajjatīti saṅghaṭṭanasampattiko phasso saṅghaṭṭanaraso vutto.",
  "anya-e0104n2:188_10": "Yathā “dve pāṇī vajjeyyu”ntiādīsu pāṇissa pāṇimhi saṅghaṭṭanaṁ tabbisesabhūtā rūpadhammā,",
  "anya-e0104n2:188_11": "evaṁ cittassa ārammaṇe saṅghaṭṭanaṁ tabbisesabhūto eko cetasikadhammo daṭṭhabbo.",
  "anya-e0104n2:188_12": "“Tiṇṇaṁ saṅgati phasso”ti vacanato cakkhurūpaviññāṇādīnaṁ saṅgativasena gahetabbattā āha “tikasannipātasaṅkhātassā”tiādi.",
  "anya-e0104n2:188_13": "Tassa phassassa kāraṇabhūto tadanurūpo samannāhāro tajjāsamannāhāro.",
  "anya-e0104n2:188_14": "Indriyassa tadabhimukhabhāvo,",
  "anya-e0104n2:188_15": "āvajjanāya ca ārammaṇakaraṇaṁ visayassa parikkhatatā abhisaṅkhatatā,",
  "anya-e0104n2:188_16": "viññāṇassa visayabhāvakaraṇanti attho.",
  "anya-e0104n2:188_17": "Yathā niccammā gāvī yaṁ yaṁ ṭhānaṁ upagatā,",
  "anya-e0104n2:188_18": "tattha tattha dukkhameva pāpuṇāti,",
  "anya-e0104n2:188_19": "evaṁ phasse sati vedanā uppajjateva.",
  "anya-e0104n2:188_20": "Vedanā ca dukkhasallādisabhāvāti vuttaṁ “vedanādhiṭṭhānabhāvato pana niccammagāvī viya daṭṭhabbo”ti.",
  "anya-e0104n2:189_0": "460.Abhisandahati pabandhati pavatteti.",
  "anya-e0104n2:189_1": "Cetanābhāvo byāpārabhāvo.",
  "anya-e0104n2:189_2": "Āyūhanaṁ cetayanaṁ īriyanaṁ.",
  "anya-e0104n2:189_3": "Saṁvidahanaṁ vicāraṇaṁ.",
  "anya-e0104n2:189_4": "Āyūhanarasāya cetanāya pavattamānāya sabbepi sampayuttadhammā yathāsakaṁ kiccappasutā hontīti sā sakiccaparakiccasādhikā vuttā.",
  "anya-e0104n2:189_5": "Jeṭṭhasisso pare sajjhāyane uyyojento sayampi sajjhāyati.",
  "anya-e0104n2:189_6": "Mahāvaḍḍhakimhi vaḍḍhakikammaṁ kātumāraddhe itarepi karontiyeva.",
  "anya-e0104n2:189_7": "Ussāhanabhāvenāti ādarakaraṇabhāvena.",
  "anya-e0104n2:189_8": "Sā hi sayaṁ ādarabhūtā sampayuttadhamme ādarayatīti.",
  "anya-e0104n2:189_9": "Āyūhanavasena ussāhanaṁ daṭṭhabbaṁ,",
  "anya-e0104n2:189_10": "na vīriyussāhavasena.",
  "anya-e0104n2:190_0": "461.Vīrabhāvoti yena vīro nāma hoti,",
  "anya-e0104n2:190_1": "so dhammoti attho.",
  "anya-e0104n2:190_2": "Vidhinā īretabbaṁ pavattetabbanti vā vīriyaṁ, ussāho,",
  "anya-e0104n2:190_3": "taṁtaṁkiccasamārambho,",
  "anya-e0104n2:190_4": "parakkamo vā.",
  "anya-e0104n2:190_5": "Upatthambhanaṁ sampayuttadhammānaṁ kosajjapakkhe patituṁ adatvā dhāraṇaṁ anubalappadānaṁ,",
  "anya-e0104n2:190_6": "sampaggaṇhanaṁ vā.",
  "anya-e0104n2:190_7": "Saṁsīdanapaṭipakkho dhammo asaṁsīdanaṁ,",
  "anya-e0104n2:190_8": "na saṁsīdanābhāvamattanti asaṁsīdanabhāvena paccupatiṭṭhatīti vuttaṁ “asaṁsīdanabhāvapaccupaṭṭhāna”nti.",
  "anya-e0104n2:190_9": "Saṁvegapadaṭṭhānanti aṭṭhasaṁvegapubbikāya kusalakiriyāya vīriyārambhavatthupadaṭṭhānaṁ.",
  "anya-e0104n2:190_10": "“Maggo gantabbo hoti,",
  "anya-e0104n2:190_11": "maggo gato,",
  "anya-e0104n2:190_12": "kammaṁ kātabbaṁ,",
  "anya-e0104n2:190_13": "kammaṁ kataṁ,",
  "anya-e0104n2:190_14": "appamattako ābādho uppanno,",
  "anya-e0104n2:190_15": "gilānā vuṭṭhito hoti,",
  "anya-e0104n2:190_16": "aciravuṭṭhito gelaññā,",
  "anya-e0104n2:190_17": "gāmaṁ vā nigamaṁ vā piṇḍāya vicaranto na labhati lūkhassa vā paṇītassa vā bhojanassa yāvadatthaṁ pāripūriṁ,",
  "anya-e0104n2:190_18": "labhati…pe…",
  "anya-e0104n2:190_19": "pāripūri”nti evaṁ vuttāni etāni anurūpapaccavekkhaṇāsahitāni aṭṭha vīriyārambhavatthūni,",
  "anya-e0104n2:190_20": "taṁmūlakāni vā paccavekkhaṇāni.",
  "anya-e0104n2:191_0": "462.",
  "anya-e0104n2:191_1": "Attanā anupāletabbānaṁ sahajātadhammānaṁ anupālanaṁ jīvitassa byāpāro,",
  "anya-e0104n2:191_2": "tañca nesaṁ jīvananti taṁ tassa kāraṇabhāvaṁ purakkhatvā vuttaṁ “jīvanti tenā”ti.",
  "anya-e0104n2:191_3": "Tampi cassa atthato jīvanamevāti āha “jīvanamattameva vā ta”nti.",
  "anya-e0104n2:192_0": "463.Ādhiyatīti ṭhapeti.",
  "anya-e0104n2:192_1": "Avisāro attano eva avisaraṇasabhāvo.",
  "anya-e0104n2:192_2": "Avikkhepo sampayuttānaṁ dhammānaṁ avikkhittatā.",
  "anya-e0104n2:192_3": "Yena sampayuttā avikkhittā honti,",
  "anya-e0104n2:192_4": "so dhammo avikkhepoti.",
  "anya-e0104n2:192_5": "Avūpasamalakkhaṇassa vikkhepassa paṭipakkhatāya cittassa upasamanākārena paccupatiṭṭhatīti upasamapaccupaṭṭhāno.",
  "anya-e0104n2:192_6": "Visesatoti yebhuyyena.",
  "anya-e0104n2:192_7": "Sukhavirahitopi hi atthi samādhīti.",
  "anya-e0104n2:192_8": "Dīpaccinidassanena santānaṭhitibhāvaṁ samādhissa dasseti.",
  "anya-e0104n2:193_0": "464.Saddahantietāyāti saddahanakiriyāya pavattamānānaṁ dhammānaṁ tattha ādhipaccabhāvena saddhāya paccayataṁ dasseti.",
  "anya-e0104n2:193_1": "Tassā hi dhammānaṁ tathāpaccayabhāve sati puggalo saddahatīti vohāro hoti.",
  "anya-e0104n2:193_2": "Saddahanaṁ saddheyyavatthuno pattiyāyanaṁ,",
  "anya-e0104n2:193_3": "taṁ lakkhaṇaṁ etissāti saddahanalakkhaṇā.",
  "anya-e0104n2:193_4": "Okappanalakkhaṇāti anupavisitvā evametanti kappanalakkhaṇā.",
  "anya-e0104n2:193_5": "Kālussiyamalaṁ vidhametvā sampayuttānaṁ,",
  "anya-e0104n2:193_6": "puggalasseva vā pasādanaṁ anāvilabhāvakaraṇaṁ raso etissāti pasādanarasā.",
  "anya-e0104n2:193_7": "Pakkhandanaṁ adhimuccanavasena ārammaṇassa anupavisanaṁ.",
  "anya-e0104n2:193_8": "Akālusabhāvo akālussiyaṁ,",
  "anya-e0104n2:193_9": "anāvilabhāvoti attho.",
  "anya-e0104n2:193_10": "Pasādanīyaṭṭhānesu pasādaviparītaṁ akusalaṁ assaddhiyaṁ,",
  "anya-e0104n2:193_11": "micchādhimutti ca,",
  "anya-e0104n2:193_12": "tappaccanīkova pasādabhūto vatthugato nicchayo adhimutti,",
  "anya-e0104n2:193_13": "na yevāpanakādhimokkho.",
  "anya-e0104n2:193_14": "Ratanattayaṁ, kammaṁ,",
  "anya-e0104n2:193_15": "kammaphalañca saddheyyavatthu.",
  "anya-e0104n2:193_16": "Sappurisasaṁsevanasaddhammasavanayonisomanasikāradhammānudhammappaṭipattiyo sotāpattiyaṅgāni.",
  "anya-e0104n2:193_17": "Kusaladhammānaṁ ādāne hatthaṁ viya,",
  "anya-e0104n2:193_18": "sabbasampattisampadāne vittaṁ viya,",
  "anya-e0104n2:193_19": "amatakasiphalaphalane bījaṁ viya daṭṭhabbā.",
  "anya-e0104n2:194_0": "465.Saranti tāyāti saraṇakiriyāya pavattamānānaṁ dhammānaṁ tattha ādhipaccabhāvena satiyā paccayataṁ dasseti.",
  "anya-e0104n2:194_1": "Tassā hi dhammānaṁ tathāpaccayabhāve sati taṁsamaṅgipuggalo saratīti vohāro hoti.",
  "anya-e0104n2:194_2": "Udake alābu viya pilavitvā gantuṁ adatvā pāsāṇassa viya niccalassa ārammaṇassa ṭhapanaṁ saraṇaṁ asammuṭṭhatākaraṇaṁ apilāpanaṁ.",
  "anya-e0104n2:194_3": "Sammosapaccanīkaṁ kiccaṁ asammoso,",
  "anya-e0104n2:194_4": "na sammosābhāvamattaṁ.",
  "anya-e0104n2:194_5": "“Satārakkhena cetasā”ti vacanato ārakkhapaccupaṭṭhānā.",
  "anya-e0104n2:194_6": "Aññato āgantvā cittavisaye abhimukho bhavati etāyāti visayābhimukhabhāvo, sati.",
  "anya-e0104n2:194_7": "Satiyā vatthubhūtā kāyādayova kāyādisatipaṭṭhānāni,",
  "anya-e0104n2:194_8": "sati eva vā purimā pacchimāya padaṭṭhānaṁ.",
  "anya-e0104n2:195_0": "466.Kāyaduccaritādīhīti hetumhi karaṇavacanaṁ.",
  "anya-e0104n2:195_1": "Hiriyatīti lajjākārena jigucchati.",
  "anya-e0104n2:195_2": "Tehiyevāti kāyaduccaritādīhiyeva.",
  "anya-e0104n2:195_3": "Ottappatīti ubbijjati.",
  "anya-e0104n2:195_4": "Hirī pāpadhamme gūthaṁ viya passantī jigucchatīti āha “pāpato jigucchanalakkhaṇā hirī”ti.",
  "anya-e0104n2:195_5": "Ottappaṁ te uṇhaṁ viya passantaṁ tato uttasatīti vuttaṁ “uttāsalakkhaṇaṁ ottappa”nti.",
  "anya-e0104n2:195_6": "Vuttappakārenāti lajjākārena,",
  "anya-e0104n2:195_7": "uttāsākārena ca.",
  "anya-e0104n2:195_8": "Attagāravapadaṭṭhānā hirī ajjhattasamuṭṭhānatāya,",
  "anya-e0104n2:195_9": "attādhipatitāya ca.",
  "anya-e0104n2:195_10": "Paragāravapadaṭṭhānaṁ ottappaṁ bahiddhāsamuṭṭhānatāya,",
  "anya-e0104n2:195_11": "lokādhipatitāya ca.",
  "anya-e0104n2:195_12": "Tamevatthaṁ pākaṭataraṁ kātuṁ “attānaṁhī”tiādi vuttaṁ.",
  "anya-e0104n2:195_13": "Ajjhattasamuṭṭhānāditā ca hiriottappānaṁ tattha tattha pākaṭabhāvena vuttā,",
  "anya-e0104n2:195_14": "na panetesaṁ kadāci aññamaññavippayogā.",
  "anya-e0104n2:195_15": "Na hi lajjanaṁ nibbhayaṁ,",
  "anya-e0104n2:195_16": "pāpabhayaṁ vā alajjanaṁ atthīti.",
  "anya-e0104n2:195_17": "Lokapālakāti ettha “dveme,",
  "anya-e0104n2:195_18": "bhikkhave,",
  "anya-e0104n2:195_19": "sukkā dhammā lokaṁ pālentī”ti suttapadaṁ attādhipati,",
  "anya-e0104n2:195_20": "lokādhipatibhāve ca “so attānaṁyeva adhipatiṁ karitvā,",
  "anya-e0104n2:195_21": "so lokaṁyeva adhipatiṁ karitvā”ti ca suttapadāni āharitvā vattabbāni.",
  "anya-e0104n2:196_0": "467.",
  "anya-e0104n2:196_1": "Yasmā lobhapaṭipakkho alobhoti ye dhammā tena sampayuttā,",
  "anya-e0104n2:196_2": "taṁsamaṅgino vā sattā tena na lubbhanti,",
  "anya-e0104n2:196_3": "sayaṁ kadācipi na lubbhateva,",
  "anya-e0104n2:196_4": "atthato vā alubbhanākāro eva ca hoti,",
  "anya-e0104n2:196_5": "tasmā vuttaṁ “na lubbhantī”tiādi.",
  "anya-e0104n2:196_6": "Eseva nayoti “na dussanti tenā”tiādinā kārakattayayojanaṁ atidisati.",
  "anya-e0104n2:196_7": "Agedho agijjhanaṁ anabhikaṅkhanaṁ.",
  "anya-e0104n2:196_8": "Alaggabhāvo anāsattatā.",
  "anya-e0104n2:196_9": "Apariggaho kassaci vatthuno mamattavasena asaṅgaho.",
  "anya-e0104n2:196_10": "Anallīno bhāvo adhippāyo etassāti anallīnabhāvo.",
  "anya-e0104n2:196_11": "Evañhi upamāya sameti.",
  "anya-e0104n2:197_0": "468.",
  "anya-e0104n2:197_1": "Caṇḍikassa bhāvo caṇḍikkaṁ, kopo.",
  "anya-e0104n2:197_2": "Tappaṭipakkho acaṇḍikkaṁ, abyāpādo.",
  "anya-e0104n2:197_3": "Avirodho aviggaho.",
  "anya-e0104n2:197_4": "Anukūlamitto anuvattako.",
  "anya-e0104n2:197_5": "Vinayarasoti vinayanaraso.",
  "anya-e0104n2:197_6": "Sommabhāvo mejjanavasena hilādanīyatā.",
  "anya-e0104n2:198_0": "469.",
  "anya-e0104n2:198_1": "Dhammānaṁ yo yo sabhāvo yathāsabhāvo,",
  "anya-e0104n2:198_2": "tassa tassa paṭivijjhanaṁ yathāsabhāvapaṭivedho.",
  "anya-e0104n2:198_3": "Akkhalitaṁ avirajjhitvā paṭivedho akkhalitapaṭivedho.",
  "anya-e0104n2:198_4": "Visayassa obhāsanaṁ tappaṭicchādakasammohandhakāravidhamanaṁ visayobhāsanaṁ.",
  "anya-e0104n2:198_5": "Katthacipi visaye asammuyhanākāreneva paccupatiṭṭhati,",
  "anya-e0104n2:198_6": "sammohapaṭipakkhatāya vā tadabhāvaṁ paccupaṭṭhapetīti asammohapaccupaṭṭhāno.",
  "anya-e0104n2:198_7": "Sabbakusalānaṁ mūlabhūtāti sabbesaṁ catubhūmakakusaladhammānaṁ suppatiṭṭhitabhāvasādhanena patiṭṭhābhūtā,",
  "anya-e0104n2:198_8": "na tesaṁ kusalabhāvasādhanena.",
  "anya-e0104n2:198_9": "Yadi hi tesaṁ kusalabhāvo kusalamūlapaṭibaddho siyā,",
  "anya-e0104n2:198_10": "evaṁ sati taṁsamuṭṭhānarūpesu hetupaccayatā na siyā.",
  "anya-e0104n2:198_11": "Na hi te tesaṁ kusalādibhāvaṁ sādhenti,",
  "anya-e0104n2:198_12": "na ca paccayā na honti.",
  "anya-e0104n2:198_13": "Vuttañhetaṁ “hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena paccayo”ti.",
  "anya-e0104n2:198_14": "Yathā ca kusalabhāvo,",
  "anya-e0104n2:198_15": "evaṁ abyākatabhāvopi abyākatamūlappaṭibaddho siyā.",
  "anya-e0104n2:198_16": "Tathā sati ahetukacittānaṁ abyākatabhāvo eva na siyā,",
  "anya-e0104n2:198_17": "akusalesu ca yattha ekaṁyeva mūlaṁ,",
  "anya-e0104n2:198_18": "tassa akusalabhāvo na siyā,",
  "anya-e0104n2:198_19": "ubhayampi hotiyeva.",
  "anya-e0104n2:198_20": "Tasmā na mūlappaṭibaddho kusalādibhāvo,",
  "anya-e0104n2:198_21": "atha kho yonisomanasikārādipaṭibaddho.",
  "anya-e0104n2:198_22": "Tesaṁ pana suppatiṭṭhitabhāvasādhanāni mūlānīti gahetabbaṁ.",
  "anya-e0104n2:199_0": "470.Passambhanaṁ darathavūpasamo.",
  "anya-e0104n2:199_1": "Kāyasaddo samūhavācī,",
  "anya-e0104n2:199_2": "so ca kho vedanādikkhandhattayavasenāti āha “kāyoti cettha vedanādayo tayo khandhā”ti.",
  "anya-e0104n2:199_3": "Tenevāha “tattha katamā tasmiṁ samaye kāyapassaddhi hoti?",
  "anya-e0104n2:199_4": "Yā tasmiṁ samaye vedanākkhandhassā”tiādi.",
  "anya-e0104n2:199_5": "Daratho sārambho,",
  "anya-e0104n2:199_6": "domanassapaccayānaṁ uddhaccādhikānaṁ kilesānaṁ,",
  "anya-e0104n2:199_7": "tathāpavattānaṁ vā catunnaṁ khandhānaṁ etaṁ adhivacanaṁ.",
  "anya-e0104n2:199_8": "Darathanimmaddanena pariḷāhaparipphandavirahito sītibhāvo aparipphandasītibhāvo.",
  "anya-e0104n2:199_9": "Uddhaccappadhānā kilesā uddhaccādikilesā,",
  "anya-e0104n2:199_10": "uddhaccaṁ vā ādiṁ katvā sabbakilese saṅgaṇhāti.",
  "anya-e0104n2:199_11": "Sesesupi eseva nayo.",
  "anya-e0104n2:200_0": "Garubhāvo dandhatā,",
  "anya-e0104n2:200_1": "thinamiddhādhikānaṁ,",
  "anya-e0104n2:200_2": "tathāpavattānaṁ vā catunnaṁ khandhānaṁ etaṁ adhivacanaṁ.",
  "anya-e0104n2:200_3": "Dandhatāya paṭipakkho adandhatā,",
  "anya-e0104n2:200_4": "na dandhatāya abhāvamattaṁ.",
  "anya-e0104n2:201_0": "Thaddhabhāvo thambho,",
  "anya-e0104n2:201_1": "diṭṭhimānādhikānaṁ,",
  "anya-e0104n2:201_2": "tappadhānānaṁ vā catunnaṁ khandhānametaṁ nāmaṁ.",
  "anya-e0104n2:201_3": "Thaddhabhāvanimmaddanato eva katthaci ārammaṇe appaṭihatākārena paccupatiṭṭhanti,",
  "anya-e0104n2:201_4": "sampayuttānaṁ vā tattha appaṭighātaṁ paccupaṭṭhāpentīti appaṭighātapaccupaṭṭhānā.",
  "anya-e0104n2:202_0": "Kammani sādhu kammaññaṁ,",
  "anya-e0104n2:202_1": "na kammaññaṁ akammaññaṁ,",
  "anya-e0104n2:202_2": "tassa bhāvo akammaññabhāvo,",
  "anya-e0104n2:202_3": "dānasīlādipuññakiriyāyaṁ ayogyatā.",
  "anya-e0104n2:202_4": "Atthato kāmacchandādisaṁkilesadhammā,",
  "anya-e0104n2:202_5": "tappadhānā vā cattāro akusalakkhandhā.",
  "anya-e0104n2:202_6": "Kammaññabhāveneva sampannākārena ārammaṇassa gahaṇaṁ ārammaṇakaraṇasampatti.",
  "anya-e0104n2:202_7": "Vuttāvasesā kāmacchandādayo,",
  "anya-e0104n2:202_8": "tadekaṭṭhā ca saṁkilesadhammā avasesanīvaraṇādayo.",
  "anya-e0104n2:202_9": "Vinibandhanimmaddanena sukhappavattihetutāya pasādanīyavatthūsu pasādāvahā.",
  "anya-e0104n2:202_10": "Suvaṇṇavisuddhi viyāti yathā suvaṇṇavisuddhi apagatakāḷakā alaṅkāravikativiniyogakkhamā,",
  "anya-e0104n2:202_11": "evamayampi saṁkilesavigamena hitakiriyāviniyogakkhamā.",
  "anya-e0104n2:203_0": "Kāyacittānaṁ gelaññaṁ,",
  "anya-e0104n2:203_1": "assaddhiyādi,",
  "anya-e0104n2:203_2": "tadekaṭṭhā ca pāpadhammā.",
  "anya-e0104n2:203_3": "Gelaññapaṭipakkho agelaññaṁ,",
  "anya-e0104n2:203_4": "tabbhāvo lakkhaṇaṁ etāsanti agelaññabhāvalakkhaṇā.",
  "anya-e0104n2:203_5": "Yathāvuttagelaññanimmaddaneneva natthi etāsaṁ ādīnavo doso,",
  "anya-e0104n2:203_6": "na vā etā ādīnaṁ kapaṇaṁ vanti pavattantīti nirādīnavā,",
  "anya-e0104n2:203_7": "tenākārena paccupatiṭṭhanti,",
  "anya-e0104n2:203_8": "taṁ vā sampayuttesu paccupaṭṭhapentīti nirādīnavapaccupaṭṭhānā.",
  "anya-e0104n2:204_0": "Kāyasambandhī,",
  "anya-e0104n2:204_1": "cittasambandhī ca ujubhāvoti lakkhitabbatāya kāyacittaajjavalakkhaṇā.",
  "anya-e0104n2:204_2": "Kāyacittānaṁ naṅgalasīsacandakoṭigomuttavaṅkatāsaṅkhātānaṁ kuṭilabhāvānaṁ nimmaddanato kāyacittakuṭilabhāvanimmaddanarasā.",
  "anya-e0104n2:204_3": "Tato eva sabbathāpi ajimhabhāvena paccupatiṭṭhanti,",
  "anya-e0104n2:204_4": "sampayuttānaṁ vā ajimhataṁ paccupaṭṭhapentīti ajimhatāpaccupaṭṭhānā.",
  "anya-e0104n2:204_5": "“Santadosapaṭicchādanalakkhaṇā māyā,",
  "anya-e0104n2:204_6": "asantaguṇasambhāvanalakkhaṇaṁ sāṭheyya”nti evaṁ vuttā tadākārappavattā akusalā khandhā,",
  "anya-e0104n2:204_7": "tadekaṭṭhā ca saṁkilesadhammā māyāsāṭheyyādikā.",
  "anya-e0104n2:204_8": "Ettha ca cittapassaddhiādīhi cittameva passaddhaṁ, lahu, mudu,",
  "anya-e0104n2:204_9": "kammaññaṁ, paguṇaṁ,",
  "anya-e0104n2:204_10": "uju ca hoti.",
  "anya-e0104n2:204_11": "Kāyapassaddhiādīhi pana rūpakāyopi.",
  "anya-e0104n2:204_12": "Tenevettha bhagavatā dhammānaṁ duvidhatā vuttā,",
  "anya-e0104n2:204_13": "na sabbattha.",
  "anya-e0104n2:205_0": "471.",
  "anya-e0104n2:205_1": "Chandanaṁ chando,",
  "anya-e0104n2:205_2": "ārammaṇena atthikatā.",
  "anya-e0104n2:205_3": "“Chando kāmo”tiādīsu pana taṇhāpi vuccati,",
  "anya-e0104n2:205_4": "“chandaṁ janeti vāyamatī”tiādīsu vīriyampīti tato nivattanatthaṁ “kattukāmatāyetaṁ adhivacana”nti vuttaṁ.",
  "anya-e0104n2:205_5": "Kattukāmatā vuccati karaṇicchā.",
  "anya-e0104n2:205_6": "Cetasikassa ca dhammassa sārammaṇattā karaṇicchā nāma ālambanassa ālambitukāmatāmukheneva hotīti ārammaṇakaraṇicchālakkhaṇo",
  "anya-e0104n2:205_7": "chando kattukāmatālakkhaṇo vutto.",
  "anya-e0104n2:205_8": "Tenevāha “ārammaṇapariyesanaraso,",
  "anya-e0104n2:205_9": "ārammaṇena atthikatāpaccupaṭṭhāno”ti ca.",
  "anya-e0104n2:205_10": "Yadaggena panāyaṁ attano ārammaṇapariyesanaraso,",
  "anya-e0104n2:205_11": "tadaggena sampayuttānampi hotiyeva ekārammaṇatāya tena tesaṁ.",
  "anya-e0104n2:205_12": "Tenevāha “ārammaṇaggahaṇe cāyaṁ cetaso hatthappasāraṇaṁ viya daṭṭhabbo”ti.",
  "anya-e0104n2:205_13": "Svāyaṁ kusalesu uppanno kusalacchandoti vuccati yonisomanasikārasamuṭṭhānattā.",
  "anya-e0104n2:206_0": "472.Adhimuccanaṁ ārammaṇe sanniṭṭhānavasena veditabbaṁ,",
  "anya-e0104n2:206_1": "na pasādanavasena.",
  "anya-e0104n2:206_2": "Yathā tathā vā hi ārammaṇe nicchayanaṁ adhimuccanaṁ anadhimuccantassa pāṇātipātādīsu,",
  "anya-e0104n2:206_3": "dānādīsu vā pavattiyā abhāvā,",
  "anya-e0104n2:206_4": "saddhā pana pasādanīyesu pasādādhimokkhāti ayametesaṁ viseso.",
  "anya-e0104n2:206_5": "Voṭṭhabbanaṁ pana yathā santīrite atthe nicchayanākārena pavattitvā parato ttamānānaṁ tathā pavattiyā paccayo hoti.",
  "anya-e0104n2:206_6": "Yadi evaṁ,",
  "anya-e0104n2:206_7": "vicikicchāsampayuttesu kathanti?",
  "anya-e0104n2:206_8": "Tesampi ekaṁseneva saṁsappanākārassa paccayatāya daṭṭhabbaṁ.",
  "anya-e0104n2:206_9": "Dārakassa viya ito cito ca saṁsappanassa “karissāmi na karissāmī”ti anicchayassa paṭipakkhakiriyā asaṁsappanaṁ,",
  "anya-e0104n2:206_10": "yesu cittuppādesu ayaṁ sanniṭṭhānalakkhaṇo adhimokkho,",
  "anya-e0104n2:206_11": "tesaṁ ārammaṇadhammo eva sanniṭṭheyyadhammo.",
  "anya-e0104n2:207_0": "473.Kiriyākāroti kārasaddassa bhāvasādhanatamāha.",
  "anya-e0104n2:207_1": "Manamhi kāroti manasi ārammaṇassa karaṇaṁ.",
  "anya-e0104n2:207_2": "Yena hi mano ārammaṇe karīyati ārammaṇenassa saṁyojanato,",
  "anya-e0104n2:207_3": "tato eva tena ārammaṇampi manasi karīyatīti.",
  "anya-e0104n2:207_4": "Purimamanatoti bhavaṅgamanato.",
  "anya-e0104n2:207_5": "Visadisamananti vīthijavanaṁ manaṁ karotīti manasikārasāmaññena vīthijavanapaṭipādake dasseti.",
  "anya-e0104n2:208_0": "Sampayuttadhamme ārammaṇābhimukhaṁ sārento viya hotīti manasikāro sāraṇalakkhaṇo vutto.",
  "anya-e0104n2:208_1": "Satiyā asammussanavasena visayābhimukhabhāvapaccupaṭṭhānatā,",
  "anya-e0104n2:208_2": "manasikārassa pana saṁyojanavasena ārammaṇābhimukhabhāvapaccupaṭṭhānatāti ayametesaṁ viseso.",
  "anya-e0104n2:208_3": "Ārammaṇapaṭipādakassa saṅkhārakkhandhapariyāpannatāvacanaṁ itaramanasikārānaṁ tadaññakkhandhapariyāpannatāmattaṁ",
  "anya-e0104n2:208_4": "jotetīti tathājotitaṁ taṁ viññāṇakkhandhe otāretvā dassetuṁ “vīthipaṭipādako”tiādi vuttaṁ.",
  "anya-e0104n2:209_0": "474.Tesu dhammesūti yesu dhammesu sayaṁ uppannā,",
  "anya-e0104n2:209_1": "tesu attanā sampayuttesu cittacetasikadhammesu.",
  "anya-e0104n2:209_2": "Anārammaṇattepi hi tesu samappavattesu udāsinabhāvato “tatramajjhattatā”ti vuccati.",
  "anya-e0104n2:209_3": "Samavāhitalakkhaṇāti samaṁ avisamaṁ yathāsakakiccesu pavattanalakkhaṇā.",
  "anya-e0104n2:209_4": "Udāsinabhāvena pavattamānāpi hesā sampayuttadhamme yathāsakakiccesu pavatteti,",
  "anya-e0104n2:209_5": "yathā rājā tuṇhī nisinnopi atthakaraṇe dhammaṭṭhe yathāsakakiccesu appamatte pavatteti.",
  "anya-e0104n2:209_6": "Alīnānuddhatapavattipaccayatā ūnādhikatānivāraṇarasā,",
  "anya-e0104n2:209_7": "kiccavasena cetaṁ vuttaṁ.",
  "anya-e0104n2:209_8": "Yadi evaṁ,",
  "anya-e0104n2:209_9": "sahajātādhipatino kathanti?",
  "anya-e0104n2:209_10": "Tampi tassā kiccameva.",
  "anya-e0104n2:209_11": "Yaṁ sahajātadhammānaṁ adhipatibhāvoti,",
  "anya-e0104n2:209_12": "tassāpi tathāpavattanamevāti nāyaṁ doso.",
  "anya-e0104n2:209_13": "“Idaṁ nihīnakiccaṁ hotu,",
  "anya-e0104n2:209_14": "idaṁ atirekatarakicca”nti evaṁ pakkhapātavasena viya pavatti pakkhapāto,",
  "anya-e0104n2:209_15": "taṁ upacchindantī viya hotīti adhippāyo.",
  "anya-e0104n2:210_0": "“Aniyatesu icchantī”ti iminā cetasikantarabhāvena icchantīti dasseti.",
  "anya-e0104n2:210_1": "Adosoyeva mettā.",
  "anya-e0104n2:210_2": "Tathā hi soyeva “mettā mettāyanā”tiādinā niddiṭṭho.",
  "anya-e0104n2:210_3": "Upekkhāti yaṁ upekkhaṁ mettāya saddhiṁ parikappenti,",
  "anya-e0104n2:210_4": "sā tatramajjhattupekkhāyeva.",
  "anya-e0104n2:211_0": "475.Kāyaduccaritādivatthūnanti parapāṇaparadhanaparaitthiādīnaṁ.",
  "anya-e0104n2:211_1": "Amaddanaṁ maddanapaṭipakkhabhāvo.",
  "anya-e0104n2:211_2": "Kāyaduccaritādivatthuto saṅkocanakiriyāpadesena kāyaduccaritādito eva saṅkocanakiriyā vuttāti daṭṭhabbaṁ.",
  "anya-e0104n2:211_3": "Na hi viratiyo duccaritavatthuno akiriyapaccupaṭṭhānā yujjanti,",
  "anya-e0104n2:211_4": "atha kho duccaritassa,",
  "anya-e0104n2:211_5": "viratīnañca soraccavasena saṅkocanaṁ,",
  "anya-e0104n2:211_6": "akiriyānañca hirottappānaṁ jigucchanādivasenāti ayametesaṁ viseso.",
  "anya-e0104n2:212_0": "476.Saṅkhārāti saṅkhārakkhandhadhamme sandhāyāha.",
  "anya-e0104n2:212_1": "Te hi idhādhippetā,",
  "anya-e0104n2:212_2": "aññathā aṭṭhatiṁsāti vattabbaṁ siyā.",
  "anya-e0104n2:212_3": "Yathā cittaṁ,",
  "anya-e0104n2:212_4": "evaṁ taṁsampayuttadhammāpi dutiye sasaṅkhārā evāti āha “sasaṅkhārabhāvamattameva hettha viseso”ti.",
  "anya-e0104n2:212_5": "Avasesā paṭhame vuttadhammā.",
  "anya-e0104n2:213_0": "Avasesā pañcamena sampayogaṁ gacchantīti ettha kathaṁ karuṇāmuditāupekkhāsahagate sambhavantīti?",
  "anya-e0104n2:213_1": "Pubbabhāgabhāvato.",
  "anya-e0104n2:213_2": "Appanāppattā eva hi karuṇāmuditā upekkhāsahagatā na honti,",
  "anya-e0104n2:213_3": "tato aññattha pana upekkhāsahagatāpi hontīti ācariyā.",
  "anya-e0104n2:214_0": "Suvisuddhassa kāyakammādikassa cittasamādhānavasena rūpārūpāvacarakusalappavatti,",
  "anya-e0104n2:214_1": "na kāyakammādīnaṁ sodhanavasena,",
  "anya-e0104n2:214_2": "nāpi duccaritadurājīvānaṁ samucchindanapaṭippassambhanavasenāti mahaggatacittuppādesu viratīnaṁ asambhavoyevāti āha “ṭhapetvā viratittaya”nti.",
  "anya-e0104n2:214_3": "Tatoti rūpāvacarapaṭhame vuttacetasikato.",
  "anya-e0104n2:214_4": "Teyevāti rūpāvacarapañcame vuttacetasikā eva.",
  "anya-e0104n2:214_5": "Yadi eva rūpāvacarato ko visesoti āha “arūpāvacarabhāvoyeva hi ettha viseso”ti.",
  "anya-e0104n2:215_0": "Paṭhamajjhāniketi paṭhamajjhānavati.",
  "anya-e0104n2:215_1": "Maggaviññāṇeti catubbidhepi maggaviññāṇe vuttanayeneva veditabbāti sambandho.",
  "anya-e0104n2:215_2": "Dutiyajjhānikādibhede maggaviññāṇeti ettha ādi-saddena tatiyacatutthapañcamajjhānikāni saṅgaṇhāti.",
  "anya-e0104n2:215_3": "“Vuttanayenā”ti vuttaṁ kiṁ avisesenāti codanāyane taṁ dassento “karuṇāmuditāna”ntiādimāha.",
  "anya-e0104n2:215_4": "Tattha maggaviññāṇānaṁ nibbānārammaṇattā,",
  "anya-e0104n2:215_5": "karuṇāmuditānañca sattārammaṇattā na tāsaṁ tattha sambhavo.",
  "anya-e0104n2:215_6": "Maggadhammesu ca pādakādiniyamena kadāci sammāsaṅkappaviraho siyā,",
  "anya-e0104n2:215_7": "na pana virativiraho kāyaduccaritādīnaṁ samucchindanavaseneva ariyamaggassa pavattanatoti niyataviratitā.",
  "anya-e0104n2:216_0": "478.Na hiriyati na lajjatīti ahiriko, puggalo, cittaṁ,",
  "anya-e0104n2:216_1": "taṁsampayuttadhammasamudāyo vā.",
  "anya-e0104n2:216_2": "“Ahirikka”nti vattabbe ekassa kakārassa lopaṁ katvā “ahirika”nti vuttaṁ.",
  "anya-e0104n2:216_3": "“Na ottappa”nti ottappassa paṭipakkhabhūtaṁ dhammamāha.",
  "anya-e0104n2:216_4": "Ajigucchanaṁ ahīḷanaṁ.",
  "anya-e0104n2:216_5": "Alajjā aviriḷā.",
  "anya-e0104n2:216_6": "Tehevāti kāyaduccaritādīhi eva.",
  "anya-e0104n2:216_7": "Asārajjaṁ nibbhayatā.",
  "anya-e0104n2:216_8": "Anuttāso asambhamo.",
  "anya-e0104n2:216_9": "Vuttapaṭipakkhavasenāti alajjanākārena pāpānaṁ karaṇarasaṁ ahirikaṁ,",
  "anya-e0104n2:216_10": "anuttāsākārena anottappaṁ,",
  "anya-e0104n2:216_11": "vuttappakāreneva pāpato asaṅkocanapaccupaṭṭhānāni attani,",
  "anya-e0104n2:216_12": "paresu ca agāravapadaṭṭhānāni.",
  "anya-e0104n2:216_13": "Gāmasūkarassa viya asucito kilesāsucito ajigucchanaṁ ahirikena hoti,",
  "anya-e0104n2:216_14": "salabhassa viya aggito pāpato anuttāso anottappena hotīti evaṁ vuttappaṭipakkhavasena vitthāro veditabbo.",
  "anya-e0104n2:217_0": "479.Lubbhanti tenātiādīsu yaṁ vattabbaṁ,",
  "anya-e0104n2:217_1": "taṁ heṭṭhā vuttanayānusārena veditabbaṁ.",
  "anya-e0104n2:217_2": "Lubbhantīti abhigijjhanti.",
  "anya-e0104n2:217_3": "Muyhantīti na bujjhanti.",
  "anya-e0104n2:217_4": "Ārammaṇaggahaṇaṁ “mama ida”nti taṇhābhinivesavasena abhinivissa ārammaṇassa avissajjanaṁ,",
  "anya-e0104n2:217_5": "na ārammaṇakaraṇamattaṁ.",
  "anya-e0104n2:217_6": "Abhisaṅgo abhimukhabhāvena āsatti.",
  "anya-e0104n2:217_7": "Apariccāgo avijahanaṁ,",
  "anya-e0104n2:217_8": "dummocanīyatā vā.",
  "anya-e0104n2:217_9": "Assādadassanaṁ assādadiṭṭhi.",
  "anya-e0104n2:217_10": "“Assādānupassino ca taṇhā pavaḍḍhatī”ti hi vuttaṁ.",
  "anya-e0104n2:218_0": "480.",
  "anya-e0104n2:218_1": "Dhammasabhāvassa yāthāvato adassanaṁ cittassa andhabhāvo.",
  "anya-e0104n2:218_2": "Aññāṇaṁ ñāṇapaṭipakkho.",
  "anya-e0104n2:218_3": "Sampaṭivijjhituṁ asamatthatā asampaṭivedho.",
  "anya-e0104n2:218_4": "Yathā ñāṇaṁ ārammaṇasabhāvaṁ paṭivijjhituṁ na labbhati,",
  "anya-e0104n2:218_5": "mohassa tathā pavatti ārammaṇasabhāvacchādanaṁ.",
  "anya-e0104n2:218_6": "Asammāpaṭipattiṁ paccupaṭṭhapeti,",
  "anya-e0104n2:218_7": "sammāpaṭipattiyā paṭipakkhabhāvena gayhatīti vā asammāpaṭipattipaccupaṭṭhāno.",
  "anya-e0104n2:218_8": "Yassa uppajjati,",
  "anya-e0104n2:218_9": "tassa andhakaraṇaṁ andhakāro,",
  "anya-e0104n2:218_10": "tathā paccupatiṭṭhatīti andhakārapaccupaṭṭhāno.",
  "anya-e0104n2:219_0": "481.Micchāti dhammasabhāvassa viparītaṁ,",
  "anya-e0104n2:219_1": "niccāditoti attho.",
  "anya-e0104n2:219_2": "Ayoniso abhiniveso anupāyābhiniveso uppathābhiniveso.",
  "anya-e0104n2:219_3": "Dhammasabhāvaṁ atikkamitvā parato āmasanaṁ parāmāso.",
  "anya-e0104n2:219_4": "Viparītaggāhavasena “idameva saccaṁ,",
  "anya-e0104n2:219_5": "moghamañña”nti abhinivisanaṁ micchābhiniveso.",
  "anya-e0104n2:220_0": "482.",
  "anya-e0104n2:220_1": "Yassa dhammassa vasena uddhataṁ hoti cittaṁ,",
  "anya-e0104n2:220_2": "taṁsampayuttadhammā vā,",
  "anya-e0104n2:220_3": "so dhammo uddhaccaṁ.",
  "anya-e0104n2:220_4": "Avūpasamoti asannisinnaappasannabhāvamāha.",
  "anya-e0104n2:220_5": "Anavaṭṭhānarasanti calanakiccaṁ.",
  "anya-e0104n2:220_6": "Bhantattanti paribbhamanākāraṁ.",
  "anya-e0104n2:220_7": "Cetaso avūpasameti nipphādetabbe payojane bhummaṁ,",
  "anya-e0104n2:220_8": "avūpasamapaccayabhūtaṁ ārammaṇaṁ vā “avūpasamo”ti vuttaṁ.",
  "anya-e0104n2:220_9": "Akusaladhammānaṁ ekantanihīnatāya “akusalabhāvena ca lāmakatta”nti vuttaṁ.",
  "anya-e0104n2:221_0": "483.",
  "anya-e0104n2:221_1": "Thinamiddhamettha aniyataṁ,",
  "anya-e0104n2:221_2": "na mānādīti thinamiddhassa aniyatatā ca ettha dutiyacitte paṭhamākusalato viseso.",
  "anya-e0104n2:222_0": "Anussāhanāvasīdanabhāvena saṁhatabhāvo thinaṁ,",
  "anya-e0104n2:222_1": "tena yogato cittaṁ thinaṁ,",
  "anya-e0104n2:222_2": "tassa bhāvoti thinatā.",
  "anya-e0104n2:222_3": "Asamatthatāvighātavasena akammaññatā middhaṁ.",
  "anya-e0104n2:222_4": "Yasmā tato eva tena sampayuttadhammā medhitā vihatasāmatthiyā honti,",
  "anya-e0104n2:222_5": "tasmā “middhanatā middha”nti vuttaṁ.",
  "anya-e0104n2:222_6": "Anussāhalakkhaṇanti ussāhapaṭipakkhalakkhaṇaṁ.",
  "anya-e0104n2:222_7": "Vīriyassa avanodanaṁ khipanaṁ vīriyāvanodanaṁ.",
  "anya-e0104n2:222_8": "Sampayuttadhammānaṁ saṁsīdanākārena paccupatiṭṭhati,",
  "anya-e0104n2:222_9": "tesaṁ vā saṁsīdanaṁ paccupaṭṭhapetīti saṁsīdanapaccupaṭṭhānaṁ.",
  "anya-e0104n2:222_10": "Akammaññatālakkhaṇanti ettha kāmaṁ thinampi akammaññasabhāvameva,",
  "anya-e0104n2:222_11": "taṁ pana cittassa,",
  "anya-e0104n2:222_12": "middhaṁ vedanādikkhandhattayassāti ayamettha viseso.",
  "anya-e0104n2:222_13": "Tathā hi pāḷiyaṁ “tattha katamaṁ thinaṁ?",
  "anya-e0104n2:222_14": "Yā cittassa akallatā akammaññatā.",
  "anya-e0104n2:222_15": "Tattha katamaṁ middhaṁ?",
  "anya-e0104n2:222_16": "Yā kāyassa akallatā akammaññatā”ti ca ādinā imesaṁ niddeso pavatto.",
  "anya-e0104n2:222_17": "Onahanaṁ viññāṇadvārānaṁ pidahanaṁ.",
  "anya-e0104n2:222_18": "Līnatā līnākāro ārammaṇaggahaṇe saṅkoco.",
  "anya-e0104n2:222_19": "Yasmā thinena cittasseva saṁhananaṁ hoti,",
  "anya-e0104n2:222_20": "middhena pana vedanādikkhandhattayassa viya rūpakāyassāpi,",
  "anya-e0104n2:222_21": "tasmā taṁ pacalāyikāniddaṁ paccupaṭṭhapetīti pacalāyikāniddāpaccupaṭṭhānaṁ vuttaṁ.",
  "anya-e0104n2:222_22": "Arati pantasenāsanesu,",
  "anya-e0104n2:222_23": "adhikusaladhammesu ca arocanā.",
  "anya-e0104n2:222_24": "Vijambhikā vijambhanasaṅkhātassa kāyaduṭṭhullassa kāraṇabhūtā saṁkilesappavatti.",
  "anya-e0104n2:222_25": "Arativijambhikādīsūti ca ādi-saddena tandiādīnaṁ gahaṇaṁ.",
  "anya-e0104n2:222_26": "Nipphādetabbe payojane cetaṁ bhummavacanaṁ.",
  "anya-e0104n2:223_0": "Avasesā soḷasa.",
  "anya-e0104n2:223_1": "Māno panettha aniyato hoti,",
  "anya-e0104n2:223_2": "tena saddhiṁ sattaraseva honti.",
  "anya-e0104n2:223_3": "Paṭṭhāne hi “saṁyojanaṁ dhammaṁ paṭicca saṁyojano dhammo uppajjati hetupaccayā”ti ettha catukkhattuṁ kāmarāgena,",
  "anya-e0104n2:223_4": "tikkhattuṁ paṭighena ca māno vicikicchā bhavarāgoti tayopete sakadāgāmino saṁyojanānaṁ saṁyojanehi dasavidhā",
  "anya-e0104n2:223_5": "yojanāti dassitāya dasavidhāya yojanāya “kāmarāgasaṁyojanaṁ paṭicca mānasaṁyojanaṁ avijjāsaṁyojana”nti",
  "anya-e0104n2:223_6": "vatvā “kāmarāgasaṁyojanaṁ paṭicca avijjāsaṁyojana”nti tathā “mānasaṁyojanaṁ paṭicca bhavarāgasaṁyojanaṁ",
  "anya-e0104n2:223_7": "avijjāsaṁyojana”nti (paṭṭhā 3.4.1) vatvā “bhavarāgasaṁyojanaṁ paṭicca avijjāsaṁyojana”nti ca evamāgatāhi",
  "anya-e0104n2:223_8": "yojanāhi mānassa aniyatabhāvo pakāsito.",
  "anya-e0104n2:223_9": "Yadi hi māno niyato siyā,",
  "anya-e0104n2:223_10": "kāmarāgassa mānarahitā pavatti na siyā,",
  "anya-e0104n2:223_11": "tathā bhavarāgassa.",
  "anya-e0104n2:223_12": "Evaṁ sati paṭṭhāne catukkhattuṁ kāmarāgena yojanā na siyā,",
  "anya-e0104n2:223_13": "tikkhattuṁyeva siyā.",
  "anya-e0104n2:223_14": "Bhavarāgamūlikā ca na siyā.",
  "anya-e0104n2:223_15": "Evañca saṁyojanānaṁ saṁyojanehi aṭṭhavidhena yojanā siyā,",
  "anya-e0104n2:223_16": "na dasavidhena.",
  "anya-e0104n2:223_17": "Dasavidhāva ca dassitāti.",
  "anya-e0104n2:223_18": "Seyyādivasena uccato namanaṁ unnati.",
  "anya-e0104n2:223_19": "Unnamanavaseneva saṁpaggaharaso.",
  "anya-e0104n2:223_20": "Na vīriyaṁ viya taṁtaṁkiccasādhane abbhussahanavasena.",
  "anya-e0104n2:223_21": "Omānassāpi attānaṁ avaṁ katvā gahaṇampi sampaggahaṇavasenevāti daṭṭhabbaṁ.",
  "anya-e0104n2:223_22": "Ketu vuccati accuggatadhajo,",
  "anya-e0104n2:223_23": "idha pana ketu viyāti ketu,",
  "anya-e0104n2:223_24": "uḷāratamādibhāvo.",
  "anya-e0104n2:223_25": "Taṁ ketubhāvasaṅkhātaṁ ketuṁ kāmetīti ketukamyaṁ, cittaṁ.",
  "anya-e0104n2:223_26": "Yassa dhammassa vasena ketukamyaṁ,",
  "anya-e0104n2:223_27": "sā ketukamyatā.",
  "anya-e0104n2:223_28": "“Aha”nti pavattanato mānassa diṭṭhisadisī pavattīti so diṭṭhiyā saddhiṁ ekacittuppāde na pavattati,",
  "anya-e0104n2:223_29": "attasinehasannissayo cāti āha “diṭṭhivippayuttalobhapadaṭṭhāno”ti.",
  "anya-e0104n2:224_0": "Etthāpi cāti ca-saddena thinamiddhaṁ ākaḍḍhati.",
  "anya-e0104n2:225_0": "485.Dussantīti byāpajjanti.",
  "anya-e0104n2:225_1": "Caṇḍikkaṁ kujjhanaṁ.",
  "anya-e0104n2:225_2": "Attano pavattiākāravasena,",
  "anya-e0104n2:225_3": "virūpasaṁsappanakaaniṭṭharūpasamuṭṭhāpanavasena ca visappanaraso.",
  "anya-e0104n2:225_4": "Kāyassa vijjhattabhāvāpādanato attano nissayadahanaraso.",
  "anya-e0104n2:225_5": "Dussanaṁ attano,",
  "anya-e0104n2:225_6": "parassa ca upabhogaphalakālesu aniṭṭhattā visasaṁsaṭṭhapūtimuttaṁ viya daṭṭhabboti sabbena sabbaṁ aggahetabbataṁ dasseti.",
  "anya-e0104n2:226_0": "486.",
  "anya-e0104n2:226_1": "Yaṁ parasampattīsu issākaraṇaṁ,",
  "anya-e0104n2:226_2": "sā issāti dassento āha “issāyanā issā”ti.",
  "anya-e0104n2:226_3": "Usūyanaṁ asahanaṁ.",
  "anya-e0104n2:226_4": "Tatthevāti parasampattīsu eva.",
  "anya-e0104n2:226_5": "Abhiratipaṭipakkhabhūtaṁ issāya kiccaṁ,",
  "anya-e0104n2:226_6": "na abhiratiyā abhāvamattanti āha “anabhiratirasā”ti.",
  "anya-e0104n2:227_0": "487.",
  "anya-e0104n2:227_1": "Maccharayogena “maccharī”ti pavattamānaṁ maccharisaddaṁ gahetvā āha “maccharabhāvo macchariya”nti.",
  "anya-e0104n2:227_2": "Niruttinayena pana mā idaṁ acchariyaṁ aññesaṁ hotu,",
  "anya-e0104n2:227_3": "mayhameva hotūti macchariyanti porāṇā.",
  "anya-e0104n2:227_4": "Taṁ macchariyaṁ vuccamānāni lakkhaṇādīni pariyādāya tiṭṭhati.",
  "anya-e0104n2:227_5": "Saṅkocanapaccupaṭṭhānanti attasampattīnaṁ parehi asādhāraṇabhāvakaraṇena saṅkocanapaccupaṭṭhānaṁ.",
  "anya-e0104n2:227_6": "Kaṭukākāragati kaṭukañcukatā.",
  "anya-e0104n2:227_7": "Attasampatti āvāsādi.",
  "anya-e0104n2:228_0": "488.Kukatanti ettha akatampi kukatameva.",
  "anya-e0104n2:228_1": "Evañhi vattāro honti “yaṁ mayā na kataṁ,",
  "anya-e0104n2:228_2": "taṁ kukata”nti.",
  "anya-e0104n2:228_3": "Tathā hi vakkhati “katākatānusocanarasa”nti.",
  "anya-e0104n2:228_4": "Evaṁ katākataṁ duccaritaṁ,",
  "anya-e0104n2:228_5": "sucaritañca kukataṁ,",
  "anya-e0104n2:228_6": "taṁ ārabbha vippaṭisāravasena pavattaṁ pana cittaṁ taṁsahacaritatāya idha “kukata”nti gahetvā “tassa bhāvo kukkucca”nti vuttanti daṭṭhabbaṁ.",
  "anya-e0104n2:228_7": "Pacchā anutāpanaṁ vibādhanaṁ pacchānutāpo.",
  "anya-e0104n2:228_8": "Yathāpavattassa katākatākāravisiṭṭhassa duccaritasucaritassa anusocanavasena virūpaṁ paṭisaraṇaṁ vippaṭisāro.",
  "anya-e0104n2:228_9": "Parāyattatāhetutāya dāsabyamiva daṭṭhabbaṁ.",
  "anya-e0104n2:228_10": "Yathā hi dāsabye sati dāso parāyatto hoti,",
  "anya-e0104n2:228_11": "evaṁ kukkucce sati taṁsamaṅgī.",
  "anya-e0104n2:228_12": "Na hi so attano dhammatāya kusale pavattituṁ sakkoti.",
  "anya-e0104n2:228_13": "Atha vā katākatākusalakusalānusocane āyattatāya tadubhayavasena kukkuccena taṁsamaṅgī hotīti taṁ dāsabyaṁ viya hotīti.",
  "anya-e0104n2:229_0": "Aniyatesu issādīsu thinamiddhasambhavova cāti ca-saddaṁ ānetvā sambandhitabbaṁ.",
  "anya-e0104n2:230_0": "490.Pavattiṭṭhitimattoti khaṇaṭṭhitimatto.",
  "anya-e0104n2:230_1": "“Nivāte dīpaccīnaṁ ṭhiti viyā”ti hi evaṁ vuttacittaṭṭhiti viya santānaṭṭhitiyā paccayo bhavituṁ asamattho",
  "anya-e0104n2:230_2": "nicchayābhāvena asaṇṭhahanato cetaso pavattipaccayamattatāya pavattiṭṭhitimatto.",
  "anya-e0104n2:230_3": "Tenāha “dubbalo samādhī”ti.",
  "anya-e0104n2:230_4": "Vigatā cikicchāti cikicchituṁ dukkaratāya vuttaṁ,",
  "anya-e0104n2:230_5": "na sabbathā vicikicchāya cikicchābhāvatoti tadatthamattaṁ dasseti.",
  "anya-e0104n2:230_6": "“Evaṁ nu kho,",
  "anya-e0104n2:230_7": "nanu kho”tiādinā saṁsappanavasena setīti saṁsayo.",
  "anya-e0104n2:230_8": "Kampanarasāti nānārammaṇe cittassa kampanakiccā.",
  "anya-e0104n2:230_9": "Uddhaccañhi attanā gahitākāre eva ṭhatvā bhamatīti ekārammaṇasmiṁyeva vipphandanavasena pavattati.",
  "anya-e0104n2:230_10": "Vicikicchā pana yadipi rūpādīsu ekasmiṁyeva ārammaṇe uppajjati,",
  "anya-e0104n2:230_11": "tathāpi “evaṁ nu kho, nanu kho,",
  "anya-e0104n2:230_12": "idaṁ nu kho,",
  "anya-e0104n2:230_13": "aññaṁ nu kho”ti aññaṁ gahetabbākāraṁ apekkhatīti nānārammaṇe kampanaṁ hotīti.",
  "anya-e0104n2:230_14": "Anicchayaṁ dveḷhakaṁ paccupaṭṭhapetīti anicchayapaccupaṭṭhānā.",
  "anya-e0104n2:230_15": "Anekaṁsassa ārammaṇe nānāsabhāvassa gahaṇākārena paccupatiṭṭhatīti anekaṁsagāhapaccupaṭṭhānā.",
  "anya-e0104n2:231_0": "491.Sattārammaṇattāti sattapaññattiārammaṇattā.",
  "anya-e0104n2:231_1": "Nanu ca paññattiārammaṇāpi vipākā hontīti codanaṁ sandhāyāha “ekantaparittārammaṇā hi kāmāvacaravipākā”ti.",
  "anya-e0104n2:231_2": "Viratiyopi vipākesu na santīti etthāpi nanu kesuci vipākesu viratiyopi santīti codanaṁ manasi katvā āha “pañca sikkhāpadā kusalāyevāti hi vutta”nti,",
  "anya-e0104n2:231_3": "tena lokiyavipākesu viratiyo na santīti dasseti.",
  "anya-e0104n2:232_0": "Tesanti rūpāvacarādivipākaviññāṇānaṁ. Janetabbajanakasambandhe hi idaṁ sāmivacanaṁ.",
  "anya-e0104n2:233_0": "492.Teti te ahetukakiriyasaṅkhārā.",
  "anya-e0104n2:233_1": "Tattha kusalavipākamanodhātusampayuttehi samānā ahetukakiriyamanodhātusampayuttā,",
  "anya-e0104n2:233_2": "somanassasahagatasantīraṇasampayuttehi samānā hasituppādasampayuttā,",
  "anya-e0104n2:233_3": "upekkhāsahagatasantīraṇasampayuttehi samānā voṭṭhabbanasampayuttāti imamatthaṁ dassentena “kusala…pe…",
  "anya-e0104n2:233_4": "samānā”ti vatvā tato labbhamānaṁ visesaṁ dassetuṁ “manoviññāṇadhātudvaye panā”tiādi vuttaṁ.",
  "anya-e0104n2:233_5": "Vīriyasabbhāvato balappatto samādhi hoti “vīriyantaṁ bala”nti katvā.",
  "anya-e0104n2:234_0": "Samucchedaviratīhi eva arahantānaṁ viramanakiccassa niṭṭhitattā kiriyacittesu viratiyo na santīti āha “ṭhapetvā viratiyo”ti.",
  "anya-e0104n2:234_1": "Kāmāvacarasahetukakiriyasaṅkhārānaṁ kāmāvacarakusalehi viratikato viseso atthi,",
  "anya-e0104n2:234_2": "mahaggatesu pana tādisopi natthīti āha “sabbākārenapī”ti, dhammato,",
  "anya-e0104n2:234_3": "ārammaṇato,",
  "anya-e0104n2:234_4": "pavattiākāratoti sabbapakārenapīti attho.",
  "anya-e0104n2:235_0": "Iti saṅkhārakkhandhe vitthārakathāmukhavaṇṇanā.",
  "anya-e0104n2:236_0": "Atītādivibhāgakathāvaṇṇanā",
  "anya-e0104n2:237_0": "Abhidhammantogadhampi suttantabhājanīyaṁ suttantanayo eva,",
  "anya-e0104n2:237_1": "ekantaabhidhammanayo pana abhidhammabhājanīyanti āha “abhidhamme padabhājanīyanayenā”ti.",
  "anya-e0104n2:238_0": "493.",
  "anya-e0104n2:238_1": "Bhagavatā pana evaṁ khandhā vitthāritāti sambandho.",
  "anya-e0104n2:238_2": "Tasmā imāyapi pāḷiyā vasena khandhānaṁ saṁvaṇṇanaṁ karissāmāti adhippāyo.",
  "anya-e0104n2:238_3": "Yaṁ kiñcīti ettha yanti sāmaññena aniyamadassanaṁ.",
  "anya-e0104n2:238_4": "Kiñcīti pakārabhedaṁ āmasitvā aniyamadassanaṁ.",
  "anya-e0104n2:238_5": "Ubhayenāpi atītaṁ vā…pe…",
  "anya-e0104n2:238_6": "santike vā appaṁ vā bahuṁ vā yādisaṁ vā tādisaṁ vā napuṁsakaniddesārahaṁ sabbaṁ byāpetvā gaṇhātīti āha “anavasesapariyādāna”nti.",
  "anya-e0104n2:238_7": "Evaṁ pana aññesupi napuṁsakaniddesārahesu pasaṅgaṁ disvā tattha adhippetatthaṁ aticca pavattanato atippasaṅgassa",
  "anya-e0104n2:238_8": "niyamanatthaṁ rūpanti vuttanti dassento “rūpanti atippasaṅganiyamana”nti āha.",
  "anya-e0104n2:238_9": "Yaṁ kiñcīti ca yaṁ-saddaṁ ekaṁ padaṁ,",
  "anya-e0104n2:238_10": "sanipātaṁ kiṁ-saddañca ekaṁ padanti gahetvā aniyamekatthadīpanato “padadvayenāpī”ti vuttaṁ.",
  "anya-e0104n2:238_11": "Assāti rūpassa.",
  "anya-e0104n2:238_12": "Atītādinā vibhāgaṁ ārabhati atītānāgatapaccuppannantiādinā.",
  "anya-e0104n2:239_0": "494.Addhāsantatisamayakhaṇavasenāti ettha cutipaṭisandhiparicchinne kāle addhā-saddo vattatīti “ahosiṁ",
  "anya-e0104n2:239_1": "nu kho ahamatītamaddhāna”ntiādisuttavasena viññāyati.",
  "anya-e0104n2:239_2": "Tathā hi bhaddekarattasuttepi “atītaṁ nānvāgameyyā”tiādinā addhāvaseneva atītādibhāvo vutto. “Tayome,",
  "anya-e0104n2:239_3": "bhikkhave, addhā,",
  "anya-e0104n2:239_4": "katame tayo?",
  "anya-e0104n2:239_5": "Atīto addhā anāgato addhā paccuppanno addhā”ti pana paramatthato paricchijjamāno addhā niruttipathasuttavasena khaṇaparicchinno vutto.",
  "anya-e0104n2:239_6": "Tattha hi “yaṁ,",
  "anya-e0104n2:239_7": "bhikkhave,",
  "anya-e0104n2:239_8": "rūpaṁ jātaṁ…pe…",
  "anya-e0104n2:239_9": "pātubhūtaṁ.",
  "anya-e0104n2:239_10": "Atthīti tassa saṅkhā”ti vijjamānassa paccuppannatā,",
  "anya-e0104n2:239_11": "tato pubbe,",
  "anya-e0104n2:239_12": "pacchā ca atītānāgatatā vuttā.",
  "anya-e0104n2:239_13": "Tadaññasuttesu pana yebhuyyena cutipaṭisandhiparicchinno atītādiko addhā vuttoti so eva idhāpi “addhāvasenā”ti vutto.",
  "anya-e0104n2:240_0": "Sītaṁ sītassa sabhāgo,",
  "anya-e0104n2:240_1": "tathā uṇhaṁ uṇhassa.",
  "anya-e0104n2:240_2": "Yaṁ pana sītaṁ,",
  "anya-e0104n2:240_3": "uṇhaṁ vā sarīre sannipatitaṁ santānavasena pavattamānaṁ anūnaṁ anadhikaṁ ekākāraṁ,",
  "anya-e0104n2:240_4": "taṁ eko utūti vuccatīti sabhāgautuno anekattā eka-ggahaṇaṁ kataṁ,",
  "anya-e0104n2:240_5": "evaṁ āhārepi.",
  "anya-e0104n2:240_6": "Ekavīthiekajavanasamuṭṭhānanti pañcachaṭṭhadvāravasena vuttaṁ.",
  "anya-e0104n2:240_7": "Santatisamayakathā vipassakānaṁ upakāratthāya aṭṭhakathāsu kathitā.",
  "anya-e0104n2:240_8": "Janako hetu,",
  "anya-e0104n2:240_9": "upathambhako paccayo,",
  "anya-e0104n2:240_10": "tesaṁ uppādanaṁ,",
  "anya-e0104n2:240_11": "upatthambhanañca kiccaṁ.",
  "anya-e0104n2:240_12": "Yathā bījassa aṅkuruppādanaṁ,",
  "anya-e0104n2:240_13": "pathavīādīnañca tadupatthambhanaṁ,",
  "anya-e0104n2:240_14": "kammassa kaṭattārūpavipākuppādanaṁ,",
  "anya-e0104n2:240_15": "āhārādīnaṁ tadupatthambhanaṁ,",
  "anya-e0104n2:240_16": "evaṁ ekekassa kalāpassa,",
  "anya-e0104n2:240_17": "cittuppādassa ca janakānaṁ kammānantarādipaccayabhūtānaṁ,",
  "anya-e0104n2:240_18": "upatthambhakānañca sahajātapurejātapacchājātānaṁ kiccaṁ yathāsambhavaṁ yojetabbaṁ.",
  "anya-e0104n2:240_19": "Evaṁ utuādīnaṁ sabhāgavisabhāgatāsambhavato taṁsamuṭṭhānānaṁ rūpānaṁ santativasena atītādivibhāgo vutto,",
  "anya-e0104n2:240_20": "kammassa pana ekabhavanibbattakassa sabhāgavisabhāgatā natthīti taṁsamuṭṭhānānaṁ rūpānaṁ santativasena",
  "anya-e0104n2:240_21": "atītādivibhāgaṁ avatvā upatthambhakavaseneva vutto.",
  "anya-e0104n2:240_22": "Yadā pana liṅgaparivattanaṁ hoti,",
  "anya-e0104n2:240_23": "tadā balavatā akusalena purisaliṅgaṁ antaradhāyati,",
  "anya-e0104n2:240_24": "dubbalena kusalena itthiliṅgaṁ pātubhavati.",
  "anya-e0104n2:240_25": "Dubbalena ca akusalena itthiliṅgaṁ antaradhāyati,",
  "anya-e0104n2:240_26": "balavatā kusalena purisaliṅgaṁ pātubhavatīti kammasamuṭṭhānarūpānampi attheva visabhāgatāti tesampi santativasena atītādivibhāgo sambhavati,",
  "anya-e0104n2:240_27": "so pana na sabbakālikoti na gahito.",
  "anya-e0104n2:241_0": "Taṁtaṁsamayanti ekamuhuttādiko so so samayo etassāti taṁtaṁsamayaṁ, rūpaṁ,",
  "anya-e0104n2:241_1": "taṁtaṁsamayavantanti attho.",
  "anya-e0104n2:242_0": "Tatopubbeti tato khaṇattayassa pariyāpattito pubbe.",
  "anya-e0104n2:242_1": "Anuppannattā anāgataṁ.",
  "anya-e0104n2:242_2": "Pacchāti tato pacchā.",
  "anya-e0104n2:242_3": "Khaṇattayaṁ atikkantattā atītaṁ.",
  "anya-e0104n2:242_4": "Yassa hetukiccaṁ,",
  "anya-e0104n2:242_5": "paccayakiccañca niṭṭhitattā atikkantaṁ,",
  "anya-e0104n2:242_6": "taṁ atītaṁ uppādakkhaṇe hetukiccaṁ,",
  "anya-e0104n2:242_7": "uppannaphalattā niṭṭhitañcāti daṭṭhabbaṁ.",
  "anya-e0104n2:242_8": "Tīsupi khaṇesu paccayakiccaṁ.",
  "anya-e0104n2:242_9": "Pathavīādīnaṁ sandhāraṇādikaṁ,",
  "anya-e0104n2:242_10": "phassādīnaṁ phusanādikañca attano kiccaṁ sakiccaṁ,",
  "anya-e0104n2:242_11": "sakiccassa karaṇakkhaṇo sakiccakkhaṇo,",
  "anya-e0104n2:242_12": "saha vā kiccena sakiccaṁ,",
  "anya-e0104n2:242_13": "yasmiṁ khaṇe sakiccaṁ rūpaṁ vā arūpaṁ vā hoti,",
  "anya-e0104n2:242_14": "so sakiccakkhaṇo,",
  "anya-e0104n2:242_15": "tasmiṁ khaṇe paccuppannaṁ.",
  "anya-e0104n2:242_16": "Ettha ca khaṇādikathāyaṁ “tato pubbe anāgataṁ,",
  "anya-e0104n2:242_17": "pacchā atīta”nti vacanaṁ addhādīsu viya bhedābhāvato nippariyāyaṁ.",
  "anya-e0104n2:242_18": "Addhādivasena hi aññeva dhammā atītā aññe anāgatā aññe paccuppannā labbhanti,",
  "anya-e0104n2:242_19": "khaṇādivasena pana natthi dhammato bhedo,",
  "anya-e0104n2:242_20": "kālato eva bhedo.",
  "anya-e0104n2:242_21": "Uppādato pubbe anāgato,",
  "anya-e0104n2:242_22": "khaṇattaye vattamāno,",
  "anya-e0104n2:242_23": "tato paraṁ atītoti nippariyāyā,",
  "anya-e0104n2:242_24": "addhāpaccuppannādi viya kenaci pariyāyena atītamanāgatanti ca vattabbatābhāvato.",
  "anya-e0104n2:243_0": "495.",
  "anya-e0104n2:243_1": "Heṭṭhā vuttaṁ ajjhattikabāhirabhedaṁ sandhāya “vuttanayo evā”ti vatvā tena aparitussamānena yadipi tattha",
  "anya-e0104n2:243_2": "ajjhattameva ajjhattikanti saddattho labbhati,",
  "anya-e0104n2:243_3": "tathāpi attheva ajjhattaajjhattikasaddānaṁ,",
  "anya-e0104n2:243_4": "bahiddhābāhirasaddānañca aññamaññaṁ atthabhedo.",
  "anya-e0104n2:243_5": "Tathā hi ajjhattikasaddo saparasantānikesu cakkhādīsu rūpādīsu bāhirasaddo viya pavattati,",
  "anya-e0104n2:243_6": "ajjhattasaddo pana tassa tassa sattassa sasantānikesveva cakkhurūpādīsu tato aññesu bahiddhāsaddo viya pavattati.",
  "anya-e0104n2:243_7": "Tasmā tamatthaṁ dassetuṁ “apicā”tiādi vuttaṁ.",
  "anya-e0104n2:243_8": "Tattha idhāti imasmiṁ suttantanaye.",
  "anya-e0104n2:243_9": "Niyakajjhattampi na pubbe vuttaajjhattikameva,",
  "anya-e0104n2:243_10": "parapuggalikampi na pubbe vuttabāhiramevāti adhippāyo.",
  "anya-e0104n2:244_0": "496.",
  "anya-e0104n2:244_1": "Hīnapaṇītabhedo pariyāyato,",
  "anya-e0104n2:244_2": "nippariyāyato ca veditabboti sambandho.",
  "anya-e0104n2:244_3": "Tadeva sudassīnaṁ rūpaṁ.",
  "anya-e0104n2:244_4": "Yatthāti yasmiṁ ārammaṇabhūte.",
  "anya-e0104n2:244_5": "Yaṁ ārammaṇaṁ katvā akusalavipākaviññāṇaṁ uppajjati,",
  "anya-e0104n2:244_6": "taṁ hīnaṁ aniṭṭhabhāvato.",
  "anya-e0104n2:244_7": "Yaṁ kusalavipākaṁ,",
  "anya-e0104n2:244_8": "taṁ paṇītaṁ iṭṭhabhāvato.",
  "anya-e0104n2:244_9": "Yathā hi akusalavipāko sayaṁ aniṭṭho aniṭṭhe eva uppajjati, na iṭṭhe,",
  "anya-e0104n2:244_10": "evaṁ kusalavipākopi sayaṁ iṭṭho iṭṭhe eva uppajjati,",
  "anya-e0104n2:244_11": "na aniṭṭhe.",
  "anya-e0104n2:244_12": "Tathā hi vuttaṁ aṭṭhakathāyaṁ –",
  "anya-e0104n2:245_0": "“Akusalakammajavasena aniṭṭhā pañca kāmaguṇā vibhattā,",
  "anya-e0104n2:245_1": "kusalakammajaṁ pana aniṭṭhaṁ nāma natthi,",
  "anya-e0104n2:245_2": "sabbaṁ iṭṭhameva.",
  "anya-e0104n2:245_3": "Kusalakammajavasena iṭṭhā pañca kāmaguṇā vibhattā.",
  "anya-e0104n2:245_4": "Kusalakammajañhi aniṭṭhaṁ nāma natthi,",
  "anya-e0104n2:245_5": "sabbaṁ iṭṭhamevā”ti ca.",
  "anya-e0104n2:246_0": "Tattha manāpānipi kānici hatthirūpādīni akusalakammanibbattāni santi,",
  "anya-e0104n2:246_1": "na pana tāni tesaṁyeva hatthiādīnaṁ sukhassa hetubhāvaṁ gacchanti.",
  "anya-e0104n2:246_2": "Tassa tasseva hi sattassa attanā katena kusalena nibbattaṁ sukhassa paccayo hoti,",
  "anya-e0104n2:246_3": "akusalena nibbattaṁ dukkhassa.",
  "anya-e0104n2:246_4": "Tasmā kammajānaṁ iṭṭhāniṭṭhatā kammakārakasattassa vasena yojanārahā siyā.",
  "anya-e0104n2:246_5": "Tattha yaṁ vuttaṁ “kusalakammajaṁ aniṭṭhaṁ nāma natthī”ti,",
  "anya-e0104n2:246_6": "na ca vuttaṁ “akusalakammajaṁ iṭṭhaṁ nāma natthī”ti,",
  "anya-e0104n2:246_7": "tena akusalakammajampi sobhanaṁ parasattānaṁ iṭṭhaṁ atthīti anuññātaṁ bhavissati,",
  "anya-e0104n2:246_8": "kusalakammajaṁ pana sabbesaṁ iṭṭhamevāti.",
  "anya-e0104n2:247_0": "Tiracchānagatānaṁ pana kesañci manussarūpaṁ amanāpaṁ,",
  "anya-e0104n2:247_1": "yato te disvāva palāyanti,",
  "anya-e0104n2:247_2": "manussā ca devatārūpaṁ passitvā bhāyanti,",
  "anya-e0104n2:247_3": "tesampi vipākaviññāṇaṁ taṁ rūpaṁ ārabbha kusalavipākameva uppajjati,",
  "anya-e0104n2:247_4": "tādisassa pana puññassa abhāvā na tesaṁ tattha abhirati hoti.",
  "anya-e0104n2:247_5": "Kusalakammajassa pana aniṭṭhassa abhāvo viya akusalakammajassa ca iṭṭhassa abhāvo vattabbo.",
  "anya-e0104n2:247_6": "Hatthiādīnampi hi akusalakammajaṁ manussānaṁ akusalavipākasseva ārammaṇaṁ,",
  "anya-e0104n2:247_7": "kusalakammajaṁ pana pavatte samuṭṭhitaṁ kusalavipākassa.",
  "anya-e0104n2:247_8": "Iṭṭhārammaṇena pana vomissakattā appakaṁ akusalakammajaṁ bahulaṁ akusalavipākuppattiyā kāraṇaṁ na bhavissatīti sakkā viññātuṁ,",
  "anya-e0104n2:247_9": "vipākaṁ pana na sakkā vañcetunti vipākavasena iṭṭhāniṭṭhārammaṇavavatthānaṁ suṭṭhu yujjati.",
  "anya-e0104n2:247_10": "Yaṁ pana vuttaṁ “aniṭṭhā pañca kāmaguṇā”ti,",
  "anya-e0104n2:247_11": "taṁ rūpādibhāvasāmaññato kāmaguṇasadisatāya taṁsadisesu tabbohārena vuttaṁ.",
  "anya-e0104n2:247_12": "Iṭṭhāneva hi rūpādīni “kāmaguṇā”ti pāḷiyaṁ vuttāni.",
  "anya-e0104n2:247_13": "Kāmaguṇavisabhāgā vā rūpādayo “kāmaguṇā”ti vuttā asive sivoti vohāro viya,",
  "anya-e0104n2:247_14": "sabbāni vā iṭṭhāniṭṭhāni rūpādīni taṇhāvatthubhāvato kāmaguṇā eva.",
  "anya-e0104n2:247_15": "Vuttañhi “rūpā loke piyarūpaṁ sātarūpa”ntiādi.",
  "anya-e0104n2:247_16": "Atisayena pana kamanīyattā suttesu kāmaguṇāti iṭṭharūpādīni vuttāni.",
  "anya-e0104n2:248_0": "Vuttanayamevāti abhidesena lakkhaṇato dūrasantikaṁ dassitanti āha “okāsatopettha upādāyupādāya dūrasantikatā veditabbā”ti.",
  "anya-e0104n2:248_1": "Tattha kittakato paṭṭhāya rūpaṁ okāsavasena santike nāma,",
  "anya-e0104n2:248_2": "kittakato pana paṭṭhāya dūre nāma?",
  "anya-e0104n2:248_3": "Pakatikathāya kathentānaṁ dvādasa hatthā savanūpacāro nāma,",
  "anya-e0104n2:248_4": "tassa orato santike,",
  "anya-e0104n2:248_5": "parato dūre.",
  "anya-e0104n2:248_6": "Tattha sukhumarūpaṁ dūre hontaṁ lakkhaṇatopi okāsatopi dūre hoti,",
  "anya-e0104n2:248_7": "santike hontaṁ pana okāsatova santike hoti,",
  "anya-e0104n2:248_8": "na lakkhaṇato.",
  "anya-e0104n2:248_9": "Oḷārikarūpaṁ santike hontaṁ lakkhaṇatopi okāsatopi santike hoti,",
  "anya-e0104n2:248_10": "dūre hontaṁ okāsatova hoti,",
  "anya-e0104n2:248_11": "na lakkhaṇato.",
  "anya-e0104n2:248_12": "“Upādāyupādāyā”ti pana vuttattā attano rūpaṁ santike nāma,",
  "anya-e0104n2:248_13": "antokucchigatassāpi parassa dūre.",
  "anya-e0104n2:248_14": "Antokucchigatassa santike,",
  "anya-e0104n2:248_15": "bahi ṭhitassa dūreti evaṁ antogabbhapamukhapariveṇasaṅghārāmasīmāgāmakhettajanapadarajjasamuddacakkavāḷesu",
  "anya-e0104n2:248_16": "tadantogatabahigatānaṁ vasena dūrasantikatā veditabbā.",
  "anya-e0104n2:249_0": "497.Tadekajjhanti taṁ ekajjhaṁ ekato.",
  "anya-e0104n2:249_1": "Abhisaṁyūhitvāti saṁharitvā,",
  "anya-e0104n2:249_2": "samūhaṁ vā katvā.",
  "anya-e0104n2:249_3": "Abhisaṅkhipitvāti saṅkhipitvā saṅkhepaṁ katvā.",
  "anya-e0104n2:249_4": "“Sabbampi rūpaṁ…pe…",
  "anya-e0104n2:249_5": "dassitaṁ hotī”ti iminā rūpakhandhasaddānaṁ samānādhikaraṇasamāsabhāvaṁ dasseti.",
  "anya-e0104n2:249_6": "Tenevāha “na hi rūpato añño rūpakkhandho nāma atthī”ti.",
  "anya-e0104n2:250_0": "498. Rāsibhāvūpagamanena vedanākkhandhādayoti dassitā hontīti ānetvā sambandhitabbaṁ.",
  "anya-e0104n2:251_0": "Santativasena,",
  "anya-e0104n2:251_1": "khaṇādivasena cāti ettha addhāsamayavasena atītādivibhāgassa avacanaṁ sukhādivasena bhinnāya atītādibhāvavacanato.",
  "anya-e0104n2:251_2": "Na hi sukhā eva addhāvasena,",
  "anya-e0104n2:251_3": "samayavasena ca atītādikā hoti,",
  "anya-e0104n2:251_4": "tathā dukkhā eva,",
  "anya-e0104n2:251_5": "adukkhamasukhā eva ca kāyikacetasikādibhāvena bhinnā,",
  "anya-e0104n2:251_6": "tena vedanāsamudāyo addhāsamayavasena atītādibhāvena vattabbataṁ arahati samudāyassa tehi paricchinditabbattā,",
  "anya-e0104n2:251_7": "vedanekadesā pana gayhamānā santatikhaṇehi paricchedaṁ arahanti tathā paricchinditvā gahetabbato.",
  "anya-e0104n2:251_8": "Ekasantatiyaṁ pana sukhādīsu anekabhedabhinnesu yo bhedo paricchinditabbabhāvena gahito,",
  "anya-e0104n2:251_9": "tassa ekappakārassa pākaṭassa paricchedikā taṁsahitadvārālambanappavattā,",
  "anya-e0104n2:251_10": "avicchedena taduppādakekavidhavisayasamāyogappavattā ca santati bhavituṁ arahatīti tassā bhedantaraṁ anāmasitvā paricchedakabhāvena gahaṇaṁ kataṁ,",
  "anya-e0104n2:251_11": "lahuparivattino vā arūpadhammā parivattaneneva paricchedena paricchindanaṁ arahantīti santatikhaṇavaseneva paricchedo vutto.",
  "anya-e0104n2:251_12": "Ekavidhavisayasamāyogappavattā divasampi buddharūpaṁ passantassa,",
  "anya-e0104n2:251_13": "dhammaṁ suṇantassa pavattasaddhādisahitavedanā paccuppannā.",
  "anya-e0104n2:251_14": "“Pubbantāparantamajjhattagatā”ti etena hetupaccayakiccavasena vuttanayaṁ dasseti.",
  "anya-e0104n2:252_0": "499.",
  "anya-e0104n2:252_1": "Sabyāpārasaussāhasavipākatā kusalādīhi tīhipi sādhāraṇāti asādhāraṇameva dassetuṁ “sāvajjakiriyahetuto”tiādi vuttaṁ.",
  "anya-e0104n2:252_2": "Tattha sāvajjakiriyahetutoti pāṇātipātādigārayhakiriyānimittato.",
  "anya-e0104n2:252_3": "Kilesasantāpabhāvatoti kilesapariḷāhena sadarathabhāvato.",
  "anya-e0104n2:252_4": "Vūpasantasabhāvāya kusalāya vedanāya oḷārikā.",
  "anya-e0104n2:252_5": "Sabyāpāratoti saīhato.",
  "anya-e0104n2:252_6": "Tena yathā pavattamānāyassā vipākena bhavitabbaṁ,",
  "anya-e0104n2:252_7": "tathā pavattiṁ vadanto vipākuppādanayogyatamāha.",
  "anya-e0104n2:252_8": "Saussāhatoti sasattito,",
  "anya-e0104n2:252_9": "tena vipākuppādanasamatthataṁ.",
  "anya-e0104n2:252_10": "Savipākatoti vipākasabbhāvato,",
  "anya-e0104n2:252_11": "tena paccayantarasamavāyenassā vipākanibbattanaṁ.",
  "anya-e0104n2:252_12": "Tīhipi padehi vipākadhammataṁyeva dasseti.",
  "anya-e0104n2:252_13": "Kāyakammādibyāpārasabbhāvato vā sabyāpārato,",
  "anya-e0104n2:252_14": "javanussāhavasena saussāhato,",
  "anya-e0104n2:252_15": "vipākuppādanasamatthatāvasena savipākatoti evamettha attho veditabbo.",
  "anya-e0104n2:252_16": "Vipākaṁ anuppādentīpi kiriyā kusalā viya sabyāpārā,",
  "anya-e0104n2:252_17": "saussāhā eva ca hotīti tadubhayaṁ anāmasitvā kiriyābyākatavāre “savipākato” icceva vuttaṁ.",
  "anya-e0104n2:252_18": "Sabyābajjhatoti kilesadukkhena sadukkhato.",
  "anya-e0104n2:252_19": "Vuttavipariyāyatoti anavajjakiriyahetuto,",
  "anya-e0104n2:252_20": "kilesasantāpābhāvato,",
  "anya-e0104n2:252_21": "abyābajjhato ca vūpasantavuttīti evaṁ akusalāya vuttavipallāsato.",
  "anya-e0104n2:252_22": "Yathāyoganti yogānurūpaṁ.",
  "anya-e0104n2:252_23": "Tīsu kāraṇesu yaṁ yaṁ yassā yassā yujjati,",
  "anya-e0104n2:252_24": "tadanurūpanti attho.",
  "anya-e0104n2:252_25": "Kusalākusalavedanāhi vipākabyākatāya tīhipi kāraṇehi oḷārikā.",
  "anya-e0104n2:252_26": "Kiriyābyākatāya savipākato savipākatāvisiṭṭhasabyāpārasaussāhato vāti.",
  "anya-e0104n2:252_27": "Vuttapariyāyenāti vipākabyākatā abyāpārato,",
  "anya-e0104n2:252_28": "anussāhato,",
  "anya-e0104n2:252_29": "avipākato ca tāhi kusalākusalavedanāhi sukhumā.",
  "anya-e0104n2:252_30": "Kiriyābyākatā avipākato,",
  "anya-e0104n2:252_31": "avipākatāvisiṭṭhasabyāpārasaussāhato vāti evaṁ kusalākusalāya vuttavipallāsena.",
  "anya-e0104n2:252_32": "Kammavegakkhittā hi kammapaṭibimbabhūtā ca kāyakammādibyāpāravirahato nirussāhā vipākā.",
  "anya-e0104n2:252_33": "Saussāhā ca kiriyā avipākadhammā.",
  "anya-e0104n2:252_34": "Savipākadhammā hi sagabbhā viya oḷārikāti.",
  "anya-e0104n2:253_0": "500.Nirassādatoti assādābhāvato sukhapaṭikkhepato.",
  "anya-e0104n2:253_1": "Savipphāratoti saparipphandato,",
  "anya-e0104n2:253_2": "anupasantatoti attho.",
  "anya-e0104n2:253_3": "Abhibhavanatoti ajjhottharaṇato.",
  "anya-e0104n2:253_4": "Sukhāya majjhattatā natthi,",
  "anya-e0104n2:253_5": "upekkhāya sātatā.",
  "anya-e0104n2:253_6": "Santatādayo pana sabbattha sukhupekkhāsu labbhantīti “yathāyoga”nti vuttaṁ.",
  "anya-e0104n2:253_7": "Pākaṭatoti sukhito dukkhitoti disvāpi jānitabbattā vibhūtabhāvato.",
  "anya-e0104n2:253_8": "Sā adukkhamasukhā vedanā.",
  "anya-e0104n2:254_0": "501.Asamāpannasamāpanna-ggahaṇena cettha bhūmivasenāpi vedanānaṁ oḷārikasukhumatā vuttāti veditabbā.",
  "anya-e0104n2:254_1": "Itarā samāpannassa vedanā.",
  "anya-e0104n2:255_0": "Oghaniyatoti oghehi ārammaṇaṁ katvā atikkamitabbato.",
  "anya-e0104n2:255_1": "Tathā yoganiyato,",
  "anya-e0104n2:255_2": "ganthaniyato cāti etthāpi ganthova ganthanaṁ,",
  "anya-e0104n2:255_3": "tassa hitaṁ ārammaṇabhāvena sambandhanatoti ganthaniyaṁ.",
  "anya-e0104n2:255_4": "Evaṁ nīvaraṇiyaṁ,",
  "anya-e0104n2:255_5": "upādāniyañca veditabbaṁ.",
  "anya-e0104n2:255_6": "Saṁkilese niyuttā,",
  "anya-e0104n2:255_7": "saṁkilesaṁ vā arahantīti saṁkilesikā.",
  "anya-e0104n2:255_8": "Sā anāsavā.",
  "anya-e0104n2:256_0": "502.Tatthāti yathāvuttāya oḷārikasukhumatāya.",
  "anya-e0104n2:256_1": "Sambhedoti saṅkaro. “Oḷārikā,",
  "anya-e0104n2:256_2": "sukhumā”ti ca vuttānampi jātiādivasena puna sukhumoḷārikabhāvāpattidoso yathā na hoti,",
  "anya-e0104n2:256_3": "tathā pariharitabbo.",
  "anya-e0104n2:256_4": "Jātivasena sukhumāya vedanāya sabhāvapuggalalokiyavasena oḷārikataṁ pāḷivasena dassetuṁ “vuttañheta”ntiādi vuttaṁ.",
  "anya-e0104n2:256_5": "Evaṁ sukhādayopīti ettha akusalā vedanā jātivasena oḷārikā,",
  "anya-e0104n2:256_6": "sabhāvavasena sukhumā.",
  "anya-e0104n2:256_7": "Kusalajjhānasahagatā sukhā vedanā jātivasena oḷārikā,",
  "anya-e0104n2:256_8": "samāpannassa vedanāti katvā puggalavasena sukhumāti evamādinā yojetabbā.",
  "anya-e0104n2:256_9": "“Na parāmasitabbo”ti etena jātiādayo cattāro koṭṭhāsā aññamaññaṁ avomissakā eva gahetabbā.",
  "anya-e0104n2:256_10": "Evaṁ sambhedassa parihāro,",
  "anya-e0104n2:256_11": "na aññathāti dasseti.",
  "anya-e0104n2:256_12": "Yathā abyākatamukhena,",
  "anya-e0104n2:256_13": "evaṁ kusalākusalamukhenapi,",
  "anya-e0104n2:256_14": "yathā ca jātimukhena,",
  "anya-e0104n2:256_15": "evaṁ sabhāvādimukhenapi dassetabbanti imamatthaṁ “esa nayo sabbatthā”ti atidisati.",
  "anya-e0104n2:257_0": "Idāni jātiādikoṭṭhāsesupi mitho akusalādīnaṁ upādāyupādāya oḷārikasukhumataṁ dassetuṁ “apicā”tiādi āraddhaṁ.",
  "anya-e0104n2:257_1": "“Nissayadahanato”ti iminā dosasahagatāya pākaṭaṁ kurūrappavattiṁ dasseti.",
  "anya-e0104n2:257_2": "Niyatāti micchattaniyāmena niyatā,",
  "anya-e0104n2:257_3": "ānantariyabhāvappattā kappatiṭṭhanakavipākatāya kappaṭṭhitikā devadattādīnaṁ viya.",
  "anya-e0104n2:257_4": "Asaṅkhārikā sabhāvatikhiṇatāya oḷārikā.",
  "anya-e0104n2:257_5": "Diṭṭhisampayuttā mahāsāvajjatāya oḷārikā.",
  "anya-e0104n2:257_6": "Sāpi diṭṭhisampayuttā niyatā oḷārikā,",
  "anya-e0104n2:257_7": "tato kappaṭṭhitikā,",
  "anya-e0104n2:257_8": "tato asaṅkhārikāti tividhāpi heṭṭhā vuttanayattā ekajjhaṁ vuttā visuṁ visuṁyeva yojetabbā.",
  "anya-e0104n2:257_9": "Tenāha “itarā sukhumā”ti.",
  "anya-e0104n2:257_10": "Avisesenāti dosasahagatā,",
  "anya-e0104n2:257_11": "lobhasahagatāti abhedena.",
  "anya-e0104n2:257_12": "Akusalā bahuvipākā dosussannatāya oḷārikā.",
  "anya-e0104n2:257_13": "Tathā kusalā appavipākā.",
  "anya-e0104n2:257_14": "Mandadosattā akusalā appavipākā sukhumā.",
  "anya-e0104n2:257_15": "Tathā kusalā bahuvipākā.",
  "anya-e0104n2:258_0": "Oḷārikasukhumanikantivatthubhāvato kāmāvacarādīnaṁ oḷārikasukhumatā,",
  "anya-e0104n2:258_1": "lokuttarā pana ekantasukhumāva.",
  "anya-e0104n2:258_2": "Tatthāpi ca vibhāgaṁ parato vakkhati.",
  "anya-e0104n2:258_3": "Bhāvanāmayāpīti bhāvanāmayāya bhedanena dānasīlamayānampi bhedanaṁ nayato dassitanti veditabbaṁ.",
  "anya-e0104n2:258_4": "Bhāvanāya paguṇabalavakālādīsu kadāci ñāṇavippayuttacittenapi manasikāro hotīti vuttaṁ “bhāvanāmayāpi duhetukā”ti.",
  "anya-e0104n2:258_5": "Taṁtaṁbhūmivipākakiriyāvedanāsūti ettha “kāmāvacaravipākā oḷārikā,",
  "anya-e0104n2:258_6": "rūpāvacarā sukhumā”tiādinā yāva arahattaphalā netabbaṁ.",
  "anya-e0104n2:258_7": "“Kāmāvacarakiriyā oḷārikā,",
  "anya-e0104n2:258_8": "rūpāvacarakiriyā sukhumā”tiādinā kāmāvacarā ca “dānākārappavattā oḷārikā,",
  "anya-e0104n2:258_9": "sīlākārappavattā sukhumā”tiādinā yāva nevasaññānāsaññāyatanā netabbaṁ.",
  "anya-e0104n2:258_10": "Yathā ca jātikoṭṭhāse ayaṁ vibhāgo,",
  "anya-e0104n2:258_11": "evaṁ sabhāvakoṭṭhāsādīsupīti dassetuṁ “dukkhādī”tiādi vuttaṁ.",
  "anya-e0104n2:259_0": "Sabbo cāyaṁ vibhāgo lakkhaṇasannissito vuttoti katvā āha “okāsavasena cāpī”tiādi.",
  "anya-e0104n2:259_1": "Sukhāpīti pi-saddena adukkhamasukhaṁ sampiṇḍeti.",
  "anya-e0104n2:259_2": "Sabbatthāti sabbāsu bhūmīsu.",
  "anya-e0104n2:259_3": "Yathānurūpanti yā yā vedanā yattha yattha labbhati,",
  "anya-e0104n2:259_4": "tadanurūpaṁ.",
  "anya-e0104n2:259_5": "Vatthuvasenāti yaṁ vatthuṁ ārabbha vedanā pavattati,",
  "anya-e0104n2:259_6": "tassa vasenāpi.",
  "anya-e0104n2:259_7": "Hīnavatthukāti hīnaṁ vatthuṁ ārammaṇaṁ katvā kaṅgubhattaṁ bhuñjantassa vedanā hīnavatthukatāya oḷārikā.",
  "anya-e0104n2:259_8": "Sālimaṁsodanaṁ bhuñjantassa paṇītavatthukatāya sukhumāti.",
  "anya-e0104n2:260_0": "503.Ādinā nayenāti sabbaṁ pāḷigatiṁ āmasati.",
  "anya-e0104n2:260_1": "Jātiādivasena asamānakoṭṭhāsatā visabhāgatā.",
  "anya-e0104n2:260_2": "Dukkhavipākatādivasena asadisakiccatā asaṁsaṭṭhatā,",
  "anya-e0104n2:260_3": "na asampayogo.",
  "anya-e0104n2:260_4": "Yadi siyā,",
  "anya-e0104n2:260_5": "dūravipariyāyena santikaṁ hotīti saṁsaṭṭhatā santikatā āpajjati,",
  "anya-e0104n2:260_6": "na ca vedanāya vedanāsampayogo atthi.",
  "anya-e0104n2:260_7": "Santikapadavaṇṇanāya ca “sabhāgato ca sarikkhato cā”ti vakkhatīti vuttanayeneva attho veditabbo.",
  "anya-e0104n2:260_8": "Asadisasabhāvatā asarikkhatā.",
  "anya-e0104n2:260_9": "Sabbavāresūti oḷārikasukhumabhede vuttanayānusārena vattabbesu sabbesu vāresu.",
  "anya-e0104n2:260_10": "Jātiādivasena samānakoṭṭhāsatā sabhāgatā,",
  "anya-e0104n2:260_11": "dukkhavipākatādivasena pana sadisasabhāvatā sarikkhatā.",
  "anya-e0104n2:260_12": "Tenāha “akusalā pana…pe…",
  "anya-e0104n2:260_13": "santike”ti.",
  "anya-e0104n2:261_0": "Iti vedanākkhandhassa atītādivibhāge vitthārakathāmukhavaṇṇanā.",
  "anya-e0104n2:262_0": "Kamādivinicchayakathāvaṇṇanā",
  "anya-e0104n2:263_0": "504.Etanti evaṁ atītādivibhāge vitthārakathāmukhaṁ.",
  "anya-e0104n2:263_1": "Ñāṇabhedatthanti nānappakāraṁ ñāṇappabhedatthaṁ.",
  "anya-e0104n2:263_2": "Kamatoti desanākkamato,",
  "anya-e0104n2:263_3": "yena kāraṇenāyaṁ desanākkamo kato,",
  "anya-e0104n2:263_4": "tatoti attho.",
  "anya-e0104n2:263_5": "Visesatoti bhedato,",
  "anya-e0104n2:263_6": "khandhupādānakkhandhavibhāgatoti attho.",
  "anya-e0104n2:263_7": "Anūnādhikatoti pañcabhāvato.",
  "anya-e0104n2:263_8": "Upamātoti upamāhi upametabbato.",
  "anya-e0104n2:263_9": "Daṭṭhabbato dvidhāti dvīhi ākārehi ñāṇena passitabbato.",
  "anya-e0104n2:263_10": "Passantassatthasiddhitoti yathā passantassa yathādhippetatthanipphattito.",
  "anya-e0104n2:263_11": "Vibhāvināti paññavatā.",
  "anya-e0104n2:264_0": "Uppattikkamoti yathāpaccayaṁ uppajjantānaṁ uppajjanapaṭipāṭi.",
  "anya-e0104n2:264_1": "“Dassanenapahātabbā”tiādinā paṭhamaṁ pahātabbā paṭhamaṁ vuttā,",
  "anya-e0104n2:264_2": "dutiyaṁ pahātabbā dutiyaṁ vuttāti ayaṁ pahānakkamo.",
  "anya-e0104n2:264_3": "Sīlavisuddhiṁ paṭipajja cittavisuddhi paṭipajjitabbā,",
  "anya-e0104n2:264_4": "tathā tato parāpīti āha “sīlavisuddhi…pe…",
  "anya-e0104n2:264_5": "paṭipattikkamo”ti,",
  "anya-e0104n2:264_6": "anupubbapaṇītā bhūmiyo anupubbena vavatthitāti ayaṁ bhūmikkamo.",
  "anya-e0104n2:264_7": "“Cattāro satipaṭṭhānā”tiādiko ekakkhaṇepi satipaṭṭhānādisambhavato desanākkamo ca.",
  "anya-e0104n2:264_8": "Dānakathādayo anupubbukkaṁsato kathitā,",
  "anya-e0104n2:264_9": "uppattiādivavatthānābhāvato pana dānādīnaṁ idha desanākkamavacanaṁ.",
  "anya-e0104n2:264_10": "Uppattiādivavatthānahetukatāya hi “paṭhamaṁ kalalaṁ hotī”tiādikā desanāpi samānā uppattiādikamabhāveneva vuttā.",
  "anya-e0104n2:264_11": "Yathāvuttavavatthānābhāvena pana anekesaṁ vacanānaṁ sahapavattiyā asambhavato yena kenaci pubbāpariyena",
  "anya-e0104n2:264_12": "desetabbatāya tena tena adhippāyena desanāmattasseva kamo desanākkamo daṭṭhabbo.",
  "anya-e0104n2:264_13": "Pubbāpariyavavatthānenāti paṭhamaṁ rūpakkhandho,",
  "anya-e0104n2:264_14": "tato vedanākkhandhoti evaṁ pubbāpariyavavatthānena anuppattito.",
  "anya-e0104n2:264_15": "Appahātabbatoti khandhesu ekaccānaṁ pahātabbatāva natthi,",
  "anya-e0104n2:264_16": "kuto pahānakkamo.",
  "anya-e0104n2:264_17": "Sati hi sabbesaṁ pahātabbatāya pahānakkamena nesaṁ desanā siyā.",
  "anya-e0104n2:264_18": "Appaṭipajjanīyatoti sammāpaṭipattivasena na paṭipajjitabbato.",
  "anya-e0104n2:264_19": "“Catubhūmipariyāpannattā”ti iminā vedanādīnaṁ aniyatabhūmikataṁ dasseti.",
  "anya-e0104n2:264_20": "Niyatabhūmikānañhi bhūmikkamo sambhaveyya.",
  "anya-e0104n2:265_0": "Abhedenāti rūpādīnaṁ bhedaṁ vibhāgaṁ akatvā ekajjhaṁ piṇḍaggahaṇena.",
  "anya-e0104n2:265_1": "Attagāhapatitanti attagāhasaṅkhāte diṭṭhoghe nipatitaṁ.",
  "anya-e0104n2:265_2": "Samūhaghanavinibbhogadassanenāti rūpato arūpaṁ vivecento rūpārūpasamūhe ghanavinibbhujjanadassanena.",
  "anya-e0104n2:265_3": "Cakkhuādīnampi visayabhūtanti ekadesena samudāyabhūtaṁ rūpakkhandhaṁ vadati.",
  "anya-e0104n2:265_4": "Yā ettha iṭṭhaṁ,",
  "anya-e0104n2:265_5": "aniṭṭhañca rūpaṁ saṁvedeti,",
  "anya-e0104n2:265_6": "ayaṁ vedanākkhandhoti iṭṭhāniṭṭharūpasaṁvedanikaṁ vedanaṁ desesīti sambandho.",
  "anya-e0104n2:265_7": "Evaṁ sabbattha.",
  "anya-e0104n2:265_8": "Iṭṭhamajjhattaaniṭṭhamajjhattānampi iṭṭhāniṭṭhasabhāvattā iṭṭhāniṭṭhaggahaṇeneva gahaṇaṁ daṭṭhabbaṁ.",
  "anya-e0104n2:265_9": "Evanti yathāvuttanayena.",
  "anya-e0104n2:265_10": "Saññāya gahitākāre visaye abhisaṅkhārappavattīti āha “saññāvasena abhisaṅkhārake”ti.",
  "anya-e0104n2:265_11": "Yathā viññāṇassa sampayuttadhammānaṁ nissayabhāvo pākaṭo,",
  "anya-e0104n2:265_12": "na tathā vedanādīnanti āha “vedanādīnaṁ nissaya”nti.",
  "anya-e0104n2:265_13": "“Manopubbaṅgamā dhammā,",
  "anya-e0104n2:265_14": "cittānuparivattino dhammā,",
  "anya-e0104n2:265_15": "chadvārādhipati rājā”ti vacanato viññāṇaṁ adhipati.",
  "anya-e0104n2:266_0": "505.",
  "anya-e0104n2:266_1": "Rūpakkhandhe “sāsavaṁ upādāniya”nti vacanaṁ anāsavānaṁ dhammānaṁ sabbhāvato rūpakkhandhassa taṁsabhāvatānivattanatthaṁ,",
  "anya-e0104n2:266_2": "na anāsavarūpanivattanatthaṁ.",
  "anya-e0104n2:267_0": "Anāsavāva khandhesu vuttāti ettha aṭṭhānappayutto eva-saddo,",
  "anya-e0104n2:267_1": "anāsavā khandhesveva vuttāti attho.",
  "anya-e0104n2:267_2": "Idha pana visuddhimagge sabbepete khandhāpi upādānakkhandhāpi.",
  "anya-e0104n2:268_0": "506.",
  "anya-e0104n2:268_1": "Sabbasaṅkhatānaṁ sabhāgena ekajjhaṁ saṅgaho sabbasaṅkhatasabhāgekasaṅgaho.",
  "anya-e0104n2:268_2": "Sabhāgasabhāvena hi saṅgayhamānā sabbasaṅkhatā pañcakkhandhā honti.",
  "anya-e0104n2:268_3": "Tattha ruppanādisāmaññena samānakoṭṭhāsā sabhāgāti veditabbā.",
  "anya-e0104n2:268_4": "Tesu saṅkhatābhisaṅkharaṇakiccaṁ āyūhanarasāya cetanāya balavanti sā “saṅkhārakkhandho”ti vuttā.",
  "anya-e0104n2:268_5": "Aññe ca ruppanādivisesalakkhaṇarahitā phassādayo saṅkhatābhisaṅkharaṇasāmaññenāti daṭṭhabbā,",
  "anya-e0104n2:268_6": "phusanādayo pana sabhāvā visuṁ khandhasaddavacanīyā na hontīti dhammasabhāvaññunā tathāgatena phassakkhandhādayo na vuttāti veditabbā.",
  "anya-e0104n2:268_7": "“Ye hi keci,",
  "anya-e0104n2:268_8": "bhikkhave,",
  "anya-e0104n2:268_9": "samaṇā vā brāhmaṇā vā sassatavādā sassataṁ attānañca lokañca paññapenti,",
  "anya-e0104n2:268_10": "sabbe te ime eva pañcupādānakkhandhe nissāya paṭicca,",
  "anya-e0104n2:268_11": "etesaṁ vā aññatara”nti evamādisuttānañca vasena attattaniyagāhassa etapparamatā daṭṭhabbā.",
  "anya-e0104n2:268_12": "Etena ca vakkhamānasuttavasena ca khandhe eva nissāya parittārammaṇādivasena na vattabbā ca diṭṭhi uppajjati",
  "anya-e0104n2:268_13": "khandhanibbānavajjassa sabhāvadhammassa abhāvatoti vuttaṁ hoti.",
  "anya-e0104n2:268_14": "Rūpanti ruppanasabhāvaṁ dhammajātamāha.",
  "anya-e0104n2:268_15": "Vedanantiādīsupi eseva nayo.",
  "anya-e0104n2:268_16": "“Sīlakkhandho samādhikkhandho”tiādi vacanato aññesañca khandhasaddavacanīyānaṁ sīlakkhandhādīnaṁ sabbhāvato",
  "anya-e0104n2:268_17": "na pañcevāti codanaṁ nivattetumāha “aññesaṁ tadavarodhato”ti.",
  "anya-e0104n2:269_0": "507.",
  "anya-e0104n2:269_1": "Pavattiṭṭhānabhūtaṁ vasanaṭṭhānaṁ viya hotīti vuttaṁ “nivāsaṭṭhānato”ti.",
  "anya-e0104n2:269_2": "Dukkhadukkhavipariṇāmadukkhasaṅkhāradukkhatāvasena vedanāya ābādhakattaṁ daṭṭhabbaṁ.",
  "anya-e0104n2:269_3": "Rāgādisampayuttassa vipariṇāmādidukkhassa itthipurisādiākāragāhikā taṁtaṁsaṅkappamūlabhūtā saññā samuṭṭhānaṁ.",
  "anya-e0104n2:269_4": "Pittādi viya rogassa āsannakāraṇaṁ samuṭṭhānaṁ.",
  "anya-e0104n2:269_5": "Utubhojanavisamatāvisamaparihārādi viya mūlakāraṇaṁ nidānaṁ.",
  "anya-e0104n2:269_6": "Cittassa aṅgabhūtā cetasikāti viññāṇaṁ gilānūpamaṁ vuttaṁ.",
  "anya-e0104n2:269_7": "Kuṭṭharogavato siniyhanaṁ tassa bhiyyobhāvāya viya bālassa puññābhisaṅkhārādivasena pavatti vedanādukkhāvahā asappāyasevanasadisī.",
  "anya-e0104n2:269_8": "Vedanattāyāti vedanāsabhāvatthaṁ,",
  "anya-e0104n2:269_9": "vedanattalābhāyāti attho.",
  "anya-e0104n2:269_10": "Kāraṇaṭṭhānatāya,",
  "anya-e0104n2:269_11": "bhojanādhāratāya ca cārakūpamaṁ,",
  "anya-e0104n2:269_12": "bhājanūpamañca rūpaṁ.",
  "anya-e0104n2:269_13": "Subhasaññādivasena vedanākāraṇassa hetubhāvato,",
  "anya-e0104n2:269_14": "vedanābhojanassa chādāpanato ca aparādhūpamā,",
  "anya-e0104n2:269_15": "byañjanūpamā ca saññā.",
  "anya-e0104n2:269_16": "Vedanāhetuto kāraṇakārakūpamo,",
  "anya-e0104n2:269_17": "parivesakūpamo ca saṅkhārakkhandho.",
  "anya-e0104n2:269_18": "Bhattakāro eva yebhuyyena parivisatīti parivesakaggahaṇaṁ.",
  "anya-e0104n2:269_19": "Vedanāya vibādhitabbato,",
  "anya-e0104n2:269_20": "anuggahetabbato ca aparādhikūpamaṁ,",
  "anya-e0104n2:269_21": "bhuñjakūpamañca viññāṇaṁ vuttaṁ.",
  "anya-e0104n2:270_0": "508.",
  "anya-e0104n2:270_1": "“Pañca vadhakā paccatthikā ukkhittāsikāti kho,",
  "anya-e0104n2:270_2": "bhikkhave,",
  "anya-e0104n2:270_3": "pañcannetaṁ upādānakkhandhānaṁ adhivacana”nti āsīvisūpame vadhakāti vuttā,",
  "anya-e0104n2:270_4": "“bhāroti kho,",
  "anya-e0104n2:270_5": "bhikkhave,",
  "anya-e0104n2:270_6": "pañcannetaṁ upādānakkhandhānaṁ adhivacana”nti bhārasutte bhārāti,",
  "anya-e0104n2:270_7": "“atītampāhaṁ addhānaṁ evameva rūpena khajjiṁ,",
  "anya-e0104n2:270_8": "seyyathāpi etarahi paccuppannena rūpena khajjāmi.",
  "anya-e0104n2:270_9": "Ahañceva kho pana anāgataṁ rūpaṁ abhinandeyyaṁ,",
  "anya-e0104n2:270_10": "anāgatampāhaṁ addhānaṁ evameva rūpena khajjeyyaṁ,",
  "anya-e0104n2:270_11": "seyyathāpi…pe…",
  "anya-e0104n2:270_12": "khajjāmī”tiādinā khajjanīyapariyāye khādakāti,",
  "anya-e0104n2:270_13": "“so aniccaṁ rūpaṁ ‘aniccaṁ rūpa’nti yathābhūtaṁ nappajānātī”tiādinā yamakasutte aniccādikāti.",
  "anya-e0104n2:270_14": "Yadipi “idha pana sabbepete ekajjhaṁ katvā khandhāti adhippetā”ti vuttaṁ,",
  "anya-e0104n2:270_15": "bāhullena pana upādānakkhandhānaṁ tadantogadhānaṁ daṭṭhabbatā veditabbā.",
  "anya-e0104n2:270_16": "Vipassanāya bhūmivicāro hesoti.",
  "anya-e0104n2:271_0": "Pheṇapiṇḍoviyātiādīsu rūpādīnaṁ evaṁ pheṇapiṇḍādisadisatā daṭṭhabbā,",
  "anya-e0104n2:271_1": "yathā pheṇapiṇḍo nissāro paridubbalo agayhupago;",
  "anya-e0104n2:271_2": "gahitopi kiñci atthaṁ na sādheti,",
  "anya-e0104n2:271_3": "chiddāvachiddo anekasandhisaṅghaṭito bahūnaṁ pāṇakānaṁ āvāso anupubbūpacito sabbāvatthanipātī avassaṁbhedī,",
  "anya-e0104n2:271_4": "evaṁ rūpampi niccasārādivirahato nissāraṁ pheggu viya,",
  "anya-e0104n2:271_5": "sukhabhañjanīyato dubbalaṁ,",
  "anya-e0104n2:271_6": "niccanti vā dhuvanti vā ahanti vā mamanti vā na gahetabbaṁ,",
  "anya-e0104n2:271_7": "gahitampi tathā na hoti,",
  "anya-e0104n2:271_8": "bahuchiddaṁ asītisatasandhisaṅghaṭitaṁ anekakimikulāvāsaṁ kalalādivasena anupubbūpacitaṁ kalalakālato paṭṭhāya sabbāsupi avatthāsu vinassati,",
  "anya-e0104n2:271_9": "avassameva ca bhijjati.",
  "anya-e0104n2:271_10": "Aṭṭhakathāyaṁ pana parimaddanāsahanameva upamūpameyyasambandho vutto.",
  "anya-e0104n2:272_0": "Yathā pubbuḷo nissāro paridubbalo agayhupago,",
  "anya-e0104n2:272_1": "gahitopi na kiñci atthaṁ sādheti,",
  "anya-e0104n2:272_2": "na ciraṭṭhitiko,",
  "anya-e0104n2:272_3": "tathā vedanāpi.",
  "anya-e0104n2:272_4": "Yathā ca pubbuḷo,",
  "anya-e0104n2:272_5": "udakatalaṁ,",
  "anya-e0104n2:272_6": "udakabinduṁ,",
  "anya-e0104n2:272_7": "udakajallikaṁ saṅkaḍḍhitvā puṭaṁ katvā gahaṇavātañcāti cattāri kāraṇāni paṭicca jāyati,",
  "anya-e0104n2:272_8": "evaṁ vedanāpi vatthuṁ,",
  "anya-e0104n2:272_9": "ārammaṇaṁ,",
  "anya-e0104n2:272_10": "kilesajallaṁ,",
  "anya-e0104n2:272_11": "phassasaṅghaṭṭanañcāti cattāri kāraṇāni paṭicca uppajjati.",
  "anya-e0104n2:272_12": "Yathā hi udakatale bindunipātajanito vāto udakajallikasaṅkhātaṁ udakalasikaṁ saṅkaḍḍhitvā puṭaṁ katvā pubbuḷaṁ nāma karoti,",
  "anya-e0104n2:272_13": "evaṁ vatthumhi ārammaṇāpāthagamanajanito phasso anupacchinnaṁ kilesajallaṁ sahakārīpaccayabhāvena saṅkaḍḍhitvā vedanaṁ nāma karoti.",
  "anya-e0104n2:272_14": "Idañca kilesehi mūlakāraṇabhūtehi,",
  "anya-e0104n2:272_15": "ārammaṇassādanabhūtehi ca nibbattaṁ vaṭṭagataṁ vedanaṁ sandhāya vuttaṁ.",
  "anya-e0104n2:272_16": "Ukkaṭṭhaparicchedena vā cattāro paccayā vuttā,",
  "anya-e0104n2:272_17": "ūnehipi pana uppajjateva.",
  "anya-e0104n2:272_18": "Idha muhuttaramaṇīyatā upamopameyyasambandho vutto.",
  "anya-e0104n2:273_0": "Yathā pana marīcikā asārā agayhupagā.",
  "anya-e0104n2:273_1": "Na hi taṁ gahetvā pātuṁ vā nhāyituṁ vā bhājanaṁ vā pūretuṁ sakkā,",
  "anya-e0104n2:273_2": "evaṁ saññāpi asārā agayhupagā.",
  "anya-e0104n2:273_3": "Yathā ca marīcikā vipphandamānā sañjātūmivegā viya khāyantī mahājanaṁ vippalambeti,",
  "anya-e0104n2:273_4": "evaṁ saññāpi “nīlaṁ pītaṁ dīghaṁ rassa”ntiādinā ārammaṇe pavattamānā sabhāvamatte aṭṭhatvā “subhaṁ sukhaṁ",
  "anya-e0104n2:273_5": "nicca”ntiādimicchāgāhassa kāraṇabhāvena lokaṁ vippalambeti.",
  "anya-e0104n2:274_0": "Yathā kadalikkhandho asāro agayhupago.",
  "anya-e0104n2:274_1": "Na hi taṁ gahetvā gopānasīādīnaṁ atthāya upanetuṁ sakkā,",
  "anya-e0104n2:274_2": "upanītampi tathā na hoti,",
  "anya-e0104n2:274_3": "bahuvaṭṭisamodhāno ca hoti,",
  "anya-e0104n2:274_4": "evaṁ saṅkhārakkhandhopi asāro agayhupago.",
  "anya-e0104n2:274_5": "Na hi taṁ niccādivasena gahetuṁ sakkā,",
  "anya-e0104n2:274_6": "gahitampi tathā na hoti,",
  "anya-e0104n2:274_7": "bahudhammasamodhāno ca.",
  "anya-e0104n2:274_8": "Aññadeva hi phassassa lakkhaṇaṁ,",
  "anya-e0104n2:274_9": "aññaṁ cetanādīnaṁ,",
  "anya-e0104n2:274_10": "te pana sabbe samodhānetvā saṅkhārakkhandhoti vuccati.",
  "anya-e0104n2:275_0": "Yathā ca māyā asārā agayhupagā.",
  "anya-e0104n2:275_1": "Na hi taṁ gahetvā kiñci atthaṁ kiccaṁ sādhetuṁ sakkā,",
  "anya-e0104n2:275_2": "ittarā lahupaccupaṭṭhānā amaṇiādimeva maṇiādirūpena dassentī mahājanaṁ vañceti,",
  "anya-e0104n2:275_3": "evaṁ viññāṇampi asāraṁ ittaraṁ lahupaccupaṭṭhānaṁ,",
  "anya-e0104n2:275_4": "teneva cittena āgacchantaṁ viya,",
  "anya-e0104n2:275_5": "gacchantaṁ viya,",
  "anya-e0104n2:275_6": "ṭhitaṁ viya,",
  "anya-e0104n2:275_7": "nisinnaṁ viya ca katvā gāhāpeti,",
  "anya-e0104n2:275_8": "aññadeva cittaṁ āgamane,",
  "anya-e0104n2:275_9": "aññaṁ gamanādīsūti.",
  "anya-e0104n2:275_10": "Evaṁ viññāṇaṁ māyāsadisaṁ.",
  "anya-e0104n2:276_0": "Pañcapi upādānakkhandhā asubhādisabhāvā eva saṁkilesāsucivatthubhāvāditoti asubhādito daṭṭhabbā eva,",
  "anya-e0104n2:276_1": "tathāpi katthaci koci viseso sukhaggahaṇīyo hotīti āha “visesato cā”tiādi.",
  "anya-e0104n2:276_2": "Tattha cattāro satipaṭṭhānā catuvipallāsappahānakarāti tesaṁ gocarabhāvena rūpakkhandhādīsu asubhādibhāvena daṭṭhabbatā vuttā.",
  "anya-e0104n2:277_0": "509.Khandhehi na vihaññati parividitasabhāvattā.",
  "anya-e0104n2:277_1": "Vipassakopi tesaṁ vipattiyaṁ na dukkhamāpajjati,",
  "anya-e0104n2:277_2": "khīṇāsavesu pana vattabbameva natthi.",
  "anya-e0104n2:277_3": "Te hi āyatimpi khandhehi na bādhīyantīti.",
  "anya-e0104n2:278_0": "Kabaḷīkārāhāraṁ parijānātīti “āhārasamudayā rūpasamudayo”ti vacanato ajjhattikarūpe chandarāgaṁ pajahanto",
  "anya-e0104n2:278_1": "tassa samudayabhūte kabaḷīkārāhārepi chandarāgaṁ pajahatīti attho.",
  "anya-e0104n2:278_2": "Ayaṁ pahānapariññā.",
  "anya-e0104n2:278_3": "Ajjhattikarūpaṁ pana pariggaṇhanto tassa paccayabhūtaṁ kabaḷīkārāhāraṁ pariggaṇhātīti ñātapariññā.",
  "anya-e0104n2:278_4": "Tassa ca udayabbayānupassī hotīti tīraṇapariññā ca yojetabbā.",
  "anya-e0104n2:278_5": "Evaṁ pariññattaye sijjhante ime vipallāsādayo vidhamīyanti evāti āha “asubhe subhanti vipallāsaṁ pajahatī”tiādi.",
  "anya-e0104n2:278_6": "Tattha kāmarāgabhūtaṁ abhijjhaṁ sandhāyāha “abhijjhākāyagantha”nti.",
  "anya-e0104n2:278_7": "Asubhānupassanāya hi kāmarāgappahānaṁ hoti,",
  "anya-e0104n2:278_8": "kāmarāgamukhena vā sabbalobhappahānaṁ vadati.",
  "anya-e0104n2:278_9": "Na upādiyati na gaṇhati na uppādeti.",
  "anya-e0104n2:279_0": "“Phassapaccayā vedanā”ti vuttattā “vedanāya chandarāgaṁ pajahanto tassā paccayabhūte phassāhārepi chandarāgaṁ",
  "anya-e0104n2:279_1": "pajahatī”tiādinā āhāraparijānane vuttanayena phassaparijānanaṁ yojetabbaṁ.",
  "anya-e0104n2:279_2": "Vedanāya dukkhato dassanena tattha sukhanti vipallāsaṁ pajahati.",
  "anya-e0104n2:279_3": "Sukhatthameva bhavapatthanā hotīti vedanāya taṇhaṁ pajahanto bhavoghaṁ uttarati.",
  "anya-e0104n2:279_4": "Tato eva bhavayogena visaṁyujjati.",
  "anya-e0104n2:279_5": "Bhavāsavena ca anāsavo hoti,",
  "anya-e0104n2:279_6": "sabbavedanaṁ dukkhato passanto attano parena apubbaṁ dukkhaṁ uppāditaṁ,",
  "anya-e0104n2:279_7": "sukhaṁ vā vināsitaṁ na cinteti,",
  "anya-e0104n2:279_8": "tato “anatthaṁ me acarī”tiādi āghātavatthuppahānato byāpādakāyaganthaṁ bhindati.",
  "anya-e0104n2:279_9": "“Sukhabahule sugatibhave suddhī”ti aggahetvā gosīlagovatādīhi suddhiṁ parāmasanto sukhapatthanāvaseneva",
  "anya-e0104n2:279_10": "parāmasatīti vedanāya taṇhaṁ pajahantopi sīlabbatupādānaṁ na upādiyati.",
  "anya-e0104n2:280_0": "Manosañcetanā saṅkhārakkhandho,",
  "anya-e0104n2:280_1": "saññā pana taṁsampayuttāti saññāsaṅkhāre anattato passanto manosañcetanāya chandarāgaṁ pajahati,",
  "anya-e0104n2:280_2": "tañca pariggaṇhāti,",
  "anya-e0104n2:280_3": "tīreti cāti “saññaṁ saṅkhāre…pe…",
  "anya-e0104n2:280_4": "parijānātī”ti vuttaṁ.",
  "anya-e0104n2:280_5": "Saññāsaṅkhāre anattāti passanto attadiṭṭhimūlakattā sabbadiṭṭhīnaṁ attadiṭṭhiṁ viya sabbadiṭṭhiyopi vidhamatīti dassento “diṭṭhoghaṁ uttarati…pe…",
  "anya-e0104n2:280_6": "attavādupādānaṁ na upādiyatī”ti āha.",
  "anya-e0104n2:281_0": "Viññāṇaṁ aniccato passanto aniccānupassanāmukhena tissopi anupassanā ussukkanto tīhipi pariññāhi viññāṇāhāraṁ parijānāti.",
  "anya-e0104n2:281_1": "Visesato panettha anicce niccanti vipallāsaṁ pajahati.",
  "anya-e0104n2:281_2": "Tattha niccaggāhabāhullato avijjāya viññāṇe ghanagahaṇaṁ hotīti ghanavinibbhogaṁ katvā taṁ aniccato passanto avijjoghaṁ uttarati.",
  "anya-e0104n2:281_3": "Tato eva avijjāyogena visaṁyutto avijjāsavena anāsavo ca hoti.",
  "anya-e0104n2:281_4": "Mohabaleneva sīlabbataparāmasanaṁ hotīti taṁ pajahanto “sīlabbataparāmāsakāyaganthaṁ bhindati.",
  "anya-e0104n2:282_0": "“Yañca kho idaṁ,",
  "anya-e0104n2:282_1": "bhikkhave,",
  "anya-e0104n2:282_2": "vuccati cittaṁ itipi,",
  "anya-e0104n2:282_3": "mano itipi,",
  "anya-e0104n2:282_4": "viññāṇaṁ itipi,",
  "anya-e0104n2:282_5": "tatrāssutavā puthujjano nālaṁ nibbindituṁ,",
  "anya-e0104n2:282_6": "nālaṁ virajjituṁ,",
  "anya-e0104n2:282_7": "nālaṁ vimuccituṁ.",
  "anya-e0104n2:282_8": "Taṁ kissa hetu?",
  "anya-e0104n2:282_9": "Dīgharattaṁ hetaṁ,",
  "anya-e0104n2:282_10": "bhikkhave,",
  "anya-e0104n2:282_11": "assutavato puthujjanassa ajjhositaṁ mamāyitaṁ parāmaṭṭhaṁ ‘etaṁ mama,",
  "anya-e0104n2:282_12": "esohamasmi,",
  "anya-e0104n2:282_13": "eso me attā”’tiādi –",
  "anya-e0104n2:283_0": "Vacanato yathā viññāṇaṁ niccato passanto diṭṭhupādānaṁ upādiyati,",
  "anya-e0104n2:283_1": "evaṁ taṁ aniccato passanto diṭṭhupādānaṁ na upādiyatīti.",
  "anya-e0104n2:284_0": "Evaṁ mahānisaṁsanti vuttappakārena vipallāsādisakalasaṁkilesavidhamanupāyabhāvato evaṁ vipuludayaṁ.",
  "anya-e0104n2:284_1": "Vadhakādivasenāti ukkhittāsikavadhakādivasena.",
  "anya-e0104n2:284_2": "Passeyyāti ñāṇadassanena paccakkhato passeyya.",
  "anya-e0104n2:285_0": "Khandhaniddesavaṇṇanā niṭṭhitā.",
  "anya-e0104n2:286_0": "Iti cuddasamaparicchedavaṇṇanā."
}