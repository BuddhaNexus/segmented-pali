{
  "anya-e0810n3:0_0": "3. Sāmaññakaṇḍa",
  "anya-e0810n3:1_0": "1. Visesyādhīnavaggavaṇṇanā",
  "anya-e0810n3:2_0": "691.Iha vakkhamāne sāmaññakaṇḍe sāṅgopāṅgehi aṅgaupāṅgadvayasahitehi visesyādhīnehi visesyāyattehi visesanasaddehi sobhanādīhi saṁkiṇṇehi aññamaññavijātiyatthehi dabbakriyāguṇādīhi anekatthehi samayavaṇṇādīhi abyayehi cirassamādīhi ca kamā kamato vaggā kathyante, te ca pubbavaggasannissayā,",
  "anya-e0810n3:2_1": "tathā hi sobhanādayo devamanussādīsu visesanabhāvena sambandhā, kriyādayo tu tadādhāratāya, samayādayo vācakatāya,",
  "anya-e0810n3:2_2": "cirassamādayo taṁkriyāvisesanabhāvena,",
  "anya-e0810n3:2_3": "tatoyeva sādhāraṇattā sāmaññakaṇḍamidaṁ.",
  "anya-e0810n3:3_0": "692.",
  "anya-e0810n3:3_1": "Iha satthe bhiyyo rūpantarā liṅgavinicchayo,",
  "anya-e0810n3:3_2": "so atrāpi vagge bhiyyo rūpantarāyevāti vippaṭipattinirāsatthaṁ byāpakanyāyamāha ‘‘guṇi’’ccādinā.",
  "anya-e0810n3:3_3": "Tassattho – visesanabhūtā sabbe guṇasaddā, dabbasaddā,",
  "anya-e0810n3:3_4": "kriyāsaddā ca visesyādhīnabhāvena hetunāyeva,",
  "anya-e0810n3:3_5": "na bhiyyo rūpantarāpi visesanasaddena samaliṅgino siyunti, yathā – sobhanā itthī, sobhano puriso, sobhanaṁ cittaṁ.",
  "anya-e0810n3:4_0": "693-696.Subhantaṁ sobhane. Subha sobhane, yu. Ruca dittiyaṁ, iro. Sādha saṁsiddhiyaṁ, u. Manaṁ tosetīti manuññaṁ. Ñā parimāṇatosananisāmanesu, antassukāro,",
  "anya-e0810n3:4_1": "manaṁ ā bhuso tosetīti vā manuññaṁ, tadā ‘‘mano añña’’nti chedo, ālopo. Cara gatibhakkhanesu, ṇvu, carati cittametthāti cāru. Suṭṭhu darīyate sundaraṁ, dara dāraṇe . Vagga gamane, u, vaggu. Mano ramati asmiṁ. Kamu icchāyaṁ, to. Harati cittaṁ hārī, ṇī. Mana ñāṇe, ju, mano javati yasmiṁ vā mañju, nalopo. Piyasīlayuttatāya pesalaṁ, piyassa pe, īssattaṁ. Bhadi kalyāṇe, do. Vā gatiyaṁ, mo. Kala saṅkhyāne, yāṇo.",
  "anya-e0810n3:4_2": "Manaṁ appeti vaḍḍhetīti manāpaṁ,",
  "anya-e0810n3:4_3": "mano appoti yasminti vā manāpaṁ, āpa pāpuṇane, apādipubbo ca. Labhitabbanti laddhaṁ, to, sakatthe ko. Subhatīti subhaṁ,",
  "anya-e0810n3:4_4": "sundarena sabhāvena bhavatīti vā subhaṁ.",
  "anya-e0810n3:5_0": "Puṅgavantaṁ uttame, ubbhuto atyatthaṁ uttamo,",
  "anya-e0810n3:5_1": "ubhasaddato ubbhutatthato visesatthe tamo, uggatatamattā vā uttamo. Vara patthanāyaṁ, pavaro.",
  "anya-e0810n3:5_2": "Iṭṭhapaccaye vuḍḍhassa jādeso, jeṭṭho.",
  "anya-e0810n3:5_3": "Pakaṭṭhaṁ mukhaṁ ārambho assa pamukho.",
  "anya-e0810n3:5_4": "Natthi uttaro uttamo yasmā anuttaro.",
  "anya-e0810n3:5_5": "Pamukho ca anuttaro cāti dvando. Apādipubbe varo. Mukhamiva mukhyo, ivatthe yo. Padadhātīti padhānaṁ, yu.",
  "anya-e0810n3:5_6": "Pamukhabhāve tiṭṭhatīti pāmokkho, ubhayatrāpi vuḍḍhi. Pakaṭṭhaṁ rātīti paraṁ, ṇo.",
  "anya-e0810n3:5_7": "‘‘Agga’’nti jānitabbanti aggaññaṁ,",
  "anya-e0810n3:5_8": "‘‘agga’’nti pamānitabbanti vā aggaññaṁ. Uttaro uttamasadiso. Padhānabhāvaṁ nītaṁ paṇītaṁ, nī naye, kammani ṇo.",
  "anya-e0810n3:5_9": "Paraṁ paccanīkaṁ māretīti paramaṁ,",
  "anya-e0810n3:5_10": "pakaṭṭhabhāve ramatītivā paramaṁ, ṇo. Iyiṭṭhesu pasatthassa, vuḍḍhassa ca so, seyyo, seṭṭho ca,",
  "anya-e0810n3:5_11": "‘‘kvacāsavaṇṇaṁ lutte’’ti isse. Gāmaṁ netīti gāmaṇi,",
  "anya-e0810n3:5_12": "‘‘tassīlādīsu ṇī tvāvī cā’’ti ṇī, rasso, gāmaṇi. Santatamatāya sattamo, santato tamo, santassa ca so. Visesīyateti visiṭṭho, sisa visesane, to. Ara gamane, ṇyo, ikārāgamo, ariyo. Natthi aggo yasmā nāgo, dīghādi, galopo ca. I gatiyaṁ, ṇvu, isse, alopo ca, eko,",
  "anya-e0810n3:5_13": "sadisarahitatāya vā ekībhāve tiṭṭhatīti eko, ko. Ussāpeti paccanīketi usabho, usa dāhe, abho . Aja gamane, a, jassa go, dvittaṁ, aggo. Muca mocane,",
  "anya-e0810n3:5_14": "hīnamajjhimabhāvehi muccatīti mokkho, to, tassa kho. Mokkha mocane vā, a.",
  "anya-e0810n3:5_15": "Padhānabhāvaṁ gacchatīti puṅgavo, yadādi, pukkhalopyatra, pusa vuḍḍhimhi, alo, sassa kho, asarūpadvittaṁ.",
  "anya-e0810n3:5_16": "Ete cuttamādayo samāsagāpi asamāsagāpi uttamatthavācakā.",
  "anya-e0810n3:5_17": "Amarakose pana nāgosabhapuṅgavānaṁ samāsagatteyeva uttamatthavācakatā vuttā, vuttañca –",
  "anya-e0810n3:6_0": "‘‘Uttarasmiṁ pade byaggha-puṅgavo’sabhakuñjarā;",
  "anya-e0810n3:7_0": "Sīhasaddūlanāgādyā,",
  "anya-e0810n3:7_1": "pume seṭṭhatthagocarā’’ti amara 21.59.",
  "anya-e0810n3:8_0": "Tassattho – byagghādayo kammadhārayasamāse sati uttarapadībhūtā seṭṭhatthavisayā pubbapadassa seṭṭhatthavācakā pulliṅgā ca bhavanti, yathā ‘‘purisabyaggho, munipuṅgavo’’iccādi. Sīhādayo,",
  "anya-e0810n3:8_1": "ādinā varāhapuṇḍarīkadhorayhasovīrādayo ca samāsagā kammadhārayasamāse uttarapadabhūtā seṭṭhatthavācakā pumeva bhavanti, yathā ‘‘sakyasīho, kavikuñjaro, purisasaddūlo, purisavarāho’’iccādi.",
  "anya-e0810n3:9_0": "697. Cittassa,",
  "anya-e0810n3:9_1": "akkhino ca pītijanakaṁ vatthu abyāsekaṁ, asecanañca nāma,",
  "anya-e0810n3:9_2": "na byāsiñcanti nakkharanti nayanamanāni yasmāti abyāsekaṁ, asecanañca,",
  "anya-e0810n3:9_3": "na byāsiñcanti ca yasmiṁ āgantukabhūtāni aññarasānīti vā abyāsekaṁ, asecanañca. Ṇo, yu ca.",
  "anya-e0810n3:10_0": "Chakkaṁ iṭṭhe vatthumhi. Icchitabbaṁ, esitabbanti vā iṭṭhaṁ, isu icchāyaṁ, isa gavesane ca, to.",
  "anya-e0810n3:10_1": "Subhattaṁ gacchatīti subhagaṁ, kvi. Hadaye sādhu, hadayassa vā piyanti hajjaṁ, ṇo, dantassa lopo, dyassa jjo.",
  "anya-e0810n3:10_2": "Dayitabbaṁ ādātabbanti dayitaṁ, to. Valla saṁvaraṇe, kammani abho.",
  "anya-e0810n3:10_3": "Piyāyitabbanti piyaṁ,pī tappanakantīsu, ṇyo, rassādi.",
  "anya-e0810n3:11_0": "698. Tikaṁ tucche. Tuca vināse, cho. Rica viyojanasambajjhanesu, sambajjhanaṁ missanaṁ, to, sakatthe ko. Sunassa hitaṁ suññaṁ, yo, nyassa ñño, suna gatiyaṁ vā, yo. Dvayaṁ asāre. Phala nipphattiyaṁ, u, gu vā. Pubbatra gonto, asse, pheggu.",
  "anya-e0810n3:12_0": "Tikaṁ pavitte. Medha hiṁsāsaṅgamesu,",
  "anya-e0810n3:12_1": "medhīyate saṅgamīyate mejjhaṁ, ṇyo, jhassa jho, asarūpadvittaṁ. Pu pavane, to, dīghādi. Vuḍḍhāvādeso, ikārāgamo ca. Dvayaṁ aviraddhe. Na virajjhatīti aviraddho,",
  "anya-e0810n3:12_2": "radha hiṁsāparādhāpagamanesu, to.",
  "anya-e0810n3:12_3": "‘‘Dhaḍhabhahehi dhaḍhā ce’’ti tassa dho. Paṇa byavahārathutīsu, ṇvu,",
  "anya-e0810n3:12_4": "viraddhavohārena na paṇāmetīti apaṇṇako.",
  "anya-e0810n3:13_0": "699-701.",
  "anya-e0810n3:13_1": "Dvayaṁ jātyācārādinā anindite. Upubbo, papubbo ca kasa vilekhane, hiṁsāyañca, to,",
  "anya-e0810n3:13_2": "‘‘sādisantapucchabhanjahaṁsādīhi ṭṭho’’ti sahādibyañjanena tassa ṭṭho.",
  "anya-e0810n3:14_0": "Gārayhantaṁ jātyācārādinā nindite. Nihīyateti nihīno, hā cāge, ino, dīgho. Apādipubbe hīno. Lama nindāyaṁ, ṇvu, lāmako. Kiṭa gatiyaṁ, pati nipubbo tu nindāyaṁ, ṭho, patikiṭṭhaṁ, nikiṭṭhañca.",
  "anya-e0810n3:14_1": "Ittarasaddo lāmakatthavācako pāṭipadiko,",
  "anya-e0810n3:14_2": "‘‘jātyācārādīhi nihīnoya’’nti avaditabboti avajjo, tabbhāvattho cettha akāro. Vada viyattiyaṁ vācāyaṁ, ṇyo, dyassa jjo. Kucchā sañjātā assa kucchito. Adhobhāge jāto adhamo, ossattaṁ. Uma nindāyaṁ, kamme a, sakatthe ko, usso, omako. Garahitabboti gārayho, garaha nindāyaṁ, ṇyo, vaṇṇavipariyayo.",
  "anya-e0810n3:15_0": "Dvayaṁ malayutte. Malayuttatāya malīno, ino, dīgho. Assatthyatthe ī, masapaccaye malīmaso, kaccaraṁ, maladūsitampi, kucchitaṁ caratīti kaccaraṁ.",
  "anya-e0810n3:16_0": "Tipādaṁ vipule. Braha vuddhiyaṁ, rājādi, brahā. Maha pūjāyaṁ, anto. Pula mahatte, vipulaṁ. Sala gamane, visālaṁ, ṇo. Patha saṅkhyāne, ulo, assu, puthulaṁ, umhi puthu. Gara secane, u, garu. Ara gamane, u, assu, uru. Tanu vitthāre, to, iṇṇādeso, tassa tho, assi, asarūpadvittaṁ, vitthiṇṇaṁ.",
  "anya-e0810n3:17_0": "Vaṭharantaṁ thūle. Pī tappanakantīsu, ino. Thūla paribrūhane, a. Pīdhātuto īvaro, pīvaraṁ. Lapaccaye thullaṁ, rassādi. Vada viyattiyaṁ vācāyaṁ, vadatīti vaṭharaṁ, aro, dassa ṭho.",
  "anya-e0810n3:17_1": "Thūlamupacitamaṁsavipulāyatamaṁsādi.",
  "anya-e0810n3:18_0": "Dvayaṁ sannicite. Ānipubbo ci caye, kamme to, ācitaṁ, nicitañca.",
  "anya-e0810n3:19_0": "702. Siloko sabbasmiṁ. Saratīti sabbaṁ, vo, rassa ca vo. Saṁpubbo asu khepane, to, samattaṁ,",
  "anya-e0810n3:19_1": "atha vā sama tima vekallabye, to, samattaṁ. Na khiyatīti akhilaṁ, lo, akhilaṁ, nikhilañca tathā. Saka sattiyaṁ, alo,",
  "anya-e0810n3:19_2": "kalābhi avayavehi saha vattateti vā sakalaṁ.",
  "anya-e0810n3:19_3": "Sesato avasiṭṭhato niggataṁ nissesaṁ. Kasa gamane, ino, ṇattaṁ, kasiṇaṁ. Na sesaṁ avasiṭṭhaṁ asesaṁ.",
  "anya-e0810n3:19_4": "Aggena sikharena saṅgataṁ samaggaṁ.",
  "anya-e0810n3:19_5": "Kate samāse pubbanipāto abhidhānā. Ūna parihāne, na ūnaṁ asmiṁ anūnakaṁ, ko.",
  "anya-e0810n3:20_0": "703.Bahulantaṁ bahutte, bhāveti vaḍḍhetīti bhūri, bhū sattāyaṁ, ri, bhūri, dīghādi, rassanto, īmhi bhūrī, medhā. Pahu sattiyaṁ, to, ukārāgamo, papubbo hū sattāyaṁ vā, rasso. Paci vitthāre, uro, pacuraṁ. Bhī bhaye, bhāyati yasmāti bhiyyo, dvittaṁ. Sampahotīti sampahulaṁ, lo. Baha vuḍḍhiyaṁ, u, bahu.",
  "anya-e0810n3:20_1": "Yebhuyyasaddo bahulatthavācako pāṭipadiko. Bahū atthe lābhīti bahulaṁ.",
  "anya-e0810n3:21_0": "Dvayaṁ bahigate. Bahi jātaṁ bāhiraṁ, iraṇa.",
  "anya-e0810n3:22_0": "704-706.Yesaṁ padatthānaṁ mattaṁ pamāṇaṁ satādito paraṁ adhikaṁ bhavati, te parosatādī. Ādinā parosahassādi. Satato paro parosataṁ. Sahassato paro parosahassaṁ,",
  "anya-e0810n3:22_1": "parassa pubbanipāto abhidhānā parasaddā okārāgamo. Pajjaṁ appe.",
  "anya-e0810n3:22_2": "Parito attaṁ khaṇḍitaṁ parittaṁ. Sukha takriyāyaṁ, takriyā sukhanaṁ, umo. Suca socane vā. Khuda pipāsāyaṁ, do, khuddaṁ. Thuca pasāde, ṇo.",
  "anya-e0810n3:22_3": "Ala bhūsanapariyattinivāraṇesu, po, lassa po, appaṁ. Kisa tanukaraṇe, ṇo. Tanu vitthāre. Ci caye, ulo, dvittaṁ, cullaṁ, nīce pana cullo. Mā māne, chadādīhi to. Rassādi, mattā, itthiyaṁ. Lisa appībhāve, a. Lū chedane, luyateti lavo, a. Aṇa gatyattho, u. Kaṇa sadde, a, kaṇo. Lavādīhi saha kaṇo pume,",
  "anya-e0810n3:22_4": "vuttañca amarakose ‘‘pume lavalesakaṇāṇavo’’ti amara 21.62.",
  "anya-e0810n3:23_0": "Ñattantaṁ samīpe. Saṅgatā āpo yasmiṁ samīpaṁ, āssī. Pādito yadādinā kaṭo, nikaṭo,",
  "anya-e0810n3:23_1": "natthi kaṭo āvaraṇaṁ etassāti vā nikaṭo. Sadasmā to, āsanno.",
  "anya-e0810n3:23_2": "Kaṇṭhaṁ samīpaṁ upagataṁ upakaṭṭho. ‘‘Kaṇṭho gale sanniṭṭhāne,",
  "anya-e0810n3:23_3": "sadde madanapādape’’ti hi nānatthasaṅgaho,",
  "anya-e0810n3:23_4": "idha pana kaṇṭhassa kaṭṭhādeso, ṇalopo vā. Abhyāsīdatīti abhyāso. ‘‘Abhyāso tu samīpamhi,",
  "anya-e0810n3:23_5": "pumā abhyasanepi ce’’ti cintāmaṇiṭīkā 21.67rabhaso. Saha antena santikaṁ, sakatthe iko. Vidūrapaṭipakkhattā avidūraṁ. Saṅgataṁ antaṁ sāmantaṁ, sasaddassa dīgho, niggahītassa mo,",
  "anya-e0810n3:23_6": "saṁ nipubbopi kaṭṭhasaddo samīpatthoyevāti dassanatthaṁ udāhaṭaṁ, kasa vilekhane vā, to, sannikaṭṭhaṁ.",
  "anya-e0810n3:23_7": "Antikabhāvaṁ upagataṁ upantikaṁ. Saha kāsena vattate sakāsaṁ, kāsa dittiyaṁ. Antayogā antikaṁ, iko. Ñāyateti ñattaṁ, to,",
  "anya-e0810n3:23_8": "sakāsasaddena saniḍasadesasavidhasamariyādasavesāpi gayhanti. Saha niḍena, saha desena, saha vidhāya, saha mariyādāya,",
  "anya-e0810n3:23_9": "saha vesena vattateti viggaho, byuppattinimittaṁ, rūḷhīsaddā pana ete.",
  "anya-e0810n3:24_0": "Dvayaṁ dūramatte. Dukkhena arati yaṁ dūraṁ. Vipapubbo kaṭṭhasaddo dūre, sakatthe ko, vippakaṭṭhakaṁ.",
  "anya-e0810n3:25_0": "707. Tikaṁ ghane, natthi antaraṁ chiddaṁ yassa. Hanatismā a, hassa gho ca, ghanaṁ. Samu upasame, do, sandaṁ. Pādo viraḷe. Viramatīti viraḷaṁ, a, vaṇṇavikāro.",
  "anya-e0810n3:25_1": "Piyo lavo appo yasmiṁ pelavaṁ, piyassa pe, pili gamane vā, avo. Tanu appādīsupi.",
  "anya-e0810n3:26_0": "Dvayaṁ dīghe. Yata āyatane, āyataṁ. I gamane vā, to, bhūvādi, isse, e aya, dīghādi. Di khaye, gho, dīghādi. Tikaṁ vaṭṭale.",
  "anya-e0810n3:26_1": "Niggataṁ talaṁ asmāti nittalaṁ. Vaṭṭa vaṭṭane, vaṭṭaṁ, latādi. Ulapaccaye vaṭṭulaṁ.",
  "anya-e0810n3:27_0": "708.Ucchitantaṁ unnate. Ci caye, uccinotīti ucco, a. Unnamatīti unnato. Tuja hiṁsāyaṁ, phalane ca, a, tuṅgo. Uggataṁ aggaṁ assa udaggo. Uddhaṁ sito ucchito, si sevāyaṁ, to, sassa cho, asarūpadvittaṁ, ucchito. Paṁsupi,",
  "anya-e0810n3:27_1": "pakaṭṭho aṁsu ditti yassa paṁsu.",
  "anya-e0810n3:28_0": "Tikaṁ vāmane. Uddhaṁ na añcatīti nīco, añca gamane, ṇo, akārañakārānaṁ lopo, nisaddo atra nisedhe. Rasa sadde, so, rasso. Vā gamane, mano, vāmano.",
  "anya-e0810n3:29_0": "Tikaṁ ujumhi. Na jimhaṁ kuṭilaṁ ajimhaṁ.",
  "anya-e0810n3:29_1": "Tasmiṁ avaṅkatāya pakaṭṭho guṇo yassa paguṇo. Aja gamane, u, assu, uju.",
  "anya-e0810n3:30_0": "709. Chakkaṁ vaṅke. Aladhātumhā aro, ḷattaṁ. Vela gamane, to, dvittādi,",
  "anya-e0810n3:30_1": "virūpena ilayatīti vā vellitaṁ, to, ila gamane. Vaṅka koṭilye, a. Kuṭa chedane, ilo, kuṭa koṭilye vā. Hā cāge, kattari mo, dvittaṁ, vaṇṇavipariyayādi, jimhaṁ. Kuñca koṭilye, to. Vakkampi, vakka gamane.",
  "anya-e0810n3:31_0": "Pañcakaṁ dhuve. Dhu gatitheriyesu, a, uvādeso. Sassate nicce bhavo sassato.",
  "anya-e0810n3:31_1": "Nicco vutto abhidhānappadīpikāṭīkā. Sadā kāle bhavo sadātano.",
  "anya-e0810n3:31_2": "Sanasaddo niccattho sattamyanto nipāto,",
  "anya-e0810n3:31_3": "sanaṁsaddo vā abhidhānappadīpikāṭīkā, tatra bhavo sanantano, ubhayatrāpi bhavatthe tano, pubbe niggahītāgamo.",
  "anya-e0810n3:32_0": "710.",
  "anya-e0810n3:32_1": "Ekeneva bhāvādirūpena kālassa byāpako nibbānākāsādikūṭaṭṭhoti pakāsito.",
  "anya-e0810n3:32_2": "Māyāniccalayantādīsu kūṭaṁ vakkhati abhidhānappadīpikāṭīkā. Niccalo tiṭṭhatīti kūṭaṭṭho, pabbato,",
  "anya-e0810n3:32_3": "kūṭaṭṭho viya sadā tiṭṭhatīti kūṭaṭṭho.",
  "anya-e0810n3:33_0": "Dvayaṁ lahuke. Laṅgha gati sosanesu, u, ghassa hattaṁ, niggahītalopo, lahu, laghupi. Saṁpubbe,",
  "anya-e0810n3:33_1": "satthikakapaccaye ca sallahukaṁ. Tikaṁ saṅkhyāte. Khyā kathane. Gaṇa saṅkhyāne. Mā parimāṇe, sabbatra to.",
  "anya-e0810n3:34_0": "711. Tikaṁ tikhiṇe. Tija nisāne, ho, vaṇṇavikāro, tiṇhaṁ. Tija nisāne, ino, jassa kho, ṇattaṁ, tikhiṇaṁ. Tijatoyeva vo, jassa vo, battaṁ, tibbaṁ. Tikaṁ caṇḍe. Caṇḍa kope, caṇḍaṁ. Ujja balapālanesu, a, jjassa ggo, uggaṁ. Khara vināse, a, kharaṁ.",
  "anya-e0810n3:35_0": "Catukkaṁ jaṅgame. Gamu gamane, dvittādi, jaṅgamaṁ. Cara gamane, a, caraṁ. Tasati calatīti tasaṁ, tasa ubbege, ubbego bhayaṁ, calanañca. Carabhismā caro, majjhe dīgho, carācaraṁ, abbhāsante vā rāgamo, carācaraṁ, sabbatra apaccayo. Iṅgampi, iṅgatīti iṅgo, iṅga gamane.",
  "anya-e0810n3:36_0": "712-713. Dvayaṁ calanamatte. Kampa calane. Cala kampane, sabbatra kattari yu.",
  "anya-e0810n3:37_0": "Dvayaṁ adhike. Atiriccatīti atiritto,",
  "anya-e0810n3:37_1": "rica viyojanasampaṭicchanagatīsu, to, bhujādi. Adhi eti gacchatīti adhiko, i gamane, ko.",
  "anya-e0810n3:38_0": "Jaṅgamā pāṇito añño thāvaro nāma, tiṭṭhatīti thāvaro, ṭhā gatinivattiyaṁ, varo, vaṇṇavikāro, thāvaro, ṭhāvaropītyeke.",
  "anya-e0810n3:39_0": "Catukkaṁ lole. Lola ummādane. Cala kampane, dvittādi, cañcalaṁ. Tara plavanataraṇesu, taraṁ lātīti taralaṁ, ete calanamattepi.",
  "anya-e0810n3:40_0": "Catukkaṁ purāṇe. Pure bhavo purāṇo, yadādinā napaccayo, ṇattaṁ. Purā bhavo purātano, tanapaccayo.",
  "anya-e0810n3:40_1": "Sanaṁsaddo iha sattamyanto purāṇatthe nipāto. Tatra bhavo sanantano, pubbe viya sanaṁsaddo vā,",
  "anya-e0810n3:40_2": "tatrāpi pubbe viya niggahītāgamo.",
  "anya-e0810n3:40_3": "Ciraṁsaddo nipāto sattamyanto purāṇattho iha gayhate, tatra bhavo cirantano. Niggahītalopo cirakālādīsu.",
  "anya-e0810n3:41_0": "Catukkaṁ abhinave. Patito aggo yassa paccaggho, gassa gho,",
  "anya-e0810n3:41_1": "bahuko vā aggho yassa paccaggho,",
  "anya-e0810n3:41_2": "anekatthattā hi upasagganipātānaṁ bahukattho ettha patisaddo. Navasaddāsakatthe tano, navassa nubhāvo ca. Navo eva abhinavo, nu thutiyaṁ, a, navo.",
  "anya-e0810n3:42_0": "714-715. Pañcakaṁ kakkhaḷe. Kantatīti kurūraṁ, ūro, kantassa ca kurādeso, kara hiṁsāyaṁ vā, ūro, assu. Kaṭha kicchajīvane, muddhajadutiyanto dhātu, ino, vaṇṇavipariyaye kathinantipi. Dala vidāraṇe, ho, ḷattaṁ, baha vuddhimhi vā, bassa do, ḷanto ca, daḷhaṁ daha bhasmīkaraṇe vā, a, ḷanto ca. Niṭṭhātīti niṭṭhuraṁ, ṭhā gatinivattiyaṁ, uro. Kakkha hasane, alo, ḷattaṁ. Kaṭhoraṁ, jaraṭhaṁ, muttimaṁ, muttampi, kaṭha kicchajīvane, oro. Jara jīraṇe, bhūvādi, ṭho. Mutti kathinyaṁ, taṁyogā muttimaṁ. Apaccaye muttaṁ.",
  "anya-e0810n3:43_0": "Sattakaṁ ante. Ama gamane, to, anto, anitthī. Paripubbo pariyanto. Papubbo panto. Pacchā bhavo pacchimo. Ante bhavo antimo, imo. Jaghane sādhu jighaññaṁ, yo, assi. Caratismā imo. Carimaṁ, carasaddā vā imo.",
  "anya-e0810n3:44_0": "Catukkaṁ paṭhame. Pubba pūraṇe, a. Aggaṁ seṭṭhepi vuttaṁ. Paṭha viyattiyaṁ vācāyaṁ, amo, patha saṅkhyāne vā, amo, vaṇṇavikāro, paṭhamaṁ, pathamantipi.",
  "anya-e0810n3:44_1": "Ādīyate paṭhamaṁ gaṇhīyateti ādi, i, pume,",
  "anya-e0810n3:44_2": "sosaddo ādissa pulliṅgattajotako, purimaṁ, puratthāpi, bhavatthe imatthā.",
  "anya-e0810n3:45_0": "Dvayaṁ anucchavike. Paṭiggahito rūpo patirūpo.",
  "anya-e0810n3:45_1": "Chaviyā anurūpaṁ anucchavikaṁ, sakatthe ko.",
  "anya-e0810n3:46_0": "Dvayaṁ niratthake. Mūha vecitte, a, hassa gho. Natthi attho yassa, sakatthe ko.",
  "anya-e0810n3:47_0": "716. Dvayaṁ pākaṭe. Visiṭṭho attā yassa byattaṁ. Puṭa pakāsane, puṭa vikāsane vā.",
  "anya-e0810n3:48_0": "Tikaṁ mudumhi. Muda modane, u, muda saṁsagge vā. Sobhanaṁ kumāraṁ kanti yassa. Ku sadde, alo, manto ca.",
  "anya-e0810n3:49_0": "Dvayaṁ indriyaggayhe.",
  "anya-e0810n3:49_1": "Akkhaṁ indriyaṁ patigataṁ nissitaṁ,",
  "anya-e0810n3:49_2": "akkhena vā patigataṁ paccakkhaṁ,",
  "anya-e0810n3:49_3": "kate samāse patisaddassa pubbanipāto abhidhānato. Indriyaṁ cakkhādikaṁ, tena gayhaṁ indriyaggayhaṁ.",
  "anya-e0810n3:50_0": "Dvayaṁ apaccakkhe.",
  "anya-e0810n3:50_1": "Paccakkhaviparītaṁ apaccakkhaṁ, paramāṇvādi.",
  "anya-e0810n3:50_2": "Indriyaṁ atikkantaṁ atindriyaṁ.",
  "anya-e0810n3:51_0": "717. Catukkaṁ aññatthe.",
  "anya-e0810n3:51_1": "Itarasaddo pāṭipadiko aññatthavācako, idaṁsaddā vā taro aññatthe, daṁlopo ca . Aññasaddā sakatthe taro. Eko seṭṭhepi vutto.",
  "anya-e0810n3:51_2": "Aññasaddo pāṭipadiko bhinnattho, na ñāyateti vā añño.",
  "anya-e0810n3:52_0": "Tikaṁ nānappakāre.",
  "anya-e0810n3:52_1": "Bahavo vidhā pakārā assa bahuvidho. Vicittā vidhā yassa vividho.",
  "anya-e0810n3:53_0": "Dvayaṁ anivārite.",
  "anya-e0810n3:53_1": "Natthi bādho nisedho yassa abādhaṁ. Natthi aggaḷaṁ assa.",
  "anya-e0810n3:54_0": "718. Catukkaṁ asahāye. Asahāyatthe ekato ākī, cco, ko ca, ekākī, ekacco. Aññatthepi ekako vutto. Samā tulyatthā.",
  "anya-e0810n3:55_0": "Anekasambandhini sādhāraṇādidvayaṁ.",
  "anya-e0810n3:55_1": "Saha ādhāraṇena vattatīti sādhāraṇaṁ, yadādi, thiyaṁ sādhāraṇī, sādhāraṇā ca. Samānameva sāmaññaṁ, yo, sāmaññā itthiyaṁ.",
  "anya-e0810n3:56_0": "Dvayaṁ appāvakāse. Sambādhate asmiṁ, ro. Saṁsaddā kaṭo, yadādi, saṅkaṭaṁ,",
  "anya-e0810n3:56_1": "saha āvaraṇena vattatīti vā saṅkaṭaṁ, sahattho saṁsaddo.",
  "anya-e0810n3:57_0": "719.Vāmaṁ kaḷevaraṁ vāmakāyo sabyaṁ nāma.",
  "anya-e0810n3:57_1": "‘‘Sabyaṁ vāme ca dakkhiṇe’’ti cintāmaṇiṭīkā 21.84 hi ajayo, sava gatiyaṁ, yo.",
  "anya-e0810n3:57_2": "Dakkhiṇaṁ kaḷevaraṁ apasabyaṁ, sabyato apagataṁ apasabyaṁ.",
  "anya-e0810n3:58_0": "Dvayaṁ viparīte.",
  "anya-e0810n3:58_1": "Paṭikūlati āvaratīti paṭikūlaṁ, kūla āvaraṇe. Apasabyaṁ dakkhiṇepi vuttaṁ.",
  "anya-e0810n3:59_0": "Duradhigamanto pathaṁ gahanaṁ, yathā – gahanametaṁ satthaṁ, dubbivekamiccattho. Gacchantaṁ hantīti gahanaṁ, gahaṇampi, yadādi. Kala gamane, ilo, kaliṁ lātīti vā kalilaṁ.",
  "anya-e0810n3:60_0": "720-721. Dvayaṁ bahuppakāre.",
  "anya-e0810n3:60_1": "Uccañca taṁ avacañceti uccāvacaṁ, kammadhārayo. Bahavo bhedā assa.",
  "anya-e0810n3:61_0": "Tikaṁ janādinirantaragate. Saṅka saṅkāyaṁ, to. Kira pakkhepavikkhipanesu, to, iṇṇādeso. Saṅka saṅkāyaṁ, ulo, saṅkulaṁ, saṁpubbo kula santāne vā, ro.",
  "anya-e0810n3:62_0": "Siloko cheke.",
  "anya-e0810n3:62_1": "Kato abhyāsito hattho padattho yena katahattho. Kusa silesane, alo. Pakaṭṭhā vīṇā assa. Abhijānāti abhiñño. Sikkha vijjopādāne, to. Puṇa kammani subhe, ro. Paṭa gamane, u. Chidi dvidhākaraṇe, kattari a, dassa ko. Cata yācane, uro. Dala dittiyaṁ, kho, lassa ko, dakkha vuḍḍhiyaṁ vā, a,",
  "anya-e0810n3:62_2": "dakkha vuḍḍhihiṁsāgatisīghesu vā.",
  "anya-e0810n3:62_3": "Pisa hiṁsābaladānaniketanesu, alo, pesalo. Katamukho, katīpi, katasaddo abhyāsitattho,",
  "anya-e0810n3:62_4": "kataṁ abyāsitaṁ mukhaṁ upāyo anenāti katamukho. Kataṁ assatthīti katī.",
  "anya-e0810n3:63_0": "Sattakaṁ bāle. Bala pāṇane, balatīti bālo,",
  "anya-e0810n3:63_1": "assāsitapassāsitamattena jīvati, na paññājīvitenātyattho. Dā kucchāyaṁ gatiyaṁ vā, tu, dvittaṁ, rassādi. Jala dhaññe, a, ḷattaṁ. Mūha vecitte, lo, vaṇṇavipariyayo, mūḷho. Manda jaḷatte. Bālyayogā bāliso, iso. Añño, yathājātopi, na jānātīti añño. Yādiso jāto viveko yathājāto.",
  "anya-e0810n3:64_0": "722. Tikaṁ bhāgyasampanne. Puññaṁ,",
  "anya-e0810n3:64_1": "sukatañca yasmiṁ atthi puññavā, sukatī, vantu, ī ca.",
  "anya-e0810n3:64_2": "Dhanaṁ gahaṇaṁ laddhoti dhañño, yo. Dvayaṁ mahāvīriye. Mahādhiti mahāvīriyo. Dvayaṁ mahicche. Mahāsayopi.",
  "anya-e0810n3:65_0": "Dvayaṁ bahulahadaye, pasatthahadaye ca. Hadayaṁ bahulaṁ, pasatthañca yassa hadayī, hadayālu ca, tabbahule ī, ālu ca, suhadayopi.",
  "anya-e0810n3:66_0": "723. Dvayaṁ haṭṭhacitte. ‘‘Hāsamano vikubbāno,",
  "anya-e0810n3:66_1": "pamāno haṭṭhamānaso’’ti amara 21.7amarasīho. Dvayaṁ dummane. Duṭṭhaṁ, dukkhitaṁ vā mano yassa. Virūpaṁ mano yassa. Antamanopi.",
  "anya-e0810n3:67_0": "Catukkaṁ bahuppade.",
  "anya-e0810n3:67_1": "Yācakānaṁ vadaṁ vacanaṁ jānātīti vadāniyo, vadaññū ca, iyo, rū ca, pubbatraññassa nādeso, majjhadīgho ca. Dāne soṇḍo pasuto.",
  "anya-e0810n3:67_2": "Soṇḍasaddotra majjamadetyeke, thūlalakkhopyatra,",
  "anya-e0810n3:67_3": "dānatthaṁ thūlaṁ lakkhaṁ assa.",
  "anya-e0810n3:68_0": "724. Siloko pākaṭamatte. Khyā pakāsane, to. Patipubbo i gamane, to. Abhimukhaṁ etīti patīto. Ñā avabodhane, to, paññāto, abhiññāto ca. Patha khyāne. Su gatibuddhīsu, to, suto, vissuto ca, su savane vā, kamme to. Vida ñāṇe, vidito. Sidhu saṁrādhe, to, sidha saṁsiddhiyaṁ vā. Kaṭa gatiyaṁ, dassanaṁ kaṭatīti pākaṭo, upasaggassa dīgho.",
  "anya-e0810n3:69_0": "725. Tipādaṁ issare. Īsa issariye, īsatīti issaro, aro, rassādi, dvittaṁ. Nī naye, ṇvu, nāyako. Saṁ dhanaṁ assatthīti sāmī, dīghādi, rassante sāmipi. Pā rakkhaṇe,ti, rassādi, pati. Adhipubbe adhipati. Īsa issariye, a, īso. Pabhavatīti pabhu, u, pabhūpi. Aya gamane, yo, ayyo. Adhipātīti adhipo, ro. Adhibhavatīti adhibhū, kvi. Nī naye, ritu, netā.",
  "anya-e0810n3:70_0": "Tikaṁ bahudhane. Ibhaṁ arahatīti ibbho, vo, vaṇṇavipariyayo. Jhe cintāyaṁ, a, ajjhāyati dhanaṁ aḍḍho, jhassa ḍho, asarūpadvittaṁ, rassādi ca. Dhanā atisaye ī, dhanī.",
  "anya-e0810n3:71_0": "726. Dvayaṁ dakkhiṇeyye.",
  "anya-e0810n3:71_1": "Dānaṁ paṭiggaṇhituṁ arahatīti dānāraho, dakkha vuddhiyaṁ, sīghatthe ca,",
  "anya-e0810n3:71_2": "dakkhanti bhogasampadādīhi yāya, sā dakkhiṇā, iṇo, taṁ arahatīti dakkhiṇeyyo.",
  "anya-e0810n3:72_0": "Dvayaṁ snehavati. Siniha pītiyaṁ, dho, hassa do, siniddho,",
  "anya-e0810n3:72_1": "vaccho sineho yassatthi vacchalo, lo.",
  "anya-e0810n3:73_0": "Pamāṇiko parikkhako,",
  "anya-e0810n3:73_1": "parikkhate avadhārayate pamāṇehi atthanti parikkhako, ikkha dassanaṅkesu, ṇvu. Kāraṇaṁ jānātīti kāraṇiko, iko.",
  "anya-e0810n3:74_0": "Dvayaṁ āsatte. Sanja saṅge, to.",
  "anya-e0810n3:74_1": "Taṁ taṁ vatthu paraṁ padhānaṁ assa tapparo.",
  "anya-e0810n3:75_0": "727. Tikaṁ kāruṇike. Karuṇā sīlaṁ assa kāruṇiko.",
  "anya-e0810n3:75_1": "Dayā karuṇā yassatthi dayālu, ālu.",
  "anya-e0810n3:75_2": "Dukkhitesu suṭṭhu ramatīti sūrato, upasaggassa dīghatā.",
  "anya-e0810n3:76_0": "Iṭṭhatthe abhimatappayojane uyyuto puggalo ussuko nāma,",
  "anya-e0810n3:76_1": "uṭṭhānaṁ suṭṭhu kāyatīti ussuko, hasādyanuṭṭheyaṁ.",
  "anya-e0810n3:77_0": "Yo ālasyāvasādīhi anutiṭṭhati, so dīghasutto, dīghañca taṁ suttañca, tamiva caratīti dīghasuttaṁ,",
  "anya-e0810n3:77_1": "dīghasuttapariyantikaṁ kāriyaṁ karotīti dīghasutto. Cirena kriyānuṭṭhānaṁ assa.",
  "anya-e0810n3:78_0": "728. Dvayaṁ parāyatte, parasmiṁ, parena vā adhīno parādhīno,",
  "anya-e0810n3:78_1": "ajhantā sakatthe ino yadādinā. Paratanto, paravā,",
  "anya-e0810n3:78_2": "attavāpi nāthavā (amara 21.26, tantayatīti tanto, tanta kuṭumbadhāraṇe, a, paro tanto niyāmako yassa. Paro seṭṭho nāyako, attā ca atthīti paravā, attavā ca, vantu.",
  "anya-e0810n3:79_0": "Āyattatāmatte catukkaṁ. Yata payatane, āpubbo avasībhāve, to.",
  "anya-e0810n3:79_1": "Antena samīpena sahāti santako, sakatthe ko.",
  "anya-e0810n3:79_2": "Pariggayhate ‘‘saka’’nti karīyateti pariggaho.",
  "anya-e0810n3:79_3": "Adhigato ino pabhū yenāti adhīno.",
  "anya-e0810n3:80_0": "Sena attanā īritaṁ sīlaṁ assāti serī,",
  "anya-e0810n3:80_1": "tasmiṁ serini ca sacchando vattati,",
  "anya-e0810n3:80_2": "sassa attano chando yassatthīti sacchando, a. Savaso, sayaṁvasī, niravaggahopi.",
  "anya-e0810n3:81_0": "729.",
  "anya-e0810n3:81_1": "Guṇadose anisamma anupaparikkhitvā yo karoti, so jammo, jama adane, mo.",
  "anya-e0810n3:82_0": "Dvayaṁ atitaṇhe. Lubha lobhe, a, dvittaṁ, bhassa po, lolupo, lolubhopi.",
  "anya-e0810n3:83_0": "Tikaṁ luddhe. Gidha abhikaṅkhāyaṁ, to. Lubha giddhiyaṁ, to. Lola ummādane, a, lolo.",
  "anya-e0810n3:83_1": "Atha mahātaṇhātitaṇhagiddhānaṁ ko bhedo?",
  "anya-e0810n3:83_2": "Mahātaṇho nānārammaṇaṁ icchati,",
  "anya-e0810n3:83_3": "atitaṇho ekasmimpi ārammaṇe anekavāraṁ, adhikañca tasati,",
  "anya-e0810n3:83_4": "giddho pana ubhayathāpīti ayametesaṁ viseso.",
  "anya-e0810n3:84_0": "Yo kriyāsu mando, so kuṇṭho, kuṇṭha paṭighāte, ālasye ca, a.",
  "anya-e0810n3:85_0": "730. Pañcakaṁ kāmake. Kamu icchāyaṁ, curādi, ritu, kāmayitā, kāritalope kamitā. Yumhi kāmano, kamanopi. Ṇīpaccaye kāmī, ṇukapaccaye kāmuko, anuko, abhikopyatra, anukāmayate anuko, kvi. Abhikāmayate abhiko, kvi. Atikopi.",
  "anya-e0810n3:86_0": "Dvayaṁ matte. Suṇḍā surā, tatra kusalo soṇḍo, pānāgāraṁ vā suṇḍā, tatra bhavo, ṭhitaṁ vā soṇḍo. Mada ummāde , to. Ukkaṭo, khivopi, madena uddhato ukkaṭo,",
  "anya-e0810n3:86_1": "yadādinā uto kaṭo mattatthe pāṇini 5.2.29. Khiva made, a.",
  "anya-e0810n3:87_0": "Tikaṁ vacanakārini.",
  "anya-e0810n3:87_1": "Pavattinivattīsu vidhātuṁ sakyo vidheyyo, iyyo. Ādesitaṁ, ādarena vā suṇotīti assavo, rassādi, a.",
  "anya-e0810n3:87_2": "Sundaraṁ vaco ācariyādīnaṁ etasmiṁ hetubhūteti subbaco. Vinayaggāhīpi,",
  "anya-e0810n3:87_3": "vinayaṁ vidhipaṭisedhavacanaṁ gahetuṁ sīlo vinayaggāhī.",
  "anya-e0810n3:88_0": "731. Taṅkhaṇuppattiñāṇaṁ paṭibhā, tāya yutto pagabbho,",
  "anya-e0810n3:88_1": "sīghameva gabbhatīti pagabbho, gabbha dhāraṇe.",
  "anya-e0810n3:89_0": "Tikaṁ bhīruke.",
  "anya-e0810n3:89_1": "Bhī bhayaṁ sīlo yassa bhīsīlo. Bhāyatīti bhīru, bhī bhaye, ru. Rukapaccaye bhīruko, sakatthe vā ko.",
  "anya-e0810n3:90_0": "Dvayaṁ asūre. Na vīro sūro avīro. Kucchitatarattā kātaro, kussa kādeso.",
  "anya-e0810n3:91_0": "Dvayaṁ hiṁsāsīle, hananasīlo hiṁsāsīlo, ghātuko, uko, hanassa ghāto. Sarāru, hiṁsopi.",
  "anya-e0810n3:92_0": "732. Tikaṁ kodhayutte. Kudha kope, kujjhanasīlo kodhano, yu. Dusa dose, dosano, paṭigho , yu. Kupa kope, kupatīti kopī, ṇī. Amarisanopi,",
  "anya-e0810n3:92_1": "natthi marisanaṁ khamā assa amarisano, marisa asahane.",
  "anya-e0810n3:93_0": "Dvayaṁ adhikakodhayutte. Caṇḍateti caṇḍo, a, caṇḍa kope.",
  "anya-e0810n3:93_1": "Atirekaṁ kujjhatīti accantakodhano. Accantakopanopi, tadā kupato yu.",
  "anya-e0810n3:94_0": "Pañcakaṁ khantiyutte. Saha khamane, yu. Khamu sahane, yu. Tumhi khantā, satthādi.",
  "anya-e0810n3:94_1": "Titikkhā yassatthīti titikkhavā. Mantumhi khantimā, savibhattissa ntussa ā.",
  "anya-e0810n3:95_0": "733. Dvayaṁ saddhāyutte. Hi padapūraṇe. Saddhā yassatthīti saddhālu.",
  "anya-e0810n3:95_1": "Saddhā ratanattayādīsu pasādo, taṇhā, ādaro ca. Dvayaṁ dhajayutte. Cihane ca paṭākāyaṁ, dhajo sophe ca soṇḍike, sopho pulliṅgaṁ.",
  "anya-e0810n3:96_0": "Dvayaṁ niddāsīle.",
  "anya-e0810n3:96_1": "Niddā eva sīlaṁ yassa so niddāsīlo. Dvayaṁ pabhāyutte. Bhā dittimhi, sarapaccayo, rassādi, dvittañca, bhassaro,",
  "anya-e0810n3:96_2": "bhāsā rati yassāti vā bhassaro, rassādi eva. Sassa dvittābhāve bhāsuro, assu, bhāsa dittiyaṁ vā, uro,",
  "anya-e0810n3:96_3": "atha vā dvayaṁ bahukathāyutte,",
  "anya-e0810n3:96_4": "bhāsāsu sabbāsu bahūsu kathāsu ramatīti bhassaro, kvi, bhāsatīti vā bhassaro, aro, rassādi, dvittañca, bhāsāsu ramatīti vā bhāsaro, kvi, majjharasso, bhāsatīti vā bhāsaro, aro, imasmiṁ pakkhe assuttābhāvo.",
  "anya-e0810n3:97_0": "734. Tikaṁ nagge. Na gacchatīti naggo, dvittaṁ, lagga saṅge vā, nattaṁ, naji laji bile vā, ṇo, jassa go, dvittaṁ.",
  "anya-e0810n3:97_1": "Disā eva ambaraṁ vatthaṁ etassa, na pakativatthanti digambaro. Sassa go. Natthi vatthaṁ etassa, atha vā digambarā vatthā,",
  "anya-e0810n3:97_2": "aññatitthiko avattho cāti ete dve naggo nāma, naggā nāmāti vā, ‘‘te itthikhyā po,",
  "anya-e0810n3:97_3": "satta pakaraṇāni abhidhammo nāmā’’tyādīsu viya saññāsaññīsaddānaṁ vacanabhedassāpi sambhavato. Naggo ca naggo ca naggā,",
  "anya-e0810n3:97_4": "purimasmiṁ pakkhe pana sāmaññatāya ekavacananiddeso.",
  "anya-e0810n3:98_0": "Dvayaṁ bhakkhake. Ghasa adane, maro, ghasmaro. Bhakkha adane, ṇvu.",
  "anya-e0810n3:99_0": "Vattuṁ sotuñca akusalo,",
  "anya-e0810n3:99_1": "vacane savane ca akusalo eḷamūgo nāma, eḷo badhiro, mūgo avacano, kammadhārayo, saṭhepi eḷamūgo.",
  "anya-e0810n3:100_0": "735.Mukharādayo tayo appiyavādini.",
  "anya-e0810n3:100_1": "Vājhāvājhesu mukhaṁ assatthi, nindāyaṁ ro.",
  "anya-e0810n3:100_2": "Ninditaṁ mukhaṁ yassa dummukho.",
  "anya-e0810n3:100_3": "Abaddhaṁ anaggaḷaṁ mukhaṁ yassa abaddhamukho.",
  "anya-e0810n3:101_0": "Bahu ca gārayhañca vaco yassa so vācālo nāma.",
  "anya-e0810n3:101_1": "Kucchitā vācā assa santīti vācālo, nindāyaṁ lo.",
  "anya-e0810n3:102_0": "Dvayaṁ suvacane. Vadatīti vattā, pasaṁsāyaṁ tu. Vadatīti vado. So padapūraṇe.",
  "anya-e0810n3:103_0": "736. Tikaṁ attaniye. Netabboti niyo, niyo eva nijo, nī naye, ṇyo, yassa jo, samīpe jāyatīti vā nijo. Sassa attano ayaṁ sako, idamatthe ko, so eva vā sako, sassāyaṁ sako, ṇo. Attani jāto attaniyo, aniyo.",
  "anya-e0810n3:104_0": "Tikaṁ acchariye. Vipubbo maha pūjāyaṁ, bhūvādi, ṇyo, mantalopo, vimhayo. Āpubbo cara gatibhakkhanesu, a, carassa cchariyo, rassādi ca, acchariyo. Na bhavitthāti abbhuto, asarūpadvittaṁ, rasso ca,",
  "anya-e0810n3:104_1": "abhūtopi saddanītipadamālāyaṁ 340.1 piṭṭhesu passitabbaṁ.",
  "anya-e0810n3:105_0": "Sokādīhi itikattabbatāpaṭipattisuñño vihattho, byākulo ca.",
  "anya-e0810n3:105_1": "Vikkhitto hattho yassa vihattho. Kula saṅkhyāne viāpubbo.",
  "anya-e0810n3:106_0": "Katasannāho vadhudyato hantumudyato uyyuto ātatāyī nāma. ‘‘Vadhuyyutto’’tipi pāṭho. Āpubbo tā pālane, ṇī, dvittaṁ, ākārantānamāyo, ātatāyī.",
  "anya-e0810n3:107_0": "737.Sīsacchejjamhi sīsacchedārahe vajjho. Hantabboti vajjho, hana hiṁsāyaṁ, ṇyo, hanassa vadho, jhassa jho. Asarūpadvittaṁ, vajjho.",
  "anya-e0810n3:108_0": "Tikaṁ vakkāsaye. Nikantatīti nikato, kanta chedane, a, nalopo. Saṭha ketave, a. Natthi ujutā yassa anuju.",
  "anya-e0810n3:109_0": "Tikaṁ bhedakārake. Sūca pesuññe, ṇvu. Pisi sañcuṇṇane, pisi avayave vā, pisatīti pisuṇo, yadādinā uno, ṇattaṁ. Kaṇṇe japatīti, aluttasamāso, arucitabbarocakepi kaṇṇejapo.",
  "anya-e0810n3:110_0": "Dvayaṁ paharaṇasīle. Dhubbī hiṁsāyaṁ, to, bhujādi.",
  "anya-e0810n3:110_1": "Vañcayate vippalapateti vañcako, vañca gamane.",
  "anya-e0810n3:111_0": "738.",
  "anya-e0810n3:111_1": "Ariyāsāmaññena ca bālapurisassa lakkhaṇamāha. Hi padapūraṇe. Yo puriso yo jano,",
  "anya-e0810n3:111_2": "janapariyāyo cettha purisasaddo ‘‘dve mahāpurisā abhinikkhantā’’tyādīsu viya,",
  "anya-e0810n3:111_3": "anisamma anupaparikkhitvā vadhabandhanādikiccaṁ karoti,",
  "anya-e0810n3:111_4": "so khalu ekantato ‘‘capalo’’ti viññeyyo, kasmā?",
  "anya-e0810n3:111_5": "Avinicchitakārittā sammā avinicchitassa kāriyassa karaṇasīlattā. Capa kakkaraṇe, capa santāne vā, alo, capalo.",
  "anya-e0810n3:112_0": "739. Catukkaṁ kadariye. Kucchitaṁ dadātīti khuddo, do, kassa kho,",
  "anya-e0810n3:112_1": "adānasīlatāya samparāyesu khuddaṁ bubhukkhissāmīti vā khuddo, khuda bubhukkhāyaṁ, do anāgatatthe.",
  "anya-e0810n3:112_2": "Parānupabhogena atthasañcayasīlattā kucchito ariyo atthapati kadariyo,",
  "anya-e0810n3:112_3": "adāyakattā kucchitaṁ ṭhānaṁ aratīti vā kadariyo, iyo.",
  "anya-e0810n3:112_4": "Dānādīsu namanābhāvena thaddhena maccherayuttacittena sahitatāya thaddhamaccharī, ī. Kucchito paṇo yassa kapaṇo, kipacāno, mitappacopi.",
  "anya-e0810n3:112_5": "Kucchitaṁ pacānoti dutiyāsamāso. Mitaṁ pacatīti mitappaco, ṇo.",
  "anya-e0810n3:113_0": "Addhaṁ dalidde.",
  "anya-e0810n3:113_1": "Natthi kiñcanaṁ appamattakampi dhanaṁ yassa akiñcano. Dalidda duggatiyaṁ, a, dala vidāraṇe vā, ido, dvittaṁ. Dīna duggatabhāve, dīno, di khaye vā, īno. Natthi dhanaṁ assa.",
  "anya-e0810n3:113_2": "Ninditaṁ gamanaṁ assa duggato.",
  "anya-e0810n3:114_0": "740.",
  "anya-e0810n3:114_1": "Yaṁ kammaṁ ‘‘idamahaṁ uppādessāmī’’ti asambhāvitaṁ acintitameva hutvā sampattaṁ, taṁ ‘‘kākatālīya’’ntyuccate. Tālassa idaṁ phalaṁ tālaṁ, kāko ca tālañca kākatālāni,",
  "anya-e0810n3:114_2": "tehi sadisaṁ kammaṁ kākatāliyaṁ, kākassa,",
  "anya-e0810n3:114_3": "tālaphalassa uḍḍanapatanasadisaṁ kammantyattho.",
  "anya-e0810n3:115_0": "Catukkaṁ yācake. Yācanaṁ karotīti yācanako, yācatīti vā, yāca yācane, yu. Sakatthe ko. Attha yācanāyaṁ, atthanaṁ attho, so assatthīti atthī. Ṇvu, yācako .",
  "anya-e0810n3:115_1": "‘‘Mādisassa dhanaṁ datvā rājā saggaṁ gamissatī’’tyādinā dānaphalaṁ vaṇṇetvā vakati yācatīti vanibbako, vaṇṇassa vani, vaka ādāne, ādānamettha yācanameva.",
  "anya-e0810n3:116_0": "741.Kiñcidūnakantaṁ patipādena nāmaṁ.",
  "anya-e0810n3:116_1": "Pakkhisappamacchādayo aṇḍato jātattā aṇḍajā.",
  "anya-e0810n3:116_2": "Narādayo pana gabbhāsayasaṅkhātajalābuto, tatra vā jātattā jalābujā.",
  "anya-e0810n3:116_3": "Kimi ca ḍaṁsā ca ādinā makasamaṅgurādayo ca sedajā, sedakāraṇattā usmā sedo, tato jātā sedajā.",
  "anya-e0810n3:116_4": "Devo ca ādinā brahmanerayikādayo ca opapātikā, upagantvā patatīti upapātī, ṇī,",
  "anya-e0810n3:116_5": "soḷasavassuddesikādiko attabhāvo, so yesamatthi, te opapātikā.",
  "anya-e0810n3:117_0": "742.Jaṇṇumatte jaṇṇuppamāṇayutte udakādimhi jaṇṇutaggho, jaṇṇuppamāṇo jaṇṇutaggho, pamāṇatthe taggho, jaṇṇuppamāṇo jaṇṇumatto,",
  "anya-e0810n3:117_1": "pamāṇatthe matto moggallāne 4.47 sutte passitabbaṁ, tasmiṁ.",
  "anya-e0810n3:118_0": "Kiñcidūnake appamattakayutte kappo pāṇini 5.4.67,",
  "anya-e0810n3:118_1": "ūnassa appakatāya kappīyati ekādivasena paricchijjatīti kappo, kappa paricchedane.",
  "anya-e0810n3:119_0": "Catukkaṁ pariyāpanne. Anto gacchatīti antaggataṁ,",
  "anya-e0810n3:119_1": "‘‘lopañca tatrākāro’’ti olope aāgamo, dvittaṁ. Antogatampi.",
  "anya-e0810n3:119_2": "Paricchinditvā āpannaṁ gahitaṁ pariyāpannaṁ. Gādha patiṭṭhāyaṁ, anto ogādhatīti antogadhaṁ, rasso, ogādhatīti ogadhaṁ.",
  "anya-e0810n3:120_0": "743. Dvayaṁ sādhite. Rādha sādha siddhiyaṁ, kammani to.",
  "anya-e0810n3:121_0": "Dvayaṁ kuthite. Paca pāke, atīte kattari to, tassa kko, calopo. Kutha nippakke, to.",
  "anya-e0810n3:122_0": "Āpadaṁ byasanaṁ patto āpanno nāma,",
  "anya-e0810n3:122_1": "atipīḷanaṁ āpajjatīti āpanno,",
  "anya-e0810n3:122_2": "‘‘ā tukodhamudāṭṭīsū’’ti hi ekakkharakosoekakkharakosa 14 gāthā. Pada gamane, ‘‘āpanno ca vipattimhi,",
  "anya-e0810n3:122_3": "patte ca vāccaliṅgiko’’ti nānatthasaṅgaho.",
  "anya-e0810n3:123_0": "Dvayaṁ paresamavasagate.",
  "anya-e0810n3:123_1": "Natthi vaso āyatto paresaṁ etasmiṁ serībhūteti vivaso, avaso ca.",
  "anya-e0810n3:124_0": "744. Chakkaṁ khitte. Nuda peraṇe, nuda khepe vā, to, tassa inno. Aninnādese bhujādi, nutto. Nutopi. Asu khepane, to, bhujādi, atto. Khipa peraṇe, to.",
  "anya-e0810n3:125_0": "Īra gatiyaṁ, kampane ca, ito, īrito. Āpubbo vidha peraṇe, to, āviddho.",
  "anya-e0810n3:126_0": "Catukkaṁ kampite. Kampa calane, dhū vidhunane, kampane ca. Dhūto, ādhūto, cala kampane, calito. Vellito, pekhitopi. Vella calanattho. Pekha gatyattho, pekhito.",
  "anya-e0810n3:127_0": "Dvayaṁ nisite. Nisi nisāne. Tija nisāne, nisānaṁ tikkhakaraṇaṁ, ubhayatrāpi kammani to.",
  "anya-e0810n3:128_0": "745-746. Tikaṁ pattabbe. Pata gamane, tabbo. Gamu gatiyaṁ, ṇyo, myassa mmo vā, gammaṁ, gamyaṁ, dyassa jjo, āpajjaṁ.",
  "anya-e0810n3:129_0": "Dvayaṁ pariṇate.",
  "anya-e0810n3:129_1": "Pacino anekatthattā iha pariṇatattho. Namu namane, bhūvādi, kattari to, samā dve tulyatthā.",
  "anya-e0810n3:130_0": "Pañcakaṁ veṭhite. Veṭha veṭhane. Valamiva valayaṁ,",
  "anya-e0810n3:130_1": "kuṇḍalākāraṁ valayaṁ kataṁ valayitaṁ, nāmadhātu, kāritantā to. Rudha āvaraṇe, ruddhaṁ. Saṁpubbo vu saṁvaraṇe, saṁvutaṁ. Samantato vutaṁ āvutaṁ, vu saṁvaraṇe, sabbatra kammani to.",
  "anya-e0810n3:131_0": "Dvayaṁ parikhādinā parikkhitte.",
  "anya-e0810n3:131_1": "Pari samantato karīyateti parikkhittaṁ, parikkhatampi. Vu saṁvaraṇe, nivutaṁ.",
  "anya-e0810n3:132_0": "Tikaṁ vitthate. Sara gatiyaṁ, to, tassa ṭo, ralopo, visaṭaṁ. Tanu vitthāre, to, tassa to, nalopo, vitthataṁ, tataṁ.",
  "anya-e0810n3:133_0": "Dvayaṁ lepanīye. Lipa lepane, diha upalepane, ubhayatrāpi kammani to.",
  "anya-e0810n3:134_0": "Dvayaṁ guḷhe. Guha saṁvaraṇe, ḷo, guḷho. Gupa gopane, gutto.",
  "anya-e0810n3:135_0": "Dvayaṁ posanīye. Pusa posane, to, satānaṁ ṭṭho, ṭṭhābhāve posito.",
  "anya-e0810n3:136_0": "747. Dvayaṁ salajje. Lajja pīḷe, pīḷo lajjāva. Hīḷa nindālajjāsu, hīḷito.",
  "anya-e0810n3:137_0": "Dvayaṁ sadde. Sana dhana sadde, sanitaṁ, dhanitaṁ.",
  "anya-e0810n3:138_0": "Pañcakaṁ bandhanīye. Sandanaṁ bandhanaṁ, taṁyogā vantu.",
  "anya-e0810n3:138_1": "Sandānavantaṁ kataṁ sandānitaṁ, nāmadhātumhā to, vantulopo. Sandānaṁ sajjā, tamassāti vā, ito. Si bandhane, to. Bandha bandhane, baddho. Kīla bandhane. Yamu uparame, saṁpubbo bandhane, sabbatra kammani to. Mūtaṁ, udditaṁ, sadditampi. Mū bandhane. Dā avakhaṇḍane. U saṁpubbo bandhane.",
  "anya-e0810n3:138_2": "Vuttañca ‘‘uddānantu ca bandhana’’nti.",
  "anya-e0810n3:139_0": "748. Tikaṁ siddhe. Sidha saṁsiddhimhi. Pada gamane, nipubbo siddhiyaṁ. Vatta vattane,",
  "anya-e0810n3:139_1": "vattanaṁpyatra sijjhanaṁ nipubbattā.",
  "anya-e0810n3:140_0": "Tikaṁ vidārite. Dara bhida vidāraṇe, innādeso. Bhinnaṁ. Aninnādese tu bheditaṁ.",
  "anya-e0810n3:141_0": "Dvayaṁ tiṇādīhi chādanīye. Chada saṁvaraṇe, to,",
  "anya-e0810n3:141_1": "tassa sadhātvantassa annādeso.",
  "anya-e0810n3:142_0": "Tikaṁ chindite. Vidha vedhane. Chidda kaṇṇabhede, curādi. Vidha vedhane, sabbatra kamme to,",
  "anya-e0810n3:142_1": "aparadvaye ca sañjātatthe ito.",
  "anya-e0810n3:143_0": "749. Tikaṁ ānīte. Hara haraṇe, bhara dhāraṇaposanesu, āpubbo nī naye.",
  "anya-e0810n3:144_0": "Dvayaṁ damayutte. Damu damane, kattari to. Pakkamādīhi nto. Antādese damito. Kammasādhanopyayaṁ.",
  "anya-e0810n3:145_0": "Dvayaṁ sante. Samu upasame, kattarito. Antādese samito, kammasādhanopyayaṁ.",
  "anya-e0810n3:146_0": "Dvayaṁ puṇṇe. Pūra pūraṇe, tarādīhi iṇṇo,",
  "anya-e0810n3:146_1": "dvīsupi kattukammasādhanāni labbhanti.",
  "anya-e0810n3:147_0": "750. Tipādaṁ pūjite. Cāya pūjānisāmanesu. Maha pūjāyaṁ, pūja pūjane, araha pūjāyaṁ, arahito. Acca pūjāyaṁ. Māna pūjāyaṁ. Ci caye, apapubbo pūjane. Namassitopi, namassadhātu pūjāyaṁ.",
  "anya-e0810n3:148_0": "Dvayaṁ tacchite dāruādimhi. Taccha tanukaraṇe, tanukarīyateti tanūkato, dīgho.",
  "anya-e0810n3:149_0": "751. Dvayaṁ aggiādīhi tatte. Tapa dhūpa santāpe.",
  "anya-e0810n3:150_0": "Dvayaṁ rājādīnaṁ santike bhajanādivasena upagate. Cara gatyattho, upacarito. Āsa upavesane, upāsito.",
  "anya-e0810n3:151_0": "Addhaṁ cute. Bhasa adhopatane, to. Gaḷa secane, gaḷitaṁ. Pada gamane, pannaṁ. Cu cavane, cu gamane vā. Dhaṁsu avasaṁsane, gatiyañca. Kannampi, kanna gatisosanesu.",
  "anya-e0810n3:152_0": "752.Tuṭṭhantaṁ pamudite, pī tappanakantīsu. Muda hāse. Hasa haṁsane, hasa alike vā. Mada hāse, matto. Tusa pītiyaṁ.",
  "anya-e0810n3:153_0": "Catukkaṁ chinne. Kanta chedane. Chidi dvidhākaraṇe. Lū chedane, ṇo, yu vā. Dā lavane, tu, dā avakhaṇḍane vā. Chātampi. Cho chedane, ossākāro.",
  "anya-e0810n3:154_0": "Tikaṁ pasatthe. Saṭha thutiyaṁ, to.",
  "anya-e0810n3:154_1": "Vaṇṇa vaṇṇakriyāvitthāraguṇavacanesu. Thu abhitthave. Īḍito, paṇitopi, īḍa thutimhi. Paṇa byavahāre, thutimhi ca, paṇito.",
  "anya-e0810n3:155_0": "753. Pañcakaṁ alle, tima addabhāve niccalepi, pakkamādīhi nto. Alla kledane, lo, allaṁ. Adda gatimhi, yācane ca, āpubbo dā avakhaṇḍane vā, do, addaṁ. Kilida addabhāve, innādeso. Unda kledane, inno, unno vā, sāddampi. Addaguṇayuttaṁ addaṁ, tena saha vattate sāddaṁ.",
  "anya-e0810n3:156_0": "Catukkaṁ gavesite. Magga anvesane, curādi. Esa gatiyaṁ, bhūvādi. Gavesa maggane, curādi.",
  "anya-e0810n3:157_0": "Dvayaṁ laddhe. Labha pattiyaṁ. Papubbo āpa byāpane, to, bhujādi, ālopo, pattaṁ. Bhāvitaṁ, āsāditaṁ, vibhūtañca.",
  "anya-e0810n3:158_0": "754.Pālitantaṁ rakkhanīye, rakkha pālane. Gupa gopane, bhujādi. Tā pālane, tātaṁ. Āyāgame gopāyitaṁ. Ava rakkhaṇe, avitaṁ.",
  "anya-e0810n3:159_0": "Catukkaṁ catte. Saja vissagge. Caja hāniyaṁ. Hā cāge, ino, dīghādi, hīno. Ujha ussagge, samujjhitaṁ. Dhūtampi, dhū kampane.",
  "anya-e0810n3:160_0": "755. Pajjaṁ bhāsite. Bhāsa byattiyaṁ vācāyaṁ. Lapa byattiyaṁ vācāyaṁ, vaca bhāsane, vuttaṁ. Abhipubbo dhā dhāraṇe, to, dhātissa hi, hi gamane vā, abhihitaṁ. Khyā kathane. Jappa byattiyaṁ vācāyaṁ.",
  "anya-e0810n3:160_1": "Īra khepagativacanakampanesu, udīritaṁ. Katha vākyapabandhe. Gada viyattiyaṁ vācāyaṁ. Bhaṇa bhaṇane. Vada viyattiyaṁ vācāyaṁ, to, vassu, uditaṁ.",
  "anya-e0810n3:161_0": "756. Catukkaṁ avamānite. Ñā avabodhane. Gaṇa saṅkhyāne. Bhū sattāyaṁ. Māna pūjāyaṁ, mana ñāṇe vā, avaparipubbā ete paribhūte. Heṭṭhā katvā ñāyati, gaṇīyati, maññatīti avaññito, avagaṇito, avamānito ca.",
  "anya-e0810n3:161_1": "Paribhavīyati avamānaṁ karīyatīti paribhūto.",
  "anya-e0810n3:162_0": "Catukkaṁ chāte. Ghasa adane, cho, dvittaṁ.",
  "anya-e0810n3:162_1": "Jighacchā sañjātā yassa jighacchito. Khuda pipāsāyaṁ. Chāda bhakkhane. Bhuja pālanajjhohāresu, kho, dvittādi,",
  "anya-e0810n3:162_2": "bubhukkhā sañjātā yassa bubhukkhito.",
  "anya-e0810n3:163_0": "757. Chakkaṁ ñāte. Budha ñā avagamane. Pada gamane, to, tassa anno, paṭipannaṁ. Vida ñāṇe. Gati bujhattho. Avagataṁ. Mana ñāṇe, to, mataṁ.",
  "anya-e0810n3:164_0": "Addhaṁ gilite. Gala adane, assi, gilito. Khāda bhakkhane. Bhuja pālanajjhohāresu. Bhakkha adane. Adhiavapubbo hara haraṇe, to, tassa ṭo, ralopo, ajjhohaṭo. Asa bhakkhane, asito. Jappito, gasitopi, jappa adane. Gasa adane.",
  "anya-e0810n3:165_0": "Visesyādhīnavaggavaṇṇanā niṭṭhitā.",
  "anya-e0810n3:166_0": "2. Saṁkiṇṇavaggavaṇṇanā",
  "anya-e0810n3:167_0": "758.",
  "anya-e0810n3:167_1": "Pubbasmiṁ kaṇḍadvaye buddhādīni nāmāni samānatthāni pakaraṇena nibaddhāni,",
  "anya-e0810n3:167_2": "asmimpi kaṇḍe sobhanādīni visesananāmāni, samayādīnyanekatthāni,",
  "anya-e0810n3:167_3": "cirassamādīni ca abyayāni pakaraṇeneva nibaddhāni,",
  "anya-e0810n3:167_4": "idāni pana pubbavaggesu vitthārabhayā ye na nibaddhā, taṁsaṅgahatthaṁ,",
  "anya-e0810n3:167_5": "taṁsamayānupālanatthañca saṁkiṇṇamārabhate ‘‘ñe yya’’miccādinā.",
  "anya-e0810n3:167_6": "Tassattho – ihāpi saṁkiṇṇavaggepi kvāpi katthaci kriyādīsu paccayatthavasena āpaccayādīnaṁ itthiliṅgādibhāvajotakassa sabhāvassa vasena liṅgaṁ itthiliṅgādikaṁ ñeyyanti.",
  "anya-e0810n3:167_7": "Cakārena bhiyyo rūpantarādipariggahopi. Ihāti ca upalakkhaṇaṁ,",
  "anya-e0810n3:167_8": "vaggantaresupi paccayatthavasena liṅgādinicchayasambhavato.",
  "anya-e0810n3:168_0": "Kattabbato kriyā, kara karaṇe, ṇyo, ikārāgamo, assi, vaṇṇavipariyaye kriyā, kriyampi, ririyapaccaye kiriyaṁ, kiriyāpi. Rammapaccaye kammaṁ.",
  "anya-e0810n3:169_0": "Tikaṁ cittopasame. Samu upasame,ti, santi. Thamhi samatho.Amhi samo.",
  "anya-e0810n3:170_0": "Tikaṁ kāyopasame. Damu upasame. Thamhi damatho. Timhi danti. Cittopasamepyete.",
  "anya-e0810n3:171_0": "Suddhakammani vattaṁ bhavati. Vatta vattane, vatta samādāne vā vattaṁ, asītimahāvattādi.",
  "anya-e0810n3:172_0": "Āsaṅgavacanaṁ āsattavacanaṁ saddasarūpaṁ parāyaṇaṁ nāma vuttaṁ, tañca tīsu.",
  "anya-e0810n3:172_1": "Paraṁ āyanaṁ āyatto tāṇaṁ parāyaṇaṁ, kammāsatto iccattho, sākalyavacane tu pārāyaṇaṁ,",
  "anya-e0810n3:172_2": "pāraṁ pariyantaṁ ayanti gacchanti kassaci anenāti pārāyaṇaṁ, yu, ṇattaṁ, yathā – nāmapārāyaṇaṁ, dhātupārāyaṇaṁ.",
  "anya-e0810n3:173_0": "759. Tikaṁ dvidhābhāve. Bhidi dvidhākaraṇe, ṇo. Dara vidāraṇe. Phuṭa vikasane, phuṭa bhedane vā, yu.",
  "anya-e0810n3:174_0": "Dvayaṁ tappane. Tapa pīṇane, yu. Pī tappane, yu, kiyādi, nassa ṇattaṁ. Avanampi, ava pālane, dittiyañca anekatthattā.",
  "anya-e0810n3:175_0": "Dvayaṁ sāpe. Kusa avhāne, bhedane ca, yu. Sanja saṅge, abhisaṅgo.",
  "anya-e0810n3:176_0": "Tikaṁ yācanāyaṁ. Bhikkha yācane, yu. Yāca yācane. Attha yācane. Addanopyatra, adda gatimhi, yācane ca.",
  "anya-e0810n3:177_0": "760.",
  "anya-e0810n3:177_1": "Nimittarahitaṁ yadicchā nāma,",
  "anya-e0810n3:177_2": "yā yā icchā adhippāyo yadicchā nāma. Seritāpi.",
  "anya-e0810n3:178_0": "Tikaṁ āpucchane,",
  "anya-e0810n3:178_1": "āpucchanañca gamanāgamanādisamaye suhajja bandhavādīnamāliṅgana cumbanasvāgatapiyavacanārogyapucchanagamanānuññādinā ānandanaṁ. Puccha pucchane, āpucchanaṁ. Nanda samiddhiyaṁ, ānandanaṁ. Sabhāja pītidassanesu, sabhāja pītivacanesu vā, curādi, yu, sabhājanaṁ.",
  "anya-e0810n3:179_0": "Dvayaṁ naye. Ñāyanti yenāti ñāyo, ākārantānamāyo. Nyāyopi, nissesato ayati yena nyāyo. Nī naye, ayādeso, nayo.",
  "anya-e0810n3:180_0": "Dvayaṁ vuddhimhi. Phā vuddhimhi, phāya vuddhiyaṁ vā, yalopo,ti, phāti, nāriyaṁ. Vaddha vaddhane,ti, dalopo, dhaḍhabhahehi dhaḍhā ca, assu, vuddhi, vuḍḍhipi.",
  "anya-e0810n3:181_0": "761.Kilama hāsakkhaye, tho, kilamatho. Yumhi kilamanaṁ. Sū pāṇipasave, pasavanaṁ pasavo, timhi pasūti.",
  "anya-e0810n3:182_0": "Kasa gatiyaṁ hiṁsāyañca, niggahītāgamo, ukkaṁso, kasa vilekhane vā. Atisayo vutto.",
  "anya-e0810n3:182_1": "Bhusādayo pamāṇātisayavasena vuttā,",
  "anya-e0810n3:182_2": "ukkaṁso guṇātisayavasena vutto,",
  "anya-e0810n3:182_3": "atisayo pana ubhayavasenāti ubhayatra niddiṭṭhānaṁ bhedo. Tikaṁ jayane. Jayanaṁ jayo, yu, jayanaṁ. Timhi jiti, nārī.",
  "anya-e0810n3:183_0": "762.Bandhanantāni dve dve nāmāni. Vasa kantiyaṁ. Kamu kantiyaṁ,ti. Vidha vedhane, byathane ca anekatthattā, a, ikārassa yādeso, byadho, vedho. Gaha upādāne nibandhane ca, gaho, gāho ca. Vara āvaraṇe, varo. Vu saṁvaraṇe,ti, vuti. Paca pāke, itthiyamatiyavo vā, a. Pacanaṁ pāko, ṇo.",
  "anya-e0810n3:184_0": "Dvayaṁ āhvāne. Hu dānādanahabyappadānesu, ṇo, havo. Timhi huti. Dvayaṁ anubhavane. Vida ñāṇe, ṇo, vedo . Vida vedanākhyānanivāsesu, curādi, yu, vedanaṁ,",
  "anya-e0810n3:184_1": "vākāro vedanāsaddassa napuṁsakattāpekkho.",
  "anya-e0810n3:185_0": "763. Dvayaṁ dhanādijāniyaṁ. Jara vayohānimhi, yu, jīraṇaṁ, assī. Hā cāge, yu, nadādi, rasso, hassa jo, jāni. Tā pālane, yu, ṇattaṁ. Dvayaṁ pamāṇe. Mā māne,ti, pamiti. Amhi pamā.",
  "anya-e0810n3:186_0": "Dvayaṁ saṁyoge. Silisa āliṅgane. Saṁpubbo dhā dhāraṇe, i, sandhanaṁ sandhi. Dvayaṁ khaye. Khi khaye, ṇo, isse, e aya, khayo. Ci caye, apapubbo khaye. Dvayaṁ sadde. Ru sadde, ṇo, vuddhyādeso. Raṇa sadde. A, raṇo.",
  "anya-e0810n3:187_0": "764.Gada byattiyaṁ vācāyaṁ, ṇo, a ca, nigādo, nigado ca. Dvayaṁ made. Mada ummāde, mādo, mado ca. Si bandhane,ti, siti.",
  "anya-e0810n3:188_0": "Tikaṁ ākāre. Ākaraṇaṁ ākāro,",
  "anya-e0810n3:188_1": "anekatthattā mukhavaṅkādyaṅgavikāro vā,",
  "anya-e0810n3:188_2": "iṅgati jānātīti vā yena ākāro. Iṅga gamanattho, to, a ca, iṅgitaṁ, iṅgo ca.",
  "anya-e0810n3:188_3": "Atthassa dhanassa apagamo vināso byayo nāma. Byaya cittasamussagge.",
  "anya-e0810n3:189_0": "765. Dvayaṁ antarāye.",
  "anya-e0810n3:189_1": "Cutipaṭisandhīnamantare ayatīti antarāyo.",
  "anya-e0810n3:189_2": "Paṭipakkhavasena ūhati pavattatīti paccūho,",
  "anya-e0810n3:189_3": "atha vā kāriyasiddhi antaraṁ byavadhānaṁ ayati gamayatīti antarāyo.",
  "anya-e0810n3:189_4": "Paccūhanti vinihantīti paccūho.",
  "anya-e0810n3:190_0": "Vikaraṇaṁ aññathā bhavananti vikāro, vikati ca, kara karaṇe, ṇo,ti ca.",
  "anya-e0810n3:191_0": "Dvayaṁ sabhāvavigame. Silisa āliṅgane, pavipubbo taṁsabhāvavigame,",
  "anya-e0810n3:191_1": "vigato dhuro sadisabhāvo yasmāti vidhuro, ‘‘vidhuraṁ pavisilese,",
  "anya-e0810n3:191_2": "klivañca vikale tisū’’ti cintāmaṇiṭīkā 22.20rabhaso. Vidha vidhāne vā, uro. Dvayaṁ āsane. Visa pavesane, upavesanaṁ. Āsa upavesane, āsanaṁ.",
  "anya-e0810n3:192_0": "766. Tipādaṁ adhippāye.",
  "anya-e0810n3:192_1": "Cittamadhyāgantvā sayatīti ajjhāsayo. Anamipubbe āsayo.",
  "anya-e0810n3:192_2": "Adhipayati citteti adhippāyo, ṇo, paya gamane.",
  "anya-e0810n3:192_3": "Citte abhisandhāyatīti abhisandhi, dvīsu. Bhavati citteti bhāvo, ṇo.",
  "anya-e0810n3:192_4": "Adhimuccanaṁ citte adhiṭṭhānaṁ adhimutti, nārī. Chando taṇhāyampi vutto.",
  "anya-e0810n3:193_0": "Dvayaṁ ādīnave. Doso paṭighe vutto.",
  "anya-e0810n3:193_1": "Ā bhuso dīnaṁ vāyati gamayatīti ādīnavo, dīna duggatabhāve, vo, vī gamane ca.",
  "anya-e0810n3:194_0": "767. Dvayaṁ ānisaṁse. Saṁsa hiṁsāthutīsu, ānisaṁso amukhyaphale, mukhyaphale ca, tathā guṇo. Guṇa pakāsane, pakāseti kāraṇanti guṇo, gaṇa saṅkhyāne vā, assu, guṇo. Dvayaṁ majjhe. Maja suddhiyaṁ, jho. Vipubbe vemajjhaṁ.",
  "anya-e0810n3:195_0": "Dvayaṁ taruṇasūriyaṭṭhāne. Ahassa majjho majjhaho, so eva majjhanhiko,",
  "anya-e0810n3:195_1": "hassa nhomoggallāna 3.110 suttaṁ passitabbaṁ. Ahassa majjho majjhanho, majjhantopi. Dvayaṁ nānattāyaṁ.",
  "anya-e0810n3:195_2": "Vigatā mattā sadisappamāṇaṁ etena hetubhūtena vemattaṁ. Nānameva nānatā, nānasaddo punnapuṁsake, abyaye tu nānā.",
  "anya-e0810n3:196_0": "768. Dvayaṁ niddāpaṭikkhepe. Jāgara niddakkhaye, jāgarameva jāgariyo.",
  "anya-e0810n3:196_1": "Dvayaṁ jalādīnamavicchannāyaṁ santatiyaṁ. Vahatismā ṇo, pavāho. Vatu āvattane,ti, pavatti.",
  "anya-e0810n3:197_0": "Tikaṁ vitthāre. Asu khepane, ṇo, byāso. Papubbo pañca vitthāre. Thara santharaṇe, pādipubbo ca vitthāre. Tikaṁ saṁyame. Yamu uparame, ṇo, yāmo. Itaresu a.",
  "anya-e0810n3:198_0": "769. Dvayaṁ gattānaṁ maddane.",
  "anya-e0810n3:198_1": "‘‘Sambāhano’ṅgamaddako’’ti vopālito, saṁpubbo vāha payatane, maddane vā, yu. Madda maddane.",
  "anya-e0810n3:198_2": "Dvayaṁ nānārammaṇādīsu visappane. Sara gamane, ṇa. Sappa gamane, yu, visappanaṁ.",
  "anya-e0810n3:199_0": "Dvayaṁ paricaye. Thu abhitthave. Ci caye. Tikaṁ saṅgame. Mila silesane, ṇo, sakatthe ko, melako. Sanja saṅge, ṇo. Saṁpubbā gamito a.",
  "anya-e0810n3:200_0": "770.Sannikaṭṭhamhi samīpe sannidhisaddo, sannidhānaṁ sannidhi, pume, ṭhapanepyayaṁ. Nasa adassane, ṇo. Disa pekkhane, yu, dissādeso, issattaṁ.",
  "anya-e0810n3:201_0": "Tikaṁ dhaññādīnaṁ lavane. Lū chedane, a. Ṇamhi abhilāvo. Yumhi lavanaṁ. Dvayaṁ khaṇappattiyaṁ. Papubbo thu abhitthave. Sara gamane, avasaro. Samāti dve tulyatthā.",
  "anya-e0810n3:202_0": "771. Catukkaṁ pariyosāne. Sā tanukaraṇe, yu, osānaṁ. Paripubbo pariyosānaṁ. Ukkaṁsātisayā pakaṭṭhepyuttā.",
  "anya-e0810n3:203_0": "Dvayaṁ saṇṭhāne. Visa pavesane, sanniveso. Ṭhā gatinivattiyaṁ, yu, saṇṭhānaṁ.",
  "anya-e0810n3:203_1": "Dvayaṁ abbhantaravācakaṁ pāṭipadikaṁ. Atha vā abhi bandhane, aro, dhātvatthānuvattako abhi, abbhantaraṁ. Abbhābhāve antaraṁ.",
  "anya-e0810n3:204_0": "772. Tikaṁ pāṭihāriye. Hi gatimhi, paṭito hissa heraṇa hīraṇa, pāṭiheraṁ, pāṭihīraṁ. Yadādinā hāriyañca, pāṭihāriyaṁ,",
  "anya-e0810n3:204_1": "atha vā paṭipakkhe haratīti pāṭihīraṁ, ṇo, assī. Ekārādese pāṭiheraṁ. Ṇyamhi pāṭihāriyaṁ,",
  "anya-e0810n3:204_2": "vihatupakkilesena paccāharitabbaṁ pavattetabbanti pāṭihīrantiādipi kātabbaṁ.",
  "anya-e0810n3:205_0": "Dvayaṁ kattabbamatte. Karamhā ricca, kiccaṁ, avassaṁ kātabbepi. Anīyapaccaye karaṇīyaṁ.",
  "anya-e0810n3:206_0": "Dvayaṁ pupphādinā udakādīnaṁ paribhāvane.",
  "anya-e0810n3:206_1": "Sundaraṁ karīyate yenāti saṅkhāro, ṇo, kharādeso. Vasa nivāse, yu, vāsanā, kilesādīnaṁ sattivisesepi.",
  "anya-e0810n3:206_2": "Sā hi kusalāpi atthi akusalāpi abyākatāpi,",
  "anya-e0810n3:206_3": "tathā pahātabbāpi atthi appahātabbāpi. Tattha yā kusalābyākatā, na sā pahātabbā. Yā pana akusalā,",
  "anya-e0810n3:206_4": "sā sukhumataratāya bhagavatoyeva ariyamaggena pahātabbā, nāññesaṁ.",
  "anya-e0810n3:206_5": "Evaṁ sante ariyānampi apāyūpapatti siyāti? Na siyā,",
  "anya-e0810n3:206_6": "sabbesameva ariyānaṁ apāyūpapattihetukāya vāsanāya pahīnattā.",
  "anya-e0810n3:206_7": "Duvidhā hi akusalā vāsanā kāyavacīpayogahetubhūtā ca apāyūpapattihetubhūtā ca.",
  "anya-e0810n3:206_8": "Tattha purimā bhagavatoyeva ariyamaggena pahātabbā,",
  "anya-e0810n3:206_9": "itarā sabbesampi ariyamaggenāti,",
  "anya-e0810n3:206_10": "tasmā yaṁ vuttaṁ ‘‘buddhāva savāsane kilese pajahituṁ sakkonti, nāññe’’ti,",
  "anya-e0810n3:206_11": "taṁ kāyavacīpayogahetubhūtaṁ vāsanaṁ sandhāya vuttaṁ,",
  "anya-e0810n3:206_12": "netaranti niṭṭhametthāvagantabbaṁ.",
  "anya-e0810n3:207_0": "773. Tikaṁ dhaññādīnaṁ pūtakaraṇe. Pū pavane, yu. Apaccaye pavo. Ṇamhi nippāvo. Dvayaṁ tasare. Tasa ubbege, aro.",
  "anya-e0810n3:207_1": "Suttena veṭhanaṁ suttaveṭhanaṁ.",
  "anya-e0810n3:208_0": "Dvayaṁ duggasañcāre. Saṅkamyate yenāti saṅkamo. Sañcaranti anenāti sañcāro,",
  "anya-e0810n3:208_1": "duggassa sañcāro duggasañcāro. Dvayaṁ paṭhamārambhe. Paṭhamaṁ kamo pakkamo, upakkamo ca.",
  "anya-e0810n3:209_0": "774. Tikaṁ pāṭhe. Paṭha viyattiyaṁ vācāyaṁ, ṇo, pāṭho. Nipubbe nipāṭho, amhi nipaṭho.",
  "anya-e0810n3:209_1": "Dvayaṁ apaharitādino vatthuno anvesane. Ci caye, cayanamatra anvesanaṁ. Magga anvesane, curādi, yu, ete dve apume, saṁvikkhanaṁpyatra.",
  "anya-e0810n3:210_0": "Catukkaṁ āliṅgane. Liṅga gatyattho. Sanja saṅge. Silisa āliṅgane. Guha saṁvaraṇe, yu, parirambhopyatra. Rambha sadde.",
  "anya-e0810n3:211_0": "775. Catukkaṁ ālokane. Loka dassane. Jhe cintāyaṁ. Ikkha dassanaṅkesu. Disa pekkhane, sabbatra bhāve yu.",
  "anya-e0810n3:212_0": "Catukkaṁ nirākaraṇe. Disa pekkhane. Asu khepane, nirasanaṁ. Pati āpubbo khākathane. Kara karaṇe, itthiyamatiyavo vā,ti.",
  "anya-e0810n3:213_0": "776. Pañcakaṁ vipariyaye. Viparipubbo asu khepane, ṇo, vipallāso.",
  "anya-e0810n3:213_1": "Aññena pakārena bhavanaṁ aññathābhāvo. Viparipubbo aya gamane, vipariyayo. Asu khepane, vipariyāso.",
  "anya-e0810n3:214_0": "Tikaṁ atikkame. Atikkamanaṁ atikkamo. Atikkamma patanaṁ atipāto. Aya gamane, upaccayo.",
  "anya-e0810n3:215_0": "Saṁkiṇṇavaggavaṇṇanā niṭṭhitā.",
  "anya-e0810n3:216_0": "3. Anekatthavaggavaṇṇanā",
  "anya-e0810n3:217_0": "777.",
  "anya-e0810n3:217_1": "Idāni saṁkiṇṇavaggato anantaraṁ gāthāto, gāthāya addhato,",
  "anya-e0810n3:217_2": "pādato cāti imehi tīhi pakārehi anekatthe nānatthe samayādike sadde kamā kamato pavakkhāmi.",
  "anya-e0810n3:217_3": "Ettha anekatthavagge ekassa bhūtasaddādikassa yā punaruttatā,",
  "anya-e0810n3:217_4": "sā thīpunnapuṁsakasaṅkhātaliṅgavisesatthaṁ katā.",
  "anya-e0810n3:218_0": "778.",
  "anya-e0810n3:218_1": "Samavāyatthādivācake bahavo samayasadde jātiyā saṅgayha ‘‘samayo’’ti ekavacananiddeso kato.",
  "anya-e0810n3:218_2": "Tatra ‘‘kālañca samayañca upādāyā’’tyādīsu dī. ni.",
  "anya-e0810n3:218_3": "1.447 samavāye paccayasāmaggiyaṁ. ‘‘Mahāsamayo pavanasmiṁ,",
  "anya-e0810n3:218_4": "devakāyā samāgatā’’tyādīsu samūhe.",
  "anya-e0810n3:218_5": "‘‘Samayopi kho te bhaddāli appaṭividdho’’tyādīsu ma. ni. 2.135 kāraṇe.",
  "anya-e0810n3:218_6": "‘‘Ekoyeva ca kho khaṇo ca samayo cā’’tyādīsu a. ni. 8.29 khaṇe okāse.",
  "anya-e0810n3:218_7": "‘‘Abhisamayattho’’tyādīsu paṭivedhe.",
  "anya-e0810n3:218_8": "‘‘Ekaṁ samayaṁ bhagavā’’tyādīsu dī. ni. 1.1 kāle.",
  "anya-e0810n3:218_9": "‘‘Sammā mānābhisamayā’’tyādīsu ma. ni. 1.28 pahāne.",
  "anya-e0810n3:218_10": "‘‘Atthābhisamayā dhīro’’tyādīsu lābhe saṁ. ni. 1.129.",
  "anya-e0810n3:218_11": "‘‘Samayappavādake tindukācire’’tyādīsu ma. ni. 2.208 diṭṭhiyaṁ.",
  "anya-e0810n3:219_0": "Tattha sahakārīkāraṇatāya sannijjhaṁ sameti samavetīti samayo, samavāyo. Samaṁ,",
  "anya-e0810n3:219_1": "saha vā avayavānaṁ ayanaṁ pavatti avaṭṭhānanti samayo, samūho,",
  "anya-e0810n3:219_2": "yathā – samudāyoti avayavasahāvatthānameva hi samūhoti.",
  "anya-e0810n3:219_3": "Avasesapaccayānaṁ samāgame eti phalaṁ etasmā uppajjati pavattati cāti samayo, kāraṇaṁ, yathā ‘‘samudāyo’’ti.",
  "anya-e0810n3:219_4": "Sametisamāgacchati ettha maggabrahmacariyaṁ tadādhārapuggalehīti samayo, khaṇo.",
  "anya-e0810n3:219_5": "Abhimukhaṁ ñāṇena sammā etabbo avagantabboti abhisamayo, dhammānaṁ aviparīto sabhāvo.",
  "anya-e0810n3:219_6": "Abhimukhabhāvena sammā eti gacchati bujjhatīti abhisamayo,",
  "anya-e0810n3:219_7": "dhammānaṁ aviparītasabhāvāvabodho. Sameti ettha, etena vā saṅgacchati satto,",
  "anya-e0810n3:219_8": "sabhāvadhammo vā sahajātādīhi, uppādādīhi vāti samayo, kālo,",
  "anya-e0810n3:219_9": "dhammappavattimattatāya atthato abhūtopi hi kālo dhammappavattiyā adhikaraṇaṁ viya,",
  "anya-e0810n3:219_10": "karaṇaṁ viya ca parikappanāmattasiddhena rūpena voharīyatīti. Samassa nirodhassa yānaṁ,",
  "anya-e0810n3:219_11": "sammā vā yānaṁ apagamoti samayo, pahānaṁ.",
  "anya-e0810n3:219_12": "Samiti saṅgati samodhānanti samayo, paṭilābho,",
  "anya-e0810n3:219_13": "sameti sambandho eti attano visaye pavattati,",
  "anya-e0810n3:219_14": "daḷhaggahaṇabhāvato vā sampayuttā ayanti pavattanti sattā yathābhinivesaṁ etenāti samayo, diṭṭhi.",
  "anya-e0810n3:219_15": "Diṭṭhisaṁyojanena hi sattā ativiya bajjhantīti,",
  "anya-e0810n3:219_16": "evaṁ tasmiṁ tasmiṁ atthe samayasaddassa pavatti veditabbā.",
  "anya-e0810n3:219_17": "Samayasaddassa atthuddhāre abhisamayasaddassa udāharaṇaṁ sopasaggo,",
  "anya-e0810n3:219_18": "anupasaggo ca samayasaddo samavāyādyatthavācako hotīti dassanatthaṁ.",
  "anya-e0810n3:219_19": "Evaṁ sabbatra udāharaṇaṁ taṁtadatthānurūpanibbacanādayo daṭṭhabbā.",
  "anya-e0810n3:220_0": "779.Saṇṭhānaṁ dīgharassādi. Rūpaṁ rūpāyatanaṁ, jāti khattiyādikulaṁ. Chavi bahicammaṁ, pamāṇaṁ mariyādo. Akkharaṁ akārādi , yaso parivāro, kitti ca. Guṇo sīlādi, tapaniyepi vaṇṇo.",
  "anya-e0810n3:221_0": "780.Pātimokkhassa bhikkhubhikkhunīnaṁ vasena duvidhassa pātimokkhassa uddese ‘‘saṅgho uposathaṁ kareyyā’’ti mahāva. 134.",
  "anya-e0810n3:221_1": "Paṇṇattiyaṁ ‘‘uposatho nāma nāgarājā’’ti dī. ni. 2.246. Upavāso vutto.",
  "anya-e0810n3:221_2": "Aṭṭhaṅgo ‘‘pāṇātipātā veramaṇi’’ādi.",
  "anya-e0810n3:221_3": "Uposathadinaṁ ‘‘ajjuposatho pannaraso’’tyādīsu mahāva. 168.",
  "anya-e0810n3:222_0": "781-782.Rathaṅgaṁ cakkadvayaṁ. Lakkhaṇaṁ cakkalakkhaṇaṁ.",
  "anya-e0810n3:222_1": "‘‘Mayā pavattitaṁ cakka’’ntyādīsu su. ni. 562dhammacakke.",
  "anya-e0810n3:222_2": "Uracakkaṁ nāma khuracakkaṁ ‘‘cakkaṁ bhamati matthake’’ti jā. 1.1.104; 1.5.100.",
  "anya-e0810n3:222_3": "‘‘Catucakkaṁ navadvāra’’ntyādīsu saṁ. ni. 1.29iriyāpathacakke. ‘‘Cattārimāni, bhikkhave, cakkāni,",
  "anya-e0810n3:222_4": "yehi samannāgatānaṁ devamanussānaṁ catucakkaṁ vattatī’’tyādīsu a. ni. 4.131sampatticakke.",
  "anya-e0810n3:222_5": "‘‘Pitarā pavattitaṁ cakkaṁ anuvattetī’’tyādīsu a. ni. 5.132cakkaratane.",
  "anya-e0810n3:222_6": "Maṇḍalaṁ ‘‘alātacakka’’ntyādīsu ‘‘asanivicakka’’nti dī. ni. 3.61; saṁ. ni. 2.162 ca. Balaṁ thāmo. Kulālo kumbhakāro, tassa bhaṇḍe kulālacakkanti.",
  "anya-e0810n3:222_7": "Āṇāyaṁ ‘‘cakkaṁ vattayati pāṇīna’’nti jā. 1.7.149. Āyudhe cakkākāre āyudhe. Dānaṁ deyyadhammo. Rāsi khandho. Saddhagāthāpi gāthāyeva.",
  "anya-e0810n3:223_0": "‘‘Daṇḍakā caṇḍavuṭṭhyādi, pādehi chahi tīhi tu;",
  "anya-e0810n3:224_0": "Gāthāti ca paratthevaṁ, chandosaññā pakāsitā.",
  "anya-e0810n3:225_0": "Anantaroditaṁ cañña-metaṁ sāmaññanāmato;",
  "anya-e0810n3:226_0": "Gāthāicceva niddiṭṭhaṁ,",
  "anya-e0810n3:226_1": "munindavacane panā’’ti vuttodaya 14-15 gāthā hi vuttaṁ.",
  "anya-e0810n3:227_0": "783.",
  "anya-e0810n3:228_0": " ‘‘Kiṁ te vataṁ kiṁ pana brahmacariyaṁ,",
  "anya-e0810n3:229_0": "Kissa suciṇṇassa ayaṁ vipāko;",
  "anya-e0810n3:230_0": "Iddhijutibalaviriyūpapatti,",
  "anya-e0810n3:231_0": "Idañca te nāga mahāvimānaṁ.",
  "anya-e0810n3:232_0": "Ahañca bhariyā ca manussaloke,",
  "anya-e0810n3:233_0": "Saddhā ubho dānapatī ahumha;",
  "anya-e0810n3:234_0": "Opānabhūtaṁ me gharaṁ tadāsi,",
  "anya-e0810n3:235_0": "Santappitā samaṇabrāhmaṇā ca.",
  "anya-e0810n3:236_0": "Taṁ me vataṁ taṁ pana brahmacariyaṁ,",
  "anya-e0810n3:237_0": "Tassa suciṇṇassa ayaṁ vipāko;",
  "anya-e0810n3:238_0": "Iddhijutibalaviriyūpapatti,",
  "anya-e0810n3:239_0": "Idañca me dhīra mahāvimāna’’nti jā. 2.22.1592, 1593, 1595",
  "anya-e0810n3:240_0": "Imasmiṁ vidhurapaṇḍitajātake dānasmiṁ āgato.",
  "anya-e0810n3:241_0": "‘‘Taṁ kho pana pañcasikha brahmacariyaṁ neva nibbidāya na virāgāya yāvadeva brahmalokūpapattiyā’’ti dī. ni.",
  "anya-e0810n3:241_1": "2.329 imasmiṁ mahāgovindasutte appamaññāsu.",
  "anya-e0810n3:241_2": "‘‘Tayidaṁ brahmacariyaṁ iddhañceva phītañca vitthārikaṁ bāhujaññaṁ puthubhūtaṁ yāvadeva manussesu suppakāsita’’nti dī. ni.",
  "anya-e0810n3:241_3": "3.174 pāsādikasutte sikkhattayasaṅgahe sakalasmiṁ sāsane.",
  "anya-e0810n3:241_4": "‘‘Pare abrahmacārī bhavissanti,",
  "anya-e0810n3:241_5": "mayamettha brahmacārino bhavissāmā’’ti ma. ni.",
  "anya-e0810n3:241_6": "1.83 imasmiṁ sallekhasutte methunā viratiyaṁ.",
  "anya-e0810n3:242_0": "‘‘Kena pāṇi kāmadado, kena pāṇi madhussavo;",
  "anya-e0810n3:243_0": "Kena te brahmacariyena, puññaṁ pāṇimhi ijjhati.",
  "anya-e0810n3:244_0": "Tena pāṇi kāmadado, tena pāṇi madhussavo;",
  "anya-e0810n3:245_0": "Tena me brahmacariyena,",
  "anya-e0810n3:245_1": "puññaṁ pāṇimhi ijjhatī’’ti pe. va. 275. –",
  "anya-e0810n3:246_0": "Imasmiṁ aṅkurapetavatthumhi veyyāvacce.",
  "anya-e0810n3:247_0": "‘‘Mayañca bhariyā nātikkamāma,",
  "anya-e0810n3:248_0": "Amhe ca bhariyā nātikkamanti;",
  "anya-e0810n3:249_0": "Aññatra tā brahmacariyaṁ carāma,",
  "anya-e0810n3:250_0": "Tasmā hi amhaṁ daharā na miyyare’’ti jā. 1.10.97. –",
  "anya-e0810n3:251_0": "Mahādhammapālajātake sadāratuṭṭhiyaṁ.",
  "anya-e0810n3:252_0": "‘‘Evaṁ kho taṁ, bhikkhave,",
  "anya-e0810n3:252_1": "tittiriyaṁ nāma brahmacariyaṁ ahosī’’ti cūḷava.",
  "anya-e0810n3:252_2": "311 imasmiṁ tittirajātake pañcasīle.",
  "anya-e0810n3:253_0": "‘‘Idaṁ kho pana pañcasikha brahmacariyaṁ ekantanibbidāya virāgāya…pe… ayameva ariyo aṭṭhaṅgiko maggo’’ti dī. ni.",
  "anya-e0810n3:253_1": "2.329 mahāgovindasutteyeva ariyamagge.",
  "anya-e0810n3:254_0": "‘‘Hīnena brahmacariyena, khattiye upapajjati;",
  "anya-e0810n3:255_0": "Majjhimena ca devattaṁ, uttamena visujjhatī’’ti jā. 1.8.75. –",
  "anya-e0810n3:256_0": "Nimijātake attadamanavasena kate aṭṭhaṅguposathe.",
  "anya-e0810n3:257_0": "‘‘Abhijānāmi kho panāhaṁ, sāriputta,",
  "anya-e0810n3:257_1": "caturaṅgasamannāgataṁ brahmacariyaṁ caritvā tapassi sudaṁ homī’’ti ma. ni.",
  "anya-e0810n3:257_2": "1.155 lomahaṁsasutte dhitisaṅkhāte vīriye.",
  "anya-e0810n3:258_0": "784.Sabhāvo aviparītattho.",
  "anya-e0810n3:258_1": "Pariyatti pariyāpuṇitabbā vinayābhidhammasuttantā. Ñāyo yutti, sappaṭipadā vā maggādayo.",
  "anya-e0810n3:258_2": "Ñeyye saṅkhāravikāralakkhaṇanibbānapaññattivasena pañcavidhe ñeyye.",
  "anya-e0810n3:258_3": "Nissattatā sattasabhāvassa abhāvatā.",
  "anya-e0810n3:258_4": "Āpattiyaṁ ‘‘pārājikaṁ dhamma’’nti.",
  "anya-e0810n3:258_5": "‘‘Saha dhammena niggayhā’’tyādīsu kāraṇe.",
  "anya-e0810n3:258_6": "Ādinā samayaññūpamāhiṁsādīsupi dhammo.",
  "anya-e0810n3:259_0": "785.Payojanaṁ phalaṁ. Saddābhidheyye saddatthe. Vuḍḍhiyaṁ vaḍḍhane. Vatthumhi dabbe. Nāse vināse. Pacchimapabbate atthagirimhi.",
  "anya-e0810n3:259_1": "Nivattivisayuppattisabhāvādīsupi.",
  "anya-e0810n3:260_0": "786.Yebhuyyatā bāhulyatā. Abyāmissaṁ asammissaṁ. Visaṁyoge vippayoge.",
  "anya-e0810n3:260_1": "Daḷhatthe daḷhasaddassa atthe. Anatireke atirekābhāve. Anavasesamhi sabbasmiṁ,",
  "anya-e0810n3:260_2": "taṁ kevalavacanaṁ tīsu liṅgesu.",
  "anya-e0810n3:261_0": "787.",
  "anya-e0810n3:261_1": "Paṭalaṁ ‘‘diguṇaṁ saṅghāṭiṁ pārupitvā’’tyādīsu mahāva. 348.",
  "anya-e0810n3:261_2": "‘‘Vayoguṇā anupubbaṁ jahantī’’ti saṁ. ni. 1.4 rāsimhi.",
  "anya-e0810n3:261_3": "‘‘Sataguṇā dakkhiṇā pāṭikaṅkhitabbā’’ti ma. ni. 3.379 ānisaṁse. Bandhanaṁ kāmaguṇaṁ. Appadhāne visesane. Jiyāya dhanuno.",
  "anya-e0810n3:262_0": "788-789.Rukkhādo dumādimhi. Vijjamāne bhūtaguṇe.",
  "anya-e0810n3:262_1": "Arahante ‘‘yo ca kālaghaso bhūto, sabhūtapaciniṁ pacī’’ti jā. 1.2.190. Khandhapañcake ‘‘bhūtamidaṁ, sāriputta, samanupassathā’’ti ma. ni. 1.401. Satte pāṇimhi. Mahābhūte pathavādike. Amanusso devarakkhasādi.",
  "anya-e0810n3:262_2": "Vijjamānatthavajjite rukkhādo nāriyaṁ na bhavati, vijjamānatthe, pana atītādīsu ca vāccaliṅgo. Patte sampatte. Same tulyatthe.",
  "anya-e0810n3:263_0": "790.Sajjane sappurise.",
  "anya-e0810n3:264_0": "791.",
  "anya-e0810n3:264_1": "Padapūraṇe ‘‘suttanta vanantā’’tyādīsu.",
  "anya-e0810n3:264_2": "Dehāvayave ‘‘antaṁ antaguṇa’’ntyādīsu khu. pā. 3.dvattiṁsākāra. Deho ca avayavo cāti eke.",
  "anya-e0810n3:264_3": "Koṭṭhāse ‘‘ayameko anto’’tyādīsu a. ni. 6.61. Lāmakaṁ nihīnakaṁ.",
  "anya-e0810n3:265_0": "792.Nikāyo sadhammīnaṁ gaṇo. Sandhi paṭisandhi. Sāmaññe visesādhāre.",
  "anya-e0810n3:265_1": "Pasūti mātukucchito nikkhamanaṁ, kulaṁ khattiyādikulaṁ. Bhavo bhavanakriyā. Visesyo upādhi,",
  "anya-e0810n3:265_2": "yassa vasena bhinnesu sabalādīsu abhinnā dhīsaddā vattante. Sumanāyaṁ mālatiyaṁ.",
  "anya-e0810n3:265_3": "Saṅkhatalakkhaṇe saṅkhatadhammānaṁ lakkhaṇe.",
  "anya-e0810n3:266_0": "793.Bhavabhedo kāmabhavādi. Patiṭṭhāyaṁ nissaye. Niṭṭhā nipphatti. Ajjhāsayo adhippāyo. Buddhi ñāṇaṁ. Vāsaṭṭhānaṁ vasanaṭṭhānaṁ. Visarattaṁ visaraṇabhāvo. ‘‘Visadatthe’’tipi pāṭho,",
  "anya-e0810n3:266_1": "tadā sadadhātussa visaraṇatthatā daṭṭhabbā.",
  "anya-e0810n3:267_0": "794.Phale sotāpattādike.",
  "anya-e0810n3:267_1": "Aniccādianupassanā vipassanā nāma. Magge sotāpattimaggādike.",
  "anya-e0810n3:268_0": "795.Kammāruddhanaṁ kammārānaṁ uddhanaṁ, kammārānaṁ yathā ukkāti.",
  "anya-e0810n3:268_1": "Aṅgārakapallaṁ aṅgārānaṁ bhājanaṁ.",
  "anya-e0810n3:268_2": "Dīpikā nāma madhucchiṭṭhādimayā padīpakiccakārikā.",
  "anya-e0810n3:268_3": "Suvaṇṇakāramūsā mattikamayā ekā bhājanavikati. Vāyuno vege ca ukkāsaddo, yo ‘‘devadudrabhī’’ti vutto.",
  "anya-e0810n3:269_0": "796.Kesohāraṇaṁ kesānaṁ lavanaṁ.",
  "anya-e0810n3:269_1": "Jīvitavutti jīvitassa vattanaṁ. Vapanaṁ bījassa vapanaṁ.",
  "anya-e0810n3:269_2": "Vāpasamakaraṇaṁ vapitassa bījassa samakaraṇaṁ. Pavuttabhāvo bandhanā mutti.",
  "anya-e0810n3:270_0": "797-798.Suto vissute pākaṭe. Avadhārite upalakkhite. Upacite rāsīkate. Anuyogo pucchā. Kilinne tinte. Sotaviññeyyaṁ saddāyatanaṁ. Satthaṁ saddasatthādi,",
  "anya-e0810n3:270_1": "sutanāmako vā eko satthaviseso.",
  "anya-e0810n3:270_2": "Etesu dvīsu atthesu sutaṁ napuṁsakaṁ. Putte suto pulliṅgo, rājinipi suto.",
  "anya-e0810n3:271_0": "799.Yuge katādicatukke. Leso anumānañāṇavisayo.",
  "anya-e0810n3:271_1": "Paññattiyaṁ ‘‘kappatthero’’ti.",
  "anya-e0810n3:271_2": "Paramāyumhi ‘‘kappaṁ saggamhi modatī’’ti. Aññatra kappādīsu pulliṅge. Sadise pana tīsu liṅgesu.",
  "anya-e0810n3:271_3": "Samaṇavohāro vinayāgato samaṇānaṁ vohāro. Kappabindu cīvare katabindu. Samantatte samantabhāve.",
  "anya-e0810n3:271_4": "Antarakappo mahākappassa asītimo bhāgo.",
  "anya-e0810n3:271_5": "Ādisaddena asaṅkhyeyyamahākappe saṅgaṇhāti. Takke vitakke. Vidhi vidhānaṁ.",
  "anya-e0810n3:272_0": "800.Virati viratittayaṁ. Sapatho akkoso. Tacche tathabhāve.",
  "anya-e0810n3:272_1": "Ariyasaccamhi dukkhasaccādike. Diṭṭhi micchādiṭṭhi.",
  "anya-e0810n3:273_0": "801.Sañjātideso ‘‘kambojo assāyatana’’nti.",
  "anya-e0810n3:273_1": "Vāsaṭṭhānaṁ nivāsaṭṭhānaṁ ‘‘devānaṁ devāyatana’’nti.",
  "anya-e0810n3:273_2": "Ākaroti yattha suvaṇṇarajatādayo uppajjanti.",
  "anya-e0810n3:273_3": "Samosaraṇaṭṭhānaṁ bahūnaṁ sannipātaṭṭhānaṁ. Padapūraṇe ‘‘kammāyatanaṁ, sippāyatana’’nti.",
  "anya-e0810n3:274_0": "802.Vatthaṁ ambaraṁ. Añño yo sako na hoti. Odhi mariyādo. Bhedo viseso. Manasipi cittepi.",
  "anya-e0810n3:275_0": "803.Vipāke iṭṭhavipāke kusalo. Anavajjādīsu vāccaliṅgiko.",
  "anya-e0810n3:276_0": "804.Dravo madhvādi. Madhurādīsu chasu rasesu. Pārado sūto. Siṅgārādo nava nāṭyarase.",
  "anya-e0810n3:276_1": "Rasarattamaṁsamedaṭṭhisukkaṭṭhimiñjavasena satta dhātavo, tabbhede.",
  "anya-e0810n3:276_2": "Kicce phassādidhammānaṁ saṅghaṭṭanādikicce. Sampatti tesaṁyeva.",
  "anya-e0810n3:277_0": "805.Bodhisaddo ñāṇadvaye nāriyaṁ,",
  "anya-e0810n3:277_1": "bodhirājakumārādipaññattiyaṁ pume. Assattharukkhe pumitthiyaṁ.",
  "anya-e0810n3:278_0": "806.Yena kattubhūtena yo kammabhūto niccasevito, tatthāpi kammabhūte. Visayo anaññathābhāvo. Janapade kuruādike. Gocare tabbahulācāre.",
  "anya-e0810n3:279_0": "807.Sattāyaṁ vijjamānatāyaṁ.",
  "anya-e0810n3:280_0": "808. Bandhave so pume. Attani saṁ napuṁsake. Dhanasmiṁ so saṁ anitthiyaṁ. Sunakhe sā pume vutto. Attaniye so tiliṅgiko.",
  "anya-e0810n3:281_0": "809.Chavisampattiyaṁ chaviyā sampattiyaṁ.",
  "anya-e0810n3:282_0": "810.Jāmātā dhītusāmiko.",
  "anya-e0810n3:282_1": "Mandappiye appapiye varaṁ abyayaṁ.",
  "anya-e0810n3:283_0": "811.Makule avikāsasampatte.",
  "anya-e0810n3:283_1": "Nettiṁsādipidhāne khaggādīnaṁ gehe.",
  "anya-e0810n3:284_0": "812.Pitāmaho brahmā. Pitūsu mātāpitūsu. Tathā pakkhantare. Tapasi sīle.",
  "anya-e0810n3:285_0": "813-814.Majjhabandhe urobandhane. Pakoṭṭho kapparassādhobhāgo.",
  "anya-e0810n3:285_1": "Kacchabandhanaṁ adhombarassa daḷhabandhanaṁ.",
  "anya-e0810n3:285_2": "Mekhalāyañcāti kacchā catūsvatthesu. Kaccho latādīsu.",
  "anya-e0810n3:285_3": "Kaccho bāhumūlamhi parūḷhakacchanakhalome, ‘‘kacchehi sedā muñcantī’’ti. Anūpo bahūdakadeso.",
  "anya-e0810n3:286_0": "815.Mānaṁ tulāpatthaṅgulīhi. Pamātari pamāṇassa kattari.",
  "anya-e0810n3:287_0": "816.Dabbaṁ dhanaṁ.",
  "anya-e0810n3:287_1": "Attabhāvo pañcakkhandhasamūho. Pāṇo jīvitindriyaṁ. Dabbādīsu catūsu sattaṁ.",
  "anya-e0810n3:287_2": "Sattāyaṁ vijjamānatāyaṁ sattā. Jane satto. So sattasaddo, āsatte laggite tiliṅgiko.",
  "anya-e0810n3:288_0": "817.Semhādo tidose. Rasarattādi pubbevutto. Pabhādike rūpadhātumhi. Cakkhādike visayadhātumhi.",
  "anya-e0810n3:289_0": "818.",
  "anya-e0810n3:289_1": "Amaccādikā satta pakatiyo vuttā.",
  "anya-e0810n3:289_2": "Sattādisāmyavatthā sattarajatamabhūtānaṁ tiṇṇaṁ guṇānaṁ sāmyavatthā.",
  "anya-e0810n3:289_3": "Paccayā ṇapaccayādito paṭhame paṭhamasaṇṭhite karotyādidhātumhi.",
  "anya-e0810n3:290_0": "819.Parittāṇaṁ rakkhaṇaṁ. Vatthumhi okāse. Tallañchanaṁ pādassa ṭhānaṁ.",
  "anya-e0810n3:291_0": "820.Lohamuggare lohamaye muggare.",
  "anya-e0810n3:291_1": "Tāḷādike sammatāḷakaṁsatāḷādike. Kaṭhine kakkhaḷe.",
  "anya-e0810n3:292_0": "821.Makkhikā nīlamakkhikādikā.",
  "anya-e0810n3:292_1": "Tāsaṁ bhedā savisā madhukatā piṅgalamakkhikā.",
  "anya-e0810n3:292_2": "Madhumhi khuddaṁ appakādīsu catūsvatthesu vattamānaṁ tīsu liṅgesu. Adhamo nihīno. Kapaṇo ekacārī.",
  "anya-e0810n3:293_0": "822.Takke gorasavisese.",
  "anya-e0810n3:293_1": "Maraṇaliṅge maraṇañāpakalakkhaṇe. Asubhe,",
  "anya-e0810n3:293_2": "subhe cāti catūsvatthesu ariṭṭhaṁ. Āsavo majjaviseso. Pheṇiladdumo ‘‘baḍī-yौ-kho’’.",
  "anya-e0810n3:294_0": "823.",
  "anya-e0810n3:294_1": "Gehānaṁ dārubandhappayojanaṁ pīṭhikā nāma. Pakkhandadvayassa,",
  "anya-e0810n3:294_2": "kaṇṇikādīnañca nissayabhūtā pīṭhikā.",
  "anya-e0810n3:295_0": "824.Mittākāre amittassāpi mittasaṇṭhāne. Bale, rāsimhi, vipattiyañca, ‘‘balassa rāsī’’tipi eke.",
  "anya-e0810n3:296_0": "825.Khandhe rūpakkhandhe. Bhave rūpabhave. Nimittamhi kāraṇe. Vapu sarīraṁ.",
  "anya-e0810n3:297_0": "826.Vatthukilesakāmesūti vatthukāmakilesakāmesu. Madane māradevaputte. Rate methune.",
  "anya-e0810n3:297_1": "Nikāme icchārahite kāmaṁ napuṁsake. Anuññāyaṁ kāmamabyayaṁ bhave.",
  "anya-e0810n3:298_0": "827.Vajjabhaṇḍamukhe vīṇādoṇimukhe.",
  "anya-e0810n3:298_1": "Mātaṅgassa hatthino karakoṭi hatthaggaṁ.",
  "anya-e0810n3:299_0": "828.Rambho saṭhyaṁ, ketavantyattho. Asaccaṁ musā. Ayoghanaṁ yena paharati. Girisiṅgamhi giragge. Sīraṅge phālaṅge. Yante kūṭayante.",
  "anya-e0810n3:300_0": "830.Paṭivākye paṭivacane. Uttarāsaṅge uparivatthe. Seṭṭhādīsu uttaro tīsu, parasmiṁ uparismiñca īrito.",
  "anya-e0810n3:301_0": "831.Vimutti arahattaphalaṁ magganibbānānipi.",
  "anya-e0810n3:302_0": "832.Saṅkhate paccayābhisaṅkhate dhamme. Puññābhisaṅkhāro, apuññābhisaṅkhāro,",
  "anya-e0810n3:302_1": "āneñjābhisaṅkhāroti puññābhisaṅkhārādi. Payogo ussāho. Kāyasaṅkhāro, vacīsaṅkhāro,",
  "anya-e0810n3:302_2": "cittasaṅkhāroti kāyasaṅkhārādi.",
  "anya-e0810n3:302_3": "Abhisaṅkharaṇaṁ abhisaṅkharaṇakriyā.",
  "anya-e0810n3:303_0": "833.Tabbhāve diṭṭhisahagataṁ.",
  "anya-e0810n3:304_0": "834.Patirūpe yutte. Chādite tiṇādīhi. Raho suññaṭṭhānaṁ. Paññattiyaṁ channo bhikkhu, paññattiyaṁyeva pume.",
  "anya-e0810n3:305_0": "835.Buddhacakkhu buddhānaṁ cakkhu.",
  "anya-e0810n3:305_1": "Samantacakkhu sabbaññutañāṇaṁ.",
  "anya-e0810n3:305_2": "Dhammacakkhu heṭṭhāmaggattaye ñāṇaṁ.",
  "anya-e0810n3:306_0": "836.Abhikkamo abhikkamanīyo.",
  "anya-e0810n3:307_0": "837.Vevacanaṁ abhinnattho saddo. Pakārasmiṁ bhede. Avasaro avakāso.",
  "anya-e0810n3:308_0": "838.Cittakammaṁ cittakārānaṁ kammaṁ. Vicitte nānāvidhe.",
  "anya-e0810n3:308_1": "Paññattiyaṁ citto dhanudharoyeva.",
  "anya-e0810n3:308_2": "Cittamāso puṇṇenduyuttena cittena nakkhattena lakkhito māso. Tārantare cittanakkhatte. Thiyaṁ nāriyaṁ.",
  "anya-e0810n3:309_0": "839.Sāmale nīle.",
  "anya-e0810n3:309_1": "Sayamatthe sayaṁsaddassa atthe. Sārivā upāsakā.",
  "anya-e0810n3:310_0": "840.‘‘Pume’’tyādinā pubbaddhena gurusaddassa atthā vuttā, aparaddhena garusaddassa,",
  "anya-e0810n3:310_1": "‘‘ekadesekattamanaññaṁve’’ti nyāyena dvinnampi ekattamaññamānena gāthānekatthavagge kathitā. Mahante bahutte.",
  "anya-e0810n3:310_2": "Dujjare jīrāpetumasakkuṇeyye, dukkare vā.",
  "anya-e0810n3:311_0": "841.Accite pūjite. Khinne kilamathappatte. Samite upasamite.",
  "anya-e0810n3:312_0": "Gāthānekatthavaggavaṇṇanā niṭṭhitā.",
  "anya-e0810n3:313_0": "842. Visuddhidevo, sammutidevo,",
  "anya-e0810n3:313_1": "upapattidevo cāti visuddhidevādi. Nabhaṁ ākāso.",
  "anya-e0810n3:314_0": "Taruṇādīsu tīsvatthesu māṇavo.",
  "anya-e0810n3:315_0": "843. Ādyatthādīsu aggaṁ. Vare seṭṭhe tīsu.",
  "anya-e0810n3:316_0": "Paccanīko sattu. Aññe aññatthe.",
  "anya-e0810n3:316_1": "Pacchābhāge ‘‘dhātuliṅgehi parā paccayā’’ti.",
  "anya-e0810n3:317_0": "844.Yoni itthīnaṁ yonimaggo. Kāmo icchā. Sirī paññā, puñño ca. Issaraṁ pabhutā. Dhammo sīlādi. Uyyāmo vīriyaṁ. Yaso parivāro, kitti ca.",
  "anya-e0810n3:318_0": "845.Samaṅgini samannāgate.",
  "anya-e0810n3:319_0": "846.Ṭhiti ṭhānakriyā.",
  "anya-e0810n3:320_0": "848.Khandhakoṭṭhāso aṇḍajādicatukkaṁ. Passāvamaggo itthīnaṁ yoni. So pulliṅgo. Kūle tīre.",
  "anya-e0810n3:321_0": "849.Nāgotunāgasaddo tu. Urage sappe, hatthini ca.",
  "anya-e0810n3:322_0": "850.Saṅkhyā gaṇanā. ‘‘Aññatthe’’tyeke vadanti.",
  "anya-e0810n3:323_0": "851.Bhe nakkhattavisese. Santike samīpe. Mūlamūle lobhādike. Pābhate mūladhane. Aṁso sarīrāvayavo. Pakaṇḍe rukkhādīnaṁ sarīre.",
  "anya-e0810n3:324_0": "852.Kamme kriyāyaṁ. Vikopanaṁ viddhaṁsanaṁ.",
  "anya-e0810n3:325_0": "853.Pacchātāpo vippaṭisāro.",
  "anya-e0810n3:325_1": "Anubandho punappunaṁ pavattanaṁ. Rāgādo sattake.",
  "anya-e0810n3:325_2": "Mātaṅgassa muddhani piṇḍadvaye kumbho.",
  "anya-e0810n3:326_0": "854.Khaggakose khaggapidhāne. Paṭicchade samantato chādane. Sārambhe kolāhale.",
  "anya-e0810n3:327_0": "855.Kālaviseso dasaccharakālo. Nibyāpāraṭṭhiti aciraṭṭhiti,",
  "anya-e0810n3:327_1": "aciraṭṭhitīti dasaccharatopi ūnaṭṭhiti.",
  "anya-e0810n3:328_0": "Uppattibhūmi jātibhūmi.",
  "anya-e0810n3:329_0": "856.Kabaḷīkārāhārādīsu catūsu.",
  "anya-e0810n3:330_0": "857. Saddhāya aparappaccaye. Cīvarādīsu catūsu. Ādhāro nissayo.",
  "anya-e0810n3:331_0": "Dibbavihāro, ariyavihāro,",
  "anya-e0810n3:331_1": "brahmavihāro cāti dibbavihārādi. Sugatālaye bhikkhūnamāvāse.",
  "anya-e0810n3:332_0": "858.Samattane niṭṭhāyaṁ.",
  "anya-e0810n3:332_1": "Cakārena niyamādike saṅgaṇhāti.",
  "anya-e0810n3:333_0": "Saṅge lagge. Kāmādo catukke.",
  "anya-e0810n3:334_0": "859.Sappaphaṇaṅgesūti sappassa phaṇe, aṅge ca sarīre. Koṭille kuṭilatāya. Bhuñjanaṁ bhojanakriyā.",
  "anya-e0810n3:335_0": "Bhūmibhāge rājaṅgaṇādimhi. Kilese saṁkilese. Male rāgādike.",
  "anya-e0810n3:336_0": "860.Dhanādidappeti dhanādike paṭicca uppanne dappe.",
  "anya-e0810n3:337_0": "Nimitte kāraṇe. Chale saṭhye.",
  "anya-e0810n3:338_0": "861.So pulliṅgo.",
  "anya-e0810n3:338_1": "Paramattani diṭṭhīnaṁ gāhaladdhe attani.",
  "anya-e0810n3:338_2": "Thambhasmiṁ gehādīnaṁ thambhe.",
  "anya-e0810n3:338_3": "Balasajjanaṁ yuddhakāle balassa sajjanaṁ.",
  "anya-e0810n3:339_0": "862.Kusūlo dhaññādīnaṁ gehaṁ.",
  "anya-e0810n3:340_0": "Sopānaṅgamhi sopānasīse.",
  "anya-e0810n3:341_0": "863.Niyyāse silese. Sekhare sīse.",
  "anya-e0810n3:341_1": "Nāgadantake bhittiādīsu pavesite nāgadantākāre daṇḍe.",
  "anya-e0810n3:342_0": "Sikhaṇḍo piñchaṁ. Tūṇīre usunidhimhi. Nikare samūhe.",
  "anya-e0810n3:343_0": "864.Saṁyatakesesu bandhitakesesu.",
  "anya-e0810n3:344_0": "Kambu jalajantuviseso. Nalāṭaṭṭhi nalāṭe jātaṭṭhi. Gopphake pādagaṇṭhimhi.",
  "anya-e0810n3:345_0": "865.Kāle pañcadasīdivasaparimāṇe. Sādhye pattasādhanīye. Sakhī sahāyo. Vājo pattaṁ. Paṅguḷo pīṭhasampī.",
  "anya-e0810n3:346_0": "Dese desavisese. Aṇṇave samudde, ete pume.",
  "anya-e0810n3:346_1": "So sindhusaddo saritāyaṁ nadiyaṁ bhave.",
  "anya-e0810n3:347_0": "866.Kareṇusaddo gaje hatthimhi, purise pulliṅge vattati. Hatthiniyaṁ tu itthiyaṁ.",
  "anya-e0810n3:348_0": "Ratane ratanavisese.",
  "anya-e0810n3:348_1": "Maṇivedho nāma yaṁ loke ‘‘cina’’ iti vuccati. Indaheti indāvudho.",
  "anya-e0810n3:349_0": "867.Koṭiyaṁ ante.",
  "anya-e0810n3:349_1": "Vādittavādane vīṇādivādittavādanopāye.",
  "anya-e0810n3:350_0": "‘‘Koṇo vajjappabhede ca,",
  "anya-e0810n3:351_0": "Koṇo selaguḷe ije;",
  "anya-e0810n3:352_0": "Vīṇādivādanopāye,",
  "anya-e0810n3:353_0": "Ekadese gatassa ce’’ti. –",
  "anya-e0810n3:354_0": "Tikaṇḍasesotikaṇḍasesa 3.3.125.",
  "anya-e0810n3:355_0": "868.Vaṇippathe vāṇijānaṁ vohārakammapathe. Vede vedavisese, vāṇijepi nigamo.",
  "anya-e0810n3:356_0": "Vivādādo ‘‘vivādādhikaraṇa’’ pāci. 394 ntyādīsu. Ādhāro kārakaviseso, nissayo ca.",
  "anya-e0810n3:356_1": "Kāraṇe ‘‘yatvādhikaraṇamena’’nti dha. sa. 1354.",
  "anya-e0810n3:357_0": "869.Pasumhi goṇe. Vasudhā pathavī. Vācā vacanaṁ.",
  "anya-e0810n3:357_1": "Ādinā saggaraṁsivajiracandajalādayo gahitā.",
  "anya-e0810n3:358_0": "Harite sukapattasadise vaṇṇavisese. Vāsudeve kaṇhe.",
  "anya-e0810n3:359_0": "870.Āyatte nissaye.",
  "anya-e0810n3:360_0": "Kaṇṇapūro kaṇṇālaṅkāro. Sekhare agge. Ete dvinnampi atthā.",
  "anya-e0810n3:361_0": "871.Vijjuyaṁ cañcalāyaṁ. Itthipurise purisitthiyaṁ.",
  "anya-e0810n3:362_0": "Koṇe asse.",
  "anya-e0810n3:362_1": "Saṅkhyāviseso ‘‘koṭipakoṭī’’tyādīsu. Ukkaṁse pariyosāne.",
  "anya-e0810n3:363_0": "872.Jālā aggijālā. Aggaṁ koṭi.",
  "anya-e0810n3:364_0": "Nārī āsīsaddo sappadāṭhāyaṁ.",
  "anya-e0810n3:364_1": "Iṭṭhassa vatthuno āsīsanāyaṁ patthanāyampi itthī eva.",
  "anya-e0810n3:365_0": "873.Vilīnatele visaraṇatele. Vasagā vasaṁ gacchantī nārī.",
  "anya-e0810n3:365_1": "Vañcyagāvī anavacchā sorabheyī.",
  "anya-e0810n3:366_0": "Abhilāse icchāyaṁ. Kiraṇe raṁsimhi. Abhisaṅge laggane.",
  "anya-e0810n3:367_0": "874.Aṁse koṭṭhāse. Sippe nāṭakasatthāgate.",
  "anya-e0810n3:367_1": "Candassa soḷasame bhāge ca kalā.",
  "anya-e0810n3:368_0": "875.Bījakose varāṭake. Kaṇṇabhūsāyaṁ kaṇṇālaṅkāre.",
  "anya-e0810n3:369_0": "Āgāmikāle anāgatakāle. Pabhāvo daṇḍatejo. Saṁyamepi āyati bhave.",
  "anya-e0810n3:370_0": "876.Mesādilome eḷakādīnaṁ lome.",
  "anya-e0810n3:370_1": "Bhūmajjhe dvinnaṁ bhūnaṁ majjhe jātāyaṁ romadhātuyaṁ lome.",
  "anya-e0810n3:371_0": "Naṭṭakī nāṭakitthī. Madirā surā.",
  "anya-e0810n3:372_0": "877.Kriyacitte vīsatividhe kriyacitte. Karaṇe karaṇakriyāyaṁ, etesu dvīsu atthesu kriyaṁ. Kammani kattabbe kriyā nārī.",
  "anya-e0810n3:373_0": "Suṇisāyaṁ puttassa bhariyāyaṁ. Kaññāyaṁ anibbiddhāyaṁ. Jāyāyaṁ bhariyāsāmaññe.",
  "anya-e0810n3:374_0": "878.Issariyaṁ pabhutā.",
  "anya-e0810n3:374_1": "Akkharāvayave garuakkharānaṁ avayave.",
  "anya-e0810n3:375_0": "Pāvacane buddhavacane. Siddhe siddhante. Tante suttamaye. Supite niddāsīle.",
  "anya-e0810n3:376_0": "879.Rājaliṅgaṁ khaggādi. Usabhaṅgo usabhāvayavo. Rukkhe rukkhavisese. Nimittaṁ guyhaṅgaṁ. Cihane lakkhaṇe. Pade vibhatyante.",
  "anya-e0810n3:377_0": "880.Vohāre vāṇijakamme. Kīḷādo kīḷādimhi.",
  "anya-e0810n3:377_1": "Ādinā jutithutigatyādayo saṅgahitā.",
  "anya-e0810n3:378_0": "Sarīre sarīrādhideve.",
  "anya-e0810n3:379_0": "881.Sussūsāyaṁ sotumicchāyaṁ. Issātyāse sarābhyāse. Hiṁsanepi upāsanaṁ.",
  "anya-e0810n3:380_0": "Hetibhede āvudhabhede. Saṅku khāṇuviseso.",
  "anya-e0810n3:381_0": "882.Vīṇāguṇo vīṇāyajiyā. Tantaṁ tantasaddo. Mukhyaṁ padhānaṁ. Siddhantaṁ udāharaṇaṁ. Tantu suttaṁ.",
  "anya-e0810n3:382_0": "Rathanaṅgalādīnaṁ aṅge rathādyaṅge. Kappamhi katādike.",
  "anya-e0810n3:383_0": "883.Itthipupphaṁ itthīnaṁ utu. Reṇu dhūlī.",
  "anya-e0810n3:383_1": "Pakatije guṇe tiṇṇaṁ guṇānaṁ dutiye guṇe.",
  "anya-e0810n3:384_0": "Nyāsappaṇe ṭhapitassa dhanassa dāne. Dānamhi tadaññassa dāne.",
  "anya-e0810n3:385_0": "884.Guru ācariyādi. Upāyo hetu. Avatāro otaraṇaṭṭhānaṁ. Pūtambu pavittajalaṁ.",
  "anya-e0810n3:385_1": "Diṭṭhi buddhadassanā aññadassanaṁ. Āgamepi titthaṁ.",
  "anya-e0810n3:386_0": "Jotisaddo nakkhattaraṁsīsu paṇḍake napuṁsake. Aggimhi tu so pumā.",
  "anya-e0810n3:387_0": "885.",
  "anya-e0810n3:387_1": "‘‘Iti sandhikappe paṭhamo kaṇḍo’’tyādīsu vagge. Avasarepi, avasaro avakāso.",
  "anya-e0810n3:388_0": "Atha bāhudvayassa uddhaṁ māne. Sūratte sūrabhāve.",
  "anya-e0810n3:389_0": "886.Porisaṁ purisakāro. Īhā vīriyaṁ.",
  "anya-e0810n3:389_1": "Nisinnādyuggamo nisinnādiko uggamo ṭhānaṁ.",
  "anya-e0810n3:390_0": "Anissayamahībhāge lokanissayabhūtānaṁ tarupabbatanagarādīnaṁ abhāvato anissayasaṅkhāte suññamahīkoṭṭhāse.",
  "anya-e0810n3:390_1": "‘‘Irīṇaṁ ūsare suññe’’ti medinīkosa 15.36 hi tikaṇḍaseso. Ūsare ūsavati ṭhāne.",
  "anya-e0810n3:391_0": "887. Sādhanatthādīsu ārādhanaṁ. Rādhanaṁpyatra. ‘‘Pattiyaṁ sādhane vuttaṁ,",
  "anya-e0810n3:391_1": "rādhanaṁ tosanepi ce’’ti tikaṇḍaseso.",
  "anya-e0810n3:392_0": "Sānumhi pabbatassa same bhūbhāge. Visāṇe mātaṅgadante, pasūnaṁ siṅge ca.",
  "anya-e0810n3:393_0": "888.Diṭṭhaṁ rūpārammaṇaṁ. Ādimaggo sotāpattimaggo. Ñāṇaṁ sāmaññaṁ. Akkhi cakkhu. Ikkhanaṁ olokanaṁ. Laddhi gāho.",
  "anya-e0810n3:394_0": "Suvaṇṇo pañcadharaṇaṁ. Pañcasuvaṇṇo nikkho. Pasādhanaṁ alaṅkāraviseso.",
  "anya-e0810n3:395_0": "889.Tithibhede horasatthāgate aniṭṭhasammate tithimhi.",
  "anya-e0810n3:395_1": "Sākhādiphaḷumhi rukkhasākhādīnaṁ gaṇṭhimhi. Pūraṇepi pabbaṁ.",
  "anya-e0810n3:396_0": "Balavāmukho yatra plavādayo sīghasotena ākaḍḍhitvā pavesiyanti.",
  "anya-e0810n3:397_0": "890.Kāmaje taṇhāje surāpānādike. Dose aparādhe. Kopaje daṇḍapharusādike ca. Vipattiyaṁ vināse.",
  "anya-e0810n3:398_0": "Upakaraṇaṁ kulālādīnaṁ daṇḍacakkādi. Siddhi nipphatti. Kārako kattādisattavidho.",
  "anya-e0810n3:399_0": "891.Dānasīle dānapakatike ca.",
  "anya-e0810n3:399_1": "Vagguvādini madhuravādini ca vadaññū bhave.",
  "anya-e0810n3:399_2": "Ito paṭṭhāya ussitapariyanto tīsu vutto.",
  "anya-e0810n3:399_3": "Abhisitte muddhābhisitte rājini.",
  "anya-e0810n3:400_0": "892.Bhāgyavihīne apuññe. Appake abahuke. Mūḷhe bāle. Apaṭu acheko. Khale, jagatiyañca mando. Vuddhiyutte vaḍḍhanayutte.",
  "anya-e0810n3:400_1": "Samunnaddhe anīce ussitaṁ tīsu bhave, ‘‘bhāsita’’ntipi pāṭho.",
  "anya-e0810n3:401_0": "893.Rathaṅge rathāvayave.",
  "anya-e0810n3:401_1": "Suvaṇṇasmiṁ palassa catutthabhāge. Pāsake catuvīsatippamāṇe, tiṁsappamāṇe vā .",
  "anya-e0810n3:401_2": "Hatthidantādivikatiyaṁ tīsu akkho. Cakkhādindriye akkhaṁ.",
  "anya-e0810n3:402_0": "Sassate nicce. Takke vitakke. Nicchite vinicchite.",
  "anya-e0810n3:403_0": "894.Hare mahissare sivo, bhadde kalyāṇe. Mokkhe nibbāne ca sivaṁ. Jambuke siṅgāle sivā.",
  "anya-e0810n3:404_0": "Sattiyaṁ thāme. Thūlatte thūlabhāve.",
  "anya-e0810n3:405_0": "895.Saṅkhyābhedo uppalapuṇḍarīkānaṁ majjhe gaṇanā.",
  "anya-e0810n3:405_1": "Narakabhede ‘‘padumaniraye nibbatto’’tyādīsu. Vārije kakkasanāḷe kamale.",
  "anya-e0810n3:406_0": "Devabhedeti",
  "anya-e0810n3:407_0": "‘‘Āpo dhuvo ca somo ca,",
  "anya-e0810n3:408_0": "Dhavo cevā’nilo’nalo;",
  "anya-e0810n3:409_0": "Paccūso ca pabhāso ca,",
  "anya-e0810n3:410_0": "Aṭṭhete vasavo matā’’ti cintāmaṇiṭīkā 1.10. –",
  "anya-e0810n3:411_0": "Kathite devavisese. Ratane ratanasāmaññe, dhane ca, paṇḍakaṁ napuṁsakaṁ.",
  "anya-e0810n3:412_0": "896.Atthagamane vināsagamane.",
  "anya-e0810n3:412_1": "Apavagge sabbakilesānaṁ khayahetubhūte virāgadhamme.",
  "anya-e0810n3:413_0": "Setambuje setakamale.",
  "anya-e0810n3:413_1": "Rukkhantare ‘‘puṇḍarīka’’iti khyāte dumavisese, dvīsvatthesu pume.",
  "anya-e0810n3:414_0": "‘‘Puṇḍarīkaṁ sitamboje, setacchatte ca bhesajje;",
  "anya-e0810n3:415_0": "Kosakārantare byagghe, so disāvāraṇaggisū’’ti. –",
  "anya-e0810n3:416_0": "Nānatthasaṅgaho.",
  "anya-e0810n3:417_0": "897.Upahāre pūjādyatthaṁ ābhate vatthumhi.",
  "anya-e0810n3:417_1": "Karasmiṁ khettādisambhave rājabhāge. Asurantare balināmake asure.",
  "anya-e0810n3:418_0": "Sambhave itthipurisasambhave asucimhi sukkaṁ. Dhavale sete sukko, kusale puññe tīsu,",
  "anya-e0810n3:418_1": "‘‘puññaṁ dhammamanitthiya’’nti ettha dhammasaddassa anitthibhāvassa vuttattā sukkasaddo tīsu vutto.",
  "anya-e0810n3:419_0": "898.Vibhattabbadhane vibhajitabbadhane.",
  "anya-e0810n3:419_1": "Pitūnaṁ dhane petānaṁ mātāpitūnaṁ puttehi vibhajitabbadhane ca.",
  "anya-e0810n3:420_0": "Pabhuno puggalassa bhāvo pabhuttaṁ,",
  "anya-e0810n3:420_1": "tathā āyattassa bhāvo āyattatā. Āyatto puggalo. Abhilāso icchā.",
  "anya-e0810n3:421_0": "899.Dhanimhi saddamatte.",
  "anya-e0810n3:421_1": "Yodhasīhanādamhi yodhānaṁ abhītanāde ca seḷanaṁ.",
  "anya-e0810n3:422_0": "900.Ādyupaladdhiyaṁ paṭhamasañjāte vatthumhi.",
  "anya-e0810n3:423_0": "901.Sādhakatame kattuto aññesaṁ kriyāsādhakatame karaṇakārake, kriyāyaṁ, gatte sarīre ca. Indriye cakkhādike.",
  "anya-e0810n3:424_0": "Kuñcikāyaṁ apāpuraṇe. Tūriyaṅge sammatāḷādike.",
  "anya-e0810n3:425_0": "902.Uppāde janane. Gabbhamocane puttavijāyane.",
  "anya-e0810n3:426_0": "Asse assamatte.",
  "anya-e0810n3:427_0": "903.",
  "anya-e0810n3:427_1": "Pupphaṁvinā phalaggāhirukkhe assatthādo,",
  "anya-e0810n3:427_2": "rukkhamatte ca vanappatisaddo.",
  "anya-e0810n3:427_3": "Āhate upaṭṭhāpite varāhapurisādirūpe ca, rajatamatte ca rūpiyaṁ.",
  "anya-e0810n3:428_0": "904.Kesasaddo pubbo yassa pāsasaddassa so kesapubbo. Caye samūhe vattati, yathā ‘‘kesapāso’’ti, kesakalāpotyattho.",
  "anya-e0810n3:429_0": "Akkhimajjhe yā ‘‘sūlā’’ti vuttā. Nakkhatte sattavīsatividhe, tadaññesu ca tārā itthī.",
  "anya-e0810n3:429_1": "Uccatarassare uccatare sadde tāro.",
  "anya-e0810n3:430_0": "905.Patte bhājanasāmaññe, bhuñjanapatte ca.",
  "anya-e0810n3:430_1": "Lohabhedasmiṁ ayotambādimaye bhājanavisese. Dehamajjhaṁ udaraṁ.",
  "anya-e0810n3:431_0": "906.Vese saṇṭhāne. Sippasālā sippīnaṁ sālā.",
  "anya-e0810n3:432_0": "Sampatti dhanādisampatti tivaggasampatti ca.",
  "anya-e0810n3:432_1": "Lakkhiyā katapuññehi seviyati. Itthī itthiviseso.",
  "anya-e0810n3:432_2": "Devatā sirīnāmikā ekā devadhītā.",
  "anya-e0810n3:433_0": "907.Yuvarājā pitari devaṅgate rājabhāvāraho rājaputto. Khande harassa putte. Susu taruṇo.",
  "anya-e0810n3:434_0": "Maṇibhede yo loke ‘‘santā’’ti vuccati. Aṅkure rukkhādīnaṁ aṅkure.",
  "anya-e0810n3:435_0": "908.Vetanaṁ kammakārehi labhitabbadhanaṁ. Mūlaṁ mūladhanaṁ. Vohāre vāṇijakamme.",
  "anya-e0810n3:436_0": "Bhājanantaraṁ yena kheḷādyasuciṁ paṭiggaṇhāti.",
  "anya-e0810n3:437_0": "909.",
  "anya-e0810n3:437_1": "Asubhe ca kamme subhe ca kamme dvayepi kamme cāti tīsvatthesu bhāgyaṁ vuttaṁ.",
  "anya-e0810n3:438_0": "Tarubhede assatthe.",
  "anya-e0810n3:439_0": "910.Vimuttiyaṁ nibbāne.",
  "anya-e0810n3:440_0": "‘‘Ayaṁ pumā’’ti jānanassa kāraṇabhāvo pumattaṁ, tadādimhi.",
  "anya-e0810n3:441_0": "911.Ajjhāye paricchede. Dive devaloke.",
  "anya-e0810n3:442_0": "912.Sapattasmiṁ amitte. Rukkhaṅge rukkhāvayave.",
  "anya-e0810n3:443_0": "913.Mukhye padhāne. Upāye hetumhi. Vadane lapane. Ādismiṁ paṭhame.",
  "anya-e0810n3:444_0": "Bhabbe vimuttārahe, bhavitabbe ca. Guṇādhāre guṇassa nissaye. Vitte dhane. Budhe paṇḍite. Dāru dārukkhandho.",
  "anya-e0810n3:445_0": "914.Patthādo pattho, tulā, aṅgulīti patthādi. Vidhāya unnatiyaṁ. Parissame khede.",
  "anya-e0810n3:446_0": "915.Saroruhe kamale.",
  "anya-e0810n3:446_1": "Khagantare rukkhakimikhādakasakuṇe. Tūriyantare vaṁsasaṅkhādike.",
  "anya-e0810n3:447_0": "916.Saṁvege ubbege, vimhaye ca.",
  "anya-e0810n3:448_0": "917.Tadupetanisāya candappabhāya yuttarattiyaṁ.",
  "anya-e0810n3:449_0": "918.Māse tatiyamāse. Ativuddhe ca atipasatthe ca.",
  "anya-e0810n3:450_0": "919.Nibandhe balakkāre ‘‘balaggaho’’tyādīsu.",
  "anya-e0810n3:451_0": "Mattikābhedo nīlādivaṇṇayuttakittimamattikā. Sikkāyaṁ udakakumbhādivāhike. Nayanāmaye cakkhurogavisese.",
  "anya-e0810n3:452_0": "920.Maṇḍale parimaṇḍale. Bimbikā latājāti, tassā phale ca bimbaṁ.",
  "anya-e0810n3:453_0": "921.Pathe añjase.",
  "anya-e0810n3:454_0": "922.Santi nibbānaṁ. Nibhe sadise.",
  "anya-e0810n3:455_0": "Cāpe dhanumhi issāsaṁ.",
  "anya-e0810n3:455_1": "Usuno sarassa khepakamhi perake issāso.",
  "anya-e0810n3:456_0": "923.Bālasaddo tīsu. Kutratthesu?",
  "anya-e0810n3:456_1": "Ādivayasā paṭhamavayena samaṅgini samannāgate ca. Apaṇḍite mūḷhe ca.",
  "anya-e0810n3:457_0": "Soṇite lohite. Tambaṁ udumbaraṁ.",
  "anya-e0810n3:457_1": "Anuratto anurāgayutto puggalo. Rañjitaṁ raṅgarañjitaṁ.",
  "anya-e0810n3:458_0": "924.Viraḷe nirantare. Kise athūle. Hime tuhine.",
  "anya-e0810n3:459_0": "925.Guḷabhedo yo loke ‘‘sakkharā’’ti vuccati. Kaṭhale silākhaṇḍe.",
  "anya-e0810n3:460_0": "926.Tikhiṇe tikkhe. Byatte cheke. Rogamutte niroge.",
  "anya-e0810n3:461_0": "Khattiye muddhābhisitte. Naranāthe tadaññasmiṁ. Pabhumhi issare.",
  "anya-e0810n3:462_0": "927.Dhaññakaraṇaṁ dhaññamaddanaṭṭhānaṁ. Kakke nahānacuṇṇe. Nīce adhame. Setepi khalo.",
  "anya-e0810n3:463_0": "928.",
  "anya-e0810n3:463_1": "Brahmacārī ca gahaṭṭho ca vānappattho ca bhikkhu cāti brahmacārīgahaṭṭhādi, tapodhane piyasīle.",
  "anya-e0810n3:464_0": "Kaṭhine kakkhaḷe. Niddaye nikkaruṇe.",
  "anya-e0810n3:465_0": "929.",
  "anya-e0810n3:465_1": "Kaniṭṭho ca kaniyo cāti ete tīsu. Kutratthesu? Atyappe, atiyuvepi.",
  "anya-e0810n3:466_0": "Iṭṭhe, nissāre ca agarumhi cāti etesvatthesu tīsu.",
  "anya-e0810n3:467_0": "930. Adhobhāge ca hīne ca. Dantacchade dantāvaraṇe.",
  "anya-e0810n3:468_0": "Pāricariyāyaṁ upaṭṭhāke.",
  "anya-e0810n3:469_0": "931.Ratane dvividatthike.",
  "anya-e0810n3:469_1": "Gaṇe samūhe yathā ‘‘kesahattho’’ti. Soṇḍāya karikare. Bhantaraṁ terasamanakkhattaṁ.",
  "anya-e0810n3:470_0": "Āvāṭe kāsuyaṁ. Udapānaṁ andhu,",
  "anya-e0810n3:470_1": "yatra jalaṁ ghaṭiyantena uddharitvā pivanti.",
  "anya-e0810n3:471_0": "932.",
  "anya-e0810n3:471_1": "Paṭhamaṁ pamukhañcāti idaṁ abhidhānadvayaṁ ādimhi padhāne vattati.",
  "anya-e0810n3:472_0": "Vajjabhedo ubhayatalaṁ tūriyaṁ.",
  "anya-e0810n3:473_0": "933.Thiraṁso thirakoṭṭhāso.",
  "anya-e0810n3:474_0": "Khandhabhāro khandhena vahitabbo bhāro. Ādinā kaṭibhārādayo gahitā. Yasmā palasataṁ tulā, vīsatitulā bhāro,",
  "anya-e0810n3:474_1": "tasmā ‘‘dvisahassapale’’ti vuttaṁ.",
  "anya-e0810n3:475_0": "934.Mandire gehe. Rogabhede khayaroge. Apacayamhi viddhaṁsane, vināse ca.",
  "anya-e0810n3:476_0": "Sāpade byagghādike duṭṭhamige. Sappe urage. Kurūre kakkhaḷe.",
  "anya-e0810n3:477_0": "935.Sajjadume assakaṇṇarukkhe. Rukkhe rukkhamatte.",
  "anya-e0810n3:478_0": "Sote kaṇṇe. Yajane pūjane. Sutiyaṁ savanakriyāyaṁ.",
  "anya-e0810n3:479_0": "936.",
  "anya-e0810n3:479_1": "Peto ca paretocāti ime mate kālaṅkate ca petayonije petayonisambhave siyuṁ.",
  "anya-e0810n3:480_0": "Khyāte pākaṭe. Haṭṭhe pahaṭṭhe.",
  "anya-e0810n3:481_0": "937.Adhippāye ajjhāsaye.",
  "anya-e0810n3:482_0": "Pakkhe sakuṇādīnaṁ pakkhe. Dale rukkhādīnaṁ chade. Bhājane lohamayādike.",
  "anya-e0810n3:482_1": "‘‘Sogate’’ti idaṁ ‘‘bhājane’’ti imassa visesanaṁ.",
  "anya-e0810n3:482_2": "Sogate sugatassa santake bhājanetyattho.",
  "anya-e0810n3:483_0": "938.Suṭṭhukate sammā kate kammani.",
  "anya-e0810n3:484_0": "Anukampāyārahe dukkhitasatte.",
  "anya-e0810n3:485_0": "939.Dhanimhi sadde.",
  "anya-e0810n3:486_0": "940.Vihite vidhātabbe.",
  "anya-e0810n3:487_0": "Añjase magge. Visikhā racchā. Pantiyaṁ pāḷiyaṁ.",
  "anya-e0810n3:488_0": "941.Gagane ākāse. Byasane vipattiyaṁ.",
  "anya-e0810n3:489_0": "Nettaroge cakkhurogavisese. Chadimhi gehādīnaṁ chadane.",
  "anya-e0810n3:490_0": "942.Saṅghaṭṭane dvinnaṁ antarabhūte.",
  "anya-e0810n3:490_1": "Puna sandhīti padapūraṇatthaṁ vuttaṁ. Atisante atisamite.",
  "anya-e0810n3:491_0": "943.Yāpanā yāpanakārako kabaḷīkārāhāraraso. Ditti jalanaṁ. Balaṁ thāmo.",
  "anya-e0810n3:492_0": "944.Kucchi udaraṁ. Ovarako gehaviseso.",
  "anya-e0810n3:493_0": "Khaṇḍane chedane.",
  "anya-e0810n3:493_1": "Itivutte ca kammanīti ‘‘iti evaṁ mayā pubbe carita’’nti vattabbe subhāsubhakamme.",
  "anya-e0810n3:493_2": "‘‘Ativatte ca kammanī’’tipi pāṭho,",
  "anya-e0810n3:493_3": "atītakāle pavattakammanītyattho.",
  "anya-e0810n3:494_0": "945.Cittake nalāṭe katakāḷādibindumhi rukkhabhede marīcappamāṇambilarukkhe,",
  "anya-e0810n3:494_1": "yassa phalena ambilasūpaṁ pacanti.",
  "anya-e0810n3:494_2": "Tilakāḷake taṁtaṁsarīrāvayave sañjātatilasaṇṭhāne kāḷake.",
  "anya-e0810n3:495_0": "Bodhe bujjhane. Patti lābho, pāpuṇañca.",
  "anya-e0810n3:496_0": "946.Āyumhi jīvite. Hadayaṅgānile urogamavāte.",
  "anya-e0810n3:497_0": "Vase āyattatāyaṁ. Vede catubbidhavede. Icchā ārammaṇicchā.",
  "anya-e0810n3:498_0": "947.Sirasaṭṭhimhi siraso aṭṭhimhi. Ghaṭādisakale ghaṭādikhaṇḍe.",
  "anya-e0810n3:499_0": "948.Veṇvādisākhājālasminti veṇuādīnañca aññamaññasaṁsagge sākhāsamūhe.",
  "anya-e0810n3:499_1": "Laggakese tāpasādīnaṁ laggakese. Ālaye taṇhāyaṁ.",
  "anya-e0810n3:500_0": "Vadhe māraṇe. Rakkhitasmiṁ kammani, kattari ca.",
  "anya-e0810n3:501_0": "949.Thiyaṁ itthiyaṁ. Piye sāmike. Manuññe manaso tosanajanake. Gavakkhe sīhapañjare.",
  "anya-e0810n3:502_0": "950.Kiṁ saddo pucchanatthādīsu saliṅgo. Vikappatthādīsu tu abyayaṁ.",
  "anya-e0810n3:503_0": "Sasaddhe saddhāya sahite.",
  "anya-e0810n3:503_1": "Nivāpe petādīnaṁ kattabbapūjādāne. Paccaye saddahane saddhā.",
  "anya-e0810n3:504_0": "951.Aṭṭhismiṁ ‘‘panasabījaṁ tālabīja’’ntyādīsu. Sukke ca bijaṁ.",
  "anya-e0810n3:505_0": "Pūye pakkavaṇasañjāte. Aggato purato. Disādo sūriyuggamanadisāyaṁ. Sā hi disānaṁ ādibhūtā, ‘‘disā’’ti vā disāviseso. Ādinā pubbajādīnaṁ gahaṇaṁ.",
  "anya-e0810n3:506_0": "952.Āgamane asantuppattikriyāyaṁ.",
  "anya-e0810n3:506_1": "Dīghādinikāyasmiṁ dīghanikāyamajjhimanikāyādike.",
  "anya-e0810n3:507_0": "953.Devarukkho sirīso. Santatiyaṁ vaṁse.",
  "anya-e0810n3:508_0": "Uttaraviparīte aseṭṭhe,",
  "anya-e0810n3:508_1": "imasmiṁ atthe nakāro paṭisedhattho. Seṭṭhe uttame.",
  "anya-e0810n3:508_2": "Imasmiṁ atthe paṭisedhatthova nakāro.",
  "anya-e0810n3:508_3": "‘‘Anu uttara’’nti chedo ca viññeyyo.",
  "anya-e0810n3:509_0": "954.Sattisampattiyaṁ pabhāvādīhi sattīhi sampattiyaṁ. Kantimatte kamanīyamatte. Sūravīriyesupi vikkamo.",
  "anya-e0810n3:510_0": "Paṭibimbe patirūpake. Pabhāyaṁ āloke.",
  "anya-e0810n3:511_0": "955.",
  "anya-e0810n3:511_1": "Ghammo nidāgho cāti dve abhidhānāni. Sedajale kāyato mutte.",
  "anya-e0810n3:512_0": "Kantane chedane. Vikappe vitakke. Sajjane hatthādīnaṁ sajjane.",
  "anya-e0810n3:513_0": "956.Deso desaviseso. Aṅgasaddo puṁbahutte. ‘‘Bahumhī’’tipi pāṭho.",
  "anya-e0810n3:513_1": "Aṅgasaddo bahutte desetyattho. Vapumhi sarīre aṅgaṁ. Avayave hetumhi ca aṅgaṁ.",
  "anya-e0810n3:514_0": "‘‘Aṅgaṁ gattantikopāya-patikesva’ppadhānake;",
  "anya-e0810n3:515_0": "Aṅgadesavisesamhi, aṅgā sambodhane’byaya’’nti. –",
  "anya-e0810n3:516_0": "Nānatthasaṅgahe.",
  "anya-e0810n3:517_0": "Cetiyadume pūjetabbabhūte rukkhe assatthādo.",
  "anya-e0810n3:518_0": "957.Sādhupurise sappurise. Kappane hatthādīnaṁ kappane.",
  "anya-e0810n3:518_1": "‘‘Sajjane sajjanā kappanāya’’nti nānatthasaṅgaho.",
  "anya-e0810n3:519_0": "Supane niddāyaṁ. Sutte ajāgarite.",
  "anya-e0810n3:519_1": "Viññāṇe suttassa viññāṇe citte taṁ supinavacanaṁ. Dassane ca supinaṁ.",
  "anya-e0810n3:520_0": "958.Paccakkhe sammukhe. Sannidhāne payoge, vidhāne ca.",
  "anya-e0810n3:520_1": "Bhiyyosaddo pahūtaratthe so pumā.",
  "anya-e0810n3:521_0": "959.Visalittasare visena lepitasare diddho pumā. Litte lepitabbasāmaññe.",
  "anya-e0810n3:522_0": "Vāse vasane.",
  "anya-e0810n3:522_1": "Dhūmādisaṅkhāre gandhacuṇṇadhūmādinā abhisaṅkhāre. Sampaṭicchane paṭiggahaṇe.",
  "anya-e0810n3:523_0": "960.Suppagabbhe vacanasūre.",
  "anya-e0810n3:524_0": "Madhucchiṭṭhe madane, yena dīpampi jālenti.",
  "anya-e0810n3:524_1": "Odanasambhave bhuttodanato patite lāmakasammate odanabindumhi.",
  "anya-e0810n3:525_0": "961.Surabhimhi sugandhe.",
  "anya-e0810n3:526_0": "Uppattiyaṁ uddhaṅgamane ca uggamanaṁ.",
  "anya-e0810n3:527_0": "962.Lūkhe samale, kakkhaḷe ca.",
  "anya-e0810n3:527_1": "Niṭṭhuravācāyaṁ akaṇṇasukhavacane.",
  "anya-e0810n3:528_0": "Ambuvege ambuno udakassa vege sote.",
  "anya-e0810n3:529_0": "963.Tappare tappadhāne. Kavace uracchade.",
  "anya-e0810n3:529_1": "Vāravāṇe cammamaye yuddhālaṅkāre ca.",
  "anya-e0810n3:529_2": "Nimmoke sappānaṁ jiṇṇacammani.",
  "anya-e0810n3:530_0": "965.Padāne dāne. Sele pabbate.",
  "anya-e0810n3:531_0": "966.Lohe kāḷāyase satthaṁ. Sañcaye samūhe sattho. Yathā ‘‘sakaṭasattho’’tyādi. Vattane pavattane.",
  "anya-e0810n3:532_0": "967.Valaye kaṭake.",
  "anya-e0810n3:533_0": "968.Kaṇḍe vāṇe. Vāpimhi dīghikādikāyaṁ. Dupphasse dukkhasamphasse. Kakace kharapatte.",
  "anya-e0810n3:534_0": "969.Surāya kādambariyaṁ,",
  "anya-e0810n3:534_1": "yāya pītāya mattā sattā anāgamanīyavatthūsupi gacchanti. Rathaṅge cakke.",
  "anya-e0810n3:534_2": "Kāmupadhiādīsu catūsu upadhīsu ca upadhi, anitthī.",
  "anya-e0810n3:535_0": "970.Dabbe dhanādike. Bhūbhedo vatthādi.",
  "anya-e0810n3:535_1": "Mahārāje catūsu mahārājesu ekasmiṁ mahārāje. Nare satte.",
  "anya-e0810n3:536_0": "971.Āpaṇe kayavikkayaṭṭhāne. Sambhāre upakaraṇe. ‘‘Ratho sīlaparikkhāro,",
  "anya-e0810n3:536_1": "jhānakkho cakkavīriyo’’ti saṁ. ni.",
  "anya-e0810n3:536_2": "5.4 ettha alaṅkāro ‘‘parikkhāro’’ti vutto.",
  "anya-e0810n3:537_0": "972.Vohārasmiṁ rathasakaṭādivohāre.",
  "anya-e0810n3:537_1": "Upaṭṭhitagirā saddato atthato ca pākaṭagirā.",
  "anya-e0810n3:538_0": "973.Vacanāvayaveti vākyāvayave.",
  "anya-e0810n3:538_1": "Hetudāharaṇādiyuttassa sambandhatthassa vacanasamūhassa avayave. Mūle lobhādike.",
  "anya-e0810n3:538_2": "Kāraṇe lobhādito aññasmiṁ kāraṇe.",
  "anya-e0810n3:538_3": "Pācānalasmiṁ udaraṭṭhe bhuttapācane kammajatejasmiṁ. Rogabhedepi gahaṇī.",
  "anya-e0810n3:539_0": "974.Saṁyame cakkhādindriyasaṁyame.",
  "anya-e0810n3:540_0": "975.Muddikassa rukkhassa rase ca.",
  "anya-e0810n3:540_1": "Pupphassa sabbassa pupphassa rase ca.",
  "anya-e0810n3:540_2": "Khudde makkhikākate ca madhu punnapuṁsakaṁ.",
  "anya-e0810n3:541_0": "‘‘Madhu khudde jale khīre, majje puppharase madhu;",
  "anya-e0810n3:542_0": "Racche citte vasante ca, jīvasāke madhuddume’’ti. –",
  "anya-e0810n3:543_0": "Nānatthasaṅgahe.",
  "anya-e0810n3:544_0": "Ulloceti seyyādīnaṁ uparibhāge rajopātanivāraṇatthaṁ ṭhapite dussamayādike.",
  "anya-e0810n3:545_0": "976.Apavagge nibbāne. Sudhāyaṁ devatānaṁ bhojane.",
  "anya-e0810n3:546_0": "‘‘Amataṁ yaññasesasmiṁ, pīyūse salile ghate;",
  "anya-e0810n3:547_0": "Ayācite ca mokkhe ca, dhanvantarisudhāsisu;",
  "anya-e0810n3:548_0": "Amato amatā sivā-gaḷo jhāmalakīsu ce’’ti medinīkosa 16.77-8 gāthāyampi.",
  "anya-e0810n3:549_0": "Nānatthasaṅgahe vuttaṁ. Mohe avijjāyaṁ. Timire andhakāre. Saṅkhyā gaṇanaviseso. Guṇe tatiye guṇe.",
  "anya-e0810n3:550_0": "977.Khare pharuse. Akāriye akattabbe. Purise pulliṅge.",
  "anya-e0810n3:550_1": "Sukate kusale dhamme puññaṁ paṇḍake napuṁsake. Pavane pūte.",
  "anya-e0810n3:551_0": "978.Asiniddho sukkho. Saṅge lagge.",
  "anya-e0810n3:552_0": "979.Lañchane paṭibimbe. Sīmā mariyādo. Pakāro tulyo.",
  "anya-e0810n3:553_0": "980.Mantane catukkaṇṇādike. Byasane bhogabyasanādike. Vipattiyaṁ anatthe.",
  "anya-e0810n3:554_0": "981.Raṁsibhedo pubbe udayato sūriyassa raṁsiviseso. Abyattarāge kiñciratte. Lohite ratte.",
  "anya-e0810n3:555_0": "Pakatānivatte pakatito anivattane.",
  "anya-e0810n3:555_1": "‘‘Pakatiyañca anivattane cā’’tipi attho.",
  "anya-e0810n3:555_2": "Nassanakkhareti vināsanakkhare. Nassa adassane akkhare.",
  "anya-e0810n3:556_0": "‘‘Anubandho pakatyādo, dosuppāde vinassare;",
  "anya-e0810n3:557_0": "Susumukhyānusāresu,",
  "anya-e0810n3:557_1": "pakatassā’nuvattane’’ti amara 23.98 gāthāyampi passitabbaṁ. –",
  "anya-e0810n3:558_0": "Nānatthasaṅgahe.",
  "anya-e0810n3:559_0": "982.Avataraṇe otaraṇe. Titthasmiṁ nadyādīnaṁ titthe. Vivare vivaraṇe. Iṅgite sīsacalanādike.",
  "anya-e0810n3:560_0": "983.Khattā khattiyato sañjāte sudditthitanaye sudditthiyā putte ca. Tibbamhi adhimatte ca. So uggo. Aggo seṭṭho. Dhiti vīriyaṁ.",
  "anya-e0810n3:561_0": "984.Pabhāte paccūse. Niroge rogamutte. Sajje saṅgate, ādhārepi ca.",
  "anya-e0810n3:561_1": "‘‘Sajjutto sannaddhe saṅgatepi ce’’ti nānatthasaṅgahe. Dakkho cheko. Yuttepi kallaṁ. Kūṭacariyāyaṁ saṭhacariyāyaṁ.",
  "anya-e0810n3:562_0": "985.Pakkhibhedo pārāvatappamāṇo pakkhī.",
  "anya-e0810n3:562_1": "Yasmiṁ gehe palinā patite asubhanimittaṁ karonti. Pārāvate kalarave.",
  "anya-e0810n3:563_0": "Saradabbhūte saradakāle sambhūte. Appagabbhe kātaravacane.",
  "anya-e0810n3:564_0": "986.Kaṭhine kakkhaḷe. Sāhaso balakkāro. Appiye amanāpe. Cīre nantake, vāke ca cīraṁ.",
  "anya-e0810n3:565_0": "987.Migabhede kukkurappamāṇe mige. Paṭākāyaṁ dhaje. Mocaṁ pasiddhaṁ, kadalī īkāranto.",
  "anya-e0810n3:565_1": "Dakkhiṇā kammaphalaṁ saddahitvā dātabbaṁ dānaṁ.",
  "anya-e0810n3:566_0": "988.Uppāte bhūtavikatiyaṁ. Vessānare aggimhi.",
  "anya-e0810n3:567_0": "989.Potavāhe talakavāhe. Niyantari pājitari.",
  "anya-e0810n3:568_0": "990.Rodhane āvaraṇe.",
  "anya-e0810n3:569_0": "991.Bhājane vilīvamayādike.",
  "anya-e0810n3:569_1": "Pariyatti pariyāpuṇanaṁ sikkhanaṁ,",
  "anya-e0810n3:569_2": "pariyāpuṇitabbā vā sikkhitabbā.",
  "anya-e0810n3:569_3": "Jarāsithilacammasmiṁ jarāya kāraṇabhūtāya sithilacammani. Udaraṅge udaracammarājiyaṁ.",
  "anya-e0810n3:570_0": "992.",
  "anya-e0810n3:570_1": "Vidāritādīsu tīsupi vāccaliṅgikaṁ. Upajāpe catutthopāye.",
  "anya-e0810n3:571_0": "993.Gāmasandohe gāmasamūhe.",
  "anya-e0810n3:571_1": "Paridhi pariveso sūriyādigehaṁ. Āgame buddhavacane. Lekhe vācitalekhe.",
  "anya-e0810n3:572_0": "994.Ayomayavijjhanakaṇṭako sūjhādivijjhanaṁ. Guṇukkaṁse guṇātisaye. Vibhave bhoge. Sampatti, sampadāti ca abhidhānadvayaṁ.",
  "anya-e0810n3:573_0": "995.Bhū pathavī. Yogyādīsu tīsvatthesu tīsu. Yogye anucchavike. Yutte saṅgate.",
  "anya-e0810n3:573_1": "Addho addhasaddo bhāge samabhāge, asamabhāge ca. Tatra same addhaṁ. Itaratra addho addhampi, pathe magge addhā pume. Kālepi addhā pume. Ekaṁse nicchaye. Caturambaṇe karīsaṁ vuttaṁ.",
  "anya-e0810n3:574_0": "996.Usabhe gavasatajeṭṭhake gave. Seṭṭhesu ca usabho. Vīsayaṭṭhiyaṁ usabhaṁ. Tanti buddhavacanaṁ. Panti āḷi.",
  "anya-e0810n3:575_0": "997.Itthinimitte itthiyā aṅgajāte. Kilañje vilīvamaye. So kaṭasaddo kate tīsu.",
  "anya-e0810n3:576_0": "‘‘Kaṭo soṇikriyākāre,",
  "anya-e0810n3:577_0": "Kilañje’tisaye sive;",
  "anya-e0810n3:578_0": "Samaye gajagaṇḍe ca,",
  "anya-e0810n3:579_0": "Kaṭā vippaliyaṁ matā’’ti medinīkosa 11.3. –",
  "anya-e0810n3:580_0": "Vopālito. ‘‘Samaye ca kriyākāre,",
  "anya-e0810n3:580_1": "kilañje ca sare kaṭo’’ti tikaṇḍasesotikaṇḍasesa 3.3.93.",
  "anya-e0810n3:580_2": "Mandirālindavatthuni gehassa ālindabhāge vatthumhi.",
  "anya-e0810n3:581_0": "998.Mathite gorasavisese. Sūciphale ambilapattaphale.",
  "anya-e0810n3:581_1": "Duddasetare passituṁ adukkare.",
  "anya-e0810n3:582_0": "999.Antarīpaṁ jalamajjhathalaṁ. Pajjoto padīpo. Bandho sambandho. Mihite īsaṁhasite.",
  "anya-e0810n3:583_0": "1000.Thiyaṁ itthisāmaññe. Itthiliṅgeti vā attho. Dāre bhariyāyaṁ. Sure devatāyaṁ, devatāvisese vā. Vāsudeve nārāyane. Antake vasavattini. Asite kāḷavaṇṇe.",
  "anya-e0810n3:584_0": "1001.Upaṭṭhāne pāricariyāyaṁ, sevane ca.",
  "anya-e0810n3:584_1": "Aññaropane abhaṁsabhāvassa aññassa taṁsabhāvaropane. Sakko sakkasaddo. Inde devarāje sakko. Janapade sakkā. Sākiye ca khame tīsu.",
  "anya-e0810n3:585_0": "1002.",
  "anya-e0810n3:585_1": "Vajjanatthādīsu tīsu parihāro. Pañhavissajjanepi parihāro. Dvije brāhmaṇe. Vessepi ariyo.",
  "anya-e0810n3:586_0": "1003.Suṁsumāre nakke. Ulūpini caṇḍamacchavisese. Uddālapādape selurukkhe, yassa phalāni atipicchalāni.",
  "anya-e0810n3:587_0": "1004.Piyake pītasāle. Kaṇḍe sare. Khipane asanaṁ. Asu khepane. Yuge rathayugādo. Vikāro vikati. Antike samīpe.",
  "anya-e0810n3:588_0": "1005.Lavitte dātte.",
  "anya-e0810n3:588_1": "Ajjhesanā sakkārapubbikā āyācanā.",
  "anya-e0810n3:589_0": "1006.Makacivatthe yaṁ loke ‘‘cakkū’’ti vuccati, ‘‘sāṇavattha’’ntipi eke. Ganthe saddasatthādike.",
  "anya-e0810n3:589_1": "Lepyādikammani cittakārādīhi katarūpe.",
  "anya-e0810n3:590_0": "1007.Puññavati puggale.",
  "anya-e0810n3:590_1": "Bhūsaṇhakaraṇiyaṁ sudhālepakānaṁ dārumayahatthe.",
  "anya-e0810n3:591_0": "1008.Pāyite pātabbe, ‘‘vāyite’’tipi pāṭho. ‘‘Dayite’’tipi kvaci dissati.",
  "anya-e0810n3:592_0": "1009.Lohitādimhi vaṇṇavisese. Rañjane ‘‘mukharāgo’’tyādīsu. Pavuddhadariyaṁ mahādariyaṁ.",
  "anya-e0810n3:593_0": "1010.Kaserussa phale sakaṇṭakassa phale. Maggasamāgame caccare.",
  "anya-e0810n3:593_1": "Bahulāyaṁ ‘‘phālātī’’iti khyāte. Dose tu eḷamīritaṁ.",
  "anya-e0810n3:594_0": "1011.Adhikaraṇe adhikaraṇakārake. Pattādhāro bhājanassa ādhāro.",
  "anya-e0810n3:594_1": "Ālavālake tarusekatthaṁ tarumūlavicite sobbhajalādhāre. Agabhedo rukkhabhedo,",
  "anya-e0810n3:594_2": "so ca mahāsattena temiyarājakumārakāle bhuttarukkho. Tatra kārā itthī. Kāropi sakkāre, dvīsu. Bandhanālaye pana kārāyeva.",
  "anya-e0810n3:595_0": "1012.Meghapāsāṇe ghanopale. Kuṇḍikāyaṁ bhiṅgāre. Padātismiṁ catutthasenaṅge.",
  "anya-e0810n3:596_0": "1013.Chiddādīni tīṇi abhidhānāni susire ca dūsane aparādhe ca tīsu siyuṁ. Muccite muccitabbe.",
  "anya-e0810n3:597_0": "1014.Hatthiliṅge hatthisaṇṭhānasakuṇe. Made nāgamade.",
  "anya-e0810n3:598_0": "1015.Atthaṅgame vināse.",
  "anya-e0810n3:598_1": "Nigamubbhūte nigamesañjātavatthumhi.",
  "anya-e0810n3:598_2": "Āpaṇopajīvini āpaṇena jīvitavuttiyaṁ kattari.",
  "anya-e0810n3:599_0": "1016.Haritasmiṁ sukapattavaṇṇe. Paṇṇe chadamatte.",
  "anya-e0810n3:600_0": "1017.Phalamhi rukkhādīnaṁ phalamatte. Taṁ pakkavacanaṁ.",
  "anya-e0810n3:600_1": "Nāsamukhe nāsābhimukhe ca pariṇate ca tīsu.",
  "anya-e0810n3:601_0": "Ājīvane jīvitavuttiyaṁ. Piṇḍane rāsikaraṇe. Goḷake vaṭṭale.",
  "anya-e0810n3:602_0": "1018.Paribbaye vetane.",
  "anya-e0810n3:602_1": "Kammādike kammavaṭṭavipākavaṭṭakilesavaṭṭe. Vaṭṭale bubbuḷasaṇṭhāne. Paccāhāre paṭivacanāhāre.",
  "anya-e0810n3:603_0": "1019.Vikate vikatiyaṁ, virūpe vā.",
  "anya-e0810n3:604_0": "1020.Sabyamhi adakkhiṇe. Cāru manuññaṁ.",
  "anya-e0810n3:604_1": "Sarabye sarena vijjhitabbe phalakādo. Cihane lakkhaṇe.",
  "anya-e0810n3:605_0": "1021.Samasippīnaṁ samānasippīnaṁ gaṇe seṇī itthī. Āvaḷiyaṁ pantiyaṁ. Sudhāyaṁ lepe. Dhūliyaṁ rajasi. Vāsacuṇṇake vāsayoggacuṇṇe.",
  "anya-e0810n3:606_0": "1022.Atipasatthe pasatthassa jo, ativuḍḍhe vuḍḍhassa. Takke gorasavisese. Hotīti kriyāpadaṁ.",
  "anya-e0810n3:607_0": "1023.Paṇe jūtakārādīnaṁ kammani. Kaṇhe kāḷe.",
  "anya-e0810n3:608_0": "1024.Sambhave sukke. Amejjhe apavitte.",
  "anya-e0810n3:609_0": "1025.Ikke bahulome kāḷamige. Baḷise macchavedhane.",
  "anya-e0810n3:609_1": "Selabhede vaṅkanāmake pabbate.",
  "anya-e0810n3:610_0": "1026.Kuṇapamhi matakāye. Addhamhi samaddhabhāge, tenāha ‘‘purise’’ti,",
  "anya-e0810n3:610_1": "‘‘purise’’ti ca yebhuyyappavattiṁ sandhāya vuttaṁ,",
  "anya-e0810n3:610_2": "tenāha ‘‘vā khaṇḍaṁ sakalaṁ pume’’ti.",
  "anya-e0810n3:611_0": "1027.Saṁvarīmukhe rattiyā ādimhi.",
  "anya-e0810n3:612_0": "1030.Devabhedo kumbhaṇḍo nāma yakkho.",
  "anya-e0810n3:612_1": "Vallijātiyaṁ yassā phalāni ukkhalippamāṇāni honti.",
  "anya-e0810n3:612_2": "Catutthaṁse catutthabhūte koṭṭhāse. Pade caraṇe. Paccantasele pabbatapāde.",
  "anya-e0810n3:613_0": "1031.Lohantare setalohe. Bahumhi bahuvacane.",
  "anya-e0810n3:613_1": "Kammārabhaṇḍabhede ‘‘tū’’iti khyāte. Khaṭake kuñcikapāṇimhi.",
  "anya-e0810n3:614_0": "1032.Doṇiyaṁ kaṭṭhamaye dhaññamānike. Adhiṭṭhitiyaṁ upariṭṭhāne. Ṭhāne ṭhānamatte.",
  "anya-e0810n3:615_0": "1034.",
  "anya-e0810n3:615_1": "Koṭṭhāsabhedasmiṁ ‘‘vakkaṁ hadaya’’ntyādīsu ma. ni. 1.110. Vaṅke kuṭilye.",
  "anya-e0810n3:615_2": "Dibbacakkhupubbenivāsānussatiāsavakkhayasaṅkhātā tisso vijjā, ādinā aṭṭha vijjā gahitā. Buddhiyaṁ ñāṇe.",
  "anya-e0810n3:616_0": "1035.Anākule ākularahite. Siloke anuṭṭhubhādo. Addhe bhāge. Tīsu pajjo pajjasaddo.",
  "anya-e0810n3:617_0": "1036.Rukkhabhedasmiṁ udakappasādanaphale. Kittime karaṇena nipphatte. Vidheyye vacanaggāhini. Pubbamhi pūye.",
  "anya-e0810n3:618_0": "1037.Laddhattharakkhaṇe laddhassa dhanādikassa atthassa rakkhaṇe. Niyojane pesane. Kāriye phale.",
  "anya-e0810n3:619_0": "1038.Assāsappatte laddhassāse.",
  "anya-e0810n3:619_1": "Bodhidume amhākaṁ bhagavato bodhirukkhe. Kurūre kakkhaḷakārake. Nesādamhi migamacchādiludde.",
  "anya-e0810n3:620_0": "1039.Laggasmiṁ saṅge. Majjhamhi udare. Bhāge asamaddhabhāge. Dhanimhi mahaddhane.",
  "anya-e0810n3:621_0": "1040.Gahane saṅkare.",
  "anya-e0810n3:621_1": "Sasantāne attano niyakajjhattasantāne. Visayagocarānaṁ viseso vutto.",
  "anya-e0810n3:622_0": "Gāthāddhavaṇṇanā niṭṭhitā.",
  "anya-e0810n3:623_0": "1041.Bhuvane kāmabhavādike. Jane pāṇimhi. Yase kittiyaṁ. Pajje anuṭṭhubhādo. Rukkhe rukkhabhede.",
  "anya-e0810n3:624_0": "1042.Vaṭo vaṭarukkho. Vāyase kāke. Bake setapatte. Avasaro avakāso. Ahaṁ dinaṁ. Kuce nārithane. Abbhe meghe.",
  "anya-e0810n3:625_0": "1043.Ucchaṅge pallaṅkoparibhāge. Lakkhaṇe ñāpake.",
  "anya-e0810n3:626_0": "Diṭṭhobhāsesu dassane, obhāse cāti atthesu.",
  "anya-e0810n3:627_0": "1044.Sūraṁsūsu sūriye, kiraṇe ca. Dame damane. Mānaṁ mānaviseso. Sānu pabbatasānu.",
  "anya-e0810n3:628_0": "1045.Tāpo sūriyasantāpo. Sapace caṇḍāle, saṁ sunakhaṁ pacatīti sapaco. Pasu catuppado. Kuruṅgo ajinayoni. Ulūko koṭarasakuṇo. Indo sakko.",
  "anya-e0810n3:628_1": "‘‘Mahinde guggululūka-palaggāhesu kosiyo’’ti amarasīho.",
  "anya-e0810n3:629_0": "1046.Māṇavo macco. Attā sarīrādhipatidevatā. Sire uttamaṅge. Tipumhi kāḷalohe.",
  "anya-e0810n3:630_0": "1047.Bali bhāgadeyyo. Hattho pāṇi. Aṁsu bhā. Dante rade. Vippe brāhmaṇe. Aṇḍaje aṇḍasañjāte. Pajje anuṭṭhubhādo. Ānanaṁ mukhaṁ. Ācāro asītimahāvattādi. Dhaññaṅge bhinnataṇḍule. Sukhume aṇumhi.",
  "anya-e0810n3:630_1": "‘‘Lavalesakaṇāṇavo’’ti hi amarasīhena sukhumapariyāyo kaṇo vutto.",
  "anya-e0810n3:631_0": "1048.Thūṇā gehādīnaṁ padhānadāru. Jaḷattaṁ mūḷhattaṁ. Kummāso māsavikati. Byañjanaṁ tadaññabyañjanaṁ.",
  "anya-e0810n3:631_1": "Phoṭo nāma yasmiṁ pūye viparīte dukkhavedanā natthi.",
  "anya-e0810n3:631_2": "Kapolo nāma mukhacūḷikānaṁ antaraṭṭhānaṁ. Mūlye mūladhane.",
  "anya-e0810n3:632_0": "1049.",
  "anya-e0810n3:632_1": "Bhāsapakkhī ca pakkhī ca bhāsapakkhino, tesu, ‘‘sakunto pakkhibhedepi,",
  "anya-e0810n3:632_2": "bhāsapakkhi vihaṅgame’’ti hi ‘‘bhāsantaṁ sundarākāre,",
  "anya-e0810n3:632_3": "bhāsanto bhāsapakkhinī’’ti ca vopālito.",
  "anya-e0810n3:632_4": "‘‘Sakunto bhāsapakkhinī’’tipi pāṭho.",
  "anya-e0810n3:632_5": "Bhāgye subhāsubhāvahe kammani. Vidhāne karaṇe.",
  "anya-e0810n3:633_0": "1050.",
  "anya-e0810n3:633_1": "Yo ākāsaṁ abbhuggantvā puna otaritvā udakabbhantare macche gaṇhāti, so nīlasakuṇo cātako nāma. Eṇe eṇīmigakhyāte. Saro kaṇḍo. Sede sedane, sida pāke. Pāko pacanaṁ.",
  "anya-e0810n3:633_2": "Bhikkhubhede ‘‘gaṇapūrako’’tyādīsu. Caye samūhe.",
  "anya-e0810n3:634_0": "1051.Puñje piṇḍe.",
  "anya-e0810n3:634_1": "Meso usabho methunaṁ kakkaṭo sīho kaññā tulā vicchiko dhanu makaro kumbho mīnoti mesādi. Loṇe lavaṇuttame. Saṁvaṭṭe vināsakappe. Kamuke tambūlaphalarukkhe.",
  "anya-e0810n3:635_0": "1052.Amate devatābhojane.",
  "anya-e0810n3:635_1": "Lepe suddhasakkharacuṇṇādimaye.",
  "anya-e0810n3:635_2": "Satthe dīghadaṇḍe satthavisese.",
  "anya-e0810n3:635_3": "Najjantareti gaṅgā yamunā aciravatī sarabhū mahīti pañcasu mahānadīsu pañcamāya mahānadiyaṁ. Bhuvi pathaviyaṁ.",
  "anya-e0810n3:635_4": "Kriyā nārīsiṅgārabhāvajā kriyā. Vilāso pana tadaññajo. Atraje putte.",
  "anya-e0810n3:636_0": "1053.Kutho hatthipiṭṭhattharaṇaṁ. Veṇī nārīnaṁ kesakalāpo.",
  "anya-e0810n3:636_1": "‘‘Paveṇī veṇī kuthayo’’ti hi vopālito.",
  "anya-e0810n3:636_2": "‘‘Paveṇī kulaveṇīsū’’tipi kvaci pāṭho. Vutti bhavanaṁ . Vuttā vuttanto. Vetane kammena laddhabbe. Bharaṇe posane, dhāraṇe ca.",
  "anya-e0810n3:637_0": "1054.Mariyādasaddo dvīsu. Sattā vijjamānatā. Samiddhi sampatti. Soppe niddāyaṁ. Vutti jīvitavutti.",
  "anya-e0810n3:638_0": "1055.Kucchā garahā. Apavādo avaṇṇavādo, abhūtākkhānampi. Dhaññe dhaññavisese,",
  "anya-e0810n3:638_1": "yassa sīsaṁ aṅguṭṭhappamāṇaṁ dīghañca. Piyaṅgu gandhadabbaṁ. Mokkhe nibbāne. Sive kalyāṇe.",
  "anya-e0810n3:639_0": "1056.Rañjane kāsāyādirañjane. Sūrate methune. Vāse vasanakriyāyaṁ.",
  "anya-e0810n3:640_0": "1057.Patthe mānatumbe. Nāḷe uppalādīnaṁ nāḷe. Pipāsāyaṁ pātumicchāyaṁ. Vutti bhavanaṁ.",
  "anya-e0810n3:641_0": "1058.Pāṇyaṅge saṅkhanābhiyaṁ. Cakkante cakkassa ante.",
  "anya-e0810n3:642_0": "‘‘Nābhi pāṇyaṅgaṅge khette, cakkantacakkavattisu;",
  "anya-e0810n3:643_0": "Nābhi padhāne katthūri-maṁse ca kvaci kittito’’ti. –",
  "anya-e0810n3:644_0": "Vopālito.",
  "anya-e0810n3:645_0": "1059.Antareti dvinnaṁ antare.",
  "anya-e0810n3:645_1": "‘‘Vīci sukhataraṅgesū’’ti vopālito. Thiratte thirabhāve. ‘‘Dhīratte’’tipi pāṭho, soyevattho. Save savane.",
  "anya-e0810n3:646_0": "1060.Nissaye ādhāre.",
  "anya-e0810n3:647_0": "1061.Vitte dhane. Aṅko lakkhaṇaṁ. Buddhi ñāṇaṁ. Khe ākāse.",
  "anya-e0810n3:648_0": "1062.Vate titthiyasamācāre. Āgumhi aparādhe. Maṇi silāvikati,",
  "anya-e0810n3:648_1": "maṇisaṅkhāto vā ratanaviseso idha maṇi nāma. Hāyane saṁvacchare. Vuṭṭhi vassanaṁ.",
  "anya-e0810n3:649_0": "1063.Lipi akārādīnaṁ sannivesaviseso. Mokkho nibbānaṁ. Rate sūrate.",
  "anya-e0810n3:650_0": "1064. Pāpe ca asubhe ca riṭṭhaṁ. Ariṭṭhaṁpyatra, tabbhāve tatra akāro. Aparādho ādīnavo. Ketumhi paṭākāyaṁ. Cihane lakkhaṇe. ‘‘Dhajo soṇḍikalesesu,",
  "anya-e0810n3:650_1": "paṭākāyañca cihane’’ti vopālito.",
  "anya-e0810n3:651_0": "1065.Dvāramattepi bahidvārepi.",
  "anya-e0810n3:651_1": "Ito paraṁ ye anekatthā vuccante, te vāccaliṅgā. Phuṭe pākaṭe.",
  "anya-e0810n3:652_0": "1066.Ajjhakkhe adhikate. Jaḷe aññāṇe. Lolupe atitaṇhe. Cale kampite.",
  "anya-e0810n3:653_0": "1067.Vikate virūpe. Komalaṁ akaṭhinaṁ. Atikhiṇo kuṇṭho.",
  "anya-e0810n3:654_0": "1068.Site sete. Sūcako pesuññakārako. Ahi sappo. Sakke khame.",
  "anya-e0810n3:654_1": "‘‘Satte’’ti pāṭhe pana sattiyuttetyattho. Sambandhe avippayoge. Akhile sakale.",
  "anya-e0810n3:655_0": "1069.Kevalaṁ asammissaṁ. Anto avasānaṁ. Adhamo nihīno. Paṇato buddhādīsu ninno. Ninno thalapaṭipakkho.",
  "anya-e0810n3:656_0": "1070.Suddhe aññena asammissite. Pūte mejjhe.",
  "anya-e0810n3:657_0": "1071.Byāpe byāpite. Bhāvini anāgate vatthumhi. There jiṇṇe.",
  "anya-e0810n3:658_0": "1072.Bahusaddo ‘‘ekasmiṁ,",
  "anya-e0810n3:658_1": "dvīsu ca na pavattatī’’tyādīsuyeva pavattatīti maññamāno ‘‘tyādo’’ti vadati. ‘‘Ekavacanaṁ,",
  "anya-e0810n3:658_2": "bahuvacana’’nti vuttattā pana dvīsupi bahusaddo vattateva.",
  "anya-e0810n3:658_3": "Ācariyena vā parasamayavacanāni manasi katvā ‘‘tyādo’’ti vuttaṁ.",
  "anya-e0810n3:658_4": "Tividhañhi tattha vacanaṁ ekavacanaṁ dvivacanaṁ bahuvacananti.",
  "anya-e0810n3:658_5": "Sabbapārisadattā hi byākaraṇassa sabbesaṁ vādā katthaci kathīyante.",
  "anya-e0810n3:659_0": "Dhī vuccati paññā, sā yassa atthi, sa dhīro, budho. Dhānaṁ vā dhī, sā yassatthīti sa dhīro, dhitimanto. Dhute cale.",
  "anya-e0810n3:660_0": "1073.Yāne hatthādiyāne yoggaṁ. Khame pana yoggo.",
  "anya-e0810n3:661_0": "1074.Vuḍḍhe āyuvuḍḍhe. Kulaje kulīne. Vuddho āyuvuḍḍho. Uru pamāṇato mahanto.",
  "anya-e0810n3:662_0": "1075.Vutte vattabbe. Uggate uddhaṁgate. Āditte agyādīhi, gabbite sañjātamāne.",
  "anya-e0810n3:663_0": "1076.Vigate vigatarāge. Vāyane vīte paṭe. Bhajjite dhaññādike. Bhajja pāke.",
  "anya-e0810n3:664_0": "1077.Caye samūhe. Samo tulyo. Ari sattu. ‘‘Samādisū’’tipi pāṭho. Vīre akātare sūre.",
  "anya-e0810n3:664_1": "Ravisūroti ravisūriyo ‘‘sūro’’ti vutto. Kuddhe kodhasahite. Dūsite appiye.",
  "anya-e0810n3:665_0": "1078.Arimhi sattumhi diṭṭho. Ikkhitepi diṭṭho. Pote bālake. Vate ekantasādhane vatakamme.",
  "anya-e0810n3:666_0": "1079.Salākāyaṁ kusāvahāre. Dabbe varahisatiṇe. Khaye udayabbayānupassīti.",
  "anya-e0810n3:666_1": "Sakuṇepi vayo ‘‘visayuttannabhuttānaṁ,",
  "anya-e0810n3:666_2": "vayānaṁ maraṇaṁ bhave’’tyādīsu. Gabbo abhimāno.",
  "anya-e0810n3:667_0": "1080.Biḷāle majjāre. Nakule ahisattumhi. Manthano khīramanthanadaṇḍo.",
  "anya-e0810n3:667_1": "Sattu taṇḍulavikatikhajjaviseso. Assādilome assādīnaṁ lome. Ghāto maraṇaṁ. Rāsi puñjo.",
  "anya-e0810n3:668_0": "1081.Gopagāme gopālānaṁ gāme. Rave sadde. Sārathi pājitā. Vandī thutipāṭhako.",
  "anya-e0810n3:669_0": "‘‘Sārathimhi ticchake ca, pasute veditepi ca;",
  "anya-e0810n3:670_0": "Khattiyā brāhmaṇiyā jepi, visūto pādavandisū’’ti. –",
  "anya-e0810n3:671_0": "Vopālito. Pupphe suttādinā asaṅkhate.",
  "anya-e0810n3:671_1": "Taddāme pupphadāme suttādinā saṅkhate. Sakaṭe ane. Haye asse.",
  "anya-e0810n3:672_0": "1082.Accane pūjāyaṁ. Bhe nakkhatte.",
  "anya-e0810n3:672_1": "Nettamajjhe ‘‘sūlā’’ti khyāte. Odhi mariyādo.",
  "anya-e0810n3:673_0": "1083.Puṇṇatā paripuṇṇatā. Avajjaṁ doso. Manakkārepi ābhogo. Āḷisaddo itthī. Sakhī vayasā. Setu jalavāraṇo, nadyādimaggo ca. Satte sattiyutte, thiretyattho. ‘‘Daḷho thūle bhuse satte,",
  "anya-e0810n3:673_1": "pagāḷhepi daḷhe mato’’ti vopālito.",
  "anya-e0810n3:674_0": "1084.Mokkhe nibbāne, arahattaphalepi. Sāmini patimhi. Dhāraketi dhāretīti dhārako, tattha. Posakepi bhattā.",
  "anya-e0810n3:675_0": "1085.Sikhā cūḷā. Piñchaṁ pucchaṁ.",
  "anya-e0810n3:675_1": "Attani ‘‘saṅghikaṁ puggalika’’ntyādīsu. Khepe nindāyaṁ.",
  "anya-e0810n3:676_0": "1086.Rūpe vaṇṇe. Karīse gūthe.",
  "anya-e0810n3:677_0": "1087.Khaṇḍe sakale. Paṇṇe rukkhādīnaṁ paṇṇe. Kaṇḍe sare. Salākā vaṇopayuttā. Sucino bhāvo sucittaṁ, tasmiṁ. Gate gamanakriyāyaṁ.",
  "anya-e0810n3:677_1": "‘‘Dhāva gatisuddhiya’’nti hi dhātupāṭho.",
  "anya-e0810n3:677_2": "Hāvo itthīnaṁ siṅgārabhāvajakriyā. Avijjāya aññāṇe. Mucchane visaññibhāve.",
  "anya-e0810n3:678_0": "1088.Ghammajalaṁ kāye uṇhena sañjātajalaṁ. Pāke paccane.",
  "anya-e0810n3:678_1": "Goḷe ‘‘mu-yī’’iti khyāte mattikāguḷake. Ucchumaye ucchurasasañjāte. Mitte piyamitte, mittamatte vā. Sahāye atthacare. Pabhū adhipati. So pulliṅgo.",
  "anya-e0810n3:679_0": "1089.Kurūre kakkhaḷakammante. Parasmiṁ paraṭṭhāne, paraloke vā. Atra ṭhāne, loke vā. Aṅko cihanaṁ.",
  "anya-e0810n3:679_1": "Aparādhe nāṭakaparicchedepi aṅko. Apavādo lokagarahā. Dese desavisese. ‘‘Bhave janapado dese,",
  "anya-e0810n3:679_2": "jane janapadepi ce’’ti vopālito.",
  "anya-e0810n3:680_0": "1090.Pajje siloke. Vacībhede byattavācāyaṁ. Anvaye santāne. Sarūpasmiṁ samānabhāve. Adhobhāge ca talaṁ.",
  "anya-e0810n3:681_0": "1091.Vilagge kāyamajjhe. Vemajjhe majjhasāmaññe. Kusumaṁ pasavaṁ. Utu itthipupphaṁ. Subbate sundare vate.",
  "anya-e0810n3:682_0": "1092.Kose liṅgapasibbake. Gabbhare guhāyaṁ. Bile kipillikādīnaṁ āvāse. Gaṇḍake khaggavisāṇe. Kadambe ‘‘thina’’iti khyāte. Dume rukkhe. Caye samūhe.",
  "anya-e0810n3:683_0": "1093.Bhe nakkhattabhede. Dhenuyaṁ siṅginiyaṁ. Yoniyaṁ itthīnaṁ aṅgajāte. Sire sīse.",
  "anya-e0810n3:684_0": "1094.Bhogīsaddo bhogavati puggale, urage ca. Sivo mahissaro. Bale thāme. Pabhāve tejasi. ‘‘Vīriyaṁ sukke pabhāve,",
  "anya-e0810n3:684_1": "tejo sāmatthiyesvapī’’ti vopālito.",
  "anya-e0810n3:684_2": "Tejasaddo pana tesu ca yathāvuttesupi dvīsvatthesu, dittiyañca vattati.",
  "anya-e0810n3:685_0": "1095.Santati ādhāro.",
  "anya-e0810n3:685_1": "Khaggaṅge khaggassa tikhiṇāvayave. Sūte sārathimhi. Paṭihāre vacanahāre.",
  "anya-e0810n3:685_2": "‘‘Vida lābhe’’ti dhātvatthato vitti. Pīḷā vibādhā.",
  "anya-e0810n3:686_0": "1096.Rave sadde. Palāse nittaṇḍulavīhimhi.",
  "anya-e0810n3:687_0": "1097.Rukkhe ambaṭṭharukkhe. Parasamaye pana bādhā. Adhikappeme atisayapeme.",
  "anya-e0810n3:688_0": "1098.Ketumhi dhaje. Lekhye likhitabbe lekhe. Rājiyaṁ tu lekhā.",
  "anya-e0810n3:689_0": "1099.Satthe āvudhabhede. Satte pāṇimhi. Caye samūhe.",
  "anya-e0810n3:690_0": "1100.Āḷiyaṁ nadīmagge, jaladhāraṇe ca.",
  "anya-e0810n3:691_0": "1101.Saṁsade sabhāye. Ayanasaddo gamane, pathe ca vattati.",
  "anya-e0810n3:692_0": "1102.Rukkhantare gaṇadume. Sūre sūriye. Koṇe vidisāyaṁ. Haye turaṅge ca asso. Khandhe bhujasire.",
  "anya-e0810n3:692_1": "Accisaddo jālāyaṁ aggijālāyaṁ. Aṁsumhi tassa, aññesañca aṁsumhi vattati.",
  "anya-e0810n3:692_2": "So ca no pume pulliṅge na vattati.",
  "anya-e0810n3:693_0": "1103.Abhāvasaddo nāse vijjamānassa nāse.",
  "anya-e0810n3:693_1": "Asattasaddo avijjamānatthe vattati. Bhutti bhuñjanakriyā. Pāṇe āyumhi jīvaṁ. Jane pāṇavati jīvo.",
  "anya-e0810n3:694_0": "1104.Chadane gahādīnaṁ chadane. Rāsi puñjo, sahadhammīnaṁ gaṇo ca.",
  "anya-e0810n3:695_0": "‘‘Nikāyo nilaye lakkhye, saṁhatānaṁ samuccaye;",
  "anya-e0810n3:696_0": "Ekattha bhājini vase, paramattani vuccate’’ti. –",
  "anya-e0810n3:697_0": "Vopālito. Yajane devapūjāyaṁ. Accane pūjāmatte.",
  "anya-e0810n3:697_1": "Dikkha muṇḍiyopanayananiyamabbatādesesu.",
  "anya-e0810n3:698_0": "1105. Karaṇaṁ kāro, so eva kārikā, kriyā, sakatthe ṇiko. Pajjepi soyevattho. Cihane lakkhaṇe. Thīraje itthīnaṁ utumhi. Pupphe sumane. Vānare makkaṭe.",
  "anya-e0810n3:699_0": "1106.Adhare dantāvaraṇe.",
  "anya-e0810n3:699_1": "Kharabhe ‘‘ka-la-au’’iti khyāte. Lobhapuggalepi luddho. Āvile anacche.",
  "anya-e0810n3:700_0": "1107.Caramhi guttapurise.",
  "anya-e0810n3:701_0": "1108.",
  "anya-e0810n3:701_1": "Hāso ca gandho ca hāsagandhā, tesu. Gandhotra dūragāmī. Kalyāṇepi cāru. Khala calane, sañcaye ca, to, khalito.",
  "anya-e0810n3:702_0": "1109.Vakkale rukkhattace. Adhirohe ārohanakriyāyaṁ.",
  "anya-e0810n3:702_1": "Vatthantaraṁ vicittarūpaṁ vatthaṁ, yaṁ cīnadese sañjātaṁ.",
  "anya-e0810n3:703_0": "1110.Paṭihāre ‘‘ḍa-gā’’iti khyāte.",
  "anya-e0810n3:703_1": "Mukhe bhattādīnaṁ pavesanaṭṭhāne. Pete paralokaṁ gate. Aparaṇṇaṁ muggādi.",
  "anya-e0810n3:703_2": "Kālo tiṁsarattidivaparicchinno.",
  "anya-e0810n3:704_0": "1111.Dose kodhe. Ghāte māraṇe. Migādo catuppade. Chagale aje. Arūpe phassādike. Avhaye saññāyaṁ.",
  "anya-e0810n3:704_1": "Darathe kāyacittasambhūte santāpe. Bhīti bhayaṁ.",
  "anya-e0810n3:705_0": "1112.Bhāre khandhabhārādike.",
  "anya-e0810n3:705_1": "Sujāsaddo dabbiyaṁ kaṭacchuyaṁ,",
  "anya-e0810n3:705_2": "indajāyāyaṁ sakkassa bhariyāyañca. Vihāyase ākāse.",
  "anya-e0810n3:706_0": "1113.Maṇike mahati udakabhājane.",
  "anya-e0810n3:706_1": "Ratane asmavikāre ratanasāmaññe. Selo candanapabbato. Ārāme pupphārāmādiārāme.",
  "anya-e0810n3:707_0": "‘‘Malayo dese selaṅgapabbatantare,",
  "anya-e0810n3:707_1": "malayātivutāyañcā’’ti vopālito. Aṅko cihanaṁ.",
  "anya-e0810n3:708_0": "1114.Sappimhi ghate, tadaññe hotabbe ca havi.",
  "anya-e0810n3:709_0": "‘‘Rahasi ca vicāre ca,",
  "anya-e0810n3:709_1": "viveko jaladoṇiya’’nti vopālito.",
  "anya-e0810n3:710_0": "1115.Pavāhe jalappavāhe.",
  "anya-e0810n3:711_0": "‘‘Vego jave pavāhe ca,",
  "anya-e0810n3:711_1": "mahākālaphalepi ce’’ti medinīkosa 3.24vopālito. Khile aṇukhāṇumhi. Kaṇe appe.",
  "anya-e0810n3:712_0": "1116.Nettante cakkhukoṇe. Cittake tilake.",
  "anya-e0810n3:713_0": "‘‘Apāṅgaṁ aṅgahīne ca,",
  "anya-e0810n3:713_1": "nettante tilakepi ce’’ti medinīkosa 3.28vopālito.",
  "anya-e0810n3:713_2": "Muttāguṇe suttabandhamuttāyaṁ. Gahaṇaṁ gāho, tasmiṁ. Makuḷe apupphite. Rase loṇarase.",
  "anya-e0810n3:714_0": "1117. Ago,",
  "anya-e0810n3:714_1": "nago cāti dve abhidhānāni selarukkhesu vattanti. Svappe suṭṭhu appe, appataretyattho.",
  "anya-e0810n3:714_2": "Avadhāraṇe ‘‘namanamatta’’ntyādīsu. Accane pūjāyaṁ.",
  "anya-e0810n3:715_0": "1118.Chidde dose.",
  "anya-e0810n3:715_1": "Otaraṇaṁ jalatitthādīsu avataraṇaṁ. Ayyake pitupitari.",
  "anya-e0810n3:716_0": "1119.Rukkhe khaggaphale. Sune sunakhe. Gandhe adhivāsanagandhe.",
  "anya-e0810n3:717_0": "1120.Koṇe asse. Savane sote. Pantiyaṁ vīthiyaṁ. Bhāgyaṁ puññaṁ. Ekadeso tatiyabhāgādi. Ajapālake pokkhare.",
  "anya-e0810n3:717_1": "‘‘Kuṭṭhaṁ roge sugandhe cā’’ti vopālito.",
  "anya-e0810n3:718_0": "1121.Senāsane vihārādike. Sene pīṭhādike.",
  "anya-e0810n3:718_1": "Cundabhaṇḍamhi cundānaṁ upakaraṇe. ‘‘Bhamo’mbuniggame bhaṇḍi,",
  "anya-e0810n3:718_2": "cundākhye sippiyantake’’ti nānatthasaṅgahe vopālito. Aṁsusaddo vatthādīnaṁ lome, kare kiraṇamatte ca. Abyaye pakārādike.",
  "anya-e0810n3:719_0": "1122.Khajjantare sūkaravaccasaṇṭhāne dhaññavikāre. Dise ripumhi. Pati dhavo. Ariyo adhipati.",
  "anya-e0810n3:720_0": "1123.Rāge kasāyādike rāge.",
  "anya-e0810n3:721_0": "‘‘Raṅgo dāne khale rāge,",
  "anya-e0810n3:721_1": "tacche raṅgaṁ tipumhi ce’’ti vopālito. Peyye udakādike. Pītiyaṁ pivanakriyāyaṁ.",
  "anya-e0810n3:721_2": "‘‘Rakkhaṇe pītiyaṁ pāna’’nti vopālito. Iṇe, ukkhepane ca uddhāro. Ummāre dvārummāre.",
  "anya-e0810n3:721_3": "Eḷakasaddassa ajassāpi vācakattā ‘‘eḷako aje’’ti vuttaṁ.",
  "anya-e0810n3:722_0": "1124. Paharaṇaṁ pahāro, pothanaṁ. Paharati etthāti pahāro, yāmo, hāyano saṁvaccharo.",
  "anya-e0810n3:722_1": "Kuṇḍikāyaṁ ‘‘kayā’’iti khyātāyaṁ. Āḷhake catupatthappamāṇe. Bhusamhi taṇḍulattace.",
  "anya-e0810n3:723_0": "1125.Āvāṭe kūpe. Caye samūhe ca. Kāsu sā, kāraṇe, rahasi ca upanisā.",
  "anya-e0810n3:724_0": "‘‘Bhave upanisā dhamme,",
  "anya-e0810n3:724_1": "vedantepi rahasyampī’’ti vopālito.",
  "anya-e0810n3:724_2": "Poṭagale ‘‘pho-khā’’iti khyāte. Guṇetare avajje.",
  "anya-e0810n3:725_0": "1126.Yutte ‘‘aṭṭaṁ vinicchinātī’’tyādīsu.",
  "anya-e0810n3:725_1": "Aṭṭāle ‘‘gopuraṭṭehi saṁyutta’’miccādīsu.",
  "anya-e0810n3:725_2": "Aṭṭite ‘‘aṭṭassaraṁkarotī’’tyādīsu. Aṭṭa abhiyoge,",
  "anya-e0810n3:725_3": "aṭṭa atikkamahiṁsāsūti dhātvattho. Kānane vane. Uppattiyaṁ janane, vihāyasāgamane ca.",
  "anya-e0810n3:726_0": "1127.Lāmake nihīne. Khandhe rūpādike. Mūlaṁ mūladhanaṁ. Upadā paheṇakaṁ. Avatthāyaṁ, paṭassa ante ca dasā. Ghāto māraṇaṁ.",
  "anya-e0810n3:727_0": "1128.Gabbe māne. Ghaṭanaṁ silesakaraṇaṁ. Rāsi puñjo, etesu ghaṭasaddo. Abhihāre pūjāyaṁ.",
  "anya-e0810n3:727_1": "Bandhane ‘‘pākāracayo’’tyādīsu.",
  "anya-e0810n3:728_0": "1129.Thoke appake. Dāne, hāniyañca cāgo. Gīvā,",
  "anya-e0810n3:728_1": "galo cāti dve abhidhānāni iṇe siyuṁ.",
  "anya-e0810n3:728_2": "‘‘Iṇe gīvā galepi cā’’tipi pāṭho. Gale kaṇṭhe.",
  "anya-e0810n3:729_0": "1130. Daṇḍepi sāhasaṁ. Paṭe vatthavisese bhaṅgaṁ.",
  "anya-e0810n3:729_1": "Sāṇādike missitvā katañhi vatthaṁ ‘‘bhaṅga’’nti vuttaṁ. Chavake kaḷevare.",
  "anya-e0810n3:730_0": "1131.Anaṅge māre. Dume karahāṭake.",
  "anya-e0810n3:731_0": "‘‘Madano māradhuttara-vasantadumasitthake’’ti vopālito. Pamātari mātumātari. Veṭhe uṇhīse ca veṭhanaṁ.",
  "anya-e0810n3:732_0": "1132.Taṇḍuleyye tilaphalasāke. Ayye sāmini. Mutti muccanaṁ.",
  "anya-e0810n3:733_0": "1133.Aṅke lakkhaṇe. Ākāre sīsacalanādike. Vappe vappanīyabīje. Taṭe tīre ca vappo, pākāramūle, nettajale, usume ca vappo. Anuññāyaṁ, vohāre ca sammutisaddo.",
  "anya-e0810n3:733_1": "Akkhatasaddo lājāsu dhaññavikatīsu napuṁsake.",
  "anya-e0810n3:734_0": "1134.Yāge devapūjāyaṁ, sadādāne ca satraṁ. Sasu hiṁsāyaṁ, traṇa, satraṁ. Osadhimhi, cande ca somo.",
  "anya-e0810n3:735_0": "‘‘Somo kuvere pitudevatāyaṁ,",
  "anya-e0810n3:736_0": "Vasuppabhede vasudhākare ca;",
  "anya-e0810n3:737_0": "Dibbosadhisāmalatāsamīra-",
  "anya-e0810n3:738_0": "Kappūranīresu ca vānare cā’’ti. –",
  "anya-e0810n3:739_0": "Vopālito .",
  "anya-e0810n3:739_1": "Yugagehaṅgeti pubbāparāyāmavasena thambhānaṁ upari ṭhapite yugabhūte gehāvayave.",
  "anya-e0810n3:739_2": "Dakkhiṇuttarāyāmavasena ṭhapite gehaṅge saṅghāṭo.",
  "anya-e0810n3:740_0": "Gāthāpādavaṇṇanā niṭṭhitā.",
  "anya-e0810n3:741_0": "Anekatthavaggavaṇṇanā niṭṭhitā.",
  "anya-e0810n3:742_0": "4. Abyayavaggavaṇṇanā",
  "anya-e0810n3:743_0": "1136-1137.Cirassādayo cattāro ciratthakā. Cirāya, cirā cātra. Sahādayopi cattāro sahatthā.",
  "anya-e0810n3:743_1": "Punappunamādayo pañca punappunatthā. Vinādayo pañca vajjanatthā.",
  "anya-e0810n3:744_0": "1138.",
  "anya-e0810n3:744_1": "Balavaṁ suṭṭhu atīva kimuta su ati ete cha atisayatthe. Pasaṁsāyañca suṭṭhu. Pañhepi kimuta.",
  "anya-e0810n3:744_2": "Āho kiṁ kimu udāhu kimuta uda ete cha vikappe vitakke. Tatra āhosaddo dīghādi. ‘‘Diṭṭho āho udāhu ca,",
  "anya-e0810n3:744_3": "vikappatthe vibhāvane’’ti hi bhāguri. Khāṇurayamāho puriso.",
  "anya-e0810n3:744_4": "Ruddo tu rassādimāha ‘‘issarepyadhikepi ca, vikappevimhayepyaho’’ti. Kimusaddo rassanto. Kimāyaṁ khāṇu, kimu puriso. Udasaddo rassādi. Dhūmoyamoda kāpotaṁ, samūhatthe ṇo. Kiñcasaddopi vikappe. Kimutasaddo atisayeti vutto.",
  "anya-e0810n3:745_0": "1139.",
  "anya-e0810n3:745_1": "Bho are ambho hambho re je aṅga āvuso he hare ete dasa avhāne. Haṁ hosaddāpyatra.",
  "anya-e0810n3:745_2": "Kathaṁ kiṁsu nanu kacci nu kiṁ ete cha samā samānatthā.",
  "anya-e0810n3:746_0": "1140. Adhunā, etarahi, idāni,",
  "anya-e0810n3:746_1": "sampati cāti cattāro idānītyatthe.",
  "anya-e0810n3:746_2": "Aññadatthu taggha sasakkaṁ addhā kāmaṁ jātu ve have ete aṭṭha ekaṁse ekaṁsatthe.",
  "anya-e0810n3:747_0": "1141.Yāvatādayo satta paricchedavācakā. Tatra yāvatā,",
  "anya-e0810n3:747_1": "yāvāti dve aniyamaparicchedatthavācakā. Tāvatā, tāva,",
  "anya-e0810n3:747_2": "ettāvatāti niyamaparicchedatthavācakā. Kittāvatā,",
  "anya-e0810n3:747_3": "kīveti paricchedapucchanatthavācakā.",
  "anya-e0810n3:748_0": "1142-1143.",
  "anya-e0810n3:748_1": "Yathā tathā yatheva evaṁ yathānāma yathāhi seyyathāpi evamevaṁ vā tatheva yathāpi evampi seyyathāpi nāma yathariva yathā ca viya tathariva iccete sattarasa paṭibhāgatthe sadisatthe bhavanti.",
  "anya-e0810n3:749_0": "1144. Saṁ, sāmaṁ, sayañceti tayo sayamiccatthe.",
  "anya-e0810n3:749_1": "Āma sāhu lahu opāyikaṁ patirūpaṁ sādhu evaṁ ete satta sampaṭicchanatthe. Āmantāpyatra.",
  "anya-e0810n3:750_0": "1145.Yamādayo cha kāraṇatthesiyuṁ. Canasaddo,",
  "anya-e0810n3:750_1": "cisaddo cāti dve asākalye asakalatthe. Kadācanaṁ, kadācītyādi payogo.",
  "anya-e0810n3:750_2": "Mudhāsaddo nipphale phalarahite, nippayojanetyattho. Amūlepi ca mudhā.",
  "anya-e0810n3:751_0": "1146.Jātusaddo ekaṁsepi. Sabbato, samantato, parito,",
  "anya-e0810n3:751_1": "samantā cāti cattāro tulyatthā.",
  "anya-e0810n3:752_0": "1147.",
  "anya-e0810n3:752_1": "Na a no mā alaṁ nahi iccete cha nisedhe. Ce, sace, yadīti tayo yadyatthe. Saddhaṁsaddo anukūlatthe.",
  "anya-e0810n3:752_2": "Nattaṁ doso ca rajanīyamiccatthe. Divāsaddo ahe ahanītyatthe.",
  "anya-e0810n3:753_0": "1148. Īsaṁ , kiñci, manaṁ iccete appatthe. Atakkite avitakkite. Balakkāre tu sāhasaṁ. Aggato, purato ca pureiccatthe. Pecca amutrasaddā bhavantare.",
  "anya-e0810n3:754_0": "1149. Aho ca hi cāti ete vimhaye. Vikappepi aho. Sammodepi hi. Tuṇhīsaddo mone abhāsane. Āvi, pātu ca pākaṭatthe.",
  "anya-e0810n3:754_1": "Sajju sapadisaddā taṅkhaṇetyatthe.",
  "anya-e0810n3:755_0": "1150.",
  "anya-e0810n3:755_1": "Sudaṁ kho assu yagghe ve hādayo hakārādayo ca padapūraṇe siyuṁ. Antarena, antarā,",
  "anya-e0810n3:755_2": "anto cāti ete abbhantareiccatthe. Avassaṁ, nūna ca nicchayatthe.",
  "anya-e0810n3:756_0": "1151.Saṁsaddo diṭṭhāsaddo ānandatthe. Samupajo, saṁpyatra.",
  "anya-e0810n3:756_1": "Kāmappavedane icchāya akkhāne kacci jīvati te mātā , mamedamabhimatamiccatthe.",
  "anya-e0810n3:756_2": "Usūyopagame usūyāpubbake upagame.",
  "anya-e0810n3:757_0": "‘‘Kāmānumatiyaṁ kāmo,",
  "anya-e0810n3:758_0": "Usūyopagamepi cā’’ti ruddo.",
  "anya-e0810n3:759_0": "Usūyopagamānuññāṇepicāyaṁ attho dissate.",
  "anya-e0810n3:760_0": "1152-1153.Yathāttanti saccaṁ.",
  "anya-e0810n3:760_1": "Tathassa anatikkamo yathātathaṁ, yathātthe abyayībhāvo. Tathasaddoyaṁ bhūtapariyāyo. Sadāsaddo, sanaṁsaddo cāti nicce. Sanasaddopyatra. Pāyo, bāhulyañca samā. Pañcakaṁ bāhye. Saṇikaṁsaddo asīghe.",
  "anya-e0810n3:761_0": "1154. Sammā, suṭṭhūti dve abhidhānāni.",
  "anya-e0810n3:762_0": "1155.Sāyaṁ sāye sāyanhe.",
  "anya-e0810n3:762_1": "Atrāheti imasmiṁ ahani ajjasaddo.",
  "anya-e0810n3:763_0": "1156.Yatthādayo tayo aniyamaṭṭhānādivācakā.",
  "anya-e0810n3:763_1": "Tatthādayo niyamaṭṭhānādivācakā.",
  "anya-e0810n3:764_0": "1157. Sammukhā, āvi, pātu ca samānatthā.",
  "anya-e0810n3:765_0": "1158.Appevādayo tayo saṁsayatthamhi.",
  "anya-e0810n3:765_1": "Iti itthaṁ evaṁsaddā nidassane vattanti. Kathañcisaddo kicchatthe.",
  "anya-e0810n3:766_0": "1159.Khedo khinnatā. Paccakkhe sacchisaddo. Thire, avadhāraṇe ca dhuvaṁ. Tiro tiriyaṁsaddā samā. Duṭṭhukusaddā kucchāyaṁ.",
  "anya-e0810n3:767_0": "1160. Āsiṭṭhatthamhi suvatthi. Dhisaddo nindāyaṁ.",
  "anya-e0810n3:767_1": "Kuhiñcanādayo satta ṭhānādipucchanatthā.",
  "anya-e0810n3:768_0": "1161.",
  "anya-e0810n3:768_1": "Iha idha atra ettha attha ete okāsatthādivācakā.",
  "anya-e0810n3:768_2": "Sabbasmiṁ kālādike sabbatrādidvayaṁ. Kismiṁ kāle kadā. Kasmiṁ kāle kudācanaṁ.",
  "anya-e0810n3:769_0": "1162-1163.",
  "anya-e0810n3:769_1": "Vibhatyantanāmasarākhyātapatirūpake abyaye dassetvā tadaññabhāve abyaye dassetumāha ‘‘ādikamme’’iccādi.",
  "anya-e0810n3:769_2": "Tatra vibhatyantapatirūpakaṁ yathā – ‘‘cirassaṁ, ciraṁ , cireni’’ccādi.",
  "anya-e0810n3:769_3": "Nāmapatirūpakaṁ yathā – ‘‘āma, sāhu, lahu, opāyika’’miccādi.",
  "anya-e0810n3:769_4": "Sarapatirūpakaṁ yathā – ‘‘a’’iccādi.",
  "anya-e0810n3:769_5": "Ākhyātapatirūpakaṁ yathā – ‘‘atthi’’iccādi.",
  "anya-e0810n3:770_0": "Sambhavo pabhavo. Udiṇṇe pavuddhe vaḍḍhane. Tisa pīṇane,ti, titti. Niyoge niyojane. Agge uttame. Tappare tappadhāne. Saṅge laggane. Pakāre sadise, bhede vā. Antobhāve pakkhitte. Viyoge pavāse. Avayave padese. Dhitiyaṁ vīriye padhāne.",
  "anya-e0810n3:770_1": "Ete catthā dhātusaṁyogatthā vā nāmasaṁyogatthā vā bhavanti.",
  "anya-e0810n3:770_2": "Asaṁyogassa pana nāmapadassa attho ‘‘po siyā paramatthasmiṁ,",
  "anya-e0810n3:770_3": "pātu vātesu pā bhave’’ti ekakkharakoseekakkharakosa 73 gāthā vutto.",
  "anya-e0810n3:771_0": "1164.Vikkamo padhānaṁ.",
  "anya-e0810n3:772_0": "1165-1167.Sanyāse nikkhitte. Mokkho nibbānaṁ. Rāsi nikaro. Gehe nilaye. Ādeso ācikkhanaṁ. Upamāya sannibhe. Accayo atikkamo. Sāmīpye samīpabhāve . Uparati upasamo. Nīharaṇaṁ apanayanaṁ.",
  "anya-e0810n3:772_1": "Āvaraṇaṁ nīvaraṇaṁ āharaṇaṁ gahaṇaṁ (ka.).",
  "anya-e0810n3:773_0": "1168.Uddhakamme uyyāne. Viyoge uppāsite. Atthalābho uppatti. Pabalatte mahābahalatte. Dakkhaggatāsūti dakkhabhāve, aggabhāve ca. Sattiyaṁ, mokkhe nibbāne ca.",
  "anya-e0810n3:774_0": "1169. Du ca abhāve dussīlo, duppañño. Asamiddhiyaṁ dubbhikkhaṁ. Anandanaṁ amodanaṁ.",
  "anya-e0810n3:775_0": "1170.Samantattasamiddhīsūti samantabhāve, samiddhiyañca. Saṅgate sahite. Vidhāne karaṇe. Pabhavo sambhavo.",
  "anya-e0810n3:775_1": "Punappunakriyā punappunakaraṇaṁ.",
  "anya-e0810n3:776_0": "1171-1172.Atisayo atra adhimattaṁ. Bhusattho samantattho,",
  "anya-e0810n3:776_1": "tena samanta pariyāyopi bhusasaddo atthīti veditabbo. Issariyo pabhūti. Accaye atikkame. Kalahe viggahe. Bhāse kathane, ‘‘bhāsāyā’’tipi pāṭho. Kucchane kucchāyaṁ. Anabhimukhatthe vimukho. Moho vimati. Padhāne visiṭṭhe. Dakkhatā chekatā. Khede parissame.",
  "anya-e0810n3:777_0": "1173.Jānane avagate. Adhobhāge avaṁsire. Anicchaye aniṇṇaye. Paribhave avaññāte.",
  "anya-e0810n3:777_1": "Deso ca byāpanañca hāni cāti dvando. Vacokriyāya vacanakriyāyaṁ. Theyye coriye. Aññāṇe ca pattiādike ca.",
  "anya-e0810n3:778_0": "1174. Pacchātthe anucaro. Bhusatthe anuggato. Sadise anurūpo. Anuvattiyaṁ anveti.",
  "anya-e0810n3:778_1": "Hīne anu sāriputtaṁ paññavanto.",
  "anya-e0810n3:778_2": "Tatiyatthe nadimanvavasitā bārāṇasī. Dese, lakkhaṇe, vicchāyaṁ, itthambhūte, bhāgādike ca anu.",
  "anya-e0810n3:778_3": "Lakkhaṇe rukkha’manu vijjotate cando.",
  "anya-e0810n3:778_4": "Vicchāyaṁ rukkhaṁ rukkhamanu tiṭṭhati.",
  "anya-e0810n3:778_5": "Itthambhūte sādhu devadatto mātara’manu. Bhāge yadettha maṁ anu siyā.",
  "anya-e0810n3:779_0": "1175. Āliṅgane parissajati. Dosakkhāne paribhāsetvā. Nivāsane vatthaṁ paridahitvā. Avañño paribhavo. Ādhāre bhojane soke byāpane. Tatve sabhāve.",
  "anya-e0810n3:779_1": "Lakkhaṇādo lakkhaṇavicchāitthambhūtabhāge.",
  "anya-e0810n3:780_0": "1176. Visiṭṭhe abhidhammo.",
  "anya-e0810n3:780_1": "Uddhakamme sāruppe vuddhiyaṁ pūjāyaṁ adhike. Kule abhijano.",
  "anya-e0810n3:780_2": "Asacce lakkhaṇādimhi catubbidhe ‘abhirabhāge (pā.1.4.91)’ ti abhissa bhāgavajjitesu lakkhaṇādīsu kammappavacanīyasaññā vuttā (rūpasiddhi-kārakataṇḍe).",
  "anya-e0810n3:781_0": "1177.",
  "anya-e0810n3:781_1": "Adhike issare pāṭhe uccāraṇe,",
  "anya-e0810n3:781_2": "adhiṭṭhāne pāpuṇane nicchaye uparibhāgādike bhaṭane bhattiyaṁ visesane ca adhi.",
  "anya-e0810n3:782_0": "1178-1179.Vāmādāne iti pāṭhe vāme paṭilome, ādāne gahaṇe. Vācādāne paccassosi.",
  "anya-e0810n3:782_1": "Paṭinidhimhi mukhyasadise buddhasmā pati. Paṭibādhe nivattane.",
  "anya-e0810n3:782_2": "Paṭiccatthe ‘‘paṭiccā’’ti padassa atthe. Lakkhaṇādike catubbidhe.",
  "anya-e0810n3:783_0": "1180-1181.",
  "anya-e0810n3:783_1": "Samīpe ādikammani mariyāde uddhakammani icchāyaṁ bandhane abhividhimhi ca ā.",
  "anya-e0810n3:783_2": "Kicche īsatthe nivattiyañca appasāde āsīsane saraṇe vākyasaraṇe ā evaṁ anussaraṁ. Patiṭṭhāyaṁ, vimhayādīsu ca ā.",
  "anya-e0810n3:784_0": "1182.Bhūtabhāve atīto.",
  "anya-e0810n3:785_0": "1183.Sambhāvane api dibbesu kāmesu, ratiṁ so nādhigacchati dha. pa. 187.",
  "anya-e0810n3:785_1": "Sambhāvanamadhikatthavacanena aññatra sattiyā avighāto. Saṁvaraṇe apidhānaṁ.",
  "anya-e0810n3:786_0": "1184-1185.Apagato apeto. Upapattiyaṁ yuttiyaṁ upekkhā. Ādhikye upakhāriyaṁ doṇo.",
  "anya-e0810n3:786_1": "Pubbakammani buddhopakkamaṁ kilesacchedo. Gayhākāre paccupaṭṭhānaṁ. Uparitte uparibhāve upapanno. Anasane upavāso.",
  "anya-e0810n3:787_0": "1186.Upadese evaṁ te abhikkamitabbaṁ, evaṁ te paṭikkamitabbaṁ. Vacanapaṭiggāhe evaṁ hotu. Idamatthe idaṁsaddassa atthe.",
  "anya-e0810n3:788_0": "1187.Samuccaye kevalasamuccaye –",
  "anya-e0810n3:789_0": "Cīvaraṁ piṇḍapātañca, paccayaṁ sayanāsanaṁ;",
  "anya-e0810n3:790_0": "Adāsi ujubhūtesu, vippasannena cetasā jā. 2.22.551.",
  "anya-e0810n3:791_0": "Samāhāre cakkhu ca sotañca cakkhusotaṁ.",
  "anya-e0810n3:791_1": "Anvācayo ekaṁ padhānabhāvena vatvā itarassa appadhānabhāvena vacanaṁ, tasmiṁ. Sīlaṁ rakkhāhi, dānañca dehi.",
  "anya-e0810n3:791_2": "Itarītare samaṇo ca brāhmaṇo ca samaṇabrāhmaṇā.",
  "anya-e0810n3:791_3": "Tatra kevalasamuccayo ca anvācayo ca samāse natthi, itaradvayaṁ samāseyeva.",
  "anya-e0810n3:792_0": "1188.Pakāro tulyo, bhedo ca.",
  "anya-e0810n3:792_1": "Padatthassa vipallāse goti ayamāheti.",
  "anya-e0810n3:792_2": "Samāpane icchitassa padassa pariniṭṭhāpane.",
  "anya-e0810n3:793_0": "1189. Pajjaṁ vāsaddassatthe.",
  "anya-e0810n3:793_1": "Vavatthitavibhāsāyaṁ vā paro asarūpā.",
  "anya-e0810n3:793_2": "Viavapubbo ṭhā gatinivattiyaṁ, to, ṭhātissa tho, asarūpadvittañca.",
  "anya-e0810n3:793_3": "Vavatthitā niyamitā vibhāsā vavatthitavibhāsā.",
  "anya-e0810n3:793_4": "Avassaggeti avapubbo saja vissajjanāliṅgananimmānesu.",
  "anya-e0810n3:794_0": "1190.Bhūsane alaṅkāre. Vāraṇe nivāraṇe. Pariyatti pariyāpuṇanatā, yuttatthepi alaṁ.",
  "anya-e0810n3:794_1": "Atho athasaddā anantarādīsu catūsu atthesu siyuṁ.",
  "anya-e0810n3:795_0": "1191. Pasaṁsādīsu tīsu. Svīkāre paṭiññāṇe.",
  "anya-e0810n3:795_1": "Ādinā pakāsatthasambhābyākodhādike catthe nāmasaddo. Avadhāraṇamevattho.",
  "anya-e0810n3:796_0": "1192.Anuññā anumati. Santānaṁ anunayo. Ālapanaṁ sambodhanaṁ.",
  "anya-e0810n3:796_1": "Vatasaddo ekaṁse dayāyaṁ karuṇāyaṁ hāse pahāse khede parissame ālapane vimhaye acchariye ca siyā.",
  "anya-e0810n3:797_0": "1193.Vākyārambhe ‘‘handa vadāmi te’’ti. Visāde khede.",
  "anya-e0810n3:797_1": "Yāva tāva tūti yāvatāvasaddā sākalye niravasese. Yāvadatthaṁ tāva gahitaṁ. Māne pamāṇe.",
  "anya-e0810n3:797_2": "‘‘Yāva pamāṇamariyādā-vadhāraṇatthakaṁ mata’’miti bhāguri. Avadhimhi paricchinne.",
  "anya-e0810n3:798_0": "1194.Puratthāsaddo pāciyaṁ disāyaṁ iccatthe, puratthe vakkhamāne,",
  "anya-e0810n3:798_1": "aggato samuddhe iccatthe ca paṭhamepi ādimhi vattati.",
  "anya-e0810n3:798_2": "Pabandhe vākyaracanāyaṁ vākyapabandhe purāṇādike. Cirantare atītabhūte. Nikaṭe sannihite. Āgāmike anāgate.",
  "anya-e0810n3:799_0": "1195.Khalusaddo nisedhe vākyālaṅkāre vākyabhūsāyaṁ avadhāraṇe evatthe, pasiddhiyañca vattati.",
  "anya-e0810n3:799_1": "Abhitosaddo āsanne abhimukhe ubhayato iccatthe , ādinā sīghe, sākalye ca atthe vattati. Āsanne abhitoyaṁ nadī. Abhimukhe abhitova tātā.",
  "anya-e0810n3:799_2": "Ubhayatoiccatthe abhito maggassa. Sīghe abhito adhīyitvā. Sākalye abhito vanaṁ daḍḍhaṁ.",
  "anya-e0810n3:800_0": "1196.Yadyapisaddatthe anuggahaṇagarahatthe. Ekaṁsatthe avitathatthe.",
  "anya-e0810n3:800_1": "Atho panasaddo visesasmiṁ atthe, padapūraṇatthe ca siyā.",
  "anya-e0810n3:801_0": "1197.Hisaddo kāraṇādīsu catūsu atthesu vattati.",
  "anya-e0810n3:801_1": "Tusaddo pana tattha catūsu atthesu majjhe hetuvajje tike atthe vattati.",
  "anya-e0810n3:801_2": "Kusaddo pāpe īsatthe kucchane jigucchāyañca.",
  "anya-e0810n3:802_0": "1198. Nukāro saṁsaye, pañhe ca. Nānāsaddo anekatthe, vajjane ca. Kiṁsaddo pucchāyaṁ, jigucchāyañca, abyayo. Tiliṅgo ca, niyame tu tiliṅgova. Vārimhi udake. Muddhani sīse ca, kaṁ sukhepi, vuttañca nānatthasaṅgahe –",
  "anya-e0810n3:803_0": "‘‘Ko brahmattānīlakkesu, samāne sabbanāmike;",
  "anya-e0810n3:804_0": "Pāvake ca mayūre ca, sukhasīsajalesu ka’’nti.",
  "anya-e0810n3:805_0": "1199.Amāsaddo sahatthe, samīpatthe ca, amāvāsī, amāgato ca. Punasaddo bhede visese. Apaṭhame puna dadāti.",
  "anya-e0810n3:805_1": "Kirasaddo anussave anukkamena savane, aruciyañca. Udasaddo apyatthe pañhe.",
  "anya-e0810n3:805_2": "Vikappane atthantarassa vikappane ca.",
  "anya-e0810n3:806_0": "1200.Pacchāsaddo patīciyaṁ disāyaṁ. Carime anāgate kāle. Sāmisaddo tu addhe bhāge, jigucchane nindāyañca. Addhe bhāge sāmi vuttaṁ, jigucchanepi tadeva. Pātu pakāse pakāsanīye, sambhave uppattiyañca. Mithosaddo aññoññeiccatthe, rahoiccatthe ca.",
  "anya-e0810n3:807_0": "1201.Hāsaddo khede, soke, dukkhe ca. Ahahasaddo khede, vimhaye abbhute ca. Dhisaddo hiṁsāpane, nindāyañca.",
  "anya-e0810n3:807_1": "Tiriyaṁ tirosaddā pidhāne vattanti. Tiriyaṁ katvā kaṇḍaṅgato, tirokatvā vā.",
  "anya-e0810n3:808_0": "1202-1203.",
  "anya-e0810n3:808_1": "Saṅkhyātāsaṅkhyātatthānaṁ upasagganipātasaṅkhyātānaṁ abyayānaṁ pasiddhe pacurappayoge ekacce vā dassetvā tadaññepi saṅkhepanayena dassetumāha ‘‘tuni’’ccādi.",
  "anya-e0810n3:808_2": "Ettha ca tunādisaddehi jjupariyantehi tadantāva gahitā,",
  "anya-e0810n3:808_3": "na hi kevalānaṁ etesaṁ abyayabhāvo sambhavati.",
  "anya-e0810n3:808_4": "Tassattho – tunapaccayanto ca tathā tvāna tave tvā tuṁ dhā so thā kkhattuṁ to tha tra hiñcanaṁ hiṁ haṁ dhi ha yakārato hiṁdha dhunā rahi dāni,",
  "anya-e0810n3:808_5": "kiṁsmā vo dācanaṁ dājjathaṁ thattaṁ jjhajjupaccayanto ca abyayībhāvasamāso ca tunādīnaṁ yādesanto ca abyayaṁ nāma bhaveti. Payogo yathā – ‘‘kātuna, katvāna, kātave, katvā, kātuṁ, sabbadhā, sabbaso, sabbathā, catukkhattuṁ, sabbato, sabbattha, sabbatra, kuhiñcanaṁ, kuhiṁ, kuhaṁ, sabbadhi, iha, yahiṁ, idha, adhunā, etarahi, idāni, kva, kudācanaṁ, kadā, ajja, kathaṁ, aññathattaṁ, ekajjhaṁ, sajju, upanagaraṁ, antopāsādaṁ, abhivandiya’’iccādi.",
  "anya-e0810n3:808_6": "Idaṁ pana sabbesampi abyayānaṁ saṅkhepalakkhaṇaṁ.",
  "anya-e0810n3:809_0": "‘‘Sadisaṁ tīsu liṅgesu, sabbāsu ca vibhattisu;",
  "anya-e0810n3:810_0": "Vacanesu ca sabbesu, yaṁ na byeti tadabyaya’’nti.",
  "anya-e0810n3:811_0": "Abyayavaggavaṇṇanā niṭṭhitā.",
  "anya-e0810n3:812_0": "Iti sakalabyākaraṇamahāvanāsaṅgañāṇacārinā kavikuñjarakesarinā dhīmatā sirimahācaturaṅgabalena mahāmaccena viracitāyaṁ abhidhānappadīpikāvaṇṇanāyaṁ sāmaññakaṇḍavaṇṇanā samattā.",
  "anya-e0810n3:813_0": "Nigamanavaṇṇanā",
  "anya-e0810n3:814_0": "1.‘‘Saggakaṇḍo cā’’tyādinā abhidhānappadīpikāyaṁ kapālatelavaṭṭisadisena kaṇḍattayena samaṅgitā dīpitā.",
  "anya-e0810n3:815_0": "2.‘‘Tidive’’tyādinā toṭakena tassā payojanaṁ kathitaṁ.",
  "anya-e0810n3:815_1": "Tassattho – yo naro kattubhūto tidive devaloke,",
  "anya-e0810n3:815_2": "brahmaloke ca mahiyaṁ manussaloke,",
  "anya-e0810n3:815_3": "bhujagāvasathe nāgaloke cāti etesu tīsu ṭhānesu sannihitānaṁ sakalatthānaṁ sabbesaṁ abhidheyyānaṁ samavhayassa abhidhānassa dīpaniyaṁ pakāsaniyaṁ iha abhidhānappadīpikāyaṁ savanadhāraṇādinā kusalo cheko hoti,",
  "anya-e0810n3:815_4": "sa naro mahāmunino sammāsambuddhassa vacane suttābhidhammavinayasaṅkhāte vacane paṭu cheko hoti,",
  "anya-e0810n3:815_5": "paṭuttāyeva matimā nāma hotīti.",
  "anya-e0810n3:816_0": "3-9.",
  "anya-e0810n3:816_1": "Idāni yassa rañño vihāre vasitvā ayaṁ gantho viracito,",
  "anya-e0810n3:816_2": "tassa nāmaguṇanivāsakaraṇappakāravihāraguṇanāmādīni dassetvā attano ca nāmaguṇe dassetuṁ satta gāthā vuttā.",
  "anya-e0810n3:817_0": "Tatra dutiyā bhujaṅgappayātaṁ nāma.",
  "anya-e0810n3:817_1": "Tāsaṁ ayaṁ sambandhādhippāyā atthavaṇṇanā – yo parakkamabhujo nāma bhūpālo rājā kāresi,",
  "anya-e0810n3:817_2": "rakkhesīti ca iminā sambandho. Kiṁguṇo so rājā?",
  "anya-e0810n3:817_3": "Guṇabhūsano saddhādiguṇālaṅkāradharo. Tejassī tejoyutto. Jayī arijayena yutto.",
  "anya-e0810n3:817_4": "Kesarivikkamo kesarasīho viya sūraguṇayutto, vīriyavā ca. Sa kattha nivāsī?",
  "anya-e0810n3:817_5": "So rājā laṅkāyamāsi laṅkānāmake dīpe nivāsanasīlo.",
  "anya-e0810n3:817_6": "Ciraṁ cirakālaṁ vibhinnaṁ tidhā vibhinnaṁ nikāyattayasmiṁ nikāyattayaṁ bhikkhusaṅghaṁ sammā nayena hetunā samagge samaggaṁ kāresi,",
  "anya-e0810n3:817_7": "kāritantoyaṁ karotīti kammiko,",
  "anya-e0810n3:817_8": "tathā sadehaṁva attano kāyaṁ iva niccādaro hutvā dīghakālaṁ mahagghehi ca paccayehi taṁ nikāyattayaṁ rakkhesi.",
  "anya-e0810n3:818_0": "Tathā yena raññā yathā kittiyā attano saddhādikittiyā karaṇabhūtāya laṅkā attano nivāsanaṭṭhānabhūtā kammabhūtā sambādhīkatā saṅkaṭīkatā anokāsīkatā,",
  "anya-e0810n3:818_1": "tathā vihārehi gāmehi ārāmehi khettehi vāpīhi ca laṅkā sambādhīkatā.",
  "anya-e0810n3:819_0": "Tathā yassa rañño sabbakāmadadaṁ aññehi asādhāraṇaṁ anuggahaṁ patvā pāpuṇanahetu ahaṁ vibudhagocaraṁ paṇḍitavisayaṁ ganthakārattaṁ patto,",
  "anya-e0810n3:819_1": "tena raññā kārite pāsādagopurādivibhūsite,",
  "anya-e0810n3:819_2": "saggakaṇḍe devalokassa kaṇḍasadise,",
  "anya-e0810n3:819_3": "satoyāsayasmiṁ sādusalilāsayasamannāgate,",
  "anya-e0810n3:819_4": "paṭibimbite bhagavato nivāsanaṭṭhānajetavanamahāvihārassa paṭibimbabhūte,",
  "anya-e0810n3:819_5": "sādhusammate sādhuvihāroti sammate,",
  "anya-e0810n3:819_6": "sādhūhi vā sammate sarogāmasamūhamhi salilāsayabhikkhācārayuttagāmasamūhasamannāgate mahājetavanākhyamhi vihāre vasatā nivāsaṁ kubbatā santavuttinā santacārinā saddhammaṭṭhitikāmena dhīmatā atisayañāṇayuttena moggallānena sammāsambuddhassa dutiyaaggasāvakabhūtassa āyasmato iddhimato mahāmoggallānassa nāmadheyyena therena esā abhidhānappadīpikā racitāti.",
  "anya-e0810n3:820_0": "Nigamanakathā",
  "anya-e0810n3:821_0": "Yadyatra dosoṇupamāṇasambhavo,",
  "anya-e0810n3:822_0": "Guṇīsu vīdhimpi tathā vigāhate;",
  "anya-e0810n3:823_0": "Yathā jalaṁ bhojanampi jantuvā,",
  "anya-e0810n3:824_0": "Catuppado vāpyacaro kaṇaṇyapi.",
  "anya-e0810n3:825_0": "Asampavedidassanāya bhāsite,",
  "anya-e0810n3:826_0": "Guṇo ca doso ca sadā vivijjare;",
  "anya-e0810n3:827_0": "Tato budhā me navadhānatā bhavaṁ,",
  "anya-e0810n3:828_0": "Khamantu dosaṁ guṇataṁ nayantu vā.",
  "anya-e0810n3:829_0": "Yo sīhasūro sitakuñjarindo,",
  "anya-e0810n3:830_0": "Rājādhirājā ahu tambadīpe;",
  "anya-e0810n3:831_0": "Dubbāranāgādijito narindo,",
  "anya-e0810n3:832_0": "Sukantabhīmādiguṇopapanno.",
  "anya-e0810n3:833_0": "Tannāmadheyyo tadanubbādajāto,",
  "anya-e0810n3:834_0": "Saddhādiyutto catusetibhindo;",
  "anya-e0810n3:835_0": "Nāgādithāmo atiduppasayho,",
  "anya-e0810n3:836_0": "Uḷārapañño dhitimā yasassī.",
  "anya-e0810n3:837_0": "Tenāhamaccantamanuggahīto,",
  "anya-e0810n3:838_0": "Anaññasādhāraṇasaṅgahena;",
  "anya-e0810n3:839_0": "Saṅkhepatokāsimimaṁ visuddhi-",
  "anya-e0810n3:840_0": "Saṁvaṇṇanaṁ sotuhitaṁ subodhaṁ.",
  "anya-e0810n3:841_0": "Rājā pajaṁ rakkhatu sappajaṁva,",
  "anya-e0810n3:842_0": "Dhammañca lokāpi samācarantu;",
  "anya-e0810n3:843_0": "Pūrentu atthā supakappitā ca,",
  "anya-e0810n3:844_0": "Kālena devopi pavassatūti.",
  "anya-e0810n3:845_0": "Abhidhānappadīpikāṭīkā niṭṭhitā."
}