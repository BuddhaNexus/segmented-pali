{
  "tika-abh04t4:0_0": "Kāmāvacarakusalapadabhājanīyavaṇṇanā",
  "tika-abh04t4:1_0": "1.Appetunti nigametuṁ.",
  "tika-abh04t4:1_1": "‘‘Padabhājanīyaṁ na vutta’’nti padabhājanīyāvacanena appanāvarodhaṁ sādhetvā padabhājanīyāvacanassa kāraṇaṁ vadanto ‘‘sarūpenā’’tiādimāha.",
  "tika-abh04t4:1_2": "Tattha ‘‘phasso hotī’’tiādīsu hoti-saddo atthi-saddena anānatthoti adhippāyena vuttaṁ ‘‘dutiyena hoti-saddenā’’ti.",
  "tika-abh04t4:1_3": "Pubbe aṭṭhakathādhippāyena vatvā yathāvuttassa pāḷippadesassa appanāvarodho samatthitoti attano adhippāyaṁ dassento ‘‘saṅkhepenā’’tiādimāha.",
  "tika-abh04t4:2_0": "Ñātuṁicchitoti lakkhaṇassa pucchāvisayataṁ dassetuṁ vuttaṁ.",
  "tika-abh04t4:2_1": "Yena kenacīti dassanādivisesayuttena,",
  "tika-abh04t4:2_2": "itarena vā.",
  "tika-abh04t4:2_3": "Avatthāviseso hi ñāṇassa dassanatulanatīraṇāni.",
  "tika-abh04t4:2_4": "‘‘Adiṭṭhata’’ntiādīsu āhāti yojetabbaṁ,",
  "tika-abh04t4:2_5": "sabbattha ca lakkhaṇassāti.",
  "tika-abh04t4:2_6": "Tañhettha adhikatanti.",
  "tika-abh04t4:2_7": "Adiṭṭhaṁ jotīyati etāyāti etena diṭṭhaṁ saṁsandati etāyāti diṭṭhasaṁsandanā.",
  "tika-abh04t4:2_8": "Vimatiṁ chindati etāyāti vimaticchedanāti etāsampi saddattho nayato dassito,",
  "tika-abh04t4:2_9": "atthato pana sabbāpi tathāpavattaṁ vacanaṁ,",
  "tika-abh04t4:2_10": "taduppādako vā cittuppādoti veditabbaṁ.",
  "tika-abh04t4:3_0": "Aññamaññato pabhijjatīti pabhedo, viseso,",
  "tika-abh04t4:3_1": "tena pabhedena.",
  "tika-abh04t4:3_2": "Dhammānaṁ desananti kiñcāpi samayabhūmijātiārammaṇasabhāvādivasena anavasesappabhedapariggahato niddesadesanāva vattuṁ yuttā,",
  "tika-abh04t4:3_3": "tathāpi kusalādimātikāpadasaṅgahitavisesoyeva idha pabhedoti adhippetoti vuttaṁ ‘‘pabheda…pe…",
  "tika-abh04t4:3_4": "desanaṁ āhā’’ti.",
  "tika-abh04t4:3_5": "Tenevāha aṭṭhakathāyaṁ ‘‘kusala…pe…",
  "tika-abh04t4:3_6": "dīpetvāti phasso hoti…pe…",
  "tika-abh04t4:3_7": "avikkhepo hotī’’ti (dha. sa. aṭṭha.",
  "tika-abh04t4:3_8": "dhammuddesavāra phassapañcamakarāsivaṇṇanā).",
  "tika-abh04t4:3_9": "‘‘Phasso phusanā’’tiādinā ca pabhedavantova sātisayaṁ niddiṭṭhā,",
  "tika-abh04t4:3_10": "na pana mātikāyaṁ vuttappabhedoti pabhedavantadassanaṁ niddeso.",
  "tika-abh04t4:3_11": "Idaṁ vuttaṁ hotītiādinā ‘‘pabhede…pe…",
  "tika-abh04t4:3_12": "dassanattha’’nti imassa vākyassa piṇḍatthamāha.",
  "tika-abh04t4:3_13": "Yadi dhammā eva pucchitabbā vissajjetabbā ca,",
  "tika-abh04t4:3_14": "kasmā kusalāti pabhedavacananti āha ‘‘te panā’’tiādi.",
  "tika-abh04t4:3_15": "Na hi pabhedehi vinā pabhedavanto atthīti.",
  "tika-abh04t4:3_16": "‘‘Ime dhammā kusalā’’ti etena ‘‘phasso hotī’’ti,",
  "tika-abh04t4:3_17": "‘‘phasso phusanā’’ti ca ādinā uddiṭṭhaniddiṭṭhānaṁ dhammānaṁ kusalabhāvo vissajjito hotīti iminā adhippāyena",
  "tika-abh04t4:3_18": "‘‘ime dhammā kusalāti vissajjanepī’’ti āha.",
  "tika-abh04t4:3_19": "Imasmiñhīti hi-saddo kāraṇattho.",
  "tika-abh04t4:3_20": "Tena yasmā dhammāva desetabbā,",
  "tika-abh04t4:3_21": "te ca kusalā…pe…",
  "tika-abh04t4:3_22": "bhedā desetabbā ,",
  "tika-abh04t4:3_23": "tasmāti evaṁ vā yojanā.",
  "tika-abh04t4:3_24": "Dhammānamevāti avadhāraṇaphalaṁ dasseti ‘‘avohāradesanāto’’ti.",
  "tika-abh04t4:3_25": "Atthānañcāti ca-saddena ‘‘phasso phusanā’’ti evamādisabhāvaniruttiṁ yathāvuttadhammādiñāṇañca saṅgaṇhāti.",
  "tika-abh04t4:3_26": "‘‘Iti evaṁ ayaṁ pavattetabbo nivattetabbo cā’’ti tathā tathā vidhetabbabhāvo itikattabbatā,",
  "tika-abh04t4:3_27": "tāya yutto iti…pe… yutto,",
  "tika-abh04t4:3_28": "tassa vidhetabbassāti attho,",
  "tika-abh04t4:3_29": "visesanattā pabhedassāti adhippāyo.",
  "tika-abh04t4:4_0": "Itikattabbatāyuttassa visesitabbattā uddeso dhammappadhāno,",
  "tika-abh04t4:4_1": "tasmā tattha dhammassa visesitabbattā ‘‘kusalā dhammā’’ti ayaṁ padānukkamo kato.",
  "tika-abh04t4:4_2": "Pucchā saṁsayitappadhānā anicchitanicchayanāya pavattetabbattā.",
  "tika-abh04t4:4_3": "Tena sabbadhammesu samugghāṭitavicikicchānusayānampi pucchā desetabbapuggalagatasaṁsayāpattiṁ attani",
  "tika-abh04t4:4_4": "āropetvā saṁsayāpannehi viya pavattīyatīti dasseti.",
  "tika-abh04t4:4_5": "Kāmāvacarādibhedo viya kusalādibhāvena kusalādibhedo dhammabhāvena niyatoti dhammāti vutte nicchayābhāvato",
  "tika-abh04t4:4_6": "‘‘kusalā nu kho akusalā nu kho’’tiādinā saṁsayo hotīti āha ‘‘kusalādibhedo pana saṁsayito’’ti.",
  "tika-abh04t4:4_7": "Dhammabhāvo pana kusalādīsu ekantikattā nicchitoyevāti vuttaṁ ‘‘na ca dhammabhāvo saṁsayito’’ti.",
  "tika-abh04t4:4_8": "Tena saṁsayito nicchetabbabhāvena padhāno ettha kusalabhāvo,",
  "tika-abh04t4:4_9": "na tathā dhammabhāvoti dhammā kusalāti vuttanti dasseti.",
  "tika-abh04t4:5_0": "Cittuppādasamayeti cittassa uppajjanasamaye.",
  "tika-abh04t4:5_1": "‘‘Atha vijjamāne’’ti ettha atha-saddassa atthamāha ‘‘pacchā’’ti.",
  "tika-abh04t4:5_2": "Bhojanagamanādīhi samayekadesanānattaṁ dassetvā avasesanānattaṁ dassetuṁ ‘‘samavāyādī’’ti vuttaṁ.",
  "tika-abh04t4:5_3": "Visesitāti etena ‘‘niyamitā’’ti padassa atthaṁ vivarati,",
  "tika-abh04t4:5_4": "tasmā yathāvuttacittavisesitabbato samayatoti attho.",
  "tika-abh04t4:5_5": "Yathādhippetānanti kāmāvacarādivisesayuttānaṁ.",
  "tika-abh04t4:5_6": "‘‘Tasmiṁ samaye’’ti cittuppattiyā visesitabbopi samayo yena cittena uppajjamānena visesīyati,",
  "tika-abh04t4:5_7": "tasseva cittassa ‘‘yasmiṁ samaye’’ti ettha sayaṁ visesanabhāvaṁ āpajjati.",
  "tika-abh04t4:5_8": "Tathā ‘‘tasmiṁ samaye’’ti ettha visesanabhūtaṁ cittaṁ attanā visesitabbasamayassa upakāratthaṁ ‘‘yasmiṁ samaye…pe…",
  "tika-abh04t4:5_9": "citta’’nti visesitabbabhāvaṁ āpajjati.",
  "tika-abh04t4:5_10": "Upakāroti ca aññamaññaṁ avacchedakāvacchinditabbabhāvoti daṭṭhabbaṁ.",
  "tika-abh04t4:5_11": "Purimadhammānaṁ bhaṅgasamakālaṁ,",
  "tika-abh04t4:5_12": "bhaṅgānantarameva vā pacchimadhammānaṁ uppatti purimapacchimānaṁ nirantaratā kenaci anantaritatā.",
  "tika-abh04t4:5_13": "Yāya bhāvapakkhassa balavabhāvena paṭicchādito viya hutvā abhāvapakkho na paññāyatīti tadevetanti gahaṇavasena pacurajano vipariyesito,",
  "tika-abh04t4:5_14": "soyamattho alātacakkena supākaṭo hoti.",
  "tika-abh04t4:5_15": "Tenevāha ‘‘ekībhūtānamivā’’ti .",
  "tika-abh04t4:5_16": "Ekasamūhavasena ekībhūtānamiva pavatti samūhaghanatā,",
  "tika-abh04t4:5_17": "dubbiññeyyakiccabhedavasena ekībhūtānamiva pavatti kiccaghanatāti yojanā.",
  "tika-abh04t4:5_18": "Ettha ca paccayapaccayuppannabhāvena pavattamānānaṁ anekesaṁ dhammānaṁ kālasabhāvabyāpārārammaṇehi dubbiññeyyabhedatāya",
  "tika-abh04t4:5_19": "ekībhūtānamiva gahetabbatā yathākkamaṁ santatighanatādayoti daṭṭhabbaṁ.",
  "tika-abh04t4:6_0": "Sahakārīkāraṇasannijjhaṁ sametīti samayo,",
  "tika-abh04t4:6_1": "samavetīti atthoti samaya-saddassa samavāyatthataṁ dassento ‘‘paccayasāmaggi’’nti āha.",
  "tika-abh04t4:6_2": "Sameti samāgacchati ettha maggabrahmacariyaṁ tadādhārapuggalehīti samayo, khaṇo.",
  "tika-abh04t4:6_3": "Samenti ettha, etena vā,",
  "tika-abh04t4:6_4": "samāgacchanti dhammā sahajātadhammehi uppādādīhi vāti samayo, kālo.",
  "tika-abh04t4:6_5": "Dhammappavattimattatāya atthato abhūtopi hi kālo dhammappavattiyā adhikaraṇaṁ karaṇaṁ viya ca parikappanāmattasiddhena rūpena voharīyatīti. Samaṁ,",
  "tika-abh04t4:6_6": "saha vā avayavānaṁ ayanaṁ pavatti avaṭṭhānanti samayo,",
  "tika-abh04t4:6_7": "samūho yathā ‘‘samudāyo’’ti.",
  "tika-abh04t4:6_8": "Avayavasahāvaṭṭhānameva hi samūho.",
  "tika-abh04t4:6_9": "Paccayantarasamāgame eti phalaṁ etasmā uppajjati pavattati cāti samayo,",
  "tika-abh04t4:6_10": "hetu yathā ‘‘samudayo’’ti.",
  "tika-abh04t4:6_11": "Sameti sambandho eti savisaye pavattati,",
  "tika-abh04t4:6_12": "sambandhā vā ayanti etenāti samayo, diṭṭhi.",
  "tika-abh04t4:6_13": "Diṭṭhisaṁyojanena hi sattā ativiya bajjhantīti.",
  "tika-abh04t4:6_14": "Samayanaṁ saṅgati samodhānanti samayo,",
  "tika-abh04t4:6_15": "paṭilābho.",
  "tika-abh04t4:6_16": "Samassa nirodhassa yānaṁ,",
  "tika-abh04t4:6_17": "sammā vā yānaṁ apagamo appavattīti samayo, pahānaṁ.",
  "tika-abh04t4:6_18": "Abhimukhabhāvena sammā etabbo abhisametabbo adhigantabboti aviparīto sabhāvo abhisamayo.",
  "tika-abh04t4:6_19": "Abhimukhabhāvena sammā vā eti gacchati bujjhatīti abhisamayo,",
  "tika-abh04t4:6_20": "avirādhetvā dhammānaṁ aviparītasabhāvāvabodho.",
  "tika-abh04t4:6_21": "Ettha ca upasaggānaṁ jotakamattattā tassa tassa atthassa vācako samaya-saddo evāti saupasaggopi vutto.",
  "tika-abh04t4:6_22": "Tānevāti pīḷanādīneva.",
  "tika-abh04t4:6_23": "Vipphārikatā seribhāvena kiriyāsu ussāhanaparinipphanno.",
  "tika-abh04t4:7_0": "Kesucīti akusalavipākādīsu.",
  "tika-abh04t4:7_1": "Khaṇassa asambhavo tena vinābhāvoti āha ‘‘nanū’’tiādi.",
  "tika-abh04t4:7_2": "Dhammenevāti visesantararahitena.",
  "tika-abh04t4:7_3": "Taṁyeva hi avadhāraṇena nivattitaṁ visesaṁ dasseti ‘‘na tassa pavattitthā’’tiādinā.",
  "tika-abh04t4:7_4": "Yathā vā tathā vāti kālena loko pavattati nivattatīti vā kālo nāma bhāvo vattanalakkhaṇo bhāvānaṁ pavattiokāsadāyakoti vā yena tena pakārena.",
  "tika-abh04t4:7_5": "Idha uttamahetuno sambhavo eva natthīti hetuhetusādhāraṇahetūyeva paṭisedheti.",
  "tika-abh04t4:7_6": "Tappaccayataṁ anekapaccayataṁ.",
  "tika-abh04t4:8_0": "Pakatissaravādaggahaṇaṁ nidassanamattaṁ daṭṭhabbaṁ.",
  "tika-abh04t4:8_1": "Pajāpatipurisakālavādādayopi ‘‘ekakāraṇavādo’’ti.",
  "tika-abh04t4:8_2": "Vā-saddena vā tesampi saṅgaho daṭṭhabbo.",
  "tika-abh04t4:8_3": "Avayava…pe…",
  "tika-abh04t4:8_4": "dāyo vutto avayavadhammena samudāyassa apadisitabbattā,",
  "tika-abh04t4:8_5": "yathā ‘‘samaṁ cuṇṇaṁ,",
  "tika-abh04t4:8_6": "alaṅkato devadatto’’ti ca.",
  "tika-abh04t4:8_7": "Anipphādanaṁ nipphādanābhāvo ahetubhāvo.",
  "tika-abh04t4:8_8": "Nipphādetuṁ asamatthassa pana paccayantarānaṁ sahassepi samāgate nattheva samatthatāti āha ‘‘nipphādanasamatthassā’’ti.",
  "tika-abh04t4:8_9": "Ettha ca sahakārīkāraṇāyattā phaluppādanā paccayadhammānaṁ aññamaññāpekkhāti vuttāti apekkhā viyāti apekkhā daṭṭhabbā.",
  "tika-abh04t4:9_0": "Nibyāpāresu abyāvaṭesu.",
  "tika-abh04t4:9_1": "Ekekasminti aṭṭhakathāyaṁ āmeḍitavacanassa luttaniddiṭṭhataṁ dasseti.",
  "tika-abh04t4:9_2": "Sati ca āmeḍite siddho bahubhāvoti.",
  "tika-abh04t4:9_3": "Andhasataṁ passatīti ca paccattavacanaṁ niddhāraṇe bhummavasena pariṇāmetvā ‘‘andhasate’’ti āha.",
  "tika-abh04t4:9_4": "Tathā ekekasminti iminā visuṁ asamatthatā jotitāti andhasataṁ passatīti samuditaṁ passatīti atthato ayamattho",
  "tika-abh04t4:9_5": "āpannoti āha ‘‘andhasataṁ sahitaṁ passatīti adhippāyo’’ti.",
  "tika-abh04t4:9_6": "Aññathāti yathārutavasena atthe gayhamāne.",
  "tika-abh04t4:9_7": "Yasmā asā…pe…",
  "tika-abh04t4:9_8": "siddho sivikubbahanādīsu,",
  "tika-abh04t4:9_9": "tasmā nāyamattho sādhetabbo.",
  "tika-abh04t4:9_10": "Idāni tassatthassa supākaṭabhāvena asādhetabbataṁ dassento ‘‘visu’’ntiādimāha.",
  "tika-abh04t4:10_0": "Etenupāyenāti yoyaṁ khaṇasaṅkhāto samayo kusaluppattiyā dullabhabhāvaṁ dīpeti.",
  "tika-abh04t4:10_1": "Attano dullabhatāyāti ettha khaṇattho vā samaya-saddo khaṇasaṅkhāto samayoti attho vutto.",
  "tika-abh04t4:10_2": "Etena upāyabhūtena nayabhūtena.",
  "tika-abh04t4:10_3": "Yojanā kātabbāti etthāyaṁ yojanā –",
  "tika-abh04t4:10_4": "samavāya…pe…",
  "tika-abh04t4:10_5": "vuttiṁ dīpeti sayaṁ paccayasāmaggibhāvato,",
  "tika-abh04t4:10_6": "samavāyattho vā samaya-saddo samavāyasaṅkhāto samayo.",
  "tika-abh04t4:10_7": "So yāya paccayasāmaggiyā satīti imassa atthassa pakāsanavasena dhammānaṁ anekahetuto vuttiṁ dīpeti. Kāla…pe…",
  "tika-abh04t4:10_8": "parittataṁ dīpeti attano atiparittatāya.",
  "tika-abh04t4:10_9": "Samūha…pe…",
  "tika-abh04t4:10_10": "sahuppattiṁ dīpeti sayaṁ dhammānaṁ samudāyabhāvato. Hetu…pe…",
  "tika-abh04t4:10_11": "vuttitaṁ dīpeti sati eva attani attano phalānaṁ sambhavatoti.",
  "tika-abh04t4:10_12": "Atthapakkhe ca saddapakkhe ca yasmiṁ atiparitte kāle yasmiṁ dhammasamudāye yamhi hetumhi satīti etassa",
  "tika-abh04t4:10_13": "atthassa ñāpanavasena tadādhārāya tadadhīnāya ca kusaladhammappavattiyā duppaṭivijjhataṁ anekesaṁ sahuppattiṁ",
  "tika-abh04t4:10_14": "parādhīnappattiñca dīpetīti.",
  "tika-abh04t4:11_0": "Daḷhadhammā dhanuggahāti daḷhadhanuno issāsā.",
  "tika-abh04t4:11_1": "Daḷhadhanu nāma dvisahassathāmaṁ vuccati.",
  "tika-abh04t4:11_2": "Dvisahassathāmanti ca yassa āropitassa jiyābaddho lohasīsādīnaṁ bhāro daṇḍe gahetvā yāva kaṇḍappamāṇā ukkhittassa pathavito muccati.",
  "tika-abh04t4:11_3": "Sikkhitāti dasadvādasavassāni ācariyakule uggahitasippā.",
  "tika-abh04t4:11_4": "Katahatthāti dhanusmiṁ ciṇṇavasībhāvā.",
  "tika-abh04t4:11_5": "Koci sippameva uggaṇhāti,",
  "tika-abh04t4:11_6": "katahattho na hoti,",
  "tika-abh04t4:11_7": "ime pana na tathāti dasseti.",
  "tika-abh04t4:11_8": "Katupāsanāti rājakulādīsu dassitasippā.",
  "tika-abh04t4:11_9": "Catuddisā ṭhitā assūti ekasmiṁyeva padese thambhaṁ vā rukkhaṁ vā yaṁ kiñci ekaṁyeva nissāya catuddisābhimukhā ṭhitā siyunti attho.",
  "tika-abh04t4:11_10": "Evaṁ vuttajavanapurisassāti na evarūpo puriso koci bhūtapubbo aññatra bodhisattena.",
  "tika-abh04t4:11_11": "So hi javanahaṁsakāle evarūpamakāsi.",
  "tika-abh04t4:11_12": "Sutte pana abhūtaparikappanavasena upamāmattaṁ āhaṭaṁ.",
  "tika-abh04t4:11_13": "Tapparabhāvāti tapparabhāvato hetusaṅkhātassa samayassa parāyattavuttidīpane ekantabyāvaṭasabhāvatoti attho.",
  "tika-abh04t4:11_14": "Ye pana ‘‘tapparabhāvo’’ti paṭhanti,",
  "tika-abh04t4:11_15": "tesaṁ paccayāyattavuttidīpanato tapparabhāvo hetusaṅkhātassa samayassa,",
  "tika-abh04t4:11_16": "tasmā tassa parāyattavuttidīpanatā vuttāti yojanā.",
  "tika-abh04t4:11_17": "Samudāyāyattatādīpane tapparo,",
  "tika-abh04t4:11_18": "tadekadesāyattatādīpane tapparo na hotīti āha ‘‘atapparabhāvato’’ti.",
  "tika-abh04t4:12_0": "Nanu ca taṁ taṁ upādāya paññatto kālo vohāramattako,",
  "tika-abh04t4:12_1": "so kathaṁ ādhāro tattha vuttadhammānanti āha ‘‘kālopi hī’’tiādi.",
  "tika-abh04t4:12_2": "Yadi kiriyāya kiriyantaralakkhaṇaṁ bhāvenabhāvalakkhaṇaṁ,",
  "tika-abh04t4:12_3": "kā panettha lakkhaṇakiriyāti āha ‘‘ihāpī’’tiādi.",
  "tika-abh04t4:12_4": "Lakkhaṇabhūtabhāvayuttoti iti-saddo hetuattho.",
  "tika-abh04t4:12_5": "Idaṁ vuttaṁ hoti –",
  "tika-abh04t4:12_6": "yasmā sattāsaṅkhātāya lakkhaṇakiriyāya yutto samayo,",
  "tika-abh04t4:12_7": "tasmā tattha bhūminiddesoti.",
  "tika-abh04t4:13_0": "Uddānatoti yadi saṅkhepatoti attho.",
  "tika-abh04t4:13_1": "Nanu ca avasiṭṭhakilesādayo viya kilesakāmopi assādetabbatāya vatthukāme samavaruddho ñāṇaṁ viya ñeyyeti",
  "tika-abh04t4:13_2": "saṅkhepato ekoyeva kāmo siyāti anuyogaṁ sandhāyāha ‘‘kilesakāmo’’tiādi.",
  "tika-abh04t4:13_3": "Sahitassāti visayavisayibhāvena avaṭṭhitassa.",
  "tika-abh04t4:13_4": "‘‘Uddānato dve kāmā’’ti kiñcāpi sabbe kāmā uddiṭṭhā,",
  "tika-abh04t4:13_5": "‘‘catunnaṁ apāyāna’’ntiādinā pana visayassa visesitattā orambhāgiyakilesabhūto kāmarāgo idha kilesakāmoti gahitoti ‘‘tenā’’tiādimāha.",
  "tika-abh04t4:13_6": "Codako tassa adhippāyaṁ ajānanto ‘‘nanu cā’’tiādinā anuyuñjati.",
  "tika-abh04t4:13_7": "Itaro pana ‘‘bahalakilesassā’’tiādinā attano adhippāyaṁ vivarati.",
  "tika-abh04t4:14_0": "Kāmāvacaradhammesu vimānakapparukkhādippakāresu parittakusalādīsu vā.",
  "tika-abh04t4:14_1": "Nanu ca ‘‘catunnaṁ apāyāna’’nti visayassa visesitattā rūpārūpadhātuggahaṇassa asambhavoyevāti? Na,",
  "tika-abh04t4:14_2": "‘‘uddānato dve kāmā’’ti niravasesato kāmānaṁ uddiṭṭhattā.",
  "tika-abh04t4:14_3": "Uddiṭṭhepi hi kāmasamudāye yathā tadekadesova gayhati,",
  "tika-abh04t4:14_4": "taṁ dassetuṁ ‘‘duvidho’’tiādimāha.",
  "tika-abh04t4:14_5": "Kāmarāgo pañcakāmaguṇiko rāgo.",
  "tika-abh04t4:14_6": "Kāmataṇhā kāmāvacaradhammavisayā taṇhā.",
  "tika-abh04t4:14_7": "Nirodhataṇhā ucchedadiṭṭhisahagato rāgo.",
  "tika-abh04t4:14_8": "Idhāti ekādasavidhe padese.",
  "tika-abh04t4:14_9": "Yadi anavasesappavatti adhippetā,",
  "tika-abh04t4:14_10": "‘‘duvidhopeso’’ti na vattabbaṁ vatthukāmekadesassa idha appavattanatoti anuyogena yebhuyyabhāvato anavaseso",
  "tika-abh04t4:14_11": "viya anavasesoti vā attho gahetabboti dassento ‘‘vatthukāmopī’’tiādimāha.",
  "tika-abh04t4:14_12": "Anavasesasadisatā cettha sabhāvabhinnassa kassaci anavasesato.",
  "tika-abh04t4:14_13": "Evañca katvāti kilesakāmavatthukāmānaṁ anavasesaparipuṇṇabhāvena abhilakkhitattāti attho.",
  "tika-abh04t4:14_14": "Cāsaddassa rassattaṁ katanti kāmāvacarasadde hetukattuattho antonītoti dasseti.",
  "tika-abh04t4:15_0": "Visayeti vatthusmiṁ abhidheyyattheti attho.",
  "tika-abh04t4:15_1": "Nimittaviraheti etena ruḷhīsu kiriyā vibhāgakaraṇāya,",
  "tika-abh04t4:15_2": "na attakiriyāyāti dasseti.",
  "tika-abh04t4:15_3": "Kusalabhāvanti jātakabāhitikasuttaabhidhammapariyāyena kathitaṁ kusalattaṁ.",
  "tika-abh04t4:15_4": "Tassāti sukhavipākabhāvassa.",
  "tika-abh04t4:15_5": "Tassa paccupaṭṭhānataṁ vattukāmatāyāti etena ‘‘anavajjasukhavipākalakkhaṇa’’nti ettha sukhasaddo iṭṭhapariyāyo vuttoti dasseti.",
  "tika-abh04t4:15_6": "Saññāpaññākiccaṁ saññāṇakaraṇapaṭivijjhanāni,",
  "tika-abh04t4:15_7": "tadubhayavidhurā ārammaṇūpaladdhi ‘‘vijānātī’’ti iminā vuccatīti āha ‘‘saññā…pe…",
  "tika-abh04t4:15_8": "gahaṇa’’nti.",
  "tika-abh04t4:15_9": "Nanu ca phassādikiccatopi visiṭṭhakiccaṁ cittanti?",
  "tika-abh04t4:15_10": "Saccametaṁ,",
  "tika-abh04t4:15_11": "so pana viseso na tathā duravabodho,",
  "tika-abh04t4:15_12": "yathā saññāpaññāviññāṇānanti saññāpaññākiccavisiṭṭhalakkhaṇatāya viññāṇalakkhaṇamāha.",
  "tika-abh04t4:15_13": "Anantaradhammānaṁ paguṇabalavabhāvassa kāraṇabhāvena pavattamāno santānaṁ cinoti nāma.",
  "tika-abh04t4:15_14": "Tathāpavatti ca āsevanapaccayabhāvoti āha ‘‘āsevanapaccayabhāvena cinotī’’ti.",
  "tika-abh04t4:16_0": "Cittakatamevāti abhisaṅkhāraviññāṇakatameva.",
  "tika-abh04t4:16_1": "Nānattādīnaṁ vavatthānanti ettha vavatthānaṁ paccekaṁ yojetabbaṁ.",
  "tika-abh04t4:16_2": "Vavatthānaṁ paricchedo asaṅkarabhāvo.",
  "tika-abh04t4:16_3": "Tena ca dhammo nicchito nāma hotīti āha ‘‘nicchitatā’’ti.",
  "tika-abh04t4:16_4": "Liṅganānattādīnīti ettha itthipurisasaṇṭhānavasena liṅganānattaṁ.",
  "tika-abh04t4:16_5": "Devamanussatiracchānādivasena itthiliṅgassa puthuttaṁ,",
  "tika-abh04t4:16_6": "tathā purisaliṅgassa.",
  "tika-abh04t4:16_7": "Devādibhede itthiliṅge paccekaṁ nānattakāyatāsaṅkhātassa aññamaññavisadisasabhāvassa desādibhedabhinnassa ca visesassa vasena pabhedo veditabbo.",
  "tika-abh04t4:16_8": "Tathā purisaliṅge.",
  "tika-abh04t4:16_9": "Liṅganibbattakassa vā kammassa yathāvuttanānattādivasena liṅgassa nānattādīni yojetabbāni.",
  "tika-abh04t4:16_10": "Liṅganānattādīsu pavattattā saññādīnaṁ nānattādīni.",
  "tika-abh04t4:16_11": "Tenevāha ‘‘kammanānattādīhi nibbattāni hi tānī’’ti.",
  "tika-abh04t4:16_12": "Apadādinānākaraṇadassanena liṅganānattaṁ dassitaṁ.",
  "tika-abh04t4:16_13": "Tasmiñca dassite saññānānattādayo dassitā evāti āvattati bhavacakkanti dassento āha ‘‘anāga…pe…",
  "tika-abh04t4:16_14": "ghaṭento’’ti.",
  "tika-abh04t4:16_15": "Itthiliṅgapurisaliṅgādi viññāṇādhiṭṭhitassa rūpakkhandhassa sannivesaviseso.",
  "tika-abh04t4:16_16": "Saññāsīsena cattāro khandhā vuttā.",
  "tika-abh04t4:16_17": "Vohāravacanena ca pañcannaṁ khandhānaṁ voharitabbabhāvena pavatti dīpitā,",
  "tika-abh04t4:16_18": "yā sā taṇhādiṭṭhiabhinivesahetūti imamatthaṁ dassento ‘‘liṅgādi…pe…",
  "tika-abh04t4:16_19": "yosānānī’’ti āha.",
  "tika-abh04t4:17_0": "‘‘Ye keci,",
  "tika-abh04t4:17_1": "bhikkhave,",
  "tika-abh04t4:17_2": "dhammā akusalā akusalabhāgiyā,",
  "tika-abh04t4:17_3": "sabbete manopubbaṅgamā’’ti (a. ni. 1.56-57),",
  "tika-abh04t4:17_4": "‘‘manopubbaṅgamā dhammā’’ti (dha. pa. 1,",
  "tika-abh04t4:17_5": "2) ca evamādivacanato cittahetukaṁ kammanti āha ‘‘kammañhi cittato nibbatta’’nti.",
  "tika-abh04t4:17_6": "Yathāsaṅkhyanti kammato liṅgaṁ liṅgato saññāti attho.",
  "tika-abh04t4:17_7": "Na purimavikappe viya kammato liṅgasaññā liṅgato liṅgasaññāti ubhayato ubhayappavattidassanavasena.",
  "tika-abh04t4:17_8": "‘‘Bhedaṁ gacchanti itthāyaṁ purisoti vā’’ti bhedassa visesitattā itthādibhāvena voharitabbabhāvo idha",
  "tika-abh04t4:17_9": "bhedoti ‘‘itthipurisādivohāraṁ gacchantī’’ti vuttaṁ.",
  "tika-abh04t4:17_10": "Addhadvayavasenāti atītapaccuppannaddhadvayavasena.",
  "tika-abh04t4:17_11": "Guṇābhibyāpanaṁ kittīti āha ‘‘patthaṭayasata’’nti.",
  "tika-abh04t4:17_12": "Kammanānākaraṇena vinā kammanibbattanānākāraṇābhāvato ‘‘kammajehi…pe…",
  "tika-abh04t4:17_13": "nānākaraṇa’’nti vuttaṁ.",
  "tika-abh04t4:17_14": "Avipaccanokāso aṭṭhānabhūtā,",
  "tika-abh04t4:17_15": "gatikālopi vā.",
  "tika-abh04t4:17_16": "Kāmāvacaraṁ abhisaṅkhāraviññāṇaṁ rūpadhātuyā cakkhuviññāṇādiṁ janetvā anokāsatāya tadārammaṇaṁ ajanentaṁ ettha nidassetabbaṁ.",
  "tika-abh04t4:17_17": "Ekaccacittakaraṇassa adhippetattā cakkhādivekallena cakkhuviññāṇādīnaṁ ajanakaṁ kammaviññāṇaṁ avasesapaccayavikale anogadhaṁ daṭṭhabbaṁ.",
  "tika-abh04t4:17_18": "Tadapi kālagatipayogādīti ādi-saddena saṅgahitanti.",
  "tika-abh04t4:17_19": "Ettha ca ‘‘sahakārīkāraṇavikalaṁ vipākassa accantaṁ okāsameva na labhati,",
  "tika-abh04t4:17_20": "itaraṁ vipākekadesassa laddhokāsanti,",
  "tika-abh04t4:17_21": "idametesaṁ nānatta’’nti vadanti,",
  "tika-abh04t4:17_22": "taṁ vipākassa okāsalābhe sati sahāyakāraṇavikalatāva natthīti adhippāyena vuttaṁ.",
  "tika-abh04t4:18_0": "Bhavatu tāva bhavitvā apagataṁ bhūtāpagataṁ,",
  "tika-abh04t4:18_1": "anubhavitvā apagataṁ pana kathanti āha ‘‘anubhūtabhūtā’’tiādi.",
  "tika-abh04t4:18_2": "Tena anubhūta-saddena yo attho vuccati,",
  "tika-abh04t4:18_3": "tassa bhūta-saddoyeva vācako,",
  "tika-abh04t4:18_4": "na anu-saddo,",
  "tika-abh04t4:18_5": "anu-saddo pana jotakoti dasseti.",
  "tika-abh04t4:18_6": "Sākhābhaṅgasadisā hi nipātopasaggāti.",
  "tika-abh04t4:18_7": "Kiriyāvisesakattañca upasaggānaṁ anekatthattā dhātusaddānaṁ tehi vattabbavisesassa jotanabhāveneva avacchindananti",
  "tika-abh04t4:18_8": "yattakā dhātusaddena abhidhātabbā atthavisesā,",
  "tika-abh04t4:18_9": "tesaṁ yaṁ sāmaññaṁ aviseso,",
  "tika-abh04t4:18_10": "tassa visese avaṭṭhāpanaṁ tassa tassa visesassa jotanamevāti āha ‘‘sāmañña…pe…",
  "tika-abh04t4:18_11": "visesīyatī’’ti.",
  "tika-abh04t4:18_12": "Anubhūta-saddo bahulaṁ kammatthe eva dissatīti tassa idha kattuatthavācitaṁ dassetuṁ ‘‘anubhūtasaddo cā’’tiādimāha.",
  "tika-abh04t4:18_13": "Satipi sabbesaṁ cittuppādānaṁ savedayitabhāvato ārammaṇānubhavane,",
  "tika-abh04t4:18_14": "savipallāse pana santāne cittābhisaṅkhāravasena pavattito abyākatehi visiṭṭho kusalākusalānaṁ sātisayo",
  "tika-abh04t4:18_15": "visayānubhavanākāroti ayamattho idhādhippetoti dassento ‘‘vattuṁ adhippāyavasenā’’ti āha.",
  "tika-abh04t4:18_16": "Bhūtāpagatabhāvābhidhānādhippāyenāti kusalākusalassa ākaḍḍhanupāyamāha.",
  "tika-abh04t4:19_0": "Uppatitakiccanipphādanato uppatitasadisattā ‘‘uppatita’’nti vuttaṁ.",
  "tika-abh04t4:19_1": "Uppajjituṁ āraddhoti anāgatassapi tasseva uppanna-saddena vuttatāya kāraṇamāha.",
  "tika-abh04t4:19_2": "Ettha ca rajjanādivasena ārammaṇarasānubhavanaṁ sātisayanti akusalañca kusalañca uppajjitvā niruddhatāsāmaññena",
  "tika-abh04t4:19_3": "‘‘sabbasaṅkhataṁ bhūtāpagata’’nti vuttaṁ.",
  "tika-abh04t4:19_4": "Sammohavinodaniyaṁ pana ‘‘vipākānubhavanavasena tadārammaṇaṁ.",
  "tika-abh04t4:19_5": "Avipakkavipākassa sabbathā avigatattā bhavitvā vigatatāmattavasenakammañca bhūtāpagata’’nti vuttaṁ.",
  "tika-abh04t4:19_6": "Teneva tattha okāsakatuppannanti vipākamevāha.",
  "tika-abh04t4:19_7": "Idha pana kammampīti.",
  "tika-abh04t4:19_8": "Ārammaṇakaraṇavasena bhavati ettha kilesajātanti bhūmīti vuttā upādānakkhandhā.",
  "tika-abh04t4:19_9": "Aggiāhito viyāti bhūmiladdhanti vattabbatāya upāyaṁ dasseti.",
  "tika-abh04t4:19_10": "Etenāti kammaṁ.",
  "tika-abh04t4:19_11": "Etassāti vipāko vuttoti daṭṭhabbaṁ.",
  "tika-abh04t4:20_0": "Avikkhambhitattāti avinoditattā.",
  "tika-abh04t4:20_1": "Sabhūmiyanti sakabhūmiyaṁ.",
  "tika-abh04t4:20_2": "Vicchinditvāti puna uppajjituṁ adatvā.",
  "tika-abh04t4:20_3": "Khaṇattayekadesagataṁ khaṇattayagatanti vuttanti yathāvuttassa udāharaṇassa upacārabhāvamāha.",
  "tika-abh04t4:20_4": "Tena uppannā dhammā paccuppannā dhammāti idamettha udāharaṇaṁ yuttanti dasseti.",
  "tika-abh04t4:20_5": "Padhānenāti padhānabhāvena.",
  "tika-abh04t4:20_6": "Desanāya cittaṁ pubbaṅgamanti lokiyadhamme desetabbe cittaṁ pubbaṅgamaṁ katvā desanā bhagavatā ucitāti dasseti.",
  "tika-abh04t4:20_7": "Dhammasabhāvaṁ vā sandhāyāti lokiyadhammānaṁ ayaṁ sabhāvo yadidaṁ te cittajeṭṭhakā cittapubbaṅgamā pavattantīti dasseti.",
  "tika-abh04t4:20_8": "Tena tesaṁ tathādesanāya kāraṇamāha,",
  "tika-abh04t4:20_9": "sabbe akusalā dhammā cittavajjāti attho.",
  "tika-abh04t4:20_10": "Kecīti padakārā.",
  "tika-abh04t4:20_11": "Phassādayopīti pi-saddena rāgādayo sampiṇḍeti.",
  "tika-abh04t4:20_12": "Kālabhedābhāvepi paccayabhāvena apekkhito dhammo purimanipphanno viya voharīyatīti āha ‘‘paṭhamaṁ uppanno viyā’’ti.",
  "tika-abh04t4:20_13": "Anupacaritamevassa pubbaṅgamabhāvaṁ dassetuṁ ‘‘anantarapaccayamana’’ntiādi vuttaṁ.",
  "tika-abh04t4:20_14": "‘‘Khīṇā bhavanettī’’tiādivacanato (dī. ni. 2.155; netti.",
  "tika-abh04t4:20_15": "114) nettibhūtāya taṇhāya yuttaṁ cittaṁ nāyakanti āha ‘‘taṇhāsampayuttaṁ vā’’ti.",
  "tika-abh04t4:21_0": "‘‘Yaṁ tasmiṁ samaye cetasikaṁ sāta’’nti niddiṭṭhattā somanassavedanā sātasabhāvāti āha ‘‘sabhāvavasena vutta’’nti.",
  "tika-abh04t4:21_1": "Nippariyāyena madhura-saddo rasavisesapariyāyo,",
  "tika-abh04t4:21_2": "iṭṭhabhāvasāmaññena idha upacārena vuttotiāha ‘‘madhuraṁ viyā’’ti.",
  "tika-abh04t4:21_3": "Paramatthato taṇhāvinimutto nandirāgo nandirāgabhāvo vā natthīti ‘‘na ettha sampayogavasena sahagatabhāvo atthī’’ti,",
  "tika-abh04t4:21_4": "‘‘nandirāgasahagatā’’ti ca vuccati.",
  "tika-abh04t4:21_5": "Tena viññāyati ‘‘sahagatasaddo taṇhāya nandirāgabhāvaṁ jotetī’’ti.",
  "tika-abh04t4:21_6": "Avatthāvisesavācako vā saha-saddo ‘‘sanidassanā’’tiādīsu viya,",
  "tika-abh04t4:21_7": "sabbāsupi avatthāsu nandirāgasabhāvāvijahanadīpanavasena nandirāgabhāvaṁ gatā nandirāgasahagatāti taṇhā vuttā.",
  "tika-abh04t4:21_8": "Gata-saddassa vā ‘‘diṭṭhigata’’ntiādīsu viya atthantarābhāvato nandirāgasabhāvā taṇhā ‘‘nandirāgasahagatā’’ti vuttā,",
  "tika-abh04t4:21_9": "nandirāgasabhāvāti attho.",
  "tika-abh04t4:21_10": "Idhāpīti imissaṁ aṭṭhakathāyaṁ.",
  "tika-abh04t4:21_11": "Imasmimpi padeti ‘‘somanassasahagata’’nti etasmimpi pade.",
  "tika-abh04t4:21_12": "Ayamevatthoti saṁsaṭṭho eva.",
  "tika-abh04t4:21_13": "Yathādassitasaṁsaṭṭhasaddoti atthuddhārappasaṅgena pāḷito aṭṭhakathāya āgatasaṁsaṭṭhasaddo.",
  "tika-abh04t4:21_14": "Sahajāteti sahajātatthe.",
  "tika-abh04t4:22_0": "Kālavisesānapekkho kammasādhano ābhaṭṭha-saddo bhāsitapariyāyoti dassento āha ‘‘abhāsitabbatā anābhaṭṭhatā’’ti.",
  "tika-abh04t4:22_1": "Pāḷiyanti imissā paṭhamacittuppādapāḷiyaṁ.",
  "tika-abh04t4:22_2": "Abhāsitattā evāti asaṅkhārikabhāvassa avuttattā eva.",
  "tika-abh04t4:22_3": "Kāraṇapariyāyattā vatthusaddassa paccayabhāvasāmaññato dvārabhūtadhammānampi siyā vatthupariyāyoti āha ‘‘dvāraṁ vatthūti vutta’’nti.",
  "tika-abh04t4:22_4": "Tena vatthu viya vatthūti dasseti.",
  "tika-abh04t4:22_5": "Manodvārabhūtā dhammā yebhuyyena hadayavatthunā saha carantīti dvārena…pe…",
  "tika-abh04t4:22_6": "hadayavatthu vuttanti āha yathā ‘‘kuntā pacarantī’’ti.",
  "tika-abh04t4:22_7": "Sakiccabhāvenāti attano kiccabhāvena,",
  "tika-abh04t4:22_8": "kiccasahitatāya vā.",
  "tika-abh04t4:22_9": "Aññāsādhāraṇoti sa-saddassa atthamāha.",
  "tika-abh04t4:22_10": "Sako hi raso sarasoti.",
  "tika-abh04t4:23_0": "Anantaracittahetukattā cittassa ekasamuṭṭhānatā vuttā,",
  "tika-abh04t4:23_1": "sahajātacittaphassahetukattā cetasikānaṁ dvisamuṭṭhānatā.",
  "tika-abh04t4:23_2": "‘‘Cittasamuṭṭhānā dhammā,",
  "tika-abh04t4:23_3": "phuṭṭho bhikkhave vedeti,",
  "tika-abh04t4:23_4": "phuṭṭho sañjānāti,",
  "tika-abh04t4:23_5": "phuṭṭho cetetī’’ti (saṁ. ni.",
  "tika-abh04t4:23_6": "4.93) hi vuttaṁ.",
  "tika-abh04t4:24_0": "Sukhumarajādirūpanti aṇutajjārirūpamāha.",
  "tika-abh04t4:24_1": "Paramāṇurūpe pana vattabbameva natthi.",
  "tika-abh04t4:24_2": "Vatthuparittatāyāti etena anekakalāpagatāni bahūniyeva rūpāyatanāni samuditāni saṁhaccakāritāya sivikubbahanañāyena cakkhuviññāṇassa ārammaṇapaccayo,",
  "tika-abh04t4:24_3": "na ekaṁ katipayāni vāti dasseti.",
  "tika-abh04t4:24_4": "Nanu ca evaṁ sante cakkhuviññāṇaṁ samudāyārammaṇaṁ āpajjatīti?",
  "tika-abh04t4:24_5": "Nāpajjati samudāyasseva abhāvato.",
  "tika-abh04t4:24_6": "Na hi paramatthato samudāyo nāma koci atthi.",
  "tika-abh04t4:24_7": "Vaṇṇāyatanameva hi yattakaṁ yogyadese avaṭṭhitaṁ,",
  "tika-abh04t4:24_8": "sati paccayantarasamāyoge tattakaṁ yathāvuttena ñāyena cakkhuviññāṇassa ārammaṇapaccayo hoti avikappakattā tassa.",
  "tika-abh04t4:24_9": "Tadabhinihaṭaṁ pana manoviññāṇaṁ anekakkhattuṁ uppajjamānaṁ purimasiddhakappanāvasena samūhākārena saṇṭhānādiākārena",
  "tika-abh04t4:24_10": "ca pavattatīti kiṁ cakkhuviññāṇassa ekaṁ vaṇṇāyatanaṁ ārammaṇaṁ,",
  "tika-abh04t4:24_11": "udāhu anekānīti na codetabbametaṁ.",
  "tika-abh04t4:24_12": "Na hi paccakkhavisaye yuttimagganā yuttā.",
  "tika-abh04t4:24_13": "Kiñca bhiyyo accharāsaṅghātakkhaṇena anekakoṭisaṅkhāya cittuppattiyā pavattanato cittassa lahuparivattitāya",
  "tika-abh04t4:24_14": "samānepi ghaṭasarāvādivaṇṇānaṁ yogyadesāvaṭṭhāne purimamanasikārānurūpaṁ ‘‘ghaṭo’’ti vā ‘‘sarāvo’’ti",
  "tika-abh04t4:24_15": "vā paṭhamaṁ tāva eko manoviññāṇasantānena paricchijjati,",
  "tika-abh04t4:24_16": "pacchā itaro cakkhuviññāṇavīthiyā byavahitenāti avisesavidutāya pana ghaṭasarāvādibuddhiyā abhedāpattiparikappanāti.",
  "tika-abh04t4:24_17": "Īdisīpettha codanā acodanāti daṭṭhabbā.",
  "tika-abh04t4:24_18": "Khaṇaparittatāyāti pabandhakkhaṇassa ittaratāya.",
  "tika-abh04t4:24_19": "Pabandhavasena hi paccekaṁ rūpārūpadhammā virodhiavirodhipaccayasamāyoge lahuṁ dandhañca nirujjhanato parittakālā dīghakālā ca honti,",
  "tika-abh04t4:24_20": "sabhāvalakkhaṇavasena pana ekaparicchedā evāti.",
  "tika-abh04t4:24_21": "Yathā ca rūpāyatanaṁ,",
  "tika-abh04t4:24_22": "evaṁ itarānipi.",
  "tika-abh04t4:24_23": "Saddādayopi hi vatthuparittatādibhāvena labbhantīti.",
  "tika-abh04t4:24_24": "Accāsannāditāyāti ādi-saddena anāvajjanaṁ kenaci paṭicchannatāti evamādiṁ saṅgaṇhāti.",
  "tika-abh04t4:24_25": "Visayidhammaṁ visesato sinoti bandhatīti visayoti anaññatthabhāvāpekkho visayoti āha ‘‘visayo anaññatthabhāvenā’’ti.",
  "tika-abh04t4:24_26": "Na hi cakkhuviññāṇādayo rūpāyatanādito aññasmiṁ ārammaṇe pavattantīti.",
  "tika-abh04t4:24_27": "Gāvo caranti etthāti gocaro,",
  "tika-abh04t4:24_28": "gocaro viyāti gocaroti sambahulacāritāpekkho gocaroti āha ‘‘gocaro tattha caraṇenā’’ti.",
  "tika-abh04t4:24_29": "Bahulañhi cakkhuviññāṇādīhi rūpādayo gayhanti,",
  "tika-abh04t4:24_30": "na tathā manoviññāṇenāti.",
  "tika-abh04t4:24_31": "Tesanti manoviññāṇena gayhamānānaṁ rūpāyatanādīnaṁ.",
  "tika-abh04t4:24_32": "‘‘Vacanassa anupapattito’’ti kasmā vuttaṁ,",
  "tika-abh04t4:24_33": "nanu pañcadvāre pavattamanoviññāṇadhātuṁ sandhāya tesaṁ gocaravisayaṁ paccanubhotīti vacanaṁ upapajjatiyevāti? Na,",
  "tika-abh04t4:24_34": "niyamābhāvato.",
  "tika-abh04t4:24_35": "Na hi pañcadvārābhinihaṭaṁyeva mano idha ‘‘mano’’ti vuttanti niyamahetu atthīti,",
  "tika-abh04t4:24_36": "etaṁyeva vā codanaṁ manasi katvā dibbacakkhuñāṇādiggahaṇaṁ kataṁ.",
  "tika-abh04t4:24_37": "Evaṁvaṇṇotiādivacanato pubbenivāsaatītānāgataṁsañāṇādayopi idha sambhavanti.",
  "tika-abh04t4:24_38": "Itarathāti rūpaṁ saddantiādinā.",
  "tika-abh04t4:25_0": "Bhojana…pe…",
  "tika-abh04t4:25_1": "ussāhādīhīti idaṁ yāya kammaññatāya rūpakāyassa kallatā hoti,",
  "tika-abh04t4:25_2": "tassā paccayanidassanaṁ.",
  "tika-abh04t4:25_3": "Bhojane hi sammāpariṇate sappāye ca utubhojane sammupayutte sammāpayogasaṅkhāte kāyikacetasikavīriye",
  "tika-abh04t4:25_4": "ca samāraddhe lahutādisabbhāvena kāyo kammakkhamo hoti sabbakiriyānukūloti.",
  "tika-abh04t4:25_5": "Atha vā bhojana…pe…",
  "tika-abh04t4:25_6": "ussāhādīhīti idaṁ kāyassa kalyatāya viya upaddutatāyapi kāraṇavacanaṁ.",
  "tika-abh04t4:25_7": "Visamabhojanāpariṇāmādito hi kāyassa upaddavakarā vātādayo uppajjantīti.",
  "tika-abh04t4:25_8": "Anuvattantassāti padaṁ ‘‘jayaṁ veraṁ pasavatī’’tiādīsu (dha. pa.",
  "tika-abh04t4:25_9": "201) viya hetuatthavasena veditabbaṁ.",
  "tika-abh04t4:25_10": "Jāgaraṇanimittañhi idha anuvattanaṁ adhippetanti.",
  "tika-abh04t4:25_11": "Atha vā anuvattantassāti idaṁ pakatiyā diṭṭhādivasena āpāthagamanupanissayānaṁ kalyatādinibbattānaṁ kāyikasukhādīnaṁ sambhavadassanaṁ.",
  "tika-abh04t4:25_12": "Kāyakalyatādiṁ ananuvattantassa hi yathāvuttaupanissayābhogābhāvena vuttappakāraṁ āpāthagamanaṁ na siyāti.",
  "tika-abh04t4:25_13": "Yathānubhūte rūpādivisaye cittassa ṭhapanaṁ āvajjanaṁ cittapaṇidahanaṁ.",
  "tika-abh04t4:25_14": "Yathānubhūtena rūpādinā sadisaṁ asadisaṁ sambandhañca sadisāsadisasambandhaṁ,",
  "tika-abh04t4:25_15": "tassa dassanādi sadisāsadisasambandhadassanādi,",
  "tika-abh04t4:25_16": "cittapaṇidahanañca sadisāsadisa…pe…",
  "tika-abh04t4:25_17": "dassanādi ca citta…pe…",
  "tika-abh04t4:25_18": "dassanādayo te paccayāti yojetabbaṁ.",
  "tika-abh04t4:25_19": "Dhātukkhobhādīti ādi-saddena devatūpasaṁhārādiṁ saṅgaṇhāti.",
  "tika-abh04t4:25_20": "Taṁsadisatā diṭṭhasutasadisatā.",
  "tika-abh04t4:25_21": "Taṁsampayuttatā diṭṭhasutapaṭibaddhatā.",
  "tika-abh04t4:25_22": "Kenaci vutteti iminā saddhāya anussavanibbattataṁ āha.",
  "tika-abh04t4:25_23": "Ākāravicāraṇanti tesaṁ tesaṁ atthānaṁ upaṭṭhānākāravicāraṇaṁ.",
  "tika-abh04t4:25_24": "Katthaci atthe.",
  "tika-abh04t4:26_0": "Niyamitassāti kusalameva mayā uppādetabbanti evaṁ niyamitassa.",
  "tika-abh04t4:26_1": "Pasādasinehābhāvo dosabahulatāya hotīti lūkhapuggalā dosabahulāti āha.",
  "tika-abh04t4:27_0": "Āyatanabhāvatoti kāraṇabhāvato.",
  "tika-abh04t4:28_0": "Vijjamānavatthusminti etena ‘‘vināpi deyyadhammapariccāgena cittuppādamatteneva dānamayaṁ kusalaṁ upacitaṁ",
  "tika-abh04t4:28_1": "hotī’’ti kesañci atidhāvanaṁ nivattitaṁ hotīti.",
  "tika-abh04t4:29_0": "Dhammasavanassa ghosanaṁ dhammasavanaghosanaṁ.",
  "tika-abh04t4:29_1": "Tassāti ‘‘saddadānaṁ dassāmī’’ti saddavatthūnaṁ ṭhānakaraṇabheriādīnaṁ sasaddappavattikaraṇassa.",
  "tika-abh04t4:29_2": "Cintanaṁ tathā tathā cittuppādanaṁ.",
  "tika-abh04t4:29_3": "Aññatthāti suttesu.",
  "tika-abh04t4:29_4": "Aparatthāti abhidhammapadesu.",
  "tika-abh04t4:29_5": "Apariyāpannāti padassa atthavaṇṇanā ‘‘paribhogaraso’’tiādikāya atthavaṇṇanāya parato bahūsu potthakesu likhīyati,",
  "tika-abh04t4:29_6": "yathāṭhāneyeva pana ānetvā vattabbā.",
  "tika-abh04t4:29_7": "Tattha paramatthato avijjamānattā lakkhaṇapaññattiyo aññāyatanattā cha ajjhattikāyatanāni asaṅgahitā dhammāyatanenāti yojetabbaṁ.",
  "tika-abh04t4:30_0": "‘‘Ekadvārikakammaṁ aññasmiṁ dvāre uppajjatī’’ti kasmā vuttaṁ,",
  "tika-abh04t4:30_1": "nanu rūpādīsu ekārammaṇaṁ cittaṁ yathā na aññārammaṇaṁ hoti cittavisesassa adhippetattā,",
  "tika-abh04t4:30_2": "evaṁ kammavisese adhippete kāyadvārādīsu ekadvārikakammaṁ aññasmiṁ dvāre na uppajjati tattheva pariyositattā,",
  "tika-abh04t4:30_3": "atha kammasāmaññaṁ adhippetaṁ,",
  "tika-abh04t4:30_4": "rūpādīsu ekārammaṇanti idaṁ udāharaṇaṁ na siyāti? Na,",
  "tika-abh04t4:30_5": "asadisabhāvavibhāvanavasena udāhaṭattā,",
  "tika-abh04t4:30_6": "itarathā manoviññāṇabhūtaṁ idaṁ cittaṁ chasupi visayesu pavattanato anibaddhārammaṇanti ārammaṇaṁ sadisūdāharaṇabhāvena",
  "tika-abh04t4:30_7": "vucceyya ārammaṇaṁ viya dvārampi anibaddhanti.",
  "tika-abh04t4:30_8": "Yasmā pana satipi kammānaṁ dvārantaracaraṇe yebhuyyena vuttiyā tabbahulavuttiyā ca dvārakammānaṁ aññamaññaṁ vavatthānaṁ vakkhati,",
  "tika-abh04t4:30_9": "tasmā pāṇātipātādibhāvasāmaññena kammaṁ ekattanayavasena gahetvā tassa vacīdvārādīsu pavattisabbhāvato",
  "tika-abh04t4:30_10": "kammassa anibaddhattāti vuttanti āha ‘‘kāyadvārādīsu ekadvārikakammaṁ aññasmiṁ dvāre na nuppajjatī’’ti.",
  "tika-abh04t4:30_11": "Rūpādīsu pana ekārammaṇaṁ cittaṁ tenevārammaṇena paricchinnanti visiṭṭhameva gahitanti ārammaṇameva nibaddhanti vuttanti cittaviseso eva gahito,",
  "tika-abh04t4:30_12": "na cittasāmaññaṁ.",
  "tika-abh04t4:30_13": "‘‘Nanu ca rūpārammaṇaṁ vā…pe…",
  "tika-abh04t4:30_14": "dhammārammaṇaṁ vā yaṁ yaṁ vā panā’’ti ārammaṇampi aniyameneva vuttanti?",
  "tika-abh04t4:30_15": "Saccametaṁ,",
  "tika-abh04t4:30_16": "tattha pana yaṁ rūpādīsu ekārammaṇaṁ cittaṁ,",
  "tika-abh04t4:30_17": "taṁ tena vinā nappavattati,",
  "tika-abh04t4:30_18": "kammaṁ pana kāyadvārikādibhedaṁ vacīdvārādīsu na nappavattatīti imassa visesassa jotanatthaṁ pāḷiyaṁ ārammaṇameva gahitaṁ,",
  "tika-abh04t4:30_19": "dvāraṁ na gahitanti imamatthaṁ dasseti ‘‘ārammaṇameva nibaddha’’ntiādinā.",
  "tika-abh04t4:30_20": "Vacīdvāre uppajjamānampi pāṇātipātādīti attho.",
  "tika-abh04t4:31_0": "Kāmāvacarakusalaṁ",
  "tika-abh04t4:32_0": "Kāyakammadvārakathāvaṇṇanā",
  "tika-abh04t4:33_0": "Kammadvārānantiādinā pakāsetabbassa sarūpaṁ pakāsanupāyañca dasseti.",
  "tika-abh04t4:33_1": "Niyatarūparūpavasenāti dhammasaṅgahe niddiṭṭhaniyatarūparūpavasena.",
  "tika-abh04t4:33_2": "Aññathā kammasamuṭṭhānikakāye hadayavatthupi gahetabbaṁ siyā.",
  "tika-abh04t4:33_3": "Ekasantatipariyāpanno upādinnakakāyo idha gahitoti cakkhāyatanādīti vuttesu eko bhāvo hadayavatthu ca",
  "tika-abh04t4:33_4": "gahitanti na sakkā vattuṁ ‘‘cakkhāyatanādīni jīvitapariyantānī’’ti sannivesassa vibhāvitattā.",
  "tika-abh04t4:34_0": "Vipphandamānavaṇṇaggahaṇānantaraṁ viññattiggahaṇassa icchitattā calanākārāva vāyodhātu viññattivikārasahitāti",
  "tika-abh04t4:34_1": "kadāci āsaṅkeyyāti tannivattanatthaṁ ‘‘paṭhamajavanasamuṭṭhitā’’ti āha.",
  "tika-abh04t4:34_2": "Desantaruppattihetubhāvena cāletunti etena desantaruppatti calanaṁ,",
  "tika-abh04t4:34_3": "taṁnimitte ca kattubhāvo upacaritoti dasseti,",
  "tika-abh04t4:34_4": "aññathā khaṇikatā abyāpāratā ca dhammānaṁ na sambhaveyyāti.",
  "tika-abh04t4:34_5": "Tadabhimukhabhāvavikāravatīti taṁdisamabhimukho tadabhimukho,",
  "tika-abh04t4:34_6": "tassa bhāvo tadabhimukhabhāvo,",
  "tika-abh04t4:34_7": "so eva vikāro,",
  "tika-abh04t4:34_8": "taṁsamaṅginī vāyodhātu tadabhimukhabhāvavikāravatī.",
  "tika-abh04t4:34_9": "Idāni tadabhimukhabhāvavikā rassa viññattibhāvaṁ dassento āha ‘‘adhippāyasahabhāvī’’tiādi.",
  "tika-abh04t4:34_10": "Evañca katvātiādinā imissā atthavaṇṇanāya laddhaguṇaṁ dasseti.",
  "tika-abh04t4:34_11": "Tattha āvajjanassāti manodvārāvajjanassa.",
  "tika-abh04t4:34_12": "Yato bāttiṁsātiādinā tassa viññattisamuṭṭhāpakatā na sakkā paṭisedhetunti dasseti.",
  "tika-abh04t4:35_0": "Paccayo bhavituṁ samatthoti etena yathāvuttavāyodhātuyā thambhanacalanasaṅkhātakiccanipphādane tassa ākāravisesassa sahakārīkāraṇabhāvamāha.",
  "tika-abh04t4:35_1": "Anidassanasappaṭighatādayo viya mahābhūtānaṁ avatthāvisesamattaṁ so ākāravisesoti paramatthato na kiñci hotīti ‘‘paramatthato abhāvaṁ dassetī’’ti āha.",
  "tika-abh04t4:35_2": "Paramatthato cittasamuṭṭhānabhāvo paṭisedhito.",
  "tika-abh04t4:35_3": "Kammasamuṭṭhānādibhāvassa pana sambhavoyeva natthīti yathāvuttavikārassa paramatthato sabbhāve nakutocisamuṭṭhitattā appaccayattaṁ āpannaṁ.",
  "tika-abh04t4:35_4": "Na hi rūpaṁ appaccayaṁ atthi,",
  "tika-abh04t4:35_5": "appaccayatte ca sati niccabhāvo āpajjati,",
  "tika-abh04t4:35_6": "na ca nibbānavajjo attho sabhāvadhammo nicco atthi.",
  "tika-abh04t4:35_7": "Cittasamuṭṭhānabhāvo viyāti viññattiyā cittasamuṭṭhānaupādārūpabhāvo upacārasiddhoti dasseti.",
  "tika-abh04t4:36_0": "Viññattiyā karaṇabhūtāya.",
  "tika-abh04t4:36_1": "Yaṁ karaṇanti yaṁ cittakiriyaṁ cittabyāpāraṁ.",
  "tika-abh04t4:36_2": "Viññattiyā viññātattanti idamesa kāretīti yadetaṁ adhippāyavibhāvanaṁ,",
  "tika-abh04t4:36_3": "etaṁ viññattivikārarahitesu rukkhacalanādīsu na diṭṭhaṁ,",
  "tika-abh04t4:36_4": "hatthacalanādīsu pana diṭṭhaṁ,",
  "tika-abh04t4:36_5": "tasmā vipphandamānavaṇṇavinimutto koci vikāro atthi kāyikakaraṇasaṅkhātassa adhippāyassa ñāpakoti viññāyati.",
  "tika-abh04t4:36_6": "Ñāpako ca hetu ñāpetabbamatthaṁ sayaṁ ñātoyeva ñāpeti,",
  "tika-abh04t4:36_7": "na sabbhāvamattenāti vaṇṇaggahaṇānantaraṁ vikāraggahaṇampi viññāyati.",
  "tika-abh04t4:36_8": "Tathā hi visayabhāvamāpanno eva saddo atthaṁ pakāseti, netaro.",
  "tika-abh04t4:36_9": "Tenevāha ‘‘na hi viññattī’’tiādi.",
  "tika-abh04t4:36_10": "Yadi pana cittajarūpānaṁ calanākāro viññatti,",
  "tika-abh04t4:36_11": "cakkhuviññāṇassa vipphandamānavaṇṇārammaṇattā tenapi sā gahitā siyāti āsaṅkāya nivattanatthaṁ āha ‘‘cakkhuviññāṇassā’’tiādi.",
  "tika-abh04t4:37_0": "Tālapaṇṇādirūpānītiādināpi viññattiyā viññātabbataṁ manoviññāṇeneva ca viññātabbataṁ dasseti.",
  "tika-abh04t4:37_1": "Sañjānāti etenāti saññāṇaṁ,",
  "tika-abh04t4:37_2": "tassa udakādino saññāṇaṁ taṁsaññāṇaṁ,",
  "tika-abh04t4:37_3": "tassa ākāro taṁsaññāṇākāro,",
  "tika-abh04t4:37_4": "udakādisahacārippakāro ca so taṁsaññāṇākāro cāti udakā…pe… kāro,",
  "tika-abh04t4:37_5": "taṁ gahetvā jānitvā.",
  "tika-abh04t4:37_6": "Tadākārassāti udakādiñāpanākārassa.",
  "tika-abh04t4:37_7": "Yadi yathāvuttavikāraggahaṇaṁyeva kāraṇaṁ adhippāyaggahaṇassa,",
  "tika-abh04t4:37_8": "atha kasmā aggahitasaṅketassa adhippāyaggahaṇaṁ na hotīti?",
  "tika-abh04t4:37_9": "Na kevalaṁ vikāraggahaṇameva adhippāyaggahaṇassa kāraṇaṁ,",
  "tika-abh04t4:37_10": "kiñcarahīti āha ‘‘etassa panā’’tiādi.",
  "tika-abh04t4:38_0": "Atha panātiādinā viññattiyā anumānena gahetabbataṁ dasseti.",
  "tika-abh04t4:38_1": "Sādhippāya…pe…",
  "tika-abh04t4:38_2": "nantaranti adhippāyasahitavikārena sahajātavaṇṇāyatanaggahaṇasaṅkhātassa cakkhudvārikaviññāṇasantānassa anantaraṁ.",
  "tika-abh04t4:38_3": "Adhippāyaggahaṇassāti adhippāyavavatthāpakassa tatiyavāre javanassa.",
  "tika-abh04t4:38_4": "Adhippāyasahabhū vikārābhāve abhāvatoti etena yathāvuttavikāraṁ adhippāyaggahaṇena anuminoti.",
  "tika-abh04t4:38_5": "Evaṁ satītiādinā yathānumitamatthaṁ nigamanavasena dasseti.",
  "tika-abh04t4:38_6": "Tattha udakādiggahaṇenevāti tālapaṇṇādīnaṁ vaṇṇaggahaṇānantarena purimasiddhasambandhānuggahitena udakādīnaṁ tattha atthibhāvavijānaneneva.",
  "tika-abh04t4:38_7": "Yathā tālapaṇṇādīnaṁ udakādisahacārippakārataṁ saññāṇākāro viññātoyeva hoti nānantariyakattā,",
  "tika-abh04t4:38_8": "evaṁ vipphandamānavaṇṇaggahaṇānantarena purimasiddhasambandhānuggahitena gantukāmatādiadhippāyavijānaneneva",
  "tika-abh04t4:38_9": "viññatti viññātā hoti tadabhāve abhāvatoti upamāyojanā.",
  "tika-abh04t4:39_0": "Sabhāvabhūtanti anvatthabhūtaṁ.",
  "tika-abh04t4:39_1": "Dvidhāti viññāpanato viññeyyato ca.",
  "tika-abh04t4:39_2": "Kāyaviññattiyā tathāpavattamānāya cetanāsaṅkhātassa kammassa kāyakammabhāvo nipphajjati tāya upalakkhitabbattā,",
  "tika-abh04t4:39_3": "na pana catuvīsatiyā paccayesu kenaci paccayabhāvatoti dassento ‘‘tasmiṁ dvāre siddhā’’tiādimāha.",
  "tika-abh04t4:39_4": "Tena vacīdvāruppannāpi pāṇātipātādayo saṅgahitāti tesaṁ saṅgahitabhāvaṁ dasseti.",
  "tika-abh04t4:39_5": "Atha vā kāyadvāruppannāya kāyakammabhūtāya cetanāya vasena ‘‘tena dvārena viññātabbabhāvato’’ti vuttaṁ,",
  "tika-abh04t4:39_6": "tassāyeva dvārantaruppannāya vasena ‘‘tena dvārena nāmalābhato’’ti.",
  "tika-abh04t4:39_7": "Manodvārāvajjanassapi viññattisamuṭṭhāpakabhāvo nicchitoti ‘‘ekādasannaṁ kiriyacittāna’’nti āha.",
  "tika-abh04t4:40_0": "Dvārantaracārinoti dvārantarabhāvena pavattanakā.",
  "tika-abh04t4:40_1": "Dvārasambhedāti dvārānaṁ saṅkaraṇato.",
  "tika-abh04t4:40_2": "Dvārānañhi dvārantarabhāvappattiyā sati kāyadvārassa vacīdvārādibhāvo,",
  "tika-abh04t4:40_3": "vacīdvārassa ca kāyadvārādibhāvo āpajjatīti taṁtaṁdvāruppannakammānampi saṅkaro siyā.",
  "tika-abh04t4:40_4": "Tenāha ‘‘kammasambhedopī’’ti.",
  "tika-abh04t4:40_5": "Evaṁ sati kāyakammaṁ…pe…",
  "tika-abh04t4:40_6": "vavatthānaṁ na siyā.",
  "tika-abh04t4:40_7": "Yadi kammāni kammantaracārīni honti,",
  "tika-abh04t4:40_8": "kāyakammādikassa vacīkammādikabhāvāpattito ‘‘kammasambhedā dvārasambhedopī’’ti kāyakammaṁ kāyakammadvāranti",
  "tika-abh04t4:40_9": "aññamaññavavatthānaṁ na siyāti imamatthamāha ‘‘kammānampi kammantaracaraṇe eseva nayo’’ti.",
  "tika-abh04t4:40_10": "Kammantaracaraṇaṁ kammantarūpalakkhaṇatā.",
  "tika-abh04t4:40_11": "Tenevāha ‘‘dvārabhāvenā’’ti.",
  "tika-abh04t4:40_12": "Dvārantaracaraṇaṁ dvārantaruppatti.",
  "tika-abh04t4:40_13": "Dvāreti attano dvāre.",
  "tika-abh04t4:40_14": "Aññasminti dvārantare.",
  "tika-abh04t4:40_15": "Kammānīti taṁtaṁdvārikakammāni.",
  "tika-abh04t4:40_16": "Aññānīti aññadvārikakammāni.",
  "tika-abh04t4:40_17": "Dvāre dvārāni na carantīti dvārantarabhāvena nappavattanti,",
  "tika-abh04t4:40_18": "dvārantaraṁ vā na saṅkamanti.",
  "tika-abh04t4:40_19": "Kiñcāpi viññattiyā catuvīsatiyā paccayesu yena kenaci paccayena cetanāya paccayabhāvo natthi,",
  "tika-abh04t4:40_20": "tathā pana viññattiyā pavattamānāya eva pāṇātipātādi hoti,",
  "tika-abh04t4:40_21": "nāññathāti siyā viññattiyā hetubhāvo cetanāyāti vuttaṁ ‘‘dvārehi kāraṇabhūtehī’’ti.",
  "tika-abh04t4:40_22": "Kāyakammaṁ vacīkammanti kammavavatthānasseva vā kāraṇabhāvaṁ sandhāya ‘‘dvārehi kāraṇabhūtehī’’ti vuttaṁ.",
  "tika-abh04t4:40_23": "Yadipi ‘‘dvārehi kammānī’’ti vuttaṁ,",
  "tika-abh04t4:40_24": "‘‘aññamaññaṁ vavatthitā’’ti pana vuttattā kammehipi dvārāni vavatthitānīti ayamatthopi siddhoyevāti dassetuṁ ‘‘na kevala’’ntiādi vuttaṁ.",
  "tika-abh04t4:40_25": "Advāracārīhīti dvārānaṁ sayaṁ vavatthitabhāvamāha,",
  "tika-abh04t4:40_26": "na pana avavatthānaṁ,",
  "tika-abh04t4:40_27": "vavatthānamevāti adhippāyo.",
  "tika-abh04t4:40_28": "Idāni taṁ vavatthānaṁ vibhāveti kammānapekkhātiādinā.",
  "tika-abh04t4:40_29": "Tattha samayaniyamitena cittena samayo viya dvāraniyamitehi kammehi dvārāni niyamitānīti ayaṁ saṅkhepattho.",
  "tika-abh04t4:41_0": "Evaṁsabhāvattāti dvārabhūtehi kāyādīhi upalakkhaṇīyasabhāvattā.",
  "tika-abh04t4:41_1": "Āṇatti…pe…",
  "tika-abh04t4:41_2": "mānassāti kāyavacīkammānaṁ vacīkāyaviññattīhi pakāsetabbataṁ āha.",
  "tika-abh04t4:41_3": "Kāyādīhīti kāyavacīviññattīhi.",
  "tika-abh04t4:41_4": "Tasmāti yasmā dvārantare carantānipi kammāni sakena dvārena upalakkhitāneva caranti, tasmā.",
  "tika-abh04t4:41_5": "Nāpi kammaṁ dvārassāti yasmiṁ dvārantare kammaṁ carati,",
  "tika-abh04t4:41_6": "tassa dvārassa anattaniyassa.",
  "tika-abh04t4:41_7": "Taṁtaṁdvāramevāti sakadvārameva.",
  "tika-abh04t4:41_8": "Kammassāti sakasakakammassa.",
  "tika-abh04t4:41_9": "Yadi kammehi dvārāni vavatthitāni,",
  "tika-abh04t4:41_10": "‘‘kammassa anibaddhattā’’ti idaṁ kathaṁ nīyatīti āha ‘‘pubbe panā’’tiādi.",
  "tika-abh04t4:42_0": "Sāti viññatti.",
  "tika-abh04t4:42_1": "Tassāti kammassa.",
  "tika-abh04t4:42_2": "Kenaci pakārenāti catuvīsatiyā paccayappakāresu kenaci pakārena.",
  "tika-abh04t4:42_3": "Taṁsahajātāti etena kāyaviññattiyā sabbhāveyeva kāyakammassa sabbhāvo,",
  "tika-abh04t4:42_4": "nāññathāti pariyāyena viññattiyā kammassa kāraṇabhāvaṁ vibhāveti.",
  "tika-abh04t4:42_5": "Tenevāha ‘‘uppattiṭṭhānabhāvena vuttā’’ti.",
  "tika-abh04t4:42_6": "Yathāvuttaniyamenātiādinā kammassa uppattiṭṭhānabhāve byabhicārābhāvamāha.",
  "tika-abh04t4:42_7": "Tattha yathāvuttaniyamenāti aṭṭhakathāyaṁ vuttappakārena vavatthānayuttisaṅkhātena niyamena.",
  "tika-abh04t4:42_8": "Dvāracaraṇeti aññadvāracaraṇe.",
  "tika-abh04t4:43_0": "Kāyakammadvārakathāvaṇṇanā niṭṭhitā.",
  "tika-abh04t4:44_0": "Vacīkammadvārakathāvaṇṇanā",
  "tika-abh04t4:45_0": "Catūhi aṅgehīti ettha ‘‘subhāsitaṁyeva bhāsati,",
  "tika-abh04t4:45_1": "no dubbhāsitaṁ.",
  "tika-abh04t4:45_2": "Dhammaṁyeva,",
  "tika-abh04t4:45_3": "piyaṁyeva,",
  "tika-abh04t4:45_4": "saccaṁyeva bhāsati,",
  "tika-abh04t4:45_5": "no alika’’nti (saṁ. ni. 1.213; su. ni.",
  "tika-abh04t4:45_6": "subhāsitasutta) yāni aṅgāni sutte vuttāni,",
  "tika-abh04t4:45_7": "tesaṁ cetanāsabhāvaṁ dassetuṁ ‘‘subhāsitabhāsanā’’tiādi vuttaṁ.",
  "tika-abh04t4:45_8": "Tathāpavattāti subhāsitabhāsanādibhāvena pavattā.",
  "tika-abh04t4:45_9": "Saha sambhūtattāti saheva uppannattā.",
  "tika-abh04t4:45_10": "Na hi vacīviññatti saddarahitā atthi.",
  "tika-abh04t4:45_11": "Tathā hi ‘‘yā tāya vācāya viññattī’’ti vuttaṁ.",
  "tika-abh04t4:45_12": "‘‘Vācāgirā byapatho’’tiādinā (dha. sa.",
  "tika-abh04t4:45_13": "636) nātisukhumaṁyeva saddavācaṁ vatvā ‘‘yā tāya vācāya viññattī’’ti,",
  "tika-abh04t4:45_14": "tāya saddhiṁ yojetvā vacīviññattiyā vuttattā rūpāyatanaṁ viya vatthuparittatādinā saddāyatanampi anindriyagocaro atthīti ca adhippāyena ‘‘yā tāya…pe…",
  "tika-abh04t4:45_15": "viññāyatī’’ti āha.",
  "tika-abh04t4:46_0": "Idāni avisesena cittasamuṭṭhānasaddassa sotaviññāṇārammaṇatā pāḷiyaṁ vuttāti vitakkavipphārasaddo na",
  "tika-abh04t4:46_1": "sotaviññeyyoti mahāaṭṭhakathāvādassa pāḷiyā virodhaṁ dassetuṁ ‘‘cittasamuṭṭhāna’’ntiādi vuttaṁ.",
  "tika-abh04t4:46_2": "Evaṁ saṅgahakārassa adhippāye ṭhatvā mahāaṭṭhakathāvādassa paṭisedhetabbataṁ dassetvā idāni attano adhippāye",
  "tika-abh04t4:46_3": "ṭhatvā taṁ pariharituṁ ‘‘mahāaṭṭhakathāyaṁ panā’’tiādimāha.",
  "tika-abh04t4:46_4": "Saṅghaṭṭanākārena pavattānaṁ bhūtānaṁ saddassa nissayabhāvato saṅghaṭṭanena saheva saddo uppajjati.",
  "tika-abh04t4:46_5": "Tappaccayabhāvoti upādinnakaghaṭṭanassa paccayabhāvo.",
  "tika-abh04t4:46_6": "Cittajapathavīdhātuyā upādinnakaghaṭṭane paccayo bhavituṁ samattho cittasamuṭṭhānamahābhūtānaṁ eko ākāraviseso atthi.",
  "tika-abh04t4:46_7": "Tadākārattā hi tesaṁ pathavīdhātu upādinnakaṁ ghaṭṭetīti imamatthaṁ vuttānusārena veditabbattā ‘‘vuttanayeneva",
  "tika-abh04t4:46_8": "veditabbo’’ti vatvā tameva vuttanayaṁ ‘‘tabbikārāna’’ntiādinā vibhāveti.",
  "tika-abh04t4:46_9": "Tattha aññamaññassa paccayabhāvo tappaccayabhāvo vuttoti attho.",
  "tika-abh04t4:46_10": "Aññampi sabbaṁ vidhānanti ‘‘na cittasamuṭṭhānāti etena paramatthato abhāvaṁ dassetī’’tiādinā attanā vuttavidhānaṁ.",
  "tika-abh04t4:46_11": "Aṭṭhakathāyaṁ pana vuttavidhānaṁ ‘‘heṭṭhā vuttanayeneva veditabba’’nti aṭṭhakathāyaṁ vuttamevāti.",
  "tika-abh04t4:47_0": "Attano attano paccayuppannassa desantare pārampariyena uppādanaṁ desantaruppādanaparamparatā.",
  "tika-abh04t4:47_1": "Laddhāsevanenāti laddhapubbābhisaṅkhārena.",
  "tika-abh04t4:47_2": "Cittenevāti paṭhamacitteneva.",
  "tika-abh04t4:47_3": "‘‘Satta javanāni satta akkharāni nibbattentīti vādaṁ paṭikkhipitvā ekajavanavārapariyāpannāni cittāni ekamakkharaṁ nibbattentī’’ti vadanti.",
  "tika-abh04t4:47_4": "Kiñcāpi paṭhamacittenapi ghaṭṭanā nipphajjati,",
  "tika-abh04t4:47_5": "ekasseva pana bahuso pavattanena atthi koci visesoti purimajavanasamuṭṭhitāhi ghaṭṭanāhi paṭiladdhāsevanena",
  "tika-abh04t4:47_6": "sattamajavanena samuṭṭhitā ghaṭṭanā paribyattamakkharaṁ nibbattetīti upatthambhanaṁ natthīti na sakkā vattuṁ.",
  "tika-abh04t4:47_7": "Laddhābhisaṅkhārena pana paṭhamacittenapi ghaṭṭanā balavatī hotīti aṭṭhakathāyaṁ ‘‘upatthambhanakiccaṁ natthī’’ti vuttaṁ siyā,",
  "tika-abh04t4:47_8": "sabbametaṁ vīmaṁsitvā gahetabbaṁ.",
  "tika-abh04t4:48_0": "Vacīkammadvārakathāvaṇṇanā niṭṭhitā.",
  "tika-abh04t4:49_0": "Manokammadvārakathāvaṇṇanā",
  "tika-abh04t4:50_0": "‘‘Sabbāyapi kāyavacīviññattiyā kāyavacīdvārabhāvo viya sabbassapi cittassa manodvārabhāvo sambhavatī’’ti",
  "tika-abh04t4:50_1": "dassanatthaṁ aṭṭhakathāyaṁ ‘‘ayaṁ nāma mano manodvāraṁ na hotīti na vattabbo’’ti vatvā taṁdvāravantadhammadassanatthaṁ",
  "tika-abh04t4:50_2": "‘‘ayaṁ nāma cetanā’’tiādi vuttanti āha ‘‘yassa dvāraṁ mano,",
  "tika-abh04t4:50_3": "taṁ dassanatthaṁ vutta’’nti.",
  "tika-abh04t4:50_4": "Yathā pana tividhacatubbidhakāyavacīkammānaṁ dvārabhāvato kāyakammadvāravacīkammadvārāni vuttāni,",
  "tika-abh04t4:50_5": "evaṁ manokammanti vuttaabhijjhādīnaṁ dvārabhāvato vaṭṭahetubhūtalokiyakusalākusalasampayuttamano eva",
  "tika-abh04t4:50_6": "manokammadvāranti sanniṭṭhānaṁ katanti daṭṭhabbaṁ.",
  "tika-abh04t4:50_7": "Cetanāya attano kiccaṁ āraddhāya sampayuttāpi taṁ taṁ sakiccaṁ ārabhantīti sā ne sakicce pavatteti nāma,",
  "tika-abh04t4:50_8": "tathā pavattentī ca sampayutte ekasmiṁ ārammaṇe avippakiṇṇe karoti byāpāreti cāti vuccati,",
  "tika-abh04t4:50_9": "tathā sampayuttānaṁ yathāvuttaṁ avippakiṇṇakaraṇaṁ sampiṇḍanaṁ āyūhanaṁ byāpārāpādanaṁ byāpāraṇaṁ cetayananti",
  "tika-abh04t4:50_10": "āyūhanacetayanānaṁ nānattaṁ dassento ‘‘phassādidhammehī’’tiādimāha.",
  "tika-abh04t4:50_11": "Tathākaraṇanti yathā phassādayo sakasakakicce pasutā bhavanti,",
  "tika-abh04t4:50_12": "tathā karaṇaṁ.",
  "tika-abh04t4:50_13": "Teneva yathāvuttena avippakiṇṇabyāpāraṇākārena sampayuttānaṁ karaṇaṁ pavattananti daṭṭhabbaṁ.",
  "tika-abh04t4:50_14": "Kammakkhayakarattāti kammakkhayakaramanassa kammadvārabhāvo na yujjatīti adhippāyo.",
  "tika-abh04t4:50_15": "Yato ‘‘kammapathakathā lokiyā evā’’ti vadanti.",
  "tika-abh04t4:51_0": "Manokammadvārakathāvaṇṇanā niṭṭhitā.",
  "tika-abh04t4:52_0": "Kammakathāvaṇṇanā",
  "tika-abh04t4:53_0": "Samānakālāpi kāraṇaphalakiriyā pubbāparakālā viya vattuṁ yuttāyeva.",
  "tika-abh04t4:53_1": "Seyyathāpi paṭiccasamuppāde ‘‘cakkhuñca paṭicca rūpe ca uppajjati cakkhuviññāṇa’’nti dassetuṁ ‘‘atha vā’’tiādimāha.",
  "tika-abh04t4:53_2": "Copanakiriyanti viññattidvayaṁ āha.",
  "tika-abh04t4:53_3": "Tassā hi cittasamuṭṭhānakāyasaddavācāhi kāyavacīviññattīhi eva vā purimapurimāhi pavattetabbattā ‘‘kāyavācāhi",
  "tika-abh04t4:53_4": "copanakiriyaṁ karotī’’ti vuttaṁ tabbikārānaṁ bhūtānaṁ tathāpavattanato.",
  "tika-abh04t4:53_5": "Atha vā kāyavācāhīti kāyavacīviññattīhi .",
  "tika-abh04t4:53_6": "Copanakiriyanti rūpakāyassa thambhanacalanakiriyaṁ upādinnakaghaṭṭanakiriyañca.",
  "tika-abh04t4:53_7": "Esā hi kiriyā ‘‘rūpakāyaṁ thambhetuṁ cāletuṁ paccayo bhavituṁ samattho’’ti,",
  "tika-abh04t4:53_8": "‘‘upādinnakaghaṭṭanassa paccayabhūto’’ti ca vuttattā kāyavacīviññattīhi nipphajjatīti.",
  "tika-abh04t4:53_9": "Evañca katvā ‘‘copanakiriyānissayabhūtā kāyavācā’’ti,",
  "tika-abh04t4:53_10": "‘‘kāyādīhi karaṇabhūtehi copanābhijjhādikiriyaṁ karonti vāsiādīhi viya chedanādi’’nti ca idampi vacanaṁ samatthitaṁ bhavati.",
  "tika-abh04t4:53_11": "Na kevalaṁ dharamānatāva sabbhāvo,",
  "tika-abh04t4:53_12": "atha kho maggena asamucchinnatāpīti dassento ‘‘anirodhitevā’’ti āha.",
  "tika-abh04t4:53_13": "Asamucchinnatā ca kāyādīnaṁ tadupanissayakilesāsamucchedenevāti daṭṭhabbaṁ.",
  "tika-abh04t4:53_14": "‘‘Kāyādīhi karaṇabhūtehi copanābhijjhādikiriyaṁ karontī’’ti etena copanābhijjhādikiriyānibbattidvārena",
  "tika-abh04t4:53_15": "cetanānibbattiyeva vuttāti iminā adhippāyena ‘‘evañca…pe…",
  "tika-abh04t4:53_16": "yujjantī’’ti āha.",
  "tika-abh04t4:53_17": "Evañca katvā kāye sati vācāya satītiādivacanaṁ anulomitaṁ hoti.",
  "tika-abh04t4:53_18": "Yāya cetanāyāti karaṇaniddeso pana kāyādīnaṁ copanābhijjhādikiriyāya ca cetanāhetukattadassanatthaṁ vuttoti.",
  "tika-abh04t4:54_0": "Sabhāvato upakārakato magge sati sabbhāvato ca bojjhaṅgā magge antogadhāti āha ‘‘na ca na sakkā’’tiādi.",
  "tika-abh04t4:55_0": "Kammapathaṁ appattānampi taṁtaṁdvāre saṁsandananti yathā kammapathaṁ pattānaṁ,",
  "tika-abh04t4:55_1": "evaṁ kammapathaṁ appattānampi satipi dvārantaruppattiyaṁ yathāsakaṁ dvāreheva nāmaggahaṇanti vadanti,",
  "tika-abh04t4:55_2": "evaṁ sati aṭṭhakathāya virodho.",
  "tika-abh04t4:55_3": "Dutiyatthassa ca abhāvo siyā,",
  "tika-abh04t4:55_4": "tasmā taṁtaṁdvāre saṁsandananti yasmiṁ yasmiṁ dvāre kammapathaṁ appattā akusalacetanādayo pavattā,",
  "tika-abh04t4:55_5": "tāsaṁ tena teneva dvārena nāmaggahaṇaṁ.",
  "tika-abh04t4:55_6": "Taṁ pana taṁtaṁdvārapakkhikabhāvakaraṇato tattha avarodhananti vuttaṁ.",
  "tika-abh04t4:55_7": "Yathā hi kammapathaṁ pattā kāyakammādisaṅkhātā cetanā dvārantare uppannāpi kāyakammādināmameva labhanti,",
  "tika-abh04t4:55_8": "na evaṁ kammapathaṁ appattā.",
  "tika-abh04t4:55_9": "Tā pana yattha yattha dvāre uppajjanti,",
  "tika-abh04t4:55_10": "tena teneva dvārena kāyaduccaritaṁ vacīduccaritantiādināmaṁ labhanti.",
  "tika-abh04t4:55_11": "Evaṁ nāmaggahaṇameva hi tesaṁ taṁtaṁdvārapakkhikakaraṇaṁ vuttaṁ.",
  "tika-abh04t4:55_12": "Teneva hi aṭṭhakathāyaṁ ‘‘kiñcāpi vacīdvāre copanappattaṁ kammapathaṁ,",
  "tika-abh04t4:55_13": "appattatāya pana kāyakammaṁ na hoti,",
  "tika-abh04t4:55_14": "kevalaṁ vacīduccaritaṁ nāma hotī’’ti vuttaṁ.",
  "tika-abh04t4:56_0": "Satipi pāṇātipātādicetanāya vacīdvārādīsu pavattiyaṁ yathāvuttayebhuyyatabbahulavuttiyā kāyakammādibhāvavavatthāpanaṁ",
  "tika-abh04t4:56_1": "kāyādikassa taṁtaṁdvārabhāvavavatthāpanañca kammadvārābhedanaṁ.",
  "tika-abh04t4:56_2": "Tañhi kammadvārānaṁ asaṁkiṇṇabhāvena patiṭṭhāpanaṁ.",
  "tika-abh04t4:56_3": "Yaṁ sandhāya ‘‘āṇattisamuṭṭhitesū’’ti aṭṭhakathāyaṁ vakkhati.",
  "tika-abh04t4:56_4": "Keci pana ‘‘ekekasmiṁ dvāre anekesaṁ kammānaṁ pavattidassanampi dvārasaṁsandana’’nti vadanti.",
  "tika-abh04t4:56_5": "Yathā pavatto byāpādo kammapatho hoti,",
  "tika-abh04t4:56_6": "taṁ dassetuṁ ‘‘ime sattā haññantū’’ti pavatti byāpādassa dassitā.",
  "tika-abh04t4:56_7": "Kāyadvārikacetanāya sahakārīkāraṇabhāvato kāyakammavohāralābhā,",
  "tika-abh04t4:56_8": "abhijjhādīnaṁ parasantakassa attano pariṇāmanavasena ‘‘ime sattā haññantū’’tiādinā ca appavattattā manokammavohāravirahā,",
  "tika-abh04t4:56_9": "acetanāsabhāvato vā pāṇātipātādivasena abbohārikā,",
  "tika-abh04t4:56_10": "pāṇātipātādibhāvena na vattabbāti attho.",
  "tika-abh04t4:56_11": "Etthāti abbohārikabhāve.",
  "tika-abh04t4:57_0": "Dasavidhā iddhi…pe… tabbā vitthārenāti adhippāyo.",
  "tika-abh04t4:58_0": "Tenādhippetanti ‘‘akusalaṁ vacīkammaṁ manodvāre samuṭṭhātī’’ti vadantena adhippetaṁ.",
  "tika-abh04t4:58_1": "‘‘Na uposathakkhandhake vutta’’nti kasmā vuttaṁ,",
  "tika-abh04t4:58_2": "nanu tena uposathakkhandhakato suttaṁ āhaṭanti?",
  "tika-abh04t4:58_3": "Kiñcāpi āhaṭaṁ,",
  "tika-abh04t4:58_4": "tattha avuttoyeva pana so tena vuttoti gahitoti dassento ‘‘tattha avuttamevā’’tiādimāha.",
  "tika-abh04t4:59_0": "‘‘Sugatiduggatīsu upapajjanaṁ sukatadukkaṭakammato na hoti,",
  "tika-abh04t4:59_1": "khandhasivādīhi pana hotīti gahetvā ‘natthi dinna’ntiādinā parāmasantassa vasena ‘micchādiṭṭhi…pe…",
  "tika-abh04t4:59_2": "paribhaṇḍādīni karotī’ti vutta’’nti vadanti.",
  "tika-abh04t4:59_3": "Abhijjhādipadhānattāti etena vijjamānesupi byāpādādīsu yadā kāyavacīdvāresu cetanā balavatī hoti,",
  "tika-abh04t4:59_4": "na tathā itare,",
  "tika-abh04t4:59_5": "tadā padhānabhāvato cetanā kāyakammaṁ vacīkammanti ca vohāraṁ labhati.",
  "tika-abh04t4:59_6": "So kho panassā padhānabhāvo pāṇātipātādisiddhiyā viññāyati.",
  "tika-abh04t4:59_7": "Yadā pana tesuyeva dvāresu abhijjhādayo balavanto honti,",
  "tika-abh04t4:59_8": "na tathā cetanā,",
  "tika-abh04t4:59_9": "tadā tattha vijjamānāpi cetanā apadhānabhāvato kāyakammaṁ vacīkammanti ca vohāraṁ na labhati.",
  "tika-abh04t4:59_10": "Abhijjhādayo pana padhānabhāvato satipi kāyaṅgavācaṅgacopane sakena vavatthānena manokammantveva vuccantīti dasseti.",
  "tika-abh04t4:59_11": "Ye pana ‘‘tīsupi dvāresu kammapathabhāvena appattiyā dvārattayepi kammapathappattamanokammena saha pavattiyā",
  "tika-abh04t4:59_12": "ca cetanā ettha kammanti na vuccatī’’ti vadanti,",
  "tika-abh04t4:59_13": "tehi abhijjhādīnaṁ padhānasabhāvaṁyeva sandhāya vuttaṁ siyā.",
  "tika-abh04t4:59_14": "Atha vā cetanāya nippariyāyakammabhāvato pariyāyakamme anavarodhetabbattā ‘‘abbohārikā’’ti vuttaṁ.",
  "tika-abh04t4:59_15": "Attano sabhāveneva pana sā etthāpi kammanti vuccati.",
  "tika-abh04t4:59_16": "Yathāha ‘‘cetanāhaṁ,",
  "tika-abh04t4:59_17": "bhikkhave,",
  "tika-abh04t4:59_18": "kammaṁ vadāmī’’tiādi (kathā. 539).",
  "tika-abh04t4:59_19": "Aṭṭhakathāyañca ‘‘tasmiṁ dvāre siddhā cetanā’’tiādinā cetanāyeva padhānaṁ katvā vuttaṁ.",
  "tika-abh04t4:59_20": "Tenevāha ‘‘sabhāveneva sā manokamma’’ntiādi.",
  "tika-abh04t4:59_21": "Atha vā kammapathappattaabhijjhādīhi kāyavacīdvāre sahajātā cetanā kāyavacīkammavasena abbohārikā cetanāsaṅkhātamanokammattāti.",
  "tika-abh04t4:59_22": "Yadi abhijjhādayo padhānā,",
  "tika-abh04t4:59_23": "na cetanā,",
  "tika-abh04t4:59_24": "evaṁ sati abhijjhādayo cettha kammaṁ,",
  "tika-abh04t4:59_25": "na cetanā,",
  "tika-abh04t4:59_26": "abhijjhādipakkhikā vā sā siyāti anuyogaṁ manasi katvā āha ‘‘tividhā,",
  "tika-abh04t4:59_27": "bhikkhave’’tiādi.",
  "tika-abh04t4:59_28": "‘‘Cetanāpi…pe…",
  "tika-abh04t4:59_29": "manodvāre eva samuṭṭhahantī’’ti idaṁ manodvāre cetanāya abhijjhādīhi manokammabhāve nibbisesabhāvadassananti katvā ‘‘cetanā…pe…",
  "tika-abh04t4:59_30": "adhippāyo’’ti āha.",
  "tika-abh04t4:59_31": "Cetanā cetanākammaṁ,",
  "tika-abh04t4:59_32": "abhijjhādayo cetanāsampayuttakammanti ettakameva hi ettha visesoti.",
  "tika-abh04t4:59_33": "Ettha ca cetanāya kāyavacīkammabhāvo siyāti āsaṅkāya abhāvato manodvāre akusalakāyavacīkammānaṁ anuppattito ca abbohārikāti na vuttanti daṭṭhabbaṁ.",
  "tika-abh04t4:60_0": "Virativisiṭṭhāti viratito cetanāya padhānabhāvamāha.",
  "tika-abh04t4:60_1": "Tattha ‘‘tividhā,",
  "tika-abh04t4:60_2": "bhikkhave,",
  "tika-abh04t4:60_3": "kāyasañcetanā’’tiādinā (kathā.",
  "tika-abh04t4:60_4": "539) āgamamhi ‘‘pāṇātipātādipaṭipakkhabhūtā’’ti yuttiṁ dasseti.",
  "tika-abh04t4:60_5": "Yasmā ca paṭṭhāne cetanāva ‘‘kammapaccayo’’ti vuttā,",
  "tika-abh04t4:60_6": "na virati,",
  "tika-abh04t4:60_7": "abhijjhādayo vā,",
  "tika-abh04t4:60_8": "tasmā nippariyāyena kammaṁ ‘‘cetanā’’ti anabhijjhādayo ‘‘cetanāpakkhikā vā’’ti vuttāti veditabbaṁ.",
  "tika-abh04t4:60_9": "Asaṅkarato kammadvārāni vavatthapento ‘‘rakkhatī’’ti,",
  "tika-abh04t4:60_10": "vipariyāyena ‘‘bhindatī’’ti vuttoti rakkhaṇabhindanāni anāsetvā nāsetvā ca kathananti vuttānīti.",
  "tika-abh04t4:61_0": "Kammakathāvaṇṇanā niṭṭhitā.",
  "tika-abh04t4:62_0": "Tatiyo vikappo paṭhamacatutthaviññāṇadvāresuyeva labbhati,",
  "tika-abh04t4:62_1": "na itarattha ‘‘sotaṁ ghāna’’ntiādinā avuttattā,",
  "tika-abh04t4:62_2": "itarathāpi vā avibhattike niddese labbhati.",
  "tika-abh04t4:62_3": "Yato saṁvaravasena pātimokkhasīlaṁ pavattati,",
  "tika-abh04t4:62_4": "taṁ dussīlyanti āha ‘‘dussīlyaṁ pāṇātipātādicetanā’’ti.",
  "tika-abh04t4:62_5": "Itarā saṁvaravinimuttā abhijjhādomanassayuttā tappadhānā vā akusaladhammā satipaṭipakkhā akusalā dhammā.",
  "tika-abh04t4:62_6": "Ārammaṇe cittavossaggavasena pavatto akusalacittuppādo pamādo.",
  "tika-abh04t4:62_7": "Vīriyapanodanabhāvato thinamiddhaṁ ‘‘kosajja’’nti vuttaṁ,",
  "tika-abh04t4:62_8": "thinamiddhappadhāno vā cittuppādo.",
  "tika-abh04t4:63_0": "Asuddhatāti akevalatā aññena sammissatā.",
  "tika-abh04t4:63_1": "Dvārañhi dvārantarikakammassa dvāraṁ hontaṁ tena missitaṁ viya hoti.",
  "tika-abh04t4:63_2": "Tenevāha ‘‘musāvādādinopi kāyadvāre pavattisabbhāvā’’ti.",
  "tika-abh04t4:63_3": "Keci pana ‘‘aviññeyyamānantarānaṁ dvārantaracittānaṁ antarantarā appavattito suddhanti vutta’’nti vadanti,",
  "tika-abh04t4:63_4": "taṁ anekassapi javanavārassa kāyakammādibhāvena pabandhanavasena pavatti atthīti katvā vuttaṁ.",
  "tika-abh04t4:63_5": "Aviruddhaṁ hotīti akusalakāyakammādibhāvena avadhāretvā asaṁvaraṁ vatvā puna tasseva vācāasaṁvaradvārādīsu",
  "tika-abh04t4:63_6": "uppattivacanaṁ kāyadvārūpalakkhito asaṁvaro dvārantare pavattopi kāyadvāriko evāti evaṁ saṁvaṇṇanāya",
  "tika-abh04t4:63_7": "sati na virujjhatīti attho.",
  "tika-abh04t4:63_8": "Idāni taṁ avirujjhanākāraṁ ‘‘asaṁvaro hī’’tiādinā vibhāveti.",
  "tika-abh04t4:63_9": "Sadvāreti attano dvāre.",
  "tika-abh04t4:63_10": "Asaṁvaro dvārantare uppajjamānopi sadvāravasena uppannoti vuccatīti etena vācāasaṁvaradvāre uppannopi",
  "tika-abh04t4:63_11": "kāyiko asaṁvaro copanakāyaasaṁvaradvāravasena uppannotveva vuttoti daṭṭhabbaṁ.",
  "tika-abh04t4:63_12": "Esa nayo itaratthāpi.",
  "tika-abh04t4:63_13": "Kammaṁ aññadvāreti kammassa dvārantaracaraṇaṁ pākaṭanti katvā vuttaṁ.",
  "tika-abh04t4:64_0": "Evaṁsatīti copanasaṅkhāte kāyaasaṁvaradvāre asaṁvaroti ettake eva gahite.",
  "tika-abh04t4:64_1": "Kammapathabhāvappattasseva kammabhāvo aṭṭhakathāyaṁ vuttoti āha ‘‘kammapathabhāvappattatāya vacīmanokamma’’nti.",
  "tika-abh04t4:64_2": "Sesanti dvārantarānupalakkhitaṁ.",
  "tika-abh04t4:64_3": "Tathā na vuccatīti kāyakammanti na vuccatīti attho.",
  "tika-abh04t4:64_4": "Tattheva vakkhāmāti kammapathasaṁsandane vakkhāma.",
  "tika-abh04t4:64_5": "‘‘So hi kāyadvāre copanappatto akusalaṁ kāyakammaṁ hotī’’tiādinā (dha. sa. aṭṭha.",
  "tika-abh04t4:64_6": "kammapathasaṁsandanakathā) ‘‘copanakāyaasaṁvaradvāravasena uppanno akusalaṁ kāyakammameva hotī’’tiādinā",
  "tika-abh04t4:64_7": "ca vacīkammādīnañca kammapathappattānaṁ asaṁvarabhūtānaṁ kāyakammādibhāve āpanne ‘‘catubbidhaṁ vacīduccaritaṁ",
  "tika-abh04t4:64_8": "akusalaṁ vacīkammameva hotī’’tiādinā apavādena nivatti daṭṭhabbāti evaṁ vakkhamānataṁ sandhāyāha.",
  "tika-abh04t4:64_9": "Antogadhatā daṭṭhabbā paccayasannissitaājīvapārisuddhisīlānaṁ ñāṇavīriyehi sādhetabbattāti adhippāyo.",
  "tika-abh04t4:65_0": "Akusalakammapathakathāvaṇṇanā",
  "tika-abh04t4:66_0": "Sarasena attano sabhāvena.",
  "tika-abh04t4:66_1": "Yāya cetanāya pavattamānassa jīvitindriyassa paccayabhūtesu mahābhūtesu upakkamakaraṇahetu taṁmahābhūtapaccayā uppajjanakamahābhūtā nuppajjissanti,",
  "tika-abh04t4:66_2": "sā tādisapayogasamuṭṭhāpikā cetanā pāṇātipāto nāma.",
  "tika-abh04t4:66_3": "Laddhupakkamāni hi bhūtāni na purimabhūtāni viya visadānīti samānajātiyānaṁ bhūtānaṁ kāraṇaṁ na hontīti.",
  "tika-abh04t4:66_4": "Ekassapi payogassa sahasā nipphādanavasena kiccasādhikāya bahukkhattuṁ pavattajavanehi laddhāsevanāya",
  "tika-abh04t4:66_5": "ca sanniṭṭhāpakacetanāya vasena payogassa mahantabhāvo.",
  "tika-abh04t4:66_6": "Satipi kadāci khuddake ceva mahante ca pāṇe payogassa samabhāve mahantaṁ hanantassa cetanā tibbatarā",
  "tika-abh04t4:66_7": "uppajjatīti vatthussa mahantabhāvoti tadubhayaṁ cetanāya balavabhāveneva hotīti āha ‘‘payoga…pe…",
  "tika-abh04t4:66_8": "bhāvato’’ti.",
  "tika-abh04t4:66_9": "Yathāvuttapaccayavipariyāyepīti payogavatthuādipaccayānaṁ amahattepi.",
  "tika-abh04t4:66_10": "Taṁtaṁpaccayehīti guṇavantatādipaccayehi.",
  "tika-abh04t4:66_11": "Ettha ca hantabbassa guṇavantatāya mahāsāvajjatā vatthumahantatāya viya daṭṭhabbā.",
  "tika-abh04t4:66_12": "Kilesānaṁ upakkamānaṁ dvinnañca mudutāya tibbatāya ca appasāvajjatā mahāsāvajjatā ca yojetabbā.",
  "tika-abh04t4:66_13": "Pāṇo pāṇasaññitā vadhakacittañca pubbabhāgasambhārā,",
  "tika-abh04t4:66_14": "upakkamo vadhakacetanāsamuṭṭhāpito,",
  "tika-abh04t4:66_15": "pañcasambhāravatī pāṇātipātacetanāti sā pañcasambhāravinimuttā daṭṭhabbā.",
  "tika-abh04t4:66_16": "Esa nayo adinnādānādīsupi.",
  "tika-abh04t4:67_0": "Mantaparijappanena parassa santakaharaṇaṁ vijjāmayo,",
  "tika-abh04t4:67_1": "vinā mantena parasantakassa kāyavacīpayogehi ākaḍḍhanaṁ tādisaiddhiyogena iddhimayo payogoti adinnādānassapi cha payogā sāhatthikādayo veditabbā.",
  "tika-abh04t4:68_0": "Abhibhavitvā vītikkamane micchācāro mahāsāvajjo,",
  "tika-abh04t4:68_1": "na tathā ubhinnaṁ samānacchandabhāve.",
  "tika-abh04t4:68_2": "‘‘Cattāro sambhārāti vuttattā abhibhavitvā vītikkamane satipi maggenamaggapaṭipattiadhivāsane purimuppannasevanābhisandhipayogābhāvato",
  "tika-abh04t4:68_3": "micchācāro na hoti abhibhuyyamānassā’’ti vadanti.",
  "tika-abh04t4:68_4": "Sevanacitte sati payogābhāvo na pamāṇaṁ itthiyā sevanappayogassa yebhuyyena abhāvato.",
  "tika-abh04t4:68_5": "Purisasseva hi yebhuyyena sevanappayogo hotīti itthiyā puretaraṁ sevanacittaṁ upaṭṭhāpetvā nipannāyapi micchācāro na siyāti āpajjati,",
  "tika-abh04t4:68_6": "tasmā purisassa vasena ukkaṁsato cattāro sambhārā vuttāti daṭṭhabbaṁ.",
  "tika-abh04t4:68_7": "Aññathā itthiyā purisakiccakaraṇakāle purisassapi sevanappayogābhāvato micchācāro na siyāti.",
  "tika-abh04t4:68_8": "Keci pana ‘‘attano ruciyā pavattitassa tīṇi aṅgāni,",
  "tika-abh04t4:68_9": "balakkārena pavattitassa tīṇīti sabbāni aggahitaggahaṇena cattārī’’ti vadanti,",
  "tika-abh04t4:68_10": "vīmaṁsitvā gahetabbaṁ.",
  "tika-abh04t4:69_0": "Duṭṭhacittassa amaraṇādhippāyassa pharusakāyavacīpayogasamuṭṭhāpikā pharusacetanā pharusavācā.",
  "tika-abh04t4:69_1": "Maraṇādhippāye pana sati atthasiddhitadabhāvesu pāṇātipātā byāpādā ca hontīti.",
  "tika-abh04t4:69_2": "Yaṁ pati pharusavācā payujjati,",
  "tika-abh04t4:69_3": "tassa sammukhāva sīsaṁ eti.",
  "tika-abh04t4:69_4": "‘‘Parammukhepi pharusavācā hotī’’ti vadanti.",
  "tika-abh04t4:70_0": "Yadi cetanāya sabbadā kammapathabhāvābhāvato aniyato kammapathabhāvoti kammapatharāsimhi avacanaṁ,",
  "tika-abh04t4:70_1": "nanu abhijjhādīnampi kammapathaṁ appattānaṁ atthitāya aniyato kammapathabhāvoti tesampi kammapatharāsiyaṁ avacanaṁ āpajjatīti?",
  "tika-abh04t4:70_2": "Nāpajjati,",
  "tika-abh04t4:70_3": "kammapathatātaṁsabhāgatāhi tesaṁ tattha vuttattā.",
  "tika-abh04t4:70_4": "Yadi evaṁ cetanāpi tattha vattabbā siyāti?",
  "tika-abh04t4:70_5": "Saccametaṁ,",
  "tika-abh04t4:70_6": "sā pana pāṇātipātādikāti pākaṭo tassā kammapathabhāvoti na vuttaṁ siyā.",
  "tika-abh04t4:70_7": "Cetanāya hi ‘‘cetanāhaṁ,",
  "tika-abh04t4:70_8": "bhikkhave,",
  "tika-abh04t4:70_9": "kammaṁ vadāmi,’’‘‘tividhā,",
  "tika-abh04t4:70_10": "bhikkhave,",
  "tika-abh04t4:70_11": "kāyasañcetanā akusalaṁ kāyakamma’’ntiādivacanehi kammabhāvo dīpito.",
  "tika-abh04t4:70_12": "Kammaṁyeva ca sugatiduggatīnaṁ taduppajjanasukhadukkhānañca pathabhāvena pavattaṁ kammapathoti vuccatīti pākaṭo tassā kammapathabhāvo.",
  "tika-abh04t4:70_13": "Abhijjhādīnaṁ pana cetanāsamīhanabhāvena sucaritaduccaritabhāvo,",
  "tika-abh04t4:70_14": "cetanājanitataṁbandhatibhāvena sugatiduggatitaduppajjanasukhadukkhānaṁ pathabhāvo cāti na tathā pākaṭo",
  "tika-abh04t4:70_15": "kammapathabhāvoti te eva kammapatharāsibhāvena vuttā.",
  "tika-abh04t4:70_16": "Atathājātiyattā vā cetanā tehi saddhiṁ na vuttā siyā.",
  "tika-abh04t4:70_17": "Vicāretvā gahetabbaṁ.",
  "tika-abh04t4:71_0": "Pāṇātipātādīnaṁ ārammaṇāneva tabbiratiārammaṇānīti pañca sikkhāpadā parittārammaṇā evāti vacanena adinnādānādīnaṁ",
  "tika-abh04t4:71_1": "sattārammaṇatāvacanassa virodhaṁ codeti.",
  "tika-abh04t4:71_2": "Tathā hi vakkhati ‘‘vītikkamitabbatoyeva hi veramaṇī nāma hotī’’ti.",
  "tika-abh04t4:71_3": "Sayameva pariharissatīti sikkhāpadavibhaṅge pañhapucchakavaṇṇanaṁ sandhāya vadati.",
  "tika-abh04t4:71_4": "Tattha hi ‘‘yasmā sattoti saṅkhyaṁ gate saṅkhāreyeva ārammaṇaṁ karoti,",
  "tika-abh04t4:71_5": "tasmā parittārammaṇāti vuccantī’’ti vuttaṁ.",
  "tika-abh04t4:72_0": "Duggatatādīnīti ādi-saddena ‘‘aladdhālābho laddhavināso icchitānaṁ bhogānaṁ kicchapaṭilābho rājādīhi",
  "tika-abh04t4:72_1": "sādhāraṇabhogatā dukkhavihāro sāsaṅkavihāro’’ti evamādayo saṅgahitā.",
  "tika-abh04t4:72_2": "Keci pana ‘‘diṭṭheva dhamme bhogajāniādayo nissandaphala’’nti vadanti.",
  "tika-abh04t4:73_0": "Kusalakammapathakathāvaṇṇanā",
  "tika-abh04t4:74_0": "Tāsañca viratīnaṁ cetanāsampayuttattā cetanādvārena sugatiduggatitaduppajjanasukhadukkhānaṁ pathabhāvo yuttoti adhippāyo.",
  "tika-abh04t4:75_0": "Kammapathasaṁsandanakathāvaṇṇanā",
  "tika-abh04t4:76_0": "Tathāti kammapathappattānaṁ.",
  "tika-abh04t4:76_1": "Kecīti dhammasirittheraṁ sandhāyāha.",
  "tika-abh04t4:76_2": "So hi kammapathappattānameva dussīlyādīnaṁ susīlyādīnañca kammapathehi atthato nānattābhāvadassanaṁ,",
  "tika-abh04t4:76_3": "tesaṁ vā phassadvārādīhi avirodhabhāvena dīpanaṁ kammapathasaṁsandananti vadati.",
  "tika-abh04t4:76_4": "Kammapathatā natthīti etena yathāvuttānaṁ asaṁvarasaṁvarānaṁ tesaṁ vāde kammapathasaṁsandane asaṅgahitataṁ dasseti.",
  "tika-abh04t4:76_5": "Ye pana saṅgahaṁ labhanti,",
  "tika-abh04t4:76_6": "tesaṁ gahaṇe payojanābhāvaṁ dassetuṁ ‘‘tividha…pe…",
  "tika-abh04t4:76_7": "dassanenā’’ti vuttaṁ.",
  "tika-abh04t4:76_8": "Evaṁ purimapakkhe saṅkhepato dosaṁ vatvā dutiyapakkhepi vattuṁ ‘‘na ca duccaritāna’’ntiādimāha.",
  "tika-abh04t4:76_9": "Tena ye duccaritasucaritaasaṁvarasaṁvarā anucarīyanti,",
  "tika-abh04t4:76_10": "tesaṁ kāyakammāditā vidhīyatīti dasseti.",
  "tika-abh04t4:76_11": "‘‘Pañcaphassadvāravasena uppanno asaṁvaro akusalaṁ manokammameva hotī’’tiādinā hi vuttanti.",
  "tika-abh04t4:76_12": "Yadi cātiādinā anavasesapariyādānābhāvamāha.",
  "tika-abh04t4:76_13": "Uppatti na vattabbāti kammapatha…pe…",
  "tika-abh04t4:76_14": "vadantehi ‘‘manokammaṁ chaphassadvāravasena uppajjatī’’ti na vattabbanti attho.",
  "tika-abh04t4:76_15": "Atha vā yadi kammapathappattāneva dussīlyādīni kāyakammādināmehi aṭṭhakathāyaṁ vuttānīti evaṁ vadantehi",
  "tika-abh04t4:76_16": "aṭṭhakathācariyehi manokammassa chaphassadvāravasena uppatti na vattabbāti attho.",
  "tika-abh04t4:76_17": "Taṁtaṁkammabhāvassa vuttattāti ‘‘tividhaṁ kāyaduccaritaṁ akusalaṁ kāyakammameva hotī’’tiādiṁ (vibha.",
  "tika-abh04t4:76_18": "913) sandhāyāha.",
  "tika-abh04t4:77_0": "Kammantarampi taṁdvārikakammameva siyāti pāṇātipātādikassa vacīkammādibhāvamāsaṅkati.",
  "tika-abh04t4:77_1": "Tasmāti yasmā kesañci asaṁvarānaṁ saṁvarānañca kammapathatā natthi,",
  "tika-abh04t4:77_2": "kāyaduccaritādīnañca kammapathehi nānattābhāvadassanena payojanaṁ natthi,",
  "tika-abh04t4:77_3": "na ca duccaritādīnaṁ phassadvārānaṁ vasena uppatti dīpitā,",
  "tika-abh04t4:77_4": "na cāyaṁ vidhi niravasesasaṅgāhikā,",
  "tika-abh04t4:77_5": "kammānañca saṅkaro āpajjati,",
  "tika-abh04t4:77_6": "aṭṭhakathāyañca pubbāparavirodho,",
  "tika-abh04t4:77_7": "tasmāti attho.",
  "tika-abh04t4:77_8": "Samānanāmatā kāyakammāditā.",
  "tika-abh04t4:77_9": "Sāmaññanāmāvijahanaṁ kāyakammādibhāvāvijahanaṁ.",
  "tika-abh04t4:77_10": "Ubhayesanti kammapathākammapathānaṁ.",
  "tika-abh04t4:77_11": "Uppattipariyāyavacanābhāvatoti etena phassadvāraasaṁvaradvārādīnaṁ taṁdvārikakammānañca atthato nānattābhāvepi",
  "tika-abh04t4:77_12": "tathā tathā pavattadesanāvasena te vicāritāti dasseti.",
  "tika-abh04t4:77_13": "‘‘Akusalaṁ kāyakammaṁ pañcaphassadvāravasena na uppajjatī’’tiādiko dutiyavinicchayo.",
  "tika-abh04t4:78_0": "Kāye vācāya ca…pe…",
  "tika-abh04t4:78_1": "siddhitoti etena copanappattaṁ akusalaṁ manokammaṁ copanaṁ appattato visesetvā dassetuṁ ‘‘kāyavacīkamma’’nti vuttaṁ,",
  "tika-abh04t4:78_2": "na pana kāyavacīkammabhāvatoti dasseti.",
  "tika-abh04t4:78_3": "Tena kāyavacīgahaṇaṁ yathāvuttacopanappattaṁ eva vibhāvetīti daṭṭhabbaṁ.",
  "tika-abh04t4:78_4": "Tenevāha –",
  "tika-abh04t4:78_5": "‘‘copanappattaṁ akusalaṁ kāyadvāre vacīdvāre ca manokammaṁ hotī’’ti.",
  "tika-abh04t4:78_6": "Taṁ-sadde vutte yaṁ-saddo abyabhicāritasambandhatāya vuttoyeva hotīti katvā ‘‘yaṁ uppajjatī’’ti vuttaṁ.",
  "tika-abh04t4:78_7": "Uppādamattaparicchinnenāti chaphassadvārikakammenāti attho.",
  "tika-abh04t4:78_8": "Matta-saddena visesanivattiatthena manokammatāvisesaṁ nivatteti.",
  "tika-abh04t4:78_9": "Niyamassa eva-saddassa akatattā ‘‘kāyavacīkammameva hotī’’ti avuttattā.",
  "tika-abh04t4:78_10": "Idāni niyamākaraṇena laddhaguṇaṁ dassento ‘‘na pana sabbampī’’tiādimāha.",
  "tika-abh04t4:79_0": "‘‘Niyamassa akatattā’’tiādi purimanayoti adhippeto.",
  "tika-abh04t4:79_1": "Vattuadhippāyānurodhinī saddappavattīti samāsapade ekadesopi ākaḍḍhīyati adhikāravasenāti adhippāyena",
  "tika-abh04t4:79_2": "‘‘kamma-saddamattena sambandhaṁ katvā’’ti vuttaṁ.",
  "tika-abh04t4:79_3": "Yaṁ pana vadantītiādinā ettha padakāramatassa ayuttataṁ dasseti.",
  "tika-abh04t4:79_4": "Tattha cetanāpakkhikānanti kāyavacīkammabhūtacetanāpakkhikānaṁ.",
  "tika-abh04t4:79_5": "Satanti samānānaṁ.",
  "tika-abh04t4:79_6": "Taṁtaṁdvārakammapathānañcāti idaṁ imassa cittassa kammapathabhāvena pavattaṁ kālaṁ sandhāya vuttaṁ,",
  "tika-abh04t4:79_7": "na sabbadā,",
  "tika-abh04t4:79_8": "kammapathabhāveneva pavattanato.",
  "tika-abh04t4:79_9": "Ca-saddena vā akammapathasaṅgaho daṭṭhabbo.",
  "tika-abh04t4:79_10": "Atha vā taṁtaṁdvārā ca taṁtaṁdvārakammapathā ca taṁtaṁdvārakammapathāti ‘‘taṁtaṁdvārā’’ti padena akammapathānaṁ saṁvarānaṁ saṅgaho daṭṭhabbo.",
  "tika-abh04t4:79_11": "Tena sabhāvenāti manokammassa dvārabhāvena,",
  "tika-abh04t4:79_12": "na attanoti adhippāyo.",
  "tika-abh04t4:79_13": "Evamidhāpīti cittajanito cittasampayuttassa kammassa dvārabhāvo cittepi upacaritoti attho.",
  "tika-abh04t4:79_14": "Vattabbameva natthi anantarapaccayabhūtamanorahitassa cittassa abhāvatoti.",
  "tika-abh04t4:80_0": "Dvārakathāvaṇṇanā niṭṭhitā.",
  "tika-abh04t4:81_0": "Kamābhāvaniyamābhāve sabbārammaṇatādīti ādi-saddena saṅgaṇhāti. Na hi…pe…",
  "tika-abh04t4:81_1": "atthīti padhāne asambhavato appadhānaṁ adhikarīyatīti dasseti.",
  "tika-abh04t4:82_0": "Dhammuddesavārakathā",
  "tika-abh04t4:83_0": "Phassapañcamakarāsivaṇṇanā",
  "tika-abh04t4:84_0": "‘‘Tasmiṁ samaye phasso hotī’’tiādikāya pāḷiyā phassādīnaṁ kāmāvacaratādidassane na tapparabhāvo,",
  "tika-abh04t4:84_1": "sabhāvadassane eva pana tapparabhāvoti dasseti ‘‘na hi phassādīna’’ntiādinā.",
  "tika-abh04t4:85_0": "Cittakiriyābhāvenāti cittabyāpārabhāvena.",
  "tika-abh04t4:85_1": "Phassassa sampajjanamuppajjanameva.",
  "tika-abh04t4:85_2": "Sannipatitappavattiyā paccayo hotīti etena cittārammaṇasannipātakāraṇaṁ phasso cittārammaṇasannipātoti vuttoti dasseti.",
  "tika-abh04t4:85_3": "Phasso hi cittassa ārammaṇe phusanākāreneva pavattito tassa ārammaṇe sannipatitappavattiyā paccayoti ca vuccati.",
  "tika-abh04t4:85_4": "Sā cassa phusanākārappavatti sākhagge ṭhitaṁ disvā bhūmisaṇṭhitassa avīrakapurisassa jaṅghacalanaṁ,",
  "tika-abh04t4:85_5": "ambilaambapakkādiṁ khādantaṁ disvā mukhe kheḷuppatti,",
  "tika-abh04t4:85_6": "dayālukassa paraṁ haññamānaṁ disvā sarīrakampananti evamādīsu paribyattā hoti.",
  "tika-abh04t4:85_7": "Tabbisesabhūtā rūpadhammāti yathā paṭihananavasena aññamaññaṁ āsannataraṁ uppajjamānesu rūpadhammavisesesu saṅghaṭṭanapariyāyo,",
  "tika-abh04t4:85_8": "evaṁ cittārammaṇānaṁ visayakaraṇavisayabhāvappatti paṭihananākārena hoti.",
  "tika-abh04t4:85_9": "So ca cittanissito dhammaviseso saṅghaṭṭanapariyāyena vutto,",
  "tika-abh04t4:85_10": "yadāha ‘‘eva’’ntiādi.",
  "tika-abh04t4:85_11": "Keci pana ‘‘saṅghaṭṭanaraso phasso pañcadvārikova,",
  "tika-abh04t4:85_12": "na itaro vatthārammaṇasaṅghaṭṭanābhāvato’’ti vadanti,",
  "tika-abh04t4:85_13": "taṁ na yujjati upacārasiddhattā saṅghaṭṭanassa.",
  "tika-abh04t4:85_14": "Itarathā pañcadvārikassapi taṁ na sambhaveyyāti.",
  "tika-abh04t4:85_15": "Indriyamanasikāresu yathāpavattamānesu taṁtaṁārammaṇe viññāṇaṁ uppajjati,",
  "tika-abh04t4:85_16": "tesaṁ tathāpavattiyeva viññāṇassa visayabhāvakaraṇaṁ.",
  "tika-abh04t4:86_0": "‘‘Yaṁ kho,",
  "tika-abh04t4:86_1": "bhikkhave,",
  "tika-abh04t4:86_2": "ime pañca kāmaguṇe paṭicca uppajjati sukhaṁ somanassaṁ,",
  "tika-abh04t4:86_3": "ayaṁ vuccati kāmānaṁ assādo’’tiādivacanato (a. ni.",
  "tika-abh04t4:86_4": "9.34) sukhavedanāva assādoti āha ‘‘assādabhāvato’’ti.",
  "tika-abh04t4:86_5": "Phusanādibhāvena ārammaṇaggahaṇaṁ ekadesānubhavananti anupacaritameva phassādīnaṁ anubhavanakiccamāha.",
  "tika-abh04t4:87_0": "Nimittenāti nīlādinā dīghādinā ca nimittena.",
  "tika-abh04t4:87_1": "Etenupāyenāti yathā ñāṇappadhāne cittuppāde saññā ñāṇamanuvattati,",
  "tika-abh04t4:87_2": "evaṁ samādhippadhāne samādhinti dasseti.",
  "tika-abh04t4:88_0": "Pabandhatīti paṭṭhapeti sampayuttadhamme sakasakakicce paṭṭhapeti.",
  "tika-abh04t4:88_1": "Teneva hi tadatthaṁ vivaranto ‘‘pavattetī’’ti āha.",
  "tika-abh04t4:89_0": "Vijjamānatāvācī hoti-saddo,",
  "tika-abh04t4:89_1": "vijjamānatā ca saṅkhatadhammānaṁ uppajjanena vinā natthīti ‘‘cittaṁ na tathā atthato nuppajjatī’’ti vuttaṁ.",
  "tika-abh04t4:89_2": "Tena yasmā cittaṁ na nuppajjati uppajjati eva,",
  "tika-abh04t4:89_3": "tasmā cittaṁ hotīti vuttanti ayamettha aṭṭhakathāya attho.",
  "tika-abh04t4:89_4": "Evamavaṭṭhite hoti-uppajjati-saddānaṁ samānatthattena na kiñci payojanaṁ dissati.",
  "tika-abh04t4:89_5": "Atha vā bhavanaṁ nāma sattā,",
  "tika-abh04t4:89_6": "sattā ca uppādādinā samaṅgitāti phassādīnaṁ khaṇattayapariyāpannatā ‘‘phasso hotī’’tiādīsu hoti-saddena vuttā.",
  "tika-abh04t4:89_7": "Tattha yo bhāvo uppādasamaṅgī,",
  "tika-abh04t4:89_8": "na so na hoti nāma,",
  "tika-abh04t4:89_9": "tasmā uppajjati-saddena vuccamānassa atthassa hoti-saddavacanīyatā na na sambhavati.",
  "tika-abh04t4:89_10": "Uppannaṁ hotīti ettha pana kiñcāpi uppanna-saddeneva uppādādisamaṅgitā vuccati,",
  "tika-abh04t4:89_11": "tabbhāvānativatti pana hoti-saddena vuttā khaṇattayavītivattepi uppanna-saddassa vattanato,",
  "tika-abh04t4:89_12": "tasmā na ettha uppajjati-saddena samānatthatāsabbhāvadassanaṁ viya uppajjatidassanampi virujjhati pākaṭakaraṇabhāvato.",
  "tika-abh04t4:89_13": "Itarathā ‘‘cittaṁ uppannaṁ hotī’’ti imināva cittassa vijjamānabhāvo dassitoti kiṁ puna vijjamānabhāvadassanenāti na na sakkā vattuṁ,",
  "tika-abh04t4:89_14": "samayavavatthānavasena savisesaṁ vuttampi cittaṁ phassādīhi sahuppattiyā suṭṭhutaraṁ nibbisesanti dassetuṁ cittassa puna vacanaṁ.",
  "tika-abh04t4:89_15": "Uddiṭṭhadhammānaṁyeva cettha niddesavāre vibhajanaṁ,",
  "tika-abh04t4:89_16": "na vibhaṅge viya pāḷiyā āruḷhasabbapadānanti ‘‘uddesavāre saṅgaṇhanatthaṁ niddesavāre vibhajanattha’’nti ayampi attho niccalo.",
  "tika-abh04t4:89_17": "Tathā hi ‘‘yasmiṁ samaye rūpūpapattiyā maggaṁ bhāvetī’’tiādīsu maggādayo na vibhattā.",
  "tika-abh04t4:89_18": "Apica adhipatibhāvena indriyesu viya phassavedanāsaññācetanāhi saha sabbacittuppādasādhāraṇarāsiyaṁ gahetabbattā",
  "tika-abh04t4:89_19": "samayavavatthāne vuttampi cittaṁ phassapañcamake vuttanti daṭṭhabbaṁ.",
  "tika-abh04t4:90_0": "Jhānaṅgarāsivaṇṇanā",
  "tika-abh04t4:91_0": "Vitakkananti vitakkanakiriyā,",
  "tika-abh04t4:91_1": "sā ca vitakkassa attano paccayehi pavattimattamevāti bhāvaniddeso vasavattibhāvanivāraṇāya hoti.",
  "tika-abh04t4:91_2": "Yasmiṁ ārammaṇe cittaṁ abhiniropeti,",
  "tika-abh04t4:91_3": "taṁ tassa gahaṇayogyaṁ karonto vitakko ākoṭento viya parivattento viya ca hotīti tassa ākoṭanalakkhaṇatā pariyāhananarasatā ca vuttā.",
  "tika-abh04t4:91_4": "Idañca lakkhaṇaṁ kiccasannissitaṁ katvā vuttaṁ.",
  "tika-abh04t4:91_5": "Dhammānañhi sabhāvavinimuttā kāci kiriyā nāma natthi,",
  "tika-abh04t4:91_6": "tathā gahetabbākāro.",
  "tika-abh04t4:91_7": "Bodhaneyyajanānurodhena pana paramatthato ekasabhāvopi sabhāvadhammo pariyāyavacanehi viya samāropitarūpehi bahūhi pakārehi pakāsīyati.",
  "tika-abh04t4:91_8": "Evañhi so suṭṭhu pakāsito hotīti.",
  "tika-abh04t4:92_0": "Vipphāro nāma vitakkassa thinamiddhapaṭipakkho ārammaṇe anolīnatā asaṅkoco,",
  "tika-abh04t4:92_1": "so pana abhiniropanabhāvato calanaṁ viya hotīti adhippāyena ‘‘vipphāravāti vicalanayutto’’ti vuttaṁ.",
  "tika-abh04t4:92_2": "Upacārappanāsu santānena pavattiyanti etena yathā apubbārammaṇe paṭhamābhinipātabhūto vitakko vipphāravā hoti,",
  "tika-abh04t4:92_3": "na tathā ekasmiṁyeva ārammaṇe nirantaraṁ anuppabandhavasena pavattiyaṁ,",
  "tika-abh04t4:92_4": "nātivipphāravā pana tattha hoti sannisinnabhāvatoti dasseti.",
  "tika-abh04t4:92_5": "Tenevāha ‘‘niccalo hutvā’’tiādi.",
  "tika-abh04t4:93_0": "‘‘Pītisukhena abhisandetī’’tiādivacanato (dī. ni. 1.226; ma. ni.",
  "tika-abh04t4:93_1": "1.427) pītiyā pharaṇaṁ kāyavisayanti yathā taṁ hoti,",
  "tika-abh04t4:93_2": "taṁ dassetuṁ ‘‘paṇītarūpehī’’ti vuttaṁ.",
  "tika-abh04t4:94_0": "Visārassa byaggabhāvassa paṭipakkho sabhāvo avisāro,",
  "tika-abh04t4:94_1": "na visārābhāvamattaṁ.",
  "tika-abh04t4:94_2": "Avisārāvikkhepānaṁ samādhānabhāvato atthato visesābhāvepi samukhena sampayuttamukhena ca ubhayaṁ vuttanti dassetuṁ ‘‘avisā…pe…",
  "tika-abh04t4:94_3": "vikkhepo’’ti vuttaṁ.",
  "tika-abh04t4:94_4": "Visesatoti atisayenāti vā attho gahetabbo.",
  "tika-abh04t4:94_5": "Sukhañhi samādhissa visesakāraṇaṁ ‘‘sukhino cittaṁ samādhiyatī’’ti (dī. ni. 3.359; a. ni. 3.96; 6.10;",
  "tika-abh04t4:94_6": "11.12) vacanato.",
  "tika-abh04t4:95_0": "Indriyarāsivaṇṇanā",
  "tika-abh04t4:96_0": "Tatthāti saddahanasaṅkhāte adhimokkhalakkhaṇe.",
  "tika-abh04t4:96_1": "Puggalo saddahatīti imināpi saddhāya āhitavisesānaṁ taṁsampayuttadhammānaṁ saddahanakiriyāya kattubhāvameva vibhāveti.",
  "tika-abh04t4:96_2": "Avayavabyāpāro hi samudāye voharīyatīti.",
  "tika-abh04t4:96_3": "Na kevalaṁ pasādanīyavatthusmiṁ appasādanākārappavattameva akusalaṁ assaddhiyaṁ,",
  "tika-abh04t4:96_4": "atha kho appasādanīyavatthusmiṁ pasādanākārappavattampīti dassetuṁ ‘‘micchādhimokkho’’ti vuttaṁ.",
  "tika-abh04t4:96_5": "Tena pūraṇādīsu pasādassa assaddhiyatamāha.",
  "tika-abh04t4:96_6": "Pasādabhūtoti etena appasādabhūtaṁ assaddhiyaṁ nivatteti.",
  "tika-abh04t4:96_7": "Vatthugatoti iminā micchādhimokkhaṁ.",
  "tika-abh04t4:96_8": "‘‘Pasādabhūto nicchayo’’ti iminā pana vibhāvitamevatthaṁ pākaṭaṁ karonto ‘‘na yevāpanakādhimokkho’’ti āha.",
  "tika-abh04t4:96_9": "Akālussiyaṁ pasādo,",
  "tika-abh04t4:96_10": "taṁ pana asaṅkhobhabhāvato ‘‘anāvilabhāvo’’ti vuttaṁ.",
  "tika-abh04t4:96_11": "Tañhi sampayuttesu vidahantī saddhā akālussiyapaccupaṭṭhānā.",
  "tika-abh04t4:96_12": "Evametanti adhimuccanākārena pana gahetabbattā adhimuttipaccupaṭṭhānā.",
  "tika-abh04t4:96_13": "Buddhādivatthūnīti ettha idhalokaparalokakammaphalasambandhāpi saṅgahitāti daṭṭhabbaṁ.",
  "tika-abh04t4:96_14": "‘‘Saddhāhattho, mahānāma,",
  "tika-abh04t4:96_15": "ariyasāvako’’ti,",
  "tika-abh04t4:96_16": "‘‘saddhīdha vittaṁ purisassa seṭṭha’’nti (saṁ. ni. 1.246; su. ni. 184),",
  "tika-abh04t4:96_17": "‘‘saddhā bījaṁ tapo vuṭṭhī’’ti (saṁ. ni. 1.197; su. ni.",
  "tika-abh04t4:96_18": "77) evamādivacanato kusaladhammānaṁ ādānādīsu hatthādayo viya saddhā daṭṭhabbā.",
  "tika-abh04t4:97_0": "‘‘Idha bhikkhunā kammaṁ kattabbaṁ hoti.",
  "tika-abh04t4:97_1": "Tassa evaṁ hoti ‘kammaṁ kho me kattabbaṁ bhavissati,",
  "tika-abh04t4:97_2": "kammaṁ kho pana me karontassa na sukaraṁ buddhānaṁ sāsanaṁ manasi kātuṁ,",
  "tika-abh04t4:97_3": "handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’’’ti (dī. ni. 3.335) –",
  "tika-abh04t4:98_0": "Ādikā anurūpapaccavekkhaṇā.",
  "tika-abh04t4:99_0": "Taṁmūlakānīti gantabbamaggādimūlakāni.",
  "tika-abh04t4:99_1": "Ettha ca maggo gantabbo hotītiādayo aṭṭhakathāyaṁ dassanavaseneva vuttā,",
  "tika-abh04t4:99_2": "na pāḷiyaṁ āgatānukkamenāti daṭṭhabbaṁ.",
  "tika-abh04t4:100_0": "Karaṇādikāle viya cirakatādiārammaṇaṁ vibhūtaṁ katvā pavattantī sati taṁ upagantvā tiṭṭhantī anissajjantī ca hoti.",
  "tika-abh04t4:100_1": "Yaṁ ārammaṇaṁ sammuṭṭhaṁ,",
  "tika-abh04t4:100_2": "taṁ pilavitvā gataṁ viya calitaṁ viya ca hoti,",
  "tika-abh04t4:100_3": "tappaṭipakkhabhāvena pana asammuṭṭhanti imamatthaṁ dassento ‘‘udake alābu viyā’’tiādimāha.",
  "tika-abh04t4:100_4": "Tattha sāraṇanti etena ‘‘saranti tāyā’’ti imamevatthaṁ vibhāveti.",
  "tika-abh04t4:100_5": "Saraṇakiriyāya hi pavattamānānaṁ dhammānaṁ tattha ādhipaccabhāvena sati paccayo.",
  "tika-abh04t4:100_6": "Tassā hi tathā paccayabhāve sati te dhammā sāritā asammuṭṭhakatā apilāvitāhontīti.",
  "tika-abh04t4:100_7": "‘‘Imehi nāma hetūhi paccayehi ca ete dhammā sambhavantī’’ti sambhavato.",
  "tika-abh04t4:100_8": "‘‘Imaṁ nāma phalaṁ nibbattentī’’ti phalato dhammā uppajjanena vipaccanena ca nipphannā nāma hontīti.",
  "tika-abh04t4:100_9": "Vatthubhūtāti ārammaṇabhūtā.",
  "tika-abh04t4:101_0": "Satipi sabbesaṁ sārammaṇadhammānaṁ ārammaṇaggahaṇe na cittaṁ viya pare paricchijjagāhinoti ‘‘paricchinnopaladdhivasena jānātī’’ti cittaṁ vuttaṁ.",
  "tika-abh04t4:101_1": "Cetasikesu hi keci visayaṁ paricchijja gahetuṁ na sakkonti,",
  "tika-abh04t4:101_2": "keci pana paricchedamatteyeva tiṭṭhanti,",
  "tika-abh04t4:101_3": "na viññāṇaṁ viya visayaṁ gaṇhantīti ye āsaṅkitabbā,",
  "tika-abh04t4:101_4": "tesu tadabhāvaṁ dassento ‘‘na saññā…pe…",
  "tika-abh04t4:101_5": "vijjhanavasenā’’ti āha.",
  "tika-abh04t4:102_0": "Pītiyā ca somanassabhāvo āpajjatīti idaṁ pīti ca somanassañca pītisomanassanti pītisomanassānaṁ tulyayogaṁ sandhāya vuttaṁ.",
  "tika-abh04t4:102_1": "Somanassasseva pana ‘‘ājaññaratho’’ti viya pītiyuttaṁ somanassaṁ pītisomanassanti padhānabhāvo icchitoti na pītiyā somanassabhāvappatti.",
  "tika-abh04t4:102_2": "Na hi padhāne vijjamāne appadhānaṁ upayujjati,",
  "tika-abh04t4:102_3": "pītiggahaṇañcettha pītiyuttassa somanassassa yebhuyyena bhāvato paribyattakiccato ca kataṁ,",
  "tika-abh04t4:102_4": "na ca nippītikasomanassassa asaṅgaho.",
  "tika-abh04t4:102_5": "Ruḷhīsaddesu kiriyāya anaccantikabhāvato.",
  "tika-abh04t4:102_6": "Pītiyā pana upalakkhaṇabhāvena ayamattho suṭṭhu yujjatīti dassento āha ‘‘pītiupalakkhitaṁ vā’’tiādi.",
  "tika-abh04t4:103_0": "Pavattaṁ upādinnakkhandhaṁ.",
  "tika-abh04t4:103_1": "Ciraṭṭhitikaṁ hotīti etena na kevalaṁ anupāletabbadhammānaṁ khaṇaṭṭhitiyāyeva,",
  "tika-abh04t4:103_2": "atha kho pabandhānupacchedassapi jīvitaṁ kāraṇanti dasseti.",
  "tika-abh04t4:103_3": "Aññathā hi āyukkhayamaraṇaṁ na yujjeyyāti.",
  "tika-abh04t4:103_4": "Avisesenāti kāraṇavisesānapekkhena jīvitindriyatāsāmaññena.",
  "tika-abh04t4:103_5": "Yadipi arūpāsaññabhavesu rūpārūpadhammā nappavattanti,",
  "tika-abh04t4:103_6": "tehi pana purimapacchimabhavesu carimapaṭhamadhammā samānajātiyena abyavahitatāya nirantarāyeva nāma",
  "tika-abh04t4:103_7": "hontīti ‘‘yāva parinibbānaṁ avicchinnaṁ pavattatī’’ti vuttaṁ.",
  "tika-abh04t4:103_8": "Anupālanādikassāti anupālanapavattanaṭṭhapanāniyeva vadati.",
  "tika-abh04t4:103_9": "Jīvamānavisesappaccayabhāvatoti sahajātānaṁ jīvamānatāvisesassa paccayabhāvato.",
  "tika-abh04t4:103_10": "Indriyabaddhassa hi matarūpato kammajassa ca utujādito viseso jīvitindriyakatoti.",
  "tika-abh04t4:104_0": "Maggaṅgarāsivaṇṇanā",
  "tika-abh04t4:105_0": "Aviparītaniyyānikabhāvenāti idaṁ sammā-saddassa diṭṭhi-ādisaddānañca samānādhikaraṇatāvasena diṭṭhiādīnaṁ",
  "tika-abh04t4:105_1": "avisesabhūtassa niyyānikabhāvassa sammā-saddena visesitabbattā vuttaṁ.",
  "tika-abh04t4:105_2": "Aviparītattho hi sammā-saddo,",
  "tika-abh04t4:105_3": "na niyyānikatthoti.",
  "tika-abh04t4:105_4": "Aviparītaniyyānikattho eva vā sammā-saddo.",
  "tika-abh04t4:105_5": "Anekatthā hi nipātāti.",
  "tika-abh04t4:105_6": "Evamevāti aviparītaniyyānikabhāvena.",
  "tika-abh04t4:106_0": "Balarāsivaṇṇanā",
  "tika-abh04t4:107_0": "Patissavo vacanasampaṭiggahoti adhippāyena ‘‘sappatissavaṁ patissavabhūtaṁ taṁsabhāgañca yaṁ kiñci gārava’’nti āha.",
  "tika-abh04t4:107_1": "Tattha tattha pākaṭabhāvenāti ajjhattabhūtesu jātiyādīsu bahiddhābhūtesu bhikkhuādīsu hirottappānaṁ anurūpapaccavekkhaṇavasena",
  "tika-abh04t4:107_2": "sasambhārapathavīādīsu pathavīdhātuādīnaṁ viya vibhūtakiccabhāvenāti attho.",
  "tika-abh04t4:108_0": "Mūlarāsivaṇṇanā",
  "tika-abh04t4:109_0": "Evañhi upamāya sametīti yathā asucimhi patitapurisassa satipi kāyena allīyane bhāvo anallīno,",
  "tika-abh04t4:109_1": "evaṁ alobhopi ārammaṇakaraṇavasena gahitepi ārammaṇe alaggabhāvena anallīnabhāvo anallīnākāro eva pavattati.",
  "tika-abh04t4:109_2": "Evaṁsabhāvo hi so dhammoti.",
  "tika-abh04t4:109_3": "Kiñci dussīlyaṁ dosasamuṭṭhānaṁ sabbampi dussīlyaṁ dosūpanissayanti ‘‘dosasamuṭṭhānataṁ dosūpanissayatañcā’’ti vuttaṁ.",
  "tika-abh04t4:109_4": "Tena adoso dosasseva ujuvipaccanīko,",
  "tika-abh04t4:109_5": "taṁmukhena dussīlyassāti dasseti.",
  "tika-abh04t4:110_0": "Tattha jātānaṁ dhammānaṁ anativattanaṭṭhena…pe…",
  "tika-abh04t4:110_1": "āsevanaṭṭhena bhāvanāti yo so ekattupagato paṭhamajjhānādiappanācittuppādo āsannūpacārāhitaviseso nīvaraṇādiparipanthavisuddhiyā visuddho,",
  "tika-abh04t4:110_2": "tadāvaraṇavisayavirahena ca samappavattaappanāsamādhisaṅkhātaṁ majjhimaṁ samathanimittaṁ paṭipanno,",
  "tika-abh04t4:110_3": "evaṁ paṭipannattā eva tatthupagamanena tattha ca pakkhando,",
  "tika-abh04t4:110_4": "visodhetabbassa vikkhepassa kilesasaṁsaggassa ca abhāvato visodhanasamādhānaekattupaṭṭhānabyāpāravirahena",
  "tika-abh04t4:110_5": "visuddhisamathapaṭipattiekattupaṭṭhānākāre ajjhupekkhanto abhibyattarūpāya sahajātatatramajjhattupekkhāya",
  "tika-abh04t4:110_6": "kiccavasena upekkhānubrūhito,",
  "tika-abh04t4:110_7": "tasmiṁyeva jātā samādhipaññāsaṅkhātā yuganaddhadhammā.",
  "tika-abh04t4:110_8": "Te yathā aññaṁ anativattamānā hutvā pavattanti,",
  "tika-abh04t4:110_9": "evaṁ bhāvanā brūhanā.",
  "tika-abh04t4:110_10": "Tathā yāni tattha saddhādīni indriyāni nānākilesehi vimuttattā vimuttirasena ekarasāni hutvā pavattāni.",
  "tika-abh04t4:110_11": "Yañca tattha tadupagaṁ,",
  "tika-abh04t4:110_12": "tesaṁ anativattanaekarasabhāvānaṁ anucchavikaṁ vīriyaṁ vāhīyati pavattīyati,",
  "tika-abh04t4:110_13": "yā cassa tasmiṁ khaṇe pavattā paguṇabalavabhāvāpattisaṅkhātā āsevanā.",
  "tika-abh04t4:110_14": "Sabbesaṁ etesaṁ ākārānaṁ bhāvanā uppādanā vaḍḍhanā,",
  "tika-abh04t4:110_15": "ayaṁ tattha jātānaṁ…pe…",
  "tika-abh04t4:110_16": "āsevanaṭṭhena bhāvanā nāma.",
  "tika-abh04t4:111_0": "Yasmā panāyaṁ bhāvanākāro ‘‘paṭhamassa jhānassa paṭipadāvisuddhi ādī’’tiādināpi (paṭi. ma.",
  "tika-abh04t4:111_1": "1.158) pāḷiyaṁ āgato eva,",
  "tika-abh04t4:111_2": "ñāṇena ca saṁkilesavodānesu taṁ taṁ ādīnavaṁ ānisaṁsañca disvā tathā tathā nipphādetabbo,",
  "tika-abh04t4:111_3": "tasmā ‘‘evaṁ vuttāya paññāsādhanāya bhāvanāyā’’ti vuttaṁ.",
  "tika-abh04t4:111_4": "Appavattīti yasmiṁ dhamme sati yathāvuttā bhāvanā nappavattati,",
  "tika-abh04t4:111_5": "so dhammo paṭipakkhabhāvanāparāmasanena abhāvanāti vuttoti adhippāyo.",
  "tika-abh04t4:111_6": "Na hi abhāvamattassa amoho paṭipakkhoti yujjatīti.",
  "tika-abh04t4:111_7": "Tappaṭipakkhabhūtā akusalā kāmacchandādayo daṭṭhabbā.",
  "tika-abh04t4:111_8": "Pamādaviseso vā abhāvanā.",
  "tika-abh04t4:111_9": "So hi ‘‘kusalānaṁ vā dhammānaṁ anāsevanā abhāvanā abahulīkamma’’ntiādinā niddiṭṭhoti.",
  "tika-abh04t4:112_0": "Ekantena alabbhaneyyadassanatthaṁ ‘‘jarādhammo’’ti vuttaṁ.",
  "tika-abh04t4:112_1": "Tathā hi pāḷiyaṁ ‘‘jātidhammānaṁ,",
  "tika-abh04t4:112_2": "bhikkhave,",
  "tika-abh04t4:112_3": "sattānaṁ evaṁ icchā uppajjatī’’tiādinā (ma. ni.",
  "tika-abh04t4:112_4": "3.373) icchitālābho vibhatto.",
  "tika-abh04t4:112_5": "Alobhānubhāvena kāyānupassanāya,",
  "tika-abh04t4:112_6": "amohānubhāvena cittadhammānupassanāya siddhi pākaṭāyevāti apākaṭaṁ adosānubhāvena vedanānupassanāsiddhiṁ vibhāvento ‘‘sukhavipariṇāme’’tiādimāha.",
  "tika-abh04t4:112_7": "Ayañca yojanā alobhādīnaṁ visesapaccayataṁ sandhāya katā,",
  "tika-abh04t4:112_8": "avisesena pana sabbe sabbesaṁ paccayā.",
  "tika-abh04t4:112_9": "Sabhāvato saṅkappato ca uppannassa dukkhassa asahanavaseneva uppajjatīti doso taṁdassanassa āsannapaṭipakkho,",
  "tika-abh04t4:112_10": "na rāgo viya dūrapaṭipakkho.",
  "tika-abh04t4:113_0": "Kammapatharāsivaṇṇanā",
  "tika-abh04t4:114_0": "Abhijjhādayo viya anabhijjhādayopi na ekantaṁ kammapathabhūtāyevāti āha ‘‘kammapathatātaṁsabhāgatāhī’’ti.",
  "tika-abh04t4:114_1": "Manokammapathabhāvena pavattanakammabhāvato hi etesaṁ kammapatharāsibhāvena saṅgaho,",
  "tika-abh04t4:114_2": "na sabbadā kammapathāyevāti.",
  "tika-abh04t4:114_3": "Tena yo aññopi dhammo aniyato kammapathabhāvena pākaṭo ca,",
  "tika-abh04t4:114_4": "tassapi kammapathatāvacanaṁ na virujjhatīti dasseti.",
  "tika-abh04t4:115_0": "Passaddhādiyugalavaṇṇanā",
  "tika-abh04t4:116_0": "Samanti sammā.",
  "tika-abh04t4:116_1": "Cetiyavandanādiatthanti cetiyavandanādihetu.",
  "tika-abh04t4:116_2": "Samathacatusaccakammaṭṭhānavasena tabbhedavasena ca sabbakammaṭṭhānabhāvanābhiyuttānaṁ mudumajjhimatikkhindriyatādibhedavasena",
  "tika-abh04t4:116_3": "sabbayogīnaṁ cittassa līnuddhaccādikālavasena sabbadā hitāhitadhammūpalakkhaṇabhāvato yathāsabhāvaṁ paṭivedhabhāvato",
  "tika-abh04t4:116_4": "ca satisampajaññānaṁ pāribandhakaharaṇabhāvanāvaḍḍhanāni avisesato daṭṭhabbāni.",
  "tika-abh04t4:116_5": "Yathā appanākosallena vinā samatho samathamantarena yathābhūtāvabodho ca natthīti nānākkhaṇikā samādhipaññā aññamaññassa visesakāraṇaṁ,",
  "tika-abh04t4:116_6": "evaṁ paṭivedhe ekakkhaṇikāpīti dassento āha ‘‘aññamaññaṁ nimittabhāvenā’’ti.",
  "tika-abh04t4:116_7": "Paññāya hi sātisayaṁ avabhāsiyamāne visaye samādhi ekattavasena appetuṁ sakkoti,",
  "tika-abh04t4:116_8": "samādhimhi ca majjhimaṁ samathanimittaṁ paṭipanne paññā ārammaṇesu visadā vahatīti.",
  "tika-abh04t4:116_9": "Samaṁ pavattāti aññamaññānativattanena samaṁ avisamaṁ ekarasabhāvena pavattā.",
  "tika-abh04t4:116_10": "Aññamaññasahāyabhāvūpagamanena yogino manorathadhurākaḍḍhane rathadhurākaḍḍhane viya ājāneyyayugo yugalako",
  "tika-abh04t4:116_11": "hutvā aññamaññānativattamānena naddhā baddhā viyāti vā yuganaddhā.",
  "tika-abh04t4:116_12": "Adhicittamanuyuttehi vīriyasamādhayo samaṁ yojetabbāti imassa visesassa dassanatthaṁ pubbe gahitāpi te",
  "tika-abh04t4:116_13": "puna gahitāti dassetuṁ vīriyasamādhiyojanatthāyāti aṭṭhakathāyaṁ vuttaṁ.",
  "tika-abh04t4:116_14": "Taṁ pana samādhivīriyayogassa vibhāvanaṁ hotīti ‘‘yogavacanatthāyāti attho’’ti āha.",
  "tika-abh04t4:117_0": "Yevāpanakavaṇṇanā",
  "tika-abh04t4:118_0": "Yathātathā vāti sammā micchā vā.",
  "tika-abh04t4:118_1": "Anadhimuccantoti ‘‘idaṁ karissāmi,",
  "tika-abh04t4:118_2": "etaṁ karissāmī’’ti evaṁ pavattapubbabhāgasanniṭṭhānahetukena payogakālasanniṭṭhānena anicchinanto.",
  "tika-abh04t4:118_3": "Yattha hi anicchayo,",
  "tika-abh04t4:118_4": "tattha appaṭipatti evāti.",
  "tika-abh04t4:118_5": "Saṁsappanaṁ saṁsayo.",
  "tika-abh04t4:118_6": "So hi ‘‘āsappanā parisappanā’’ti vutto.",
  "tika-abh04t4:118_7": "Asatipi byāpāre tatramajjhattatāya sati taṁsampayuttadhammā sakasakakiccavasena anūnānadhikatāya alīnaanuddhatatāya",
  "tika-abh04t4:118_8": "ca saṁvattantīti sā tesaṁ tathāpavattiyā paccayabhūtā ūnādhikabhāvaṁ nivāreti viyāti ūnādhikanivāraṇarasā vuttā.",
  "tika-abh04t4:118_9": "Tathā pavattipaccayattāyeva tesu dhammesu majjhattatāti ca vuttā.",
  "tika-abh04t4:119_0": "Jhānapadassāti jhānasaddassa.",
  "tika-abh04t4:119_1": "Tesūti pañcasu.",
  "tika-abh04t4:119_2": "Pañca hi aṅgāni jhānapadassa atthoti idaṁ saṁvaṇṇiyamānattāyeva imaṁ cittuppādaṁ sandhāya vuttaṁ.",
  "tika-abh04t4:119_3": "Na hi sabbasmiṁ cittuppāde pañceva jhānaṅgāni.",
  "tika-abh04t4:119_4": "Padasamūho vākyaṁ,",
  "tika-abh04t4:119_5": "padakoṭṭhāso vā phassapañcamakādi dhammarāsi.",
  "tika-abh04t4:119_6": "Vuttaṁ pūritanti chapaṇṇāsāditāya pūraṇavasena.",
  "tika-abh04t4:119_7": "Phassapaccayā vedanā ‘‘phuṭṭho vedeti,",
  "tika-abh04t4:119_8": "phuṭṭho sañjānātī’’tiādivacanato (saṁ. ni.",
  "tika-abh04t4:119_9": "4.93) phasso vedanādīnaṁ paccayo.",
  "tika-abh04t4:119_10": "Yadipi chandādayo yathāvuttarāsikiccābhāvato tesu na vattabbā,",
  "tika-abh04t4:119_11": "visuṁ rāsiantarabhāvena pana sarūpato vattabbāti codanaṁ manasi katvā ‘‘vuttānampī’’tiādimāha.",
  "tika-abh04t4:120_0": "Dhammuddesavārakathāvaṇṇanā niṭṭhitā.",
  "tika-abh04t4:121_0": "Kāmāvacarakusalaṁ",
  "tika-abh04t4:122_0": "Niddesavārakathāvaṇṇanā",
  "tika-abh04t4:123_0": "2.Santeti sabhāvato vijjamāne.",
  "tika-abh04t4:123_1": "Phassassa visayavisayīnaṁ sannipatanākārena gahetabbattā phusanaṁ visaye cittassa sannipatanaṁ vuttaṁ.",
  "tika-abh04t4:123_2": "‘‘Cintanaṭṭhena cittaṁ,",
  "tika-abh04t4:123_3": "mananaṭṭhena mano’’tiādinā cittādisaddā cintanādibyāpāramukhena attano atthaṁ vibhāventīti āha ‘‘cittaṁ",
  "tika-abh04t4:123_4": "manotiādīsu viya kiccavisesaṁ anapekkhitvā’’ti.",
  "tika-abh04t4:123_5": "Yathā loke vikatameva vekataṁ,",
  "tika-abh04t4:123_6": "visayo eva vesayanti vuccati,",
  "tika-abh04t4:123_7": "evaṁ mano eva mānasanti saddamattaviseso.",
  "tika-abh04t4:123_8": "Nīlādi-saddā viya vatthādīsu cittesu parisuddhabhāvanibandhanā paṇḍarasaddassa pavattīti tassa guṇavisesāpekkhatā vuttā.",
  "tika-abh04t4:123_9": "Yathā kāyikaṁ sātanti ettha kāyappasādanissitanti attho,",
  "tika-abh04t4:123_10": "evaṁ cetasikaṁ sātanti ettha cetonissitaṁ sātanti nissayavisesāpekkhatā vuttā.",
  "tika-abh04t4:123_11": "Ekakkhaṇikā nānākkhaṇikā ca cittassa ṭhiti nāma,",
  "tika-abh04t4:123_12": "tassa avatthāvisesoti avatthāvisesāpekkho cittassa ṭhitīti evaṁpakāro niddeso.",
  "tika-abh04t4:123_13": "‘‘Na lubbhatī’’ti vuttassa cittassa,",
  "tika-abh04t4:123_14": "puggalassa vā pavattiākārabhāvena alubbhanāti alobho vuttoti aññassa kiriyābhāvavisesāpekkho alubbhanāti niddeso.",
  "tika-abh04t4:123_15": "Vuttanayeneva alubbhitassa bhāvo alubbhitattanti ayaṁ niddeso aññassa bhāvabhūtatāvisesāpekkho vutto.",
  "tika-abh04t4:123_16": "Kattukaraṇabhāvādayo sabhāvadhammānaṁ ajjhāropanavaseneva sijjhanti ,",
  "tika-abh04t4:123_17": "bhāvaniddeso pana ajjhāropanānapekkho,",
  "tika-abh04t4:123_18": "tatoyeva ca visesantaravinimutto vinivatto visesato nijjīvabhāvagibhāvato sabhāvaniddeso nāma hotīti",
  "tika-abh04t4:123_19": "phassoti idaṁ phusanaṭṭhena ‘‘dhammamattadīpanaṁ sabhāvapada’’nti vuttaṁ.",
  "tika-abh04t4:123_20": "Ārammaṇaṁ phusantassa cittassa pavattiākāro phusanabyāpāro hotīti ‘‘phusanakiriyā phusanākāro’’ti vuttaṁ.",
  "tika-abh04t4:123_21": "Samphusanāti saṁ-saddo ‘‘samudayo’’tiādīsu viya samāgamatthadīpakoti āha ‘‘samāgamaphusanā’’ti.",
  "tika-abh04t4:123_22": "‘‘Phusāmi nekkhammasukha’’ntiādīsu (dha. pa.",
  "tika-abh04t4:123_23": "272) paṭilābhopi phusanā samphusanāti ca vuccatīti āha ‘‘na paṭilābhasamphusanā’’ti.",
  "tika-abh04t4:124_0": "Aparena vevacanena.",
  "tika-abh04t4:124_1": "Bahussutabhāvasampādikāya paññāya paṇḍiccapariyāyo.",
  "tika-abh04t4:124_2": "Sippāyatanādīsu dakkhatābhūtāya kosallapariyāyo,",
  "tika-abh04t4:124_3": "yattha katthaci tikkhasukhumāya nepuññapariyāyo,",
  "tika-abh04t4:124_4": "sammā dhamme paññapentiyā vebhabyāpariyāyoti evamādinā tesu tesu paññāvisesesu te te pariyāyavisesā visesena",
  "tika-abh04t4:124_5": "pavattāti tesaṁ paññāvisesānaṁ nānākāle labbhamānatā vuttā,",
  "tika-abh04t4:124_6": "itarepi anugatā honti yebhuyyenāti adhippāyo.",
  "tika-abh04t4:124_7": "Atthanānattena paññādiatthavisesena.",
  "tika-abh04t4:124_8": "Kodho kujjhanā kujjhitattanti evaṁpakārā niddesā sabhāvākārabhāvadīpanavasena byañjanavaseneva vibhāgavacanaṁ.",
  "tika-abh04t4:124_9": "Paṇḍiccantiādayo paññāvisesanibandhanattā atthavasena vibhāgavacananti imamatthamāha ‘‘atha vā’’tiādinā.",
  "tika-abh04t4:124_10": "Evamākāro panāti purimākārato viseso atthato vibhattigamanassa kāraṇaṁ vuttaṁ.",
  "tika-abh04t4:125_0": "Paṭikkhipanaṁ paṭisedhanaṁ paṭikkhepo,",
  "tika-abh04t4:125_1": "tassa nānattaṁ viseso paṭikkhepanānattaṁ,",
  "tika-abh04t4:125_2": "saddhammagarutāya paṭikkhepo saddhammagarutāpaṭikkhepo,",
  "tika-abh04t4:125_3": "tena saddhammagarutāpaṭikkhepena nānattaṁ saddhammagarutāpaṭikkhepanānattaṁ.",
  "tika-abh04t4:125_4": "Taṁ saddhammagarutāpaṭikkhepanānattaṁ pana kodhagarutādibhedabhinnanti ‘‘kodhagarutādivisiṭṭhenā’’ti vuttaṁ.",
  "tika-abh04t4:125_5": "Kodhādīhi visiṭṭho bhinno saddhammagarutāya paṭikkhepo paṭisedhanaṁ kodhādivisiṭṭhapaṭikkhepo.",
  "tika-abh04t4:125_6": "Kodhagarutādiyeva,",
  "tika-abh04t4:125_7": "tassa nānattena saddhammagarutāpaṭipakkhanānattenāti kodhagarutā saddhammagarutāya paṭipakkho.",
  "tika-abh04t4:125_8": "Makkhalābhasakkāragarutā saddhammagarutāya paṭipakkhoti saddhammagarutāya paṭipakkhabhāvavisesena asaddhammagarutā",
  "tika-abh04t4:125_9": "tabbhāvena ekībhūtāpi nānattaṁ gatā.",
  "tika-abh04t4:125_10": "Yasmā pana kodho atthato dosoyeva.",
  "tika-abh04t4:125_11": "Makkho dosappadhānā paraguṇaviddhaṁsanākārappavattā akusalā khandhā.",
  "tika-abh04t4:125_12": "Taggarutā ca tesaṁ sādaraabhisaṅkharaṇavasena pavattanameva.",
  "tika-abh04t4:125_13": "Lābhagarutā catunnaṁ paccayānaṁ sakkāragarutā,",
  "tika-abh04t4:125_14": "tesaṁyeva susaṅkhatānaṁ laddhakāmatā.",
  "tika-abh04t4:125_15": "Tadubhayesu ca ādarakiriyā tathāpavattā icchāyeva,",
  "tika-abh04t4:125_16": "tasmā ‘‘saddhammagarutāpaṭipakkhanānattena asaddhammā nānattaṁ gatā’’ti vuttaṁ.",
  "tika-abh04t4:125_17": "Tathā hi cattāro asaddhammā icceva uddiṭṭhā.",
  "tika-abh04t4:125_18": "Asaddhammagarutāti ettha ca purimasmiṁ vikappe ‘‘na saddhammagarutā’’ti saddhammagarutā na hotīti attho.",
  "tika-abh04t4:125_19": "Dutiyasmiṁ saddhammagarutāya paṭipakkhoti saddhammagarutā eva vā paṭipakkho,",
  "tika-abh04t4:125_20": "tassa nānattena saddhammagarutāpaṭipakkhanānattenāti evamettha attho daṭṭhabbo.",
  "tika-abh04t4:125_21": "Kodhamakkhagarutānañhi saddhammavisesā pavattibhedabhinnā mettā paṭipakkho.",
  "tika-abh04t4:125_22": "Lābhasakkāragarutānaṁ appicchatā santosā.",
  "tika-abh04t4:125_23": "Tena kodhagarutā na saddhammagarutāti kodhagarutā kāyaci saddhammagarutāya paṭipakkhoti ayamattho vutto hoti.",
  "tika-abh04t4:125_24": "Tathā makkhagarutādīsupi.",
  "tika-abh04t4:125_25": "Evañca katvā ‘‘cattāro saddhammā saddhammagarutā na kodhagarutā…pe…",
  "tika-abh04t4:125_26": "saddhammagarutā na sakkāragarutā’’ti (a. ni.",
  "tika-abh04t4:125_27": "4.44) āgatatantipi samatthitā bhavati.",
  "tika-abh04t4:125_28": "Lobho na hotīti alobho lubbhanā na hotīti alubbhanāti evamādiko alobhotiādīnaṁ lobhādivisiṭṭho paṭikkhepo",
  "tika-abh04t4:125_29": "‘‘phasso phusanā’’tiādikehi visadisabhāvato ‘‘phassādīhi nānatta’’nti vutto.",
  "tika-abh04t4:125_30": "Phassādīhīti cettha alubbhanādayopi ādi-saddena saṅgahitāti daṭṭhabbaṁ.",
  "tika-abh04t4:125_31": "Lobhādipaṭipakkhenāti ‘‘lobhapaṭipakkho alobho’’tiādinā yojetabbaṁ.",
  "tika-abh04t4:125_32": "Sesaṁ purimasadisameva.",
  "tika-abh04t4:125_33": "Alobhādosāmohānaṁ vidhuratāya paṭipakkhabhāvena ca labbhamāno aññamaññavisadiso lobhādivisiṭṭhapaṭikkhepabhāvena",
  "tika-abh04t4:125_34": "lobhādipaṭipakkhabhāvena ca viññāyatīti āha ‘‘alobhā…pe…",
  "tika-abh04t4:125_35": "yojetabba’’nti.",
  "tika-abh04t4:125_36": "Bahūhi pakārehi dīpetabbatthatā mahatthatā.",
  "tika-abh04t4:125_37": "Ādaravasena sotūnaṁ.",
  "tika-abh04t4:126_0": "3.",
  "tika-abh04t4:126_1": "Yadipi ekasmiṁ khaṇe ekaṁyeva ārammaṇaṁ hoti,",
  "tika-abh04t4:126_2": "chasupi pana ārammaṇesu uppattirahattā ‘‘tehi vā’’tiādi vuttaṁ.",
  "tika-abh04t4:126_3": "Tassāti sātassa sukhassa.",
  "tika-abh04t4:126_4": "Jātāti etassa atthaṁ dassetuṁ ‘‘kāraṇabhāvena phassatthaṁ pavattā’’ti vuttaṁ.",
  "tika-abh04t4:126_5": "Idaṁ vuttaṁ hoti –",
  "tika-abh04t4:126_6": "yathā cetasikasātasaṅkhātā somanassavedanā saheva uppajjati,",
  "tika-abh04t4:126_7": "evaṁ tadanurūpaphassasahitā hutvā pavattā tajjāti vuttā.",
  "tika-abh04t4:126_8": "Sādayatīti adhigamāsīsāya anaññaninnaṁ karoti.",
  "tika-abh04t4:127_0": "5.Na tassā tajjatāti tassā manoviññāṇadhātuyā tassāruppā ‘‘tassa jātā’’ti vā ubhayathāpi tajjatā na yujjati.",
  "tika-abh04t4:127_1": "Yadipi phasso viññāṇassa visesapaccayo na hoti,",
  "tika-abh04t4:127_2": "tathāpi so tassa paccayo hotiyevāti tassa tajjāmanoviññāṇadhātusamphassajatā vattabbāti codanaṁ sandhāyāha ‘‘na ca tadevā’’tiādi.",
  "tika-abh04t4:127_3": "Tehi ārammaṇehi jātā tajjāti imināpi atthena tajjā manoviññāṇadhātusamphassajāti vattuṁ na sakkā.",
  "tika-abh04t4:127_4": "Viññāṇassa pana tajjatāpaññatti labbhateva.",
  "tika-abh04t4:127_5": "Tathā hi ‘‘kiṁ vā etenā’’tiādinā phassādīnaṁ tathā desetabbataṁ āha.",
  "tika-abh04t4:128_0": "7.",
  "tika-abh04t4:128_1": "Cittassa ārammaṇe ānayanākārappavatto vitakko atthato ārammaṇaṁ tattha ākaḍḍhanto viya hotīti ‘‘ārammaṇassa ākaḍḍhanaṁ vitakkana’’nti vuttaṁ.",
  "tika-abh04t4:129_0": "8.",
  "tika-abh04t4:129_1": "Ārammaṇassa anumajjanākārappavatto vicāro tattha paribbhamanto viya samantato caranto viya ca hotīti ‘‘samantato caraṇaṁ vicaraṇa’’nti vuttaṁ.",
  "tika-abh04t4:130_0": "11.Tathā avaṭṭhānamattabhāvatoti pāṇavadhādisādhanaavaṭṭhānamattabhāvato,",
  "tika-abh04t4:130_1": "na balavabhāvatoti adhippāyo.",
  "tika-abh04t4:131_0": "14.",
  "tika-abh04t4:131_1": "Yena dhammena citte ārammaṇaṁ upatiṭṭhati jotati ca,",
  "tika-abh04t4:131_2": "so dhammo upaṭṭhānaṁ jotananti ca vuttoti āha ‘‘upaṭṭhānaṁ jotanañca satiyevā’’ti.",
  "tika-abh04t4:132_0": "16.Saṇhaṭṭhenāti sukhumaṭṭhena.",
  "tika-abh04t4:133_0": "30.Bhāvoti hiriyanaṁ vadati.",
  "tika-abh04t4:134_0": "33.Nabyāpādetabboti abyāpajja-saddassa kammatthataṁ āha.",
  "tika-abh04t4:135_0": "42-43.",
  "tika-abh04t4:135_1": "Yadi anavajjadhammānaṁ sīghasīghaparivattanasamatthatā lahutā,",
  "tika-abh04t4:135_2": "sāvajjadhammānaṁ kathanti āha ‘‘avijjānīvaraṇāna’’ntiādi.",
  "tika-abh04t4:135_3": "Tesaṁ bhāvogarutāti etena satipi sabbesaṁ arūpadhammānaṁ samānakhaṇatte mohasampayuttānaṁ sātisayo dandho pavattiākāroti dasseti.",
  "tika-abh04t4:135_4": "So pana tesaṁ dandhākāro santāne pākaṭo hoti.",
  "tika-abh04t4:136_0": "44-45. Appaṭighāto avilomanaṁ.",
  "tika-abh04t4:137_0": "46-47.Kilinnanti avassutaṁ.",
  "tika-abh04t4:138_0": "50-51.Paccosakkanaṁ māyā yā accasarātipi vuccati.",
  "tika-abh04t4:138_1": "Arumakkhanaṁ vaṇālepanaṁ.",
  "tika-abh04t4:138_2": "Veḷu eva dātabbabhāvena pariggahito veḷudānaṁ nāma.",
  "tika-abh04t4:139_0": "Niddesavārakathāvaṇṇanā niṭṭhitā.",
  "tika-abh04t4:140_0": "Koṭṭhāsavārakathāvaṇṇanā",
  "tika-abh04t4:141_0": "58-120.Teti phassapañcamakādayo.",
  "tika-abh04t4:141_1": "Saṅgahagamanenevāti sādhāraṇatādinā kenaci sadisatālesena,",
  "tika-abh04t4:141_2": "na phassādayo viya visuṁ dhammabhāvenevāti attho.",
  "tika-abh04t4:141_3": "Tathā avippakiṇṇattāti phassādayo viya sarūpena visuṁ visuṁ avuttattā.",
  "tika-abh04t4:141_4": "Yadipi chandādayo saṅgahasuññatavāresupi sarūpena na vuttā,",
  "tika-abh04t4:141_5": "khandhāyatanadhāturāsīsu pana saṅgahitāyevāti dassetuṁ ‘‘yasmā panā’’tiādimāha.",
  "tika-abh04t4:141_6": "Taṁniddeseti saṅkhārakkhandhaniddese.",
  "tika-abh04t4:141_7": "Khandhānaṁ dhātāyatanabhāve byabhicārābhāvato akhandhabhāvanivāraṇena anāyatanādhātubhāvanivāraṇampi daṭṭhabbaṁ.",
  "tika-abh04t4:141_8": "Na yevāpanakā ṭhapetabbāti khandhādirāsiantogadhataṁ sandhāya vuttaṁ.",
  "tika-abh04t4:141_9": "Uddesādīsu pana ‘‘yevāpanātveva vuttānaṁ tesaṁ tathāyeva saṅgaho yutto’’ti aṭṭhakathāyaṁ ‘‘ṭhapetvā yevāpanake’’ti vuttaṁ.",
  "tika-abh04t4:141_10": "Sarūpena avuttānampi cittuppādapariyāpannānaṁ khandhādibhāvo na vāretabboti na yevāpanakā ṭhapetabbāti vuttanti ubhayesampi adhippāyo veditabbo.",
  "tika-abh04t4:142_0": "Āhārapaccayasaṅkhātenāti upatthambhakapaccayasaṅkhātena.",
  "tika-abh04t4:142_1": "So ca āhārānaṁ upatthambhakabhāvo pākaṭoti katvā vutto,",
  "tika-abh04t4:142_2": "na janakattābhāvato.",
  "tika-abh04t4:142_3": "Ojaṭṭhamakarūpassa hi vedanādīnañca āhāraṇato tesaṁ janakattaṁ labbhatīti.",
  "tika-abh04t4:142_4": "Yadi upatthambhako idha paccayoti adhippeto,",
  "tika-abh04t4:142_5": "kabaḷīkārāhārassa tāva hotu,",
  "tika-abh04t4:142_6": "itaresaṁ kathanti āha ‘‘yathā hī’’tiādi .",
  "tika-abh04t4:142_7": "Sahajātādipaccayeti sahajātaaññamaññanissayasampayuttaatthiavigatapaccaye vadati,",
  "tika-abh04t4:142_8": "mahācatukkaṁ vā,",
  "tika-abh04t4:142_9": "ekenākārenāti rūpārūpānaṁ upatthambhakattena upakārakabhāvamāha.",
  "tika-abh04t4:142_10": "So eva ca nesaṁ āharaṇakiccaṁ.",
  "tika-abh04t4:142_11": "‘‘Saṅkhārapaccayā viññāṇa’’nti vacanato cetanāya viññāṇassa paccayabhāvo sātisayoti āha ‘‘viññāṇaṁ visesenā’’ti.",
  "tika-abh04t4:143_0": "Yathāgatamaggoti vutto kāraṇaphalānaṁ abhedūpacārenāti daṭṭhabbaṁ,",
  "tika-abh04t4:143_1": "nānākkhaṇiko aṭṭhaṅgikamaggo upanissayo etassāti aṭṭhaṅgikamaggūpanissayo.",
  "tika-abh04t4:143_2": "Ariyamaggassa yathāgatamaggapariyāyo vuccamāno tassa yā purimakālabhūtā abhedopacārasiddhā āgamanāvatthā",
  "tika-abh04t4:143_3": "tato nātivilakkhaṇāti imamatthaṁ vibhāvetīti āha ‘‘pubbabhāga…pe…",
  "tika-abh04t4:143_4": "dīpitā’’ti.",
  "tika-abh04t4:143_5": "Viññāṇassa cittavicittatā vijānanabhāvavisesā evāti āha ‘‘vijānanameva cittavicittatā’’ti.",
  "tika-abh04t4:143_6": "Vedanākkhandhādīnanti ādi-saddena ‘‘dvāyatanāni hontī’’tiādīsu vuttamanāyatanādayopi saṅgaṇhāti.",
  "tika-abh04t4:143_7": "Tappaṭikkhepoti tassa jātiniddesabhāvassa paṭikkhepo.",
  "tika-abh04t4:143_8": "Kato hotīti etena āhārindriyajhānamaggaphalahetuyo yattakā imasmiṁ citte labbhanti,",
  "tika-abh04t4:143_9": "te sabbepi ‘‘eko viññāṇāhāro hotī’’tiādinā avuttāpi atthato vuttāyevāti dasseti.",
  "tika-abh04t4:143_10": "Esa nayo aññatthāpi.",
  "tika-abh04t4:144_0": "Koṭṭhāsavārakathāvaṇṇanā niṭṭhitā.",
  "tika-abh04t4:145_0": "Suññatavārādivaṇṇanā",
  "tika-abh04t4:146_0": "121-145.Yathāvuttesamayeti vuttappakārasamūhe.",
  "tika-abh04t4:147_0": "146.Ussāhanaṁ pesanaṁ niyojanaṁ.",
  "tika-abh04t4:148_0": "156-159.Nātisamāhitāyāti nānāvajjanūpacāraṁ sandhāya vadati.",
  "tika-abh04t4:148_1": "Yevāpanakehipi nibbisesataṁ dasseti karuṇāmuditānampi uppajjanato.",
  "tika-abh04t4:149_0": "Kāyavacīkiriyā kāyavacīpavatti, viññatti eva vā. Asamattabhāvananti pubbabhāgabhāvanamāha.",
  "tika-abh04t4:150_0": "Kāmāvacarakusalavaṇṇanā niṭṭhitā.",
  "tika-abh04t4:151_0": "Rūpāvacarakusalaṁ",
  "tika-abh04t4:152_0": "Catukkanayo",
  "tika-abh04t4:153_0": "Paṭhamajjhānakathāvaṇṇanā",
  "tika-abh04t4:154_0": "160.Uttarapadalopaṁkatvā ‘‘rūpabhavo rūpa’’nti vutto,",
  "tika-abh04t4:154_1": "‘‘rūpī rūpāni passati (ma. ni. 2.248; 3.312; dha. sa. 248; paṭi. ma. 1.209),",
  "tika-abh04t4:154_2": "rūparāgo’’tiādīsu (dha. sa.",
  "tika-abh04t4:154_3": "363) viyāti daṭṭhabbaṁ.",
  "tika-abh04t4:154_4": "Payogasampāditassa rūpajjhānassa rūpabhavātikkamassapi upāyabhāvato yathā rūpūpapattiyā eva maggoti ayaṁ niyamo na yujjati,",
  "tika-abh04t4:154_5": "evaṁ paccayantaravikalatādīhi rūpūpapattiyā anabhinipphādakassapi atthibhāvato rūpūpapattiyā maggo evāti ayampi niyamo na yujjati.",
  "tika-abh04t4:154_6": "Evañca sati yadeva rūpūpapattiyā nipphādakaṁ,",
  "tika-abh04t4:154_7": "tasseva sampayuttassa rūpāvacarakusalabhāvo,",
  "tika-abh04t4:154_8": "na anabhinipphādakassāti ayamattho āpannoti codanaṁ samuṭṭhāpeti na sabbassa kusalajjhānassātiādinā.",
  "tika-abh04t4:154_9": "Tattha sāmaññasaddopi adhikāravasena visesaniddiṭṭho hotīti ‘‘kusalajjhānassa maggabhāvo’’ti vuttaṁ.",
  "tika-abh04t4:155_0": "Rūpūpapattijanakasabhāvo rūpabhavavipaccanasabhāvoti tassapi vipākadhammabhāve satipi sabbakusalākusalasādhāraṇaṁ",
  "tika-abh04t4:155_1": "vipākadhammabhāvasāmaññaṁ ‘‘vipākadhammabhāvo viyā’’ti udāharaṇabhāvena vuttaṁ.",
  "tika-abh04t4:155_2": "Sāmaññampi hi visesato bhinnaṁ katvā voharīyatīti.",
  "tika-abh04t4:155_3": "Sabbasamānoti rūpūpapattiyā nipphādakassa paccayantaravikalatādīhi anipphādakassa ca sabbassa yathādhigatassa jhānassa sādhāraṇo.",
  "tika-abh04t4:155_4": "Etena uttarapadāvadhāraṇassa pariggahitataṁ dasseti.",
  "tika-abh04t4:155_5": "‘‘Ito añño maggo nāma natthī’’ti imināpi sajātiyā sādhāraṇo aññajātivinivattiyā anaññasādhāraṇo imassa",
  "tika-abh04t4:155_6": "jhānassa rūpūpapattiyā upāyabhāvo vuttoti daṭṭhabbaṁ.",
  "tika-abh04t4:155_7": "Itare dve saddhā hirī ca.",
  "tika-abh04t4:155_8": "Yadi paṭipadāya sādhetabbato puggalapubbaṅgamāya desanāya bhāventena samayavavatthānaṁ kataṁ.",
  "tika-abh04t4:155_9": "Paṭipadārahitesu kathanti āha ‘‘kesañcī’’tiādi.",
  "tika-abh04t4:155_10": "Tattha kesañcīti samathabhāvanāya katādhikārānaṁ.",
  "tika-abh04t4:155_11": "Tesañhi maggādhigamanato pubbe anadhigatajjhānānaṁ paṭisambhidādayo viya maggādhigameneva tāni samijjhanti.",
  "tika-abh04t4:156_0": "Aññānīti ariyamaggasiddhito aññāni.",
  "tika-abh04t4:156_1": "Tesupīti ariyamaggena siddhattā paṭipadārahitesupi.",
  "tika-abh04t4:156_2": "Nanu ca ariyamaggasiddhassapi āgamanavasena paṭipadā upalabbhatiyeva.",
  "tika-abh04t4:156_3": "Itarathā ‘‘na kāmāvacaraṁ viya vinā paṭipadāya uppajjatī’’ti ,",
  "tika-abh04t4:156_4": "‘‘bahutaraṁ lokiyajjhānampi na vinā paṭipadāya ijjhatī’’ti ca vacanaṁ virujjheyyāti? Na,",
  "tika-abh04t4:156_5": "yebhuyyena gahaṇato puggalavisesāpekkhattā ca.",
  "tika-abh04t4:156_6": "Ariyamaggasamijjhanakañhi jhānaṁ kassacideva hoti,",
  "tika-abh04t4:156_7": "tasmā itaraṁ bahutaraṁ lokiyajjhānaṁ puthujjanassa ariyassa ca akatādhikārassa na vinā paṭipadāya sijjhatīti tesaṁ vasena vuttaṁ.",
  "tika-abh04t4:156_8": "Ariyamaggasiddhassapi jhānassa vipākānaṁ viya kusalena ariyamaggena sadisattābhāvato atabbipākattā ca na maggāgamanavasena paṭipadā yujjati,",
  "tika-abh04t4:156_9": "evamassa paṭipadāviraho siddho.",
  "tika-abh04t4:156_10": "Evañca katvā suddhikanavakadesanāpi suṭṭhu nītā hoti.",
  "tika-abh04t4:156_11": "Tathā ca vakkhati lokuttarakathāyaṁ ‘‘lokiyajjhānampī’’tiādi (dha. sa. mūlaṭī. 277).",
  "tika-abh04t4:157_0": "Vaṭṭāsayassa visesapaccayabhūtāya taṇhāya tanukaraṇavasena vivaṭṭāsayassa vaḍḍhananti āha ‘‘taṇhāsaṁkilesasodhanena āsayaposana’’nti.",
  "tika-abh04t4:157_1": "Āsayaposananti ca jhānabhāvanāya paccayabhūtā pubbayogādivasena siddhā ajjhāsayasampadā.",
  "tika-abh04t4:157_2": "Sā pana taṇhupatāpavigamena hotīti āha ‘‘taṇhāsaṁkilesasodhanenā’’ti.",
  "tika-abh04t4:158_0": "Thinamiddhādīnanti thinamiddhauddhaccakukkuccavicikicchānaṁ. Pahānanti pahāyakaṁ.",
  "tika-abh04t4:159_0": "Taṁsadisesūti mahaggatabhāvādinā paṭhamajjhānasamādhisadisesu.",
  "tika-abh04t4:160_0": "Pītisukhavantaṁ jhānaṁ pītisukhanti vuttaṁ yathā arisasoti dassento ‘‘pītisukha…pe…",
  "tika-abh04t4:160_1": "akāro vutto’’ti āha.",
  "tika-abh04t4:160_2": "Maggassapi vā nibbānārammaṇato tathalakkhaṇūpanijjhānatā yojetabbā.",
  "tika-abh04t4:160_3": "Asammosadhammanti avināsabhāvaṁ.",
  "tika-abh04t4:161_0": "Dutiyajjhānakathāvaṇṇanā",
  "tika-abh04t4:162_0": "161-162.",
  "tika-abh04t4:162_1": "Diṭṭhādīnavassa taṁtaṁjhānakkhaṇe anuppajjanadhammatāpādanaṁ vūpasamanaṁ virajjanaṁ pahānañcāti idhādhippetavitakkādayoyeva",
  "tika-abh04t4:162_2": "jhānaṅgabhūtā tathā karīyanti,",
  "tika-abh04t4:162_3": "na taṁsampayuttaphassādayoti vitakkādīnaṁyeva vūpasamādivacanaṁ ñāyāgataṁ.",
  "tika-abh04t4:162_4": "Yasmā pana vitakkādayo viya taṁsampayuttadhammāpi etena etaṁ oḷārikanti diṭṭhādīnavā eva,",
  "tika-abh04t4:162_5": "tasmā avisesena vitakkādīnaṁ taṁsahajātānañca vūpasamādike vattabbe vitakkavicārādīnaṁyeva vūpasamādikaṁ",
  "tika-abh04t4:162_6": "vuccamānaṁ ‘‘adhikavacanamaññamatthaṁ bodhetī’’ti kiñci visesaṁ dīpetīti taṁ dassento ‘‘yehi vitakkavicārehī’’tiādimāha.",
  "tika-abh04t4:162_7": "Visuṁ visuṁ ṭhitānipi vitakkavicārasamatikkamavacanādīni paheyyaṅganiddesatāsāmaññena cittena samūhato",
  "tika-abh04t4:162_8": "gahetvā avayavena samudāyopalakkhaṇaṁ katanti dassento ‘‘tesaṁ…pe…",
  "tika-abh04t4:162_9": "taṁ dīpakanti vutta’’nti āha.",
  "tika-abh04t4:162_10": "Idāni avayavena samudāyopalakkhaṇaṁ vinā vitakkavicāravūpasamavacanena pītivirāgādivacanānaṁ savisaye samānabyāpārataṁ dassento ‘‘atha vā’’tiādimāha.",
  "tika-abh04t4:163_0": "Tasmiṁ dassiteti ‘‘yā saddhā saddahanā’’tiādinā jhānavibhaṅge sampasādane dassite.",
  "tika-abh04t4:163_1": "Samānādhikaraṇaniddesenevāti tattheva vibhaṅge uddesapaduddhārādīsu saddhājhānānaṁ ‘‘sampasādana’’nti ekādhikaraṇatāvacaneneva.",
  "tika-abh04t4:164_0": "Oḷārikaṅgamukhena ‘‘tadanudhammatā satī’’ti vuttāya taṁtaṁjhānanikantiyā vikkhambhanaṁ vitakkavicāravūpasamavacanādīhi",
  "tika-abh04t4:164_1": "pakāsitanti āha ‘‘taṇhāppahānaṁ etesaṁ vūpasamana’’nti (vibha. 799).",
  "tika-abh04t4:164_2": "Yato vitakkavicāresu virattabhāvadīpakaṁ vitakkavicāravūpasamavacananti tadubhayābhāvadīpanaṁ puna katanti dassetuṁ ‘‘ye cā’’tiādi vuttaṁ.",
  "tika-abh04t4:165_0": "Tatiyajjhānakathāvaṇṇanā",
  "tika-abh04t4:166_0": "163.Vīriyaṁ upekkhāti vuttaṁ ‘‘paggahaniggahesu byāpārākaraṇena upekkhiyatī’’ti.",
  "tika-abh04t4:166_1": "Gahaṇe majjhattabhāvena saṅkhāre upekkhatīti saṅkhārupekkhā,",
  "tika-abh04t4:166_2": "tathāpavattā vipassanā paññā.",
  "tika-abh04t4:166_3": "Tassā pana visayato pabhedo ‘‘aṭṭha saṅkhārupekkhā’’tiādinā (paṭi. ma.",
  "tika-abh04t4:166_4": "1.57) yassaṁ pāḷiyaṁ vutto,",
  "tika-abh04t4:166_5": "taṁ pāḷisesaṁ dassento ‘‘paṭhamajjhāna’’ntiādimāha.",
  "tika-abh04t4:166_6": "Tattha uppādanti purimakammapaccayā idha uppattiṁ.",
  "tika-abh04t4:166_7": "Pavattanti tathā uppannassa pavattiṁ.",
  "tika-abh04t4:166_8": "Nimittanti sabbampi saṅkhāragataṁ nimittabhāvena upaṭṭhānato.",
  "tika-abh04t4:166_9": "Āyūhananti āyatiṁ paṭisandhihetubhūtaṁ kammaṁ.",
  "tika-abh04t4:166_10": "Paṭisandhinti āyatiṁ upapattiṁ.",
  "tika-abh04t4:166_11": "Gatinti yāya gatiyā sā paṭisandhi hoti.",
  "tika-abh04t4:166_12": "Nibbattinti khandhānaṁ nibbattanaṁ.",
  "tika-abh04t4:166_13": "Upapattinti ‘‘samāpannassa vā upapannassa vā’’ti evaṁ vuttaṁ vipākappavattiṁ.",
  "tika-abh04t4:166_14": "Jātinti jarādīnaṁ paccayabhūtaṁ bhavapaccayā jātiṁ.",
  "tika-abh04t4:166_15": "Jarāmaraṇādayo pākaṭā eva.",
  "tika-abh04t4:166_16": "Ettha ca uppādādayo pañceva saṅkhārupekkhāñāṇassa visayavasena vuttā,",
  "tika-abh04t4:166_17": "sesā tesaṁ vevacanavasena.",
  "tika-abh04t4:166_18": "‘‘Nibbatti jātī’’ti idañhi dvayaṁ uppādassa ceva paṭisandhiyā ca vevacanaṁ.",
  "tika-abh04t4:166_19": "‘‘Gati upapatti cā’’ti idaṁ dvayaṁ pavattassa.",
  "tika-abh04t4:166_20": "Jarādayo nimittassāti.",
  "tika-abh04t4:167_0": "Bhūtassāti khandhapañcakassa. Etehīti jhānacittasamuṭṭhitarūpehi.",
  "tika-abh04t4:168_0": "Catukkanayavaṇṇanā niṭṭhitā.",
  "tika-abh04t4:169_0": "Pañcakanayavaṇṇanā",
  "tika-abh04t4:170_0": "167.Ākārabhedanti ākāravisesaṁ.",
  "tika-abh04t4:170_1": "Anekākārā hi dhammā,",
  "tika-abh04t4:170_2": "te ca niravasesaṁ yāthāvato bhagavatā abhisambuddhā. Yathāha –",
  "tika-abh04t4:170_3": "‘‘sabbe dhammā sabbākārena buddhassa bhagavato ñāṇamukhe āpāthaṁ āgacchantī’’ti (mahāni. 156; cūḷani.",
  "tika-abh04t4:170_4": "mogharājamāṇavapucchāniddesa 85; paṭi. 3.5).",
  "tika-abh04t4:170_5": "Dutiyajjhānapakkhikaṁ na paṭhamajjhānapakkhikanti adhippāyo.",
  "tika-abh04t4:170_6": "Tenevāha ‘‘paṭhamajjhānameva hī’’tiādi.",
  "tika-abh04t4:170_7": "Atthato hi catukkapañcakanayā aññamaññānuppavesino.",
  "tika-abh04t4:170_8": "Pañcakanaye dutiyajjhānaṁ kiṁ savicāratāya paṭhamajjhānapakkhikaṁ udāhu avitakkatāya dutiyajjhānapakkhikanti",
  "tika-abh04t4:170_9": "siyā āsaṅkāti tadāsaṅkānivattanatthamidaṁ vuttaṁ.",
  "tika-abh04t4:170_10": "Kasmātiādinā tattha kāraṇamāha.",
  "tika-abh04t4:170_11": "Suttantadesanāsu ca dutiyajjhānameva bhajantīti sambandho.",
  "tika-abh04t4:170_12": "Ca-saddena na kevalaṁ idheva,",
  "tika-abh04t4:170_13": "atha kho suttantadesanāsupīti desanantarepi yathāvuttajjhānassa paṭhamajjhānapakkhikattābhāvaṁ dasseti.",
  "tika-abh04t4:170_14": "Idāni bhajanampi dassetuṁ ‘‘vitakkavūpasamā’’tiādi vuttaṁ.",
  "tika-abh04t4:170_15": "Tena suttantepi pañcakanayassa labbhamānataṁ dasseti.",
  "tika-abh04t4:171_0": "Nanu ca suttante cattāriyeva jhānāni vibhattānīti pañcakanayo natthiyevāti? Na,",
  "tika-abh04t4:171_1": "‘‘savitakkasavicāro samādhī’’tiādinā samādhittayāpadesena pañcakanayassa labbhamānattā.",
  "tika-abh04t4:171_2": "Catukkanayanissito pana katvā pañcakanayo vibhattoti tatthāpi pañcakanayo niddhāretabbo.",
  "tika-abh04t4:171_3": "Vitakkavicārānaṁ vūpasamāti hi vitakkassa vicārassa vitakkavicārānañca vitakkavicārānanti sakkā vattuṁ.",
  "tika-abh04t4:171_4": "Tathā avitakkaavicārānanti ca vinā saha ca vicārena vitakkappahānena avitakkaṁ saha vinā ca vitakkena",
  "tika-abh04t4:171_5": "vicārappahānena avicāranti avitakkaṁ avicāraṁ avitakkaavicārañcāti vā tividhampi sakkā saṅgaṇhituṁ.",
  "tika-abh04t4:172_0": "Dutiyanti ca vitakkarahite vitakkavicāradvayarahite ca ñāyāgatā desanā.",
  "tika-abh04t4:172_1": "Dutiyaṁ adhigantabbattā vicāramattarahitepi dvayappahānādhigatasamānadhammattā.",
  "tika-abh04t4:172_2": "Evañca katvā pañcakanayaniddese dutiye vūpasantopi vitakko taṁsahāyavicārāvūpasamena na sammāvūpasantoti",
  "tika-abh04t4:172_3": "vitakkavicāradvayarahite viya vicāravūpasameneva tadupasamaṁ sesadhammasamānatañca dassentena ‘‘vitakkavicārānaṁ",
  "tika-abh04t4:172_4": "vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ tatiyaṁ jhānaṁ",
  "tika-abh04t4:172_5": "upasampajja viharatī’’ti tatiyaṁ catukkanaye dutiyena nibbisesaṁ vibhattaṁ.",
  "tika-abh04t4:172_6": "Duvidhassapi sahāyavirahena aññathā ca vitakkappahānena avitakkattaṁ samādhijaṁ pītisukhattañca samānanti samānadhammattāpi dutiyanti niddeso.",
  "tika-abh04t4:172_7": "Vicāramattampi hi vitakkavicāradvayarahitaṁ viya ‘‘yasmiṁ samaye rūpūpapattiyā maggaṁ bhāveti avitakkavicāramattaṁ",
  "tika-abh04t4:172_8": "samādhijaṁ pītisukhaṁ dutiyaṁ jhānaṁ upasampajja viharatī’’ti avitakkaṁ samādhijaṁ pītisukhanti vibhattaṁ.",
  "tika-abh04t4:172_9": "Paṭhamajjhāne vā sahacārīsu vitakkavicāresu ekaṁ atikkamitvā dutiyampi tatraṭṭhameva dosato disvā ubhayampi",
  "tika-abh04t4:172_10": "sahātikkamantassa pañcakanaye tatiyaṁ vuttaṁ tatiyaṁ adhigantabbattā.",
  "tika-abh04t4:172_11": "Paṭhamato anantarabhāvena panassa dutiyabhāvo ca uppajjati.",
  "tika-abh04t4:172_12": "Kasmā panettha sarūpato pañcakanayo na vibhattoti?",
  "tika-abh04t4:172_13": "Vineyyajjhāsayato.",
  "tika-abh04t4:172_14": "Yathānulomadesanā hi suttantadesanāti.",
  "tika-abh04t4:173_0": "Paṭipadācatukkādivaṇṇanā",
  "tika-abh04t4:174_0": "176-180.Tadanurūpatāti tassa paṭhamādijjhānassa anurūpasabhāvā.",
  "tika-abh04t4:174_1": "Yathāladdhajjhānaṁ santato paṇītato disvā assādayamānā nikanti taṁsampayuttā khandhā vā tadārakkhabhūtā",
  "tika-abh04t4:174_2": "satiyeva vā tassa jhānassa anucchavikatāya ‘‘tadanudhammatā satī’’ti vuttāti.",
  "tika-abh04t4:174_3": "Kadācīti yadā paṭhamaṁ adhigantvā yathānisinnoyeva vinā payogantaraṁ dutiyādīni adhigacchati,",
  "tika-abh04t4:174_4": "īdise kāleti attho.",
  "tika-abh04t4:175_0": "186.",
  "tika-abh04t4:175_1": "Kusalajjhānassa adhigatattā ‘‘sekkhā’’ti vuttaṁ.",
  "tika-abh04t4:175_2": "Na hi te uppādenti nāmāti ariyamaggakkhaṇe rūpāvacarajjhānānaṁ anuppajjamānataṁ sandhāyāha.",
  "tika-abh04t4:176_0": "Kasiṇakathāvaṇṇanā",
  "tika-abh04t4:177_0": "203.Āruppapādakatāca dassitā vinā abhāvato.",
  "tika-abh04t4:177_1": "Na hi tesaṁ āruppapādakatāya vinā nirodhapādakatā atthīti.",
  "tika-abh04t4:177_2": "Nimminituṁ icchitassa vatthuno nimmānavasena khippaṁ nisanti nisāmanaṁ ālocanaṁ adhigamo etassāti khippanisanti.",
  "tika-abh04t4:177_3": "Tabbhāvo ‘‘khippanisantibhāvo’’ti āha ‘‘khippadassanaṁ khippābhiññatā’’ti.",
  "tika-abh04t4:178_0": "Kasiṇakathāvaṇṇanā niṭṭhitā.",
  "tika-abh04t4:179_0": "Abhibhāyatanakathāvaṇṇanā",
  "tika-abh04t4:180_0": "204.",
  "tika-abh04t4:180_1": "Paṭibhāganimittabhūtaṁ kasiṇārammaṇasaṅkhātaṁ āyatanaṁ kāraṇaṁ etassāti kasiṇāyatanaṁ, jhānaṁ.",
  "tika-abh04t4:180_2": "Atha vā ārammaṇassa anavasesapharaṇaṭṭhena kasiṇañca taṁ āyatanañca yogino sukhavisesānaṁ adhiṭṭhānabhāvato",
  "tika-abh04t4:180_3": "manāyatanadhammāyatanabhāvato cāti sasampayuttaṁ jhānaṁ kasiṇāyatanaṁ.",
  "tika-abh04t4:180_4": "Tenevāha ‘‘satipi abhibhāyatanānaṁ kasiṇāyatanatte’’ti.",
  "tika-abh04t4:180_5": "Bhāvanāya nimittaṁ bhāvanānimittaṁ,",
  "tika-abh04t4:180_6": "ārammaṇassa parittappamāṇatā suvisuddhanīlāditā ca,",
  "tika-abh04t4:180_7": "tadeva nānattaṁ.",
  "tika-abh04t4:180_8": "Bhāvanā eva vā pubbabhāgabhūtā bhāvanānimittaṁ,",
  "tika-abh04t4:180_9": "tassa nānattaṁ bhāvanānimittanānattaṁ.",
  "tika-abh04t4:180_10": "Pubbabhāgabhāvanā hi yathāvuttavisese ārammaṇe pavattiākāravisesato nānāsabhāvāti.",
  "tika-abh04t4:180_11": "Kasiṇanimittassa abhibhavanakabhāvanānimittanānattaṁ kasiṇa…pe… nānattaṁ,",
  "tika-abh04t4:180_12": "tatoti yojetabbaṁ.",
  "tika-abh04t4:181_0": "Ettha ca purimāni cattāri abhibhāyatanāni bhūtakasiṇārammaṇāni,",
  "tika-abh04t4:181_1": "bhūtakasiṇesu ca yaṁ suvaṇṇaṁ dubbaṇṇanti ca na sakkā vattuṁ.",
  "tika-abh04t4:181_2": "Tattha pavattitāni sabbattha vā vaṇṇābhogarahitena pavattitāni paṭhamatatiyābhibhāyatanānīti dutiyacatutthāni vaṇṇakasiṇārammaṇāni.",
  "tika-abh04t4:181_3": "Yadi evaṁ dutiyacatutthehi pañcamādīnaṁ ko visesoti ‘‘pañcamādīni vaṇṇato ramaṇīyatarāni,",
  "tika-abh04t4:181_4": "na tathā itarānī’’ti vadanti.",
  "tika-abh04t4:181_5": "Purimānipi cattāri aṭṭha kasiṇārammaṇāneva,",
  "tika-abh04t4:181_6": "tasmā taṁ nesaṁ matimattaṁ ‘‘aṭṭhasu kasiṇesū’’ti vuttattā.",
  "tika-abh04t4:181_7": "Vimokkhesu ca paṭhamadutiyavimokkhā aṭṭha kasiṇārammaṇā.",
  "tika-abh04t4:181_8": "Tatiyo vaṇṇakasiṇārammaṇo.",
  "tika-abh04t4:181_9": "Paṭhamadutiyāpi vā vaṇṇakasiṇārammaṇā eva ‘‘bahiddhā nīlakasiṇādirūpāni jhānacakkhunā passatī’’ti vuttattā.",
  "tika-abh04t4:181_10": "Ārammaṇamanuññatāya hi tattha aniggatitabhāvena tesaṁ pavattīti.",
  "tika-abh04t4:181_11": "Evaṁ sante tatiyassa itarehi ko visesoti?",
  "tika-abh04t4:181_12": "Subhākārābhogo.",
  "tika-abh04t4:181_13": "Tatiyo eva hi subhanti ābhujanavasena pavattati,",
  "tika-abh04t4:181_14": "na itareti.",
  "tika-abh04t4:182_0": "Ñāṇaṁ appanāpaññā.",
  "tika-abh04t4:182_1": "Vijjamānepīti api-saddena avijjamānepīti dasseti.",
  "tika-abh04t4:182_2": "Parittappamāṇatā abhibhavanassa kāraṇaṁ imesu catūsu abhibhāyatanesūti adhippāyo.",
  "tika-abh04t4:182_3": "Nanu ca sabbattha ‘‘suvaṇṇadubbaṇṇānī’’ti vacanato vaṇṇābhogasahitāniyeva gahitānīti?",
  "tika-abh04t4:182_4": "Na gahitānīti dassento ‘‘tattha cā’’tiādimāha.",
  "tika-abh04t4:182_5": "Tatthāti āgamesu.",
  "tika-abh04t4:182_6": "Tathā appamāṇānīti vaṇṇābhogarahitāni ca sabbāni appamāṇāni suvaṇṇadubbaṇṇānīti attho.",
  "tika-abh04t4:182_7": "Yadi evaṁ kathaṁ visiṭṭhānaṁ vaṇṇābhogena rahitānaṁ sahitānañca ekajjhaṁ manasi karoti?",
  "tika-abh04t4:182_8": "Na ekajjhaṁ,",
  "tika-abh04t4:182_9": "visuṁyeva pana tesu manasikāro.",
  "tika-abh04t4:182_10": "Yadi visuṁ kathamekanti?",
  "tika-abh04t4:182_11": "Parittabhāvasāmaññato.",
  "tika-abh04t4:182_12": "Yadi evaṁ ‘‘suvaṇṇadubbaṇṇaggahaṇaṁ atiricchatī’’ti,",
  "tika-abh04t4:182_13": "nātiricchatīti dassento ‘‘atthi hi eso pariyāyo’’tiādimāha.",
  "tika-abh04t4:182_14": "Tattha yadidaṁ vaṇṇābhogajanitaṁ visesaṁ aggahetvā parittasāmaññena ekattaṁ netvā ‘‘parittāni abhibhuyyā’’ti",
  "tika-abh04t4:182_15": "vatvā puna tadantogadhadhammappabhedaṁ vineyyavasena dassetuṁ ‘‘tāni ce kadāci vaṇṇavasena ābhujitāni",
  "tika-abh04t4:182_16": "honti suvaṇṇadubbaṇṇāni abhibhuyyā’’ti vattabbatāya vaṇṇābhogarahitāni sahitāni ca visuṁ manasi katvā",
  "tika-abh04t4:182_17": "ubhayatthāpi vaṇṇābhogarahitaparittābhibhavane taṁ sahitaparittābhibhavane ca parittābhibhavanassa sāmaññaṁ",
  "tika-abh04t4:182_18": "gahetvā ekanti vacanaṁ,",
  "tika-abh04t4:182_19": "eso pariyāyo vijjatīti ayamadhippāyo.",
  "tika-abh04t4:183_0": "Evaṁ suttantābhidhammapāṭhavisesato aṭṭhakathāya virodhābhāvaṁ dassetvā idāni suttantābhidhammapāṭhānaṁ",
  "tika-abh04t4:183_1": "avirodhaṁ adhippāyavibhāvanena dassetuṁ ‘‘tatthacā’’tiādimāha.",
  "tika-abh04t4:183_2": "Evaṁ abhidhamme vaṇṇābhogarahitāni sahitāni ca visuṁ vuttāni.",
  "tika-abh04t4:183_3": "Suttante pana ‘‘ubhayāni ekajjha’’nti vuttaṁ,",
  "tika-abh04t4:183_4": "taṁ kathaṁ viññāyatīti āha ‘‘tadeta’’ntiādi.",
  "tika-abh04t4:183_5": "Tattha āgatassāti suttante āgatassa.",
  "tika-abh04t4:183_6": "Tattha hi ‘‘ajjhattaṁ rūpasaññī’’ti āgataṁ.",
  "tika-abh04t4:183_7": "Avacanatoti abhidhamme avacanato.",
  "tika-abh04t4:183_8": "Yadipi vimokkhā visuṁ desitā,",
  "tika-abh04t4:183_9": "kasiṇāyatanabhāvo viya pana abhibhāyatanānaṁ vimokkhakiccatāpi atthīti abhibhāyatanavimokkhānaṁ idhāpi",
  "tika-abh04t4:183_10": "saṅkaro dunnivāroti codanaṁ manasi katvā āha ‘‘sabbavimokkhakiccasādhāraṇavacanabhāvato’’ti.",
  "tika-abh04t4:183_11": "Tena yathā abhibhāyatanadesanāyaṁ abhibhāyatanakiccāni niravasesato vuttāni,",
  "tika-abh04t4:183_12": "evaṁ vimokkhadesanāyaṁ vimokkhakiccānīti idha tesaṁ asaṅkaroyevāti dasseti.",
  "tika-abh04t4:184_0": "Ye ca yathāvuttaṁ vavatthānaṁ na sampaṭicchanti,",
  "tika-abh04t4:184_1": "tehi suttantābhidhammapāṭhabhede aññaṁ kāraṇaṁ vattabbaṁ siyā.",
  "tika-abh04t4:184_2": "Kimettha vattabbaṁ,",
  "tika-abh04t4:184_3": "nanu aṭṭhakathāyaṁ ‘‘kasmā pana yathā suttante’’tiādiṁ vatvā ‘‘ajjhattarūpānaṁ anabhibhavanīyato’’ti kāraṇaṁ vuttanti.",
  "tika-abh04t4:184_4": "Na taṁ tassa kāraṇavacananti dassento ‘‘ajjhattarūpāna’’ntiādimāha.",
  "tika-abh04t4:184_5": "Tattha yanti idha suttante ca ‘‘bahiddhā rūpāni passatī’’ti (a. ni.",
  "tika-abh04t4:184_6": "8.65) vuttavacanaṁ sandhāyāha.",
  "tika-abh04t4:184_7": "Bahiddhā rūpāniyeva hi abhibhavanīyānīti.",
  "tika-abh04t4:184_8": "Aññahetukanti desanāvilāsato aññaṁ abhibhavanīyahetu etassāti aññahetukaṁ.",
  "tika-abh04t4:184_9": "Ajjhattaarūpasaññitāya eva,",
  "tika-abh04t4:184_10": "na suttante viya ajjhattarūpasaññitāya cāti attho.",
  "tika-abh04t4:184_11": "Avibhūtattāti idaṁ ñāṇuttarānaṁ saha nimittuppādanena appanānibbattanaṁ ārammaṇassa abhibhavo na suṭṭhu",
  "tika-abh04t4:184_12": "vibhūtabhāvamantarena sambhavatīti katvā vuttaṁ.",
  "tika-abh04t4:184_13": "Nanu ca aṭṭhakathāyaṁ pāṭhadvayavisesassa desanāvilāso kāraṇabhāvena vuttoti āha ‘‘desanāvilāso ca yathāvuttavavatthānavasena veditabbo’’ti.",
  "tika-abh04t4:184_14": "Desanāvilāso hi nāma vineyyajjhāsayānurūpaṁ vijjamānasseva pariyāyassa vibhāvanaṁ na yassa kassacīti.",
  "tika-abh04t4:184_15": "Tattha ca ‘‘pariyāyadesanattā’’tiādinā vuttappakāravavatthānaṁ desanāvilāsanibandhanamāha.",
  "tika-abh04t4:184_16": "Tathā ceva hi purato desanāvilāso vibhāvito.",
  "tika-abh04t4:185_0": "Abhibhāyatanakathāvaṇṇanā niṭṭhitā.",
  "tika-abh04t4:186_0": "Vimokkhakathāvaṇṇanā",
  "tika-abh04t4:187_0": "248.Tanti ‘‘sasantatipariyāpannarūpa’’nti vuttakesādivaṇṇamāha.",
  "tika-abh04t4:187_1": "Taṁ pana yasmā khalamaṇḍalādi viya paramparāya jhānassa kāraṇaṁ,",
  "tika-abh04t4:187_2": "tasmā ‘‘jhānassa hetubhāvenā’’ti āha.",
  "tika-abh04t4:187_3": "Yenāti yathāvuttarūpavisesena.",
  "tika-abh04t4:187_4": "Visiṭṭhenāti atisayappattena ‘‘rūpūpapattiyā’’tiādīsu (dha. sa.",
  "tika-abh04t4:187_5": "160 ādayo; vibha.",
  "tika-abh04t4:187_6": "625) viya uttarapadalopena ‘‘rūpa’’nti vuttena rūpajhānena.",
  "tika-abh04t4:187_7": "‘‘Visiṭṭhenā’’ti iminā hi atisayarūpayutto rūpīti vuttoti dasseti.",
  "tika-abh04t4:187_8": "‘‘Paṭhamaṁ jhānaṁ upasampajja viharati pathavīkasiṇa’’ntiādinā (dha. sa.",
  "tika-abh04t4:187_9": "499) jhānānameva kasiṇabhāvena pavattā.",
  "tika-abh04t4:187_10": "Sutte ārammaṇānaṁ kasiṇabhāvena pavattā ‘‘pathavīkasiṇameko sañjānātī’’tiādinā (dī. ni. 3.360; a. ni. 10.25).",
  "tika-abh04t4:188_0": "Vimokkhakathāvaṇṇanā niṭṭhitā.",
  "tika-abh04t4:189_0": "Brahmavihārakathāvaṇṇanā",
  "tika-abh04t4:190_0": "251.",
  "tika-abh04t4:190_1": "Aññāṇasampayuttāpi vā upekkhāvedanā aññāṇupekkhā,",
  "tika-abh04t4:190_2": "upekkhāti aññāṇasampayuttā upekkhāvedanā,",
  "tika-abh04t4:190_3": "aññāṇupekkhātipi etāsaṁyeva nāmanti (vibha. aṭṭha.",
  "tika-abh04t4:190_4": "947) hi sammohavinodaniyaṁ vakkhatīti.",
  "tika-abh04t4:190_5": "Appaṭibhāganimittattepi ekaṁ katipaye vā satte odissa pavattā paricchinnarūpādiupādānavisaye pavattattā",
  "tika-abh04t4:190_6": "kathamappamāṇagocarāti āha ‘‘na ca sammutisaccavasenā’’tiādi.",
  "tika-abh04t4:190_7": "Evampi yathā natthi sattā opapātikāti sattavasena pavattāyapi micchādiṭṭhiyā saṅkhārārammaṇatā vuccati upādānavasena,",
  "tika-abh04t4:190_8": "evaṁ sattavasena pavattānampi mettādīnaṁ saṅkhārārammaṇatāpi siyāti ce? Na,",
  "tika-abh04t4:190_9": "aparāmasanavasena pavattānaṁ mettādīnaṁ saupādānaggahaṇāsambhavatoti dassento āha ‘‘aparāmāsā’’tiādi.",
  "tika-abh04t4:191_0": "Brahmavihārakathāvaṇṇanā niṭṭhitā.",
  "tika-abh04t4:192_0": "Asubhakathāvaṇṇanā",
  "tika-abh04t4:193_0": "263.",
  "tika-abh04t4:193_1": "‘‘Ekāhamataṁ vā dvīhamataṁ vā’’tiādinā (dī. ni. 2.379; ma. ni.",
  "tika-abh04t4:193_2": "1.112) vuttāsu navasu sivathikāsu vaṇṇavasena pavattajjhānaṁ sivathikāvaṇṇajjhānaṁ.",
  "tika-abh04t4:193_3": "Nanu cetassa vaṇṇakasiṇehi gahaṇaṁ yuttaṁ,",
  "tika-abh04t4:193_4": "na asubhehīti? Na,",
  "tika-abh04t4:193_5": "sivathikāvaṇṇaṁ upamaṁ katvā attano kāye paṭikūlattaṁ amuñcitvāva vaṇṇavasena pavattanato .",
  "tika-abh04t4:193_6": "Tenevāha ‘‘paṭikūlamanasikārasāmaññenā’’ti.",
  "tika-abh04t4:193_7": "Ayamattho sivathikāvaṇṇajjhānassāti etthāpi yojetabboti vibhāvento ‘‘tampī’’tiādimāha.",
  "tika-abh04t4:194_0": "Asubhakathāvaṇṇanā niṭṭhitā.",
  "tika-abh04t4:195_0": "Rūpāvacarakusalavaṇṇanā niṭṭhitā.",
  "tika-abh04t4:196_0": "Arūpāvacarakusalakathāvaṇṇanā",
  "tika-abh04t4:197_0": "265.Rūpanimittanti rūpahetu rūpādhikaraṇaṁ.",
  "tika-abh04t4:197_1": "Rūpārūpanimittesūti rūpadhammesu ca pathavīkasiṇādinimittesu ca.",
  "tika-abh04t4:197_2": "Tadārammaṇajjhānesūti ettha taṁ-saddena rūpanimittaṁ paccāmasati rūpampi vā rūpadhammārammaṇānampi rūpāvacarajjhānānaṁ sambhavato.",
  "tika-abh04t4:197_3": "Rūpādīsūti rūpārūpanimittatadārammaṇajjhānesu rūpapaṭibaddhadhammesu ca.",
  "tika-abh04t4:197_4": "Anāvajjitukāmatādināti ādi-saddena asamāpajjitukāmatādiṁ saṅgaṇhāti.",
  "tika-abh04t4:198_0": "Cutito uddhaṁ uppattirahānaṁ…pe…",
  "tika-abh04t4:198_1": "anuppattidhammatāpādanena samatikkamoti etena samatikkamitabbattena rūpāvacarakusalānaṁ rūpāvacaravipākakiriyehi",
  "tika-abh04t4:198_2": "visesābhāvaṁ dasseti anadhigatabhāvato.",
  "tika-abh04t4:198_3": "Yesañhi rūpasaññādīnaṁ arūpabhāvanāya samatikkamādiko labbhati,",
  "tika-abh04t4:198_4": "te dassetuṁ ‘‘arūpabhāvanāya abhāve cutito uddhaṁ uppattirahāna’’nti vuttanti.",
  "tika-abh04t4:198_5": "Yāti ekantarūpanissitā avasiṭṭhaparittavipākasaññādayo.",
  "tika-abh04t4:199_0": "Āneñjasantasamāpattisukhānubhavanabhavavisesūpapajjanādayo āruppasamāpattīnaṁ atthāti āha ‘‘rūpasaññā…pe…",
  "tika-abh04t4:199_1": "na attho’’ti.",
  "tika-abh04t4:200_0": "Idha ugghāṭitakasiṇavasena parittānantatā hoti nippariyāyadesanattāti adhippāyo.",
  "tika-abh04t4:200_1": "Yadi evaṁ parittakasiṇugghāṭite kathamākāsānañcāyatanavacananti?",
  "tika-abh04t4:200_2": "Tatthāpi anantapharaṇasabbhāvato.",
  "tika-abh04t4:200_3": "Tenevāha ‘‘anantapharaṇatāsabbhāve’’ti.",
  "tika-abh04t4:200_4": "Yadi sabbattha anantapharaṇatā atthi,",
  "tika-abh04t4:200_5": "atha kasmā ‘‘ananto ākāso’’ti na vuttanti āha ‘‘samayavavatthāpanā’’tiādi.",
  "tika-abh04t4:200_6": "Tattha paṭipattīti jhānabhāvanākāramāha.",
  "tika-abh04t4:201_0": "266. Ugghāṭabhāvo ugghāṭimaṁ. Yathā pākimaṁ.",
  "tika-abh04t4:202_0": "268.",
  "tika-abh04t4:202_1": "Ākāse pavattitaviññāṇātikkamato tatiyāti paduddhāraṁ katvā yuttito āgamato ca tadatthaṁ vibhāvetuṁ ‘‘tadatikkamato hī’’tiādimāha.",
  "tika-abh04t4:202_2": "Āruppasamāpattīnaṁ ārammaṇātikkamena pattabbattā visesato ārammaṇe dosadassanaṁ tadeva atikkamitabbanti ayaṁ yutti,",
  "tika-abh04t4:202_3": "ārammaṇe pana atikkante tadārammaṇaṁ jhānampi atikkantameva hoti.",
  "tika-abh04t4:202_4": "Bhāvanāya ārammaṇassa vigamanaṁ apanayanaṁ vibhāvanā.",
  "tika-abh04t4:202_5": "Pāḷiyanti vibhaṅge.",
  "tika-abh04t4:202_6": "Nanu ca pāḷiyaṁ ‘‘taññeva viññāṇa’’nti avisesena vuttaṁ ‘‘na ākāsānañcāyatanaviññāṇa’’nti.",
  "tika-abh04t4:202_7": "‘‘Na taññevaviññāṇanti visesavacanena ayamattho siddho’’ti dassento ‘‘viññāṇañcāyatana’’ntiādimāha.",
  "tika-abh04t4:203_0": "Arūpāvacarakusalakathāvaṇṇanā niṭṭhitā.",
  "tika-abh04t4:204_0": "Tebhūmakakusalavaṇṇanā",
  "tika-abh04t4:205_0": "269.Sattahimahāvārehīti paṭiccasahajātapaccayanissayasaṁsaṭṭhasampayuttapañhāvārehi anulomapaccanīyaanulomapaccanīyapaccanīyānulomādinayā",
  "tika-abh04t4:205_1": "anulomādinayā.",
  "tika-abh04t4:205_2": "Bhāradvājagotamādayo aṭṭhacattālīsa loke gottāni mūlabhūtāni,",
  "tika-abh04t4:205_3": "tathā kaṭṭhakalāpādayo aṭṭhacattālīseva caraṇānīti āha ‘‘aṭṭhacattālīsa’’ntiādi.",
  "tika-abh04t4:205_4": "Tattha tesanti bhabbābhabbānaṁ.",
  "tika-abh04t4:205_5": "Dvārasīsena dvāravantāni gayhantīti adhippāyenāha ‘‘taṁtaṁdvārāni vā kāyādīnī’’ti.",
  "tika-abh04t4:205_6": "Acittīkārena vā kataṁ hīnaṁ,",
  "tika-abh04t4:205_7": "ajjhupekkhanena kataṁ majjhimaṁ,",
  "tika-abh04t4:205_8": "sakkaccakataṁ paṇītaṁ.",
  "tika-abh04t4:205_9": "Āmisakiñjakkhādihetu vā kataṁ hīnaṁ,",
  "tika-abh04t4:205_10": "puññaphalakāmatāya kataṁ majjhimaṁ,",
  "tika-abh04t4:205_11": "kattabbamicceva ariyabhāve ṭhitena kataṁ paṇītaṁ.",
  "tika-abh04t4:205_12": "Bhavasampattilobhena vā pavattitaṁ hīnaṁ,",
  "tika-abh04t4:205_13": "alobhajjhāsayena pavattitaṁ majjhimaṁ,",
  "tika-abh04t4:205_14": "parahitāya pavattitaṁ paṇītaṁ.",
  "tika-abh04t4:205_15": "Parittakataṁ vā hīnaṁ,",
  "tika-abh04t4:205_16": "mattaso kataṁ majjhimaṁ,",
  "tika-abh04t4:205_17": "adhimattaso kataṁ paṇītaṁ.",
  "tika-abh04t4:205_18": "Mahaggatesu pana paṭiladdhamattaṁ hīnaṁ,",
  "tika-abh04t4:205_19": "nātisubhāvitaṁ majjhimaṁ,",
  "tika-abh04t4:205_20": "subhāvitaṁ vasippattaṁ paṇītaṁ.",
  "tika-abh04t4:205_21": "Imesupi ekekassa hīnādikassa āyūhananānattādivasena hīnādibhedo labbhatiyevāti daṭṭhabbaṁ.",
  "tika-abh04t4:205_22": "Sampayuttadhammānaṁ vasenāti yo cittappabhāvito cittasampayuttānaṁ cittādhipateyyabhāvo,",
  "tika-abh04t4:205_23": "so taṁnimitte citte upacaritoti evaṁ vā ettha attho.",
  "tika-abh04t4:206_0": "Tebhūmakakusalavaṇṇanā niṭṭhitā.",
  "tika-abh04t4:207_0": "Lokuttarakusalavaṇṇanā",
  "tika-abh04t4:208_0": "277.",
  "tika-abh04t4:208_1": "‘‘Kenaṭṭhena lokuttara’’ntiādi paṭisambhidāvacanaṁ (paṭi. ma.",
  "tika-abh04t4:208_2": "2.43) aṭṭhakathāya ābhataṁ,",
  "tika-abh04t4:208_3": "tasmā tattha ‘‘tividhopi anuttaradhammo lokaṁ taratī’’tiādinā saṅgahitoti taṁ tīhi padehi yojetvā dassetuṁ ‘‘lokaṁ taratīti etenā’’tiādimāha.",
  "tika-abh04t4:208_4": "Ekekasmiṁ yojetabbo lokassa antagamanāditāya maggādīsupi labbhamānattā.",
  "tika-abh04t4:208_5": "Maggeyeva vā tividhopi attho yojetabboti sambandho.",
  "tika-abh04t4:208_6": "Anativattanādīti ādi-saddena indriyānaṁ ekarasatā tadupagavīriyavāhanaṁ āsevanāti ime tayo bhāvanāvisese saṅgaṇhāti.",
  "tika-abh04t4:208_7": "Yasmā cete bhāvanāvisesā saṁkilesavodānesu vaṭṭavivaṭṭesu ca taṁtaṁādīnavānisaṁsadassanabhūtāya pubbabhāgapaññāya",
  "tika-abh04t4:208_8": "sampāditena ñāṇavisesena nipphajjanti,",
  "tika-abh04t4:208_9": "tasmā vuttaṁ ‘‘aññamaññaṁ…pe…",
  "tika-abh04t4:208_10": "vaḍḍhetī’’ti.",
  "tika-abh04t4:209_0": "Nissayo hotīti rukkho viya sākhāya ādhārabhāvena voharīyatīti attho.",
  "tika-abh04t4:209_1": "Phalañāṇaphalaṅgānaṁ nissayavacanaṁ nissayapaccayattā.",
  "tika-abh04t4:209_2": "Tatoyeva nissayabhāvato patiṭṭhābhāvato.",
  "tika-abh04t4:209_3": "Ariyaphalasannissayena hi ariyā katakiccā suṭṭhu nibbinnasabbabhavāpi cirataraṁ loke parahitāya tiṭṭhanti.",
  "tika-abh04t4:209_4": "Kilesānaṁ odhiso pajahanakāpi ariyamaggā avisesena sabbākusalānaṁ sabbakusalapaṭipakkhatāya aññamaggappahātabbesupi",
  "tika-abh04t4:209_5": "kenaci pahānākārena pavattantīti taṁ pahānākāraṁ dassento ‘‘itaresaṁ vijjutobhāsena viya tamassā’’ti āha.",
  "tika-abh04t4:209_6": "Yena pāḷiyaṁ heṭṭhimamaggañāṇānaṁ vijjūpamatā dassitā.",
  "tika-abh04t4:209_7": "Yadi evaṁ uparimaggavajjhā kilesā itareti idhādhippetā.",
  "tika-abh04t4:209_8": "Na tesaṁ samucchedavacanaṁ yuttaṁ.",
  "tika-abh04t4:209_9": "Na hi bhāvanāya pahātabbe dassanamaggo samucchindituṁ sakkoti.",
  "tika-abh04t4:209_10": "Tathā ca sati dassanena pahātabbā eva te siyuṁ.",
  "tika-abh04t4:209_11": "Atha tadaṅgappahānaṁ adhippetaṁ,",
  "tika-abh04t4:209_12": "yena ‘‘vijjutobhāsena viya tamassā’’ti vuttaṁ,",
  "tika-abh04t4:209_13": "taṁ pubbabhāgavipassanāya eva siddhaṁ na ca yuttaṁ lokuttaramaggo tadaṅgavasena kilese pajahatīti.",
  "tika-abh04t4:209_14": "Vikkhambhanepi eseva nayo,",
  "tika-abh04t4:209_15": "anulomañāṇeneva tassa sātisayaṁ sādhitattā.",
  "tika-abh04t4:209_16": "Atha pana paṭhamamaggavajjhā eva kilesā itareti adhippetā,",
  "tika-abh04t4:209_17": "evaṁ sante tesaṁ itarabhāvova na siyā,",
  "tika-abh04t4:209_18": "na ca anapāyagamanīyā nāma kilesā dassanena pahātabbā atthi,",
  "tika-abh04t4:209_19": "nāpi paṭhamamaggavajjhā kilesā tena vijjutobhāsena viya tamo samucchinditabbāti vattuṁ yuttanti upaparikkhitabboyaṁ ‘‘itaresaṁ…pe…",
  "tika-abh04t4:209_20": "samucchedo’’ti.",
  "tika-abh04t4:209_21": "Lokiyajjhānampi na vinā paṭipadāya ijjhatīti idaṁ adhippāyavasena netabbaṁ neyyatthattāti taṁ adhippāyaṁ vibhāvento ‘‘akatādhikārassā’’ti āha.",
  "tika-abh04t4:209_22": "Tena yathāvuttavacanassa ca sappadesataṁ dasseti.",
  "tika-abh04t4:209_23": "Nanu ca katādhikārassa ariyassa maggena samijjhamānampi jhānaṁ maggapaṭipadāvasena paṭipadāsahitamevāti.",
  "tika-abh04t4:209_24": "Na vinā paṭipadāya ijjhatīti sakkā vattuṁ,",
  "tika-abh04t4:209_25": "tenetaṁ vacanaṁ nippadesamevāti anuyogaṁ sandhāyāha ‘‘katādhikārassa panā’’tiādi.",
  "tika-abh04t4:209_26": "Idāni tassa vacanassa adhippāyavasena gahetabbatthatā pāḷitopi viññāyatīti dassento āha ‘‘yathāvutta…pe… katā’’ti.",
  "tika-abh04t4:210_0": "‘‘Yo kocīti avisesavacana’’nti tassa apavādaṁ dassento ‘‘sakiṁ dvikkhattu’’nti ādimāha.",
  "tika-abh04t4:210_1": "Paricchinditvā gahaṇaṁ parijānanaṁ.",
  "tika-abh04t4:210_2": "Nāmarūpavavatthāpanādīnanti nāmarūpavavatthāpanapaccayapariggahalakkhaṇapaṭivedhanikantipariyādānānaṁ .",
  "tika-abh04t4:210_3": "Kicchasiddhitoti nāmarūpavavatthāpanādīnaṁ kesañci sabbesampi vā kicchasiddhito.",
  "tika-abh04t4:210_4": "Esa nayo dutiyavārādīsupi yathāsambhavaṁ.",
  "tika-abh04t4:210_5": "Sukhasiddhiyampīti nāmarūpavavatthāpanādīnaṁ kicchasiddhi maggapātubhāvadandhabhāvassa kāraṇabhāve anekantikā.",
  "tika-abh04t4:210_6": "Vipassanāsahagatindriyānaṁ pana mandatā tassa ekantakāraṇanti dasseti.",
  "tika-abh04t4:211_0": "Etadantattā paṭipadāyāti etena nippariyāyato paṭipadāñāṇadassanavisuddhisaṅkhātāya vipassanāpaññāya cirācirappavattivasena",
  "tika-abh04t4:211_1": "maggassa khippadandhābhiññatā vuttāti dasseti.",
  "tika-abh04t4:211_2": "Purimānanti purimavārānaṁ,",
  "tika-abh04t4:211_3": "lakkhaṇapaṭivedhādīnaṁyeva vā.",
  "tika-abh04t4:211_4": "Heṭṭhimakoṭiyā tikkhattuṁ kilesavikkhambhane sati dukkhāpaṭipadābhāvo,",
  "tika-abh04t4:211_5": "na tato heṭṭhāti nicchitattā āha ‘‘tikkhattuṁ vikkhambhanavāratāvasenā’’ti.",
  "tika-abh04t4:211_6": "Tassa sukhāpaṭipadā veditabbā ukkaṁsavasenāti adhippāyo.",
  "tika-abh04t4:212_0": "Yasmiṁ puggale visaṁvādanabhedanāniṭṭhānatthaniyojanānaṁ pavatti,",
  "tika-abh04t4:212_1": "tattha sinehaviraheneva tesaṁ pavatti,",
  "tika-abh04t4:212_2": "so ca puggalo asaṅgahito hotīti musāvādādīnaṁ visaṁvādanādikiccatāya lūkhatā ca apariggahatā ca vuttā.",
  "tika-abh04t4:212_3": "Tappaṭipakkhaviruddhasabhāvattā sammāvācāya siniddhabhāvatā pariggāhakasabhāvatā .",
  "tika-abh04t4:212_4": "Saddhāvisesayogato vā tassā siniddhabhāvo daṭṭhabbo.",
  "tika-abh04t4:212_5": "Samuṭṭhāpetīti pavatteti.",
  "tika-abh04t4:212_6": "Jīvamāno vā satto,",
  "tika-abh04t4:212_7": "sampayuttadhammā vā vodāyanti etena sayaṁ vā vodāyatīti vodānaṁ.",
  "tika-abh04t4:213_0": "285.",
  "tika-abh04t4:213_1": "Taṇhādiṭṭhīhi patiṭṭhānaṁ.",
  "tika-abh04t4:213_2": "Avasesakilesābhisaṅkhārehi āyūhanā.",
  "tika-abh04t4:213_3": "Sassatadiṭṭhiyā patiṭṭhānaṁ.",
  "tika-abh04t4:213_4": "Ucchedadiṭṭhiyā āyūhanā.",
  "tika-abh04t4:213_5": "Līnavasena patiṭṭhānaṁ.",
  "tika-abh04t4:213_6": "Uddhaccavasena āyūhanā.",
  "tika-abh04t4:213_7": "Kāmasukhānuyogavasena patiṭṭhānaṁ.",
  "tika-abh04t4:213_8": "Attakilamathānuyogavasena āyūhanā.",
  "tika-abh04t4:213_9": "Sabbākusalābhisaṅkhāravasena patiṭṭhānaṁ.",
  "tika-abh04t4:213_10": "Sabbalokiyakusalābhisaṅkhāravasena āyūhanāti oghataraṇasuttavaṇṇanāyaṁ vuttesu pakārantaresu idha avuttānaṁ vasenapi patiṭṭhānāyūhanā veditabbā.",
  "tika-abh04t4:214_0": "Atha vā kilesaggahaṇena taṇhāsassatadiṭṭhisabbākusalābhisaṅkhārā gahitā taṁsabhāgatāya tadekaṭṭhatāya ca.",
  "tika-abh04t4:214_1": "Tathā abhisaṅkhāraggahaṇena avasesakilesaucchedadiṭṭhisabbalokiyakusalābhisaṅkhārā.",
  "tika-abh04t4:214_2": "Līnuddhaccakāmasukhattakilamathānuyogānaṁ visuṁ vuttattā tehi na yojetabbanti kilesābhisaṅkhāravasena",
  "tika-abh04t4:214_3": "patiṭṭhānāyūhane vatvā taṇhādiṭṭhīnaṁ tattha visesapaccayataṁ dīpetuṁ tadubhayavasenapi yojanā katā.",
  "tika-abh04t4:214_4": "Nayadassanaṁ vā etaṁ tattha daṭṭhabbaṁ.",
  "tika-abh04t4:214_5": "Evamitarepi pakārā yojetabbāti . ‘‘Catūhi,",
  "tika-abh04t4:214_6": "bhikkhave,",
  "tika-abh04t4:214_7": "aṅgehi samannāgato puggalo’’tiādīsu (ma. ni. 4.112,",
  "tika-abh04t4:214_8": "114) aṅga-saddassa kāraṇatthatā daṭṭhabbā.",
  "tika-abh04t4:215_0": "299.",
  "tika-abh04t4:215_1": "Musāvādādīni bhāsamāno karoti nāma kiṁ vakkhamānaṁ kiriyaṁ,",
  "tika-abh04t4:215_2": "kā pana sāti?",
  "tika-abh04t4:215_3": "Musāvādādikiriyāti viditovāyamattho.",
  "tika-abh04t4:215_4": "Evaṁ vā ettha yojanā daṭṭhabbā.",
  "tika-abh04t4:216_0": "301.Nipphāditapaccayānanti cīvarādipaccayānaṁ.",
  "tika-abh04t4:216_1": "Kuhanavatthūnīti pāpicchataṁ nissāya lūkhacīvarādisevanavasena ‘‘yo te vihāre vasati,",
  "tika-abh04t4:216_2": "so arahā’’tiādinā (pārā.",
  "tika-abh04t4:216_3": "224) attānaṁ ariyaguṇasāmantaṁ katvā bhaṇanavasena visesalābhino viya attano pariharaṇavasena ca pavattā",
  "tika-abh04t4:216_4": "akusalacittuppādā paresaṁ vimhāpanakāraṇāni kuhanavatthūni.",
  "tika-abh04t4:217_0": "343.",
  "tika-abh04t4:217_1": "Satipi saguṇārammaṇehi maggassa animittanāmalābhe na nippariyāyena vipassanā animittanāmikāti āgamanato",
  "tika-abh04t4:217_2": "maggo animittanāmaṁ na labhatīti āha ‘‘na pana saguṇārammaṇehi…pe…",
  "tika-abh04t4:217_3": "siddhaṁ hotī’’ti.",
  "tika-abh04t4:217_4": "Yasmā pana āgamanato suññataṁ appaṇihitanti laddhanāmassa maggassa saguṇato ārammaṇato ca taṁnāmābhāvo na kadācipi atthi,",
  "tika-abh04t4:217_5": "tasmā nāmattayapāripūrihetuāgamanato nāmalābhoti adhippāyenāha ‘‘paripuṇṇanāmasiddhihetuttā’’ti.",
  "tika-abh04t4:217_6": "Sabbesanti sabbavimokkhamukhāgatānampi maggānaṁ.",
  "tika-abh04t4:217_7": "Nāmattayayogoti suññatāpaṇihitānimittanāmayogo.",
  "tika-abh04t4:217_8": "Vavatthānaṁ asaṅkaro.",
  "tika-abh04t4:218_0": "350.",
  "tika-abh04t4:218_1": "Nimittadhammā saṅkhārā tehi sanimittā saviggahā viya upaṭṭhahantīti tesaṁ abhāvitabhāvanassa bhāvitabhāvanassa",
  "tika-abh04t4:218_2": "ca upaṭṭhahanākāraṁ dassento ‘‘samūhādī’’tiādimāha.",
  "tika-abh04t4:218_3": "Tena ca ‘‘vimokkhena saddhindriyaṁ adhimattaṁ hotī’’ti (dha. sa. aṭṭha.",
  "tika-abh04t4:218_4": "350) vuttaṁ,",
  "tika-abh04t4:218_5": "na ‘‘tasmiṁ vimokkhe’’ti,",
  "tika-abh04t4:218_6": "tasmā ‘‘animittavimokkhoti aniccānupassanaṁ āhā’’ti vuttaṁ.",
  "tika-abh04t4:218_7": "Itaratthāpi eseva nayo.",
  "tika-abh04t4:218_8": "Animittassa animittabhāvābhāvo natthīti kasmā vuttaṁ,",
  "tika-abh04t4:218_9": "nanu ca aniccānupassanāya animittavimokkhabhāvo pariyāyenāti nippariyāyadesanāya tassā animittabhāvābhāvo atthi eva,",
  "tika-abh04t4:218_10": "evañca sati ‘‘animittassa animittanāmadānābhāvo’’ti ca na na sakkā vattunti upamāsaṁsandanaṁ suṭṭhutaraṁ yujjati,",
  "tika-abh04t4:218_11": "tathā animittena maggassa animittabhāvo na yujjatiyeva.",
  "tika-abh04t4:218_12": "Tenāha ‘‘paramatthato nāmaṁ dātuṁ na sakkotī’’ti?",
  "tika-abh04t4:218_13": "Saccametaṁ ,",
  "tika-abh04t4:218_14": "pariyāyasiddhaṁyeva pana aniccānupassanāya animittabhāvaṁ gahetvā maggasodhanavasenāyamanuyogo kato ‘‘animittavimokkhassa",
  "tika-abh04t4:218_15": "animittabhāvābhāvo natthītiviruddhaṁ viya hotī’’ti.",
  "tika-abh04t4:218_16": "Evañca katvā ‘‘animittaṁ…pe…",
  "tika-abh04t4:218_17": "dīpito hotī’’ti sayameva vakkhatīti.",
  "tika-abh04t4:218_18": "Sāmaññanti upamopamitabbānaṁ sambandhamāha.",
  "tika-abh04t4:218_19": "Na maggādhipatīti maggo adhipati maggādhipatīti chandacittānaṁ ayaṁ samaññā natthīti attho.",
  "tika-abh04t4:218_20": "Na ca tehi maggassāti chandacittehi maggo adhipati etassāti maggādhipatīti ayaṁ samaññā maggassa natthi. Kasmā?",
  "tika-abh04t4:218_21": "Tesaṁ chandacittānaṁ amaggaṅgattā.",
  "tika-abh04t4:219_0": "Jhānassa suññatādināmakattāti etena indriyabalādīnampi maggasampayogato suññatādināmakatā dassitāti daṭṭhabbaṁ.",
  "tika-abh04t4:219_1": "Satipi paccanīkāmasane na tassa maggassa taṁ paribyattaṁ yathā sarasatāti āha ‘‘sarasappadhāno’’ti.",
  "tika-abh04t4:219_2": "Dvīhīti sarasapaccanīkehi.",
  "tika-abh04t4:219_3": "Aññanirapekkhehīti āgamananirapekkhehi.",
  "tika-abh04t4:219_4": "Tasmāti yasmā sarasatova nāmalābhe avavatthānāpatti sabbassa maggassa sabbanāmabhāvāpatti hoti, tasmā.",
  "tika-abh04t4:219_5": "Attābhi…pe…",
  "tika-abh04t4:219_6": "maggāti tena āgamanato nāmalābhassa paccanīkato nāmalābhabhāvaṁ dasseti.",
  "tika-abh04t4:219_7": "Sarasantareti animittabhāvādike.",
  "tika-abh04t4:219_8": "Paccanīkasahitena sarasenāti suññatāppaṇihitabhāvehi tadāgamanehi.",
  "tika-abh04t4:219_9": "Nimittaggahaṇānivāraṇāti saṅkhāranimittaggāhassa anisedhanato.",
  "tika-abh04t4:219_10": "Suññatāppaṇihitasseva maggassa vuttattā aniccato vuṭṭhahantassa maggo idha asaṅgahito siyāti āsaṅkitvā āha ‘‘aniccānupassanā’’tiādi.",
  "tika-abh04t4:219_11": "Saṅkhārehi vuṭṭhānaṁ na siyā,",
  "tika-abh04t4:219_12": "lakkhaṇehi eva vuṭṭhānaṁ siyāti adhippāyo,",
  "tika-abh04t4:219_13": "lakkhaṇapaṭivedho na siyā atadārammaṇattāti attho.",
  "tika-abh04t4:219_14": "Saṅkhārānañhi hutvā abhāvaudayabbayapaṭipīḷanāvasavattanākāresu aniccatādilakkhaṇavohāro.",
  "tika-abh04t4:220_0": "Ākāravantesu gahitesu tadākāropi gahitoyeva hotīti āha ‘‘lakkhaṇānipi paṭividdhāni honti tadākārasaṅkhāraggahaṇato’’ti.",
  "tika-abh04t4:220_1": "Yathāvuttādhippāyenāti ‘‘anicca’’ntiādinā ‘‘saṅkhāresū’’tiādināva vuttappakārādhippāyena.",
  "tika-abh04t4:220_2": "Visunti saṅkhārehi vinivattetvā.",
  "tika-abh04t4:221_0": "Lokuttarakusalaṁ",
  "tika-abh04t4:222_0": "Pakiṇṇakakathāvaṇṇanā",
  "tika-abh04t4:223_0": "Pañcadhāuddisati pañcupādānakkhandhe ajjhattadukavasena rūpadukavasena ca bhinditvā abhinditvā ca nimittavacaneneva",
  "tika-abh04t4:223_1": "uddisati pavattassapi saṅkhāranimittabhāvānativattanato vuṭṭhātabbatāsāmaññato ca.",
  "tika-abh04t4:223_2": "Teneva upādinnānupādinnavasena pavattaṁ dvidhā katvā niddisitvāpi ‘‘ayaṁ tāva nimitte vinicchayo’’ti nimittavaseneva nigameti.",
  "tika-abh04t4:223_3": "Ettha ca nimittaṁ ajjhattabahiddhā,",
  "tika-abh04t4:223_4": "pavattaṁ pana ajjhattamevāti ayametesaṁ viseso.",
  "tika-abh04t4:223_5": "Bojjhaṅgādivisesanti bojjhaṅgajhānaṅgamaggaṅgānaṁ asadisataṁ.",
  "tika-abh04t4:223_6": "Asamāpajjitukāmatāsaṅkhātā vitakkādivirāgabhāvanā asamāpajjitukāmatāvirāgabhāvanā.",
  "tika-abh04t4:223_7": "Itarassāti pādakajjhānādikassa.",
  "tika-abh04t4:223_8": "Atabbhāvatoti yathāvuttavirāgabhāvanābhāvassa abhāvato.",
  "tika-abh04t4:223_9": "Idaṁ vuttaṁ hoti –",
  "tika-abh04t4:223_10": "yathā maggāsannāya vipassanāya somanassasahagatatte maggassa paṭhamādijjhānikatā ca upekkhāsahagatatte",
  "tika-abh04t4:223_11": "pañcamajjhānikatā eva ca tabbasena ca bojjhaṅgādīnaṁ visesoti tesaṁ niyame āsannakāraṇaṁ padhānakāraṇañca",
  "tika-abh04t4:223_12": "vuṭṭhānagāminivipassanā,",
  "tika-abh04t4:223_13": "na evaṁ pādakajjhānādayoti.",
  "tika-abh04t4:224_0": "Idāni apādakapaṭhamajjhānapādakānaṁ pakiṇṇakasaṅkhārapaṭhamajjhānāni sammasitvā nibbattitānañca maggānaṁ",
  "tika-abh04t4:224_1": "ekantena paṭhamajjhānikabhāvato vipassanāniyamoyevettha ekantiko padhānañcāti imamatthaṁ vibhāvento ‘‘vipassanāniyamenevā’’tiādimāha.",
  "tika-abh04t4:224_2": "Tattha itareti dutiyajjhānikādimaggā.",
  "tika-abh04t4:224_3": "Pādakajjhānātikkantānaṁ aṅgānaṁ asamāpajjitukāmatāvirāgabhāvanābhūtā vuṭṭhānagāminivipassanā adhiṭṭhānabhūtena",
  "tika-abh04t4:224_4": "pādakajjhānena āhitavisesā maggassa jhānaṅgādivisesaniyāmikā hotīti ‘‘pādakajjhānavipassanāniyamehī’’ti vuttaṁ.",
  "tika-abh04t4:224_5": "Yathā ca adhiṭṭhānabhūtena pādakajjhānena,",
  "tika-abh04t4:224_6": "evaṁ ārammaṇabhūtena sammasitajjhānena ubhayasabbhāve ajjhāsayavasena āhitavisesā vipassanā niyametīti āha ‘‘evaṁ sesavādesupi…pe…",
  "tika-abh04t4:224_7": "yojetabbo’’ti.",
  "tika-abh04t4:225_0": "Pādakajjhānasaṅkhāresūti paṭhamajjhānasaṅkhāresu.",
  "tika-abh04t4:225_1": "‘‘Paṭhamajjhānaṁ pādakaṁ katvā’’ti (dha. sa. aṭṭha.",
  "tika-abh04t4:225_2": "350) hi vuttaṁ.",
  "tika-abh04t4:225_3": "Taṁtaṁvirāgāvirāgabhāvanābhāvenāti vitakkādīnaṁ virajjanāvirajjanabhāvanābhāvena.",
  "tika-abh04t4:225_4": "Tena ārammaṇajjhānassapi vipassanāya visesādhānaṁ upanissayatamāha.",
  "tika-abh04t4:226_0": "Pādakajjhānasammasitajjhānāniyeva bojjhaṅgādivisesānaṁ upanissayo kāraṇanti pādakajjhānasammasitajjhānupanissayo,",
  "tika-abh04t4:226_1": "tassa sabbhāve.",
  "tika-abh04t4:226_2": "Tadabhāvābhāvatoti tassa ajjhāsayassa abhāvābhāvato.",
  "tika-abh04t4:227_0": "Catutthajjhānikassa maggassa āruppe arūpajjhānameva pādakaṁ siyāti āha ‘‘catutthajjhānikavajjāna’’nti.",
  "tika-abh04t4:227_1": "Ariyamaggassa oḷārikaṅgātikkamanūpanissayā vipassanāya adhiṭṭhānārammaṇabhūtā dutiyajjhānādayo.",
  "tika-abh04t4:227_2": "Pañcahi aṅgehīti pañcahi jhānaṅgehi.",
  "tika-abh04t4:227_3": "‘‘Taṁtaṁvādehi paññāpiyamānāni pādakajjhānādīni vādasahacāritāya ‘vādā’ti vuccantī’’ti adhippāyena ‘‘tayopete vāde’’ti āha.",
  "tika-abh04t4:227_4": "Vadanti etehīti vā vādakaraṇabhūtāni pādakajjhānādīni vādā.",
  "tika-abh04t4:228_0": "Vipākasantānassa…pe…susaṅkhatattāti etena yasmiṁ santāne kammaṁ uppajjati,",
  "tika-abh04t4:228_1": "tattha uppajjamānameva kiñci visesādhānaṁ karotīti dīpeti.",
  "tika-abh04t4:228_2": "Yato tasmiṁyeva santāne tassa vipāko,",
  "tika-abh04t4:228_3": "nāññattha.",
  "tika-abh04t4:229_0": "Purimānulomaṁ viya tanti yathā gotrabhuṭṭhāne uppannānulomato purimaanulomañāṇaṁ taṁ gotrabhuṭṭhāne uppannānulomaṁ anubandhati, evaṁ.",
  "tika-abh04t4:229_1": "Tadapīti gotrabhuṭṭhāne uppannānulomañāṇampi aññaṁ anulomañāṇameva anubandheyya,",
  "tika-abh04t4:229_2": "tassa anantaraṁ uppajjeyya.",
  "tika-abh04t4:229_3": "Sā bhūmīti sā pañcupādānakkhandhasaṅkhātā kilesānaṁ uppattiṭṭhānatāya bhūmi.",
  "tika-abh04t4:229_4": "Eko bhavoti gahetvā vuttanti etena satta bhave dve bhaveti idampi adhippāyavasena netabbatthaṁ,",
  "tika-abh04t4:229_5": "na yathārutavasenāti dasseti.",
  "tika-abh04t4:229_6": "Tatthāyaṁ adhippāyo –",
  "tika-abh04t4:229_7": "ekavāraṁ kāmāvacaradevesu ekavāraṁ manussesūti evampi missitūpapattivasena tesu ekissā eva upapattiyā ayaṁ paricchedo.",
  "tika-abh04t4:229_8": "Yaṁ pana ‘‘na te bhavaṁ aṭṭhamamādiyantī’’ti (khu. pā. 6.9; su. ni.",
  "tika-abh04t4:229_9": "232) vuttaṁ,",
  "tika-abh04t4:229_10": "tampi kāmāvacarabhavaṁyeva sandhāyāha.",
  "tika-abh04t4:229_11": "Mahaggatabhavānaṁ paricchedo natthīti vadanti.",
  "tika-abh04t4:229_12": "Tathā ‘‘ṭhapetvā dve bhave’’ti etthāpi kāmāvacaradevamanussabhavānaṁ missakavaseneva,",
  "tika-abh04t4:229_13": "tasmā kāmadhātuyaṁ ye dve bhavāti kāmāvacaradevamanussavasena ye dve bhavāti attho.",
  "tika-abh04t4:229_14": "Purimavikappesu puggalabhedena paṭipadā bhinditvā kassaci calatīti,",
  "tika-abh04t4:229_15": "kassaci na calatīti katvā ‘‘calati evā’’ti avadhāraṇamantarena attho vutto.",
  "tika-abh04t4:229_16": "Yasmā pana aṭṭhakathāyaṁ (dha. sa. aṭṭha.",
  "tika-abh04t4:229_17": "350 lokuttarakusalapakiṇṇakakathā) ‘‘yathā ca paṭipadā,",
  "tika-abh04t4:229_18": "evaṁ adhipatipi calati evā’’ti vuttaṁ,",
  "tika-abh04t4:229_19": "tasmā sabbesampi paṭipadāsu abhedena gahitāsu ekantena calanaṁ sambhavatīti ‘‘calaticceva vuttaṁ,",
  "tika-abh04t4:229_20": "na na calatī’’ti tatiyavikappo calanāvadhāraṇo vutto.",
  "tika-abh04t4:230_0": "Lokuttarakusalapakiṇṇakakathāvaṇṇanā niṭṭhitā.",
  "tika-abh04t4:231_0": "Paṭhamamaggavīsatimahānayavaṇṇanā",
  "tika-abh04t4:232_0": "357.",
  "tika-abh04t4:232_1": "Jhānamaggādipariyāyehi kathite bojjhanakāti adhippetā,",
  "tika-abh04t4:232_2": "visesato pubbabhāge ‘‘jhānaṁ bhāvemi maggaṁ bhāvemī’’ti pavattajjhāsayā hontīti adhippāyena ‘‘yassa pubbabhāge’’tiādimāha.",
  "tika-abh04t4:233_0": "358.Upanissayavasenāti tathā cittappavattisaṅkhātena pubbabhāgābhisaṅkhārena.",
  "tika-abh04t4:233_1": "Tenevāha ‘‘yassa hī’’tiādi.",
  "tika-abh04t4:233_2": "Tadanurūpabalāti adhipatipaccayalābhena sattivisesayogamāha.",
  "tika-abh04t4:233_3": "Yadi pubbabhāgābhisaṅkhāravasena chandādīnaṁ adhipatibhāvo,",
  "tika-abh04t4:233_4": "kimatthameteyeva evaṁ vuttā,",
  "tika-abh04t4:233_5": "nanu saddhādīnampi pubbabhāgābhisaṅkhāro labbhatīti āha ‘‘sesadhammāna’’ntiādi.",
  "tika-abh04t4:233_6": "Ataṁsabhāvattāti sampayuttehi sātisayamanuvattitabbabhāvarahitattā.",
  "tika-abh04t4:233_7": "Kiñcāpi hi saddhādayopi indriyapaccayatāya sampayuttehi anuvattayanti,",
  "tika-abh04t4:233_8": "ekasmiṁ pana cittuppāde samadhurena aññena vinā sampayuttehi anuvattanīyabhāvo na tesaṁ yathā chandādīnanti teyeva adhipatibhāvena vuttā.",
  "tika-abh04t4:233_9": "Evañca katvā indriyasahajātādhipatipaccayānaṁ viseso paribyatto hoti.",
  "tika-abh04t4:234_0": "Catumagganayasahassavaṇṇanā",
  "tika-abh04t4:235_0": "362.Mānassa diṭṭhisadisā pavatti.",
  "tika-abh04t4:235_1": "Tathā hi so adhipati viya aññādhipatinā diṭṭhiyā saha nappavattatīti.",
  "tika-abh04t4:235_2": "Ekadesa…pe…",
  "tika-abh04t4:235_3": "upamā hoti,",
  "tika-abh04t4:235_4": "na sabbasāmaññena,",
  "tika-abh04t4:235_5": "itarathā sūriyatthaṅgamane andhakārāvattharaṇaṁ viya aggamaggatirodhāne saccapaṭicchādakatamappavatti āpajjeyyāti adhippāyo.",
  "tika-abh04t4:235_6": "Aññamaññanti aññe aññe.",
  "tika-abh04t4:235_7": "‘‘Ānītaṁ idaṁ sutta’’nti vibhatti pariṇāmetabbā.",
  "tika-abh04t4:235_8": "Yathāvuttanayenāti imissā aṭṭhakathāyaṁ vuttanayena.",
  "tika-abh04t4:235_9": "Na upamāya vuttattāti imasmiṁ sutte na upamāya vuttabhāvato.",
  "tika-abh04t4:235_10": "Yathāvuttanayenāti vā etasmiṁ sutte vuttappakārena nayena imissā aṭṭhakathāyaṁ upamāya na vuttattā.",
  "tika-abh04t4:235_11": "Avayavā viya honti,",
  "tika-abh04t4:235_12": "yena te cetasi niyuttā,",
  "tika-abh04t4:235_13": "cittassa eteti ca cetasikātiādinā vuccanti,",
  "tika-abh04t4:235_14": "na pana ‘‘phassikā’’tiādināti daṭṭhabbaṁ.",
  "tika-abh04t4:236_0": "Kusalakathāvaṇṇanā niṭṭhitā.",
  "tika-abh04t4:237_0": "Akusalapadaṁ",
  "tika-abh04t4:238_0": "Dhammuddesavāro",
  "tika-abh04t4:239_0": "Paṭhamacittavaṇṇanā",
  "tika-abh04t4:240_0": "365.",
  "tika-abh04t4:240_1": "Khaṇattayassa akusalesu asambhavato samavāyakālahetusamūhattho samaya-saddo.",
  "tika-abh04t4:240_2": "Lobhābhibhūtāya eva iṭṭhārammaṇasmiṁ itaratra ca iṭṭhākāraggahaṇavasena somanassasahagatabhāvoti evamādiṁ sandhāya ‘‘yathānurūpa’’nti vuttaṁ.",
  "tika-abh04t4:240_3": "‘‘Kilesāturatāya anārogyaṭṭhena kilesavajjasabbhāvato sāvajjaṭṭhena avijjāsambhūtatāya akosalyasambhūtaṭṭhena",
  "tika-abh04t4:240_4": "akusala’’nti ca ‘‘sāvajjadukkhavipākalakkhaṇaṁ,",
  "tika-abh04t4:240_5": "anatthajananarasaṁ,",
  "tika-abh04t4:240_6": "saṁkilesapaccupaṭṭhānaṁ,",
  "tika-abh04t4:240_7": "ayonisomanasikārapadaṭṭhānaṁ,",
  "tika-abh04t4:240_8": "gārayhabhāvato vā sāvajjalakkhaṇaṁ,",
  "tika-abh04t4:240_9": "saṁkilesabhāvarasaṁ,",
  "tika-abh04t4:240_10": "aniṭṭhavipākapaccupaṭṭhānaṁ,",
  "tika-abh04t4:240_11": "yathāvuttapadaṭṭhānamevā’’ti ca evamādinā vuttanayena anugantabbatāya vuttaṁ ‘‘vuttanayaṁ anugantvā’’ti.",
  "tika-abh04t4:241_0": "Gataṁ gamanaṁ pavattīti katvā vuttaṁ ‘‘gatamattaṁ gatimattaṁ gahaṇamatta’’nti.",
  "tika-abh04t4:241_1": "Diṭṭhiyā hi gati pavatti evāti.",
  "tika-abh04t4:241_2": "Āsannakāraṇattāti padaṭṭhānatāya,",
  "tika-abh04t4:241_3": "yonisomanasikāro viya hi kusalassa ayonisomanasikāro akusalassa accāsannahetu.",
  "tika-abh04t4:241_4": "Tathā hi satipi asaddhammasavanādikāraṇe ayoniso anāvajjite avavatthāpite ca natthi akusalappavatti.",
  "tika-abh04t4:241_5": "Tathā ca vakkhati aṭṭhakathāyaṁ ‘‘ayoniso akusala’’nti.",
  "tika-abh04t4:241_6": "Etena ekantakāraṇatā ca vuttatthā hoti.",
  "tika-abh04t4:241_7": "Paṭisaṅkhā sītādikhamanaṁ appamādavihāroti vuttaṁ ‘‘appamajjanaṁ khamana’’nti.",
  "tika-abh04t4:241_8": "Tena satisaṁvaroti idha khantisaṁvaro vuttoti adhippāyo indriyasaṁvarassa vuttattā.",
  "tika-abh04t4:241_9": "Pahānasaṁvaroti vīriyasaṁvaro.",
  "tika-abh04t4:241_10": "So hi ‘‘uppannaṁ kāmavitakkaṁ nādhivāseti pajahatī’’tiādinā (ma. ni. 1.26; a. ni. 4.14;",
  "tika-abh04t4:241_11": "6.58) vuttoti.",
  "tika-abh04t4:242_0": "Sammāpaṭipattiyā paṭipakkhabhāvena gahetabbatākāro moho sammāpaṭipattipaṭipakkhabhāvaggahaṇākāro.",
  "tika-abh04t4:242_1": "Tena hi nivutā na sammā paṭipajjanti.",
  "tika-abh04t4:242_2": "Abhijjhāya visesayogo kammapathappatti.",
  "tika-abh04t4:243_0": "Anupaparikkhā moho.",
  "tika-abh04t4:243_1": "So cettha diṭṭhirahito veditabbo.",
  "tika-abh04t4:243_2": "Diṭṭhisahitassa pana diṭṭhiyā anuvidhāyakattā taggahaṇeneva gahaṇanti.",
  "tika-abh04t4:243_3": "Avatthusminti asaddahanīye vatthusmiṁ.",
  "tika-abh04t4:243_4": "Sānunayo adhimokkhoti mohadiṭṭhīnaṁ saddhāpatirūpatamāha.",
  "tika-abh04t4:243_5": "Ahirikānottappamohādīhi pamajjanato ahirikādīhi kāraṇehi.",
  "tika-abh04t4:243_6": "Ārakkharahitacitteti cittassa sativirahataṁyeva dasseti.",
  "tika-abh04t4:243_7": "Ārakkhapaccupaṭṭhānā hi satīti.",
  "tika-abh04t4:243_8": "Etena ‘‘assaddhiyacitte andhabālacitte’’ti padadvayaṁ vuttatthaṁ hoti.",
  "tika-abh04t4:243_9": "Upanāhādīti ādi-saddena rāgādayo saṅgayhanti.",
  "tika-abh04t4:243_10": "Rāgādīnaṁ pariyuṭṭhānādisabhāvatāya ‘‘avisesenā’’ti vuttaṁ visesassa ekaccassa asambhavato. Idhāti,",
  "tika-abh04t4:243_11": "imasmiṁ citte.",
  "tika-abh04t4:243_12": "Nipphādetabbe payojane bhummaṁ ‘‘cammasmiṁ dīpinaṁ hantī’’ti (vajira. ṭī.",
  "tika-abh04t4:243_13": "17-18 verañjakaṇḍavaṇṇanā) viya ārammaṇaṁ vā avūpasamo phalūpacārena ‘‘semho guḷo’’ti viya.",
  "tika-abh04t4:244_0": "Dhammuddesavārakathāvaṇṇanā niṭṭhitā.",
  "tika-abh04t4:245_0": "Niddesavārakathāvaṇṇanā",
  "tika-abh04t4:246_0": "390.",
  "tika-abh04t4:246_1": "Sabhāvapaṭicchādavasena pakatiattādiasantaggahaṇassa nissayattā nimittattā asantaṁ bujjhati,",
  "tika-abh04t4:246_2": "niccādivisamaggahaṇassa saññādivipariyesassa nissayattā asamaṁ bujjhatīti moho vutto nimittassa kattubhāvena upacāritattā,",
  "tika-abh04t4:246_3": "ayañca attho diṭṭhisahitamohavasena daṭṭhabbo.",
  "tika-abh04t4:246_4": "Ettha ca pakatīti kāpilānaṁ padhānaṁ.",
  "tika-abh04t4:247_0": "Tatiyacittavaṇṇanā",
  "tika-abh04t4:248_0": "400.",
  "tika-abh04t4:248_1": "Apaṇṇakapadaṁ viya avirajjhanakapadampi kadāci niyatabhāvaṁ dīpeyyāti aniyatataṁ dīpetuṁ ‘‘uppattiarahaṅgānī’’ti vuttaṁ mānassa aniyatattā.",
  "tika-abh04t4:248_2": "Yadi hi māno niyato siyā,",
  "tika-abh04t4:248_3": "kāmarāgassa mānarahitā pavatti na siyā,",
  "tika-abh04t4:248_4": "tathā bhavarāgassa.",
  "tika-abh04t4:248_5": "Evaṁ sati paṭṭhāne catukkhattuṁ kāmarāgena yojanā na siyā,",
  "tika-abh04t4:248_6": "tikkhattuṁyeva siyā,",
  "tika-abh04t4:248_7": "bhavarāgamūlikā ca na siyā,",
  "tika-abh04t4:248_8": "evañca saṁyojanānaṁ saṁyojanehi aṭṭhavidhena yojanā siyā,",
  "tika-abh04t4:248_9": "na dasavidhā dassitāti yathāvuttāhi yojanāhi mānassa aniyatabhāvo pakāsito.",
  "tika-abh04t4:248_10": "Atha vā mānena saddhiṁ pañca honti yathāvuttāni apaṇṇakaṅgāni,",
  "tika-abh04t4:248_11": "kiṁ pana hontīti apekkhāyaṁ yevāpanakāti viditovāyamattho.",
  "tika-abh04t4:248_12": "Yevāpanakānañhi pañcabhāvo idha vidhīyati,",
  "tika-abh04t4:248_13": "na apaṇṇakaṅgānanti so yathā hoti ,",
  "tika-abh04t4:248_14": "tathā yojetabbaṁ.",
  "tika-abh04t4:248_15": "Kilesaduke paṭiccavārādīsu ‘‘kilesaṁ dhammaṁ paṭicca kileso dhammo uppajjati hetupaccayā’’tiādīsu ‘‘lobhaṁ",
  "tika-abh04t4:248_16": "paṭicca moho māno thinaṁ uddhaccaṁ ahirikaṁ anottappaṁ.",
  "tika-abh04t4:248_17": "Lobhaṁ paṭicca moho māno uddhaccaṁ ahirikaṁ anottappaṁ.",
  "tika-abh04t4:248_18": "Lobhaṁ paṭicca moho thinaṁ uddhaccaṁ ahirikaṁ anottappaṁ.",
  "tika-abh04t4:248_19": "Lobhaṁ paṭicca moho uddhaccaṁ ahirikaṁ anottappa’’nti vibhattattā ‘‘tathā kilesadukepī’’ti vuttaṁ.",
  "tika-abh04t4:248_20": "Diṭṭhivippayuttasasaṅkhārikāsaṅkhārikacittavasena hi ayaṁ pāṭhabhedoti.",
  "tika-abh04t4:249_0": "‘‘Kāmarāgo catudhā ekato uppajjati,",
  "tika-abh04t4:249_1": "paṭigho tidhā,",
  "tika-abh04t4:249_2": "māno ekadhā,",
  "tika-abh04t4:249_3": "tathā vicikicchā bhavarāgoti uddisitvā kāmarāgo mānasaṁyojanaavijjāsaṁyojanehi ceva avijjāsaṁyojanamatteneva",
  "tika-abh04t4:249_4": "ca saddhiṁ māno bhavarāgāvijjāsaṁyojanehi saddhiṁ bhavarāgo avijjāsaṁyojanena saddhi’’nti aṭṭhakathākaṇḍavaṇṇanāyaṁ (dha. sa. aṭṭha.",
  "tika-abh04t4:249_5": "1485) vakkhamānattā ‘‘idha ca vakkhatī’’tiādi vuttaṁ.",
  "tika-abh04t4:249_6": "Tattheva ‘‘lobho chadhā ekato uppajjati,",
  "tika-abh04t4:249_7": "paṭigho dvedhā,",
  "tika-abh04t4:249_8": "tathā moho’’ti uddisitvā ‘‘lobho asaṅkhāriko diṭṭhivippayutto mohauddhaccaahirikānottappehi,",
  "tika-abh04t4:249_9": "sasaṅkhāriko mohathinauddhaccaahirikānottappehi,",
  "tika-abh04t4:249_10": "asaṅkhāriko eva mohamānauddhaccaahirikaanottappehi,",
  "tika-abh04t4:249_11": "sasaṅkhāriko eva ca mohamānathinauddhaccaahirikaanottappehī’’ti vakkhamānattā ‘‘tathādasavidhā kilesāna’’nti vuttaṁ.",
  "tika-abh04t4:249_12": "‘‘Aha’’nti gahaṇatāya avaṁkatvā gahaṇampi ‘‘sampaggaho’’ti vuttaṁ.",
  "tika-abh04t4:250_0": "Catutthacittavaṇṇanā",
  "tika-abh04t4:251_0": "402.Ussāhaṁ janentāti ettha cittapayogasaṅkhāto saṅkhāro eva ussāho, na vīriyussāhoti.",
  "tika-abh04t4:252_0": "Navamacittavaṇṇanā",
  "tika-abh04t4:253_0": "413.Visappanāniṭṭharūpasamuṭṭhānaṁ yena kupitassa sakalasarīraṁ kampati,",
  "tika-abh04t4:253_1": "kupitākāro paññāyati.",
  "tika-abh04t4:253_2": "Etena sampattiattho raso dassito hoti,",
  "tika-abh04t4:253_3": "pavattiākāravasena vā visappanaraso.",
  "tika-abh04t4:253_4": "Tathā hi yassa kuppati,",
  "tika-abh04t4:253_5": "tassa amittassa sampatti yebhuyyena paṭighuppattihetu hotīti.",
  "tika-abh04t4:253_6": "Etena kiccattho raso vutto hotīti.",
  "tika-abh04t4:254_0": "418.Vacanatthameva vacanapariyāyameva.",
  "tika-abh04t4:255_0": "Ekādasamacittavaṇṇanā",
  "tika-abh04t4:256_0": "424.Nicchayābhāvāti adhimokkhābhāvā. Asaṇṭhahanatoti santānavasena ekasmiṁ ārammaṇe anavaṭṭhānato.",
  "tika-abh04t4:257_0": "Dvādasamacittavaṇṇanā",
  "tika-abh04t4:258_0": "429.",
  "tika-abh04t4:258_1": "Sahajātādhipati natthi ‘‘chandavato ce vicikicchā uppajjati,",
  "tika-abh04t4:258_2": "sā mayhaṁ uppajjeyyā’’tiādippavattiyā abhāvā.",
  "tika-abh04t4:258_3": "Anuddhaṭattā paṭisiddhatā,",
  "tika-abh04t4:258_4": "yathādhammasāsane avacanampi abhāvaṁ dīpeti.",
  "tika-abh04t4:259_0": "Avacanatoti a-kārassa tadaññavacanataṁ dasseti.",
  "tika-abh04t4:259_1": "Etena ca dassanena pahātabbesu abhāvavacanena kāraṇasiddhiyā phalasiddhīti tattha abhāvassa kāraṇameva",
  "tika-abh04t4:259_2": "tāva dassetuṁ ‘‘paṭisandhianākaḍḍhanato’’ti vuttaṁ.",
  "tika-abh04t4:259_3": "Tena taṁsabhāvatā tassa cittuppādassa vuttā hoti.",
  "tika-abh04t4:259_4": "Tato ca ‘‘balavaṁ paṭisandhiṁ ākaḍḍhati,",
  "tika-abh04t4:259_5": "dubbalaṁ nākaḍḍhatī’’ti idaṁ paṭisandhidānasabhāvesu.",
  "tika-abh04t4:259_6": "Yassa pana paṭisandhidānasabhāvo eva natthi,",
  "tika-abh04t4:259_7": "na tassa balavabhāvo paṭisandhiākaḍḍhane kāraṇanti ayamattho dassito hoti.",
  "tika-abh04t4:259_8": "Anākaḍḍhanaṁ sādheti ‘‘yadi hi ākaḍḍheyyā’’tiādinā.",
  "tika-abh04t4:259_9": "Yasmā ca nāgataṁ,",
  "tika-abh04t4:259_10": "tasmā nākaḍḍhatīti adhippāyo.",
  "tika-abh04t4:259_11": "‘‘Yasmā pana taṁ paṭisandhidānaṁ natthi,",
  "tika-abh04t4:259_12": "tasmā nāgata’’nti vuttattā ‘‘anākaḍḍhanato anāgamanaṁ sādhetu’’nti vuttaṁ.",
  "tika-abh04t4:260_0": "Apāyagamanīyassāti apāyaṁ gametīti apāyagamanīyaṁ,",
  "tika-abh04t4:260_1": "taṁsabhāvanti attho.",
  "tika-abh04t4:260_2": "Paṭisandhiākaḍḍhane sati uddhaccasahagataṁ ekantena apāyagamanīyaṁ siyā.",
  "tika-abh04t4:260_3": "Tena vuttaṁ aṭṭhakathāyaṁ (dha. sa. aṭṭha.",
  "tika-abh04t4:260_4": "429) ‘‘itarassāpi ettheva paṭisandhidānaṁ bhaveyyā’’ti.",
  "tika-abh04t4:260_5": "Na hi akusalapaṭisandhi sugatiyaṁ sambhavatīti.",
  "tika-abh04t4:260_6": "‘‘Catūhi apāyehi ca vippamutto (khu. pā. 6.11; su. ni.",
  "tika-abh04t4:260_7": "234) avinipātadhammo’’ti (sa. ni. 2.41; 5.998,",
  "tika-abh04t4:260_8": "1004) vacanato apāyagamanīyañca dassanena pahātabbaṁ.",
  "tika-abh04t4:260_9": "Tenāha ‘‘apāyagamanīyassa dassanena pahātabbattā’’ti.",
  "tika-abh04t4:260_10": "Na cetaṁ dassanena pahātabbaṁ,",
  "tika-abh04t4:260_11": "na so tassa apāyagamanīyo rāgo doso moho tadekaṭṭhā ca kilesāti etena saṅgahoti sakkā vattuṁ niyogato bhāvanāya pahātabbabhāvena vuttattā.",
  "tika-abh04t4:260_12": "Vuttañhetaṁ ‘‘katame dhammā bhāvanāya pahātabbā,",
  "tika-abh04t4:260_13": "uddhaccasahagato cittuppādo’’ti (dha. sa. 1406).",
  "tika-abh04t4:261_0": "‘‘Kusalākusalaṁ kammaṁ vipākānaṁ khandhānaṁ kaṭattā ca rūpānaṁ kammapaccayena paccayo’’ti (paṭṭhā.",
  "tika-abh04t4:261_1": "1.1.427) vuttakammapaccayabhāvo nānākkhaṇikakammapaccayabhāvo.",
  "tika-abh04t4:261_2": "So ca yadi uddhaccasahagataṁ paṭisandhiṁ ākaḍḍheyya,",
  "tika-abh04t4:261_3": "tassāpi siyā.",
  "tika-abh04t4:261_4": "Tathā ca sati uddhaccasahagataṁ dassanena pahātabbaṁ siyā dassanena pahātabbānaṁyeva nānākkhaṇikakammapaccayabhāvassa vuttattā.",
  "tika-abh04t4:261_5": "Na cetaṁ dassenena pahātabbanti sabbaṁ pubbe viya āvattati.",
  "tika-abh04t4:262_0": "Sahajātameva vibhattanti yathā dassanena pahātabbavibhaṅge ‘‘dassanena pahātabbo dhammo neva dassanena",
  "tika-abh04t4:262_1": "na bhāvanāya pahātabbassa dhammassa kammapaccayena paccayo’’ti (paṭṭhā.",
  "tika-abh04t4:262_2": "2.8.86) sahajātaṁ nānākkhaṇikanti uddisitvā ‘‘sahajātā dassanena pahātabbā cetanā cittasamuṭṭhānānaṁ rūpānaṁ kammapaccayena paccayo,",
  "tika-abh04t4:262_3": "nānākkhaṇikā dassanena pahātabbā cetanā vipākānaṁ khandhānaṁ kaṭattā ca rūpānaṁ kammapaccayena paccayo’’ti vibhattaṁ,",
  "tika-abh04t4:262_4": "evaṁ avibhajitvā ‘‘bhāvanāya pahātabbā cetanā cittasamuṭṭhānānaṁ rūpānaṁ kammapaccayena paccayo’’ti (paṭṭhā.",
  "tika-abh04t4:262_5": "2.8.89) ettakameva vuttaṁ,",
  "tika-abh04t4:262_6": "na vuttaṁ ‘‘nānākkhaṇikā cetanā vipākānaṁ khandhānaṁ kaṭattā ca rūpānaṁ kammapaccayena paccayo’’ti.",
  "tika-abh04t4:262_7": "Tena na bhāvanāya pahātabbassa nānākkhaṇikakammapaccayabhāvoti viññāyati.",
  "tika-abh04t4:262_8": "Paccanīyepi yathāsambhavaṁ saṅgāhakapaccayānaṁ vasena paccayuddhāre kariyamāne.",
  "tika-abh04t4:262_9": "Itarattha cāti dassanenapahātabbapade.",
  "tika-abh04t4:262_10": "Tattha hi ‘‘dassanena pahātabbo dhammo neva dassanena na bhāvanāya pahātabbassa dhammassa ārammaṇapaccayena paccayo,",
  "tika-abh04t4:262_11": "sahajātaupanissayapacchājātakammapaccayena paccayo’’ti (paṭṭhā.",
  "tika-abh04t4:262_12": "2.8.71) kammapaccayopi vuttoti.",
  "tika-abh04t4:263_0": "Tadabhāvāti nānākkhaṇikakammapaccayattābhāvā.",
  "tika-abh04t4:263_1": "Na ca nānākkhaṇikakammapaccayaṁ vinā paṭisandhiākaḍḍhanaṁ atthīti ‘‘paṭisandhianākaḍḍhanato tattha anāgatā’’ti vuttaṁ.",
  "tika-abh04t4:263_2": "Etthāti ‘‘ṭhapetvā uddhaccasahagataṁ sesāni ekādaseva paṭisandhiṁ ākaḍḍhantī’’ti ettha.",
  "tika-abh04t4:263_3": "Pavattivipākassāti pavattiyaṁ vipāko pavattiekadesatāya pavattibhūto vā vipāko etassāti pavattivipākaṁ, kammaṁ, tassa.",
  "tika-abh04t4:263_4": "Atha vā pavattiyaṁ vipāko pavattivipāko.",
  "tika-abh04t4:263_5": "Imasmiṁ pana atthe nānākkhaṇikakammapaccayo etassāti nānā…pe… yo,",
  "tika-abh04t4:263_6": "tabbhāvo…pe…",
  "tika-abh04t4:263_7": "tāti evaṁ padacchedo daṭṭhabbo.",
  "tika-abh04t4:263_8": "Na sakkā nivāretuṁ nānākkhaṇikakammapaccayaṁ vinā vipākassa anuppajjanato.",
  "tika-abh04t4:264_0": "Idāni pavattivipākānaṁ nānākkhaṇikakammapaccayalābhitāya āhaccabhāsitataṁ dassetuṁ ‘‘vuttañcā’’tiādimāha.",
  "tika-abh04t4:264_1": "Vipākadānaṁ paṭisandhivipākadhammatāti maññamāno ‘‘yadi bhāvanā’’tiādimāha.",
  "tika-abh04t4:264_2": "Itaro vipākadānābhāvepi siddho vipākadhammabhāvo tādisānaṁ aññesampi labbhamānattāti āha ‘‘abhiññācittādīna’’nti.",
  "tika-abh04t4:264_3": "Ādi-saddena attano kālamatikkantaṁ diṭṭhadhammavedanīyaṁ upapajjavedanīyañca saṅgaṇhāti.",
  "tika-abh04t4:264_4": "Vuttaṁ siyāti idaṁ sahāyapaccayalābhato puthujjanasantānavuttino uddhaccasahagatassa vipākuppādanaṁ,",
  "tika-abh04t4:264_5": "tadabhāvā sekkhasantatiyaṁ tassa vipākānuppādanañca yuttaṁ siyāti vuttaṁ.",
  "tika-abh04t4:264_6": "Tenevāha ‘‘idaṁ pana ṭhānaṁ suṭṭhu vicāretabba’’ntiādi.",
  "tika-abh04t4:264_7": "Tathā ca vakkhati ‘‘puthujjanesu uppajjamānānaṁ sakabhaṇḍe chandarāgādīnaṁ uddhaccasahagatacittuppādassa",
  "tika-abh04t4:264_8": "ca saṁyojanattayatadekaṭṭhakilesānaṁ anupacchinnatāya aparikkhīṇasahāyānaṁ vipākuppādanaṁ na sakkā paṭikkhipitunti",
  "tika-abh04t4:264_9": "uddhaccasahagatadhammānaṁ vipāko vibhaṅge vutto’’ti.",
  "tika-abh04t4:264_10": "Tassa tādisasseva sati sahāye vipākuppādanavacanaṁ,",
  "tika-abh04t4:264_11": "asati vipākānuppādanavacanaṁ virujjhatīti ca pavattivipākadāyikaṁ vā uddhaccasahagatassa manasi katvā ‘‘vuttaṁ siyā’’ti vuttaṁ.",
  "tika-abh04t4:264_12": "‘‘Pavattivipākañhi sandhāya ‘tesaṁ vipāke ñāṇa’nti paṭisambhidāvibhaṅge (vibha.",
  "tika-abh04t4:264_13": "725-726) vutta’’nti eke vaṇṇayanti.",
  "tika-abh04t4:264_14": "Evaṁ uddhaccacetanāpi na hoti,",
  "tika-abh04t4:264_15": "sāpi viññāṇapaccayabhāve apanetabbāti idampi paṭisandhiviññāṇameva sandhāya vuttanti.",
  "tika-abh04t4:265_0": "Akusalapadavaṇṇanā niṭṭhitā.",
  "tika-abh04t4:266_0": "Abyākatapadaṁ",
  "tika-abh04t4:267_0": "Ahetukakusalavipākavaṇṇanā",
  "tika-abh04t4:268_0": "431.Kāmāvacara…pe…",
  "tika-abh04t4:268_1": "ādi vuttanti ettha ādi-saddena ‘‘upacitattā’’ti padaṁ saṅgayhati ‘‘asādhāraṇakammapaccayavasenā’’ti vuttattā.",
  "tika-abh04t4:268_2": "‘‘Upacitattāti laddhāsevanattā’’ti keci vadanti ,",
  "tika-abh04t4:268_3": "taṁ paṭhamajavanassa na yujjati anāsevanattā.",
  "tika-abh04t4:268_4": "Tathā ca sati tassa vipākadānameva na siyāti tato aññathā atthaṁ dassento ‘‘yathā’’tiādimāha.",
  "tika-abh04t4:268_5": "Tattha vipākābhimukhanti vipākadānābhimukhaṁ katokāsaṁ.",
  "tika-abh04t4:268_6": "Katokāsatā ca anādimhi saṁsāre anekesaṁ kammānaṁ katānaṁ atthitāya parassa paṭibāhanena hotīti ‘‘aññassa vipākaṁ paṭibāhitvā’’tiādi vuttaṁ.",
  "tika-abh04t4:268_7": "Vaḍḍhitatā ca sakammassa baladānasamatthatāvasena attano kāraṇehi abhisaṅkhatatā.",
  "tika-abh04t4:268_8": "Asādhāraṇena nāmaṁ uddhaṭaṁ ‘‘bherīsaddo yavaṅkuro’’ti yathā.",
  "tika-abh04t4:268_9": "Viññāṇānanti cakkhuviññāṇādīnaṁ.",
  "tika-abh04t4:268_10": "Visesapaccayattāti adhikapaccayattā.",
  "tika-abh04t4:269_0": "Cakkhusannissitañca taṁ rūpavijānanañcāti etena samānādhikaraṇataṁ samāsassa dassento tattha ca ‘‘cakkhusannissita’’ntiādipadadvayassa",
  "tika-abh04t4:269_1": "nīluppalasaddādīnaṁ viya aññamaññavisesanavisesitabbabhāvamāha.",
  "tika-abh04t4:269_2": "Aññaviññāṇanti rūpārammaṇaṁ manoviññāṇaṁ.",
  "tika-abh04t4:269_3": "Rūpaṁyevārammaṇanti pana atthe dibbacakkhuviññāṇaṁ daṭṭhabbaṁ taṁsadisānaṁ tadupacāraṁ katvā yathā ‘‘sā eva tittirī tāni eva osadhānī’’ti.",
  "tika-abh04t4:269_4": "Jhānapaccayattābhāve na jhānaṅgatā natthīti pañcaviññāṇesu upekkhādīnaṁ upacaritajhānaṅgataṁ sādheti.",
  "tika-abh04t4:269_5": "Na hi jhānaṅgānaṁ jhānapaccayataṁ vatvā tesaṁ jhānapaccayabhāvo paṭikkhittoti.",
  "tika-abh04t4:269_6": "Yadi evaṁ pañcaviññāṇesu upekkhādayo jhānarāsiṭṭhāne na vattabbā siyunti āha ‘‘jhānapaccayattābhāve’’tiādi.",
  "tika-abh04t4:269_7": "Upekkhādibhāvatoti upekkhāsukhadukkhekaggatābhāvato.",
  "tika-abh04t4:269_8": "Aññaṭṭhānābhāvatoti cittaṭṭhitiṁ eva sandhāya vuttaṁ.",
  "tika-abh04t4:270_0": "436.",
  "tika-abh04t4:270_1": "Akusalaṁ bhavaṅganissandena ‘‘paṇḍara’’nti vuccati,",
  "tika-abh04t4:270_2": "bhavaṅge apaṇḍare taṁmūlikā kuto akusalassa paṇḍaratāti ‘‘akusalassa cā’’ti vuttaṁ.",
  "tika-abh04t4:270_3": "Paṇḍaratāya kāraṇaṁ vattabbaṁ,",
  "tika-abh04t4:270_4": "yadi aññakāraṇā paṇḍaratā,",
  "tika-abh04t4:270_5": "sabhāvovāyanti cittassa akilesasabhāvatāya vuttaṁ,",
  "tika-abh04t4:270_6": "na cettha phassādīnampi paṇḍaratāpatti.",
  "tika-abh04t4:270_7": "Yato dhammānaṁ sabhāvakiccavisesaññunā bhagavatā viññāṇaṁyeva tathā niddiṭṭhanti.",
  "tika-abh04t4:271_0": "439.Anatikkamanena bhāvanāya.",
  "tika-abh04t4:271_1": "Pasādaghaṭṭanaṁ visayassa yogyadese avaṭṭhānanti ‘‘pasādaṁ ghaṭṭetvā āpāthaṁ gantvā’’ti vuttaṁ.",
  "tika-abh04t4:271_2": "Mahābhūtesu paṭihaññatīti ettha na sayaṁ kiñci paṭihaññati,",
  "tika-abh04t4:271_3": "nāpi kenaci paṭihaññīyati aphoṭṭhabbasabhāvattā.",
  "tika-abh04t4:271_4": "Visayavisayībhūtaṁ pana abhimukhabhāvappattiyā viññāṇuppattiyā hetutāya visiṭṭhabhāvappattaṁ paṭihatapaṭighātakabhāvena voharīyati ,",
  "tika-abh04t4:271_5": "tasmā tesu sappaṭighavohāro.",
  "tika-abh04t4:271_6": "‘‘Upādārūpaṁ ghaṭṭetīti evamādi ca upacāravaseneva veditabbaṁ.",
  "tika-abh04t4:271_7": "Mahābhūtārammaṇena pana kāyappasādanissayabhūtesu mahābhūtesu ghaṭṭiyamānesu pasādopi ghaṭṭito eva nāma hotīti vatvā vīmaṁsitabba’’nti vadanti.",
  "tika-abh04t4:271_8": "Yathādhippetena ekadesasāmaññena upamāvacanato nissitanissayaghaṭṭanānaṁ satipi pubbāparabhāve upamatte",
  "tika-abh04t4:271_9": "upamābhāvena gahetabbabhāvaṁ dassento ‘‘ubhayaghaṭṭanadassanattha’’nti āha.",
  "tika-abh04t4:272_0": "455.Dassanādippavattibhāvatoti manodhātumanoviññāṇadhātūnaṁ adassanāditāya sā etesaṁ eva viseso.",
  "tika-abh04t4:272_1": "Anaññanissayamanopubbaṅgamatāyāti aññanissayamanopubbaṅgamattābhāvato.",
  "tika-abh04t4:272_2": "Aññanissayaviññāṇassa anantarapaccayattābhāvenāti iminā kiriyāmanodhātutopi visesassa vuttattā ‘‘manodvāraniggamanamukhabhāvābhāvato’’ti vuttaṁ,",
  "tika-abh04t4:272_3": "na vuttaṁ ‘‘niggamanapavesamukhabhāvābhāvato’’ti.",
  "tika-abh04t4:272_4": "Tividhenapi hi manodhātuviññāṇadhātūhi manoviññāṇadhātuyā viseso dassitoti.",
  "tika-abh04t4:272_5": "Tato eva vijānanavisesavirahatoyeva.",
  "tika-abh04t4:272_6": "Yadi manodhātu ‘‘manoviññāṇa’’nti na vuccati,",
  "tika-abh04t4:272_7": "chaviññāṇakāyāti kathaṁ manodhātuyā tattha saṅgaho hotīti?",
  "tika-abh04t4:272_8": "Saṅgaho eva pariyāyadesanattā.",
  "tika-abh04t4:272_9": "Atthi hi esa pariyāyo ‘‘mananamattaṁ viññāṇaṁ manoviññāṇa’’nti yathā ‘‘mananamattā dhātu manodhātū’’ti.",
  "tika-abh04t4:272_10": "Apica vatthukiccehi manoviññāṇasabhāgattā tassa uparamuppādabhāvato antādibhāvato ca manoviññāṇakāyasaṅgahitā manodhātu,",
  "tika-abh04t4:272_11": "na sesaviññāṇakāyasaṅgahitā ataṁsabhāgattā,",
  "tika-abh04t4:272_12": "idha pana nippariyāyakatattā manaso sambhūya visiṭṭhamanokiccayuttaṁ manoviññāṇanti tadabhāvato ‘‘manoviññāṇantipi",
  "tika-abh04t4:272_13": "na vuccatī’’ti imamevatthaṁ sādhetuṁ ‘‘na hi taṁ viññāṇaṁ manato’’tiādi vuttaṁ.",
  "tika-abh04t4:272_14": "Tena manodhātuyā nippariyāyato manoviññāṇakiccavirahaṁyeva dasseti.",
  "tika-abh04t4:272_15": "Dassanādīnaṁ panātiādinā aññaviññāṇavidhuraṁ manodhātuyā ca sabhāvaṁ dasseti.",
  "tika-abh04t4:273_0": "Yadi janakasadisatā nāma mahāvipākesu vitakkādīnaṁ sammāsaṅkappāditā,",
  "tika-abh04t4:273_1": "tihetukato nibbattānaṁ tihetukānaṁ,",
  "tika-abh04t4:273_2": "duhetukato nibbattānaṁ duhetukānañca bhavatu sammāsaṅkappāditā,",
  "tika-abh04t4:273_3": "tihetukato pana nibbattaduhetukānaṁ kathanti āha ‘‘tattha hī’’tiādi.",
  "tika-abh04t4:273_4": "Taṁsotapatitatā na siyā tassā anānantarattā.",
  "tika-abh04t4:273_5": "Tato eva hītiādinā vuttasotapatitaṁ evānantarena vacanena samatthayati.",
  "tika-abh04t4:273_6": "Yadi vijjamānānampi manodhātuādīsu vitakkādīnaṁ pañcaviññāṇesu viya agaṇanūpagabhāvo,",
  "tika-abh04t4:273_7": "evaṁ sante paṭṭhāne kathaṁ tesaṁ jhānapaccayatāvacanaṁ.",
  "tika-abh04t4:273_8": "‘‘Abyākato dhammo abyākatassa dhammassa jhānapaccayena paccayo’’ti (paṭṭhā. 1.1.431),",
  "tika-abh04t4:273_9": "‘‘vipākābyākatāni kiriyābyākatāni jhānaṅgāni sampayuttakānaṁ khandhānaṁ cittasamuṭṭhānānañca rūpānaṁ jhānapaccayena paccayo’’ti (paṭṭhā.",
  "tika-abh04t4:273_10": "1.1.431) hi vuttaṁ.",
  "tika-abh04t4:273_11": "Paccanīyepi ‘‘abyākataṁ dhammaṁ paṭicca abyākato dhammo uppajjati na jhānapaccayā,",
  "tika-abh04t4:273_12": "pañcaviññāṇasahitaṁ ekaṁ khandhaṁ paṭicca tayo khandhā’’tiādinā (paṭṭhā.",
  "tika-abh04t4:273_13": "1.1.98) pañcaviññāṇāni eva uddhaṭāni,",
  "tika-abh04t4:273_14": "na manodhātuādīnīti āha ‘‘jhānapaccayakiccamattato’’tiādi.",
  "tika-abh04t4:273_15": "Na hettha jhānaṅgānaṁ balavadubbalabhāvo adhikato,",
  "tika-abh04t4:273_16": "atha kho jhānapaccayabhāvamattanti adhippāyo.",
  "tika-abh04t4:274_0": "469.Samānavatthukaṁ anantarapaccayaṁ labhitvāti dassanādito manodhātuyā ca balavabhāve kāraṇavacanaṁ.",
  "tika-abh04t4:274_1": "Yathārammaṇanti ārammaṇānurūpaṁ.",
  "tika-abh04t4:274_2": "Yadi samānanissayatāya manodhātuto balavatarattaṁ vipākamanoviññāṇadhātuyā somanassasahagatāya,",
  "tika-abh04t4:274_3": "voṭṭhabbanaṁ kathaṁ majjhattavedananti anuyogaṁ manasi katvā tassa balavabhāvaṁ sampaṭicchitvā santatipariṇāmanabyāpāravisesā",
  "tika-abh04t4:274_4": "na somanassavedananti parihāraṁ vadanto ‘‘voṭṭhabbana’’ntiādimāha.",
  "tika-abh04t4:274_5": "Vipāko viya anubhavanameva na hotīti sati samatthatāya vipākānaṁ ekantena ārammaṇarasānubhavanatāya vuttaṁ.",
  "tika-abh04t4:275_0": "Ahetukakusalavipākavaṇṇanā niṭṭhitā.",
  "tika-abh04t4:276_0": "Aṭṭhamahāvipākacittavaṇṇanā",
  "tika-abh04t4:277_0": "498.",
  "tika-abh04t4:277_1": "Vipākadhammānaṁ kammadvāraṁ vuttaṁ dvārakathāyaṁ ‘‘tebhūmakakusalākusalo ekūnatiṁsavidho mano’’ti (dha. sa. aṭṭha.",
  "tika-abh04t4:277_2": "manokammadvārakathā).",
  "tika-abh04t4:277_3": "Payogenāti attanā parehi vā katena ussāhanapayogena.",
  "tika-abh04t4:277_4": "Kusalākusalāni viya yesaṁ taṁ tadārammaṇaṁ anubandhabhūtaṁ.",
  "tika-abh04t4:277_5": "Paṭhamapañcamacittānaṁ aññamaññabalavadubbalabhāvavicārena dutiyachaṭṭhādīnampi so vicārito hotīti ‘‘etesu balavaṁ dubbalañca vicāretu’’nti vuttaṁ.",
  "tika-abh04t4:277_6": "Yathā sāliādīnaṁ thaddhamudubhūmivasena tiṇādīnaṁ anīharaṇanīharaṇavasena utuādiavasesapaccayānaṁ vipattisampattivasena ca phalavisesayogo,",
  "tika-abh04t4:277_7": "evaṁ kammassa sugatiduggativasena avisuddhavisuddhapayogavasena upapattiyā vipattisampattivasena ca visiṭṭhaphalatāya pariṇamanaṁ,",
  "tika-abh04t4:277_8": "evameva gimhavassakālādīsu bījānaṁ phalavisesayogo viya taṁtaṁkālavisesena kammassa phalavisesayogo hotīti āha ‘‘kālavasena pariṇamatī’’ti.",
  "tika-abh04t4:277_9": "Sukkasoṇitapaccayānanti kammavisesaparibhāvitasantānuppannatāya sukkasoṇitānaṁ āyuvisesahetubhāvamāha sukkasoṇitavasenapi vaṇṇādivisesadassanato,",
  "tika-abh04t4:277_10": "yena ‘‘pitūnaṁ ākāraṁ putto anuvidahatī’’ti vuccati.",
  "tika-abh04t4:277_11": "Taṁmūlakānanti appāyukasaṁvattaniyakammamūlakānaṁ.",
  "tika-abh04t4:277_12": "Āhārādīti ādi-saddena visamūpakkamādayo pariggaṇhāti.",
  "tika-abh04t4:278_0": "Vipākuddhārakathāvaṇṇanā",
  "tika-abh04t4:279_0": "Yato tihetukādikammato.",
  "tika-abh04t4:279_1": "Yasmiñca ṭhāneti paṭisandhiādiṭṭhāne,",
  "tika-abh04t4:279_2": "sugatiduggatiyaṁ vā.",
  "tika-abh04t4:279_3": "Tihetukato duhetukaṁ anicchanto paṭisandhinti adhippāyo.",
  "tika-abh04t4:279_4": "Pavattivipākaṁ pana tihetukato duhetukampi icchati eva.",
  "tika-abh04t4:279_5": "Tathā hi vakkhati aṭṭhakathāyaṁ ‘‘yaṁ purimāya hetukittanaladdhiyā na yujjatī’’ti (dha. sa. aṭṭha. 498).",
  "tika-abh04t4:280_0": "Ye ‘‘tasseva kammassa vipākāvasesenā’’ti,",
  "tika-abh04t4:280_1": "‘‘ekapupphaṁ yajitvāna,",
  "tika-abh04t4:280_2": "asīti kappakoṭiyo (theragā. 96).",
  "tika-abh04t4:280_3": "Duggatiṁ nābhijānāmī’’ti (apa.",
  "tika-abh04t4:280_4": "thera 2.46.64) ca evamādivacanassa adhippāyaṁ ajānantā ‘‘kiṁ nu kho ekenapi kammena anekā paṭisandhi hotī’’ti,",
  "tika-abh04t4:280_5": "‘‘disvā kumāraṁ satapuññalakkhaṇa’’ntiādivacanassa (dī. ni.",
  "tika-abh04t4:280_6": "3.205) atthaṁ asallakkhetvā ‘‘kinnu kho nānākammehi ekā paṭisandhi hotī’’ti saṁsayapakkhandā,",
  "tika-abh04t4:280_7": "tesaṁ bījaṅkuropamāya ‘‘ekasmā ekā,",
  "tika-abh04t4:280_8": "anekasmā ca anekā paṭisandhi hotī’’ti vinicchitattā kammapaṭisandhivavatthānato sāketapañhe vipākuddhārakathāya",
  "tika-abh04t4:280_9": "ussadakittanagahaṇassa sambandhaṁ āha ‘‘kammavasena…pe…",
  "tika-abh04t4:280_10": "dassetu’’nti.",
  "tika-abh04t4:280_11": "Paṭisandhijanakakammavasena paṭisandhivipāko eva alobhalobhādiguṇadosātirekabhāvahetūti attho daṭṭhabbo.",
  "tika-abh04t4:280_12": "Tathā hi vuttaṁ ‘‘so tena kammena dinnapaṭisandhivasena nibbatto luddho hotī’’tiādi.",
  "tika-abh04t4:280_13": "Ettha ca lobhavasena, dosa, moha ,",
  "tika-abh04t4:280_14": "lobhadosa,",
  "tika-abh04t4:280_15": "lobhamoha, dosamoha,",
  "tika-abh04t4:280_16": "lobhadosamohavasenāti tayo ekakā,",
  "tika-abh04t4:280_17": "tayo dvikā,",
  "tika-abh04t4:280_18": "eko tikoti lobhādidassanavasena akusalapakkheyeva satta vārā.",
  "tika-abh04t4:280_19": "Tathā kusalapakkhe alobhādidassanavasenāti cuddasa vārā labbhanti.",
  "tika-abh04t4:281_0": "Tattha ‘‘alobhadosāmohā,",
  "tika-abh04t4:281_1": "alobhādosamohā,",
  "tika-abh04t4:281_2": "alobhadosāmohā balavanto’’ti āgatehi kusalapakkhe tatiyadutiyapaṭhamavārehi dosussadamohussadadosamohussadavārā gahitā.",
  "tika-abh04t4:281_3": "Tathā akusalapakkhe ‘‘lobhādosamohā,",
  "tika-abh04t4:281_4": "lobhadosāmohā,",
  "tika-abh04t4:281_5": "lobhādosāmohā balavanto’’ti āgatehi tatiyadutiyapaṭhamavārehi adosussadaamohussadaadosāmohussadavārā",
  "tika-abh04t4:281_6": "gahitāyevāti akusalakusalapakkhe tayo tayo vāre antogadhe katvā aṭṭheva vārā dassitā.",
  "tika-abh04t4:281_7": "Ye pana ubhayesaṁ vomissatāvaseneva lobhālobhussadavārādayo apare ekūnapaññāsa vārā dassetabbā,",
  "tika-abh04t4:281_8": "te asambhavato eva na dassitā.",
  "tika-abh04t4:281_9": "Na hi ekasmiṁ santāne antarena avatthantaraṁ lobho balavā alobho cāti yujjati.",
  "tika-abh04t4:281_10": "Paṭipakkhatoyeva hi etesaṁ balavadubbalabhāvo,",
  "tika-abh04t4:281_11": "sahajātadhammato vā.",
  "tika-abh04t4:281_12": "Tesu lobhassa tāva paṭipakkhato alobhena anabhibhūtatāya balavabhāvo,",
  "tika-abh04t4:281_13": "tathā dosamohānaṁ adosāmohehi.",
  "tika-abh04t4:281_14": "Alobhādīnaṁ pana lobhādiabhibhavanato sabbesañca samānajātiyaṁ samabhibhūya pavattivaseneva sahajātadhammato balavabhāvo.",
  "tika-abh04t4:281_15": "Tena vuttaṁ aṭṭhakathāyaṁ ‘‘lobho balavā,",
  "tika-abh04t4:281_16": "alobho mando,",
  "tika-abh04t4:281_17": "adosāmohā balavanto,",
  "tika-abh04t4:281_18": "dosamohā mandā’’ti.",
  "tika-abh04t4:281_19": "So ca tesaṁ mandabalavabhāvo purimūpanissayato āsayassa paribhāvitatāya veditabbo.",
  "tika-abh04t4:281_20": "Ettha ca paṭhamadutiyehi,",
  "tika-abh04t4:281_21": "sattamapaṭhamehi vā vārehi tihetukakammato paṭisandhipavattivasena tihetukavipāko,",
  "tika-abh04t4:281_22": "itarehi tihetukaduhetukakammato yathāsambhavaṁ paṭisandhipavattivasena duhetukāhetukavipākā dassitāti ayampi viseso veditabbo.",
  "tika-abh04t4:282_0": "Idhāti vipākuddhāramātikāyaṁ.",
  "tika-abh04t4:282_1": "Tena hetukittanaṁ viseseti.",
  "tika-abh04t4:282_2": "Jaccandhādivipattinimittaṁ moho,",
  "tika-abh04t4:282_3": "sabbākusalaṁ vā.",
  "tika-abh04t4:282_4": "Yaṁ pana vuttanti sambandho.",
  "tika-abh04t4:282_5": "Tena paṭisambhidāmaggavacanena.",
  "tika-abh04t4:282_6": "Gatisampattiyā sati ñāṇasampayutte paṭisandhimhi nipphādetabbe.",
  "tika-abh04t4:282_7": "Aññatthāti nikantipaṭisandhikkhaṇesu.",
  "tika-abh04t4:282_8": "Kammasarikkhakoti idha sātisayo sarikkhabhāvo adhippetoti daṭṭhabbo.",
  "tika-abh04t4:282_9": "Itarathā tihetukaduhetukāpi aññamaññaṁ sarikkhāyevāti dassitametanti.",
  "tika-abh04t4:282_10": "Cakkhuviññāṇādīnīti ettha pañcaviññāṇāni viya apubbanissayapavattinī vijānanavisesarahitā ca manodhātu",
  "tika-abh04t4:282_11": "iṭṭhādibhāgaggahaṇe na samatthāti ‘‘pākaṭāyevā’’ti na vuttā,",
  "tika-abh04t4:282_12": "ādi-saddena vā saṅgahitā.",
  "tika-abh04t4:282_13": "Tadārammaṇapaccayasabbajavanavatāti tadārammaṇassa paccayabhūtasakalajavanappavattisahitena.",
  "tika-abh04t4:282_14": "Yaṁ sandhāya ‘‘idha paripakkattā āyatanāna’’nti vuttaṁ.",
  "tika-abh04t4:282_15": "Aññakāleti abuddhipavattikāle.",
  "tika-abh04t4:283_0": "Anulometi dhammānulome.",
  "tika-abh04t4:283_1": "Āsevanapaccayāti āsevanabhūtā paccayā.",
  "tika-abh04t4:283_2": "Na magge amaggapaccaye .",
  "tika-abh04t4:283_3": "Sopi moghavāro labbheyyāti yadi voṭṭhabbanampi āsevanapaccayo siyā,",
  "tika-abh04t4:283_4": "yathā ‘‘sukhāya vedanāya sampayuttaṁ dhammaṁ paṭicca sukhāya vedanāya sampayutto dhammo uppajjati āsevanapaccayā na (paṭṭhā.",
  "tika-abh04t4:283_5": "1.2.3) maggapaccayā’’ti (paṭṭhā.",
  "tika-abh04t4:283_6": "1.2.14) anulomapaccanīye,",
  "tika-abh04t4:283_7": "paccanīyānulome ca ‘‘sukhā…pe…",
  "tika-abh04t4:283_8": "na maggapaccayā āsevanapaccayā’’ti ca vuttaṁ hasituppādacittavasena,",
  "tika-abh04t4:283_9": "evaṁ voṭṭhabbanavasena ‘‘adukkhamasukhāya vedanāya sampayuttaṁ dhammaṁ paṭiccā’’tiādinā pubbe vuttanayena pāṭho siyā,",
  "tika-abh04t4:283_10": "tathā ca sati vāradvayavasena gaṇanāyaṁ ‘‘āsevanapaccayā na magge dve.",
  "tika-abh04t4:283_11": "Na maggapaccayā āsevane dve’’ti ca vattabbaṁ siyā,",
  "tika-abh04t4:283_12": "na pana vuttaṁ,",
  "tika-abh04t4:283_13": "tasmā na labbheyyāyaṁ moghavāroti adhippāyo.",
  "tika-abh04t4:284_0": "Voṭṭhabbanampi yadi āsevanapaccayo siyā,",
  "tika-abh04t4:284_1": "dutiyamoghavāre attano viya tatiyacatutthavāresupi siyā,",
  "tika-abh04t4:284_2": "tathā sati attanāpi kusalākusalānaṁ siyā. Na hi…pe…",
  "tika-abh04t4:284_3": "avutto atthi ‘‘purimā purimā kusalā dhammā’’tiādinā anavasesato vuttattā.",
  "tika-abh04t4:284_4": "Voṭṭhabbanassa…pe…",
  "tika-abh04t4:284_5": "avutto ‘‘abyākato dhammo kusalassa dhammassa āsevanapaccayena paccayo.",
  "tika-abh04t4:284_6": "Akusalassa…pe…",
  "tika-abh04t4:284_7": "paccayo’’ti vacanābhāvato.",
  "tika-abh04t4:284_8": "Na kevalaṁ avutto,",
  "tika-abh04t4:284_9": "atha kho kusalaṁ…pe…",
  "tika-abh04t4:284_10": "paṭikkhittova.",
  "tika-abh04t4:284_11": "Athāpi siyātiādi maggasodhanatthameva vuccati.",
  "tika-abh04t4:284_12": "Samānavedanānaṁ eva āsevanapaccayabhāvassa dassanato ‘‘asamānavedanānaṁ vasenā’’ti vuttaṁ.",
  "tika-abh04t4:284_13": "Evaṁ ‘‘āsevana paccayena paccayo’’tipi vattabbaṁ siyā,",
  "tika-abh04t4:284_14": "samānavedanāvasenāti adhippāyo.",
  "tika-abh04t4:284_15": "Abhinnajātikassa cāti ca-saddo abhinnavedanassa cāti sampiṇḍanattho.",
  "tika-abh04t4:284_16": "Vedanāttikepi voṭṭhabbanassa āsevanapaccayattassa abhāvāti yojanā.",
  "tika-abh04t4:284_17": "Kusalattikādīsu yathādassitapāḷippadesesupīti sampiṇḍanattho pi-saddo.",
  "tika-abh04t4:284_18": "Gaṇanāya kāraṇabhūtāya gaṇanāya niddhāriyamānāya sati gaṇanāya vā abbhantare.",
  "tika-abh04t4:284_19": "Dutiyo moghavāro vīmaṁsitabboti āsevanapaccayattābhāvā javanaṭṭhāne ṭhātuṁ na yujjati.",
  "tika-abh04t4:284_20": "Na hi vinā āsevanaṁ javanappavatti atthīti adhippāyo.",
  "tika-abh04t4:285_0": "Apicettha ‘‘yaṁ javanabhāvappattaṁ,",
  "tika-abh04t4:285_1": "taṁ chinnamūlakarukkhapupphaṁ viyā’’ti (dha. sa. aṭṭha.",
  "tika-abh04t4:285_2": "566) vakkhamānattā anupacchinnabhavamūlānaṁ pavattamānassa voṭṭhabbanassa kiriyabhāvo na siyā,",
  "tika-abh04t4:285_3": "vutto ca ‘‘yasmiṁ samaye manoviññāṇadhātu uppannā hoti kiriyā neva kusalā nākusalā na ca kammavipākā upekkhāsahagatā’’ti,",
  "tika-abh04t4:285_4": "tasmā ‘‘javanaṭṭhāne ṭhatvāti javanassa uppajjanaṭṭhāne dvikkhattuṁ pavattitvā,",
  "tika-abh04t4:285_5": "na javanabhāvenā’’ti,",
  "tika-abh04t4:285_6": "‘‘āsevanaṁ labhitvāti ca āsevanaṁ viya āsevana’’nti vuccamāne na koci virodho,",
  "tika-abh04t4:285_7": "vipphārikassa pana sato dvikkhattuṁ pavattiyevettha āsevanasadisatā.",
  "tika-abh04t4:285_8": "Vipphārikatāya hi viññattisamuṭṭhāpakattañcassa vuccati.",
  "tika-abh04t4:285_9": "Vipphārikampi javanaṁ viya anekakkhattuṁ appavattiyā dubbalattā na nippariyāyato āsevanapaccayabhāvena",
  "tika-abh04t4:285_10": "pavatteyyāti na imassa pāṭhe āsevanatthaṁ vuttaṁ,",
  "tika-abh04t4:285_11": "aṭṭhakathāyaṁ pana pariyāyato vuttaṁ yathā ‘‘phalacittesu maggaṅgaṁ maggapariyāpanna’’nti.",
  "tika-abh04t4:285_12": "Ayamettha attanomati.",
  "tika-abh04t4:285_13": "Ayampi porāṇakehi asaṁvaṇṇitattā sādhukaṁ upaparikkhitabbo.",
  "tika-abh04t4:286_0": "Evañca katvāti voṭṭhabbanāvajjanānaṁ anatthantarabhāvato ‘‘āvajjanā’’icceva vuttaṁ,",
  "tika-abh04t4:286_1": "voṭṭhabbanaṭṭhānepīti adhippāyo.",
  "tika-abh04t4:286_2": "Tasmāti yasmā voṭṭhabbanaṁ āvajjanāyeva atthato upekkhāsahagatāhetukakiriyamanoviññāṇadhātubhāvato, tasmā.",
  "tika-abh04t4:286_3": "Taṁ āvajjanā viya sati uppattiyaṁ kāmāvacarakusalākusalakiriyajavanānaṁ ekantato anantarapaccayabhāveneva vatteyya,",
  "tika-abh04t4:286_4": "no aññathāti adhippāyena ‘‘voṭṭhabbanato’’tiādimāha.",
  "tika-abh04t4:286_5": "Catunnanti muñchāmaraṇāsannavelādīsu mandībhūtavegatāya cattāripi javanāni uppajjeyyunti adhippāyena vuttaṁ.",
  "tika-abh04t4:286_6": "Ayametassa sabhāvoti ārammaṇamukhenapi cittaniyāmaṁyeva dasseti.",
  "tika-abh04t4:286_7": "Yadipi ‘‘javanāpāripūriyā…pe…",
  "tika-abh04t4:286_8": "yutto’’ti vuttaṁ,",
  "tika-abh04t4:286_9": "‘‘āvajjanādīnaṁ paccayo bhavituṁ na sakkotī’’ti pana vuttattā cittappavattivasena paṭhamamoghavārato etassa na koci viseso.",
  "tika-abh04t4:286_10": "Tenevāha ‘‘ayampi…pe…",
  "tika-abh04t4:286_11": "retabbo’’ti.",
  "tika-abh04t4:286_12": "Paṭisandhicitteyeva pavattiyaṁ ‘‘bhavaṅga’’nti vuccamāne na tassa hetuvasena bhedoti ‘‘sahetukaṁ bhavaṅgaṁ",
  "tika-abh04t4:286_13": "ahetukassa bhavaṅgassa anantarapaccayena paccayo’’ti (paṭṭhā.",
  "tika-abh04t4:286_14": "3.1.102) na sakkā vattuṁ, vuttañca,",
  "tika-abh04t4:286_15": "tasmā sahetukaṁ bhavaṅganti tadārammaṇaṁ vuttanti viññāyati.",
  "tika-abh04t4:287_0": "Sabhāvakiccehi attano phalassa paccayabhāvo,",
  "tika-abh04t4:287_1": "sabhāvakiccānaṁ vā phalabhūtānaṁ paccayabhāvo sabhāvakiccapaccayabhāvo.",
  "tika-abh04t4:287_2": "Appaṭisiddhaṁ daṭṭhabbanti ‘‘duhetukasomanassasahagataasaṅkhārikajavanāvasāne evā’’ti imassa atthassa anadhippetattā.",
  "tika-abh04t4:287_3": "Yathā ca ahetukaduhetukapaṭisandhikānaṁ tihetukajavanāvasāne ahetukaduhetukatadārammaṇaṁ appaṭisiddhaṁ,",
  "tika-abh04t4:287_4": "evaṁ tihetukapaṭisandhikassa tihetukajavanānantaraṁ duhetukatadārammaṇaṁ,",
  "tika-abh04t4:287_5": "duhetukapaṭisandhikassa ca duhetukānantaraṁ ahetukatadārammaṇaṁ appaṭisiddhaṁ daṭṭhabbaṁ.",
  "tika-abh04t4:287_6": "‘‘Tihetukakammaṁ tihetukampi duhetukampi ahetukampi vipākaṁ detī’’ti (dha. sa. aṭṭha.",
  "tika-abh04t4:287_7": "498) hi vuttaṁ.",
  "tika-abh04t4:287_8": "Paripuṇṇavipākassāti imināpi tihetukajavanato yathāvuttatadārammaṇassa appaṭisiddhaṁyeva sādheti.",
  "tika-abh04t4:287_9": "Na hi paccayantarasāmaggiyā asati tadārammaṇaṁ sabbaṁ avipaccantaṁ kammaṁ paripuṇṇavipākaṁ hotīti.",
  "tika-abh04t4:287_10": "Mukhanidassanamattameva yathāvuttatadārammaṇappavattiyā avibhāvitattā.",
  "tika-abh04t4:287_11": "Tihetukādikammassa hi ukkaṭṭhassa tihetukakammassa soḷasa,",
  "tika-abh04t4:287_12": "itarassa dvādasa,",
  "tika-abh04t4:287_13": "ukkaṭṭhasseva duhetukakammassa dvādasa,",
  "tika-abh04t4:287_14": "itarassa aṭṭhāti evaṁ soḷasavipākacittādīni yojetabbāni.",
  "tika-abh04t4:287_15": "Tasmāti yasmā paripuṇṇavipākassa paṭisandhijanakakammassa vasena vipākavibhāvanāya mukhanidassanamattamevetaṁ, tasmā.",
  "tika-abh04t4:288_0": "Evañca katvāti nānākammato tadārammaṇuppattiyaṁ ito aññathāpi sambhavatoti attho.",
  "tika-abh04t4:288_1": "‘‘Upekkhā…pe…",
  "tika-abh04t4:288_2": "uppajjatī’’ti ettha kena kiccena uppajjatīti?",
  "tika-abh04t4:288_3": "Tadārammaṇakiccaṁ tāva na hoti javanārammaṇassa anālambaṇato,",
  "tika-abh04t4:288_4": "nāpi santīraṇakiccaṁ tathā appavattanato,",
  "tika-abh04t4:288_5": "paṭisandhicutīsu vattabbameva natthi,",
  "tika-abh04t4:288_6": "pārisesato bhavaṅgakiccanti yuttaṁ siyā.",
  "tika-abh04t4:288_7": "Na hi paṭisandhibhūtaṁyeva cittaṁ ‘‘bhavaṅga’’nti vuccatīti.",
  "tika-abh04t4:289_0": "Tanninnanti āpāthagatavisayaninnaṁ āvajjananti sambandho.",
  "tika-abh04t4:289_1": "Aññassa viya paṭhamajjhānādikassa viya.",
  "tika-abh04t4:289_2": "Etassapi sāvajjanatāya bhavitabbanti adhippāyo.",
  "tika-abh04t4:289_3": "Atadatthāti ettha taṁ-saddena nirodhaṁ paccāmasati.",
  "tika-abh04t4:289_4": "Uppattiyāti uppattito.",
  "tika-abh04t4:289_5": "Tanti nevasaññānāsaññāyatanaṁ.",
  "tika-abh04t4:289_6": "Tassa nirodhassa.",
  "tika-abh04t4:289_7": "Tathā ca uppajjatīti ‘‘anantarapaccayo hotī’’ti padassa atthaṁ vivarati.",
  "tika-abh04t4:289_8": "Yathāvuttā vuttappakārā.",
  "tika-abh04t4:289_9": "Vodānaṁ dutiyamaggādīnaṁ purecārikañāṇaṁ.",
  "tika-abh04t4:289_10": "Etesanti ariyamaggacittamaggānantaraphalacittānaṁ.",
  "tika-abh04t4:289_11": "Etassāti yathāvuttavipākacittassa.",
  "tika-abh04t4:290_0": "Upanissayato tasseva cakkhuviññāṇādivipākassa dassanatthaṁ cakkhādīnaṁ dassanādiatthato dassanādiphalato,",
  "tika-abh04t4:290_1": "dassanādippayojanato vā.",
  "tika-abh04t4:290_2": "Purimacittāni āvajjanādīni.",
  "tika-abh04t4:290_3": "Vatthantararahitatte dassetabbe vatthantare viya ārammaṇantarepi na vattatīti ‘‘vatthārammaṇantararahita’’nti vuttaṁ.",
  "tika-abh04t4:291_0": "Yadi vipākena kammasarikkheneva bhavitabbaṁ,",
  "tika-abh04t4:291_1": "evaṁ sati imasmiṁ vāre ahetukavipākānaṁ asambhavo eva siyā tesaṁ akammasarikkhakattāti imamatthaṁ manasi katvā āha ‘‘ahetukānaṁ panā’’ti.",
  "tika-abh04t4:291_2": "Abhinipātamattanti pañcannaṁ viññāṇānaṁ kiccamāha.",
  "tika-abh04t4:291_3": "Te hi āpāthagatesu rūpādīsu abhinipātanamatteneva vattanti.",
  "tika-abh04t4:291_4": "Ādi-saddena sampaṭicchanādīni saṅgaṇhāti.",
  "tika-abh04t4:291_5": "Kusalesu kusalākusalakiriyesupi vā vijjamānā sasaṅkhārikāsaṅkhārikatā aññamaññaṁ asarikkhattā pahānāvaṭṭhānato",
  "tika-abh04t4:291_6": "ca viruddhā viyāti vipākesu sā tadanukūlā siyā,",
  "tika-abh04t4:291_7": "sā pana mūlābhāvena na suppatiṭṭhitānaṁ savisayābhinipatanamattādivuttīnaṁ natthīti vuttaṁ ‘‘na sasaṅkhārikaviruddho’’tiādi.",
  "tika-abh04t4:291_8": "Ubhayenapi tesaṁ nibbattiṁ anujānāti yathā ‘‘kaṭattārūpāna’’nti adhippāyo.",
  "tika-abh04t4:291_9": "‘‘Vipākadhammadhammo vipākassa dhammassa ārammaṇapaccayena paccayo.",
  "tika-abh04t4:291_10": "Vipākadhammadhamme khandhe aniccato dukkhato anattato vipassati,",
  "tika-abh04t4:291_11": "assādeti abhinandati,",
  "tika-abh04t4:291_12": "taṁ ārabbha rāgo uppajjati,",
  "tika-abh04t4:291_13": "domanassaṁ uppajjati,",
  "tika-abh04t4:291_14": "kusalākusale niruddhe’’tiādinā (paṭṭhā.",
  "tika-abh04t4:291_15": "1.3.93) vipākattike viya siyā kusalattikepi pāḷīti katvā ‘‘kusalattike cā’’tiādi vuttaṁ.",
  "tika-abh04t4:291_16": "Tattha hi ‘‘kusalo dhammo abyākatassa dhammassa ārammaṇapaccayena paccayo’’ti uddisitvā ‘‘sekkhā vā puthujjanā",
  "tika-abh04t4:291_17": "vā kusalaṁ aniccato dukkhato anattato vipassanti,",
  "tika-abh04t4:291_18": "kusale niruddhe vipāko tadārammaṇatā uppajjati,",
  "tika-abh04t4:291_19": "kusalaṁ assādeti abhinandati,",
  "tika-abh04t4:291_20": "taṁ ārabbha rāgo uppajjati, diṭṭhi,",
  "tika-abh04t4:291_21": "vicikicchā,",
  "tika-abh04t4:291_22": "uddhaccaṁ,",
  "tika-abh04t4:291_23": "domanassaṁ uppajjati,",
  "tika-abh04t4:291_24": "akusale niruddhe vipāko tadārammaṇatā uppajjatī’’ti vuttaṁ.",
  "tika-abh04t4:291_25": "Avijjamānattā eva avacananti adhippāyena tattha yuttiṁ dasseti ‘‘vipphārikañhī’’tiādinā.",
  "tika-abh04t4:292_0": "Ettha keci ‘‘chaḷaṅgupekkhāvatopi kiriyamayacittatāya kiriyajavanassa vipphārikakiriyabhāvo na sakkā",
  "tika-abh04t4:292_1": "nisedhetunti nidassanabhāvena paṇṇapuṭamupanītaṁ asamānaṁ.",
  "tika-abh04t4:292_2": "Kiriyajavanānantaraṁ tadārammaṇābhāvassa pāḷiyaṁ avacanampi akāraṇaṁ labbhamānassapi katthaci kenaci adhippāyena avacanato.",
  "tika-abh04t4:292_3": "Tathā hi dhammasaṅgahe akusalaniddese labbhamānopi adhipati na vutto,",
  "tika-abh04t4:292_4": "tasmā kiriyajavanānantaraṁ tadārammaṇābhāvo vīmaṁsitabbo’’ti vadanti.",
  "tika-abh04t4:292_5": "Satipi kiriyamayatte sabbattha tādibhāvappattānaṁ khīṇāsavānaṁ javanacittaṁ na itaresaṁ viya vipphārikaṁ,",
  "tika-abh04t4:292_6": "santasabhāvatāya pana sannisinnarasaṁ siyāti tassa paṇṇapuṭaṁ dassitaṁ.",
  "tika-abh04t4:292_7": "Dhammasaṅgahe akusalaniddese adhipatino viya paṭṭhāne kiriyajavanānantaraṁ tadārammaṇassa labbhamānassa avacane na kiñci kāraṇaṁ dissati.",
  "tika-abh04t4:292_8": "Tathā hi vuttaṁ tattha aṭṭhakathāyaṁ ‘‘heṭṭhā dassitanayattā’’ti (dha. sa. aṭṭha. 429).",
  "tika-abh04t4:292_9": "Na cettha dassitanayattāti sakkā vattuṁ vipākadhammadhammehi kusalākusalehi ataṁsabhāvānaṁ nayadassanassa ayujjamānakattā.",
  "tika-abh04t4:292_10": "Apica tattha vīmaṁsāya kesuci sabbesañca adhipatīnaṁ abhāvato ekarasaṁ desanaṁ dassetuṁ ‘‘uddhaṭo’’ti ca sakkā vattuṁ,",
  "tika-abh04t4:292_11": "idha pana na tādisaṁ avacane kāraṇaṁ labbhatīti ‘‘avacane kāraṇaṁ natthī’’ti vuttaṁ.",
  "tika-abh04t4:293_0": "Adhippāyenāti akusalānantaraṁ sahetukatadārammaṇaṁ natthīti tassa therassa matimattanti dasseti.",
  "tika-abh04t4:293_1": "‘‘Kusalākusale niruddhe sahetuko vipāko tadārammaṇatā uppajjatī’’ti (paṭṭhā.",
  "tika-abh04t4:293_2": "3.1.98) vacanato pana akusalānantaraṁ sahetukatadārammaṇampi vijjatiyevāti uppattiṁ vadantassa yuttaggahaṇavasenāti adhippāyo.",
  "tika-abh04t4:294_0": "Na ettha kāraṇaṁ dissatīti etena tihetukajavanānantaraṁ tividhampi tadārammaṇaṁ yuttanti dasseti.",
  "tika-abh04t4:294_1": "Yena adhippāyenāti paṭhamatherena tāva ekena kammunā anekatadārammaṇaṁ nibbattamānaṁ kammavisesābhāvā",
  "tika-abh04t4:294_2": "taṁtaṁjavanasaṅkhātapaccayavisesena visiṭṭhaṁ hotīti iminā adhippāyena javanavasena tadārammaṇassa sasaṅkhārādividhānaṁ vuttaṁ,",
  "tika-abh04t4:294_3": "vipākena nāma kammasarikkhena bhavitabbaṁ,",
  "tika-abh04t4:294_4": "na kammaviruddhasabhāvena.",
  "tika-abh04t4:294_5": "Aññathā aniṭṭhappasaṅgo siyāti evamadhippāyena dutiyatthero kammavaseneva tadārammaṇavisesaṁ āha.",
  "tika-abh04t4:294_6": "Ñāṇassa jaccandhādiduggativipattinimittapaṭipakkhatā viya sugativipattinimittapaṭipakkhatāpi siyāti maññamāno",
  "tika-abh04t4:294_7": "tatiyatthero ‘‘tihetukakammato duhetukapaṭisandhimpi nānujānātī’’ti iminā nayena tesu vādesu adhippāyāvirodhavasena",
  "tika-abh04t4:294_8": "yuttaṁ gahetabbaṁ.",
  "tika-abh04t4:294_9": "Mahāpakaraṇe āgatapāḷiyāti ‘‘sahetuko dhammo ahetukassa dhammassa anantarapaccayena paccayo’’ti (paṭṭhā.",
  "tika-abh04t4:294_10": "3.1.102) imassa vibhaṅge ‘‘sahetukaṁ bhavaṅgaṁ ahetukassa bhavaṅgassa anantarapaccayena paccayo,",
  "tika-abh04t4:294_11": "sahetukā khandhā vuṭṭhānassa anantarapaccayena paccayo’’ti evamādinā paṭṭhāne sahetukadukādīsu āgatapāḷiyāti attho.",
  "tika-abh04t4:295_0": "Kāmāvacarakusalavipākavaṇṇanā niṭṭhitā.",
  "tika-abh04t4:296_0": "Rūpāvacarārūpāvacaravipākakathāvaṇṇanā",
  "tika-abh04t4:297_0": "499.Tasmiṁ khaṇe vijjamānānaṁ chandādīnanti etena vipākajjhāne dukkhāpaṭipadādibhāvassa avijjamānataṁ dasseti.",
  "tika-abh04t4:297_1": "Na hi kusalajjhānaṁ viya vipākajjhānaṁ parikammavasena nibbattatīti.",
  "tika-abh04t4:297_2": "Na cettha paṭipadābhedo viya kusalānurūpo vipākassa ārammaṇabhedopi na paramatthiko siyāti sakkā vattuṁ",
  "tika-abh04t4:297_3": "ekantena sārammaṇattā arūpadhammānaṁ vipākassa ca kammanimittārammaṇatāya aññatrāpi vijjamānattā.",
  "tika-abh04t4:297_4": "Nānākkhaṇesu nānādhipateyyanti ‘‘yasmiṁ khaṇe yaṁ jhānaṁ yadadhipatikaṁ,",
  "tika-abh04t4:297_5": "tato aññasmiṁ khaṇe taṁ jhānaṁ ekantena tadadhipatikaṁ na hotī’’ti katvā vuttaṁ.",
  "tika-abh04t4:297_6": "Catutthajjhānassevāti ca paṭipadā viya adhipatayo na ekantikāti imamevatthaṁ dasseti.",
  "tika-abh04t4:298_0": "Rūpāvacarārūpāvacaravipākakathāvaṇṇanā niṭṭhitā.",
  "tika-abh04t4:299_0": "Lokuttaravipākakathāvaṇṇanā",
  "tika-abh04t4:300_0": "505.",
  "tika-abh04t4:300_1": "Taṇhāvijjādīhi āhitavisesaṁ lokiyakammaṁ vipākuppādanasamatthaṁ hoti,",
  "tika-abh04t4:300_2": "na aññathāti vuttaṁ ‘‘taṇhādīhi abhisaṅkhata’’nti.",
  "tika-abh04t4:300_3": "Itarassāti suññatāppaṇihitanāmarahitassa.",
  "tika-abh04t4:300_4": "Yo suddhikapaṭipadāya vibhāvito,",
  "tika-abh04t4:300_5": "yo ca suttantapariyāyena animittoti vuccati.",
  "tika-abh04t4:300_6": "Tenevāha ‘‘aniccānupassanānantarassapi maggassā’’tiādi.",
  "tika-abh04t4:300_7": "Vaḷañjana…pe…",
  "tika-abh04t4:300_8": "bhedo hoti maggāgamanavasenāti adhippāyo.",
  "tika-abh04t4:300_9": "‘‘Maggānantaraphalacittasmiṁ yevā’’ti vacanaṁ apekkhitvā ‘‘suññatādināmalābhe satī’’ti sāsaṅkaṁ āha.",
  "tika-abh04t4:300_10": "Animittanāmañca labhati maggāgamanato phalassa nāmalābhe visesābhāvatoti adhippāyo.",
  "tika-abh04t4:300_11": "Tādisāya evāti yādisā magge saddhā,",
  "tika-abh04t4:300_12": "tādisāya eva phale saddhāya.",
  "tika-abh04t4:301_0": "555.",
  "tika-abh04t4:301_1": "‘‘Katame dhammā niyyānikā?",
  "tika-abh04t4:301_2": "Cattāro maggā’’ti vacanato (dha. sa. 1295,",
  "tika-abh04t4:301_3": "1609) aniyyānikapadaniddese ca ‘‘catūsu bhūmīsu vipāko’’ti (dha. sa.",
  "tika-abh04t4:301_4": "1610) vuttattā na nippariyāyena phalaṁ niyyānasabhāvaṁ,",
  "tika-abh04t4:301_5": "niyyānasabhāvassa pana vipāko kilesānaṁ paṭippassaddhippahānavasena pavattamāno pariyāyato tathā vuccatīti āha ‘‘niyyānikasabhāvassā’’tiādi.",
  "tika-abh04t4:301_6": "Pañcaṅgiko cāti etena maggavibhaṅge sabbavāresupi phalassa maggapariyāyo āgatoti dasseti.",
  "tika-abh04t4:301_7": "Tattha hi ariyamaggakkhaṇe vijjamānāsupi viratīsu tadavasiṭṭhānaṁ pañcannaṁ kārāpakaṅgānaṁ atirekakiccatādassanatthaṁ",
  "tika-abh04t4:301_8": "pāḷiyaṁ pañcaṅgikopi maggo uddhaṭoti.",
  "tika-abh04t4:301_9": "Evaṁ bojjhaṅgāpīti yathā maggo,",
  "tika-abh04t4:301_10": "evaṁ maggabojjhaṅgavibhaṅgesu phalesu ca bojjhaṅgā uddhaṭāti attho.",
  "tika-abh04t4:302_0": "Lokuttaravipākakathāvaṇṇanā niṭṭhitā.",
  "tika-abh04t4:303_0": "Kiriyābyākatakathāvaṇṇanā",
  "tika-abh04t4:304_0": "568.Purimā pavattīti mahākiriyacittappavattiṁ āha.",
  "tika-abh04t4:304_1": "Tāya hi khīṇāsavo evaṁ paccavekkhati.",
  "tika-abh04t4:304_2": "Tenevāha ‘‘idaṁ pana cittaṁ vicāraṇapaññārahita’’nti.",
  "tika-abh04t4:304_3": "Evanti yathā sotadvāre,",
  "tika-abh04t4:304_4": "evaṁ ghānadvārādīsupi mahākiriyacittehi tasmiṁ tasmiṁ visaye idamatthikatāya paricchinnāya idaṁ cittaṁ vattatīti dasseti.",
  "tika-abh04t4:304_5": "Pañcadvārānugataṁ hutvā labbhamānanti pañcadvāre pavattamahākiriyacittānaṁ piṭṭhivaṭṭakabhāvena imassa cittassa pavattiṁ sandhāya vuttaṁ,",
  "tika-abh04t4:304_6": "pañcadvāre eva vā idameva pavattanti sambandho.",
  "tika-abh04t4:304_7": "‘‘Loluppa…pe…",
  "tika-abh04t4:304_8": "bhūta’’nti vuttattā pañcadvāre paṭhamaṁ iminā cittena somanassito hutvā pacchā mahākiriyacittehi taṁ",
  "tika-abh04t4:304_9": "taṁ atthaṁ vicinotīti ayamattho vutto viya dissati.",
  "tika-abh04t4:304_10": "Pubbeyeva pana manodvārikacittena padhānasāruppaṭṭhānādiṁ paricchindantassa pañcadvāre tādisasseva tādisesu rūpādīsu idaṁ cittaṁ pavattatīti vadanti.",
  "tika-abh04t4:304_11": "Ayampi attho pañcadvāre eva pavattaṁ loluppataṇhāpahānādipaccavekkhaṇāhetu yathāvuttakāraṇabhūtaṁ jātanti evaṁ yojetvā sakkā vattuṁ.",
  "tika-abh04t4:304_12": "Evañca sati imassa cittassa paccayabhūtā purimā pavattīti idampi vacanaṁ samatthitaṁ hoti.",
  "tika-abh04t4:305_0": "Ettha ca pañcadvāre iminā cittena somanassuppādanamattaṁ daṭṭhabbaṁ,",
  "tika-abh04t4:305_1": "na hāsuppādanaṁ pañcadvārikacittānaṁ aviññattijanakattā,",
  "tika-abh04t4:305_2": "manodvāre pana hāsuppādanaṁ hoti.",
  "tika-abh04t4:305_3": "Teneva hi aṭṭhakathāyaṁ pañcadvāre ‘‘somanassito hotī’’ti ettakameva vuttaṁ,",
  "tika-abh04t4:305_4": "manodvāre ca ‘‘hāsayamāna’’nti.",
  "tika-abh04t4:305_5": "Iminā hasituppādacittena pavattiyamānampi bhagavato sitakaraṇaṁ pubbenivāsaanāgataṁsasabbaññutaññāṇānaṁ anuvattakattā ñāṇānuparivattiyevāti.",
  "tika-abh04t4:305_6": "Evaṁ pana ñāṇānuparivattibhāve sati na koci pāḷiaṭṭhakathānaṁ virodho,",
  "tika-abh04t4:305_7": "evañca katvā aṭṭhakathāyaṁ ‘‘tesaṁ ñāṇānaṁ ciṇṇapariyante idaṁ cittaṁ uppajjatī’’ti vuttaṁ.",
  "tika-abh04t4:305_8": "Avassañca etaṁ evaṁ icchitabbaṁ,",
  "tika-abh04t4:305_9": "aññathā āvajjanacittassapi bhagavato pavatti na yujjeyya.",
  "tika-abh04t4:305_10": "Tassapi hi viññattisamuṭṭhāpakabhāvassa nicchitattā,",
  "tika-abh04t4:305_11": "na ca viññattisamuṭṭhāpakatte taṁsamuṭṭhitāya viññattiyā kāyakammādibhāvaṁ āvajjanabhāvo vibandhatīti.",
  "tika-abh04t4:306_0": "Tato evāti mūlābhāvena na suppatiṭṭhitattā eva.",
  "tika-abh04t4:306_1": "‘‘Ahetukānaṁ jhānaṅgāni balāni cā’’ti sampiṇḍanattho jhānaṅgāni cāti ca-saddo.",
  "tika-abh04t4:306_2": "Yadi aparipuṇṇattā balabhāvassa imasmiṁ ahetukadvaye balāni anuddiṭṭhāni asaṅgahitāni ca,",
  "tika-abh04t4:306_3": "atha kasmā niddiṭṭhānīti āha ‘‘yasmā panā’’tiādi.",
  "tika-abh04t4:306_4": "Sammā niyyānikasabhāvānaṁ kusalānaṁ paṭibhāgabhūto vipākopi phalaṁ viya taṁsabhāvo siyāti sahetukavipākacittāni",
  "tika-abh04t4:306_5": "aggahetvā kiriyacittakatattā vā ‘‘mahākiriyacittesū’’ti vuttaṁ.",
  "tika-abh04t4:306_6": "Atha vā mahākiriyacittesucāti ca-saddena sahetukavipākacittānipi gahitānīti veditabbāni.",
  "tika-abh04t4:307_0": "574.‘‘Indriya…pe…",
  "tika-abh04t4:307_1": "imassānantaraṁ uppajjamānānī’’ti vuttaṁ tesaṁ ñāṇānaṁ kāmāvacarattā.",
  "tika-abh04t4:307_2": "Itaresaṁ mahaggatattā ‘‘parikammānantarānī’’ti vuttaṁ.",
  "tika-abh04t4:308_0": "577.",
  "tika-abh04t4:308_1": "Āhito ahaṁ māno etthāti attā,",
  "tika-abh04t4:308_2": "so eva bhavati uppajjati,",
  "tika-abh04t4:308_3": "na paraparikappito viya niccoti attabhāvo.",
  "tika-abh04t4:308_4": "Attāti vā diṭṭhigatikehi gahetabbākārena bhavati pavattatīti attabhāvo.",
  "tika-abh04t4:309_0": "Kiriyābyākatakathāvaṇṇanā niṭṭhitā.",
  "tika-abh04t4:310_0": "Cittuppādakaṇḍavaṇṇanā niṭṭhitā."
}