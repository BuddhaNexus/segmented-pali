{
  "tika-vin01t11:0_0": "Verañjakaṇḍavaṇṇanā",
  "tika-vin01t11:1_0": "1",
  "tika-vin01t11:2_0": ".Seyyathidanti taṁ katamaṁ, taṁ kathanti vā attho.",
  "tika-vin01t11:2_1": "Aniyamaniddesavacananti natthi etassa niyamoti aniyamo,",
  "tika-vin01t11:2_2": "niddisīyati attho etenāti niddeso, vuccati etenāti vacanaṁ,",
  "tika-vin01t11:2_3": "niddesoyeva vacanaṁ niddesavacanaṁ,",
  "tika-vin01t11:2_4": "aniyamassa niddesavacanaṁ aniyamaniddesavacanaṁ,",
  "tika-vin01t11:2_5": "paṭhamaṁ aniyamitassa samayassa niddesavacananti attho.",
  "tika-vin01t11:2_6": "‘‘Yenāti avatvā tenāti vuttattā aniyamaṁ katvā niddiṭṭhavacanaṁ aniyamaniddesavacana’’ntipi vadanti.",
  "tika-vin01t11:2_7": "Yaṁtaṁsaddānaṁ niccasambandhabhāvato āha ‘‘tassa sarūpena avuttenapī’’tiādi.",
  "tika-vin01t11:2_8": "Tattha tassāti ‘‘tenā’’ti etassa.",
  "tika-vin01t11:2_9": "Sarūpena avuttenapīti ‘‘yenā’’ti evaṁ sarūpato pāḷiyaṁ avuttenapi.",
  "tika-vin01t11:2_10": "Atthato siddhenāti parabhāge sāriputtattherassa uppajjanakaparivitakkasaṅkhātaatthato siddhena.",
  "tika-vin01t11:2_11": "Parivitakke hi siddhe yena samayena parivitakko udapādīti idaṁ atthato siddhameva hoti.",
  "tika-vin01t11:2_12": "Tenevāha ‘‘aparabhāge hi vinayapaññattiyācanahetubhūto āyasmato sāriputtassa parivitakko siddho’’tiādi.",
  "tika-vin01t11:2_13": "‘‘Tenā’’ti vatvā tato tadatthameva ‘‘yenā’’ti atthato vuccamānattā ‘‘yenā’’ti ayaṁ ‘‘tenā’’ti etassa paṭiniddeso nāma jāto.",
  "tika-vin01t11:2_14": "Paṭiniddesoti ca vitthāraniddesoti attho.",
  "tika-vin01t11:3_0": "Aparabhāge hīti ettha hi-saddo hetumhi, yasmāti attho.",
  "tika-vin01t11:3_1": "Vinayapaññattiyācanahetubhūtoti ‘‘etassa bhagavā kālo, etassa sugata kālo,",
  "tika-vin01t11:3_2": "yaṁ bhagavā sāvakānaṁ sikkhāpadaṁ paññapeyya, uddiseyya pātimokkhaṁ.",
  "tika-vin01t11:3_3": "Yathayidaṁ brahmacariyaṁ addhaniyaṁ assa ciraṭṭhitika’’nti evaṁ pavattassa vinayapaññattiyācanassa kāraṇabhūtoti attho.",
  "tika-vin01t11:3_4": "Parivitakkoti ‘‘katamesānaṁ kho buddhānaṁ bhagavantānaṁ brahmacariyaṁ na ciraṭṭhitikaṁ ahosi,",
  "tika-vin01t11:3_5": "katamesānaṁ buddhānaṁ bhagavantānaṁ brahmacariyaṁ ciraṭṭhitikaṁ ahosī’’ti evaṁ pavatto parivitakko.",
  "tika-vin01t11:3_6": "Yaṁtaṁsaddānaṁ niccasambandhoti āha ‘‘tasmā yena samayenā’’tiādi.",
  "tika-vin01t11:3_7": "Pubbe vā pacchā vā atthato siddhenāti pubbe vā pacchā vā uppannaatthato siddhena.",
  "tika-vin01t11:3_8": "Paṭiniddeso kattabboti etassa ‘‘yadida’’nti iminā sambandho.",
  "tika-vin01t11:3_9": "‘‘Paṭiniddeso kattabbo’’ti yadidaṁ yaṁ idaṁ vidhānaṁ,",
  "tika-vin01t11:3_10": "ayaṁ sabbasmiṁ vinaye yuttīti attho.",
  "tika-vin01t11:3_11": "Atha vā ‘‘paṭiniddeso kattabbo’’ti yadidaṁ yā ayaṁ yutti,",
  "tika-vin01t11:3_12": "ayaṁ sabbasmiṁ vinaye yuttīti attho.",
  "tika-vin01t11:4_0": "Tatridaṁmukhamattanidassananti tassā yathāvuttayuttiyā paridīpane idaṁ mukhamattanidassanaṁ, upāyamattanidassananti attho.",
  "tika-vin01t11:4_1": "Mukhaṁ dvāraṁ upāyoti hi atthato ekaṁ.",
  "tika-vin01t11:4_2": "‘‘Tena hi bhikkhave bhikkhūnaṁ sikkhāpadaṁ paññapessāmī’’ti pāḷiṁ dassetvā tattha paṭiniddesamāha ‘‘yena sudinno’’tiādinā.",
  "tika-vin01t11:4_3": "Tenāti hetuatthe karaṇavacanattā tassa paṭiniddesopi tādisoyevāti āha ‘‘yasmā paṭisevī’’ti.",
  "tika-vin01t11:4_4": "Pubbe atthato siddhenāti pubbe uppannamethunadhammapaṭisevanasaṅkhātaatthato siddhena.",
  "tika-vin01t11:4_5": "Pacchā atthato siddhenāti raññā adinnaṁ dārūnaṁ ādiyanasaṅkhātapacchāuppannaatthato siddhena.",
  "tika-vin01t11:4_6": "Samayasaddoti etassa ‘‘dissatī’’ti iminā sambandho.",
  "tika-vin01t11:5_0": "Samavāyeti paccayasāmaggiyaṁ, kāraṇasamavāyeti attho. Khaṇeti okāse.",
  "tika-vin01t11:5_1": "Assāti assa samayasaddassa samavāyo atthoti sambandho.",
  "tika-vin01t11:5_2": "Appeva nāma svepi upasaṅkameyyāma kālañca samayañca upādāyāti ettha kālo nāma upasaṅkamanassa yuttapayuttakālo.",
  "tika-vin01t11:5_3": "Samayo nāma tasseva paccayasāmaggī,",
  "tika-vin01t11:5_4": "atthato tadanurūpaṁ sarīrabalañceva tappaccayaparissayābhāvo ca.",
  "tika-vin01t11:5_5": "Upādānaṁ nāma ñāṇena tesaṁ gahaṇaṁ sallakkhaṇaṁ,",
  "tika-vin01t11:5_6": "tasmā kālañca samayañca paññāya gahetvā upadhāretvāti attho.",
  "tika-vin01t11:5_7": "Idaṁ vuttaṁ hoti – sace amhākaṁ sve gamanassa yuttakālo bhavissati,",
  "tika-vin01t11:5_8": "kāye balamattā ceva pharissati,",
  "tika-vin01t11:5_9": "gamanapaccayā ca añño aphāsuvihāro na bhavissati,",
  "tika-vin01t11:5_10": "athetaṁ kālañca gamanakāraṇasamavāyasaṅkhātaṁ samayañca upadhāretvā api eva nāma sve āgaccheyyāmāti.",
  "tika-vin01t11:6_0": "Khaṇoti okāso.",
  "tika-vin01t11:6_1": "Tathāgatuppādādiko hi maggabrahmacariyassa okāso tappaccayapaṭilābhahetuttā, khaṇo eva ca samayo.",
  "tika-vin01t11:6_2": "Yo khaṇoti ca samayoti ca vuccati, so ekovāti hi attho. Mahāsamayoti mahāsamūho. Pavuddhaṁ vanaṁ pavanaṁ, tasmiṁ pavanasmiṁ, vanasaṇḍeti attho.",
  "tika-vin01t11:6_3": "Samayopi kho te bhaddāli appaṭividdho ahosīti ettha samayoti sikkhāpadapūraṇassa hetu.",
  "tika-vin01t11:6_4": "Bhaddālīti tassa bhikkhuno nāmaṁ.",
  "tika-vin01t11:6_5": "Idaṁ vuttaṁ hoti – bhaddāli tayā paṭivijjhitabbayuttakaṁ etaṁ kāraṇaṁ atthi,",
  "tika-vin01t11:6_6": "tampi te na paṭividdhaṁ na sallakkhitanti.",
  "tika-vin01t11:6_7": "Kiṁ taṁ kāraṇanti āha ‘‘bhagavā kho’’tiādi.",
  "tika-vin01t11:7_0": "Uggāhamāno tiādīsu mānoti tassa paribbājakassa pakatināmaṁ,",
  "tika-vin01t11:7_1": "kiñci kiñci pana uggahetuṁ samatthatāya ‘‘uggāhamāno’’ti naṁ sañjānanti,",
  "tika-vin01t11:7_2": "tasmā ‘‘uggāhamāno’’ti vuccati .",
  "tika-vin01t11:7_3": "Samaṇamuṇḍikāya putto samaṇamuṇḍikāputto.",
  "tika-vin01t11:7_4": "So kira devadattassa upaṭṭhāko.",
  "tika-vin01t11:7_5": "Samayaṁ diṭṭhiṁ pavadanti etthāti samayappavādako, tasmiṁ samayappavādake, diṭṭhippavādaketi attho.",
  "tika-vin01t11:7_6": "Tasmiṁ kira ṭhāne caṅkītārukkhapokkharasātipabhutayo brāhmaṇā nigaṇṭhācelakaparibbājakādayo ca paribbājakā sannipatitvā attano attano samayaṁ diṭṭhiṁ pavadanti kathenti dīpenti,",
  "tika-vin01t11:7_7": "tasmā so ārāmo ‘‘samayappavādako’’ti vuccati,",
  "tika-vin01t11:7_8": "sveva tindukācīrasaṅkhātāya timbarurukkhapantiyā parikkhittattā ‘‘tindukācīra’’nti vuccati. Ekā sālā etthāti ekasālako.",
  "tika-vin01t11:7_9": "Yasmā panettha paṭhamaṁ ekā sālā katā ahosi,",
  "tika-vin01t11:7_10": "pacchā mahāpuññaṁ poṭṭhapādaparibbājakaṁ nissāya bahū sālā katā,",
  "tika-vin01t11:7_11": "tasmā tameva ekaṁ sālamupādāya laddhanāmavasena ‘‘ekasālako’’ti vuccati.",
  "tika-vin01t11:7_12": "Mallikāya pana pasenadirañño deviyā uyyānabhūto so pupphaphalasañchanno ārāmoti katvā ‘‘mallikāya ārāmo’’ti saṅkhyaṁ gato.",
  "tika-vin01t11:7_13": "Tasmiṁ samayappavādake tindukācīre ekasālake mallikāya ārāme.",
  "tika-vin01t11:7_14": "Paṭivasatīti tasmiṁ vāsaphāsutāya vasati.",
  "tika-vin01t11:8_0": "Diṭṭhe dhammeti paccakkhe attabhāve. Atthoti vuḍḍhi.",
  "tika-vin01t11:8_1": "Samparāyikoti kammakilesavasena samparetabbato sampāpuṇitabbato samparāyo, paraloko. Tattha niyutto samparāyiko, paralokattho.",
  "tika-vin01t11:8_2": "Atthābhisamayāti yathāvuttaubhayatthasaṅkhātahitapaṭilābhā.",
  "tika-vin01t11:8_3": "Samparāyikopi hi attho kāraṇassa nipphannattā paṭiladdho nāma hotīti tamatthadvayaṁ ekato katvā ‘‘atthābhisamayā’’ti vuttaṁ.",
  "tika-vin01t11:8_4": "Dhiyā paññāya rāti gaṇhātīti dhīro.",
  "tika-vin01t11:8_5": "Atha vā dhī paññā etassa atthīti dhīro.",
  "tika-vin01t11:9_0": "Sammā mānābhisamayāti mānassa sammā pahānena.",
  "tika-vin01t11:9_1": "Sammāti iminā mānassa aggamaggañāṇena samucchedappahānaṁ vuttaṁ.",
  "tika-vin01t11:9_2": "Dukkhassa pīḷanaṭṭhotiādīsu dukkhasaccassa pīḷanaṁ taṁsamaṅgino hiṁsanaṁ avipphārikatākaraṇaṁ, pīḷanameva attho pīḷanaṭṭho,",
  "tika-vin01t11:9_3": "tthakārassa ṭṭhakāraṁ katvā vuttaṁ. Evaṁ sesesupi.",
  "tika-vin01t11:9_4": "Samecca paccayehi katabhāvo saṅkhataṭṭho.",
  "tika-vin01t11:9_5": "Santāpo dukkhadukkhatādivasena santāpanaṁ paridahanaṁ.",
  "tika-vin01t11:9_6": "Vipariṇāmo jarāya maraṇena cāti dvidhā vipariṇāmetabbatā.",
  "tika-vin01t11:9_7": "Abhisametabbo paṭivijjhitabboti abhisamayo,",
  "tika-vin01t11:9_8": "abhisamayova attho abhisamayaṭṭho, pīḷanādīni.",
  "tika-vin01t11:9_9": "Tāni hi abhisametabbabhāvena ekībhāvaṁ upanetvā ‘‘abhisamayaṭṭho’’ti vuttāni,",
  "tika-vin01t11:9_10": "abhisamayassa vā paṭivedhassa visayabhūto attho abhisamayaṭṭhoti tāneva pīḷanādīni abhisamayassa visayabhāvūpagamanasāmaññato ekattena vuttāni.",
  "tika-vin01t11:10_0": "Ettha ca upasaggānaṁ jotakamattattā tassa tassa atthassa vācako samayasaddo evāti samayasaddassa atthuddhārepi saupasaggo abhisamayasaddo vutto.",
  "tika-vin01t11:10_1": "Tattha sahakārīkāraṇasannijjhaṁ sameti samavetīti samayo, samavāyo.",
  "tika-vin01t11:10_2": "Sameti samāgacchati maggabrahmacariyaṁ ettha tadādhārapuggalehīti samayo, khaṇo. Samenti ettha,",
  "tika-vin01t11:10_3": "etena vā saṁgacchanti dhammā sahajātadhammehi uppādādīhi vāti samayo, kālo.",
  "tika-vin01t11:10_4": "Dhammappavattimattatāya atthato abhūtopi hi kālo dhammappavattiyā adhikaraṇaṁ kāraṇaṁ viya ca parikappanāmattasiddhena rūpena voharīyati. Samaṁ,",
  "tika-vin01t11:10_5": "saha vā avayavānaṁ ayanaṁ pavatti avaṭṭhānanti samayo, samūho yathā ‘‘samudāyo’’ti.",
  "tika-vin01t11:10_6": "Avayavena sahāvaṭṭhānameva hi samūho.",
  "tika-vin01t11:10_7": "Paccayantarasamāgame eti phalaṁ etasmā uppajjati pavattati cāti samayo, hetu yathā ‘‘samudayo’’ti.",
  "tika-vin01t11:10_8": "Sameti saṁyojanabhāvato sambandho eti attano visaye pavattati,",
  "tika-vin01t11:10_9": "daḷhaggahaṇabhāvato vā taṁsaṁyuttā ayanti pavattanti sattā yathābhinivesaṁ etenāti samayo, diṭṭhi.",
  "tika-vin01t11:10_10": "Diṭṭhisaṁyojanena hi sattā ativiya bajjhanti.",
  "tika-vin01t11:10_11": "Samiti saṅgati samodhānanti samayo, paṭilābho. Samassa nirodhassa yānaṁ,",
  "tika-vin01t11:10_12": "sammā vā yānaṁ apagamo appavattīti samayo, pahānaṁ.",
  "tika-vin01t11:10_13": "Ñāṇena abhimukhaṁ sammā etabbo adhigantabboti abhisamayo, dhammānaṁ aviparīto sabhāvo.",
  "tika-vin01t11:10_14": "Abhimukhabhāvena sammā eti gacchati bujjhatīti abhisamayo,",
  "tika-vin01t11:10_15": "dhammānaṁ yathābhūtasabhāvāvabodho.",
  "tika-vin01t11:10_16": "Evaṁ tasmiṁ tasmiṁ atthe samayasaddassa pavatti veditabbā.",
  "tika-vin01t11:11_0": "Nanu ca atthamattaṁ paṭicca saddā abhinivisanti,",
  "tika-vin01t11:11_1": "na ekena saddena aneke atthā abhidhīyantīti?",
  "tika-vin01t11:11_2": "Saccametaṁ saddavisese apekkhite.",
  "tika-vin01t11:11_3": "Saddavisese hi apekkhiyamāne ekena saddena anekatthābhidhānaṁ na sambhavati.",
  "tika-vin01t11:11_4": "Na hi yo kālattho samayasaddo, soyeva samūhādiatthaṁ vadati.",
  "tika-vin01t11:11_5": "Ettha pana tesaṁ tesaṁ atthānaṁ samayasaddavacanīyatāsāmaññamupādāya anekatthatā samayasaddassa vuttā.",
  "tika-vin01t11:11_6": "Evaṁ sabbattha atthuddhāre adhippāyo veditabbo.",
  "tika-vin01t11:11_7": "Idha panassa kālo atthoti assa samayasaddassa idha kālo attho samavāyādīnaṁ atthānaṁ idha asambhavato desadesakādīnaṁ viya nidānabhāvena kālassa apadisitabbato ca.",
  "tika-vin01t11:12_0": "Upayogavacanena bhummavacanena ca niddesamakatvā idha karaṇavacanena niddese payojanaṁ niddhāretukāmo parammukhena codanaṁ samuṭṭhāpeti ‘‘etthāhā’’tiādi.",
  "tika-vin01t11:12_1": "Ettha ‘‘tena samayenā’’ti imasmiṁ ṭhāne vitaṇḍavādī āhāti attho.",
  "tika-vin01t11:12_2": "Athāti codanāya kattukāmataṁ dīpeti, nanūti iminā samānattho.",
  "tika-vin01t11:12_3": "Kasmā karaṇavacanena niddeso katoti sambandho.",
  "tika-vin01t11:12_4": "Bhummavacanena niddeso katoti yojetabbaṁ.",
  "tika-vin01t11:12_5": "Etthāpi ‘‘yathā’’ti idaṁ ānetvā sambandhitabbaṁ.",
  "tika-vin01t11:12_6": "Tatthāti tesu suttābhidhammesu.",
  "tika-vin01t11:12_7": "Tathāti upayogabhummavacanehi. Idhāti imasmiṁ vinaye. Aññathāti karaṇavacanena.",
  "tika-vin01t11:12_8": "Accantamevāti ārambhato paṭṭhāya yāva desanāniṭṭhānaṁ, tāva accantameva, nirantaramevāti attho.",
  "tika-vin01t11:12_9": "Karuṇāvihārenāti parahitapaṭipattisaṅkhātena karuṇāvihārena.",
  "tika-vin01t11:12_10": "Tathā hi karuṇānidānattā desanāya idha parahitapaṭipatti ‘‘karuṇāvihāro’’ti vuttā,",
  "tika-vin01t11:12_11": "na pana karuṇāsamaāpattivihāro.",
  "tika-vin01t11:12_12": "Na hi desanākāle desetabbadhammavisayassa desanāñāṇassa sattavisayāya mahākaruṇāya sahuppatti sambhavati bhinnavisayattā,",
  "tika-vin01t11:12_13": "tasmā karuṇāvasena pavatto parahitapaapattisaṅkhāto vihāro idha karuṇāvihāroti veditabbo.",
  "tika-vin01t11:12_14": "Tadatthajotanatthanti accantasaṁyogatthadīpanatthaṁ upayoganiddeso kato yathā ‘‘māsaṁ ajjhetī’’ti.",
  "tika-vin01t11:13_0": "Adhikaraṇatthoti ādhārattho. Bhāvo nāma kiriyā,",
  "tika-vin01t11:13_1": "kiriyāya kiriyantaralakkhaṇaṁ bhāvenabhāvalakkhaṇaṁ,",
  "tika-vin01t11:13_2": "soyevattho bhāvenabhāvalakkhaṇattho.",
  "tika-vin01t11:13_3": "Kathaṁ pana abhidhamme yathāvuttaatthadvayasambhavoti āha ‘‘adhikaraṇañhī’’tiādi.",
  "tika-vin01t11:13_4": "Tattha kālasaṅkhāto attho kālattho,",
  "tika-vin01t11:13_5": "samūhasaṅkhāto attho samūhattho.",
  "tika-vin01t11:13_6": "Atha vā kālasaddassa attho kālattho,",
  "tika-vin01t11:13_7": "samūhasaddassa attho samūhattho. Ko so? Samayo.",
  "tika-vin01t11:13_8": "Idaṁ vuttaṁ hoti – kālattho samūhattho ca samayo tattha abhidhamme vuttānaṁ phassādidhammānaṁ adhikaraṇaṁ ādhāroti yasmiṁ kāle dhammapuñje vā kāmāvacaraṁ kusalaṁ cittaṁ uppannaṁ hoti,",
  "tika-vin01t11:13_9": "tasmiṁyeva kāle puñje ca phassādayopi hontīti ayañhi tattha attho.",
  "tika-vin01t11:14_0": "Nanu cāyaṁ upādāya paññatto kālo samūho ca vohāramattako,",
  "tika-vin01t11:14_1": "so kathaṁ ādhāro tattha vuttadhammānanti? Nāyaṁ doso.",
  "tika-vin01t11:14_2": "Yathā hi kālo sabhāvadhammaparicchinno sayaṁ paramatthato avijjamānopi ādhārabhāvena paññatto taṅkhaṇappavattānaṁ tato pubbe parato ca abhāvato ‘‘pubbaṇhe jāto sāyanhe gacchatī’’tiādīsu,",
  "tika-vin01t11:14_3": "samūho ca avayavavinimutto avijjamānopi kappanāmattasiddho avayavānaṁ ādhārabhāvena paññapīyati ‘‘rukkhe sākhā,",
  "tika-vin01t11:14_4": "yavarāsimhi sambhūto’’tiādīsu, evamidhāpīti daṭṭhabbaṁ.",
  "tika-vin01t11:15_0": "Abhidhamme ādhāratthasambhavaṁ dassetvā idāni bhāvenabhāvalakkhaṇatthasambhavaṁ dassento āha ‘‘khaṇasamavāyahetusaṅkhātassā’’tiādi.",
  "tika-vin01t11:15_1": "Tattha khaṇo nāma aṭṭhakkhaṇavinimutto navamo buddhuppādasaṅkhāto khaṇo,",
  "tika-vin01t11:15_2": "yāni vā panetāni ‘‘cattārimāni, bhikkhave,",
  "tika-vin01t11:15_3": "cakkāni yehi samannāgatānaṁ devamanussānaṁ catucakkaṁ pavattatī’’ti (a. ni.",
  "tika-vin01t11:15_4": "4.31) ettha patirūpadesavāso, sappurisūpanissayo, attasammāpaṇidhi,",
  "tika-vin01t11:15_5": "pubbe ca katapuññatāti cattāri cakkāni vuttāni,",
  "tika-vin01t11:15_6": "tāni ekajjhaṁ katvā okāsaṭṭhena khaṇoti veditabbo.",
  "tika-vin01t11:15_7": "Tāni hi kusaluppattiyā okāsabhūtāni.",
  "tika-vin01t11:15_8": "Samavāyo nāma ‘‘cakkhuñca paṭicca rūpe ca uppajjati cakkhuviññāṇa’’nti (ma. ni. 1.204; 3.421; saṁ. ni.",
  "tika-vin01t11:15_9": "4.60) evamādinā niddiṭṭhā cakkhuviññāṇādisaṅkhātasādhāraṇaphalanipphādakattena saṇṭhitā cakkhurūpādipaccayasāmaggī.",
  "tika-vin01t11:15_10": "Cakkhurūpādīnañhi cakkhuviññāṇādisādhāraṇaphalaṁ. Hetūti janakahetu.",
  "tika-vin01t11:15_11": "Yathāvuttakhaṇasaṅkhaātassa samavāyasaṅkhātassa hetusaṅkhātassa ca samayassa bhāvena sattāya tesaṁ phassādidhammānaṁ bhāvo sattā lakkhīyati viññāyatīti attho.",
  "tika-vin01t11:15_12": "Idaṁ vuttaṁ hoti – yathā ‘‘gāvīsu duyhamānāsu gato,",
  "tika-vin01t11:15_13": "duddhāsu āgato’’ti dohanakiriyāya gamanakiriyā lakkhīyati, evamidhāpi ‘‘yasmiṁ samaye,",
  "tika-vin01t11:15_14": "tasmiṁ samaye’’ti ca vutte ‘‘satī’’ti ayamattho viññāyamāno eva hoti aññakiriyāya sambandhābhāve padatthassa sattāvirahābhāvatoti samayassa sattākiriyāya cittassa uppādakiriyā phassādibhavanakiriyā ca lakkhīyatīti.",
  "tika-vin01t11:15_15": "Ayañhi tattha attho yasmiṁ yathāvutte khaṇe paccayasamavāye hetumhi ca sati kāmāvacaraṁ kusalaṁ cittaṁ uppannaṁ hoti,",
  "tika-vin01t11:15_16": "tasmiṁyeva khaṇe paccayasamavāye hetumhi ca sati phassādayopi hontīti .",
  "tika-vin01t11:15_17": "Tadatthajotanatthanti adhikaraṇatthassa bhāvenabhāvalakkhaṇatthassa ca dīpanatthaṁ.",
  "tika-vin01t11:16_0": "Idha panāti imasmiṁ vinaye.",
  "tika-vin01t11:16_1": "Hetuattho karaṇattho ca sambhavatīti ‘‘annena vasati,",
  "tika-vin01t11:16_2": "vijjāya vasatī’’tiādīsu viya hetuattho ‘‘pharasunā chindati,",
  "tika-vin01t11:16_3": "kudālena khaṇatī’’tiādīsu viya karaṇattho ca sambhavati.",
  "tika-vin01t11:16_4": "Kathaṁ sambhavatīti āha ‘‘yo hi so’’tiādi.",
  "tika-vin01t11:16_5": "Tena samayena hetubhūtena karaṇabhūtenāti ettha pana taṁtaṁvatthuvītikkamova sikkhāpadapaññattiyā hetu ceva karaṇañca.",
  "tika-vin01t11:16_6": "Tathā hi yadā bhagavā sikkhāpadapaññattiyā paṭhamameva tesaṁ tesaṁ tattha tattha taṁtaṁsikkhāpadapaññattihetubhūtaṁ vītikkamaṁ apekkhamāno viharati,",
  "tika-vin01t11:16_7": "tadā taṁ taṁ vītikkamaṁ apekkhitvā tadatthaṁ vasatīti siddho vatthuvītikkamassa hetubhāvo ‘‘annena vasati,",
  "tika-vin01t11:16_8": "annaṁ apekkhitvā tadatthāya vasatī’’tiādīsu viya.",
  "tika-vin01t11:16_9": "Sikkhāpadapaññattikāle pana teneva pubbasiddhena vītikkamena sikkhāpadaṁ paññapetīti sikkhāpadapaññattiyā sādhakatamattā karaṇabhāvopi vītikkamasseva siddho ‘‘asinā chindatī’’tiādīsu viya.",
  "tika-vin01t11:16_10": "Vītikkamaṁ pana apekkhamāno teneva saddhiṁ tannissayakālampi apekkhitvā viharatīti kālassapi idha hetubhāvo vutto,",
  "tika-vin01t11:16_11": "sikkhāpadaṁ paññapento ca taṁ taṁ vītikkamakālaṁ anatikkamitvā teneva kālena sikkhāpadaṁ paññapetīti vītikkamanissayassa kālassapi karaṇabhāvo vutto,",
  "tika-vin01t11:16_12": "tasmā iminā pariyāyena kālassapi hetubhāvo karaṇabhāvo ca labbhatīti vuttaṁ ‘‘tena samayena hetubhūtena karaṇabhūtenā’’ti.",
  "tika-vin01t11:16_13": "Nippariyāyato pana vītikkamoyeva hetubhūto karaṇabhūto ca.",
  "tika-vin01t11:16_14": "So hi vītikkamakkhaṇe hetu hutvā pacchā sikkhāpadapaññāpane karaṇampi hotīti.",
  "tika-vin01t11:17_0": "Sikkhāpadānipaññāpayantoti vītikkamaṁ pucchitvā bhikkhusaṅghaṁ sannipātāpetvā otiṇṇavatthukaṁ puggalaṁ paṭipucchitvā vigarahitvā ca taṁ taṁ vatthuṁ otiṇṇakālaṁ anatikkamitvā teneva kālena karaṇabhūtena sikkhāpadāni paññāpayanto.",
  "tika-vin01t11:17_1": "Sikkhāpadapaññattihetuñca apekkhamānoti tatiyapārājikādīsu viya sikkhāpadapaññattiyā hetubhūtaṁ taṁ taṁ vatthuṁ vītikkamasamayaṁ apekkhamāno tena samayena hetubhūtena bhagavā tattha tattha vihāsīti attho.",
  "tika-vin01t11:17_2": "‘‘Sikkhāpadāni paññāpayanto sikkhāpadapaññattihetuñca apekkhamāno’’ti vacanato ‘‘tena samayena karaṇabhūtena hetubhūtenā’’ti evaṁ vattabbepi paṭhamaṁ ‘‘hetubhūtenā’’ti vacanaṁ idha hetuatthassa adhippetattā vuttaṁ.",
  "tika-vin01t11:17_3": "Bhagavā hi verañjāyaṁ viharanto therassa sikkhāpadapaññattiyācanahetubhūtaṁ parivitakkasamayaṁ apekkhamāno tena samayena hetubhūtena vihāsīti tīsupi gaṇṭhipadesu vuttaṁ. Kiṁ panettha yutticintāya,",
  "tika-vin01t11:17_4": "ācariyassa idha kamavacanicchā natthīti evametaṁ gahetabbaṁ.",
  "tika-vin01t11:17_5": "Teneva dīghanikāyaṭṭhakathāyampi (dī. ni. aṭṭha.",
  "tika-vin01t11:17_6": "1.paribbājakakathāvaṇṇanā) ‘‘tena samayena hetubhūtena karaṇabhūtenā’’tiādinā ayameva anukkamo vutto.",
  "tika-vin01t11:17_7": "Na hi tattha paṭhamaṁ ‘‘hetubhūtenā’’ti vacanaṁ idha ‘‘tena samayena verañjāyaṁ viharatī’’ti ettha hetuatthassa adhippetabhāvadīpanatthaṁ vuttaṁ.",
  "tika-vin01t11:17_8": "‘‘Sikkhāpadāni paññāpayanto hetubhūtena karaṇabhūtena samayena vihāsi,",
  "tika-vin01t11:17_9": "sikkhāpadapaññattihetuñca apekkhamāno hetubhūtena samayena vihāsīti evamettha sambandho kātabbo’’tipi vadanti.",
  "tika-vin01t11:17_10": "Tadatthajotanatthanti hetuatthassa karaṇatthassa vā dīpanatthaṁ. Idhāti imasmiṁ vinaye.",
  "tika-vin01t11:17_11": "Hoti cetthāti ettha imasmiṁ padese yathāvuttatthasaṅgahavasena ayaṁ gāthā hoti. Aññatrāti suttābhidhammesu.",
  "tika-vin01t11:18_0": "Porāṇāti aṭṭhakathācariyā.",
  "tika-vin01t11:18_1": "Abhilāpamattabhedoti vacanamattena viseso.",
  "tika-vin01t11:18_2": "Tena suttavinayesu vibhattivipariṇāmo katoti dasseti.",
  "tika-vin01t11:18_3": "Parato atthaṁ vaṇṇayissāmāti parato ‘‘itipi so bhagavā’’tiādinā āgataṭṭhāne vaṇṇayissāma.",
  "tika-vin01t11:18_4": "Verañjāyanti ettha ‘‘balikaraggahaṇena janassa pīḷābhāvato niddosattā vigato rajo assāti verañjā,",
  "tika-vin01t11:18_5": "serivāṇijajātake devadattassa veruppannapadese katattā veraṁ ettha jātanti verañjā,",
  "tika-vin01t11:18_6": "paviṭṭhapaviṭṭhe naṭasamajjādīhi khādanīyabhojanīyālaṅkārādīhi ca vividhehi upakaraṇehi rañjanato vividhehi rañjayatīti verañjā,",
  "tika-vin01t11:18_7": "paṭipakkhe abhibhavitvā katabhāvato veraṁ abhibhavitvā jātāti verañjā,",
  "tika-vin01t11:18_8": "verañjassa nāma isino assamaṭṭhāne katattā verañjā’’ti evamādinā keci vaṇṇayanti. Kiṁ iminā,",
  "tika-vin01t11:18_9": "nāmamattametaṁ tassa nagarassāti dassento āha ‘‘verañjāti aññatarassa nagarassetaṁ adhivacana’’nti.",
  "tika-vin01t11:18_10": "Samīpatthe bhummavacananti ‘‘gaṅgāyaṁ gāvo caranti,",
  "tika-vin01t11:18_11": "kūpe gaggakula’’ntiādīsu viya.",
  "tika-vin01t11:18_12": "Avisesenāti ‘‘pātimokkhasaṁvarasaṁvuto viharati.",
  "tika-vin01t11:18_13": "Paṭhamaṁ jhānaṁ upasampajja viharati.",
  "tika-vin01t11:18_14": "Mettāsahagatena cetasā ekaṁ disaṁ pharitvā viharati.",
  "tika-vin01t11:18_15": "Sabbanimittānaṁ amanasikārā animittaṁ cetosamādhiṁ samāpajjitvā viharatī’’tiādīsu viya saddantarasannidhānasiddhena visesaparāmasanena vinā.",
  "tika-vin01t11:18_16": "Atha vā avisesenāti na visesena, vihārabhāvasāmaññenāti attho.",
  "tika-vin01t11:19_0": "Iriyāpatha…pe… vihāresūti iriyāpathavihāro dibbavihāro brahmavihāro ariyavihāroti etesu catūsu vihāresu.",
  "tika-vin01t11:19_1": "Tattha iriyanaṁ pavattanaṁ iriyā, kāyappayogo kāyikakiriyā.",
  "tika-vin01t11:19_2": "Tassā pavattanupāyabhāvato iriyāya pathoti iriyāpatho, ṭhānanisajjādi.",
  "tika-vin01t11:19_3": "Na hi ṭhānanisajjādīhi avatthāhi vinā kañci kāyikakiriyaṁ pavattetuṁ sakkā.",
  "tika-vin01t11:19_4": "Ṭhānasamaṅgī vā hi kāyena kiñci kareyya gamanādīsu aññatarasamaṅgī vāti. Viharaṇaṁ, viharati etenāti vā vihāro,",
  "tika-vin01t11:19_5": "iriyāpathova vihāro iriyāpathavihāro,",
  "tika-vin01t11:19_6": "so ca atthato ṭhānanisajjādiākārappavatto catusantatirūpappabandhova. Divi bhavo dibbo,",
  "tika-vin01t11:19_7": "tattha bahulappavattiyā brahmapārisajjādidevalokabhavoti attho.",
  "tika-vin01t11:19_8": "Tattha yo dibbānubhāvo tadatthāya saṁvattatīti vā dibbo,",
  "tika-vin01t11:19_9": "abhiññābhinīhāravasena mahāgatikattā vā dibbo,",
  "tika-vin01t11:19_10": "dibbo ca so vihāro cāti dibbavihāro,",
  "tika-vin01t11:19_11": "dibbabhāvāvaho vā vihāro dibbavihāro, mahaggatajjhānāni.",
  "tika-vin01t11:19_12": "Āruppasamāpattiyopi hi ettheva saṅgahaṁ gacchanti.",
  "tika-vin01t11:19_13": "Nettiyaṁ pana ‘‘catasso āruppasamāpattiyo āneñjavihāro’’ti vuttaṁ,",
  "tika-vin01t11:19_14": "taṁ mettājhānādīnaṁ brahmavihāratā viya tāsaṁ bhāvanāvisesabhāvaṁ sandhāya vuttaṁ.",
  "tika-vin01t11:19_15": "Aṭṭhakathāsu pana dibbabhāvāvahasāmaññato tāpi ‘‘dibbavihārā’’tveva vuttā.",
  "tika-vin01t11:19_16": "Brahmānaṁ vihārā brahmavihārā,",
  "tika-vin01t11:19_17": "brahmāno vā vihārā brahmavihārā,",
  "tika-vin01t11:19_18": "hitūpasaṁharādivasena pavattiyā brahmabhūtā seṭṭhabhūtā vihārāti attho,",
  "tika-vin01t11:19_19": "mettājhānādikā catasso appamaññāyo.",
  "tika-vin01t11:19_20": "Ariyā uttamā vihārāti ariyavihārā,",
  "tika-vin01t11:19_21": "anaññasādhāraṇattā ariyānaṁ vā vihārā ariyavihārā, catasso phalasamāpattiyo.",
  "tika-vin01t11:19_22": "Visesato pana rūpāvacaracatutthajjhānaṁ catasso appamaññāyo catutthajjhānikaphalasamāpatti ca bhagavato dibbabrahmaariyavihārā.",
  "tika-vin01t11:20_0": "Aññataravihārasamaṅgīparidīpananti yathāvuttavihāresu aññataravihārasamaṅgībhāvaparidīpanaṁ.",
  "tika-vin01t11:20_1": "Bhagavā hi lobhadosamohussannakāle loke tassa sakāya paṭipattiyā vinayanatthaṁ dibbabrahmaaayavihāre upasampajja viharati.",
  "tika-vin01t11:20_2": "Tathā hi yadā sattā kāmesu vippaṭipajjanti,",
  "tika-vin01t11:20_3": "tadā kira bhagavā dibbena vihārena viharati tesaṁ alobhakusalamūluppādanatthaṁ ‘‘appeva nāma imaṁ paṭipattiṁ disvā ettha ruciṁ uppādentā kāmesu virajjeyyu’’nti.",
  "tika-vin01t11:20_4": "Yadā pana issariyatthaṁ sattesu vippaṭipajjanti,",
  "tika-vin01t11:20_5": "tadā pana brahmavihārena viharati tesaṁ adosakusalamūluppādanatthaṁ ‘‘appeva nāma imaṁ paṭipattiṁ disvā ettha ruciṁ uppādetvā adosena dosaṁ vūpasameyyu’’nti.",
  "tika-vin01t11:20_6": "Yadā pana pabbajitā dhammādhikaraṇaṁ vivadanti,",
  "tika-vin01t11:20_7": "tadā ariyavihārena viharati tesaṁ amohakusalamūluppādanatthaṁ ‘‘appeva nāma imaṁ paṭipattiṁ disvā tattha ruciṁ uppādetvā amohena mohaṁ vūpasameyyu’’nti.",
  "tika-vin01t11:20_8": "Evañca katvā imehi dibbabrahmaariyavihārehi sattānaṁ vividhaṁ hitasukhaṁ harati upaharati upaneti janeti uppādetīti ‘‘viharatī’’ti vuccati.",
  "tika-vin01t11:21_0": "Iriyāpathavihārena pana na kadāci na viharati taṁ vinā attabhāvapariharaṇābhāvato,",
  "tika-vin01t11:21_1": "tatoyeva ca dibbavihārādīnampi sādhāraṇo iriyāpathavihāroti āha ‘‘idha panā’’tiādi.",
  "tika-vin01t11:21_2": "Iriyāpathasamāyogaparidīpananti itaravihārasamāyogaparidīpanassa visesavacanassa abhāvato iriyāpathasamāyogaparidīpanassa ca atthasiddhattā vuttaṁ.",
  "tika-vin01t11:21_3": "Asmiṁ pana pakkhe viharatīti ettha vi-saddo vicchedatthajotano,",
  "tika-vin01t11:21_4": "haratīti neti pavattetīti attho,",
  "tika-vin01t11:21_5": "vicchinditvā haratīti vuttaṁ hoti.",
  "tika-vin01t11:21_6": "Tattha kassa kena vicchindanaṁ,",
  "tika-vin01t11:21_7": "kathaṁ kassa pavattananti antolīnacodanaṁ sandhāyāha ‘‘so hī’’tiādi. Soti bhagavā.",
  "tika-vin01t11:21_8": "Yadipi bhagavā ekenapi iriyāpathena cirataraṁ kālaṁ attabhāvaṁ pavattetuṁ sakkoti,",
  "tika-vin01t11:21_9": "tathāpi upādinnakasarīrassa nāma ayaṁ sabhāvoti dassetuṁ ‘‘ekaṁ iriyāpathabādhana’’ntiādi vuttaṁ. Aparipatantanti apatantaṁ.",
  "tika-vin01t11:21_10": "Yasmā pana bhagavā yattha katthaci vasanto vineyyānaṁ dhammaṁ desento nānāsamāpattīhi ca kālaṁ vītināmento vasatīti sattānaṁ attano ca vividhaṁ hitasukhaṁ harati upaneti,",
  "tika-vin01t11:21_11": "tasmā vividhaṁ haratīti viharatīti evampettha attho veditabbo.",
  "tika-vin01t11:22_0": "Naḷerupucimandamūleti ettha vaṇṇayanti – naḷerūti tasmiṁ rukkhe adhivatthayakkhassetaṁ adhivacanaṁ,",
  "tika-vin01t11:22_1": "tasmā tena adhivattho pucimando ‘‘naḷerussa pucimando naḷerupucimando’’ti vuccati.",
  "tika-vin01t11:22_2": "Atha vā naḷe ruhattā jātattā naḷeru.",
  "tika-vin01t11:22_3": "Susiramettha naḷasaddena vuccati,",
  "tika-vin01t11:22_4": "tasmā rukkhasusire jātattā naḷeru ca so pucimando cāti naḷerupucimandoti vuccati.",
  "tika-vin01t11:22_5": "Naḷavane ruhattā jātattā vā naḷeru.",
  "tika-vin01t11:22_6": "Naḷavane kira so pucimandarukkho jāto.",
  "tika-vin01t11:22_7": "Urunaḷo pucimando naḷerupucimando.",
  "tika-vin01t11:22_8": "Urusaddo cettha mahantapariyāyo, naḷasaddo susirapariyāyo,",
  "tika-vin01t11:22_9": "tasmā mahantena susirena samannāgato pucimando naḷerupucimandoti vuccatīti.",
  "tika-vin01t11:22_10": "Ācariyo pana kimettha bahubhāsitenāti ekamevatthaṁ dassento ‘‘naḷeru nāma yakkho’’tiādimāha.",
  "tika-vin01t11:23_0": "Mūla-saddo ettha samīpavacano adhippeto,",
  "tika-vin01t11:23_1": "na mūlamūlādīsu vattamānoti dassento āha ‘‘mūlanti samīpa’’ntiādi.",
  "tika-vin01t11:23_2": "Nippariyāyena sākhādimato saṅghātassa suppatiṭṭhitabhāvasādhane avayavavisese pavattamāno mūlasaddo yasmā taṁsadisesu tannissaye padese ca ruḷhīvasena pariyāyato pavattati,",
  "tika-vin01t11:23_3": "tasmā ‘‘mūlāni uddhareyyā’’ti ettha nippariyāyato mūlaṁ adhippetanti ekena mūlasaddena visesetvā āha ‘‘mūlamūle dissatī’’ti yathā ‘‘dukkhadukkhaṁ, rūparūpa’’nti ca.",
  "tika-vin01t11:23_4": "Asādhāraṇahetumhīti asādhāraṇakāraṇe.",
  "tika-vin01t11:23_5": "Lobho hi lobhasahagataakusalacittuppādasseva hetuttā asādhāraṇo,",
  "tika-vin01t11:23_6": "tasmā lobhasahagatacittuppādānameva āveṇike nesaṁ suppatiṭṭhitabhāvasādhanato mūlaṭṭhena upakārake paccayadhammaviseseti attho.",
  "tika-vin01t11:23_7": "Atha vā yathā alobhādayo kusalābyākatasādhāraṇā,",
  "tika-vin01t11:23_8": "lobhādayo pana tathā na honti akusalasseva sādhāraṇattāti asādhāraṇakāraṇaṁ.",
  "tika-vin01t11:23_9": "Atha vā ādīsūti ettha ādi-saddena alobhādīnampi kusalābyākatamūlānaṁ saṅgaho daṭṭhabbo.",
  "tika-vin01t11:23_10": "Tesupi hi alobhādikusalamūlaṁ akusalābyākatehi asādhāraṇattā asādhāraṇakāraṇaṁ,",
  "tika-vin01t11:23_11": "tathā alobhādiabyākatamūlampi itaradvayehi asādhāraṇattāti. Nivāteti vātarahite padese, vātassa abhāve vā. Patantīti nipatanti, ayameva vā pāṭho. Ramaṇīyoti manuñño. Pāsādikoti pasādāvaho, pasādajanakoti attho.",
  "tika-vin01t11:23_12": "Ādhipaccaṁ kurumāno viyāti sambandho.",
  "tika-vin01t11:24_0": "Tatthāti ‘‘tena samayena buddho bhagavā verañjāyaṁ viharati naḷerupucimandamūle’’ti yaṁ vuttaṁ, tattha.",
  "tika-vin01t11:24_1": "Siyāti kassaci evaṁ parivitakko siyā,",
  "tika-vin01t11:24_2": "vakkhamānākārena kadāci codeyya vāti attho.",
  "tika-vin01t11:24_3": "Yadi tāva bhagavātiādīsu codakassāyamadhippāyo – ‘‘pāṭaliputte pāsāde vasatī’’tiādīsu viya adhikaraṇādhikaraṇaṁ yadi bhaveyya,",
  "tika-vin01t11:24_4": "tadā ‘‘verañjāyaṁ viharati naḷerupucimandamūle’’ti adhikaraṇadvayaniddeso yutto siyā,",
  "tika-vin01t11:24_5": "imesaṁ pana bhinnadesattā na yutto ubhayaniddesoti.",
  "tika-vin01t11:24_6": "Atha tattha viharatīti yadi naḷerupucimandamūle viharati.",
  "tika-vin01t11:24_7": "Na vattabbanti nānāṭhānabhūtattā verañjānaḷerupucimandamūlānaṁ ‘‘tena samayenā’’ti ca vuttattāti adhippāyo.",
  "tika-vin01t11:24_8": "Idāni codako tameva attano adhippāyaṁ ‘‘na hi sakkā’’tiādinā vivarati.",
  "tika-vin01t11:24_9": "Verañjānaḷerupucimandamūlānaṁ bhūmibhāgavasena bhinnattāyeva hi na sakkā ubhayattha teneva samayena viharituṁ,",
  "tika-vin01t11:24_10": "‘‘ubhayattha teneva samayenā’’ti ca vuttattā nānāsamaye vihāro avāritoti veditabbo.",
  "tika-vin01t11:25_0": "Itaro sabbametaṁ aviparītamatthaṁ ajānantena tayā vuttanti dassento ‘‘na kho panetaṁ evaṁ daṭṭhabba’’ntiādimāha.",
  "tika-vin01t11:25_1": "Tattha etanti ‘‘verañjāyaṁ viharati naḷerupucimandamūle’’ti etaṁ vacanaṁ.",
  "tika-vin01t11:25_2": "Evanti ‘‘yadi tāva bhagavā’’tiādinā yaṁ taṁ bhavatā coditaṁ,",
  "tika-vin01t11:25_3": "taṁ atthato evaṁ na kho pana daṭṭhabbaṁ,",
  "tika-vin01t11:25_4": "na ubhayattha apubbaṁ acarimaṁ vihāradassanatthanti attho.",
  "tika-vin01t11:25_5": "Idāni attanā yathādhippetaṁ aviparītamatthaṁ tassa ca paṭikacceva vuttabhāvaṁ tena ca appaṭividdhataṁ pakāsento ‘‘nanu avocumha samīpatthe bhummavacana’’ntiādimāha. Goyūthānīti gomaṇḍalāni.",
  "tika-vin01t11:25_6": "Evampi naḷerupucimandamūle viharaticceva vattabbaṁ, na verañjāyanti,",
  "tika-vin01t11:25_7": "tasmā samīpādhikaraṇatthavasena ubhayathā nidānakittane kiṁ payojananti codanaṁ manasi nidhāyāha ‘‘gocaragāmanidassanattha’’ntiādi. Assāti bhagavato.",
  "tika-vin01t11:26_0": "Avassañcettha gocaragāmakittanaṁ kattabbaṁ.",
  "tika-vin01t11:26_1": "Yathā hi naḷerupucimandamūlakittanaṁ pabbajitānuggahakaraṇādianekappayojanaṁ,",
  "tika-vin01t11:26_2": "evaṁ gocaragāmakittanampi gahaṭṭhānuggahakaraṇādivividhappayojananti dassento ‘‘verañjākittanenā’’tiādimāha.",
  "tika-vin01t11:26_3": "Tattha gahaṭṭhānuggahakaraṇanti tesaṁ tattha paccayaggahaṇena upasaṅkamanapayirupāsanādīnaṁ okāsadānena dhammadesanāya saraṇesu sīlesu ca patiṭṭhāpanena yathūpanissayaṁ uparivisesādhigamāvahanena ca gahaṭṭhānaṁ anuggahakaraṇaṁ.",
  "tika-vin01t11:26_4": "Pabbajitānuggahakaraṇanti uggahaparipucchānaṁ kammaṭṭhānānuyogassa ca anurūpavasanaṭṭhānapariggahenettha pabbajitānaṁ anuggahakaraṇaṁ.",
  "tika-vin01t11:27_0": "Paccayaggahaṇeneva paccayaparibhogasiddhito āha ‘‘tathā purimena…pe… vivajjananti.",
  "tika-vin01t11:27_1": "Tattha purimenāti verañjāvacanena. Āhito ahaṁmāno etthāti attā, attabhāvo.",
  "tika-vin01t11:27_2": "Tassa kilamatho kilantabhāvo attakilamatho,",
  "tika-vin01t11:27_3": "attapīḷā attadukkhanti vuttaṁ hoti,",
  "tika-vin01t11:27_4": "tassa anuyogo karaṇaṁ attakilamathānuyogo,",
  "tika-vin01t11:27_5": "upavāsakaṇṭakāpassayaseyyādinā attano dukkhuppādananti vuttaṁ hoti.",
  "tika-vin01t11:27_6": "Tassa vivajjanaṁ attakilamathānuyogavivajjanaṁ.",
  "tika-vin01t11:27_7": "Antogāme vasantānaṁ anicchantānampi visabhāgarūpādiārammaṇadassanādisambhavato bahigāme patirūpaṭṭhāne vasantānaṁ tadabhāvato āha ‘‘pacchimena vatthukāmappahānato’’tiādi.",
  "tika-vin01t11:27_8": "Tattha pacchimenāti naḷerupucimandamūlavacanena.",
  "tika-vin01t11:27_9": "Kilesakāmassa vatthubhūtattā rūpādayo pañca kāmaguṇā vatthukāmo,",
  "tika-vin01t11:27_10": "tassa pahānaṁ vatthukāmappahānaṁ.",
  "tika-vin01t11:27_11": "Kāmasukhallikānuyogavivajjanupāyadassananti vatthukāmesu kilesakāmasaṁyuttassa sukhassa yogo anuyogo anubhavo,",
  "tika-vin01t11:27_12": "tassa parivajjane upāyadassanaṁ.",
  "tika-vin01t11:28_0": "Sayameva gocaragāmaṁ upasaṅkamitvā attano dhammassavanānurūpabhabbapuggalānaṁ dassanato dhammadesanāya kālo sampatto nāma hotīti dhammadesanāya abhiyogo viññāyatīti āha ‘‘purimena ca dhammadesanābhiyoga’’nti.",
  "tika-vin01t11:28_1": "Dhammadesanāya saussāhabhāvo dhammadesanābhiyogo.",
  "tika-vin01t11:28_2": "Bahigāme vivittokāse vasantassa ākiṇṇavihārābhāvato kāyavivekādīsu adhimutti tappoṇatā viññāyatīti āha ‘‘pacchimena vivekādhimutti’’nti.",
  "tika-vin01t11:29_0": "Dhammadesanābhiyogavivekādhimuttīnaṁ hetubhūtā eva karuṇāpaññā dhammadesanāya upagamanassa tato apagamanassa kāraṇabhūtā hontīti āha ‘‘purimena karuṇāya upagamana’’ntiādi.",
  "tika-vin01t11:29_1": "Karuṇāpaññāyeva hi anantaradukassa hetū honti.",
  "tika-vin01t11:29_2": "Etena ca karuṇāya upagamanaṁ na lābhādinimittaṁ ,",
  "tika-vin01t11:29_3": "paññāya apagamanaṁ na virodhādinimittanti upagamanāpagamanānaṁ nirupakkilesataṁ vibhāvibhanti daṭṭhabbaṁ.",
  "tika-vin01t11:29_4": "Adhimuttatanti tanninnabhāvaṁ.",
  "tika-vin01t11:29_5": "Nirupalepananti anupalepanaṁ anallīyanaṁ.",
  "tika-vin01t11:30_0": "Dhammikasukhāpariccāganimittanti ettha dhammikasukhaṁ nāma anavajjasukhaṁ.",
  "tika-vin01t11:30_1": "Tañhi dhammikaṁ lābhaṁ paṭicca uppannattā ‘‘dhammikasukha’’nti vuccati.",
  "tika-vin01t11:30_2": "Uttarimanussadhammābhiyoganimittaṁ phāsuvihāranti sambandho.",
  "tika-vin01t11:30_3": "Manussānaṁ upakārabahulatanti paccayapaṭiggahaṇadhammadesanādivasena upakārabahulataṁ.",
  "tika-vin01t11:30_4": "Devatānaṁ upakārabahulataṁ janavivittatāya.",
  "tika-vin01t11:30_5": "Pacurajanavivittañhi ṭhānaṁ devā upasaṅkamitabbaṁ maññanti.",
  "tika-vin01t11:30_6": "Loke saṁvaḍḍhabhāvanti āmisopabhogena saṁvaḍḍhitabhāvaṁ.",
  "tika-vin01t11:31_0": "Ekapuggaloti ettha (a. ni. aṭṭha.",
  "tika-vin01t11:31_1": "1.1.170) ekoti dutiyādipaṭikkhepattho gaṇanaparicchedo. Puggaloti sammutikathā, na paramatthakathā.",
  "tika-vin01t11:31_2": "Buddhassa hi bhagavato duvidhā desanā sammutidesanā paramatthadesanā cāti.",
  "tika-vin01t11:31_3": "Ayamattho pana heṭṭhā vitthāritovāti idha na vuccati.",
  "tika-vin01t11:31_4": "Eko ca so puggalo cāti ekapuggalo. Kenaṭṭhena ekapuggalo?",
  "tika-vin01t11:31_5": "Asadisaṭṭhena guṇavisiṭṭhaṭṭhena asamasamaṭṭhena.",
  "tika-vin01t11:31_6": "So hi dasannaṁ pāramīnaṁ paṭipāṭiyā āvajjanaṁ ādiṁ katvā bodhisambhāraguṇehi ceva buddhaguṇehi ca sesamahājanena asadisoti asadisaṭṭhenapi ekapuggalo. Ye cassa te guṇā,",
  "tika-vin01t11:31_7": "tepi aññasattānaṁ guṇehi visiṭṭhāti guṇavisiṭṭhaṭṭhenapi ekapuggalo.",
  "tika-vin01t11:31_8": "Purimakā sammāsambuddhā sabbasattehi asamā,",
  "tika-vin01t11:31_9": "tehi saddhiṁ ayameva eko rūpakāyaguṇehi ceva nāmakāyaguṇehi ca samoti asamasamaṭṭhenapi ekapuggalo. Loketi sattaloke.",
  "tika-vin01t11:32_0": "Uppajjamāno uppajjatīti idaṁ pana ubhayampi vippakatavacanameva.",
  "tika-vin01t11:32_1": "Uppajjanto bahujanahitatthāya uppajjati,",
  "tika-vin01t11:32_2": "na aññena kāraṇenāti evaṁ panettha attho veditabbo.",
  "tika-vin01t11:32_3": "Evarūpañcettha lakkhaṇaṁ na sakkā etaṁ aññena saddalakkhaṇena paṭibāhituṁ. Apica uppajjamāno nāma, uppajjati nāma,",
  "tika-vin01t11:32_4": "uppanno nāmāti ayamettha bhedo veditabbo.",
  "tika-vin01t11:32_5": "Esa hi dīpaṅkarapādamūlato laddhabyākaraṇo buddhakārakadhamme pariyesanto dasa pāramiyo disvā ‘‘ime dhammā mayā pūretabbā’’ti katasanniṭṭhāno dānapāramiṁ pūrentopi uppajjamāno nāma.",
  "tika-vin01t11:32_6": "Sīlapāramiṁ…pe… upekkhāpāraminti imā dasa pāramiyo pūrentopi,",
  "tika-vin01t11:32_7": "dasa upapāramiyo pūrentopi uppajjamāno nāma.",
  "tika-vin01t11:32_8": "Dasa paramatthapāramiyo pūrentopi uppajjamāno nāma.",
  "tika-vin01t11:32_9": "Pañca mahāpariccāge pariccajantopi uppajjamāno nāma.",
  "tika-vin01t11:32_10": "Ñātatthacariyaṁ lokatthacariyaṁ buddhatthacariyaṁ pūrayamānopi uppajjamāno nāma.",
  "tika-vin01t11:32_11": "Kappasatasahassādhikāni cattāri asaṅkhyeyyāni buddhakārake dhamme matthakaṁ pāpentopi uppajjamāno nāma.",
  "tika-vin01t11:32_12": "Vessantarattabhāvaṁ pahāya tusitapure paṭisandhiṁ gahetvā saṭṭhivassasatasahassādhikā sattapaṇṇāsa vassakoṭiyo tiṭṭhantopi uppajjamāno nāma.",
  "tika-vin01t11:32_13": "Devatāhi yācito pañca mahāvilokanāni viloketvā māyādeviyā kucchismiṁ paṭisandhiṁ gaṇhantopi,",
  "tika-vin01t11:32_14": "anūnādhike dasa māse gabbhavāsaṁ vasantopi uppajjamāno nāma.",
  "tika-vin01t11:32_15": "Ekūnatiṁsa vassāni agāramajjhe tiṭṭhantopi uppajjamāno nāma.",
  "tika-vin01t11:32_16": "Kāmesu ādīnavaṁ nekkhamme ca ānisaṁsaṁ disvā rāhulabhaddassa jātadivase channasahāyo kaṇḍakaṁ assavaramāruyha nikkhamantopi uppajjamāno nāma.",
  "tika-vin01t11:32_17": "Tīṇi rajjāni atikkamanto anomanaditīre pabbajantopi uppajjamāno nāma.",
  "tika-vin01t11:32_18": "Chabbassāni mahāpadhānaṁ karontopi uppajjamāno nāma.",
  "tika-vin01t11:32_19": "Paripākagate ñāṇe oḷārikaṁ āhāraṁ āharantopi uppajjamāno nāma.",
  "tika-vin01t11:32_20": "Sāyanhasamaye visākhapuṇṇamāyaṁ mahābodhimaṇḍaṁ āruyha mārabalaṁ vidhametvā paṭhamayāme pubbenivāsaṁ anussaritvā majjhimayāme dibbacakkhuṁ parisodhetvā pacchimayāmasamanantare dvādasaṅgaṁ paṭiccasamuppādaṁ anulomapaṭilomato sammasitvā sotāpattimaggaṁ paṭivijjhantopi uppajjamāno nāma.",
  "tika-vin01t11:32_21": "Sotāpattiphalakkhaṇepi sakadāgāmiphalakkhaṇepi anāgāmiphalakkhaṇepi uppajjamāno nāma.",
  "tika-vin01t11:32_22": "Arahattamaggakkhaṇe pana uppajjati nāma.",
  "tika-vin01t11:32_23": "Arahattaphalakkhaṇe uppanno nāma.",
  "tika-vin01t11:32_24": "Buddhānañhi sāvakānaṁ viya na paṭipāṭiyā iddhividhañāṇādīni uppajjanti,",
  "tika-vin01t11:32_25": "saheva pana arahattamaggena sakalopi sabbaññutaññāṇādi guṇarāsi āgatova nāma hoti,",
  "tika-vin01t11:32_26": "tasmā nibbattasabbakiccattā arahattaphalakkhaṇe uppanno nāma hoti.",
  "tika-vin01t11:32_27": "Imasmimpi sutte arahattaphalakkhaṇaṁyeva sandhāya ‘‘uppajjatī’’ti vuttaṁ.",
  "tika-vin01t11:32_28": "Uppanno hotīti ayañhettha attho.",
  "tika-vin01t11:33_0": "Bahujanahitāyāti mahājanassa hitatthāya uppajjati.",
  "tika-vin01t11:33_1": "Bahujanasukhāyāti mahājanassa sukhatthāya uppajjati.",
  "tika-vin01t11:33_2": "Lokānukampāyāti sattalokassa anukampaṁ paṭicca uppajjati. Katarasattalokassāti?",
  "tika-vin01t11:33_3": "Yo tathāgatassa dhammadesanaṁ sutvā amatapānaṁ pivi, dhammaṁ paṭivijjhi, tassa.",
  "tika-vin01t11:33_4": "Bhagavatā hi mahābodhimaṇḍe sattasattāhaṁ vītināmetvā bodhimaṇḍā isipatanaṁ āgamma ‘‘dveme, bhikkhave,",
  "tika-vin01t11:33_5": "antā pabbajitena na sevitabbā’’ti dhammacakkappavattanasuttante (saṁ. ni. 3.5; mahāva.",
  "tika-vin01t11:33_6": "13) desite āyasmatā aññāsikoṇḍaññattherena saddhiṁ aṭṭhārasakoṭisaṅkhā brahmāno amatapānaṁ piviṁsu,",
  "tika-vin01t11:33_7": "etassa sattalokassa anukampāya uppanno.",
  "tika-vin01t11:33_8": "Pañcamadivase anattalakkhaṇasuttantapariyosāne pañcavaggiyattherā arahatte patiṭṭhahiṁsu,",
  "tika-vin01t11:33_9": "etassapi sattalokassa anukampāya uppanno.",
  "tika-vin01t11:33_10": "Tato yasadārakappamukhe pañcapaṇṇāsa purise arahatte patiṭṭhāpesi,",
  "tika-vin01t11:33_11": "tato kappāsikavanasaṇḍe tiṁsa bhaddavaggiye tayo magge ca phalāni ca sampāpesi,",
  "tika-vin01t11:33_12": "etassapi sattalokassa anukampāya uppanno.",
  "tika-vin01t11:33_13": "Gayāsīse ādittapariyāyapariyosāne (saṁ. ni. 4.28; mahāva.",
  "tika-vin01t11:33_14": "54) jaṭilasahassaṁ arahatte patiṭṭhāpesi,",
  "tika-vin01t11:33_15": "tato laṭṭhivane bimbisārappamukhā ekādasa nahutā brāhmaṇagahapatikā satthu dhammadesanaṁ sutvā sotāpattiphale patiṭṭhahiṁsu,",
  "tika-vin01t11:33_16": "ekaṁ nahutaṁ saraṇesu patiṭṭhitaṁ.",
  "tika-vin01t11:33_17": "Tirokuṭṭaanumodanāvasāne (khu. pā. 7.",
  "tika-vin01t11:33_18": "1 ādayo) caturāsītiyā pāṇasahassehi amatapānaṁ pītaṁ.",
  "tika-vin01t11:33_19": "Sumanamālākārasamāgame caturāsītiyā,",
  "tika-vin01t11:33_20": "dhanapālasamāgame dasahi pāṇasahassehi,",
  "tika-vin01t11:33_21": "khadiraṅgārajātakasamāgame caturāsītiyā pāṇasahassehi,",
  "tika-vin01t11:33_22": "jambukaājīvakasamāgame caturāsītiyāva,",
  "tika-vin01t11:33_23": "ānandaseṭṭhisamāgame caturāsītiyāva pāṇasahassehi amatapānaṁ pītaṁ.",
  "tika-vin01t11:33_24": "Pāsāṇakacetiye pārāyanasuttakathādivase (su. ni.",
  "tika-vin01t11:33_25": "982 ādayo) cuddasa koṭiyo amatapānaṁ piviṁsu.",
  "tika-vin01t11:33_26": "Yamakapāṭihāriyadivase vīsati pāṇakoṭiyo,",
  "tika-vin01t11:33_27": "tāvatiṁsabhavane paṇḍukambalasilāyaṁ nisīditvā mātaraṁ kāyasakkhiṁ katvā sattappakaraṇaṁ abhidhammaṁ desentassa asīti pāṇakoṭiyo, devorohaṇe tiṁsa pāṇakoṭiyo, sakkapañhasuttante (dī. ni.",
  "tika-vin01t11:33_28": "2.344 ādayo) asīti devasahassāni amatapānaṁ piviṁsu. Mahāsamayasuttante (dī. ni.",
  "tika-vin01t11:33_29": "2.331 ādayo) maṅgalasutte (khu. pā. 5.1 ādayo; su. ni.",
  "tika-vin01t11:33_30": "maṅgalasutta) cūḷarāhulovāde (ma. ni.",
  "tika-vin01t11:33_31": "3.416 ādayo) samacittapaṭipadāyāti (a. ni.",
  "tika-vin01t11:33_32": "2.33) imesu catūsu ṭhānesu abhisamayappattasattānaṁ paricchedo natthi,",
  "tika-vin01t11:33_33": "etassapi sattalokassa anukampāya uppannoti.",
  "tika-vin01t11:33_34": "Yāvajjadivasā ito parampi anāgate imaṁ sāsanaṁ nissāya saggamokkhamagge patiṭṭhahantānaṁ vasenapi ayamattho veditabbo.",
  "tika-vin01t11:34_0": "Devamanussānanti na kevalaṁ devamanussānaṁyeva,",
  "tika-vin01t11:34_1": "avasesānaṁ nāgasupaṇṇādīnampi atthāya hitāya sukhāyeva uppanno.",
  "tika-vin01t11:34_2": "Sahetukapaṭisandhike pana maggaphalasacchikiriyāya bhabbe puggale dassetuṁ evaṁ vuttaṁ.",
  "tika-vin01t11:34_3": "Tasmā etesampi atthatthāya hitatthāya sukhatthāyeva uppannoti veditabbo.",
  "tika-vin01t11:35_0": "Katamo ekapuggaloti kathetukamyatāpucchā.",
  "tika-vin01t11:35_1": "Idāni tāya pucchāya puṭṭhaṁ ekapuggalaṁ vibhāvento ‘‘tathāgato arahaṁ sammāsambuddho’’ti āha.",
  "tika-vin01t11:35_2": "Tadatthaparinipphādananti lokatthanipphādanaṁ,",
  "tika-vin01t11:35_3": "buddhakiccasampādananti attho.",
  "tika-vin01t11:35_4": "Paṭhamaṁ lumbinīvane dutiyaṁ bodhimaṇḍeti lumbinīvane rūpakāyena jāto, bodhimaṇḍe dhammakāyena.",
  "tika-vin01t11:35_5": "Evamādināti ādi-saddena verañjākittanato rūpakāyassa anuggaṇhanaṁ dasseti,",
  "tika-vin01t11:35_6": "naḷerupucimandamūlakittanato dhammakāyassa.",
  "tika-vin01t11:35_7": "Tathā purimena parādhīnakiriyākaraṇaṁ,",
  "tika-vin01t11:35_8": "dutiyena attādhīnakiriyākaraṇaṁ. Purimena vā karuṇākiccaṁ, itarena paññākiccaṁ ,",
  "tika-vin01t11:35_9": "purimena cassa paramāya anukampāya samannāgamaṁ,",
  "tika-vin01t11:35_10": "pacchimena paramāya upekkhāya samannāgamanti evamādiṁ saṅgaṇhāti.",
  "tika-vin01t11:36_0": "Pacchimakoti guṇena pacchimako.",
  "tika-vin01t11:36_1": "Ānandattheraṁ sandhāyetaṁ vuttaṁ. Saṅkhyāyapīti gaṇanatopi.",
  "tika-vin01t11:36_2": "Diṭṭhisīlasāmaññena saṁhatattā saṅghoti imamatthaṁ vibhāvento āha ‘‘diṭṭhisīlasāmaññasaṅkhātasaṅghātena samaṇagaṇenā’’ti.",
  "tika-vin01t11:36_3": "Ettha pana ‘‘yāyaṁ diṭṭhi ariyā niyyānikā niyyāti takkarassa sammā dukkhakkhayāya,",
  "tika-vin01t11:36_4": "tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356, ma. ni. 1.492; 3.54) evaṁ vuttāya diṭṭhiyā,",
  "tika-vin01t11:36_5": "‘‘yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni,",
  "tika-vin01t11:36_6": "tathārūpesu sīlesu sīlasāmaññagato viharatī’’ti (dī. ni. 3.324; 356; ma. ni. 1.492;",
  "tika-vin01t11:36_7": "3.54) evaṁ vuttānañca sīlānaṁ sāmaññasaṅkhātena saṅghato saṅghaṭito sametoti diṭṭhisīlasāmaññasaṅkhātasaṅghāto, samaṇagaṇo.",
  "tika-vin01t11:36_8": "Diṭṭhisīlasāmaññena saṁhatoti vuttaṁ hoti. Tathā hi ‘‘aṭṭhānametaṁ, bhikkhave, anavakāso,",
  "tika-vin01t11:36_9": "yaṁ diṭṭhisampanno puggalo sañcicca pāṇaṁ jīvitā voropeyya,",
  "tika-vin01t11:36_10": "netaṁ ṭhānaṁ vijjatī’’ti ādivacanato diṭṭhisīlānaṁ niyatasabhāvattā sotāpannāpi aññamaññaṁ diṭṭhisīlasāmaññena saṁhatā, pageva sakadāgāmiādayo.",
  "tika-vin01t11:36_11": "Ariyapuggalā hi yattha katthaci dūre ṭhitāpi attano guṇasāmaggiyā saṁhatāyeva.",
  "tika-vin01t11:36_12": "‘‘Tathārūpāya diṭṭhiyā diṭṭhisāmaññagato viharati (dī. ni. 3.324, 356; ma. ni. 1.492; 3.54),",
  "tika-vin01t11:36_13": "tathārūpesu sīlesu sīlasāmaññagato viharatī’’ti (dī. ni. 3.324, 356; ma. ni. 1.492;",
  "tika-vin01t11:36_14": "3.54) vacanato puthujjanānampi diṭṭhisīlasāmaññena saṁhatabhāvo labbhatiyeva,",
  "tika-vin01t11:36_15": "idha pana ariyasaṅghoyeva adhippeto ‘‘yo tattha pacchimako, so sotāpanno’’ti vacanato.",
  "tika-vin01t11:36_16": "Etenāti ‘‘pañcamattehi bhikkhusatehī’’ti etena vacanena.",
  "tika-vin01t11:36_17": "Assāti pañcamattassa bhikkhusatassa.",
  "tika-vin01t11:36_18": "Nirabbudotiādīnaṁ vacanattho parato eva āvi bhavissati.",
  "tika-vin01t11:37_0": "Assosīti ettha savanamupalabbhoti āha ‘‘assosīti suṇi upalabhī’’ti, aññāsīti attho.",
  "tika-vin01t11:37_1": "So cāyamupalabbho savanavasenevāti imamatthaṁ dassento āha ‘‘sotadvārasampattavacananigghosānusārena aññāsī’’ti.",
  "tika-vin01t11:37_2": "Avadhāraṇaphalattā saddappayogassa sabbampi vākyaṁ antogadhāvadhāraṇanti āha ‘‘khoti padapūraṇamatte nipāto’’ti.",
  "tika-vin01t11:37_3": "Avadhāraṇattheti pana iminā antogadhāvadhāraṇepi sabbasmiṁ vākye iṭṭhatovadhāraṇatthaṁ khosaddaggahaṇanti dasseti.",
  "tika-vin01t11:37_4": "Tameva iṭṭhatovadhāraṇaṁ dassento āha ‘‘tattha avadhāraṇatthenā’’tiādi.",
  "tika-vin01t11:37_5": "Atha padapūraṇatthena khosaddena kiṁpayojananti āha ‘‘padapūraṇena pana byañjanasiliṭṭhatāmattamevā’’ti.",
  "tika-vin01t11:37_6": "‘‘Assosī’’ti hi padaṁ khosadde gahite tena phullitamaṇḍitavibhūsitaṁ viya hontaṁ pūritaṁ nāma hoti,",
  "tika-vin01t11:37_7": "tena ca purimapacchimapadāni siliṭṭhāni honti, na tasmiṁ aggahite,",
  "tika-vin01t11:37_8": "tasmā padapūraṇena byañjanasiliṭṭhatāmattameva payojanaṁ.",
  "tika-vin01t11:37_9": "Matta-saddo cettha visesanivattiattho,",
  "tika-vin01t11:37_10": "tenassa anatthantaradīpanataṁ dasseti,",
  "tika-vin01t11:37_11": "eva-saddena pana byañjanasiliṭṭhatāya ekantikataṁ.",
  "tika-vin01t11:38_0": "Verañjoti ettha saddalakkhaṇānusārena atthaṁ dassento āha ‘‘verañjāyaṁ jāto’’tiādi.",
  "tika-vin01t11:38_1": "Brahmaṁ aṇatīti ettha brahmanti vedo vuccati,",
  "tika-vin01t11:38_2": "so pana mantabrahmakappavasena tividho.",
  "tika-vin01t11:38_3": "Tattha mantā padhānamūlabhāvatoyeva aṭṭhakādīhi pavuttā,",
  "tika-vin01t11:38_4": "itare pana tannissayena jātā, tena padhānasseva gahaṇaṁ.",
  "tika-vin01t11:38_5": "Mante sajjhāyatīti iruvedādike mantasatthe sajjhāyatīti attho.",
  "tika-vin01t11:38_6": "Iruvedādayo hi guttabhāsitabbatāya ‘‘mantā’’ti vuccanti.",
  "tika-vin01t11:38_7": "Idameva hīti avadhāraṇena brahmato jātotiādikaṁ niruttiṁ paṭikkhipati.",
  "tika-vin01t11:38_8": "Jātibrāhmaṇānanti iminā aññepi brāhmaṇā atthīti dasseti.",
  "tika-vin01t11:38_9": "Duvidhā hi brāhmaṇā jātibrāhmaṇā visuddhibrāhmaṇā cāti.",
  "tika-vin01t11:38_10": "Idāni tattha visuddhibrāhmaṇānaṁ niruttiṁ dassento āha ‘‘ariyā panā’’tiādi.",
  "tika-vin01t11:39_0": "Samitapāpattāti accantaṁ anavasesato savāsanaṁ samitapāpattā.",
  "tika-vin01t11:39_1": "Evañhi bāhirakaavītarāgasekkhāsekkhapāpasamaṇato bhagavato pāpasamaṇaṁ visesitaṁ hoti.",
  "tika-vin01t11:39_2": "Vuttamevatthaṁ udāharaṇena vibhāvento āha ‘‘vuttañheta’’ntiādi.",
  "tika-vin01t11:39_3": "Ettha pana ‘‘bāhitapāpoti brāhmaṇo,",
  "tika-vin01t11:39_4": "samitapāpattā samaṇoti vuccatīti idaṁ bhinnagāthāsannissitapadadvayaṁ ekato gahetvā vutta’’nti vadanti.",
  "tika-vin01t11:39_5": "Vuttañhetaṁ tīsupi gaṇṭhipadesu ‘‘samitattā hi pāpānaṁ,",
  "tika-vin01t11:39_6": "samaṇoti pavuccatīti idaṁ vacanaṁ gahetvā ‘samitattā samaṇoti vuccatī’ti vuttaṁ.",
  "tika-vin01t11:39_7": "Bāhitapāpoti brāhmaṇoti idaṁ pana aññasmiṁ gāthābandhe vuttavacana’’nti.",
  "tika-vin01t11:39_8": "Anekatthattā nipātānaṁ idha anussavanatthe adhippetoti āha ‘‘khalūti anussavanatthe nipāto’’ti.",
  "tika-vin01t11:39_9": "Jātisamudāgatanti jātiyā āgataṁ, jātisiddhanti vuttaṁ hoti.",
  "tika-vin01t11:39_10": "Ālapanamattanti piyālāpavacanamattaṁ.",
  "tika-vin01t11:39_11": "Piyasamudāhārā hete bhoti vā āvusoti vā devānampiyāti vā.",
  "tika-vin01t11:39_12": "Bhovādī nāma so hotīti yo āmantanādīsu ‘‘bho bho’’ti vadanto vicarati, so bhovādī nāma hotīti attho.",
  "tika-vin01t11:39_13": "Sakiñcanoti rāgādīhi kiñcanehi sakiñcano.",
  "tika-vin01t11:39_14": "Rāgādayo hi satte kiñcenti maddanti palibundhantīti ‘‘kiñcanānī’’ti vuccanti.",
  "tika-vin01t11:39_15": "Manussā kira goṇehi khalaṁ maddāpentā ‘‘kiñcehi kapila, kiñcehi kāḷakā’’ti vadanti,",
  "tika-vin01t11:39_16": "tasmā maddanaṭṭho kiñcanaṭṭhoti veditabbo.",
  "tika-vin01t11:40_0": "Gottavasenāti ettha gaṁ tāyatīti gottaṁ.",
  "tika-vin01t11:40_1": "Gosaddena cettha abhidhānaṁ buddhi ca vuccati,",
  "tika-vin01t11:40_2": "tasmā evamettha attho daṭṭhabbo.",
  "tika-vin01t11:40_3": "Gotamoti pavattamānaṁ abhidhānaṁ buddhiñca ekaṁsikavisayatāya tāyati rakkhatīti gottaṁ.",
  "tika-vin01t11:40_4": "Yathā hi buddhi ārammaṇabhūtena atthena vinā na vattati,",
  "tika-vin01t11:40_5": "evaṁ abhidhānaṁ abhidheyyabhūtena,",
  "tika-vin01t11:40_6": "tasmā so gottasaṅkhāto attho tāni buddhiabhidhānāni tāyati rakkhatīti vuccati.",
  "tika-vin01t11:40_7": "So pana aññakulaparamparāya asādhāraṇaṁ tassa kulassa ādipurisasamudāgataṁ taṁkulapariyāpannasādhāraṇaṁ sāmaññarūpanti daṭṭhabbaṁ.",
  "tika-vin01t11:40_8": "Ettha ca samaṇoti iminā sarikkhakajanehi bhagavato bahumatabhāvo dassito samitapāpatākittanato,",
  "tika-vin01t11:40_9": "gotamoti iminā lokiyajanehi uḷārakulasambhūtatādīpanato.",
  "tika-vin01t11:40_10": "Sakyassa suddhodanamahārājassa putto sakyaputto.",
  "tika-vin01t11:40_11": "Iminā ca uditoditavipulakhattiyakulavibhāvanato vuttaṁ ‘‘idaṁ pana bhagavato uccākulapaadīpana’’nti.",
  "tika-vin01t11:40_12": "Sabbakhattiyānañhi ādibhūtamahāsammatamahārājato paṭṭhāya asambhinnaṁ uḷāratamaṁ sakyarājakulaṁ.",
  "tika-vin01t11:40_13": "Kenaci pārijuññena anabhibhūtoti ñātipārijuññabhogapārijuññādinā kenaci pārijuññena parihāniyā anabhibhūto anajjhotthaṭo.",
  "tika-vin01t11:40_14": "Tathā hi lokanāthassa abhijātiyaṁ tassa kulassa na kiñci pārijuññaṁ, atha kho vaḍḍhiyeva.",
  "tika-vin01t11:40_15": "Abhinikkhamane ca tato samiddhatamabhāvo loke pākaṭo paññāto.",
  "tika-vin01t11:40_16": "Tena ‘‘sakyakulā pabbajito’’ti idaṁ vacanaṁ bhagavato saddhāpabbajitabhāvaparidīpanatthaṁ vuttaṁ mahantaṁ ñātiparivaṭṭaṁ mahantañca bhogakkhandhaṁ pahāya pabbajitabhāvasiddhito.",
  "tika-vin01t11:40_17": "Tato paranti ‘‘verañjāyaṁ viharatī’’tiādi.",
  "tika-vin01t11:41_0": "Itthambhūtākhyānatthe upayogavacananti itthaṁ imaṁ pakāraṁ bhūto āpannoti ittambhūto,",
  "tika-vin01t11:41_1": "tassa ākhyānaṁ itthambhūtākhyānaṁ,",
  "tika-vin01t11:41_2": "soyeva attho itthambhūtākhyānattho.",
  "tika-vin01t11:41_3": "Atha vā itthaṁ evaṁ pakāro bhūto jātoti evaṁ kathanattho itthambhūtākhyānattho,",
  "tika-vin01t11:41_4": "tasmiṁ upayogavacananti attho.",
  "tika-vin01t11:41_5": "Ettha ca abbhuggatoti ettha abhi-saddo itthambhūtākhyānatthajotako abhibhavitvā uggamanappakārassa dīpanato.",
  "tika-vin01t11:41_6": "Tena yogato ‘‘taṁ kho pana bhavantaṁ gotama’’nti idaṁ upayogavacanaṁ sāmiatthepi samānaṁ itthambhūtākhyānadīpanato ‘‘itthambhūtākhyānatthe’’ti vuttaṁ.",
  "tika-vin01t11:41_7": "Tenevāha ‘‘tassa kho pana bhoto gotamassāti attho’’ti.",
  "tika-vin01t11:41_8": "Idaṁ vuttaṁ hoti – yathā ‘‘sādhu devadatto mātaramabhī’’ti ettha abhisaddayogato itthambhūtākhyāne upayogavacanaṁ kataṁ,",
  "tika-vin01t11:41_9": "evamidhāpi taṁ kho pana bhavantaṁ gotamaṁ abhi evaṁ kalyāṇo kittisaddo uggatoti abhisaddayogato itthambhūtākhyāne upayogavacananti.",
  "tika-vin01t11:41_10": "‘‘Sādhu devadatto mātaramabhī’’ti ettha hi ‘‘devadatto mātaramabhi mātari visaye mātuyā vā sādhū’’ti evaṁ adhikaraṇatthe sāmiatthe vā bhummavacanassa vā sāmivacanassa vā pasaṅge itthambhūtākhyānatthajotakena abhisaddena yoge upayogavacanaṁ kataṁ.",
  "tika-vin01t11:41_11": "Yathā cettha ‘‘devadatto mātu visaye mātusambandhī vā sādhuttappakārappatto’’ti ayamattho viññāyati ,",
  "tika-vin01t11:41_12": "evamidhāpi ‘‘bhoto gotamassa sambandhī kittisaddo abbhuggato abhibhavitvā uggamanappakārappatto’’ti ayamattho viññāyati.",
  "tika-vin01t11:41_13": "Tattha hi devadattaggahaṇaṁ viya idha kittisaddaggahaṇaṁ,",
  "tika-vin01t11:41_14": "tathā tattha ‘‘mātara’’nti vacanaṁ viya idha ‘‘taṁ kho pana bhavantaṁ gotama’’nti vacanaṁ,",
  "tika-vin01t11:41_15": "tattha sādhusaddaggahaṇaṁ viya idha uggatasaddaggahaṇaṁ veditabbaṁ.",
  "tika-vin01t11:42_0": "Kalyāṇoti bhaddako.",
  "tika-vin01t11:42_1": "Kalyāṇabhāvo cassa kalyāṇaguṇavisayatāyāti āha ‘‘kalyāṇaguṇasamannāgato’’ti,",
  "tika-vin01t11:42_2": "kalyāṇehi guṇehi samannāgato taṁvisayatāya yuttoti attho.",
  "tika-vin01t11:42_3": "Taṁvisayatā hettha samannāgamo kalyāṇaguṇavisayatāya tannissitoti adhippāyo. Seṭṭhoti etthāpi eseva nayo.",
  "tika-vin01t11:42_4": "Seṭṭhaguṇavisayatāya eva hi kittisaddassa seṭṭhatā ‘‘bhagavāti vacanaṁ seṭṭha’’ntiādīsu viya.",
  "tika-vin01t11:42_5": "‘‘Bhagavā araha’’ntiādinā guṇānaṁ saṁkittanato saddanīyato ca kittisaddo vaṇṇoti āha ‘‘kittisaddoti kitti evā’’ti.",
  "tika-vin01t11:42_6": "Vaṇṇoyeva hi kittetabbato kittisaddanīyato saddoti ca vuccati.",
  "tika-vin01t11:42_7": "Kittipariyāyo hi saddasaddo yathā ‘‘uḷārasaddā isayo, guṇavanto tapassino’’ti.",
  "tika-vin01t11:42_8": "Abhitthavanavasena pavatto saddo thutighoso, abhitthavudāhāro.",
  "tika-vin01t11:43_0": "‘‘Abbhuggato’’ti pana etassa attho aṭṭhakathāyaṁ na dassito,",
  "tika-vin01t11:43_1": "tasmā tassattho evaṁ veditabbo – abbhuggatoti abhibhavitvā uggato,",
  "tika-vin01t11:43_2": "anaññasādhāraṇaguṇe ārabbha pavattattā sadevakaṁ lokaṁ ajjhottharitvā pavattoti vuttaṁ hoti.",
  "tika-vin01t11:43_3": "Kinti saddo abbhuggatoti āha ‘‘itipi so bhagavā’’tiādi.",
  "tika-vin01t11:43_4": "Ito paraṁ pana īdisesu ṭhānesu yattha yattha pāḷipāṭhassa attho vattabbo siyā,",
  "tika-vin01t11:43_5": "tattha tattha ‘‘pāḷiyaṁ panā’’ti vatvā atthaṁ dassayissāma,",
  "tika-vin01t11:43_6": "idāni tattha padayojanāpubbakaṁ atthaṁ dassento āha ‘‘itipi so bhagavātiādīsu panaayaṁ tāva yojanā’’tiādi.",
  "tika-vin01t11:43_7": "So bhagavāti yo so samatiṁsa pāramiyo pūretvā sabbakilese bhañjitvā anuttaraṁ sammāsambodhiṁ abhisambuddho devānaṁ atidevo sakkānaṁ atisakko brahmānaṁ atibrahmā lokanātho bhāgyavantatādīhi kāraṇehi bhagavāti laddhanāmo, so bhagavā.",
  "tika-vin01t11:43_8": "Bhagavāti hi idaṁ satthu nāmakittanaṁ.",
  "tika-vin01t11:43_9": "Tenāha āyasmā dhammasenāpati ‘‘bhagavāti netaṁ nāmaṁ mātarā kata’’ntiādi (mahāni. 84).",
  "tika-vin01t11:43_10": "Parato pana bhagavāti guṇakittanameva.",
  "tika-vin01t11:43_11": "Yathā kammaṭṭhānikena ‘‘araha’’ntiādīsu navasu ṭhānesu paccekaṁ itipisaddaṁ yojetvā buddhaguṇā anussarīyanti,",
  "tika-vin01t11:43_12": "evaṁ buddhaguṇasaṁkittakenapīti dassento ‘‘itipi arahaṁ itipi sammāsambuddho…pe… itipi bhagavā’’ti āha.",
  "tika-vin01t11:43_13": "Evañhi sati ‘‘araha’’ntiādīhi navahi padehi ye sadevake loke ativiya pākaṭā paññātā buddhaguṇā,",
  "tika-vin01t11:43_14": "te nānappakārato vibhāvitā honti. ‘‘Itipetaṁ bhūtaṁ,",
  "tika-vin01t11:43_15": "itipetaṁ taccha’’ntiādīsu (dī. ni.",
  "tika-vin01t11:43_16": "1.6) viya hi idha iti-saddo āsannapaccakkhakāraṇattho , pi-saddo sampiṇḍanattho,",
  "tika-vin01t11:43_17": "tena ca tesaṁ guṇānaṁ bahubhāvo dīpito,",
  "tika-vin01t11:43_18": "tāni ca guṇasallakkhaṇakāraṇāni saddhāsampannānaṁ viññujātikānaṁ paccakkhāni hontīti tāni saṁkittentena viññunā cittassa sammukhībhūtāneva katvā saṁkittetabbānīti dassento ‘‘iminā ca iminā ca kāraṇenāti vuttaṁ hotī’’ti āha.",
  "tika-vin01t11:44_0": "‘‘Suttantikānaṁ vacanānamatthaṁ,",
  "tika-vin01t11:44_1": "suttānurūpaṁ paridīpayantī’’ti heṭṭhā vuttattā visuddhimagge (visuddhi.",
  "tika-vin01t11:44_2": "1.125-128) sabbākārato saṁvaṇṇitampi atthaṁ idhāpi vitthāretvā dassetukāmo tattha payojanamāha ‘‘idāni vinayadharāna’’ntiādi.",
  "tika-vin01t11:44_3": "Tattha cittasampahaṁsanatthanti cittasantosanatthaṁ,",
  "tika-vin01t11:44_4": "cittappasādajananatthanti vuttaṁ hoti.",
  "tika-vin01t11:44_5": "‘‘Ārakattā’’tiādīsu ārakattāti suvidūrattā. Arīnanti kilesārīnaṁ.",
  "tika-vin01t11:44_6": "Arānanti saṁsāracakkassa arānaṁ. Hatattāti viddhaṁsitattā.",
  "tika-vin01t11:44_7": "Paccayādīnanti cīvarādipaccayānañceva pūjāvisesānañca.",
  "tika-vin01t11:45_0": "Idāni yathāvuttamevatthaṁ vibhāvento āha ‘‘ārakā hi so’’tiādi.",
  "tika-vin01t11:45_1": "Dūratā nāma āsannatā viya upādāyupādāya vuccatīti paramukkaṁsagataṁ dūrabhāvaṁ dassento ‘‘suvidūravidūre ṭhito’’ti āha,",
  "tika-vin01t11:45_2": "suṭṭhu vidūrabhāveneva vidūre ṭhitoti attho.",
  "tika-vin01t11:45_3": "So panassa kilesehi dūre ṭhitabhāvo, na padesavasena,",
  "tika-vin01t11:45_4": "atha kho tesaṁ sabbaso pahīnattāti dassento āha ‘‘maggena kilesānaṁ viddhaṁsitattā’’ti.",
  "tika-vin01t11:45_5": "Nanu aññesampi khīṇāsavānaṁ te pahīnā evāti anuyogaṁ manasi katvā vuttaṁ ‘‘savāsanāna’’nti.",
  "tika-vin01t11:45_6": "Na hi ṭhapetvā bhagavantaṁ aññe saha vāsanāya kilese pahātuṁ sakkonti.",
  "tika-vin01t11:45_7": "Etena aññehi asādhāraṇaṁ bhagavato arahattanti dassitaṁ hoti. Kā panāyaṁ vāsanā nāma?",
  "tika-vin01t11:45_8": "Pahīnakilesassapi appahīnakilesassa payogasadisapayogahetubhūto kilesanissito sāmatthiyaviseso āyasmato pilindavacchassa vasalasamudācāranimittaṁ viya.",
  "tika-vin01t11:45_9": "Kathaṁ pana ‘‘ārakā’’ti vutte ‘‘kilesehī’’ti ayamattho labbhatīti sāmaññacodanāya visese avaṭṭhānato visesatthinā ca visesassa anupayujjitabbato ‘‘ārakāssa honti pāpakā akusalā dhammā’’tiādīni (ma. ni.",
  "tika-vin01t11:45_10": "1.434) suttapadānettha udāharitabbāni.",
  "tika-vin01t11:45_11": "Ārakāti cettha ā-kārassa rassattaṁ,",
  "tika-vin01t11:45_12": "ka-kārassa ca hakāraṁ sānusāraṁ katvā niruttinayena ‘‘araha’’nti padasiddhi veditabbā.",
  "tika-vin01t11:45_13": "Yathāvuttassevatthassa sukhaggahaṇatthaṁ idamettha vuccati –",
  "tika-vin01t11:46_0": "‘‘So tato ārakā nāma, yassa yenāsamaṅgitā;",
  "tika-vin01t11:47_0": "Asamaṅgī ca dosehi, nātho tenārahaṁ mato’’ti. (visuddhi. 1.125);",
  "tika-vin01t11:48_0": "Anatthacaraṇena kilesā eva arayoti kilesārayo.",
  "tika-vin01t11:48_1": "Arīnaṁ hatattā arihāti vattabbe niruttinayena ‘‘araha’’nti vuttaṁ.",
  "tika-vin01t11:48_2": "Etthāpi yathāvuttassatthassa sukhaggahaṇatthaṁ idaṁ veditabbaṁ –",
  "tika-vin01t11:49_0": "‘‘Yasmā rāgādisaṅkhātā, sabbepi arayo hatā;",
  "tika-vin01t11:50_0": "Paññāsatthena nāthena, tasmāpi arahaṁ mato’’ti. (visuddhi. 1.126);",
  "tika-vin01t11:51_0": "Yañcetaṁ saṁsāracakkanti sambandho.",
  "tika-vin01t11:51_1": "Rathacakkassa nābhi viya mūlāvayavabhūtaṁ anto bahi ca samavaṭṭhitaṁ avijjābhavataṇhādvayanti vuttaṁ ‘‘avijjābhavataṇhāmayanābhī’’ti.",
  "tika-vin01t11:51_2": "Nābhiyā nemiyā ca sambaddhaarasadisā paccayaphalabhūtehi avijjātaṇhājarāmaraṇehi sambaddhā puññābhisaṅkhāraapuññābhisaṅkhāraāneñjābhisaṅkhārāti vuttaṁ ‘‘puññādiabhisaṅkhārāra’’nti.",
  "tika-vin01t11:51_3": "Tattha tattha bhave pariyantabhāvena pākaṭaṁ jarāmaraṇanti taṁ nemiṭṭhāniyaṁ katvā āha ‘‘jarāmaraṇanemī’’ti.",
  "tika-vin01t11:51_4": "Yathā rathacakkappavattiyā padhānakāraṇaṁ akkho,",
  "tika-vin01t11:51_5": "evaṁ saṁsāracakkappavattiyā āsavasamudayoti āha ‘‘āsavasamudayamayena akkhena vijjhitvā’’ti.",
  "tika-vin01t11:51_6": "Āsavā eva avijjādīnaṁ kāraṇattā āsavasamudayo.",
  "tika-vin01t11:51_7": "Yathāha ‘‘āsavasamudayā avijjāsamudayo’’ti (ma. ni. 1.103).",
  "tika-vin01t11:51_8": "Vipākakaṭattārūpappabhedo kāmabhavādiko tibhavo eva ratho, tasmiṁ tibhavarathe. Attano paccayehi samaṁ,",
  "tika-vin01t11:51_9": "sabbaso vā ādito paṭṭhāya yojitanti samāyojitaṁ.",
  "tika-vin01t11:51_10": "Ādirahitaṁ kālaṁ pavattatīti katvā anādikālappavattaṁ.",
  "tika-vin01t11:52_0": "‘‘Khandhānañca paṭipāṭi, dhātuāyatanāna ca;",
  "tika-vin01t11:53_0": "Abbocchinnaṁ vattamānā, saṁsāroti pavuccatī’’ti. (visuddhi. 2.619; dī. ni. aṭṭha. 2.95 apasādanāvaṇṇanā; saṁ. ni. aṭṭha. 2.2.60; a. ni. aṭṭha. 2.4.199) –",
  "tika-vin01t11:54_0": "Evaṁ vuttasaṁsārova saṁsāracakkaṁ. Anenāti bhagavatā.",
  "tika-vin01t11:54_1": "Bodhimaṇḍeti bodhisaṅkhātassa ñāṇassa maṇḍabhāvappatte ṭhāne kāle vā. Bodhīti paññā,",
  "tika-vin01t11:54_2": "sā ettha maṇḍā pasannā jātāti bodhimaṇḍo.",
  "tika-vin01t11:54_3": "Vīriyapādehīti saṁkilesavodānapakkhiyesu sannirumbhanasannikkhipanakiccatāya dvidhā pavatteti attano vīriyasaṅkhātehi pādehi.",
  "tika-vin01t11:54_4": "Sīlapathaviyanti patiṭṭhānaṭṭhena sīlameva pathavī, tassaṁ.",
  "tika-vin01t11:54_5": "Patiṭṭhāyāti sampādanavasena patiṭṭhahitvā.",
  "tika-vin01t11:54_6": "Saddhāhatthenāti anavajjadhammādānasādhanato saddhāva hattho, tena.",
  "tika-vin01t11:54_7": "Kammakkhayakaranti kāyakammādibhedassa sabbassapi kammassa khayakaraṇato kammakkhayakaraṁ.",
  "tika-vin01t11:54_8": "Ñāṇapharasunti samādhisilāyaṁ sunisitaṁ maggañāṇapharasuṁ gahetvā.",
  "tika-vin01t11:55_0": "Evaṁ ‘‘arānaṁ hatattā’’ti ettha vuttaṁ arasaṅkhātaṁ saṁsāraṁ cakkaṁ viya cakkanti gahetvā atthayojanaṁ katvā idāni paṭiccasamuppādadesanākkamenapi taṁ dassetuṁ ‘‘atha vā’’tiādi vuttaṁ.",
  "tika-vin01t11:55_1": "Tattha anamataggasaṁsāravaṭṭanti anu anu amataggaṁ aviññātapubbakoṭikaṁ saṁsāramaṇḍalaṁ.",
  "tika-vin01t11:55_2": "Sesā dasa dhammāti saṅkhārādayo jātipariyosānā dasa dhammā.",
  "tika-vin01t11:55_3": "Kathaṁ tesaṁ saṅkhārādīnaṁ arabhāvoti āha ‘‘avijjāmūlakattā jarāmaraṇapariyantattā cā’’ti.",
  "tika-vin01t11:55_4": "Tattha avijjā mūlaṁ padhānakāraṇaṁ yesaṁ saṅkhārādīnaṁ te avijjāmūlakā, tesaṁ bhāvo avijjāmūlakattaṁ.",
  "tika-vin01t11:55_5": "Jarāmaraṇaṁ pariyantaṁ pariyosānabhūtaṁ etesanti jarāmaraṇapariyantā, saṅkhārādayo dasa dhammā.",
  "tika-vin01t11:55_6": "Tesaṁ bhāvo jarāmaraṇapariyantattaṁ.",
  "tika-vin01t11:55_7": "Saṅkhārādijātipariyosānānaṁ dasadhammānaṁ avijjāmūlakattā jarāmaraṇapariyosānattā cāti attho,",
  "tika-vin01t11:55_8": "nābhibhūtāya avijjāya mūlato nemibhūtena jarāmaraṇena antato saṅkhārādīnaṁ sambandhattāti adhippāyo.",
  "tika-vin01t11:56_0": "Dukkhādīsūti dukkhasamudayanirodhamaggesu.",
  "tika-vin01t11:56_1": "Aññāṇanti ñāṇappaṭipakkhattā moho aññāṇaṁ, na pana ñāṇato aññaṁ, napi ñāṇassa abhāvamattaṁ.",
  "tika-vin01t11:56_2": "Tattha dukkhādīsu aññāṇaṁ yathāsabhāvappaṭivedhāppadānato tappaṭicchādanavaseneva.",
  "tika-vin01t11:56_3": "Ettha hi kiñcāpi ṭhapetvā lokuttarasaccadvayaṁ sesaṭṭhānesu ārammaṇavasenapi avijjā uppajjati,",
  "tika-vin01t11:56_4": "evaṁ santepi paṭicchādanavaseneva idha adhippetā.",
  "tika-vin01t11:56_5": "Sā hi uppannā dukkhasaccaṁ paṭicchādetvā tiṭṭhati,",
  "tika-vin01t11:56_6": "yāthāvasarasalakkhaṇaṁ paṭivijjhituṁ na deti,",
  "tika-vin01t11:56_7": "tathā samudayaṁ nirodhaṁ magganti.",
  "tika-vin01t11:57_0": "Dukkhanti cettha dukkhaṁ ariyasaccaṁ adhippetanti taṁ kāmabhavādivasena tidhā bhinditvā tathā tappaṭicchādikañca avijjaṁ tidhā katvā avijjādipaccaye tīsu bhavesu saṅkhārādike paṭipāṭiyā dassento ‘‘kāmabhave ca avijjā’’tiādimāha.",
  "tika-vin01t11:57_1": "Tattha kāmabhave ca avijjāti kāmabhave ādīnavapaṭicchādikā avijjā.",
  "tika-vin01t11:57_2": "Rūpabhave avijjā arūpabhave avijjāti etthāpi eseva nayo.",
  "tika-vin01t11:57_3": "Kāmabhave saṅkhārānanti kāmabhūmipariyāpannānaṁ puññāpuññasaṅkhārānaṁ,",
  "tika-vin01t11:57_4": "kāmabhave vā nipphādetabbā ye puññāpuññasaṅkhārā,",
  "tika-vin01t11:57_5": "tesaṁ kāmabhavūpapattinibbattakasaṅkhārānanti attho.",
  "tika-vin01t11:57_6": "Saṅkhārāti cettha lokiyakusalākusalacetanā veditabbā.",
  "tika-vin01t11:57_7": "Paccayo hotīti puññābhisaṅkhārānaṁ tāva ārammaṇapaccayena ceva upanissayapaccayena cāti dvidhā paccayo hoti,",
  "tika-vin01t11:57_8": "apuññābhisaṅkhāresu sahajātassa sahajātādivasena,",
  "tika-vin01t11:57_9": "asahajātassa anantarasamanantarādivasena,",
  "tika-vin01t11:57_10": "anānantarassa pana ārammaṇavasena ceva upanissayavasena ca paccayo hoti.",
  "tika-vin01t11:57_11": "Arūpabhave saṅkhārānanti āneñjābhisaṅkhārānaṁ.",
  "tika-vin01t11:57_12": "Paccayo hotīti upanissayapaccayavaseneva.",
  "tika-vin01t11:57_13": "Imasmiñca panatthe ettha vitthāriyamāne atippapañco hoti,",
  "tika-vin01t11:57_14": "tasmā taṁ nayidha vitthārayissāma. Itaresūti rūpārūpabhavesu.",
  "tika-vin01t11:58_0": "Tiṇṇaṁāyatanānanti cakkhusotamanāyatanānaṁ ghānādittayassa tattha asambhavato.",
  "tika-vin01t11:58_1": "Ekassāti manāyatanassa itaresaṁ tattha asambhavato.",
  "tika-vin01t11:58_2": "Iminā nayena tiṇṇaṁ phassānantiādīsupi attho veditabbo.",
  "tika-vin01t11:58_3": "Chabbidhassa phassassāti cakkhusamphassasotasamphassaghānasamphassajivhāsamphassakāyasamphassamanosamphassānaṁ vasena chabbidhassa phassassa.",
  "tika-vin01t11:58_4": "Channaṁ vedanānanti cakkhusamphassajā vedanā,",
  "tika-vin01t11:58_5": "tathā sotasamphassajā ghānasamphassajā jivhāsamphassajā kāyasamphassajā manosamphassajā vedanāti imāsaṁ channaṁ vedanānaṁ.",
  "tika-vin01t11:58_6": "Channaṁ taṇhākāyānanti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhāti imesaṁ channaṁ taṇhākāyānaṁ.",
  "tika-vin01t11:58_7": "Tattha tattha sā sā taṇhāti rūpataṇhādibhedā tattha tattha kāmabhavādīsu uppajjanakataṇhā.",
  "tika-vin01t11:59_0": "Sā taṇhādimūlikā kathā atisaṁkhittāti taṁ upādānabhave ca vibhajitvā vitthāretvā dassetuṁ ‘‘katha’’ntiādi vuttaṁ.",
  "tika-vin01t11:59_1": "Tattha kāme paribhuñjissāmīti iminā kāmataṇhāpavattimāha,",
  "tika-vin01t11:59_2": "tathā saggasampattiṁ anubhavissāmītiādīhi.",
  "tika-vin01t11:59_3": "Sā pana taṇhā yasmā bhusamādānavasena pavattamānā kāmupādānaṁ nāma hoti,",
  "tika-vin01t11:59_4": "tasmā vuttaṁ ‘‘kāmupādānapaccayā’’ti.",
  "tika-vin01t11:59_5": "Tathevāti kāmupādānapaccayā eva.",
  "tika-vin01t11:59_6": "Brahmalokasampattinti rūpībrahmaloke sampattiṁ.",
  "tika-vin01t11:59_7": "‘‘Sabbepi tebhūmakā dhammā kāmanīyaṭṭhena kāmā’’ti vacanato bhavarāgopi kāmupādānamevāti katvā ‘‘kāmupādānapaccayā eva mettaṁ bhāvetī’’tiādi vuttaṁ.",
  "tika-vin01t11:59_8": "Tattha mettaṁ bhāvetīti mijjati siniyhatīti mettā, taṁ bhāveti vaḍḍhetīti attho.",
  "tika-vin01t11:59_9": "Atha vā mettā etassa atthīti mettaṁ, cittaṁ, taṁsampayuttaṁ jhānaṁ vā,",
  "tika-vin01t11:59_10": "taṁ bhāveti vaḍḍheti uppādeti vāti attho.",
  "tika-vin01t11:59_11": "Karuṇaṁ bhāvetītiādīsupi imināva nayena attho veditabbo.",
  "tika-vin01t11:60_0": "Sesupādānamūlikāsupīti diṭṭhupādānasīlabbatupādānaattavādupādānamūlikāsupi yojanāsu eseva nayoti attho.",
  "tika-vin01t11:60_1": "Tatthāyaṁ yojanā – idhekacco ‘‘natthi paraloko’’ti natthikadiṭṭhiṁ gaṇhāti,",
  "tika-vin01t11:60_2": "so diṭṭhupādānapaccayā kāyena duccaritaṁ caratītiādi vuttanayena yojetabbaṁ.",
  "tika-vin01t11:60_3": "Aparo ‘‘asukasmiṁ sampattibhave attā ucchijjatī’’ti ucchedadiṭṭhiṁ gaṇhāti,",
  "tika-vin01t11:60_4": "so tatrūpapattiyā kāyena sucaritaṁ caratītiādi vuttanayeneva yojetabbaṁ.",
  "tika-vin01t11:60_5": "Aparo ‘‘rūpī manomayo hutvā attā ucchijjatī’’ti rūpūpapattiyā maggaṁ bhāveti bhāvanāpāripūriyāti sabbaṁ vuttanayeneva veditabbaṁ.",
  "tika-vin01t11:60_6": "Aparopi ‘‘arūpabhave uppajjitvā attā ucchijjatī’’ti arūpūpapattiyā maggaṁ bhāveti bhāvanāpāripūriyāti sabbaṁ vuttanayeneva veditabbaṁ.",
  "tika-vin01t11:60_7": "Etāhiyeva attavādupādānamūlikāpi yojanā saṁvaṇṇitāti daṭṭhabbaṁ.",
  "tika-vin01t11:60_8": "Evaṁ diṭṭhadhammanibbānavādavasenapi yojanā veditabbā. Aparo ‘‘sīlena suddhi,",
  "tika-vin01t11:60_9": "vatena suddhī’’ti asuddhimaggaṁ ‘‘suddhimaggo’’ti parāmasanto sīlabbatupādānapaccayā kāyena duccaritaṁ caratītiādi sabbaṁ vuttanayeneva yojetabbaṁ.",
  "tika-vin01t11:61_0": "Idāni yvāyaṁ saṁsāracakkaṁ dassentena ‘‘kāmabhave avijjā kāmabhave saṅkhārānaṁ paccayo hotī’’tiādinā avijjādīnaṁ paccayabhāvo saṅkhārādīnaṁ paccayuppannabhāvo ca dassito,",
  "tika-vin01t11:61_1": "tameva paṭisambhidāmaggapāḷiṁ ānetvā nigamanavasena dassento ‘‘evamaya’’ntiādimāha.",
  "tika-vin01t11:61_2": "Tattha yathā saṅkhārā hetunibbattā,",
  "tika-vin01t11:61_3": "evaṁ avijjāpi kāmāsavādinā sahetukā evāti āha ‘‘ubhopete hetusamuppannā’’ti.",
  "tika-vin01t11:61_4": "Paccayapariggaheti nāmarūpassa paccayānaṁ avijjādīnaṁ paricchijja gahaṇe. Nipphādetabbe bhummaṁ.",
  "tika-vin01t11:61_5": "Paññāti kaṅkhāvitaraṇavisuddhisaṅkhātā pakārato jānanā.",
  "tika-vin01t11:61_6": "Dhammaṭṭhitiñāṇanti tiṭṭhanti ettha phaladhammā tadāyattavuttitāyāti ṭhiti, kāraṇaṁ,",
  "tika-vin01t11:61_7": "dhammānaṁ ṭhiti dhammaṭṭhiti,",
  "tika-vin01t11:61_8": "dhammaṭṭhitiyā ñāṇaṁ dhammaṭṭhitiñāṇaṁ, paccayañāṇanti attho,",
  "tika-vin01t11:61_9": "paṭiccasamuppādāvabodhoti vuttaṁ hoti.",
  "tika-vin01t11:61_10": "Kāmañcettha paccayapariggahe paññāyeva dhammaṭṭhitiñāṇaṁ,",
  "tika-vin01t11:61_11": "saṅkhāresu pana adiṭṭhesu avijjāya saṅkhārānaṁ paccayabhāvo na sakkā daṭṭhunti ‘‘saṅkhārā hetusamuppannā’’ti paccayuppannadhammānampi gahaṇaṁ katanti veditabbaṁ.",
  "tika-vin01t11:61_12": "Ubhopete hetusamuppannāti idaṁ pana ubhinnampi paccayuppannabhāvaṁ dassetukāmatāya vuttaṁ.",
  "tika-vin01t11:61_13": "Idañca dhammaṭṭhitiñāṇaṁ yasmā addhattaye kaṅkhāmalavitaraṇavasena pavattati,",
  "tika-vin01t11:61_14": "tasmā ‘‘atītampi addhāna’’ntiādi vuttaṁ.",
  "tika-vin01t11:61_15": "Etena nayena sabbapadāni vitthāretabbānīti etena nayena ‘‘avijjā hetū’’tiādinā avijjāyaṁ vuttanayena ‘‘saṅkhārā hetu,",
  "tika-vin01t11:61_16": "viññāṇaṁ hetusamuppanna’’ntiādinā sabbapadāni vitthāretabbāni.",
  "tika-vin01t11:62_0": "Saṁkhippanti ettha avijjādayo viññāṇādayo cāti saṅkhepo, hetu vipāko ca.",
  "tika-vin01t11:62_1": "Atha vā hetuvipākoti saṁkhippatīti saṅkhepo, avijjādayo viññāṇādayo ca.",
  "tika-vin01t11:62_2": "Saṅkhepabhāvasāmaññena pana ekavacanaṁ katanti daṭṭhabbaṁ . Te pana saṅkhepā atīte hetu, etarahi vipāko, etarahi hetu,",
  "tika-vin01t11:62_3": "āyatiṁ vipākoti evaṁ kālavibhāgena cattāro jātā,",
  "tika-vin01t11:62_4": "tenāha ‘‘purimasaṅkhepo cettha atīto addhā’’tiādi.",
  "tika-vin01t11:62_5": "Paccuppanno addhāti sambandho.",
  "tika-vin01t11:62_6": "Taṇhupādānabhavā gahitāva hontīti ettha avijjāgahaṇena kilesabhāvasāmaññato taṇhupādānā gahitā,",
  "tika-vin01t11:62_7": "saṅkhāraggahaṇena kammabhāvasāmaññato bhavo gahito,",
  "tika-vin01t11:62_8": "avijjāsaṅkhārānaṁ tehi vinā sakiccākaraṇato ca taṇhupādānabhavā gahitāva honti. Atha vā avidvā paritassati, paritasito upādiyati, tassupādānapaccayā bhavo,",
  "tika-vin01t11:62_9": "tasmā taṇhupādānabhavāpi gahitā honti. Tathā ca vuttaṁ –",
  "tika-vin01t11:63_0": "‘‘Purimakammabhavasmiṁ moho avijjā, āyūhanā saṅkhārā. Nikanti taṇhā, upagamanaṁ upādānaṁ, cetanā bhavo,",
  "tika-vin01t11:63_1": "iti ime pañca dhammā purimakammabhavasmiṁ idha paṭisandhiyā paccayā’’ti (paṭi. ma. 1.47).",
  "tika-vin01t11:64_0": "Tattha (vibha. aṭṭha. 242; paṭi. ma. aṭṭha.",
  "tika-vin01t11:64_1": "1.1.47) purimakammabhavasminti purime kammabhave,",
  "tika-vin01t11:64_2": "atītajātiyaṁ kammabhave kariyamāneti attho.",
  "tika-vin01t11:64_3": "Moho avijjāti yo tadā dukkhādīsu moho yena mūḷho kammaṁ karoti, sā avijjā.",
  "tika-vin01t11:64_4": "Āyūhanā saṅkhārāti taṁ kammaṁ karoto yā purimacetanāyo,",
  "tika-vin01t11:64_5": "yathā ‘‘dānaṁ dassāmī’’ti cittaṁ uppādetvā māsampi saṁvaccharampi dānūpakaraṇāni sajjentassa uppannā purimacetanāyo,",
  "tika-vin01t11:64_6": "paṭiggāhakānaṁ pana hatthe dakkhiṇaṁ patiṭṭhāpayato cetanā bhavoti vuccati.",
  "tika-vin01t11:64_7": "Ekāvajjanesu vā chasu javanesu cetanā āyūhanasaṅkhārā nāma, sattamā bhavo.",
  "tika-vin01t11:64_8": "Yā kāci vā pana cetanā bhavo,",
  "tika-vin01t11:64_9": "sampayuttā āyūhanasaṅkhārā nāma.",
  "tika-vin01t11:64_10": "Nikanti taṇhāti yā kammaṁ karontassa tassa phale upapattibhave nikāmanā patthanā, sā taṇhā nāma.",
  "tika-vin01t11:64_11": "Upagamanaṁ upādānanti yaṁ kammabhavassa paccayabhūtaṁ ‘‘idaṁ katvā asukasmiṁ nāma ṭhāne kāme sevissāmi ucchijjissāmī’’tiādinā nayena pavattaṁ upagamanaṁ gahaṇaṁ parāmasanaṁ, idaṁ upādānaṁ nāma.",
  "tika-vin01t11:64_12": "Cetanā bhavoti ‘‘taṁ kammaṁ karoto yā purimā cetanāyo’’tiādinā heṭṭhā vuttesu tīsu atthavikappesu yā cetanā bhavoti vuttā,",
  "tika-vin01t11:64_13": "sā cetanā bhavoti evamattho veditabbo.",
  "tika-vin01t11:65_0": "Idāni sabbepete avijjādayo dhamme dvīhi vaṭṭehi saṅgahetvā dassetukāmo āha ‘‘ime pañca dhammā atīte kammavaṭṭa’’nti.",
  "tika-vin01t11:65_1": "Ettha ca nippariyāyato saṅkhārā bhavo ca kammaṁ,",
  "tika-vin01t11:65_2": "avijjādayo pana kammasahāyatāya kammasarikkhakā tadupakārakā cāti kammanti vuttā.",
  "tika-vin01t11:65_3": "Avijjādayo hi vipākadhammadhammatāya kammasarikkhakā sahajātakoṭiyā upanissayakoṭiyā ca kammassa ca upakārakā.",
  "tika-vin01t11:65_4": "Kammameva ca aññamaññasambandhaṁ hutvā punappunaṁ parivattanaṭṭhena kammavaṭṭaṁ.",
  "tika-vin01t11:65_5": "Viññāṇādayo pañcāti viññāṇādayo vedanāpariyantā pañca etarahi idāni imasmiṁ attabhāveti vuttaṁ hoti.",
  "tika-vin01t11:65_6": "Avijjāsaṅkhārā gahitāva hontīti etthāpi pubbe viya kilesakammabhāvasāmaññato taṇhupādānaggahaṇena avijjā gahitā,",
  "tika-vin01t11:65_7": "bhavaggahaṇena saṅkhārā gahitāti daṭṭhabbaṁ.",
  "tika-vin01t11:65_8": "Atha vā bhave gahite tassa pubbabhāgā taṁsampayuttā vā saṅkhārā gahitāva honti ,",
  "tika-vin01t11:65_9": "taṇhupādānaggahaṇena ca taṁsampayuttā yāya vā mūḷho kammaṁ karoti,",
  "tika-vin01t11:65_10": "sā avijjāva hotīti taṇhupādānabhavaggahaṇena avijjāsaṅkhārā gahitāva honti. Teneva vuttaṁ –",
  "tika-vin01t11:66_0": "‘‘Idha paripakkattā āyatanānaṁ moho avijjā, āyūhanā saṅkhārā, nikanti taṇhā, upagamanaṁ upādānaṁ, cetanā bhavo,",
  "tika-vin01t11:66_1": "iti ime pañca dhammā idha kammabhavasmiṁ āyatiṁ paṭisandhiyā paccayā’’ti (paṭi. ma. 1.47).",
  "tika-vin01t11:67_0": "Tattha idha paripakkattā āyatanānanti paripakkāyatanassa kammakaraṇakāle sammoho dassito. Sesaṁ heṭṭhā vuttanayameva.",
  "tika-vin01t11:68_0": "Viññāṇanāmarūpasaḷāyatanaphassavedanānaṁ jātijarābhaṅgāvatthā jātijarāmaraṇanti vuttāti avatthānaṁ gahaṇena avatthāvantā gahitāva honti tadavinābhāvatoti āha ‘‘jātijarāmaraṇāpadesena viññāṇādīnaṁ niddiṭṭhattā’’ti.",
  "tika-vin01t11:68_1": "Apadesenāti jātijarāmaraṇānaṁ kathanena. Imeti viññāṇādayo.",
  "tika-vin01t11:68_2": "Āyatiṁ vipākavaṭṭanti paccuppannahetuto bhāvīnaṁ anāgatānaṁ gahitattā. Teti avijjādayo.",
  "tika-vin01t11:68_3": "Ākāratoti sarūpato avuttāpi tasmiṁ tasmiṁ saṅgahe ākirīyanti avijjāsaṅkhārādiggahaṇehi pakāsīyantīti ākārā,",
  "tika-vin01t11:68_4": "atītahetuādīnaṁ vā pakārā ākārā . Tato ākārato.",
  "tika-vin01t11:68_5": "Vīsatividhā hontīti atīte hetupañcakādibhedato vīsatividhā honti.",
  "tika-vin01t11:69_0": "Saṅkhāraviññāṇānañcettha antarā eko sandhīti hetuto phalassa avicchedappavattibhāvato hetuphalassa sambandhabhūto eko sandhi, tathā bhavajātīnamantarā.",
  "tika-vin01t11:69_1": "Vedanātaṇhānamantarā pana phalato hetuno avicchedappavattibhāvato phalahetusambandhabhūto eko sandhi.",
  "tika-vin01t11:69_2": "Phalabhūtopi hi dhammo aññassa hetusabhāvassa dhammassa paccayo hotīti.",
  "tika-vin01t11:70_0": "Itīti vuttappakāraparāmasanaṁ.",
  "tika-vin01t11:70_1": "Tenāha ‘‘catusaṅkhepa’’ntiādi.",
  "tika-vin01t11:70_2": "Sabbākāratoti idha vuttehi ca avuttehi ca paṭiccasamuppādavibhaṅge anantanayasamantapaṭṭhānādīsu ca āgatehi sabbehi ākārehi. Jānātīti avabujjhati.",
  "tika-vin01t11:70_3": "Passatīti dassanabhūtena ñāṇacakkhunā paccakkhato passati.",
  "tika-vin01t11:70_4": "Aññāti paṭivijjhatīti tesaṁyeva vevacanaṁ. Tanti taṁ jānanaṁ.",
  "tika-vin01t11:70_5": "Ñātaṭṭhenāti yathāsabhāvato jānanaṭṭhena.",
  "tika-vin01t11:70_6": "Pajānanaṭṭhenāti aniccādīhi pakārehi paṭivijjhanaṭṭhena.",
  "tika-vin01t11:71_0": "Idāni yadatthamidaṁ bhavacakkaṁ idhānītaṁ,",
  "tika-vin01t11:71_1": "taṁ dassetuṁ ‘‘iminā’’tiādi vuttaṁ.",
  "tika-vin01t11:71_2": "Tattha te dhammeti te avijjādike dhamme.",
  "tika-vin01t11:71_3": "Yathābhūtaṁ ñatvāti mahāvajirañāṇena yāthāvato jānitvā.",
  "tika-vin01t11:71_4": "Nibbindantoti balavavipassanāya nibbindanto.",
  "tika-vin01t11:71_5": "Virajjanto vimuccantoti ariyamaggehi virajjanto vimuccanto. Are hanīti sambandho.",
  "tika-vin01t11:71_6": "Tattha yadā bhagavā virajjati vimuccati, tadā are hanati nāma.",
  "tika-vin01t11:71_7": "Tato paraṁ pana abhisambuddhakkhaṇaṁ gahetvā vuttaṁ ‘‘hani vihani viddhaṁsesī’’ti.",
  "tika-vin01t11:71_8": "Evampi arānaṁ hatattā arahanti evaṁ imināpi pakārena yathāvuttasaṁsāracakkassa saṅkhārādiarānaṁ hatattā arahaṁ. Etthedaṁ vuccati –",
  "tika-vin01t11:72_0": "‘‘Arā saṁsāracakkassa, hatā ñāṇāsinā yato;",
  "tika-vin01t11:73_0": "Lokanāthena tenesa, arahanti pavuccatī’’ti. (visuddhi. 1.128);",
  "tika-vin01t11:74_0": "Aggadakkhiṇeyyattāti uttamadakkhiṇeyyabhāvato.",
  "tika-vin01t11:74_1": "Cakkavattino acetane cakkaratane uppanne tattheva loko pūjaṁ karoti,",
  "tika-vin01t11:74_2": "aññattha pūjāvisesā pacchijjanti,",
  "tika-vin01t11:74_3": "kimaṅgaṁ pana sammāsambuddhe uppanneti dassento ‘‘uppannetathāgate’’tiādimāha.",
  "tika-vin01t11:74_4": "‘‘Ekekaṁ dhammakkhandhaṁ ekekavihārena pūjessāmī’’ti vuttepi satthāraṁyeva uddissa katattā ‘‘bhagavantaṁ uddissā’’tiādi vuttaṁ.",
  "tika-vin01t11:74_5": "Ko pana vādo aññesaṁ pūjāvisesānanti yathāvuttato aññesaṁ amahesakkhehi devamanussehi kariyamānānaṁ nātiuḷārānaṁ pūjāvisesānaṁ arahabhāve kā nāma kathā.",
  "tika-vin01t11:74_6": "Paccayādīnaṁ arahattāpi arahanti yathāvuttacīvarādipaccayānaṁ pūjāvisesassa ca aggadakkhiṇeyyabhāvena anucchavikattāpi arahaṁ.",
  "tika-vin01t11:74_7": "Imassapi atthassa sukhaggahaṇatthaṁ idaṁ vuccati –",
  "tika-vin01t11:75_0": "‘‘Pūjāvisesaṁ saha paccayehi,",
  "tika-vin01t11:76_0": "Yasmā ayaṁ arahati lokanātho;",
  "tika-vin01t11:77_0": "Atthānurūpaṁ arahanti loke,",
  "tika-vin01t11:78_0": "Tasmā jino arahati nāmameta’’nti. (visuddhi. 1.129);",
  "tika-vin01t11:79_0": "Asilokabhayenāti akittibhayena,",
  "tika-vin01t11:79_1": "ayasabhayena garahābhayenāti vuttaṁ hoti.",
  "tika-vin01t11:79_2": "Raho pāpaṁ karontīti ‘‘mā naṁ koci jaññā’’ti rahasi pāpaṁ karonti.",
  "tika-vin01t11:79_3": "Evamesa na kadāci karotīti esa bhagavā pāpahetūnaṁ bodhimaṇḍeyeva suppahīnattā kadācipi evaṁ na karoti. Hoti cettha –",
  "tika-vin01t11:80_0": "‘‘Yasmā natthi raho nāma, pāpakammesu tādino;",
  "tika-vin01t11:81_0": "Rahābhāvena tenesa, arahaṁ iti vissuto’’ti. (visuddhi. 1.130);",
  "tika-vin01t11:82_0": "Idāni sukhaggahaṇatthaṁ yathāvuttamatthaṁ sabbampi saṅgahetvā dassento āha ‘‘hoti cetthā’’tiādi.",
  "tika-vin01t11:82_1": "Kilesārīna so munīti ettha gāthābandhasukhatthaṁ niggahītalopo daṭṭhabbo, kilesārīnaṁ hatattāti attho.",
  "tika-vin01t11:82_2": "Paccayādīna cārahoti etthāpi niggahītalopo vuttanayeneva daṭṭhabbo.",
  "tika-vin01t11:83_0": "Arahanti ettha ayamaparopi nayo daṭṭhabbo – ārakāti arahaṁ, suvidūrabhāvato icceva attho. Kuto pana suvidūrabhāvatoti?",
  "tika-vin01t11:83_1": "Ye abhāvitakāyā abhāvitasīlā abhāvitacittā abhāvitapaññā,",
  "tika-vin01t11:83_2": "tato eva appahīnarāgadosamohā ariyadhammassa akovidā ariyadhamme avinītā ariyadhammassa adassāvino appaṭipannā micchāpaṭipannā ca, tato suvidūrabhāvato. Vuttañhetaṁ bhagavatā –",
  "tika-vin01t11:84_0": "‘‘Saṅghāṭikaṇṇe cepi me, bhikkhave,",
  "tika-vin01t11:84_1": "bhikkhu gahetvā piṭṭhito piṭṭhito anubandho assa pāde pādaṁ nikkhipanto,",
  "tika-vin01t11:84_2": "so ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākatindriyo, atha kho so ārakāva mayhaṁ, ahañca tassa. Taṁ kissa hetu? Dhammañhi so, bhikkhave, bhikkhu na passati,",
  "tika-vin01t11:84_3": "dhammaṁ apassanto na maṁ passatī’’ti (itivu. 92).",
  "tika-vin01t11:85_0": "Yathāvuttapuggalā hi sacepi sāyaṁpātaṁ satthu santikāvacarāva siyuṁ,",
  "tika-vin01t11:85_1": "na te tāvatā ‘‘satthu santikā’’ti vattabbā, tathā satthāpi nesaṁ.",
  "tika-vin01t11:85_2": "Iti asappurisānaṁ ārakā dūreti arahaṁ. Tenedaṁ vuccati –",
  "tika-vin01t11:86_0": "‘‘Sammā na paṭipajjanti, ye nihīnāsayā narā;",
  "tika-vin01t11:87_0": "Ārakā tehi bhagavā, dūre tenārahaṁ mato’’ti.",
  "tika-vin01t11:88_0": "Tathā ārakāti arahaṁ, āsannabhāvatoti attho. Kuto pana āsannabhāvatoti?",
  "tika-vin01t11:88_1": "Ye bhāvitakāyā bhāvitasīlā bhāvitacittā bhāvitapaññā,",
  "tika-vin01t11:88_2": "tato eva pahīnarāgadosamohā ariyadhammassa kovidā ariyadhamme suvinītā ariyadhammassa dassāvino sammāpaṭipannā, tato āsannabhāvato. Vuttampi cetaṁ bhagavatā –",
  "tika-vin01t11:89_0": "‘‘Yojanasate cepi me, bhikkhave, bhikkhu vihareyya,",
  "tika-vin01t11:89_1": "so ca hoti anabhijjhālu kāmesu na tibbasārāgo abyāpannacitto apaduṭṭhamanasaṅkappo upaṭṭhitassati sampajāno samāhito ekaggacitto saṁvutindriyo,",
  "tika-vin01t11:89_2": "atha kho so santikeva mayhaṁ, ahañca tassa. Taṁ kissa hetu? Dhammañhi so, bhikkhave, bhikkhu passati,",
  "tika-vin01t11:89_3": "dhammaṁ passanto maṁ passatī’’ti (itivu. 92).",
  "tika-vin01t11:90_0": "Tathārūpā hi puggalā satthu yojanasatantarikāpi honti,",
  "tika-vin01t11:90_1": "na tāvatā te ‘‘satthu dūracārino’’ti vattabbā, tathā satthāpi nesaṁ.",
  "tika-vin01t11:90_2": "Iti sappurisānaṁ ārakā āsanneti arahaṁ. Tenedaṁ vuccati –",
  "tika-vin01t11:91_0": "‘‘Ye sammā paṭipajjanti, suppaṇītādhimuttikā;",
  "tika-vin01t11:92_0": "Ārakā tehi āsanne, tenāpi arahaṁ jino’’ti.",
  "tika-vin01t11:93_0": "Ye ime rāgādayo pāpadhammā yasmiṁ santāne uppajjanti,",
  "tika-vin01t11:93_1": "tassa diṭṭhadhammikampi samparāyikampi anatthaṁ āvahanti,",
  "tika-vin01t11:93_2": "nibbānagāminiyā paṭipadāya ekaṁseneva ujuvipaccanīkabhūtā ca,",
  "tika-vin01t11:93_3": "te attahitaṁ parahitañca paripūretuṁ sammā paṭipajjantehi sādhūhi dūrato rahitabbā pariccajitabbā pahātabbāti rahā nāma,",
  "tika-vin01t11:93_4": "te ca yasmā bhagavato bodhimūleyeva ariyamaggena sabbaso pahīnā susamucchinnā. Yathāha –",
  "tika-vin01t11:94_0": "‘‘Tathāgatassa kho, brāhmaṇa, rāgo pahīno doso moho,",
  "tika-vin01t11:94_1": "sabbepi pāpakā akusalā dhammā pahīnā ucchinnamūlā tālāvatthukatā anabhāvaṁkatā āyatiṁ anuppādadhammā’’ti (pārā. 9).",
  "tika-vin01t11:95_0": "Tasmā sabbaso na santi etassa rahāti arahoti vattabbe okārassa sānusāraṁ akārādesaṁ katvā ‘‘araha’’nti vuttaṁ. Tenedaṁ vuccati –",
  "tika-vin01t11:96_0": "‘‘Pāpadhammā rahā nāma, sādhūhi rahitabbato;",
  "tika-vin01t11:97_0": "Tesaṁ suṭṭhu pahīnattā, bhagavā arahaṁ mato’’ti.",
  "tika-vin01t11:98_0": "Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto khīṇāsavā,",
  "tika-vin01t11:98_1": "ye ca sekhā appattamānasā anuttaraṁ yogakkhemaṁ patthayamānā viharanti,",
  "tika-vin01t11:98_2": "ye ca parisuddhappayogā kalyāṇajjhāsayā saddhāsīlasutādiguṇasampannā puggalā,",
  "tika-vin01t11:98_3": "tehi na rahitabbo na pariccajitabbo, te ca bhagavatāti arahaṁ.",
  "tika-vin01t11:98_4": "Tathā hi ariyapuggalā satthārā diṭṭhadhammassa paccakkhakaraṇato satthu dhammasarīrena avirahitāva honti. Yathāha āyasmā piṅgiyo –",
  "tika-vin01t11:99_0": "‘‘Passāmi naṁ manasā cakkhunāva,",
  "tika-vin01t11:100_0": "Rattindivaṁ brāhmaṇa appamatto;",
  "tika-vin01t11:101_0": "Namassamāno vivasemi rattiṁ,",
  "tika-vin01t11:102_0": "Teneva maññāmi avippavāsaṁ.",
  "tika-vin01t11:103_0": "‘‘Saddhā ca pīti ca mano sati ca,",
  "tika-vin01t11:104_0": "Nāpentime gotamasāsanamhā;",
  "tika-vin01t11:105_0": "Yaṁ yaṁ disaṁ vajati bhūripañño,",
  "tika-vin01t11:106_0": "Sa tena teneva natohamasmī’’ti. (su. ni. 1148-1149);",
  "tika-vin01t11:107_0": "Teneva ca te aññaṁ satthāraṁ na uddisanti. Yathāha –",
  "tika-vin01t11:108_0": "‘‘Aṭṭhānametaṁ, bhikkhave, anavakāso,",
  "tika-vin01t11:108_1": "yaṁ diṭṭhisampanno puggalo aññaṁ satthāraṁ uddiseyya, netaṁ ṭhānaṁ vijjatī’’ti (ma. ni. 3.128; a. ni. 1.276).",
  "tika-vin01t11:109_0": "Kalyāṇaputhujjanāpi yebhuyyena satthari niccalasaddhā eva honti.",
  "tika-vin01t11:109_1": "Iti suppaṭipannehi purisavisesehi avirahitabbato tesañca avirahanato na santi etassa rahā pariccajanakā,",
  "tika-vin01t11:109_2": "natthi vā etassa rahā sādhūhi pariccajitabbatāti arahaṁ. Tenedaṁ vuccati –",
  "tika-vin01t11:110_0": "‘‘Ye sacchikatasaddhammā, ariyā suddhagocarā;",
  "tika-vin01t11:111_0": "Na tehi rahito hoti, nātho tenārahaṁ mato’’ti.",
  "tika-vin01t11:112_0": "Rahoti ca gamanaṁ vuccati,",
  "tika-vin01t11:112_1": "bhagavato ca nānāgatīsu paribbhamanasaṅkhātaṁ saṁsāre gamanaṁ natthi kammakkhayakarena ariyamaggena bodhimūleyeva sabbaso sasambhārassa kammavaṭṭassa viddhaṁsitattā. Yathāha –",
  "tika-vin01t11:113_0": "‘‘Yena devūpapatyassa, gandhabbo vā vihaṅgamo;",
  "tika-vin01t11:114_0": "Yakkhattaṁ yena gaccheyyaṁ, manussattañca abbaje;",
  "tika-vin01t11:115_0": "Te mayhaṁ āsavā khīṇā, viddhastā vinaḷīkatā’’ti. (a. ni. 4.36);",
  "tika-vin01t11:116_0": "Evaṁ natthi etassa raho gamanaṁ gatīsu paccājātītipi arahaṁ. Tenedaṁ vuccati –",
  "tika-vin01t11:117_0": "‘‘Raho vā gamanaṁ yassa, saṁsāre natthi sabbaso;",
  "tika-vin01t11:118_0": "Pahīnajātimaraṇo, arahaṁ sugato mato’’ti.",
  "tika-vin01t11:119_0": "Pāsaṁsattā vā bhagavā arahaṁ.",
  "tika-vin01t11:119_1": "Akkharacintakā hi pasaṁsāyaṁ arahasaddaṁ vaṇṇenti.",
  "tika-vin01t11:119_2": "Pāsaṁsabhāvo ca bhagavato anaññasādhāraṇato yathābhuccaguṇādhigato sadevake loke suppatiṭṭhito.",
  "tika-vin01t11:119_3": "Tathā hesa anuttarena sīlena anuttarena samādhinā anuttarāya paññāya anuttarāya vimuttiyā asamo asamasamo appaṭimo appaṭibhāgo appaṭipuggaloti evaṁ tasmiṁ tasmiṁ guṇe vibhajitvā vuccamāne paṇḍitapurisehi devehi brahmehi bhagavatā vā pana pariyosāpetuṁ asakkuṇeyyarūpo.",
  "tika-vin01t11:119_4": "Iti pāsaṁsattāpi bhagavā arahaṁ. Tenedaṁ vuccati –",
  "tika-vin01t11:120_0": "‘‘Guṇehi sadiso natthi, yasmā loke sadevake;",
  "tika-vin01t11:121_0": "Tasmā pāsaṁsiyattāpi, arahaṁ dvipaduttamo’’ti.",
  "tika-vin01t11:122_0": "Sabbasaṅgahavasena pana –",
  "tika-vin01t11:123_0": "Ārakā mandabuddhīnaṁ, ārakā ca vijānataṁ;",
  "tika-vin01t11:124_0": "Rahānaṁ suppahīnattā, vidūnamaraheyyato;",
  "tika-vin01t11:125_0": "Bhavesu ca rahābhāvā, pāsaṁsā arahaṁ jinoti.",
  "tika-vin01t11:126_0": "Ettāvatā ca ‘‘araha’’nti padassa sabbaso attho vibhatto hoti.",
  "tika-vin01t11:127_0": "Idāni sammāsambuddhoti imassa atthaṁ vibhajitvā dassento āha ‘‘sammā sāmañcā’’tiādi. Tattha sammāti aviparītaṁ. Sāmanti sayameva, aparaneyyo hutvāti attho.",
  "tika-vin01t11:127_1": "Sambuddhoti hi ettha saṁ-saddo sayanti etassa atthassa bodhakoti daṭṭhabbo.",
  "tika-vin01t11:127_2": "Sabbadhammānanti anavasesānaṁ neyyadhammānaṁ.",
  "tika-vin01t11:127_3": "Kathaṁ panettha sabbadhammānanti ayaṁ viseso labbhatīti? Ekadesassa aggahaṇato.",
  "tika-vin01t11:127_4": "Padesaggahaṇe hi asati gahetabbassa nippadesatāva viññāyati yathā ‘‘dikkhito na dadātī’’ti.",
  "tika-vin01t11:127_5": "Evañca katvā atthavisesanapekkhā kattari eva buddhasaddasiddhi veditabbā kammavacanicchāya abhāvato.",
  "tika-vin01t11:127_6": "‘‘Sammā sāmañca buddhattā sammāsambuddho’’ti ettakameva hi idha saddato labbhati,",
  "tika-vin01t11:127_7": "‘‘sabbadhammāna’’nti idaṁ pana atthato labbhamānaṁ gahetvā vuttaṁ.",
  "tika-vin01t11:127_8": "Na hi bujjhanakiriyā avisayā yujjati.",
  "tika-vin01t11:128_0": "Idāni tassā visayaṁ ‘‘sabbadhamme’’ti sāmaññato vuttaṁ vibhajitvā dassetuṁ ‘‘abhiññeyye dhamme’’tiādi vuttaṁ.",
  "tika-vin01t11:128_1": "Tattha abhiññeyyeti aniccādito lakkhaṇarasādito ca abhivisiṭṭhena ñāṇena jānitabbe catusaccadhamme.",
  "tika-vin01t11:128_2": "Abhiññeyyato buddhoti abhiññeyyabhāvato bujjhi,",
  "tika-vin01t11:128_3": "pubbabhāge vipassanāpaññādīhi adhigamakkhaṇe maggapaññāya aparabhāge sabbaññutaññāṇādīhi aññāsīti attho. Ito paresupi eseva nayo .",
  "tika-vin01t11:128_4": "Pariññeyye dhammeti aniccādivasena parijānitabbaṁ dukkhaṁ ariyasaccamāha. Pahātabbeti samudayapakkhiye.",
  "tika-vin01t11:128_5": "Sacchikātabbeti nibbānaṁ sandhāyāha.",
  "tika-vin01t11:128_6": "Bahuvacananiddeso panettha sopādisesādikaṁ pariyāyasiddhaṁ bhedamapekkhitvā kato,",
  "tika-vin01t11:128_7": "uddeso vā ayaṁ catusaccadhammānampi.",
  "tika-vin01t11:128_8": "Tathā hi vakkhati ‘‘cakkhu dukkhasacca’’ntiādi.",
  "tika-vin01t11:128_9": "Uddeso ca avinicchitatthaparicchedassa dhammassa vasena karīyati.",
  "tika-vin01t11:128_10": "Uddesena hi uddisiyamānānaṁ atthitāmattaṁ vuccati,",
  "tika-vin01t11:128_11": "na paricchedoti aparicchedena bahuvacanena vuttaṁ yathā ‘‘appaccayā dhammā, asaṅkhatā dhammā’’ti.",
  "tika-vin01t11:128_12": "Sacchikātabbeti vā phalavimuttīnampi gahaṇaṁ,",
  "tika-vin01t11:128_13": "na nibbānassevāti bahuvacananiddeso kato.",
  "tika-vin01t11:128_14": "Evañca bhāvetabbeti ettha jhānānampi gahaṇaṁ daṭṭhabbaṁ.",
  "tika-vin01t11:128_15": "Teneva cāhāti selabrāhmaṇassa attano buddhabhāvaṁ sādhento evamāha.",
  "tika-vin01t11:129_0": "Kiṁ pana bhagavā sayameva attano sammāsambuddhabhāvaṁ sādhetīti?",
  "tika-vin01t11:129_1": "Sādheti mahākaruṇāya aññesaṁ avisayato.",
  "tika-vin01t11:129_2": "Tattha ‘‘ekomhi sammāsambuddho,",
  "tika-vin01t11:129_3": "sabbābhibhū sabbavidūhamasmī’’tiādīni (ma. ni. 2.341; mahāva. 11) suttapadāni,",
  "tika-vin01t11:129_4": "idameva ca ‘‘abhiññeyya’’ntiādi suttapadaṁ etassa atthassa sādhakaṁ.",
  "tika-vin01t11:129_5": "Tattha abhiññeyyanti iminā dukkhasaccamāha, bhāvetabbanti maggasaccaṁ.",
  "tika-vin01t11:129_6": "Ca-saddo panettha avuttasamuccayattho,",
  "tika-vin01t11:129_7": "tena sacchikātabbassa gahaṇaṁ veditabbaṁ.",
  "tika-vin01t11:129_8": "Atha vā abhiññeyyanti imināva pārisesañāyena pariññeyyadhamme sacchikātabbadhamme ca dasseti.",
  "tika-vin01t11:129_9": "Tasmā buddhosmīti yasmā cattāri saccāni mayā buddhāni,",
  "tika-vin01t11:129_10": "saccavinimuttañca kiñci ñeyyaṁ natthi,",
  "tika-vin01t11:129_11": "tasmā sabbampi ñeyyaṁ buddhosmi, abbhaññāsinti attho.",
  "tika-vin01t11:129_12": "Selasuttaṭṭhakathāyaṁ pana idaṁ vuttaṁ –",
  "tika-vin01t11:130_0": "‘‘Abhiññeyyanti vijjā ca vimutti ca. Bhāvetabbaṁ maggasaccaṁ. Pahātabbaṁ samudayasaccaṁ.",
  "tika-vin01t11:130_1": "Hetuvacanena pana phalasiddhito tesaṁ phalāni nirodhasaccadukkhasaccānipi vuttāneva honti.",
  "tika-vin01t11:130_2": "Evaṁ sacchikātabbaṁ sacchikataṁ,",
  "tika-vin01t11:130_3": "pariññātabbaṁ pariññātanti idampettha saṅgahitamevāti catusaccabhāvanaṁ catusaccabhāvanāphalañca vimuttiṁ dassento ‘bujjhitabbaṁ bujjhitvā buddho jātosmī’ti yuttahetunā buddhabhāvaṁ sādhetī’’ti (ma. ni. aṭṭha. 2.399).",
  "tika-vin01t11:131_0": "Tattha vijjāti maggavijjā vuttā ukkaṭṭhaniddesena. Vimuttīti phalavimutti.",
  "tika-vin01t11:131_1": "Kāmañcettha maggavijjāpi bhāvetabbabhāvena gahitā,",
  "tika-vin01t11:131_2": "sabbepi pana sabhāvadhammā abhiññeyyāti vijjāya abhiññeyyabhāvo vutto.",
  "tika-vin01t11:131_3": "Imināva nayena sabbesampi abhiññeyyabhāvo vutto evāti daṭṭhabbaṁ.",
  "tika-vin01t11:131_4": "Phalena vinā hetubhāvasseva abhāvato hetuvacanena phalasiddhi vuttāti veditabbaṁ.",
  "tika-vin01t11:131_5": "Nirodhassa hi sampāpanena maggassa hetubhāvo,",
  "tika-vin01t11:131_6": "dukkhassa nibbattanena taṇhāya samudayabhāvoti.",
  "tika-vin01t11:132_0": "Evaṁ saccavasena sāmaññato vuttamatthaṁ dvārārammaṇehi saddhiṁ dvārappavattadhammehi ceva khandhādīhi ca saccavaseneva vibhajitvā dassetuṁ ‘‘apicā’’tiādi āraddhaṁ.",
  "tika-vin01t11:132_1": "Mūlakāraṇabhāvenāti santesupi avijjādīsu aññesu kāraṇesu tesampi mūlabhūtakāraṇabhāvena.",
  "tika-vin01t11:132_2": "Taṇhā hi kammassa vicittabhāvahetuto sahāyabhāvūpagamanato ca dukkhavicittatāya padhānakāraṇaṁ. Samuṭṭhāpikāti uppādikā.",
  "tika-vin01t11:132_3": "Purimataṇhāti purimabhavasiddhā taṇhā.",
  "tika-vin01t11:132_4": "Ubhinnanti cakkhussa taṁsamudayassa ca.",
  "tika-vin01t11:132_5": "Appavattīti appavattinimittaṁ.",
  "tika-vin01t11:132_6": "Nirodhappajānanāti sacchikiriyābhisamayavasena nirodhassa paṭivijjhanā.",
  "tika-vin01t11:132_7": "Ekekapaduddhārenāti ‘‘cakkhuṁ cakkhusamudayo cakkhunirodho’’tiādinā ekekakoṭṭhāsaniddhāraṇena.",
  "tika-vin01t11:132_8": "Taṇhāyapi pariññeyyabhāvasabbhāvato upādānakkhandhogadhattā saṅkhāradukkhabhāvato ca dukkhasaccasaṅgahaṁ dassetuṁ ‘‘rūpataṇhādayo cha taṇhākāyā’’ti vuttaṁ,",
  "tika-vin01t11:132_9": "tasmā vattamānabhave taṇhā khandhapariyāpannattā saṅkhāradukkhabhāvato ca dukkhasaccaṁ.",
  "tika-vin01t11:132_10": "Yasmiṁ pana attabhāve sā uppajjati,",
  "tika-vin01t11:132_11": "tassa attabhāvassa mūlakāraṇabhāvena samuṭṭhāpikā purimabhavasiddhā taṇhā samudayasaccanti gahetabbā.",
  "tika-vin01t11:133_0": "Kasiṇānīti kasiṇārammaṇikajjhānāni.",
  "tika-vin01t11:133_1": "Dvattiṁsākārāti dvattiṁsa koṭṭhāsā tadārammaṇajjhānāni ca.",
  "tika-vin01t11:133_2": "Nava bhavāti kāmabhavo rūpabhavo arūpabhavo saññībhavo asaññībhavo nevasaññīnāsaññībhavo ekavokārabhavo catuvokārabhavo pañcavokārabhavoti nava bhavā. Tattha bhavatīti bhavo,",
  "tika-vin01t11:133_3": "kāmarāgasaṅkhātena kāmena yutto bhavo,",
  "tika-vin01t11:133_4": "kāmasaṅkhāto vā bhavo kāmabhavo, ekādasa kāmāvacarabhūmiyo.",
  "tika-vin01t11:133_5": "Kāme pahāya rūparāgasaṅkhātena rūpena yutto bhavo,",
  "tika-vin01t11:133_6": "rūpasaṅkhāto vā bhavo rūpabhavo, soḷasa rūpāvacarabhūmiyo.",
  "tika-vin01t11:133_7": "Kāmañca rūpañca pahāya arūparāgasaṅkhātena arūpena yutto bhavo,",
  "tika-vin01t11:133_8": "arūpasaṅkhāto vā bhavo arūpabhavo, catasso āruppabhūmiyo. Saññāvataṁ bhavo saññībhavo,",
  "tika-vin01t11:133_9": "saññā vā ettha bhave atthīti saññībhavo,",
  "tika-vin01t11:133_10": "so kāmabhavo ca asaññībhavamutto rūpabhavo ca nevasaññīnāsaññībhavamutto arūpabhavo ca hoti. Na saññībhavo asaññībhavo, so rūpabhavekadeso. Oḷārikattābhāvato nevasaññā,",
  "tika-vin01t11:133_11": "sukhumattassa sabbhāvato nāsaññāti nevasaññānāsaññā,",
  "tika-vin01t11:133_12": "tāya yutto bhavo nevasaññānāsaññābhavo.",
  "tika-vin01t11:133_13": "Atha vā oḷārikāya saññāya abhāvā sukhumāya ca bhāvā nevasaññā nāsaññā asmiṁ bhaveti nevasaññānāsaññābhavo, so arūpabhavekadeso.",
  "tika-vin01t11:133_14": "Ekena rūpakkhandhena vokiṇṇo bhavo,",
  "tika-vin01t11:133_15": "ekena vā vokāro assa bhavassāti ekavokārabhavo, so asaññībhavo.",
  "tika-vin01t11:133_16": "Catūhi arūpakkhandhehi vokiṇṇo bhavo,",
  "tika-vin01t11:133_17": "catūhi vā vokāro assa bhavassāti catuvokārabhavo, so arūpabhavo eva.",
  "tika-vin01t11:133_18": "Pañcahi khandhehi vokiṇṇo bhavo,",
  "tika-vin01t11:133_19": "pañcahi vā vokāro assa bhavassāti pañcavokārabhavo,",
  "tika-vin01t11:133_20": "so kāmabhavo ca rūpabhavekadeso ca hoti.",
  "tika-vin01t11:133_21": "Vokāroti vā khandhānametamadhivacanaṁ,",
  "tika-vin01t11:133_22": "tasmā eko vokāro assa bhavassāti ekavokārabhavoti evamādināpettha attho veditabbo.",
  "tika-vin01t11:133_23": "Cattāri jhānānīti aggahitārammaṇavisesāni cattāri rūpāvacarajjhānāni.",
  "tika-vin01t11:133_24": "Vipākajjhānānaṁ vā etaṁ gahaṇaṁ.",
  "tika-vin01t11:133_25": "Ettha ca kusaladhammānaṁ upanissayabhūtā taṇhāsamuṭṭhāpikā purimataṇhāti veditabbā.",
  "tika-vin01t11:133_26": "Kiriyadhammānaṁ pana yattha te kiriyadhammā uppajjanti,",
  "tika-vin01t11:133_27": "tassa attabhāvassa kāraṇabhūtā taṇhā.",
  "tika-vin01t11:133_28": "Anulomatoti ettha ‘‘saṅkhārā dukkhasaccaṁ,",
  "tika-vin01t11:133_29": "avijjā samudayasacca’’nti iminā anukkamena yojetabbaṁ.",
  "tika-vin01t11:134_0": "Anubuddhoti bujjhitabbadhammassa anurūpato buddho.",
  "tika-vin01t11:134_1": "Tenāti yasmā sāmaññato visesato ca ekekapaduddhārena sabbadhamme buddho, tasmā vuttaṁ.",
  "tika-vin01t11:134_2": "Kiṁ vuttanti āha ‘‘sammā sāmañca sabbadhammānaṁ buddhattā’’ti,",
  "tika-vin01t11:134_3": "sabbassapi ñeyyassa sabbākārato aviparītaṁ sayameva abhisambuddhattāti attho.",
  "tika-vin01t11:134_4": "Imināssa paropadesarahitassa sabbākārena sabbadhammāvabodhanasamatthassa ākaṅkhappaṭibaddhavuttino anāvaraṇañāṇasaṅkhātassa sabbaññutaññāṇassa adhigamo dassito.",
  "tika-vin01t11:135_0": "Nanu ca sabbaññutaññāṇato aññaṁ anāvaraṇañāṇaṁ,",
  "tika-vin01t11:135_1": "aññathā ‘‘cha asādhāraṇañāṇāni buddhañāṇānī’’ti vacanaṁ virujjheyyāti?",
  "tika-vin01t11:135_2": "Na virujjhati visayappavattibhedavasena aññehi asādhāraṇabhāvadassanatthaṁ ekasseva ñāṇassa dvidhā vuttattā.",
  "tika-vin01t11:135_3": "Ekameva hi taṁ ñāṇaṁ anavasesasaṅkhatāsaṅkhatasammutidhammavisayatāya sabbaññutaññāṇaṁ,",
  "tika-vin01t11:135_4": "tattha ca āvaraṇābhāvato nissaṅgacāramupādāya anāvaraṇañāṇanti vuttaṁ.",
  "tika-vin01t11:135_5": "Yathāha paṭisambhidāyaṁ (paṭi. ma.",
  "tika-vin01t11:135_6": "1.119) ‘‘sabbaṁ saṅkhatamasaṅkhataṁ anavasesaṁ jānātīti sabbaññutaññāṇaṁ,",
  "tika-vin01t11:135_7": "tattha āvaraṇaṁ natthīti anāvaraṇañāṇa’’ntiādi.",
  "tika-vin01t11:135_8": "Tasmā natthi nesaṁ atthato bhedo,",
  "tika-vin01t11:135_9": "ekantena cetaṁ evamicchitabbaṁ.",
  "tika-vin01t11:135_10": "Aññathā sabbaññutānāvaraṇañāṇānaṁ sādhāraṇatā asabbadhammārammaṇatā ca āpajjeyya.",
  "tika-vin01t11:135_11": "Na hi bhagavato ñāṇassa aṇumattampi āvaraṇaṁ atthi,",
  "tika-vin01t11:135_12": "anāvaraṇañāṇassa asabbadhammārammaṇabhāve yattha taṁ na pavattati,",
  "tika-vin01t11:135_13": "tatthāvaraṇasabbhāvato anāvaraṇabhāvoyeva na siyā.",
  "tika-vin01t11:135_14": "Atha vā pana hotu aññameva anāvaraṇañāṇaṁ sabbaññutaññāṇato,",
  "tika-vin01t11:135_15": "idha pana sabbattha appaṭihatavuttitāya anāvaraṇañāṇanti sabbaññutaññāṇameva adhippetaṁ,",
  "tika-vin01t11:135_16": "tassa cādhigamanena bhagavā sabbaññū sabbavidū sammāsambuddhoti ca vuccati na sakiṁyeva sabbadhammāvabodhanato.",
  "tika-vin01t11:135_17": "Tathā ca vuttaṁ paṭisambhidāyaṁ (paṭi. ma.",
  "tika-vin01t11:135_18": "1.162) ‘‘vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ buddho’’ti.",
  "tika-vin01t11:135_19": "Sabbadhammāvabodhanasamatthañāṇasamadhigamena hi bhagavato santāne anavasesadhamme paṭivijjhituṁ samatthatā ahosīti.",
  "tika-vin01t11:136_0": "Etthāha – kiṁ panidaṁ ñāṇaṁ pavattamānaṁ sakiṁyeva sabbasmiṁ visaye pavattati, udāhu kamenāti.",
  "tika-vin01t11:136_1": "Kiñcettha – yadi tāva sakiṁyeva sabbasmiṁ visaye pavattati,",
  "tika-vin01t11:136_2": "atītānāgatapaccuppannaajjhattabahiddhādibhedabhinnānaṁ saṅkhatadhammānaṁ asaṅkhatasammutidhammānañca ekajjhaṁ upaṭṭhāne dūrato cittapaṭaṁ pekkhantassa viya paṭivibhāgenāvabodho na siyā,",
  "tika-vin01t11:136_3": "tathā sati ‘‘sabbe dhammā anattā’’ti vipassantānaṁ anattākārena viya sabbadhammā anirūpitarūpena bhagavato ñāṇassa visayā hontīti āpajjati.",
  "tika-vin01t11:136_4": "Yepi ‘‘sabbañeyyadhammānaṁ ṭhitalakkhaṇavisayaṁ vikapparahitaṁ sabbakālaṁ buddhānaṁ ñāṇaṁ pavattati,",
  "tika-vin01t11:136_5": "tena te sabbavidūti vuccanti,",
  "tika-vin01t11:136_6": "evañca katvā ‘caraṁ samāhito nāgo,",
  "tika-vin01t11:136_7": "tiṭṭhantopi samāhito’ti idampi vacanaṁ suvuttaṁ hotī’’ti vadanti, tesampi vuttadosā nātivatti,",
  "tika-vin01t11:136_8": "ṭhitalakkhaṇārammaṇatāya ca atītānāgatasammutidhammānaṁ tadabhāvato ekadesavisayameva bhagavato ñāṇaṁ siyā,",
  "tika-vin01t11:136_9": "tasmā sakiṁyeva ñāṇaṁ pavattatīti na yujjati.",
  "tika-vin01t11:137_0": "Atha kamena sabbasmiṁ visaye ñāṇaṁ pavattatīti. Evampi na yujjati.",
  "tika-vin01t11:137_1": "Na hi jātibhūmisabhāvādivasena disādesakālādivasena ca anekabhedabhinne ñeyye kamena gayhamāne tassa anavasesappaṭivedho sambhavati apariyantabhāvato ñeyyassa.",
  "tika-vin01t11:137_2": "Ye pana ‘‘atthassa avisaṁvādanato ñeyyassa ekadesaṁ paccakkhaṁ katvā sesepi evanti adhimuccitvā vavatthāpanena sabbaññū bhagavā,",
  "tika-vin01t11:137_3": "tañca ñāṇaṁ na anumānañāṇaṁ saṁsayābhāvato.",
  "tika-vin01t11:137_4": "Saṁsayānubaddhañhi loke anumānañāṇa’’nti vadanti, tesampi taṁ na yuttaṁ.",
  "tika-vin01t11:137_5": "Sabbassa hi appaccakkhabhāve atthāvisaṁvādanena ñeyyassa ekadesaṁ paccakkhaṁ katvā sesepi evanti adhimuccitvā vavatthāpanassa asambhavato. Yañhi taṁ sesaṁ, taṁ appaccakkhanti.",
  "tika-vin01t11:138_0": "Atha tampi paccakkhaṁ tassa sesabhāvo eva na siyāti? Sabbametaṁ akāraṇaṁ. Kasmā? Avisayavicāraṇabhāvato.",
  "tika-vin01t11:138_1": "Vuttañhetaṁ bhagavatā – ‘‘buddhavisayo, bhikkhave, acinteyyo na cintetabbo, yo cinteyya,",
  "tika-vin01t11:138_2": "ummādassa vighātassa bhāgī assā’’ti (a. ni. 4.77).",
  "tika-vin01t11:138_3": "Idaṁ panettha sanniṭṭhānaṁ – yaṁ kiñci bhagavatā ñātuṁ icchitaṁ sakalaṁ ekadeso vā,",
  "tika-vin01t11:138_4": "tattha tattha appaṭihatavuttitāya paccakkhato ñāṇaṁ pavattati niccasamādhānañca vikkhepābhāvato.",
  "tika-vin01t11:138_5": "Ñātuṁ icchitassa ca sakalassa avisayabhāve tassa ākaṅkhappaṭibaddhavuttitā na siyā,",
  "tika-vin01t11:138_6": "ekantenevassā icchitabbā ‘‘sabbe dhammā buddhassa bhagavato āvajjanappaṭibaddhā ākaṅkhappaṭibaddhā manasikārappaṭibaddhā cittuppādappaṭibaddhā’’ti (mahāni. 69; paṭi. ma. 3.5) vacanato.",
  "tika-vin01t11:138_7": "Atītānāgatavisayampi bhagavato ñāṇaṁ anumānāgamatakkagahaṇavirahitattā paccakkhameva.",
  "tika-vin01t11:139_0": "Nanu ca etasmimpi pakkhe yadā sakalaṁ ñātuṁ icchitaṁ,",
  "tika-vin01t11:139_1": "tadā sakiṁyeva sakalavisayatāya anirūpitarūpena bhagavato ñāṇaṁ pavatteyyāti vuttadosā nātivattiyevāti? Na, tassa visodhitattā.",
  "tika-vin01t11:139_2": "Visodhito hi so buddhavisayo acinteyyoti.",
  "tika-vin01t11:139_3": "Aññathā pacurajanañāṇasamānavuttitāya buddhānaṁ bhagavantānaṁ ñāṇassa acinteyyatā na siyā,",
  "tika-vin01t11:139_4": "tasmā sakaladhammārammaṇampi taṁ ekadhammārammaṇaṁ viya suvavatthāpiteyeva te dhamme katvā pavattatīti idamettha acinteyyaṁ, ‘‘yāvatakaṁ ñeyyaṁ, tāvatakaṁ ñāṇaṁ. Yāvatakaṁ ñāṇaṁ, tāvatakaṁ ñeyyaṁ. Ñeyyapariyantikaṁ ñāṇaṁ,",
  "tika-vin01t11:139_5": "ñāṇapariyantikaṁ ñeyya’’nti (paṭi. ma.",
  "tika-vin01t11:139_6": "3.5) evamekajjhaṁ visuṁ sakiṁ kamena vā icchānurūpaṁ sammā sāmaṁ sabbadhammānaṁ buddhattā sammāsambuddho.",
  "tika-vin01t11:140_0": "Vijjāhīti ettha vindiyaṁ vindatīti vijjā,",
  "tika-vin01t11:140_1": "yāthāvato upalabbhatīti attho.",
  "tika-vin01t11:140_2": "Attano vā paṭipakkhassa vijjhanaṭṭhena vijjā,",
  "tika-vin01t11:140_3": "tamokkhandhādikassa padālanaṭṭhenāti attho.",
  "tika-vin01t11:140_4": "Tato eva attano visayassa viditakaraṇaṭṭhenapi vijjā.",
  "tika-vin01t11:140_5": "Sampannattāti samannāgatattā paripuṇṇattā vā, avikalattāti attho. Tatrāti ambaṭṭhasutte.",
  "tika-vin01t11:140_6": "Manomayiddhiyāti ettha ‘‘idha bhikkhu imamhā kāyā aññaṁ kāyaṁ abhinimmināti rūpiṁ manomayaṁ sabbaṅgapaccaṅgaṁ ahīnindriya’’nti (dī. ni.",
  "tika-vin01t11:140_7": "1.236) iminā nayena āgatā iddhi sarīrabbhantare aññasseva jhānamanena nibbattattā manomayassa sarīrassa nibbattivasena pavattā manomayiddhi nāma.",
  "tika-vin01t11:140_8": "Cha abhiññāti āsavakkhayañāṇena saddhiṁ iddhividhādikā pañcābhiññāyo.",
  "tika-vin01t11:140_9": "Tissannaṁ aṭṭhannañca vijjānaṁ tattha tattha sutte gahaṇaṁ veneyyajjhāsayavasenāti daṭṭhabbaṁ.",
  "tika-vin01t11:140_10": "Satta saddhammā nāma saddhā hirī ottappaṁ bāhusaccaṁ vīriyaṁ sati paññā ca.",
  "tika-vin01t11:140_11": "Ye sandhāya vuttaṁ ‘‘idha bhikkhu saddho hoti, hirimā, ottappī, bahussuto, āraddhavīriyo, upaṭṭhitassati, paññavā hotī’’ti (dī. ni. 3.330).",
  "tika-vin01t11:140_12": "Cattāri jhānānīti yāni kānici cattāri rūpāvacarajjhānāni.",
  "tika-vin01t11:141_0": "Kasmā panettha sīlādayoyeva pannarasa ‘‘caraṇa’’nti vuttāti codanaṁ sandhāyāha ‘‘imeyeva hī’’tiādi.",
  "tika-vin01t11:141_1": "Tena tesaṁ sikkhattayasaṅgahato nibbānupagamane ekaṁsato sādhanabhāvamāha.",
  "tika-vin01t11:141_2": "Idāni tadatthasādhanāya āgamaṁ dassento ‘‘yathāhā’’tiādimāha.",
  "tika-vin01t11:141_3": "Bhagavātiādi vuttassevatthassa nigamanavasena vuttaṁ.",
  "tika-vin01t11:141_4": "Nanu cāyaṁ vijjācaraṇasampadā sāvakesupi labbhatīti? Kiñcāpi labbhati, na pana tathā,",
  "tika-vin01t11:141_5": "yathā bhagavatoti dassetuṁ ‘‘tattha vijjāsampadā’’tiādi vuttaṁ.",
  "tika-vin01t11:141_6": "Āsavakkhayavijjāya sabbaññubhāvasiddhito āha ‘‘vijjāsampadā bhagavato sabbaññutaṁ pūretvā ṭhitā’’ti.",
  "tika-vin01t11:141_7": "Catūsu jhānesu antogadhabhāvena caraṇadhammapariyāpannattā karuṇābrahmavihārassa yathārahaṁ tassa ca mahākaruṇāsamāpattivasena asādhāraṇasabhāvassa bhagavati upalabbhanato āha ‘‘caraṇasampadā mahākāruṇikataṁ pūretvā ṭhitā’’ti.",
  "tika-vin01t11:141_8": "Yathā sattānaṁ anatthaṁ parivajjetvā atthe niyojanaṁ paññāya vinā na hoti,",
  "tika-vin01t11:141_9": "evaṁ nesaṁ atthānatthajānanaṁ satthu karuṇāya vinā na hotīti ubhayampi ubhayattha sakiccakameva siyā.",
  "tika-vin01t11:141_10": "Yattha pana yassā padhānabhāvo,",
  "tika-vin01t11:141_11": "taṁ dassetuṁ ‘‘so sabbaññutāyā’’tiādi vuttaṁ.",
  "tika-vin01t11:141_12": "Yathā taṁ vijjācaraṇasampannoti ettha tanti nipātamattaṁ,",
  "tika-vin01t11:141_13": "yathā aññopi vijjācaraṇasampanno niyojeti, tathā ayanti attho.",
  "tika-vin01t11:141_14": "Tena vijjācaraṇasampannassevāyaṁ āveṇikā paṭipattīti dasseti.",
  "tika-vin01t11:141_15": "Sā panāyaṁ satthu vijjācaraṇasampadā sāsanassa niyyānikatāya sāvakānaṁ sammāpaṭipattiyā ekantakāraṇanti dassetuṁ ‘‘tenassā’’tiādi vuttaṁ.",
  "tika-vin01t11:141_16": "Tattha attantapādayoti ādi-saddena parantapaubhayantapā gahitā. Sesaṁ suviññeyyameva.",
  "tika-vin01t11:142_0": "Ettha ca vijjāsampadāya satthu paññāmahattaṁ pakāsitaṁ hoti,",
  "tika-vin01t11:142_1": "caraṇasampadāya karuṇāmahattaṁ.",
  "tika-vin01t11:142_2": "Tesu paññāya bhagavato dhammarajjappatti, karuṇāya dhammasaṁvibhāgo.",
  "tika-vin01t11:142_3": "Paññāya saṁsāradukkhanibbidā,",
  "tika-vin01t11:142_4": "karuṇāya saṁsāradukkhasahanaṁ.",
  "tika-vin01t11:142_5": "Paññāya paradukkhaparijānanaṁ,",
  "tika-vin01t11:142_6": "karuṇāya paradukkhapatikārārambho.",
  "tika-vin01t11:142_7": "Paññāya parinibbānābhimukhabhāvo, karuṇāya tadadhigamo. Paññāya sayaṁ taraṇaṁ, karuṇāya paresaṁ tāraṇaṁ. Paññāya buddhabhāvasiddhi, karuṇāya buddhakiccasiddhi.",
  "tika-vin01t11:142_8": "Karuṇāya vā bodhisattabhūmiyaṁ saṁsārābhimukhabhāvo, paññāya tattha anabhirati,",
  "tika-vin01t11:142_9": "tathā karuṇāya paresaṁ abhiṁsāpanaṁ,",
  "tika-vin01t11:142_10": "paññāya sayaṁ parehi abhāyanaṁ.",
  "tika-vin01t11:142_11": "Karuṇāya paraṁ rakkhanto attānaṁ rakkhati,",
  "tika-vin01t11:142_12": "paññāya attānaṁ rakkhanto paraṁ rakkhati. Tathā karuṇāya aparantapo, paññāya anattantapo,",
  "tika-vin01t11:142_13": "tena attahitāya paṭipannādīsu catūsu puggalesu catutthapuggalabhāvo siddho hoti. Tathā karuṇāya lokanāthatā, paññāya attanāthatā. Karuṇāya cassa ninnatābhāvo, paññāya unnamābhāvo.",
  "tika-vin01t11:142_14": "Tathā karuṇāya sabbasattesu janitānuggaho,",
  "tika-vin01t11:142_15": "paññānugatattā na ca na sabbattha virattacitto,",
  "tika-vin01t11:142_16": "paññāya sabbadhammesu virattacitto,",
  "tika-vin01t11:142_17": "karuṇānugatattā na ca na sabbasattānuggahāya pavatto.",
  "tika-vin01t11:142_18": "Yathā hi karuṇā bhagavato sinehasokavirahitā,",
  "tika-vin01t11:142_19": "evaṁ paññā ahaṁkāramamaṁkāravinimuttāti aññamaññavisodhitā paramavisuddhā guṇavisesā vijjācaraṇasampadāhi pakāsitāti daṭṭhabbaṁ.",
  "tika-vin01t11:143_0": "Idāni sugatoti imassa atthaṁ dassento āha ‘‘sobhanagamanattā’’tiādi.",
  "tika-vin01t11:143_1": "‘‘Gate ṭhite’’tiādīsu gamanampi gatanti vuccatīti āha ‘‘gamanampi hi gatanti vuccatī’’ti. Sobhananti subhaṁ, subhabhāvo visuddhatāya,",
  "tika-vin01t11:143_2": "visuddhatā dosavigamenāti āha ‘‘parisuddhamanavajja’’nti.",
  "tika-vin01t11:143_3": "Gamanañca nāma bahuvidhanti idhādhippetaṁ gamanaṁ dassento ‘‘ariyamaggo’’ti āha.",
  "tika-vin01t11:143_4": "So hi nibbānassa gati adhigamoti ca katvā gataṁ gamananti ca vuccati.",
  "tika-vin01t11:143_5": "Idāni tasseva gamane kāraṇaṁ dassetuṁ ‘‘tena hesā’’tiādi vuttaṁ. Khemaṁ disanti nibbānaṁ.",
  "tika-vin01t11:143_6": "Asajjamānoti paripanthābhāvena sugatigamanepi asajjanto saṅgaṁ akaronto, pageva itarattha.",
  "tika-vin01t11:143_7": "Atha vā ekāsane nisīditvā khippābhiññāvaseneva catunnampi maggānaṁ paṭiladdhabhāvato asajjamāno abajjhanto gato.",
  "tika-vin01t11:143_8": "Yaṁ gamanaṁ gacchanto sabbagamanatthaṁ āvahati,",
  "tika-vin01t11:143_9": "sabbañca anuttaraṁ sampattiṁ āvahati, tadeva sobhanaṁ nāma,",
  "tika-vin01t11:143_10": "tena ca bhagavā gatoti āha ‘‘iti sobhanagamanattā sugato’’ti sobhanattho susaddoti katvā.",
  "tika-vin01t11:144_0": "Asundarānaṁ dukkhānaṁ saṅkhārappavattīnaṁ abhāvato accantasukhattā ekantato sundaraṁ nāma asaṅkhatā dhātūti āha ‘‘sundarañcesa ṭhānaṁ gato amataṁ nibbāna’’nti.",
  "tika-vin01t11:144_1": "Tenāha bhagavā ‘‘nibbānaṁ paramaṁ sukha’’nti (ma. ni. 2.215; dha. pa. 203-204). Sammāti suṭṭhu.",
  "tika-vin01t11:144_2": "Suṭṭhu gamanañca nāma paṭipakkhena anabhibhūtassa gamananti āha ‘‘pahīne kilese puna apaccāgacchanto’’ti,",
  "tika-vin01t11:144_3": "pahīnānaṁ puna asamudācāravasena apaccāgacchanto.",
  "tika-vin01t11:144_4": "Vuttamevatthaṁ āgamaṁ dassetvā vibhāvento āha ‘‘vuttañceta’’ntiādi.",
  "tika-vin01t11:144_5": "Etanti tena tena maggena pahīnakilesānaṁ puna apaccāgamanaṁ,",
  "tika-vin01t11:144_6": "idañca sikhāppattaṁ sammāgamanaṁ,",
  "tika-vin01t11:144_7": "yāya āgamanīyapaṭipadāya siddhaṁ,",
  "tika-vin01t11:144_8": "sāpi sammāgamanamevāti evampi bhagavā sugatoti dassetuṁ ‘‘sammā vā āgato’’tiādi vuttaṁ.",
  "tika-vin01t11:144_9": "Sammāpaṭipattiyāti sammāsambodhiyā sampāpane aviparītapaṭipattiyā.",
  "tika-vin01t11:144_10": "Sabbalokassa hitasukhameva karontāti etena mahābodhiyā paṭipadā avibhāgena sabbasattānaṁ sabbadā hitasukhāvahabhāveneva pavattatīti dasseti.",
  "tika-vin01t11:144_11": "Sassataṁ ucchedanti ime ante anupagacchanto gatoti etena paṭiccasamuppādagatiṁ dasseti.",
  "tika-vin01t11:144_12": "Kāmasukhaṁ attakilamathanti ime anupagacchanto gatoti etena ariyamaggagatiṁ dasseti.",
  "tika-vin01t11:145_0": "Tatrāti yuttaṭṭhāne yuttasseva bhāsane.",
  "tika-vin01t11:145_1": "Nipphādetabbe sādhetabbe cetaṁ bhummaṁ. Abhūtanti abhūtatthaṁ.",
  "tika-vin01t11:145_2": "Atthamukhena hi vācāya abhūtatā bhūtatā vā. Atacchanti tasseva vevacanaṁ.",
  "tika-vin01t11:145_3": "Anatthasaṁhitanti diṭṭhadhammikena samparāyikena vā anatthena saṁhitaṁ anatthasaṁhitaṁ, anatthāvahaṁ. Na atthoti anattho,",
  "tika-vin01t11:145_4": "atthassa paṭipakkho abhāvo ca, tena saṁhitaṁ,",
  "tika-vin01t11:145_5": "pisuṇavācaṁ samphappalāpañcāti attho.",
  "tika-vin01t11:145_6": "Evamettha catubbidhassapi vacīduccaritassa saṅgaho daṭṭhabbo.",
  "tika-vin01t11:145_7": "Ettha ca paṭhamā vācā sīlavantaṁ ‘‘dussīlo’’ti,",
  "tika-vin01t11:145_8": "acaṇḍālādiṁ ‘‘caṇḍālo’’tiādinā bhāsamānassa daṭṭhabbā.",
  "tika-vin01t11:145_9": "Dutiyā dussīlaṁ ‘‘dussīlo’’ti,",
  "tika-vin01t11:145_10": "caṇḍālādimeva ‘‘caṇḍālo’’tiādinā avinayena bhāsamānassa.",
  "tika-vin01t11:145_11": "Tatiyā nerayikādikassa nerayikādibhāvavibhāvanīkathā yathā ‘‘āpāyiko devadatto nerayiko’’tiādikā.",
  "tika-vin01t11:145_12": "Catutthī ‘‘vedavihitena yaññavidhinā pāṇātipātādikataṁ sugatiṁ āvahatī’’ti lokassa byāmohanakathā.",
  "tika-vin01t11:145_13": "Pañcamī bhūtena pesuññupasaṁhārā kathā.",
  "tika-vin01t11:145_14": "Chaṭṭhā yuttapattaṭṭhāne pavattitā dānasīlādikathā veditabbā.",
  "tika-vin01t11:145_15": "Evaṁ sammā gadattāti yathāvuttaṁ abhūtādiṁ vajjetvā bhūtaṁ tacchaṁ atthasaṁhitaṁ piyaṁ manāpaṁ tato eva sammā suṭṭhu gadanato sugato.",
  "tika-vin01t11:145_16": "Āpāthagamanamattena kassaci appiyampi hi bhagavato vacanaṁ piyaṁ manāpameva atthasiddhiyā lokassa hitasukhāvahattā.",
  "tika-vin01t11:145_17": "Ettha pana da-kārassa ta-kāraṁ katvā ‘‘sugato’’ti vuttanti daṭṭhabbaṁ.",
  "tika-vin01t11:146_0": "Aparo nayo – sobhanaṁ gataṁ gamanaṁ etassāti sugato.",
  "tika-vin01t11:146_1": "Bhagavato hi veneyyajanupasaṅkamanaṁ ekantena tesaṁ hitasukhanipphādanato sobhanaṁ bhaddakaṁ.",
  "tika-vin01t11:146_2": "Tathā lakkhaṇānubyañjanappaṭimaṇḍitarūpakāyatāya dutavilambitakhalitānukaḍḍhananippīḷanukkuṭikakuṭilākulatādidosavirahitaṁ vilāsitarājahaṁsavasabhavāraṇamigarājagamanaṁ kāyagamanaṁ ñāṇagamanañca vipulanimmalakaruṇāsativīriyādiguṇavisesahitamabhinīhārato yāva mahābodhi anavajjatāya sattānaṁ hitasukhāvahatāya ca sobhanameva.",
  "tika-vin01t11:146_3": "Atha vā sayambhūñāṇena sakalampi lokaṁ pariññābhisamayavasena parijānanto sammā gato avagatoti sugato.",
  "tika-vin01t11:146_4": "Tathā lokasamudayaṁ pahānābhisamayavasena pajahanto anuppattidhammataṁ āpādento sammā gato atītoti sugato.",
  "tika-vin01t11:146_5": "Lokanirodhaṁ nibbānaṁ sacchikiriyābhisamayavasena sammā gato adhigatoti sugato.",
  "tika-vin01t11:146_6": "Lokanirodhagāminiṁ paṭipadaṁ bhāvanābhisamayavasena sammā gato paṭipannoti sugato.",
  "tika-vin01t11:146_7": "Tathā yaṁ imassa sadevakassa lokassa diṭṭhaṁ sutaṁ mutaṁ viññātaṁ pattaṁ pariyesitaṁ ñātaṁ anuvicaritaṁ manasā,",
  "tika-vin01t11:146_8": "sabbaṁ taṁ hatthatale āmalakaṁ viya sammā paccakkhato gato abbhaññāsīti sugato.",
  "tika-vin01t11:147_0": "Idāni lokavidūti imassa atthaṁ pakāsento āha ‘‘sabbathā viditalokattā’’tiādi.",
  "tika-vin01t11:147_1": "Tattha sabbathāti sabbappakārena,",
  "tika-vin01t11:147_2": "yo yo loko yena yena pakārena veditabbo, tena tena pakārenāti attho.",
  "tika-vin01t11:147_3": "Te pana pakāre dassetuṁ ‘‘sabhāvato’’tiādi vuttaṁ.",
  "tika-vin01t11:147_4": "Tattha sabhāvatoti dukkhasabhāvato. Sabbo hi loko dukkhasabhāvo.",
  "tika-vin01t11:147_5": "Yathāha ‘‘saṁkhittena pañcupādānakkhandhā dukkhā’’ti. Samudayatoti yato samudeti, tato taṇhādito.",
  "tika-vin01t11:147_6": "Nirodhatoti yattha so nirujjhati, tato visaṅkhārato.",
  "tika-vin01t11:147_7": "Nirodhūpāyatoti yena vidhinā so nirodho pattabbo,",
  "tika-vin01t11:147_8": "tato ariyamaggato ito aññassa pakārassa abhāvā.",
  "tika-vin01t11:147_9": "Iti ‘‘sabbathā lokaṁ avedī’’ti vatvā tadatthasādhakaṁ suttaṁ dassento ‘‘yattha kho, āvuso’’tiādimāha. Idañca suttaṁ ‘‘yattha kho, bhante, na jāyati…pe… na upapajjati, sakkā nu kho so, bhante,",
  "tika-vin01t11:147_10": "gamanena lokassa anto ñātuṁ vā daṭṭhuṁ vā pāpuṇituṁ vā’’ti (saṁ. ni. 1.107; a. ni.",
  "tika-vin01t11:147_11": "4.45) okāsalokassa gatiṁ sandhāya rohitadevaputtena puṭṭho bhagavā abhāsi.",
  "tika-vin01t11:147_12": "Tattha na jāyatītiādinā ujukaṁ jātiādīni paṭikkhipitvā na cavati na upapajjatīti padadvayena aparāparaṁ cavanupapatanāni paṭikkhipati.",
  "tika-vin01t11:147_13": "Keci pana ‘‘na jāyatītiādi gabbhaseyyakādivasena vuttaṁ,",
  "tika-vin01t11:147_14": "itaraṁ opapātikavasenā’’ti vadanti. Tanti jātiādirahitaṁ. Gamanenāti padasā gamanena.",
  "tika-vin01t11:147_15": "Lokassantanti saṅkhāralokassa antabhūtaṁ nibbānaṁ. Ñāteyyanti jānitabbaṁ. Daṭṭheyyanti daṭṭhabbaṁ. Patteyyanti pattabbaṁ.",
  "tika-vin01t11:147_16": "‘‘Ñātāyaṁ diṭṭhāyaṁ pattāya’’nti vā pāṭho,",
  "tika-vin01t11:147_17": "tattha gamanena lokassantaṁ ñātā ayaṁ diṭṭhā ayaṁ pattā ayanti na vadāmīti attho. Ayanti nibbānatthiko.",
  "tika-vin01t11:148_0": "Kāmaṁ padasā gamanena gantvā lokassantaṁ ñātuṁ daṭṭhuṁ pattuṁ vā na sakkā,",
  "tika-vin01t11:148_1": "api ca parimitaparicchinnaṭṭhāne taṁ paññāpetvā dassemīti dassento ‘‘api cā’’tiādimāha.",
  "tika-vin01t11:148_2": "Tattha byāmamatte kaḷevareti byāmappamāṇe attabhāve. Iminā rūpakkhandhaṁ dasseti. Sasaññimhīti saññāya sahite.",
  "tika-vin01t11:148_3": "Iminā saññāsīsena vedanādayo tayo khandhe dasseti saññāsahitattā eva.",
  "tika-vin01t11:148_4": "Samanaketi saviññāṇaketi attho.",
  "tika-vin01t11:148_5": "Iminā viññāṇakkhandhaṁ dasseti,",
  "tika-vin01t11:148_6": "aviññāṇake pana utusamuṭṭhānarūpasamudāyamatte paññāpetuṁ na sakkāti adhippāyo. Lokanti khandhādilokaṁ.",
  "tika-vin01t11:148_7": "Lokanirodhanti tassa lokassa nirujjhanaṁ nibbānameva vā.",
  "tika-vin01t11:148_8": "Nibbānampi hi khandhe paṭicca paññāpanato sarīrasmiṁyeva paññāpeti.",
  "tika-vin01t11:148_9": "Adesampi hi taṁ yesaṁ nirodho,",
  "tika-vin01t11:148_10": "tesaṁ vasena desatopi upacāravasena niddisīyati yathā ‘‘cakkhuṁ loke piyarūpaṁ sātarūpaṁ,",
  "tika-vin01t11:148_11": "etthesā taṇhā pahīyamānā pahīyati,",
  "tika-vin01t11:148_12": "ettha nirujjhamānā nirujjhatī’’ti (dī. ni. 2.401; ma. ni. 1.134; vibha. 204).",
  "tika-vin01t11:149_0": "Gamanenāti pākatikagamanena.",
  "tika-vin01t11:149_1": "Lokassantoti saṅkhāralokassa anto antakiriyāya hetubhūtaṁ nibbānaṁ. Kudācananti kadācipi.",
  "tika-vin01t11:149_2": "Appatvāti aggamaggena anadhigantvā.",
  "tika-vin01t11:149_3": "Pamocananti pamutti nissaraṇaṁ.",
  "tika-vin01t11:149_4": "Tasmāti yasmā lokantaṁ appatvā vaṭṭadukkhato mutti natthi, tasmā. Haveti nipātamattaṁ.",
  "tika-vin01t11:149_5": "Lokavidūti sabhāvādito sabbaṁ lokaṁ vijānanto. Sumedhoti sundarapañño.",
  "tika-vin01t11:149_6": "Lokantagūti pariññābhisamayena lokaṁ viditvā pahānābhisamayena lokantagū.",
  "tika-vin01t11:149_7": "Maggabrahmacariyassa pariniṭṭhitattā vusitabrahmacariyo.",
  "tika-vin01t11:149_8": "Sabbesaṁ kilesānaṁ samitattā catusaccadhammānaṁ vā abhisamitattā samitāvī. Nāsīsatīti na pattheti, yathā imaṁ lokaṁ,",
  "tika-vin01t11:149_9": "evaṁ parañca lokaṁ nāsīsati appaṭisandhikattā.",
  "tika-vin01t11:150_0": "Evaṁ yadipi lokavidutā anavasesato dassitā sabhāvādito dassitattā,",
  "tika-vin01t11:150_1": "loko pana ekadeseneva vuttoti taṁ anavasesato dassetuṁ ‘‘api ca tayo lokā’’tiādi vuttaṁ.",
  "tika-vin01t11:150_2": "Tattha indriyabaddhānaṁ khandhānaṁ samūho santāno ca sattaloko.",
  "tika-vin01t11:150_3": "Rūpādīsu sattavisattatāya satto,",
  "tika-vin01t11:150_4": "lokīyati ettha kusalākusalaṁ tabbipāko cāti loko.",
  "tika-vin01t11:150_5": "Anindriyabaddhānaṁ rūpādīnaṁ samūho santāno ca okāsaloko lokīyanti ettha jaṅgamā thāvarā ca tesañca okāsabhūtoti katvā.",
  "tika-vin01t11:150_6": "Tadādhāratāya hesa ‘‘bhājanaloko’’tipi vuccati.",
  "tika-vin01t11:150_7": "Ubhayepi khandhā saṅkhāraloko paccayehi saṅkharīyanti lujjanti palujjanti cāti.",
  "tika-vin01t11:150_8": "Āhāraṭṭhitikāti paccayaṭṭhitikā, paccayāyattavuttikāti attho.",
  "tika-vin01t11:150_9": "Paccayattho hettha āhārasaddo ‘‘ayamāhāro anuppannassa vā kāmacchandassa uppādāyā’’tiādīsu (saṁ. ni. 5.232) viya.",
  "tika-vin01t11:150_10": "Evañhi ‘‘sabbe sattā’’ti iminā asaññasattāpi pariggahitā honti.",
  "tika-vin01t11:150_11": "Sā panāyaṁ āhāraṭṭhitikatā nippariyāyato saṅkhāradhammo,",
  "tika-vin01t11:150_12": "na sattadhammoti āha ‘‘āhāraṭṭhitikāti āgataṭṭhāne saṅkhāraloko veditabbo’’ti.",
  "tika-vin01t11:151_0": "Yadi evaṁ ‘‘sabbe sattā’’ti idaṁ kathanti?",
  "tika-vin01t11:151_1": "Puggalādhiṭṭhānadesanāti nāyaṁ doso.",
  "tika-vin01t11:151_2": "Kasmā pana bhagavā katthaci puggalādhiṭṭhānaṁ katvā dhammaṁ deseti,",
  "tika-vin01t11:151_3": "katthaci dhammādhiṭṭhānaṁ katvā dhammaṁ desetīti?",
  "tika-vin01t11:151_4": "Desanāvilāsato veneyyajjhāsayato ca.",
  "tika-vin01t11:151_5": "Desanāvilāsappattā hi buddhā bhagavanto,",
  "tika-vin01t11:151_6": "te yathāruci katthaci puggalādhiṭṭhānaṁ katvā katthaci dhammādhiṭṭhānaṁ katvā dhammaṁ desenti.",
  "tika-vin01t11:151_7": "Ye vā pana veneyyā sāsanakkamaṁ anotiṇṇā,",
  "tika-vin01t11:151_8": "tesaṁ puggalādhiṭṭhānaṁ desanaṁ desenti. Ye ca otiṇṇā, tesaṁ dhammādhiṭṭhānaṁ.",
  "tika-vin01t11:151_9": "Sammutisaccavisayā puggalādhiṭṭhānā desanā, itarā paramatthasaccavisayā. Purimā karuṇānukūlā, itarā paññānukūlā.",
  "tika-vin01t11:151_10": "Saddhānusārīgottānaṁ vā purimā. Te hi puggalappamāṇikā,",
  "tika-vin01t11:151_11": "pacchimā dhammānusārīgottānaṁ.",
  "tika-vin01t11:151_12": "Saddhācaritatāya vā lokādhipatīnaṁ vasena puggalādhiṭṭhānā,",
  "tika-vin01t11:151_13": "paññācaritatāya dhammādhipatīnaṁ vasena dhammādhiṭṭhānā. Purimā ca neyyatthā, pacchimā nītatthā.",
  "tika-vin01t11:151_14": "Iti bhagavā taṁ taṁ visesaṁ apekkhitvā tattha tattha duvidhaṁ desanaṁ desetīti veditabbaṁ.",
  "tika-vin01t11:152_0": "Diṭṭhigatikānaṁ sassatādivasena ‘‘attā loko’’ti parikappanā yebhuyyena sattavisayā,",
  "tika-vin01t11:152_1": "na saṅkhāravisayāti āha ‘‘sassato lokoti vā asassato lokoti vāti āgataṭṭhāne sattaloko veditabbo’’ti.",
  "tika-vin01t11:152_2": "Yāvatā candimasūriyā pariharantīti yattake ṭhāne candimasūriyā parivattanti paribbhamanti.",
  "tika-vin01t11:152_3": "Disā bhanti virocamānāti tesaṁ paribbhamaneneva tā tā disā pabhassarā hutvā virocanti.",
  "tika-vin01t11:152_4": "Atha vā disāti upayogabahuvacanaṁ,",
  "tika-vin01t11:152_5": "tasmā sayaṁ virocamānā candimasūriyā yattakā disā bhanti sobhenti obhāsayantīti attho.",
  "tika-vin01t11:152_6": "Tāva sahassadhā lokoti tattakena pamāṇena sahassappakāro okāsaloko, sahassalokadhātuyoti attho.",
  "tika-vin01t11:152_7": "‘‘Tāvasahassavā’’ti vā pāṭho,",
  "tika-vin01t11:152_8": "tāva tattakaṁ sahassaṁ assa atthīti tāvasahassavā.",
  "tika-vin01t11:152_9": "Etthāti sahassalokadhātusaṅkhāte loke.",
  "tika-vin01t11:153_0": "Tampīti tividhampi lokaṁ.",
  "tika-vin01t11:153_1": "Sabbathā avedīti sabbappakārato paṭivijjhi.",
  "tika-vin01t11:153_2": "Kathaṁ paṭivijjhīti āha ‘‘tathā hī’’tiādi.",
  "tika-vin01t11:153_3": "Tathā hissāti imassa ‘‘sabbathā vidito’’ti etena sambandho. Assāti anena bhagavatā.",
  "tika-vin01t11:153_4": "Eko loko sabbe sattā āhāraṭṭhitikāti yāya puggalādhiṭṭhānāya kathāya sabbesaṁ saṅkhārānaṁ paccayāyattavuttitā vuttā,",
  "tika-vin01t11:153_5": "tāya sabbo saṅkhāraloko ekavidho pakārantarassa abhāvato.",
  "tika-vin01t11:153_6": "Dve lokātiādīsupi imināva nayena attho veditabbo.",
  "tika-vin01t11:153_7": "Nāmaggahaṇena cettha nibbānassa aggahaṇaṁ tassa alokasabhāvattā.",
  "tika-vin01t11:153_8": "Nanu ca ‘‘āhāraṭṭhitikā’’ti ettha paccayāyattavuttitāya maggaphaladhammānampi lokatā āpajjatīti?",
  "tika-vin01t11:153_9": "Nāpajjati pariññeyyānaṁ dukkhasaccadhammānaṁ idha lokoti adhippetattā.",
  "tika-vin01t11:153_10": "Atha vā na lujjati na palujjatīti yo gahito tathā na hoti,",
  "tika-vin01t11:153_11": "so lokoti taṁgahaṇarahitānaṁ lokuttarānaṁ natthi lokatā.",
  "tika-vin01t11:154_0": "Tisso vedanāti sukhadukkhaupekkhāvasena.",
  "tika-vin01t11:154_1": "Cattāro āhārāti kabaḷīkārāhāro phassāhāro manosañcetanāhāro viññāṇāhāroti cattāro āhārā.",
  "tika-vin01t11:154_2": "Tattha kabaḷīkārāhāro ojaṭṭhamakaṁ rūpaṁ āharatīti āhāro.",
  "tika-vin01t11:154_3": "Phasso tisso vedanā āharatīti āhāro.",
  "tika-vin01t11:154_4": "Manosañcetanā tīsu bhavesu paṭisandhiṁ āharatīti āhāro.",
  "tika-vin01t11:154_5": "Viññāṇaṁ paṭisandhikkhaṇe nāmarūpaṁ āharatīti āhāro.",
  "tika-vin01t11:154_6": "Upādānānaṁ ārammaṇabhūtā khandhā upādānakkhandhā.",
  "tika-vin01t11:154_7": "Cha ajjhattikāni āyatanānīti cakkhāyatanādimanāyatanapariyantāni.",
  "tika-vin01t11:154_8": "Satta viññāṇaṭṭhitiyoti nānattakāyā nānattasaññino, nānattakāyā ekattasaññino, ekattakāyā nānattasaññino, ekattakāyā ekattasaññino,",
  "tika-vin01t11:154_9": "heṭṭhimā ca tayo āruppāti imā satta ‘‘viññāṇaṁ tiṭṭhati etthāti viññāṇaṭṭhitiyo’’ti vuccanti. Tattha nānattaṁ kāyo etesaṁ,",
  "tika-vin01t11:154_10": "nānatto vā kāyo etesanti nānattakāyā,",
  "tika-vin01t11:154_11": "nānattasaññā etesaṁ atthīti nānattasaññino.",
  "tika-vin01t11:154_12": "Iminā nayena sesapadesupi attho veditabbo.",
  "tika-vin01t11:155_0": "Sabbe manussā (dī. ni. aṭṭha. 2.127; a. ni. aṭṭha.",
  "tika-vin01t11:155_1": "3.7.44-45) chakāmāvacarā ca devā ekacce ca vinipātikā ‘‘nānattakāyā nānattasaññino’’ti vuccanti.",
  "tika-vin01t11:155_2": "Aparimāṇesu hi cakkavāḷesu aparimāṇānaṁ manussānaṁ vaṇṇasaṇṭhānādivasena dvepi ekasadisā natthi.",
  "tika-vin01t11:155_3": "Yepi katthaci yamakabhātaro vaṇṇena vā saṇṭhānena vā ekasadisā honti,",
  "tika-vin01t11:155_4": "tesampi ālokitavilokitakathitahasitagamanaṭhānādīhi viseso hotiyeva,",
  "tika-vin01t11:155_5": "paṭisandhisaññā ca nesaṁ tihetukāpi duhetukāpi ahetukāpi hoti,",
  "tika-vin01t11:155_6": "tasmā sabbepi manussā nānattakāyā nānattasaññino.",
  "tika-vin01t11:155_7": "Chakāmāvacaradevesu ca kesañci kāyo nīlo hoti, kesañci pītādivaṇṇo,",
  "tika-vin01t11:155_8": "paṭisandhisaññā ca nesaṁ duhetukāpi tihetukāpi hoti,",
  "tika-vin01t11:155_9": "tasmā tepi nānattakāyā nānattasaññino.",
  "tika-vin01t11:155_10": "Ekacce vinipātikā pana catuapāyavinimuttakā uttaramātā yakkhinī, piyaṅkaramātā,",
  "tika-vin01t11:155_11": "dhammaguttāti evamādayo daṭṭhabbā.",
  "tika-vin01t11:155_12": "Etesañhi odātakaāḷamaṅguracchavisāmavaṇṇādivasena ceva kisathūlarassadīghādivasena ca kāyo nānā hoti,",
  "tika-vin01t11:155_13": "manussānaṁ viya tihetukaduhetukāhetukavasena paṭisandhisaññāpi,",
  "tika-vin01t11:155_14": "te pana devā viya na mahesakkhā ,",
  "tika-vin01t11:155_15": "kapaṇamanussā viya appesakkhā dullabhaghāsacchādanā dukkhapīḷitā viharanti,",
  "tika-vin01t11:155_16": "ekacce kāḷapakkhe dukkhitā juṇhapakkhe sukhitā honti,",
  "tika-vin01t11:155_17": "tasmā sukhasamussayato vinipatitattā sukhasamussayato vinipāto etesaṁ atthīti vinipātikāti vuttā satipi devabhāve dibbasampattiyā abhāvato. Ye panettha tihetukā, tesaṁ dhammābhisamayopi hoti.",
  "tika-vin01t11:155_18": "Piyaṅkaramātā hi yakkhinī paccūsasamaye anuruddhattherassa dhammaṁ sajjhāyato sutvā –",
  "tika-vin01t11:156_0": "‘‘Mā saddaṁ kari piyaṅkara, bhikkhu dhammapadāni bhāsati;",
  "tika-vin01t11:157_0": "Apica dhammapadaṁ vijāniya, paṭipajjema hitāya no siyā.",
  "tika-vin01t11:158_0": "‘‘Pāṇesu ca saṁyamāmase, sampajānamusā na bhaṇāmase;",
  "tika-vin01t11:159_0": "Sikkhema susīlyamattano, api muccema pisācayoniyā’’ti. (saṁ. ni. 1.240) –",
  "tika-vin01t11:160_0": "Evaṁ puttakaṁ saññāpetvā taṁ divasaṁ sotāpattiphalaṁ pattā.",
  "tika-vin01t11:160_1": "Uttaramātā pana bhagavato dhammaṁ sutvāva sotāpannā jātā.",
  "tika-vin01t11:160_2": "Evamimepi kāyassa ceva paṭisandhisaññāya ca nānattā ‘‘nānattakāyā nānattasaññino’’tveva saṅkhyaṁ gacchanti.",
  "tika-vin01t11:161_0": "Brahmapārisajjabrahmapurohitamahābrahmasaṅkhātā pana hīnamajjhimapaṇītabhedabhinnena paṭhamajjhānena nibbattā brahmakāyikā ceva catūsu apāyesu sattā ca ‘‘nānattakāyā ekattasaññino’’ti vuccanti.",
  "tika-vin01t11:161_1": "Etesu hi brahmakāyikesu brahmapurohitānaṁ kāyo brahmapārisajjehi pamāṇato vipulataro hoti,",
  "tika-vin01t11:161_2": "mahābrahmānaṁ kāyo pana brahmapurohitehipi pamāṇato vipulataro hoti.",
  "tika-vin01t11:161_3": "Kāmañca nesaṁ pabhāvasenapi kāyo heṭṭhimaheṭṭhimehi uḷārataro hoti, taṁ pana idha appamāṇaṁ.",
  "tika-vin01t11:161_4": "Tathā hi parittābhādīnaṁ parittasubhādīnañca kāye satipi pabhāvematte ekattavaseneva vavatthapīyatīti ‘‘ekattakāyā’’tveva te vuccanti.",
  "tika-vin01t11:161_5": "Evamime brahmakāyikā kāyassa nānattā paṭhamajjhānavipākavasena pana paṭisandhisaññāya ca ekattā nānattakāyā ekattasaññino. Yathā ca te, evaṁ catūsu apāyesu sattā. Nirayesu hi kesañci gāvutaṁ, kesañci aḍḍhayojanaṁ,",
  "tika-vin01t11:161_6": "kesañci yojanaṁ attabhāvo hoti,",
  "tika-vin01t11:161_7": "devadattassa pana yojanasatiko jāto.",
  "tika-vin01t11:161_8": "Tiracchānesupi keci khuddakā, keci mahantā,",
  "tika-vin01t11:161_9": "pettivisayepi keci saṭṭhihatthā, keci asītihatthā honti, keci suvaṇṇā, keci dubbaṇṇā, tathā kālakañcikā asurā.",
  "tika-vin01t11:161_10": "Api cettha dīghapiṭṭhikapetā nāma saṭṭhiyojanikāpi honti,",
  "tika-vin01t11:161_11": "paṭisandhisaññā pana sabbesampi akusalavipākāhetukāva hoti.",
  "tika-vin01t11:161_12": "Iti āpāyikāpi ‘‘nānattakāyā ekattasaññino’’tveva saṅkhyaṁ gacchanti.",
  "tika-vin01t11:162_0": "Dutiyajjhānabhūmikā pana parittābhā appamāṇābhā ābhassarā ‘‘ekattakāyā nānattasaññino’’ti vuccanti.",
  "tika-vin01t11:162_1": "Nesañhi sabbesaṁ kāyo ekappamāṇova hoti,",
  "tika-vin01t11:162_2": "paṭisandhisaññā pana dutiyatatiyajjhānavipākavasena nānā hoti.",
  "tika-vin01t11:163_0": "Parittasubhā appamāṇasubhā subhakiṇhā pana tatiyajjhānabhūmikā ekattakāyā ekattasaññino.",
  "tika-vin01t11:163_1": "Tesaṁ vuttanayena kāyassa ceva catutthajjhānavipākavasena paṭisandhisaññāya ca ekattā.",
  "tika-vin01t11:163_2": "‘‘Vehapphalāpi imaṁyeva catutthaviññāṇaṭṭhitiṁ bhajanti kāyassa ceva pañcamajjhānavipākavasena paṭisandhisaññāya ca ekarūpattā.",
  "tika-vin01t11:163_3": "Suddhāvāsā pana apunarāvattanato vivaṭṭapakkhe ṭhitā, na sabbakālikā.",
  "tika-vin01t11:163_4": "Kappasatasahassampi asaṅkhyeyyampi buddhasuññe loke nuppajjanti,",
  "tika-vin01t11:163_5": "soḷasakappasahassabbhantare buddhesu uppajjantesuyeva uppajjanti,",
  "tika-vin01t11:163_6": "dhammacakkappavattissa bhagavato khandhāvāraṭṭhānasadisā honti, tasmā neva viññāṇaṭṭhitiṁ,",
  "tika-vin01t11:163_7": "na sattāvāsaṁ bhajantī’’ti vadanti.",
  "tika-vin01t11:163_8": "Mahāsīvatthero pana ‘‘na kho pana so sāriputta āvāso sulabharūpo,",
  "tika-vin01t11:163_9": "yo mayā anāvuṭṭhapubbo iminā dīghena addhunā aññatra suddhāvāsehi devehī’’ti (ma. ni.",
  "tika-vin01t11:163_10": "1.160) iminā suttena ‘‘suddhāvāsāpi catutthaviññāṇaṭṭhitiṁ catutthasattāvāsaṁ bhajantī’’ti vadati,",
  "tika-vin01t11:163_11": "taṁ appaṭibāhiyattā suttassa anuññātaṁ.",
  "tika-vin01t11:163_12": "Tasmā asaññasattaṁ apanetvā parittasubhādīsu akaniṭṭhapariyosānāsu navasu bhūmīsu sattā ‘‘ekattakāyā ekattasaññino’’ti gahetabbā.",
  "tika-vin01t11:164_0": "Asaññasattā pana viññāṇābhāvā ettha saṅgahaṁ na gacchanti.",
  "tika-vin01t11:164_1": "Tathā hi anuppanne buddhe titthāyatane pabbajitā vāyokasiṇe parikammaṁ katvā catutthajjhānaṁ nibbattetvā tato vuṭṭhāya ‘‘dhī cittaṁ, dhī cittaṁ,",
  "tika-vin01t11:164_2": "cittassa nāma abhāvoyeva sādhu.",
  "tika-vin01t11:164_3": "Cittañhi nissāya vadhabandhādipaccayaṁ dukkhaṁ uppajjati,",
  "tika-vin01t11:164_4": "citte asati nattheta’’nti khantiṁ ruciṁ uppādetvā aparihīnajjhānā kālaṁ katvā rūpapaṭisandhivasena asaññabhave nibbattanti.",
  "tika-vin01t11:164_5": "Yo yassa iriyāpatho manussaloke paṇihito ahosi,",
  "tika-vin01t11:164_6": "so tena iriyāpathena nibbattitvā pañca kappasatāni ṭhito vā nisinno vā nipanno vā hoti.",
  "tika-vin01t11:164_7": "Evaṁ cittavirāgabhāvanāvasena tesaṁ tattha viññāṇuppatti na hotīti viññāṇābhāvato viññāṇaṭṭhitiṁ te na bhajanti.",
  "tika-vin01t11:164_8": "Nevasaññānāsaññāyatanaṁ pana yatheva saññāya,",
  "tika-vin01t11:164_9": "evaṁ viññāṇassapi sukhumattā viññāṇaṭṭhitīsu saṅgahaṁ na gacchati.",
  "tika-vin01t11:164_10": "Tañhi saññāya viya viññāṇassapi saṅkhārāvasesasukhumabhāvappattattā paribyattaviññāṇakiccābhāvato neva viññāṇaṁ ,",
  "tika-vin01t11:164_11": "na ca sabbaso aviññāṇaṁ hotīti nevaviññāṇā nāviññāṇaṁ,",
  "tika-vin01t11:164_12": "tasmā paripphuṭaviññāṇakiccavantīsu viññāṇaṭṭhitīsu saṅgahaṁ na gacchati.",
  "tika-vin01t11:164_13": "Tasmā vinipātikehi saddhiṁ chakāmāvacaradevā manussā ca nānattakāyā nānattasaññino,",
  "tika-vin01t11:164_14": "paṭhamajjhānabhūmikā apāyasattā ca nānattakāyā ekattasaññino,",
  "tika-vin01t11:164_15": "dutiyajjhānabhūmikā ekattakāyā nānattasaññino,",
  "tika-vin01t11:164_16": "tatiyajjhānabhūmikā asaññasattaṁ vajjetvā sesā catutthajjhānabhūmikā ca ekattakāyā ekattasaññinoti imā catasso viññāṇaṭṭhitiyo nevasaññānāsaññāyatanaṁ vajjetvā ākāsānañcāyatanādiheṭṭhimāruppattayena saddhiṁ ‘‘satta viññāṇaṭṭhitiyo’’ti veditabbā.",
  "tika-vin01t11:165_0": "Aṭṭha lokadhammāti lābho alābho yaso ayaso nindā pasaṁsā sukhaṁ dukkhanti ime aṭṭha lokassa dhammattā lokadhammā.",
  "tika-vin01t11:165_1": "Ime hi sattalokassa avassaṁbhāvino dhammā,",
  "tika-vin01t11:165_2": "tasmā etehi vinimutto nāma koci satto natthi.",
  "tika-vin01t11:165_3": "Te hi aparāparaṁ kadāci lokaṁ anupatanti, kadāci te loko ca anupatati. Vuttampi cetaṁ ‘‘aṭṭhime, bhikkhave,",
  "tika-vin01t11:165_4": "lokadhammā lokaṁ anuparivattanti,",
  "tika-vin01t11:165_5": "loko ca aṭṭha lokadhamme anuparivattatī’’ti (a. ni. 8.6). Ghāsacchādanādīnaṁ laddhi,",
  "tika-vin01t11:165_6": "tāni eva vā laddhabbato lābho. Tadabhāvo alābho.",
  "tika-vin01t11:165_7": "Lābhaggahaṇena cettha tabbisayo anurodho gahito, alābhaggahaṇena virodho.",
  "tika-vin01t11:165_8": "Evaṁ yasādīsupi tabbisayaanurodhavirodhānaṁ gahaṇaṁ veditabbaṁ.",
  "tika-vin01t11:165_9": "Lābhe pana āgate alābho āgatoyeva hotīti lābho ca alābho ca vutto. Yasādīsupi eseva nayo.",
  "tika-vin01t11:165_10": "Tathā ca lohite sati tadupaghātavasena pubbo viya lābhādīsu anurodhe sati alābhādīsu virodho laddhāvasaro eva hoti.",
  "tika-vin01t11:166_0": "Nava sattāvāsāti heṭṭhā vuttasattaviññāṇaṭṭhitiyo eva asaññasattacatutthāruppehi saddhiṁ ‘‘nava sattāvāsā’’ti vuccanti.",
  "tika-vin01t11:166_1": "Sattā āvasanti etesūti sattāvāsā,",
  "tika-vin01t11:166_2": "nānattakāyanānattasaññīādibhedā sattanikāyā.",
  "tika-vin01t11:166_3": "Te hi sattanikāyā tappariyāpannānaṁ sattānaṁ tāya eva tappariyāpannatāya ādhāro viya vattabbataṁ arahanti samudāyādhāratāya avayavassa yathā ‘‘rukkhe sākhā’’ti.",
  "tika-vin01t11:166_4": "Suddhāvāsānampi sattāvāsaggahaṇe kāraṇaṁ heṭṭhā vuttameva.",
  "tika-vin01t11:167_0": "Dasāyatanānīti arūpasabhāvaṁ manāyatanaṁ rūpārūpādimissakaṁ dhammāyatanañca ṭhapetvā kevalaṁ rūpadhammānaṁyeva vasena cakkhāyatanādayo pañca,",
  "tika-vin01t11:167_1": "rūpāyatanādayo pañcāti dasāyatanāni vuttāni,",
  "tika-vin01t11:167_2": "manāyatanadhammāyatanehi pana saddhiṁ tāniyeva ‘‘dvādasāyatanānī’’ti vuttāni.",
  "tika-vin01t11:168_0": "Kasmā panettha cakkhādayo ‘‘āyatanānī’’ti vuccanti? Āyatanato (vibha. aṭṭha.",
  "tika-vin01t11:168_1": "154) āyānaṁ vā tananato āyatassa ca nayanato āyatanāni.",
  "tika-vin01t11:168_2": "Cakkhurūpādīsu hi taṁtaṁdvārārammaṇā cittacetasikā dhammā sena sena anubhavanādinā kiccena āyatanti uṭṭhahanti ghaṭanti vāyamanti,",
  "tika-vin01t11:168_3": "te ca pana āyabhūte dhamme etāni tanonti vitthārenti,",
  "tika-vin01t11:168_4": "idañca anamatagge saṁsāre pavattaṁ ativiya āyataṁ saṁsāradukkhaṁ yāva na nivattati, tāva nayanti pavattayanti,",
  "tika-vin01t11:168_5": "tasmā ‘‘āyatanānī’’ti vuccanti.",
  "tika-vin01t11:168_6": "Api ca nivāsaṭṭhānaṭṭhena ākaraṭṭhena samosaraṇaṭṭhena sañjātidesaṭṭhena kāraṇaṭṭhena ca āyatanāni.",
  "tika-vin01t11:168_7": "Tathā hi loke ‘‘issarāyatanaṁ vāsudevāyatana’’ntiādīsu nivāsaṭṭhānaṁ āyatananti vuccati.",
  "tika-vin01t11:168_8": "‘‘Suvaṇṇāyatanaṁ rajatāyatana’’ntiādīsu ākaro.",
  "tika-vin01t11:168_9": "Sāsane pana ‘‘manorame āyatane,",
  "tika-vin01t11:168_10": "sevanti naṁ vihaṅgamā’’tiādīsu (a. ni. 5.38) samosaraṇaṭṭhānaṁ.",
  "tika-vin01t11:168_11": "‘‘Dakkhiṇāpatho gunnaṁ āyatana’’ntiādīsu sañjātideso.",
  "tika-vin01t11:168_12": "‘‘Tatra tatreva sakkhibhabbataṁ pāpuṇāti sati satiāyatane’’tiādīsu (ma. ni. 3.158; a. ni. 3.102;",
  "tika-vin01t11:168_13": "5.23) kāraṇaṁ āyatananti vuccati.",
  "tika-vin01t11:168_14": "Cakkhuādīsu ca te te cittacetasikā dhammā nivasanti tadāyattavuttitāyāti cakkhādayo tesaṁ nivāsaṭṭhānaṁ.",
  "tika-vin01t11:168_15": "Cakkhādīsu ca te ākiṇṇā tannissitattā tadārammaṇattā cāti cakkhādayova nesaṁ ākaro.",
  "tika-vin01t11:168_16": "Tattha tattha vatthudvārārammaṇavasena samosaraṇato cakkhādayova nesaṁ samosaraṇaṭṭhānaṁ.",
  "tika-vin01t11:168_17": "Tannissayārammaṇabhāvena tattheva uppattito cakkhādayova nesaṁ sañjātideso.",
  "tika-vin01t11:168_18": "Cakkhādīnaṁ abhāve abhāvato cakkhādayova nesaṁ kāraṇanti yathāvuttenatthena cakkhu ca taṁ āyatanañcāti cakkhāyatanaṁ. Evaṁ sesānipi.",
  "tika-vin01t11:169_0": "Imāneva pana dvādasāyatanāni cakkhuviññāṇādichaviññāṇehi saddhiṁ aṭṭhārasa vidahanādito ‘‘dhātuyo’’ti vuccanti.",
  "tika-vin01t11:169_1": "Tathā hi cakkhādīsu ekeko dhammo yathāsambhavaṁ vidahati, dhīyate, vidhānaṁ, vidhīyate etāya,",
  "tika-vin01t11:169_2": "ettha vā dhīyatīti dhātūti vuccati.",
  "tika-vin01t11:169_3": "Lokiyā hi dhātuyo kāraṇabhāvena vavatthitāva hutvā suvaṇṇarajatādidhātuyo viya suvaṇṇarajatādiṁ,",
  "tika-vin01t11:169_4": "anekappakāraṁ saṁsāradukkhaṁ vidahanti,",
  "tika-vin01t11:169_5": "bhārahārehi ca bhāro viya sattehi dhīyanti dhārīyanti,",
  "tika-vin01t11:169_6": "dukkhavidhānamattameva cetā avasavattanato.",
  "tika-vin01t11:169_7": "Etāhi ca kāraṇabhūtāhi saṁsāradukkhaṁ sattehi anuvidhīyati,",
  "tika-vin01t11:169_8": "tathāvihitañca taṁ etāsveva dhīyati ṭhapīyati, tasmā ‘‘dhātuyo’’ti vuccanti.",
  "tika-vin01t11:169_9": "Api ca yathā titthiyānaṁ attā nāma sabhāvato natthi, na evametā,",
  "tika-vin01t11:169_10": "etā pana attano sabhāvaṁ dhārentīti dhātuyo.",
  "tika-vin01t11:169_11": "Yathā ca loke vicittā haritālamanosilādayo selāvayavā ‘‘dhātuyo’’ti vuccanti,",
  "tika-vin01t11:169_12": "evametāpi dhātuyo viya dhātuyo.",
  "tika-vin01t11:169_13": "Vicittā hetā ñāṇañeyyāvayavāti.",
  "tika-vin01t11:169_14": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu dhātusamaññā,",
  "tika-vin01t11:169_15": "evametesupi pañcakkhandhasaṅkhātassa attabhāvassa avayavesu dhātusamaññā veditabbā.",
  "tika-vin01t11:169_16": "Aññamaññavisabhāgalakkhaṇaparicchinnā hete cakkhādayoti.",
  "tika-vin01t11:169_17": "Api ca dhātūti nijjīvamattassetaṁ adhivacanaṁ.",
  "tika-vin01t11:169_18": "Tathā hi bhagavā ‘‘chadhāturo ayaṁ bhikkhu puriso’’tiādīsu (ma. ni.",
  "tika-vin01t11:169_19": "3.343) jīvasaññāsamūhananatthaṁ dhātudesanamakāsi.",
  "tika-vin01t11:169_20": "Tasmā nijjīvaṭṭhenapi dhātuyoti vuccanti.",
  "tika-vin01t11:170_0": "Ettha ca ‘‘āhāraṭṭhitikā’’ti paccayāyattavuttitāvacanena saṅkhārānaṁ aniccatā,",
  "tika-vin01t11:170_1": "tāya ca ‘‘yadaniccaṁ taṁ dukkhaṁ,",
  "tika-vin01t11:170_2": "yaṁ dukkhaṁ tadanattā’’ti (saṁ. ni.",
  "tika-vin01t11:170_3": "3.15) vacanato dukkhānattatā ca pakāsitā hontīti tīṇipi sāmaññalakkhaṇāni gahitāni.",
  "tika-vin01t11:170_4": "Nāmanti cattāro arūpino khandhā, te ca atthato phassādayo. Rūpanti bhūtupādāyarūpāni,",
  "tika-vin01t11:170_5": "tāni ca atthato pathavīādayoti aviseseneva salakkhaṇato saṅkhārā gahitā.",
  "tika-vin01t11:170_6": "Taggahaṇeneva ye te savisesā kusalādayo hetuādayo ca,",
  "tika-vin01t11:170_7": "tepi gahitā eva hontīti āha ‘‘iti ayaṁ saṅkhāralokopi sabbathā vidito’’ti.",
  "tika-vin01t11:171_0": "Evaṁ saṅkhāralokassa sabbathā viditabhāvaṁ dassetvā idāni sattalokassapi sabbathā viditabhāvaṁ dassento ‘‘yasmā panesā’’tiādimāha.",
  "tika-vin01t11:171_1": "Tattha āsayaṁ jānātīti āgamma cittaṁ seti etthāti āsayo migāsayo viya.",
  "tika-vin01t11:171_2": "Yathā migo gocarāya gantvā paccāgantvā tattheva vanagahane sayatīti so tassa āsayo,",
  "tika-vin01t11:171_3": "evaṁ aññathā pavattitvāpi cittaṁ āgamma yattha seti, so tassa āsayoti vuccati.",
  "tika-vin01t11:171_4": "So pana sassatadiṭṭhiādivasena catubbidho. Vuttañca –",
  "tika-vin01t11:172_0": "‘‘Sassatucchedadiṭṭhī ca, khanti cevānulomikā;",
  "tika-vin01t11:173_0": "Yathābhūtañca yaṁ ñāṇaṁ, etaṁ āsayasaddita’’nti.",
  "tika-vin01t11:174_0": "Tattha sabbadiṭṭhīnaṁ sassatucchedadiṭṭhīhi saṅgahitattā sabbepi diṭṭhigatikā sattā imā eva dve diṭṭhiyo sannissitā.",
  "tika-vin01t11:174_1": "Yathāha ‘‘dvayanissito khvāyaṁ kaccāna loko yebhuyyena atthitañceva natthitañcā’’ti (saṁ. ni. 2.15).",
  "tika-vin01t11:174_2": "Atthitāti hi sassataggāho adhippeto, natthitāti ucchedaggāho.",
  "tika-vin01t11:174_3": "Ayaṁ tāva vaṭṭanissitānaṁ puthujjanānaṁ āsayo,",
  "tika-vin01t11:174_4": "vivaṭṭanissitānaṁ pana suddhasattānaṁ anulomikā khanti yathābhūtañāṇanti duvidho āsayo.",
  "tika-vin01t11:174_5": "Tattha ‘‘anulomikā khanti vipassanāñāṇaṁ,",
  "tika-vin01t11:174_6": "yathābhūtañāṇaṁ pana maggañāṇa’’nti sammohavinodaniyā vibhaṅgaṭṭhakathāyaṁ (vibha. aṭṭha. 815) vuttaṁ .",
  "tika-vin01t11:174_7": "Taṁ catubbidhampi sattānaṁ āsayaṁ jānāti,",
  "tika-vin01t11:174_8": "jānanto ca tesaṁ diṭṭhigatānaṁ tesañca ñāṇānaṁ appavattikkhaṇepi jānāti. Vuttañhetaṁ –",
  "tika-vin01t11:175_0": "‘‘Kāmaṁ sevantaññeva jānāti ‘ayaṁ puggalo kāmagaruko kāmāsayo kāmādhimutto’ti,",
  "tika-vin01t11:175_1": "kāmaṁ sevantaññeva jānāti ‘ayaṁ puggalo nekkhammagaruko nekkhammāsayo nekkhammādhimutto’’’tiādi (paṭi. ma. 1.113).",
  "tika-vin01t11:176_0": "Anusayaṁ jānātīti anu anu sayantīti anusayā,",
  "tika-vin01t11:176_1": "anurūpaṁ kāraṇaṁ labhitvā uppajjantīti attho.",
  "tika-vin01t11:176_2": "Etena nesaṁ kāraṇalābhe uppajjanārahataṁ dasseti.",
  "tika-vin01t11:176_3": "Appahīnā hi kilesā kāraṇalābhe sati uppajjanti. Ke pana te?",
  "tika-vin01t11:176_4": "Kāmarāgādayo satta anāgatā kilesā,",
  "tika-vin01t11:176_5": "atītā paccuppannā ca taṁsabhāvattā tathā vuccanti.",
  "tika-vin01t11:176_6": "Na hi dhammānaṁ kālabhedena sabhāvabhedo atthi,",
  "tika-vin01t11:176_7": "taṁ sattavidhaṁ anusayaṁ tassa tassa sattassa santāne paroparabhāvena pavattamānaṁ jānāti.",
  "tika-vin01t11:177_0": "Caritaṁ jānātīti ettha caritanti sucaritaduccaritaṁ. Tañhi vibhaṅge (vibha.",
  "tika-vin01t11:177_1": "814 ādayo) caritaniddese niddiṭṭhaṁ.",
  "tika-vin01t11:177_2": "Atha vā caritanti cariyā veditabbā.",
  "tika-vin01t11:177_3": "Tā pana rāgadosamohasaddhābuddhivitakkavasena cha mūlacariyā,",
  "tika-vin01t11:177_4": "tāsaṁ apariyanto antarabhedo,",
  "tika-vin01t11:177_5": "saṁsaggabhedo pana tesaṭṭhividho.",
  "tika-vin01t11:177_6": "Taṁ caritaṁ sabhāvato saṁkilesato vodānato samuṭṭhānato phalato nissandatoti evamādinā pakārena jānāti.",
  "tika-vin01t11:178_0": "Adhimuttiṁ jānātīti ettha adhimuttīti ajjhāsayadhātu.",
  "tika-vin01t11:178_1": "Sā duvidhā hīnādhimutti paṇītādhimuttīti.",
  "tika-vin01t11:178_2": "Yāya hīnādhimuttikā sattā hīnādhimuttikeyeva sevanti,",
  "tika-vin01t11:178_3": "paṇītādhimuttikā ca paṇītādhimuttike eva.",
  "tika-vin01t11:178_4": "Sace hi ācariyupajjhāyā na sīlavanto honti,",
  "tika-vin01t11:178_5": "saddhivihārikā sīlavanto honti,",
  "tika-vin01t11:178_6": "te attano ācariyupajjhāyepi na upasaṅkamanti,",
  "tika-vin01t11:178_7": "attanā sadise sāruppabhikkhūyeva upasaṅkamanti.",
  "tika-vin01t11:178_8": "Sace ācariyupajjhāyā sāruppabhikkhū, itare asāruppā,",
  "tika-vin01t11:178_9": "tepi na ācariyupajjhāye upasaṅkamanti,",
  "tika-vin01t11:178_10": "attanā sadise hīnādhimuttike eva upasaṅkamanti.",
  "tika-vin01t11:178_11": "Tipiṭakacūḷābhayatthero kira nāgadīpe cetiyavandanāya pañcahi bhikkhusatehi saddhiṁ gacchanto ekasmiṁ gāme manussehi nimantito therena ca saddhiṁ eko asāruppabhikkhu atthi,",
  "tika-vin01t11:178_12": "dhuravihārepi eko asāruppabhikkhu atthi,",
  "tika-vin01t11:178_13": "bhikkhusaṅghesu gāmaṁ osarantesu te ubho janā kiñcāpi āgantukena nevāsiko,",
  "tika-vin01t11:178_14": "nevāsikena vā āgantuko na diṭṭhapubbo,",
  "tika-vin01t11:178_15": "evaṁ santepi ekato hutvā hasitvā hasitvā kathayamānā aṭṭhaṁsu.",
  "tika-vin01t11:178_16": "Thero disvā ‘‘sammāsambuddhena jānitvā dhātusaṁyuttaṁ (saṁ. ni. 2.85 ādayo) kathita’’nti āha.",
  "tika-vin01t11:178_17": "Evamayaṁ hīnādhimuttikādīnaṁ aññamaññopasevanādiniyāmikā ajjhāsayadhātu ajjhāsayabhāvo adhimuttīti vuccati, taṁ adhimuttiṁ jānāti. ‘‘Imassa adhimutti hīnā, imassa paṇītā. Tatthāpi imassa mudu, imassa mudutarā,",
  "tika-vin01t11:178_18": "imassa mudutamā’’tiādinā paṭivijjhati.",
  "tika-vin01t11:178_19": "Adhimuttiyā pana tikkhamudubhāvādiko indriyānaṁ tikkhamudubhāvādinā veditabbo.",
  "tika-vin01t11:179_0": "Apparajakkheti paññāmaye akkhimhi appaṁ parittaṁ rāgadosamoharajaṁ etesanti apparajakkhā,",
  "tika-vin01t11:179_1": "appaṁ vā rāgādirajaṁ etesanti apparajakkhā, anussadarāgādirajā sattā. Te apparajakkhe.",
  "tika-vin01t11:179_2": "Mahārajakkheti etthāpi eseva nayo,",
  "tika-vin01t11:179_3": "ussadarāgādirajā mahārajakkhā.",
  "tika-vin01t11:179_4": "Jānātīti ‘‘imassa rāgarajo appo,",
  "tika-vin01t11:179_5": "imassa dosarajo appo’’tiādinā apparajakkhādike jānāti.",
  "tika-vin01t11:180_0": "Tikkhindriyeti tikhiṇehi saddhādīhi indriyehi samannāgate.",
  "tika-vin01t11:180_1": "Mudindriyeti mudukehi saddhādīhi indriyehi samannāgate.",
  "tika-vin01t11:180_2": "Ubhayatthāpi upanissayabhūtindriyāni adhippetāni. Svākāreti sundarākāre,",
  "tika-vin01t11:180_3": "kalyāṇapakatike vivaṭṭajjhāsayeti attho.",
  "tika-vin01t11:180_4": "Yesaṁ vā āsayādayo ākārā koṭṭhāsā sundarā, te svākārā. Viparītā dvākārā.",
  "tika-vin01t11:180_5": "Suviññāpayeti sammattaniyāmaṁ viññāpetuṁ sukare saddhe paññavante ca,",
  "tika-vin01t11:180_6": "ye vā kathitaṁ kāraṇaṁ sallakkhenti,",
  "tika-vin01t11:180_7": "sukhena sakkā honti viññāpetuṁ, te suviññāpayā. Viparītā duviññāpayā.",
  "tika-vin01t11:180_8": "Bhabbe abhabbeti ettha ye ariyamaggappaṭivedhassa anucchavikā upanissayasampannā kammāvaraṇakilesāvaraṇavipākāvaraṇarahitā, te bhabbā. Viparītā abhabbā.",
  "tika-vin01t11:180_9": "Tasmāti yasmā bhagavā aparimāṇe satte āsayādito anavasesetvā jānāti,",
  "tika-vin01t11:180_10": "tasmā assa bhagavato sattalokopi sabbathā vidito.",
  "tika-vin01t11:181_0": "Nanu ca sattesu pamāṇādipi jānitabbo atthīti? Atthi,",
  "tika-vin01t11:181_1": "tassa pana jānanaṁ na nibbidāya virāgāya nirodhāyāti idha na gahitaṁ,",
  "tika-vin01t11:181_2": "bhagavato pana tampi suviditaṁ suvavatthāpitameva,",
  "tika-vin01t11:181_3": "payojanābhāvā desanaṁ nāruḷhaṁ. Tena vuttaṁ –",
  "tika-vin01t11:182_0": "‘‘Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi – ‘taṁ kiṁ maññatha, bhikkhave,",
  "tika-vin01t11:182_1": "katamaṁ nu kho bahutaraṁ yo vāyaṁ mayā paritto nakhasikhāyaṁ paṁsu āropito,",
  "tika-vin01t11:182_2": "ayaṁ vā mahāpathavī’’’tiādi (saṁ. ni. 5.1121).",
  "tika-vin01t11:183_0": "Evaṁ sattalokassapi sabbathā viditabhāvaṁ dassetvā idāni okāsalokassapi tatheva viditabhāvaṁ dassento āha ‘‘yathā casattaloko’’tiādi .",
  "tika-vin01t11:183_1": "Okāsalokopi sabbathā viditoti sambandho. Cakkavāḷanti lokadhātu.",
  "tika-vin01t11:183_2": "Sā hi nemimaṇḍalasadisena cakkavāḷapabbatena samantato parikkhittattā ‘‘cakkavāḷa’’nti vuccati.",
  "tika-vin01t11:183_3": "Aḍḍhuḍḍhānīti upaḍḍhacatutthāni,",
  "tika-vin01t11:183_4": "tīṇi satāni paññāsañcāti attho. Nahutānīti dasasahassāni. Saṅkhātāti kathitā.",
  "tika-vin01t11:183_5": "Yasmā pathavī nāmāyaṁ tiriyaṁ aparicchinnā, tasmā ‘‘ettakaṁ bahalattena,",
  "tika-vin01t11:183_6": "saṅkhātāyaṁ vasundharā’’ti bahalatoyeva paricchedo vutto.",
  "tika-vin01t11:183_7": "Nanu cakkavāḷapabbatehi taṁtaṁcakkavāḷapathavī paricchinnāti?",
  "tika-vin01t11:183_8": "Na tadaññacakkavāḷapathaviyā ekābaddhabhāvato.",
  "tika-vin01t11:183_9": "Tiṇṇaṁ tiṇṇañhi pattānaṁ antarāḷasadise tiṇṇaṁ tiṇṇaṁ lokadhātūnaṁ antareyeva pathavī natthi lokantaranirayabhāvato,",
  "tika-vin01t11:183_10": "cakkavāḷapabbatānaṁ pana cakkavāḷapabbatantarehi sambaddhaṭṭhāne pathavī ekābaddhāva,",
  "tika-vin01t11:183_11": "vivaṭṭakāle saṇṭhahamānāpi pathavī yathāsaṇṭhitapathaviyā ekābaddhāva saṇṭhahati.",
  "tika-vin01t11:184_0": "Saṇṭhitīti heṭṭhā uparito cāti sabbaso ṭhiti.",
  "tika-vin01t11:184_1": "Evaṁ saṇṭhiteti evaṁ avaṭṭhite. Etthāti cakkavāḷe.",
  "tika-vin01t11:184_2": "Ajjhogāḷhoti ogāhitvā anupavisitvā ṭhito.",
  "tika-vin01t11:184_3": "Accuggato tāvadevāti tattakameva caturāsīti yojanasatasahassāniyeva uggato. Na kevalañcettha ubbedhova,",
  "tika-vin01t11:184_4": "atha kho āyāmavitthārāpissa tattakāyeva. Vuttañhetaṁ –",
  "tika-vin01t11:185_0": "‘‘Sineru, bhikkhave,",
  "tika-vin01t11:185_1": "pabbatarājā caturāsīti yojanasahassāni āyāmena,",
  "tika-vin01t11:185_2": "caturāsīti yojanasahassāni vitthārenā’’ti (a. ni. 7.66).",
  "tika-vin01t11:186_0": "Sinerupabbatuttamoti pabbatesu uttamo,",
  "tika-vin01t11:186_1": "pabbatoyeva vā uttamo pabbatuttamo,",
  "tika-vin01t11:186_2": "sinerusaṅkhāto pabbatuttamo sinerupabbatuttamo,",
  "tika-vin01t11:186_3": "sinerupabbatarājāti vuttaṁ hoti.",
  "tika-vin01t11:186_4": "Tassa ca pācīnapassaṁ rajatamayaṁ,",
  "tika-vin01t11:186_5": "tasmā tassa pabhāya ajjhottharantiyā pācīnadisāya samuddodakaṁ khīraṁ viya paññāyati.",
  "tika-vin01t11:186_6": "Dakkhiṇapassaṁ pana indanīlamaṇimayaṁ,",
  "tika-vin01t11:186_7": "tasmā dakkhiṇadisāya samuddodakaṁ yebhuyyena nīlavaṇṇaṁ hutvā paññāyati, tathā ākāsaṁ. Pacchimapassaṁ phalikamayaṁ. Uttarapassaṁ suvaṇṇamayaṁ.",
  "tika-vin01t11:186_8": "Cattāro samuddāpi sinerurasmīhi eva paricchinnā.",
  "tika-vin01t11:186_9": "Tathā hi pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhena gantvā cakkavāḷapabbataṁ āhacca tiṭṭhanti,",
  "tika-vin01t11:186_10": "dakkhiṇapacchimapassehi nikkhantā maṇiphalikarasmiyo,",
  "tika-vin01t11:186_11": "pacchimuttarapassehi nikkhantā phalikasuvaṇṇarasmiyo,",
  "tika-vin01t11:186_12": "uttarapācīnapassehi nikkhantā suvaṇṇarajatarasmiyo ekato hutvā mahāsamuddapiṭṭhena gantvā cakkavāḷapabbataṁ āhacca tiṭṭhanti,",
  "tika-vin01t11:186_13": "tāsaṁ rasmīnaṁ antaresu cattāro mahāsamuddā honti.",
  "tika-vin01t11:187_0": "Tatoti sinerussa heṭṭhā upari ca vuttappamāṇato.",
  "tika-vin01t11:187_1": "Upaḍḍhupaḍḍhenāti upaḍḍhena upaḍḍhena.",
  "tika-vin01t11:187_2": "Idaṁ vuttaṁ hoti – dvācattālīsa yojanasahassāni samudde ajjhogāḷho tattakameva upari uggato yugandharapabbato,",
  "tika-vin01t11:187_3": "ekavīsati yojanasahassāni mahāsamudde ajjhogāḷho tattakameva ca upari uggato īsadharo pabbatoti iminā nayena sesesupi upaḍḍhupaḍḍhappamāṇatā veditabbā.",
  "tika-vin01t11:187_4": "Yathā mahāsamuddo yāva cakkavāḷapādamūlā anupubbaninno,",
  "tika-vin01t11:187_5": "evaṁ yāva sinerupādamūlāti heṭṭhā sineruppamāṇato upaḍḍhappamāṇopi yugandharapabbato pathaviyaṁ suppatiṭṭhito,",
  "tika-vin01t11:187_6": "evaṁ īsadharādayopīti daṭṭhabbaṁ. Vuttañhetaṁ ‘‘mahāsamuddo, bhikkhave,",
  "tika-vin01t11:187_7": "anupubbaninno anupubbapoṇo anupubbapabbhāro’’ti (cūḷava. 184; udā. 45).",
  "tika-vin01t11:187_8": "Sineruyugandharādīnaṁ antare sīdantarasamuddā nāma honti.",
  "tika-vin01t11:187_9": "Tattha kira udakaṁ sukhumaṁ morapattamattampi pakkhittaṁ patiṭṭhātuṁ na sakkoti sīdateva,",
  "tika-vin01t11:187_10": "tasmā te sīdasamuddā nāma vuccanti.",
  "tika-vin01t11:187_11": "Te pana vitthārato yathākkamaṁ sineruādīnaṁ accuggamasamānapaamāṇāti vadanti.",
  "tika-vin01t11:187_12": "Ajjhogāḷhuggatāti ajjhogāḷhā ca uggatā ca. Brahāti mahantā.",
  "tika-vin01t11:188_0": "Sinerussa samantatoti parikkhipanavasena sinerussa samantato ṭhitā.",
  "tika-vin01t11:188_1": "Sineruṁ tāva parikkhipitvā ṭhito yugandharo, taṁ parikkhipitvā īsadharo.",
  "tika-vin01t11:188_2": "Evaṁ taṁ taṁ parikkhipitvā ṭhitā ‘‘sinerussa samantato’’ti vuttā.",
  "tika-vin01t11:188_3": "Katthaci pana ‘‘sineruṁ parikkhipitvā assakaṇṇo nāma pabbato patiṭṭhito,",
  "tika-vin01t11:188_4": "taṁ parikkhipitvā vinatako nāma pabbato’’ti evaṁ aññoyeva anukkamo āgato. Tathā hi nimijātake –",
  "tika-vin01t11:189_0": "‘‘Sahassayuttaṁ hayavāhiṁ, dibbayānamadhiṭṭhito;",
  "tika-vin01t11:190_0": "Yāyamāno mahārājā, addā sīdantare nage;",
  "tika-vin01t11:191_0": "Disvānāmantayī sūtaṁ, ime ke nāma pabbatā’’ti. (jā. 2.22.566)",
  "tika-vin01t11:192_0": "Evaṁ nimimahārājena puṭṭhena mātalidevaputtena –",
  "tika-vin01t11:193_0": "‘‘Sudassano karavīko, īsadharo yugandharo;",
  "tika-vin01t11:194_0": "Nemindharo vinatako, assakaṇṇo girī brahā.",
  "tika-vin01t11:195_0": "‘‘Ete sīdantare nagā, anupubbasamuggatā;",
  "tika-vin01t11:196_0": "Mahārājānamāvāsā, yāni tvaṁ rāja passasī’’ti. (jā. 2.22.568-569)",
  "tika-vin01t11:197_0": "Vuttaṁ.",
  "tika-vin01t11:198_0": "Tattha aṭṭhakathāyaṁ idaṁ vuttaṁ –",
  "tika-vin01t11:199_0": "‘‘Ayaṁ, mahārāja,",
  "tika-vin01t11:199_1": "etesaṁ sabbabāhiro sudassano pabbato nāma, tadanantare karavīko nāma, so sudassanato uccataro.",
  "tika-vin01t11:199_2": "Ubhinnampi pana tesaṁ antare ekopi sīdantaramahāsamuddo.",
  "tika-vin01t11:199_3": "Karavīkassa anantare īsadharo nāma, so karavīkato uccataro.",
  "tika-vin01t11:199_4": "Tesampi antare eko sīdantaramahāsamuddo.",
  "tika-vin01t11:199_5": "Īsadharassa anantare yugandharo nāma, so īsadharato uccataro.",
  "tika-vin01t11:199_6": "Tesampi antare eko sīdantaramahāsamuddo.",
  "tika-vin01t11:199_7": "Yugandharassa anantare nemindharo nāma, so yugandharato uccataro.",
  "tika-vin01t11:199_8": "Tesampi antare eko sīdantaramahāsamuddo.",
  "tika-vin01t11:199_9": "Nemindharassa anantare vinatako nāma, so nemindharato uccataro.",
  "tika-vin01t11:199_10": "Tesampi antare eko sīdantaramahāsamuddo.",
  "tika-vin01t11:199_11": "Vinatakassa anantare assakaṇṇo nāma, so vinatakato uccataro.",
  "tika-vin01t11:199_12": "Tesampi antare eko sīdantaramahāsamuddo.",
  "tika-vin01t11:199_13": "Ete sīdantaramahāsamudde satta pabbatā anupaṭipāṭiyā samuggatā sopānasadisā hutvā ṭhitā’’ti (jā. aṭṭha. 6.22.569).",
  "tika-vin01t11:200_0": "Yojanānaṁ satānucco,",
  "tika-vin01t11:200_1": "himavā pañca pabbatoti himavā pabbato pañca yojanasatāni ucco, ubbedhoti attho.",
  "tika-vin01t11:200_2": "Tattha himavāti himapātasamaye himayuttatāya himaṁ assa atthīti himavā,",
  "tika-vin01t11:200_3": "gimhakāle himaṁ vamatīti himavā. Pabbatoti selo.",
  "tika-vin01t11:200_4": "Selo hi sandhisaṅkhātehi pabbehi sahitattā ‘‘pabbato’’ti vuccati,",
  "tika-vin01t11:200_5": "pasavanādivasena jalassa sārabhūtānaṁ bhesajjādīnaṁ vatthūnañca giraṇato ‘‘girī’’ti ca vuccati. Yojanānaṁ sahassāni,",
  "tika-vin01t11:200_6": "tīṇi āyatavitthatoti yojanānaṁ tīṇi sahassāni āyāmato ca vitthārato cāti attho,",
  "tika-vin01t11:200_7": "āyāmato ca vitthārato ca tīṇi yojanasahassānīti vuttaṁ hoti.",
  "tika-vin01t11:201_0": "Caturāsītisahassehi,",
  "tika-vin01t11:201_1": "kūṭehi paṭimaṇḍitoti sudassanakūṭacitrakūṭādīhi caturāsītikūṭasahassehi paṭimaṇḍito, sobhitoti attho.",
  "tika-vin01t11:201_2": "Apicettha avuttopi ayaṁ viseso veditabbo (ma. ni. aṭṭha. 2.31; a. ni. aṭṭha. 3.8.19; su. ni. aṭṭha.",
  "tika-vin01t11:201_3": "selasuttavaṇṇanā) – ayaṁ himavā nāma pabbato samantato sandamānapañcasatanadīvicitto,",
  "tika-vin01t11:201_4": "yattha āyāmavitthārena ceva gambhīratāya ca paṇṇāsa paṇṇāsa yojanā diyaḍḍhayojanasataparimaṇḍalā anotattadaho kaṇṇamuṇḍadaho rathakāradaho chaddantadaho kuṇāladaho mandākinīdaho sīhappapātadahoti satta mahāsarā patiṭṭhitā.",
  "tika-vin01t11:201_5": "Tesu anotatto sudassanakūṭaṁ citrakūṭaṁ kāḷakūṭaṁ gandhamādanakūṭaṁ kelāsakūṭanti imehi pañcahi pabbatehi parikkhitto.",
  "tika-vin01t11:201_6": "Tattha sudassanakūṭaṁ sovaṇṇamayaṁ dviyojanasatubbedhaṁ antovaṅkaṁ kākamukhasaṇṭhānaṁ tameva saraṁ paṭicchādetvā ṭhitaṁ. Citrakūṭaṁ sabbaratanamayaṁ. Kāḷakūṭaṁ añjanamayaṁ.",
  "tika-vin01t11:201_7": "Gandhamādanakūṭaṁ sānumayaṁ abbhantare muggavaṇṇaṁ kāḷānusāriyādimūlagandho candanādisāragandho saralādipheggugandho lavaṅgāditacagandho kapiṭṭhādipapaṭikagandho sajjādirasagandho tamālādipattagandho nāgakuṅkumādipupphagandho jātiphalādiphalagandho sabbathā gandhabhāvato gandhagandhoti imehi dasahi gandhehi ussannaṁ nānappakāraosadhasañchannaṁ kāḷapakkhauposathadivase ādittamiva aṅgāraṁ jalantaṁ tiṭṭhati.",
  "tika-vin01t11:202_0": "Tattheva nandamūlakaṁ (su. ni. aṭṭha.",
  "tika-vin01t11:202_1": "1.35) nāma pabbhāraṁ paccekabuddhānaṁ vasanokāso.",
  "tika-vin01t11:202_2": "Tisso guhāyo suvaṇṇaguhā maṇiguhā rajataguhāti.",
  "tika-vin01t11:202_3": "Tattha maṇiguhādvāre mañjūsako nāma rukkho yojanaṁ ubbedhena, yojanaṁ vitthārena,",
  "tika-vin01t11:202_4": "so yattakāni udake vā thale vā pupphāni,",
  "tika-vin01t11:202_5": "sabbāni pupphati visesena paccekabuddhāgamanadivase,",
  "tika-vin01t11:202_6": "tassūparito sabbaratanamāḷo hoti.",
  "tika-vin01t11:202_7": "Tattha sammajjanakavāto kacavaraṁ chaḍḍeti,",
  "tika-vin01t11:202_8": "samakaraṇavāto sabbaratanamayaṁ vālikaṁ samaṁ karoti,",
  "tika-vin01t11:202_9": "siñcanakavāto anotattadahato ānetvā udakaṁ siñcati,",
  "tika-vin01t11:202_10": "sugandhakaraṇavāto sabbesaṁ gandharukkhānaṁ gandhe āneti,",
  "tika-vin01t11:202_11": "ocinakavāto pupphāni ocinitvā pāteti,",
  "tika-vin01t11:202_12": "santharaṇakavāto sabbattha santharati,",
  "tika-vin01t11:202_13": "sadā paññattāneva cettha āsanāni honti.",
  "tika-vin01t11:202_14": "Yesu paccekabuddhuppādadivase uposathadivase ca sabbapaccekabuddhā sannipatitvā nisīdanti, ayaṁ tattha pakati.",
  "tika-vin01t11:202_15": "Abhisambuddhapaccekabuddho tattha gantvā paññattāsane nisīdati.",
  "tika-vin01t11:202_16": "Tato sace tasmiṁ kāle aññepi paccekabuddhā saṁvijjanti,",
  "tika-vin01t11:202_17": "tepi taṅkhaṇaṁ sannipatitvā paññattāsanesu nisīdanti,",
  "tika-vin01t11:202_18": "nisīditvā kiñcideva samāpattiṁ samāpajjitvā vuṭṭhahanti.",
  "tika-vin01t11:202_19": "Tato saṅghatthero adhunāgataṁ paccekabuddhaṁ sabbesaṁ anumodanatthāya ‘‘kathamadhigata’’nti kammaṭṭhānaṁ pucchati,",
  "tika-vin01t11:202_20": "tadā so attano udānabyākaraṇagāthaṁ bhāsati.",
  "tika-vin01t11:202_21": "Evamidaṁ gandhamādanakūṭaṁ paccekabuddhānaṁ āvāsaṭṭhānaṁ hotīti veditabbaṁ.",
  "tika-vin01t11:203_0": "Kelāsakūṭaṁ pana rajatamayaṁ.",
  "tika-vin01t11:203_1": "Sabbāni cetāni citrakūṭādīni sudassanena samānubbedhasaṇṭhānāni tameva saraṁ paṭicchādetvā ṭhitāni.",
  "tika-vin01t11:203_2": "Sabbāni pana puthulato paññāsayojanāni,",
  "tika-vin01t11:203_3": "āyāmato pana ubbedhato viya dviyojanasatānevāti vadanti.",
  "tika-vin01t11:203_4": "Tāni sabbāni devānubhāvena nāgānubhāvena ca ṭhassanti, nadiyo ca tesu sandanti,",
  "tika-vin01t11:203_5": "taṁ sabbampi udakaṁ anotattameva pavisati,",
  "tika-vin01t11:203_6": "candimasūriyā dakkhiṇena vā uttarena vā gacchantā pabbatantarena tattha obhāsaṁ karonti, ujuṁ gacchantā na karonti,",
  "tika-vin01t11:203_7": "tenevassa ‘‘anotatta’’nti saṅkhā udapādi.",
  "tika-vin01t11:203_8": "Tattha ratanamayamanuññasopānasilātalāni nimmacchakacchapāni phalikasadisanimmalūdakāni nhānatitthāni tadupabhogīsattānaṁ sādhāraṇakammunāva suppaṭiyattāni susaṇṭhitāni honti,",
  "tika-vin01t11:203_9": "yesu buddhapaccekabuddhakhīṇāsavā ca iddhimanto ca isayo nhāyanti,",
  "tika-vin01t11:203_10": "devayakkhādayo uyyānakīḷaṁ kīḷanti.",
  "tika-vin01t11:204_0": "Tassa catūsu passesu sīhamukhaṁ hatthimukhaṁ assamukhaṁ usabhamukhanti cattāri mukhāni honti, yehi catasso nadiyo sandanti.",
  "tika-vin01t11:204_1": "Sīhamukhena nikkhantanadītīre sīhā bahutarā honti,",
  "tika-vin01t11:204_2": "hatthimukhādīhi hatthiassausabhā.",
  "tika-vin01t11:204_3": "Puratthimadisato nikkhantanadī anotattaṁ tikkhattuṁ padakkhiṇaṁ katvā itarā tisso nadiyo anupagamma pācīnahimavanteneva amanussapathaṁ gantvā mahāsamuddaṁ pavisati.",
  "tika-vin01t11:204_4": "Pacchimadisato ca uttaradisato ca nikkhantanadiyopi tatheva padakkhiṇaṁ katvā pacchimahimavanteneva uttarahimavanteneva ca amanussapathaṁ gantvā mahāsamuddaṁ pavisanti.",
  "tika-vin01t11:204_5": "Dakkhiṇadisato nikkhantanadī pana taṁ tikkhattuṁ padakkhiṇaṁ katvā dakkhiṇena ujukaṁ pāsāṇapiṭṭheneva saṭṭhi yojanāni gantvā pabbataṁ paharitvā vuṭṭhāya parikkhepena tigāvutappamāṇā udakadhārā hutvā ākāsena saṭṭhi yojanāni gantvā tiyaggaḷe nāma pāsāṇe patitā,",
  "tika-vin01t11:204_6": "pāsāṇo udakadhārāvegena bhinno.",
  "tika-vin01t11:204_7": "Tattha paññāsayojanappamāṇā tiyaggaḷā nāma mahāpokkharaṇī jātā,",
  "tika-vin01t11:204_8": "mahāpokkharaṇiyā kūlaṁ bhinditvā pāsāṇaṁ pavisitvā saṭṭhi yojanāni gatā,",
  "tika-vin01t11:204_9": "tato ghanapathaviṁ bhinditvā umaṅgena saṭṭhi yojanāni gantvā viñjhaṁ nāma tiracchānapabbataṁ paharitvā hatthatale pañcaṅgulisadisā pañcadhārā hutvā pavattati.",
  "tika-vin01t11:204_10": "Sā tikkhattuṁ anotattaṁ padakkhiṇaṁ katvā gataṭṭhāne ‘‘āvaṭṭagaṅgā’’ti vuccati,",
  "tika-vin01t11:204_11": "ujukaṁ pāsāṇapiṭṭhena saṭṭhi yojanāni gataṭṭhāne ‘‘kaṇhagaṅgā’’ti,",
  "tika-vin01t11:204_12": "ākāsena saṭṭhi yojanāni gataṭṭhāne ‘‘ākāsagaṅgā’’ti,",
  "tika-vin01t11:204_13": "tiyaggaḷapāsāṇe paññāsayojanokāse ṭhitā ‘‘tiyaggaḷapokkharaṇī’’ti,",
  "tika-vin01t11:204_14": "kūlaṁ bhinditvā pāsāṇaṁ pavisitvā saṭṭhi yojanāni gataṭṭhāne ‘‘bahalagaṅgā’’ti,",
  "tika-vin01t11:204_15": "umaṅgena saṭṭhi yojanāni gataṭṭhāne ‘‘umaṅgagaṅgā’’ti vuccati.",
  "tika-vin01t11:204_16": "Viñjhaṁ nāma tiracchānapabbataṁ paharitvā pañcadhārā hutvā pavattaṭṭhāne pana gaṅgā yamunā aciravatī sarabhū mahīti pañcadhā saṅkhyaṁ gatā.",
  "tika-vin01t11:204_17": "Evametā pañca mahānadiyo himavantato pabhavanti.",
  "tika-vin01t11:205_0": "Chaddantadahassa pana (jā. aṭṭha.",
  "tika-vin01t11:205_1": "5.16.chaddantajātakavaṇṇanā) majjhe dvādasayojanappamāṇe ṭhāne sevālo vā paṇakaṁ vā natthi,",
  "tika-vin01t11:205_2": "maṇikkhandhavaṇṇaṁ udakameva santiṭṭhati,",
  "tika-vin01t11:205_3": "tadanantaraṁ yojanavitthataṁ suddhakallahāravanaṁ taṁ udakaṁ parikkhipitvā ṭhitaṁ,",
  "tika-vin01t11:205_4": "tadanantaraṁ yojanavitthatameva suddhanīluppalavanaṁ taṁ parikkhipitvā ṭhitaṁ,",
  "tika-vin01t11:205_5": "yojanayojanavitthatāneva rattuppalasetuppalarattapadumasetapadumakumudavanāni purimaṁ purimaṁ parikkhipitvā ṭhitāni,",
  "tika-vin01t11:205_6": "imesaṁ pana sattannaṁ vanānaṁ anantaraṁ sabbesampi kallahārādīnaṁ vasena vomissakavanaṁ yojanavitthatameva tāni parikkhipitvā ṭhitaṁ,",
  "tika-vin01t11:205_7": "tadanantaraṁ nāgānaṁ kaṭippamāṇe udake yojanavitthatameva rattasālivanaṁ,",
  "tika-vin01t11:205_8": "tadanantaraṁ udakapariyante nīlapītalohitodātasurabhisukhumakusumasamākiṇṇaṁ khuddakagacchavananti imāni dasa vanāni yojanayojanavitthatāneva.",
  "tika-vin01t11:205_9": "Tato khuddakarājamāsamahārājamāsamuggavanaṁ,",
  "tika-vin01t11:205_10": "tadanantaraṁ tipusaeḷālukaalābukumbhaṇḍavallivanāni,",
  "tika-vin01t11:205_11": "tato pūgarukkhappamāṇaṁ ucchuvanaṁ,",
  "tika-vin01t11:205_12": "tato hatthidantappamāṇaphalaṁ kadalivanaṁ, tato sālavanaṁ,",
  "tika-vin01t11:205_13": "tadanantaraṁ cāṭippamāṇaphalaṁ panasavanaṁ,",
  "tika-vin01t11:205_14": "tato madhuraphalaṁ ambavanaṁ, tato ciñcavanaṁ, tato kapiṭṭhavanaṁ,",
  "tika-vin01t11:205_15": "tato vomissako mahāvanasaṇḍo, tato veṇuvanaṁ,",
  "tika-vin01t11:205_16": "veṇuvanaṁ pana parikkhipitvā satta pabbatā ṭhitā,",
  "tika-vin01t11:205_17": "tesaṁ bāhirantato paṭṭhāya paṭhamo cūḷakāḷapabbato nāma, dutiyo mahākāḷapabbato nāma, tato udakapassapabbato nāma, tato candapassapabbato nāma,",
  "tika-vin01t11:205_18": "tato sūriyapassapabbato nāma, tato maṇipassapabbato nāma,",
  "tika-vin01t11:205_19": "sattamo suvaṇṇapassapabbato nāma.",
  "tika-vin01t11:205_20": "So ubbedhato sattayojaniko chaddantadahaṁ parikkhipitvā pattassa mukhavaṭṭi viya ṭhito.",
  "tika-vin01t11:205_21": "Tassa abbhantarimapassaṁ suvaṇṇavaṇṇaṁ,",
  "tika-vin01t11:205_22": "tato nikkhantena obhāsena chaddantadaho samuggatabālasūriyo viya hoti.",
  "tika-vin01t11:205_23": "Bāhirimapabbatesu pana eko ubbedhato cha yojanāni, eko pañca, eko cattāri, eko tīṇi, eko dve, eko yojanaṁ.",
  "tika-vin01t11:206_0": "Evaṁ sattapabbataparikkhittassa pana tassa dahassa pubbuttarakaṇṇe udakavātappaharaṇokāse mahānigrodharukkho,",
  "tika-vin01t11:206_1": "tassa khandho parikkhepato pañcayojaniko, ubbedhato sattayojaniko.",
  "tika-vin01t11:206_2": "Catūsu disāsu catasso sākhāyo chachayojanikā,",
  "tika-vin01t11:206_3": "uddhaṁ uggatasākhāpi chayojanikāva.",
  "tika-vin01t11:206_4": "Iti so mūlato paṭṭhāya ubbedhena terasayojaniko sākhānaṁ orimantato yāva pārimantā dvādasayojaniko aṭṭhahi pārohasahassehi paṭimaṇḍito muṇḍamaṇipabbato viya vilāsamāno tiṭṭhati.",
  "tika-vin01t11:206_5": "Chaddantadahassa pana pacchimadisābhāge suvaṇṇapabbate dvādasayojanikā kañcanaguhā.",
  "tika-vin01t11:206_6": "Chaddanto nāgarājā vassāratte aṭṭhasahassanāgaparivuto kañcanaguhāyaṁ vasati,",
  "tika-vin01t11:206_7": "gimhakāle udakavātaṁ sampaṭicchamāno mahānigrodhamūle pārohantare tiṭṭhati.",
  "tika-vin01t11:207_0": "Mandākiniyā pana majjhe pañcavīsatiyojanamatte ṭhāne sevālo vā paṇakaṁ vā natthi,",
  "tika-vin01t11:207_1": "phalikavaṇṇaṁ udakameva hoti,",
  "tika-vin01t11:207_2": "tato paraṁ pana nāgānaṁ kaṭippamāṇe udake aḍḍhayojanavitthataṁ setapadumavanaṁ taṁ udakaṁ parikkhipitvā ṭhitaṁ.",
  "tika-vin01t11:207_3": "Tattha muḷālaṁ naṅgalasīsamattaṁ hoti,",
  "tika-vin01t11:207_4": "bhisaṁ mahābheripokkharappamāṇaṁ hoti.",
  "tika-vin01t11:207_5": "Tassa ekekasmiṁ pabbantare āḷhakappamāṇaṁ khīraṁ hoti.",
  "tika-vin01t11:207_6": "Padumānaṁ pupphasamaye vāto reṇuvaṭṭiṁ uṭṭhāpetvā paduminīpattesu ṭhapeti,",
  "tika-vin01t11:207_7": "tattha udakaphusitāni patanti,",
  "tika-vin01t11:207_8": "tato ādiccapākena paccitvā pakkaayoghaṭikā viya pokkharamadhu tiṭṭhati,",
  "tika-vin01t11:207_9": "tadanantaraṁ tāvamahantameva rattapadumavanaṁ,",
  "tika-vin01t11:207_10": "tadanantaraṁ rattakumudavanaṁ,",
  "tika-vin01t11:207_11": "tadanantaraṁ setakumudavanaṁ , tadanantaraṁ nīluppalavanaṁ,",
  "tika-vin01t11:207_12": "tadanantaraṁ rattuppalavanaṁ,",
  "tika-vin01t11:207_13": "tadanantaraṁ sugandhasālivanaṁ,",
  "tika-vin01t11:207_14": "tadanantaraṁ eḷālukaalābukumbhaṇḍādīni madhurarasāni valliphalāni,",
  "tika-vin01t11:207_15": "tadanantaraṁ aḍḍhayojanavitthatameva ucchuvanaṁ,",
  "tika-vin01t11:207_16": "tattha pūgarukkhakkhandhappamāṇaṁ ucchu. Tadanantaraṁ kadalivanaṁ,",
  "tika-vin01t11:207_17": "yato duve pakkāni khādantā kilamanti.",
  "tika-vin01t11:207_18": "Tadanantaraṁ cāṭippamāṇaphalaṁ panasavanaṁ, tadanantaraṁ ambavanaṁ, jambuvanaṁ,",
  "tika-vin01t11:207_19": "kapiṭṭhavananti saṅkhepato tasmiṁ dahe khāditabbayuttakaṁ phalaṁ nāma natthīti na vattabbaṁ.",
  "tika-vin01t11:207_20": "Iti imasmiṁ himavati vijjamānakasattamahāsarappabhutīnaṁ pamāṇasaṇṭhānādibhedaṁ sabbameva visesaṁ bhagavā sabbathā avedi aññāsi paṭivijjhiyevāti daṭṭhabbaṁ.",
  "tika-vin01t11:208_0": "Tipañcayojanakkhandhaparikkhepāti pannarasayojanappamāṇakkhandhaparikkhepā,",
  "tika-vin01t11:208_1": "khandhassa pariṇāho pannarasayojanappamāṇoti vuttaṁ hoti.",
  "tika-vin01t11:208_2": "Nagavhayāti nagasaddena avhātabbā, rukkhābhidhānāti attho.",
  "tika-vin01t11:208_3": "Rukkho hi na gacchatīti nagoti vuccati. Nagavhayā jambūti yojetabbaṁ.",
  "tika-vin01t11:208_4": "Paññāsayojanakkhandhasākhāyāmāti ubbedhato paññāsayojanappamāṇakkhandhāyāmā ubbedhato samantato ca paññāsayojanasākhāyāmā ca.",
  "tika-vin01t11:208_5": "Tato eva satayojanavitthiṇṇā, tāvadeva ca uggatā.",
  "tika-vin01t11:208_6": "Jamburukkhassa hi mūlato paṭṭhāya yāva sākhāviṭapā, tāva paṇṇāsa yojanāni,",
  "tika-vin01t11:208_7": "tato parampi ujukaṁ uggatasākhā paṇṇāsa yojanāni,",
  "tika-vin01t11:208_8": "samantato ca ekekā sākhā paṇṇāsa paṇṇāsa yojanāni vaḍḍhitāni.",
  "tika-vin01t11:208_9": "Tāsu pana mahantā mahantā nadiyo sandanti,",
  "tika-vin01t11:208_10": "tāsaṁ nadīnaṁ ubhayatīre jambupakkānaṁ patitaṭṭhāne suvaṇṇaṅkurā uṭṭhahanti,",
  "tika-vin01t11:208_11": "te nadījalena vuyhamānā anupubbena mahāsamuddaṁ pavisanti,",
  "tika-vin01t11:208_12": "tatoyeva jambunadiyaṁ nibbattattā ‘‘jambunada’’nti taṁ suvaṇṇaṁ vuccati.",
  "tika-vin01t11:209_0": "Yassānubhāvenāti yassā mahantatā kappaṭṭhāyikādippakārena pabhāvena. Yañcetaṁ jambuyā pamāṇaṁ,",
  "tika-vin01t11:209_1": "etadeva asurānaṁ cittapāṭaliyā, garuḷānaṁ simbalirukkhassa, aparagoyāne kadambassa, uttarakurūsu kapparukkhassa, pubbavidehe sirīsassa,",
  "tika-vin01t11:209_2": "tāvatiṁsesu pāricchattakassāti. Tenāhu porāṇā –",
  "tika-vin01t11:210_0": "‘‘Pāṭalī simbalī jambū, devānaṁ pārichattako;",
  "tika-vin01t11:211_0": "Kadambo kapparukkho ca,",
  "tika-vin01t11:211_1": "sirīsena bhavati sattama’’nti. (visuddhi. 1.137; a. ni. aṭṭha. 1.1.322);",
  "tika-vin01t11:212_0": "Ettha sirīsena bhavati sattamanti ettha sirīsenāti paccatte karaṇavacanaṁ.",
  "tika-vin01t11:212_1": "Sattamanti liṅgavipallāsena vuttaṁ,",
  "tika-vin01t11:212_2": "sirīso bhavati sattamoti attho.",
  "tika-vin01t11:213_0": "Cakkavāḷasiluccayoti cakkavāḷapabbato. Parikkhipitvā taṁ sabbaṁ,",
  "tika-vin01t11:213_1": "lokadhātumayaṁ ṭhitoti heṭṭhā vuttaṁ sabbampi taṁ parikkhipitvā cakkavāḷasiluccayo patiṭṭhito,",
  "tika-vin01t11:213_2": "ayaṁ ekā lokadhātu nāmāti attho.",
  "tika-vin01t11:213_3": "Ma-kāro padasandhivasena āgato.",
  "tika-vin01t11:213_4": "‘‘Taṁ sabbaṁ lokadhātuṁ parikkhipitvā ayaṁ cakkavāḷasiluccayo ṭhito’’ti evampettha sambandhaṁ vadanti,",
  "tika-vin01t11:213_5": "evaṁ vuttepi cakkavāḷapabbatopi lokadhātuyevāti veditabbaṁ.",
  "tika-vin01t11:214_0": "Tatthāti tissaṁ lokadhātuyaṁ.",
  "tika-vin01t11:214_1": "Candamaṇḍalaṁ ekūnapaññāsayojananti ujukaṁ āyāmato vitthārato ubbedhato ca ekūnapaññāsayojanaṁ,",
  "tika-vin01t11:214_2": "parimaṇḍalato pana tīhi yojanehi ūnadiyaḍḍhasatayojanaṁ.",
  "tika-vin01t11:214_3": "Sūriyamaṇḍalaṁ paññāsayojananti etthāpi candamaṇḍale vuttanayeneva ujukaṁ paññāsayojananti veditabbaṁ,",
  "tika-vin01t11:214_4": "parimaṇḍalato pana diyaḍḍhasatayojanaṁ.",
  "tika-vin01t11:215_0": "Tesu pana candamaṇḍalaṁ (dī. ni. aṭṭha. 3.121) heṭṭhā, sūriyamaṇḍalaṁ upari, antarā nesaṁ yojanaṁ hoti.",
  "tika-vin01t11:215_1": "Candassa heṭṭhimantato sūriyassa uparimantaṁ yojanasataṁ hoti, candavimānaṁ anto maṇimayaṁ, bahi rajatena parikkhittaṁ,",
  "tika-vin01t11:215_2": "anto ca bahi ca sītalameva hoti.",
  "tika-vin01t11:215_3": "Sūriyavimānaṁ anto kanakamayaṁ,",
  "tika-vin01t11:215_4": "bāhiraṁ phalikaparikkhittaṁ hoti, anto ca bahi ca uṇhameva.",
  "tika-vin01t11:215_5": "Cando ujukaṁ saṇikaṁ gacchati.",
  "tika-vin01t11:215_6": "So hi amāvāsiyaṁ sūriyena saddhiṁ gacchanto divase divase thokaṁ thokaṁ ohīyanto puṇṇamāsiyaṁ upaḍḍhamaggato ohīyati, tiriyaṁ pana sīghaṁ gacchati.",
  "tika-vin01t11:215_7": "Tathā hesa ekasmiṁ māse kadāci dakkhiṇato, kadāci uttarato dissati,",
  "tika-vin01t11:215_8": "candassa ubhosu passesu nakkhattatārakā gacchanti,",
  "tika-vin01t11:215_9": "cando dhenu viya vacchaṁ taṁ taṁ nakkhattaṁ upasaṅkamati,",
  "tika-vin01t11:215_10": "nakkhattāni pana attano gamanaṭṭhānaṁ na vijahanti, attano vīthiyāva gacchanti.",
  "tika-vin01t11:215_11": "Sūriyassa pana ujukaṁ gamanaṁ sīghaṁ, tiriyaṁ gamanaṁ dandhaṁ.",
  "tika-vin01t11:215_12": "Tiriyaṁ gamanaṁ nāma dakkhiṇadisato uttaradisāya,",
  "tika-vin01t11:215_13": "uttaradisato dakkhiṇadisāya gamanaṁ,",
  "tika-vin01t11:215_14": "taṁ dandhaṁ chahi chahi māsehi ijjhanato.",
  "tika-vin01t11:216_0": "Sūriyo kāḷapakkhauposathe candena saheva gantvā tato paraṁ pāṭipadadivase yojanānaṁ satasahassaṁ candamaṇḍalaṁ ohāya gacchati attano sīghagāmitāya tassa ca dandhagāmitāya,",
  "tika-vin01t11:216_1": "atha cando lekhā viya paññāyati.",
  "tika-vin01t11:216_2": "Tato parampi pakkhassa dutiyāya yojanānaṁ satasahassaṁ candamaṇḍalaṁ ohāya gacchati.",
  "tika-vin01t11:216_3": "Evaṁ divase divase yāva sukkapakkhauposathadivasā satasahassaṁ satasahassaṁ ohāya gacchati,",
  "tika-vin01t11:216_4": "atha cando anukkamena vaḍḍhitvā uposathadivase paripuṇṇo hoti.",
  "tika-vin01t11:216_5": "Anukkamena vaḍḍhanañcettha uparibhāgato patitasūriyālokatāya heṭṭhato pavattāya sūriyassa dūrabhāvena divase divase anukkamena parihāyamānāya attano chāyāya vasena anukkamena caṇḍamaṇḍalappadesassa vaḍḍhamānassa viya dissamānatāyāti veditabbaṁ,",
  "tika-vin01t11:216_6": "tasmā anukkamena vaḍḍhitvā viya uposathadivase puṇṇamāyaṁ paripuṇṇamaṇḍalo hutvā dissati.",
  "tika-vin01t11:216_7": "Atha sūriyo pāṭipadadivase yojanānaṁ satasahassaṁ dhāvitvā puna candamaṇḍalaṁ gaṇhāti candassa dandhagatitāya attano ca sīghagatitāya,",
  "tika-vin01t11:216_8": "tathā dutiyāya satasahassanti evaṁ yāva uposathadivasā satasahassaṁ satasahassaṁ dhāvitvā gaṇhāti.",
  "tika-vin01t11:216_9": "Atha cando anukkamena hāyitvā kāḷapakkhauposathadivase sabbaso na paññāyati,",
  "tika-vin01t11:216_10": "anukkamena hāyamānatā cettha anukkamena vaḍḍhamānatāya vuttanayena veditabbā.",
  "tika-vin01t11:216_11": "Tattha pana chāyāya hāyamānatāya maṇḍalaṁ vaḍḍhamānaṁ viya dissati,",
  "tika-vin01t11:216_12": "idha ca chāyāya vaḍḍhamānatāya maṇḍalaṁ hāyamānaṁ viya dissati,",
  "tika-vin01t11:216_13": "tasmā anukkamena hāyitvā viya uposathadivase sabbaso na paññāyati.",
  "tika-vin01t11:216_14": "Candaṁ heṭṭhā katvā sūriyo upari hoti,",
  "tika-vin01t11:216_15": "mahatiyā pātiyā khuddakabhājanaṁ viya candamaṇḍalaṁ pidhīyati,",
  "tika-vin01t11:216_16": "majjhanhike gehacchāyā viya candassa chāyā na paññāyati.",
  "tika-vin01t11:216_17": "So chāyāya apaññāyamānāya dūre ṭhitānaṁ divā padīpo viya sayampi na paññāyati.",
  "tika-vin01t11:217_0": "Imesaṁ pana ajavīthi nāgavīthi govīthīti tisso gamanavīthiyo honti.",
  "tika-vin01t11:217_1": "Tattha ajānaṁ udakaṁ paṭikūlaṁ hoti, hatthināgānaṁ manāpaṁ,",
  "tika-vin01t11:217_2": "gunnaṁ sītuṇhasamatāya phāsu hoti.",
  "tika-vin01t11:217_3": "Tathā ca yāya vīthiyā sūriye gacchante vassavalāhakadevaputtā sūriyābhitāpasantattā attano vimānato na nikkhamanti,",
  "tika-vin01t11:217_4": "kīḷāpasutā hutvā na vicaranti,",
  "tika-vin01t11:217_5": "tadā kira sūriyavimānaṁ pakatimaggato adho otaritvā vicarati,",
  "tika-vin01t11:217_6": "tassa oruyha caraṇeneva candavimānampi adho oruyha carati taggatikattā,",
  "tika-vin01t11:217_7": "tasmā sā vīthi udakābhāvena ajānurūpatāya ‘‘ajavīthī’’ti samaññā gatā.",
  "tika-vin01t11:217_8": "Yāya pana vīthiyā sūriye gacchante vassavalāhakadevaputtā sūriyābhitāpābhāvato abhiṇhaṁ attano vimānato bahi nikkhamitvā kīḷāpasutā hutvā ito cito ca vicaranti,",
  "tika-vin01t11:217_9": "tadā kira sūriyavimānaṁ pakatimaggato uddhaṁ āruhitvā vicarati,",
  "tika-vin01t11:217_10": "tassa uddhaṁ āruyha caraṇeneva candavimānampi uddhaṁ āruyha carati taggatikattā,",
  "tika-vin01t11:217_11": "taggatikatā ca samānagati nāma vātamaṇḍalena vimānassa phellitabbattā,",
  "tika-vin01t11:217_12": "tasmā sā vīthi udakabahubhāvena nāgānurūpatāya ‘‘nāgavīthī’’ti samaññā gatā.",
  "tika-vin01t11:217_13": "Yadā sūriyo uddhaṁ anārohanto adho ca anotaranto pakatimaggeneva gacchati,",
  "tika-vin01t11:217_14": "tadā vassavalāhakā yathākālaṁ yathāruciñca vimānato nikkhamitvā sukhena vicaranti,",
  "tika-vin01t11:217_15": "tena kālena kālaṁ vassanato loke utusamatā hoti,",
  "tika-vin01t11:217_16": "tāya utusamatāya hetubhūtāya sā candimasūriyānaṁ gati gavānurūpatāya ‘‘govīthī’’ti samaññā gatā.",
  "tika-vin01t11:217_17": "Tasmā yaṁ kālaṁ candimasūriyā ajavīthiṁ āruhanti,",
  "tika-vin01t11:217_18": "tadā devo ekabindumpi na vassati. Yadā nāgavīthiṁ ārohanti,",
  "tika-vin01t11:217_19": "tadā bhinnaṁ viya nabhaṁ paggharati. Yadā govīthiṁ ārohanti, tadā utusamatā sampajjati.",
  "tika-vin01t11:218_0": "Yadā pana rājāno adhammikā honti,",
  "tika-vin01t11:218_1": "tesaṁ adhammikatāya uparājasenāpatippabhutayo sabbe devā brahmāno ca adhammikā honti,",
  "tika-vin01t11:218_2": "tadā tesaṁ adhammikatāya visamaṁ candimasūriyā parivattanti.",
  "tika-vin01t11:218_3": "Tadā hi bahvābādhatādianiṭṭhaphalūpanissayabhūtassa yathāvuttassa adhammikatāsaññitassa sādhāraṇassa pāpakammassa balena visamaṁ vāyantena vāyunā phelliyamānā candimasūriyā sineruṁ parikkhipantā visamaṁ parivattanti, yathāmaggena na pavattanti. Vāto yathāmaggena na vāyati, ayathāmaggena vāyati,",
  "tika-vin01t11:218_4": "ayathāmaggena vāyanto ākāsaṭṭhavimānāni khobheti,",
  "tika-vin01t11:218_5": "vimānesu khobhitesu devatānaṁ kīḷanatthāya cittāni na namanti,",
  "tika-vin01t11:218_6": "cittesu anamantesu sītuṇhabhedo utu yathākālena na sampajjati,",
  "tika-vin01t11:218_7": "tasmiṁ asampajjante na sammā devo vassati, kadāci vassati, kadāci na vassati, katthaci vassati, katthaci na vassati.",
  "tika-vin01t11:218_8": "Vassantopi vappakāle aṅkurakāle nāḷakāle pupphakāle khīraggahaṇādikālesu yathā yathā sassānaṁ upakāro na hoti,",
  "tika-vin01t11:218_9": "tathā tathā vassati ca vigacchati ca.",
  "tika-vin01t11:218_10": "Tena sassāni visamapākāni honti vigatagandharasādisampadāni,",
  "tika-vin01t11:218_11": "ekabhājane pakkhittataṇḍulesupi ekasmiṁ padese bhattaṁ uttaṇḍulaṁ hoti, ekasmiṁ atikilinnaṁ, ekasmiṁ samapākaṁ.",
  "tika-vin01t11:218_12": "Taṁ paribhuttaṁ kucchiyampi sabbaso apariṇataṁ, ekadesena pariṇataṁ,",
  "tika-vin01t11:218_13": "supariṇatanti evaṁ tīhiyeva pakārehi paccati,",
  "tika-vin01t11:218_14": "pakkāsayaṁ na sammā upagacchati.",
  "tika-vin01t11:218_15": "Tena sattā bahvābādhā ceva honti appāyukā ca.",
  "tika-vin01t11:219_0": "Dhammikānaṁ pana rājūnaṁ kāle vuttavipariyāyena candimasūriyā samaṁ parivattanti, yathāmaggena pavattanti, utusamatā ca sampajjati,",
  "tika-vin01t11:219_1": "candimasūriyā cha māse sineruto bahi nikkhamanti, cha māse anto vicaranti.",
  "tika-vin01t11:219_2": "Tathā hi sinerusamīpena taṁ padakkhiṇaṁ katvā gacchantā cha māse tato gamanavīthito bahi attano tiriyaṁ gamanena cakkavāḷābhimukhā nikkhamanti .",
  "tika-vin01t11:219_3": "Evaṁ cha māse khaṇe khaṇe sineruto apasakkanavasena tato nikkhamitvā cakkavāḷasamīpaṁ pattā.",
  "tika-vin01t11:219_4": "Tatopi cha māse khaṇe khaṇe apasakkanavasena nikkhamitvā sinerusamīpaṁ pāpuṇantā anto vicaranti.",
  "tika-vin01t11:219_5": "Te hi āsāḷhīmāse sinerusamīpena caranti,",
  "tika-vin01t11:219_6": "tato dve māse nikkhamitvā bahi caranti.",
  "tika-vin01t11:219_7": "Paṭhamakattikamāse majjhena gacchanti,",
  "tika-vin01t11:219_8": "tato cakkavāḷābhimukhā gantvā tayo māse cakkavāḷasamīpena vicaritvā puna nikkhamitvā citramāse majjhena gantvā tato pare dve māse sineruabhimukhā pakkhanditvā puna āsāḷhe sinerusamīpena caranti.",
  "tika-vin01t11:219_9": "Ettha ca sinerussa cakkavāḷassa ca yaṁ ṭhānaṁ vemajjhaṁ,",
  "tika-vin01t11:219_10": "tassa sinerussa ca yaṁ ṭhānaṁ vemajjhaṁ,",
  "tika-vin01t11:219_11": "tena gacchantā sinerusamīpena carantīti veditabbā,",
  "tika-vin01t11:219_12": "na sinerussa aggālindaṁ allīnā,",
  "tika-vin01t11:219_13": "cakkavāḷasamīpena caraṇampi imināva nayena veditabbaṁ.",
  "tika-vin01t11:219_14": "Yadā pana sinerussa cakkavāḷassa ujukaṁ vemajjhena gacchanti,",
  "tika-vin01t11:219_15": "tadā vemajjhena vicarantīti veditabbaṁ.",
  "tika-vin01t11:220_0": "Evaṁ vicarantā ca ekappahārena tīsupi dīpesu ālokaṁ karonti.",
  "tika-vin01t11:220_1": "Ekekāya disāya nava nava yojanasatasahassāni andhakāraṁ vidhamitvā ālokaṁ dassenti. Kathaṁ?",
  "tika-vin01t11:220_2": "Imasmiñhi dīpe sūriyuggamanakālo pubbavidehe majjhanhiko hoti,",
  "tika-vin01t11:220_3": "uttarakurūsu atthaṅgamanakālo, aparagoyāne majjhimayāmo,",
  "tika-vin01t11:220_4": "pubbavidehamhi uggamanakālo uttarakurūsu majjhanhiko,",
  "tika-vin01t11:220_5": "aparagoyāne atthaṅgamanakālo, idha majjhimayāmo,",
  "tika-vin01t11:220_6": "uttarakurūsu uggamanakālo aparagoyāne majjhanhiko, idha atthaṅgamanakālo, pubbavidehe majjhimayāmo,",
  "tika-vin01t11:220_7": "aparagoyānadīpe uggamanakālo idha majjhanhiko,",
  "tika-vin01t11:220_8": "pubbavidehadīpe atthaṅgamanakālo, uttarakurūsu majjhimayāmo.",
  "tika-vin01t11:220_9": "Imasmiñhi dīpe ṭhitamajjhanhikavelāyaṁ pubbavidehavāsīnaṁ atthaṅgamanavasena upaḍḍhaṁ sūriyamaṇḍalaṁ paññāyati,",
  "tika-vin01t11:220_10": "aparagoyānavāsīnaṁ uggamanavasena upaḍḍhaṁ paññāyati. Evaṁ sesadīpesupi.",
  "tika-vin01t11:220_11": "Iti imināva pakārena tīsu dīpesu ekappahāreneva candimasūriyā ālokaṁ dassentīti veditabbaṁ.",
  "tika-vin01t11:221_0": "Ito aññathā pana dvīsu eva dīpesu ekappahāreneva ālokaṁ dassenti.",
  "tika-vin01t11:221_1": "Yasmiñhi dīpe atthaṅgamanavasena upaḍḍhaṁ sūriyamaṇḍalaṁ paññāyati,",
  "tika-vin01t11:221_2": "atthaṅgamite tattha na paññāyati, ālokaṁ na dasseti,",
  "tika-vin01t11:221_3": "dvīsu eva dīpesu ekappahārena ubhayaṁ.",
  "tika-vin01t11:221_4": "Ekekāya disāya nava nava yojanasatasahassāni andhakāravidhamanampi imināva nayena daṭṭhabbaṁ.",
  "tika-vin01t11:221_5": "Imasmiñhi dīpe ṭhitamajjhanhikavelāyaṁ pubbavidehavāsīnaṁ atthaṅgamanavasena upaḍḍhaṁ sūriyamaṇḍalaṁ paññāyatīti pubbavidehe navayojanasatasahassappamāṇe ṭhāne andhakāraṁ vidhamitvā ālokaṁ dasseti,",
  "tika-vin01t11:221_6": "tathā aparagoyāne uggamanavasena tatthāpi upaḍḍhasseva paññāyamānattā.",
  "tika-vin01t11:221_7": "Pubbavidehānaṁ pana atthaṅgamite na paññāyatīti dvīsu dīpesu sabbattha andhakāraṁ vidhamitvā ālokaṁ dasseti aparagoyānepi uggate sūriye sabbattha andhakāravidhamanato.",
  "tika-vin01t11:222_0": "Pātubhavantā ca candimasūriyā ekatova loke pātubhavanti,",
  "tika-vin01t11:222_1": "tesu sūriyo paṭhamataraṁ paññāyati.",
  "tika-vin01t11:222_2": "Paṭhamakappikānañhi sattānaṁ sayaṁpabhāya antarahitāya andhakāro ahosi.",
  "tika-vin01t11:222_3": "Te bhītatasitā ‘‘bhaddakaṁ vatassa,",
  "tika-vin01t11:222_4": "sace añño āloko bhaveyyā’’ti cintayiṁsu.",
  "tika-vin01t11:222_5": "Tato mahājanassa sūrabhāvaṁ janayamānaṁ sūriyamaṇḍalaṁ uṭṭhahi,",
  "tika-vin01t11:222_6": "tenevassa ‘‘sūriyo’’ti nāmaṁ ahosi.",
  "tika-vin01t11:222_7": "Tasmiṁ divasaṁ ālokaṁ katvā atthaṅgamite puna andhakāro ahosi.",
  "tika-vin01t11:222_8": "Te bhītatasitā ‘‘bhaddakaṁ vatassa,",
  "tika-vin01t11:222_9": "sace añño āloko uppajjeyyā’’ti cintayiṁsu.",
  "tika-vin01t11:222_10": "Atha nesaṁ chandaṁ ñatvā viya candamaṇḍalaṁ uṭṭhahi,",
  "tika-vin01t11:222_11": "tenevassa ‘‘cando’’ti nāmaṁ ahosi.",
  "tika-vin01t11:222_12": "Evaṁ candimasūriyesu pātubhūtesu nakkhattāni tārakarūpāni pātubhavanti ,",
  "tika-vin01t11:222_13": "tato pabhuti rattindivā paññāyanti.",
  "tika-vin01t11:222_14": "Anukkamena ca māsaḍḍhamāsautusaṁvaccharā jāyanti.",
  "tika-vin01t11:222_15": "Candimasūriyānaṁ pana pātubhūtadivaseyeva sinerucakkavāḷahimavantapabbatā cattāro ca dīpā pātubhavanti,",
  "tika-vin01t11:222_16": "te ca kho apubbaṁ acarimaṁ phagguṇapuṇṇamadivaseyeva pātubhavantīti veditabbaṁ.",
  "tika-vin01t11:223_0": "Yasmā cettha ‘‘ekaṁ cakkavāḷaṁ āyāmato ca vitthārato ca yojanānaṁ dvādasa satasahassāni tīṇi sahassāni cattāri satāni paññāsañca yojanānī’’ti aṭṭhakathāyaṁ (pārā. aṭṭha.",
  "tika-vin01t11:223_1": "1.1 verañjakaṇḍavaṇṇanā) vuttaṁ,",
  "tika-vin01t11:223_2": "tasmā vuttappamāṇato imassa cakkavāḷassa sinerupatiṭṭhitokāse caturāsīti yojanasahassāni parato yāva cakkavāḷapabbatā uttaradisābhāgappamāṇañca pahāya imissā dakkhiṇadisāya –",
  "tika-vin01t11:224_0": "Sinerucakkavāḷānaṁ, antaraṁ parimāṇato;",
  "tika-vin01t11:225_0": "Pañca satasahassāni, sahassānūnasaṭṭhi ca.",
  "tika-vin01t11:226_0": "Satāni satta ñeyyāni, pañcavīsuttarāni ca;",
  "tika-vin01t11:227_0": "Majjhavīthigato nāma, tattha vemajjhago ravi.",
  "tika-vin01t11:228_0": "Majjhato yāva merumhā, cakkavāḷānamantare;",
  "tika-vin01t11:229_0": "Vemajjhago yadā hoti, ubhayantagato tadā.",
  "tika-vin01t11:230_0": "Majjhato yāva merumhā, cakkavāḷā ca pabbatā;",
  "tika-vin01t11:231_0": "Duve satasahassāni, sahassānūnasīti ca.",
  "tika-vin01t11:232_0": "Aṭṭhasataṁ duve saṭṭhi, yojanāni dvigāvutaṁ;",
  "tika-vin01t11:233_0": "Ubhato antato meru-cakkavāḷānamantare.",
  "tika-vin01t11:234_0": "Ekaṁ satasahassañca, sahassānūnatālīsaṁ;",
  "tika-vin01t11:235_0": "Navasatānekatiṁsa, yojanāni ca gāvutaṁ.",
  "tika-vin01t11:236_0": "Pamāṇato samantā ca, maṇḍalaṁ majjhavīthiyā;",
  "tika-vin01t11:237_0": "Satasahassānūnavīsa, sahassānekatiṁsa ca.",
  "tika-vin01t11:238_0": "Satamekañca viññeyyaṁ, pañcasattati uttaraṁ;",
  "tika-vin01t11:239_0": "Dakkhiṇaṁ uttarañcāpi, gacchanto pana bhāṇumā.",
  "tika-vin01t11:240_0": "Majjhavīthippamāṇena , maṇḍaleneva gacchati;",
  "tika-vin01t11:241_0": "Gacchanto ca panevaṁ so, oruyhoruyha heṭṭhato.",
  "tika-vin01t11:242_0": "Āruyhāruyha uddhañca, yato gacchati sabbadā;",
  "tika-vin01t11:243_0": "Tato gativasenassa, dūramaddhānamāsi taṁ.",
  "tika-vin01t11:244_0": "Tiṁsa satasahassāni, yojanāni pamāṇato;",
  "tika-vin01t11:245_0": "Tasmā so parito yāti, tattakaṁva dine dine.",
  "tika-vin01t11:246_0": "Sahassamekaṁ pañcasataṁ, catupaññāsayojanaṁ;",
  "tika-vin01t11:247_0": "Tigāvutaṁ terasūsabhaṁ, tettiṁsa ratanāni ca.",
  "tika-vin01t11:248_0": "Aṭṭhaṅgulāni ca tiriyaṁ, gacchatekadine ravi;",
  "tika-vin01t11:249_0": "Chatālīsasahassāni, cha satāni tigāvutaṁ.",
  "tika-vin01t11:250_0": "Yojanānaṁ titālīsaṁ, māsenekena gacchati;",
  "tika-vin01t11:251_0": "Tenavutisahassāni, dvisataṁ sattasīti ca.",
  "tika-vin01t11:252_0": "Gāvutāni duve cāpi, dvīhi māsehi gacchati;",
  "tika-vin01t11:253_0": "Imāya gatiyā anta-vīthito vīthiantimaṁ.",
  "tika-vin01t11:254_0": "Gacchati chahi māsehi, timāsehi ca majjhimaṁ;",
  "tika-vin01t11:255_0": "Sinerusantike anta-vīthito pana bhāṇumā;",
  "tika-vin01t11:256_0": "Āgacchanto dvimāsehi, assa dīpassa majjhago.",
  "tika-vin01t11:257_0": "Tasmā sīhaḷadīpassa, majjhato meruantaraṁ;",
  "tika-vin01t11:258_0": "Duve satasahassāni, dvisatenādhikāni tu.",
  "tika-vin01t11:259_0": "Tettiṁsañca sahassāni, aṭṭhārasa tigāvutaṁ;",
  "tika-vin01t11:260_0": "Cakkavāḷantarañcassa, dīpasseva ca majjhato.",
  "tika-vin01t11:261_0": "Tīṇi satasahassāni, sahassāni chavīsati;",
  "tika-vin01t11:262_0": "Cha uttarāni pañceva, satānekañca gāvutanti.",
  "tika-vin01t11:263_0": "Evamettha ayampi viseso veditabbo.",
  "tika-vin01t11:264_0": "Tāvatiṁsabhavanaṁ dasasahassayojananti ettha tettiṁsa sahapuññakārino ettha nibbattāti taṁsahacaritaṭṭhānaṁ tettiṁsaṁ, tadeva tāvatiṁsaṁ ,",
  "tika-vin01t11:264_1": "taṁ nivāso etesanti tāvatiṁsā, devā,",
  "tika-vin01t11:264_2": "tesaṁ bhavanaṁ tāvatiṁsabhavanaṁ.",
  "tika-vin01t11:264_3": "Tathā hi maghena māṇavena saddhiṁ macalagāmake kālaṁ katvā tattha uppanne tettiṁsa devaputte upādāya assa devalokassa ayaṁ paṇṇatti jātāti vadanti.",
  "tika-vin01t11:264_4": "Atha vā yasmā sesacakkavāḷesupi cha kāmāvacaradevalokā atthi.",
  "tika-vin01t11:264_5": "Vuttampi cetaṁ ‘‘sahassaṁ cātumahārājikānaṁ sahassaṁ tāvatiṁsāna’’nti.",
  "tika-vin01t11:264_6": "Tasmā nāmapaṇṇattiyevesā tassa devalokassāti veditabbā.",
  "tika-vin01t11:264_7": "Dasasahassayojananti idaṁ pana sakkapuraṁ sandhāya vuttanti veditabbaṁ.",
  "tika-vin01t11:264_8": "Tathā hi tāvatiṁsakāyikā devā atthi pabbataṭṭhakā, atthi ākāsaṭṭhakā,",
  "tika-vin01t11:264_9": "tesaṁ paramparā cakkavāḷapabbataṁ pattā,",
  "tika-vin01t11:264_10": "tathā cātumahārājikānaṁ yāmādīnañca.",
  "tika-vin01t11:264_11": "Ekadevalokepi hi devānaṁ paramparā cakkavāḷapabbataṁ appattā nāma natthi.",
  "tika-vin01t11:264_12": "Idaṁ pana tāvatiṁsabhavanaṁ sinerussa uparimatale dasasahassayojanike ṭhāne patiṭṭhitanti veditabbaṁ.",
  "tika-vin01t11:264_13": "Tassa pācīnapacchimadvārānaṁ antarā dasayojanasahassaṁ hoti, tathā dakkhiṇuttaradvārānaṁ.",
  "tika-vin01t11:264_14": "Taṁ kho pana nagaraṁ dvārasahassayuttaṁ ahosi ārāmapokkharaṇīpaṭimaṇḍitaṁ.",
  "tika-vin01t11:265_0": "Tassa majjhe (dha. pa. aṭṭha.",
  "tika-vin01t11:265_1": "1.29 maghavatthu) tiyojanasatubbedhehi,",
  "tika-vin01t11:265_2": "dhajehi paṭimaṇḍito sattaratanamayo sattayojanasatubbedho sakkassa vejayanto nāma pāsādo.",
  "tika-vin01t11:265_3": "Tattha suvaṇṇayaṭṭhīsu maṇidhajā ahesuṁ, maṇiyaṭṭhīsu suvaṇṇadhajā, pavāḷayaṭṭhīsu muttadhajā, muttayaṭṭhīsu pavāḷadhajā,",
  "tika-vin01t11:265_4": "sattaratanamayāsu yaṭṭhīsu sattaratanamayā dhajā.",
  "tika-vin01t11:266_0": "Diyaḍḍhayojanasatāyāmo vejayantaratho (saṁ. ni. aṭṭha. 1.1.249 ādayo).",
  "tika-vin01t11:266_1": "Tassa hi pacchimanto paṇṇāsayojano,",
  "tika-vin01t11:266_2": "majjhe rathapañjaro paṇṇāsayojano,",
  "tika-vin01t11:266_3": "rathasandhito yāva rathasīsā paṇṇāseva yojanāni.",
  "tika-vin01t11:266_4": "Tadeva pamāṇaṁ diguṇaṁ katvā ‘‘tiyojanasatāyāmo’’tipi vadantiyeva.",
  "tika-vin01t11:266_5": "Tasmiṁ yojanikapallaṅko atthato tiṭṭhati.",
  "tika-vin01t11:266_6": "Tattha tiyojanikaṁ setacchattaṁ,",
  "tika-vin01t11:266_7": "ekasmiṁyeva yuge sahassaājaññayuttaṁ.",
  "tika-vin01t11:266_8": "Sesālaṅkārassa pamāṇaṁ natthi.",
  "tika-vin01t11:266_9": "Dhajo panassa aḍḍhatiyāni yojanasatāni uggato,",
  "tika-vin01t11:266_10": "yassa vātāhatassa pañcaṅgikatūriyasseva saddo niccharati.",
  "tika-vin01t11:267_0": "Sakkassa pana erāvaṇo nāma hatthī diyaḍḍhayojanasatiko, sopi devaputtoyeva.",
  "tika-vin01t11:267_1": "Na hi devalokasmiṁ tiracchānagatā honti,",
  "tika-vin01t11:267_2": "tasmā so uyyānakīḷāya nikkhamanakāle attabhāvaṁ vijahitvā diyaḍḍhayojanasatiko erāvaṇo nāma hatthī hoti.",
  "tika-vin01t11:267_3": "So tettiṁsakumbhe māpeti āvaṭṭena gāvutaaḍḍhayojanappamāṇe,",
  "tika-vin01t11:267_4": "sabbesaṁ majjhe sakkassa atthāya sudassanaṁ nāma tiṁsayojanikaṁ kumbhaṁ māpeti.",
  "tika-vin01t11:267_5": "Tassa upari dvādasayojaniko ratanamaṇḍapo hoti.",
  "tika-vin01t11:267_6": "Tattha antarantarā sattaratanamayā yojanubbedhā dhajā uṭṭhahanti.",
  "tika-vin01t11:267_7": "Pariyante kiṅkiṇikajālā olambanti,",
  "tika-vin01t11:267_8": "yassa mandavāteritassa pañcaṅgikatūriyasaddasadiso dibbagītasaddo viya ravo niccharati.",
  "tika-vin01t11:267_9": "Maṇḍapamajjhe sakkassa yojaniko maṇipallaṅko paññatto hoti, tattha sakko nisīdati.",
  "tika-vin01t11:267_10": "Tettiṁsāya kumbhānaṁ ekekasmiṁ kumbhe satta satta dante māpeti, tesu ekeko paṇṇāsayojanāyāmo.",
  "tika-vin01t11:267_11": "Ekekasmiñcettha dante satta satta pokkharaṇiyo honti,",
  "tika-vin01t11:267_12": "ekekāya pokkharaṇiyā satta satta paduminīgacchā,",
  "tika-vin01t11:267_13": "ekekasmiṁ gacche satta satta pupphāni honti,",
  "tika-vin01t11:267_14": "ekekassa pupphassa satta satta pattāni,",
  "tika-vin01t11:267_15": "ekekasmiṁ patte satta satta devadhītaro naccanti.",
  "tika-vin01t11:267_16": "Evaṁ samantā paṇṇāsayojanaṭṭhāne hatthidantesuyeva naccanaṭasamajjo hoti.",
  "tika-vin01t11:268_0": "Nandā nāma pana pokkharaṇī paññāsayojanā.",
  "tika-vin01t11:268_1": "‘‘Pañcasatayojanikā’’tipi vadanti.",
  "tika-vin01t11:269_0": "Cittalatāvanaṁ pana saṭṭhiyojanikaṁ.",
  "tika-vin01t11:269_1": "‘‘Pañcayojanasatika’’ntipi vadanti.",
  "tika-vin01t11:269_2": "Taṁ pana dibbarukkhasahassapaṭimaṇḍitaṁ,",
  "tika-vin01t11:269_3": "tathā nandanavanaṁ phārusakavanañca.",
  "tika-vin01t11:269_4": "Sakko panettha accharāsaṅghaparivuto saṭṭhiyojanikaṁ suvaṇṇamahāvīthiṁ otaritvā nakkhattaṁ kīḷanto nandanavanādīsu vicarati.",
  "tika-vin01t11:270_0": "Pāricchattako pana koviḷāro samantā tiyojanasataparimaṇḍalo pañcadasayojanapariṇāhakkhandho yojanasatubbedho.",
  "tika-vin01t11:270_1": "Tassa mūle saṭṭhiyojanāyāmā paññāsayojanavitthārā pañcadasayojanubbedhā jayasumanapupphakavaṇṇā paṇḍukambalasilā,",
  "tika-vin01t11:270_2": "yassā mudutāya sakkassa nisīdato upaḍḍhakāyo anupavisati, uṭṭhitakāle ūnaṁ paripūrati.",
  "tika-vin01t11:271_0": "Sudhammā nāma devasabhā āyāmato ca vitthārato ca tiyojanasatikā,",
  "tika-vin01t11:271_1": "parikkhepato navayojanasatikā, ubbedhato pañcayojanasatikā, tassā phalikamayā bhūmi,",
  "tika-vin01t11:271_2": "thambhatulāsaṅghāṭādīsu vāḷarūpādisaṅghaṭṭanakaāṇiyo maṇimayā, suvaṇṇamayā thambhā,",
  "tika-vin01t11:271_3": "rajatamayā thambhaghaṭakā ca saṅghāṭañca, pavāḷamayāni vāḷarūpāni,",
  "tika-vin01t11:271_4": "sattaratanamayā gopānasiyo ca pakkhapāsā ca mukhavaṭṭi ca, indanīlaiṭṭhakāhi chadanaṁ, sovaṇṇamayaṁ chadanavidhaṁ, rajatamayā thupikā.",
  "tika-vin01t11:272_0": "Āsāvatī nāma ekā latā atthi,",
  "tika-vin01t11:272_1": "‘‘sā pupphissatī’’ti devā vassasahassaṁ upaṭṭhānaṁ gacchanti,",
  "tika-vin01t11:272_2": "pāricchattake pupphamāne ekaṁ vassaṁ upaṭṭhānaṁ gacchanti.",
  "tika-vin01t11:272_3": "Te tassa paṇḍupalāsādibhāvato paṭṭhāya attamanā honti. Yathāha –",
  "tika-vin01t11:273_0": "‘‘Yasmiṁ, bhikkhave,",
  "tika-vin01t11:273_1": "samaye devānaṁ tāvatiṁsānaṁ pāricchattako koviḷāro paṇḍupalāso hoti, attamanā, bhikkhave,",
  "tika-vin01t11:273_2": "devā tāvatiṁsā tasmiṁ samaye honti ‘paṇḍupalāso dāni pāricchattako koviḷāro,",
  "tika-vin01t11:273_3": "na cirasseva dāni pannapalāso bhavissatī’’’tiādi (a. ni. 7.69).",
  "tika-vin01t11:274_0": "Sabbapāliphullassa pana pāricchattakassa koviḷārassa samantā pañca yojanasatāni ābhā pharati,",
  "tika-vin01t11:274_1": "anuvātaṁ yojanasataṁ gandho gacchati.",
  "tika-vin01t11:274_2": "Pupphite pāricchattake ārohaṇakiccaṁ vā aṅkusaṁ gahetvā nāmanakiccaṁ vā pupphāharaṇatthaṁ caṅkoṭakakiccaṁ vā natthi.",
  "tika-vin01t11:274_3": "Kantanakavāto uṭṭhahitvā pupphāni vaṇṭato kantati,",
  "tika-vin01t11:274_4": "sampaṭicchanakavāto sampaṭicchati,",
  "tika-vin01t11:274_5": "pavesanakavāto sudhammadevasabhaṁ paveseti,",
  "tika-vin01t11:274_6": "sammajjanakavāto purāṇapupphāni nīharati,",
  "tika-vin01t11:274_7": "santharaṇakavāto pattakaṇṇikakesarāni racento santharati,",
  "tika-vin01t11:274_8": "majjhaṭṭhāne dhammāsanaṁ hoti yojanappamāṇo ratanapallaṅko,",
  "tika-vin01t11:274_9": "tassa upari dhāriyamānaṁ tiyojanikaṁ setacchattaṁ,",
  "tika-vin01t11:274_10": "tadanantaraṁ sakkassa devarañño āsanaṁ attharīyati,",
  "tika-vin01t11:274_11": "tato bāttiṁsāya devaputtānaṁ,",
  "tika-vin01t11:274_12": "tato aññesaṁ mahesakkhadevatānaṁ.",
  "tika-vin01t11:274_13": "Aññesaṁ devatānaṁ pana pupphakaṇṇikāva āsanaṁ hoti.",
  "tika-vin01t11:274_14": "Devā devasabhaṁ pavisitvā nisīdanti.",
  "tika-vin01t11:274_15": "Tato pupphehi reṇuvaṭṭi uggantvā upari kaṇṇikaṁ āhacca nipatamānā devatānaṁ tigāvutappamāṇaṁ attabhāvaṁ lākhāparikammasajjitaṁ viya karoti,",
  "tika-vin01t11:274_16": "tesaṁ sā kīḷā catūhi māsehi pariyosānaṁ gacchati.",
  "tika-vin01t11:274_17": "Iti imāhi sampattīhi samannāgataṁ tāvatiṁsabhavanaṁ bhagavā sabbathā avedīti veditabbaṁ.",
  "tika-vin01t11:275_0": "Tathā asurabhavananti ettha devā viya na suranti na īsaranti na virocantīti asurā. Surā nāma devā, tesaṁ paṭipakkhāti vā asurā.",
  "tika-vin01t11:275_1": "Sakko kira macalagāmake magho nāma māṇavo hutvā tettiṁsa purise gahetvā kalyāṇakammaṁ karonto satta vattapadāni pūretvā tattha kālakato devaloke nibbatti saddhiṁ parisāya.",
  "tika-vin01t11:275_2": "Tato pubbadevā ‘‘āgantukadevaputtā āgatā,",
  "tika-vin01t11:275_3": "sakkāraṁ nesaṁ karomā’’ti vatvā dibbapadumāni upanāmesuṁ, upaḍḍharajjena ca nimantesuṁ.",
  "tika-vin01t11:275_4": "Sakko upaḍḍharajjena asantuṭṭho ahosi,",
  "tika-vin01t11:275_5": "atha nevāsikā ‘‘āgantukadevaputtānaṁ sakkāraṁ karomā’’ti gandhapānaṁ sajjayiṁsu.",
  "tika-vin01t11:275_6": "Sakko sakaparisāya saññaṁ adāsi ‘‘mārisā mā gandhapānaṁ pivittha,",
  "tika-vin01t11:275_7": "pivamānākāramattameva dassethā’’ti. Te tathā akaṁsu.",
  "tika-vin01t11:275_8": "Nevāsikadevatā suvaṇṇasarakehi upanītaṁ gandhapānaṁ yāvadatthaṁ pivitvā mattā tattha tattha suvaṇṇapathaviyaṁ patitvā sayiṁsu. Sakko ‘‘gaṇhatha dhutte,",
  "tika-vin01t11:275_9": "haratha dhutte’’ti te pādesu gāhāpetvā sinerupāde khipāpesi.",
  "tika-vin01t11:275_10": "Sakkassa puññatejena tadanuvattakāpi sabbe tattheva patiṁsu.",
  "tika-vin01t11:275_11": "Atha nesaṁ kammapaccayautusamuṭṭhānaṁ sinerussa heṭṭhimatale dasayojanasahassaṁ asurabhavanaṁ nibbatti pāricchattakapaṭicchannabhūtāya citrapāṭaliyā upasobhitaṁ.",
  "tika-vin01t11:275_12": "Sakko tesaṁ nivattitvā anāgamanatthāya ārakkhaṁ ṭhapesi. Yaṁ sandhāya vuttaṁ –",
  "tika-vin01t11:276_0": "‘‘Antarā dvinnaṁ ayujjhapurānaṁ,",
  "tika-vin01t11:276_1": "pañcavidhā ṭhapitā abhirakkhā;",
  "tika-vin01t11:277_0": "Uragakaroṭipayassa ca hārī,",
  "tika-vin01t11:277_1": "madanayutā caturo ca mahatthā’’ti. (saṁ. ni. aṭṭha. 1.1.247; jā. aṭṭha. 1.1.31);",
  "tika-vin01t11:278_0": "Tattha dvinnaṁ ayujjhapurānanti dvinnaṁ devāsuranagarānaṁ antarāti attho.",
  "tika-vin01t11:278_1": "Dve kira nagarāni yuddhena gahetuṁ asakkuṇeyyatāya ayujjhapurāni nāma jātāni.",
  "tika-vin01t11:278_2": "Yadā hi asurā balavanto honti,",
  "tika-vin01t11:278_3": "atha devehi palāyitvā devanagaraṁ pavisitvā dvāre pihite asurānaṁ satasahassampi kiñci kātuṁ na sakkoti. Yadā devā balavanto honti,",
  "tika-vin01t11:278_4": "atha asurehi palāyitvā asuranagaraṁ pavisitvā dvāre pihite sakkānaṁ satasahassampi kiñci kātuṁ na sakkoti.",
  "tika-vin01t11:278_5": "Iti imāni dve nagarāni ayujjhapurāni nāma.",
  "tika-vin01t11:278_6": "Tesaṁ antarā etesu uragādīsu pañcasu ṭhānesu sakkena ārakkhā ṭhapitā.",
  "tika-vin01t11:278_7": "Tattha uragasaddena nāgā gahitā. Te udake mahabbalā honti,",
  "tika-vin01t11:278_8": "tasmā sinerussa paṭhamālinde etesaṁ ārakkhā.",
  "tika-vin01t11:278_9": "Sinerussa kira samantato bahalato puthulato ca pañcayojanasahassaparimāṇāni cattāri paribhaṇḍāni tāvatiṁsabhavanassa ārakkhāya nāgehi garuḷehi kumbhaṇḍehi yakkhehi ca adhiṭṭhitāni.",
  "tika-vin01t11:278_10": "Tehi kira sinerussa upaḍḍhaṁ pariyādinnaṁ,",
  "tika-vin01t11:278_11": "etāniyeva ca sinerussa ālindāni mekhalāni ca vuccanti. Karoṭisaddena supaṇṇā gahitā.",
  "tika-vin01t11:278_12": "Tesaṁ kira karoṭi nāma pānabhojanaṁ, tena nāmaṁ labhiṁsu, dutiyālinde tesaṁ ārakkhā.",
  "tika-vin01t11:278_13": "Payassahārīsaddena kumbhaṇḍā gahitā. Dānavarakkhasā kira te, tatiyālinde tesaṁ ārakkhā.",
  "tika-vin01t11:278_14": "Madanayutasaddena yakkhā gahitā.",
  "tika-vin01t11:278_15": "Visamacārino kira te yuddhasoṇḍā, catutthālinde tesaṁ ārakkhā.",
  "tika-vin01t11:278_16": "Caturo ca mahatthāti cattāro mahārājāno vuttā.",
  "tika-vin01t11:278_17": "Te hi sinerussa tasmiṁ tasmiṁ passe yugandharādīsu pañcasataparittadīpaparivāre mahādīpe ca sāsitabbassa mahato atthassa vasena ‘‘mahatthā’’ti vuccanti, pañcamālinde tesaṁ ārakkhā.",
  "tika-vin01t11:279_0": "Te pana asurā āyuvaṇṇayasaissariyasampattīhi tāvatiṁsasadisāva.",
  "tika-vin01t11:279_1": "Tasmā antarā attānaṁ ajānitvā pāṭaliyā pupphitāya ‘‘nayidaṁ devanagaraṁ,",
  "tika-vin01t11:279_2": "tattha pāricchattako pupphati, idha pana cittapāṭalī,",
  "tika-vin01t11:279_3": "jarasakkena mayaṁ suraṁ pāyetvā vañcitā, devanagarañca no gahitaṁ,",
  "tika-vin01t11:279_4": "gacchāma tena saddhiṁ yujjhissāmā’’ti hatthiassarathe āruyha suvaṇṇarajatamaṇiphalakāni gahetvā yuddhasajjā hutvā asurabheriyo vādentā mahāsamudde udakaṁ dvidhā bhinditvā uṭṭhahanti.",
  "tika-vin01t11:279_5": "Te deve vuṭṭhe vammikamakkhikā vammikaṁ viya sineruṁ abhiruhituṁ ārabhanti.",
  "tika-vin01t11:279_6": "Atha nesaṁ paṭhamaṁ nāgehi saddhiṁ yuddhaṁ hoti.",
  "tika-vin01t11:279_7": "Tasmiṁ kho pana yuddhe na kassaci chavi vā cammaṁ vā chijjati, na lohitaṁ uppajjati,",
  "tika-vin01t11:279_8": "kevalaṁ kumārakānaṁ dārumeṇḍakayuddhaṁ viya aññamaññaṁ santāsanamattameva hoti.",
  "tika-vin01t11:279_9": "Koṭisatāpi koṭisahassāpi nāgā tehi saddhiṁ yujjhitvā asurapuraṁyeva pavesetvā nivattanti.",
  "tika-vin01t11:279_10": "Sace pana asurā balavanto honti,",
  "tika-vin01t11:279_11": "atha nāgā osakkitvā dutiye ālinde supaṇṇehi saddhiṁ ekato hutvā yujjhanti. Esa nayo supaṇṇādīsupi.",
  "tika-vin01t11:279_12": "Yadā pana tāni pañcapi ṭhānāni asurā maddanti,",
  "tika-vin01t11:279_13": "tadā ekato sampiṇḍitānipi tāni pañca balāni osakkanti .",
  "tika-vin01t11:279_14": "Atha cattāro mahārājāno gantvā sakkassa pavattiṁ ārocenti.",
  "tika-vin01t11:279_15": "Sakko tesaṁ vacanaṁ sutvā diyaḍḍhayojanasatikaṁ vejayantarathaṁ āruyha sayaṁ vā nikkhamati, ekaṁ vā puttaṁ peseti.",
  "tika-vin01t11:279_16": "Ekasmiṁ pana divase evaṁ nikkhamitvā asure yuddhena abbhuggantvā samudde pakkhipitvā catūsu dvāresu attanā sadisā paṭimā māpetvā ṭhapeti,",
  "tika-vin01t11:279_17": "tasmā asurā nāgādayo jinitvā āgatāpi indapaṭimā disvā ‘‘sakko nikkhanto’’ti palāyanti.",
  "tika-vin01t11:279_18": "Iti surānaṁ paṭipakkhāti asurā, vepacittipahārādādayo, tesaṁ bhavanaṁ asurabhavanaṁ.",
  "tika-vin01t11:279_19": "Taṁ pana āyāmato ca vitthārato ca dasasahassayojananti dassetuṁ ‘‘tathā asurabhavana’’nti vuttaṁ.",
  "tika-vin01t11:280_0": "Avīcimahānirayo jambudīpo cāti etthāpi tathā-saddo yojetabbo,",
  "tika-vin01t11:280_1": "avīcimahānirayo jambudīpo ca tathā dasasahassayojanamevāti attho.",
  "tika-vin01t11:280_2": "Ettha ca avīcimahānirayassa abbhantaraṁ āyāmena ca vitthārena ca yojanasataṁ hoti,",
  "tika-vin01t11:280_3": "lohapathavī lohachadanaṁ ekekā ca bhitti navanavayojanikā hoti.",
  "tika-vin01t11:280_4": "Puratthimāya bhittiyā acci uṭṭhahitvā pacchimaṁ bhittiṁ gahetvā taṁ vinivijjhitvā parato yojanasataṁ gacchati. Sesadisāsupi eseva nayo.",
  "tika-vin01t11:280_5": "Iti jālapariyantavasena āyāmavitthārato aṭṭhārasayojanādhikāni tīṇi yojanasatāni honti,",
  "tika-vin01t11:280_6": "parikkhepena nava yojanasatāni catupaṇṇāsañca yojanāni.",
  "tika-vin01t11:280_7": "Samantā pana ussadehi saddhiṁ dasayojanasahassaṁ hoti.",
  "tika-vin01t11:280_8": "Kasmā panesa narako ‘‘avīcī’’ti saṅkhyaṁ gatoti? Vīci nāma antaraṁ vuccati,",
  "tika-vin01t11:280_9": "tattha ca aggijālānaṁ vā sattānaṁ vā dukkhassa vā antaraṁ natthi,",
  "tika-vin01t11:280_10": "tasmā so ‘‘avīcī’’ti saṅkhyaṁ gato.",
  "tika-vin01t11:280_11": "Tassa hi puratthimabhittito jālā uṭṭhahitvā saṁsibbamānayojanasataṁ gantvā bhittiṁ vinivijjhitvā parato yojanasataṁ gacchati. Sesadisāsupi eseva nayo.",
  "tika-vin01t11:280_12": "Evaṁ jālānaṁ nirantaratāya avīci.",
  "tika-vin01t11:280_13": "Abbhantare panassa yojanasatike ṭhāne nāḷiyaṁ koṭṭetvā pūritatipupiṭṭhaṁ viya sattā nirantarā, ‘‘imasmiṁ ṭhāne satto atthi,",
  "tika-vin01t11:280_14": "imasmiṁ ṭhāne natthī’’ti na vattabbaṁ,",
  "tika-vin01t11:280_15": "gacchantānaṁ ṭhitānaṁ nisinnānaṁ nipannānañca paccamānānaṁ anto natthi,",
  "tika-vin01t11:280_16": "gacchantā ṭhite vā nisinne vā nipanne vā na bādhenti.",
  "tika-vin01t11:280_17": "Evaṁ sattānaṁ nirantaratāya avīci.",
  "tika-vin01t11:280_18": "Kāyadvāre pana cha upekkhāsahagatāni cittāni uppajjanti, ekaṁ dukkhasahagataṁ.",
  "tika-vin01t11:280_19": "Evaṁ santepi yathā jivhāgge cha madhubindūni ṭhapetvā ekasmiṁ tambalohabindumhi ṭhapite anudahanabalavatāya tadeva paññāyati, itarāni abbohārikāni honti,",
  "tika-vin01t11:280_20": "evaṁ anudahanabalavatāya dukkhamevettha nirantaraṁ,",
  "tika-vin01t11:280_21": "itarāni abbohārikānīti evaṁ dukkhassa nirantaratāya avīcīti vuccati.",
  "tika-vin01t11:280_22": "‘‘Ayañca avīcimahānirayo jambudīpassa heṭṭhā patiṭṭhito’’ti vadanti.",
  "tika-vin01t11:281_0": "Jambudīpo pana āyāmato ca vitthārato ca dasasahassayojanaparimāṇo.",
  "tika-vin01t11:281_1": "Tattha ca catusahassayojanappamāṇo padeso tadupabhogīsattānaṁ puññakkhayā udakena ajjhotthaṭo ‘‘samuddo’’ti saṅkhyaṁ gato.",
  "tika-vin01t11:281_2": "Tisahassayojanappamāṇe manussā vasanti,",
  "tika-vin01t11:281_3": "tisahassayojanappamāṇe himavā patiṭṭhitoti veditabbo.",
  "tika-vin01t11:282_0": "Aparagoyānaṁ sattasahassayojanantiādīsu āyāmato ca vitthārato ca pamāṇaṁ dassitanti veditabbaṁ.",
  "tika-vin01t11:282_1": "Tattha jambudīpo sakaṭasaṇṭhāno,",
  "tika-vin01t11:282_2": "channavutiyā paṭṭanakoṭisatasahassehi chapaṇṇāsaratanāgārehi navanavutiyā doṇamukhasatasahassehi tikkhattuṁ tesaṭṭhiyā nagarasahassehi ca samannāgato.",
  "tika-vin01t11:282_3": "Jambudīpe kira ādito tesaṭṭhimattāni nagarasahassāni uppannāni, tathā dutiyaṁ, tathā tatiyaṁ.",
  "tika-vin01t11:282_4": "Tāni pana sampiṇḍetvā satasahassaṁ,",
  "tika-vin01t11:282_5": "tato paraṁ asīti sahassāni ca nava sahassāni ca honti.",
  "tika-vin01t11:282_6": "Doṇamukhanti ca mahānagarassa āyuppattiṭṭhānabhūtaṁ padhānagharaṁ vuccati. Aparagoyāno ādāsasaṇṭhāno,",
  "tika-vin01t11:282_7": "pubbavideho aḍḍhacandasaṇṭhāno, uttarakuru pīṭhasaṇṭhāno.",
  "tika-vin01t11:282_8": "‘‘Taṁtaṁnivāsīnaṁ taṁtaṁparivāradīpavāsīnañca manussānaṁ mukhampi taṁtaṁsaṇṭhāna’’nti vadanti.",
  "tika-vin01t11:283_0": "Api cettha uttarakurukānaṁ puññānubhāvasiddho ayampi viseso veditabbo.",
  "tika-vin01t11:283_1": "Tattha kira tesu tesu padesesu ghananicitapattasañchannasākhāpasākhā kūṭāgārupamā manoramā rukkhā tesaṁ manussānaṁ nivesanakiccaṁ sādhenti. Yattha sukhaṁ nivasanti,",
  "tika-vin01t11:283_2": "aññepi tattha rukkhā sujātā sabbadāpi pupphitaggā tiṭṭhanti.",
  "tika-vin01t11:283_3": "Jalāsayāpi vikasitapadumapuṇḍarīkasogandhikādipupphasañchannā sabbakālaṁ paramasugandhā samantato pavāyantā tiṭṭhanti.",
  "tika-vin01t11:284_0": "Sarīrampi tesaṁ atidīghatādidosarahitaṁ ārohapariṇāhasampannaṁ jarāya anabhibhūtattā valitapalitādidosavirahitaṁ yāvatāyukaṁ aparikkhīṇajavabalaparakkamasobhameva hutvā tiṭṭhati.",
  "tika-vin01t11:284_1": "Anuṭṭhānaphalūpajīvitāya na ca tesaṁ kasivaṇijjādivasena āhārapariyeṭṭhivasena dukkhaṁ atthi,",
  "tika-vin01t11:284_2": "tato eva na dāsadāsīkammakarādipariggaho atthi.",
  "tika-vin01t11:284_3": "Na ca tattha sītuṇhaḍaṁsamakasavātātapasarīsapavāḷādiparissayo atthi.",
  "tika-vin01t11:284_4": "Yathā nāmettha gimhānaṁ pacchime māse paccūsavelāyaṁ samasītuṇho utu hoti,",
  "tika-vin01t11:284_5": "evameva sabbakālaṁ tattha samasītuṇhova utu hoti,",
  "tika-vin01t11:284_6": "na ca nesaṁ koci upaghāto vihesā vā uppajjati.",
  "tika-vin01t11:285_0": "Akaṭṭhapākimameva sāliṁ akaṇaṁ athusaṁ suddhaṁ sugandhaṁ taṇḍulaphalaṁ niddhūmaṅgārena agginā pacitvā paribhuñjanti.",
  "tika-vin01t11:285_1": "Tattha kira jotikapāsāṇā nāma honti,",
  "tika-vin01t11:285_2": "atha te tayo pāsāṇe ṭhapetvā tattha ukkhaliṁ āropenti,",
  "tika-vin01t11:285_3": "pāsāṇehi tejo samuṭṭhahitvā taṁ pāceti,",
  "tika-vin01t11:285_4": "añño sūpo vā byañjano vā na hoti,",
  "tika-vin01t11:285_5": "bhuñjantānaṁ cittānukūloyevassa raso hoti.",
  "tika-vin01t11:285_6": "Taṁ pana bhuñjantānaṁ nesaṁ kuṭṭhaṁ gaṇḍo kilāso soso kāso apamāro jaroti evamādiko na koci rogo uppajjati.",
  "tika-vin01t11:285_7": "Te taṁ ṭhānaṁ sampattānaṁ dentiyeva,",
  "tika-vin01t11:285_8": "macchariyacittaṁ nāma neva hoti,",
  "tika-vin01t11:285_9": "buddhapaccekabuddhādayopi mahiddhikā tattha gantvā piṇḍapātaṁ gaṇhanti.",
  "tika-vin01t11:285_10": "Na ca te khujjā vā vāmanā vā kāṇā vā kuṇī vā khañjā vā pakkhahatā vā vikalaṅgā vā vikalindriyā vā honti.",
  "tika-vin01t11:286_0": "Itthiyopi tattha nātidīghā nātirassā nātikisā nātithūlā nātikāḷikā nāccodātā sobhaggappattarūpā honti.",
  "tika-vin01t11:286_1": "Tathā hi dīghaṅgulī tambanakhā alambathanā tanumajjhā puṇṇacandamukhī visālakkhī mudugattā sahibhorū odātadantā gambhīranābhī tanujaṅghā dīghanīlavellitakesī puthulasussoṇī nātilomā nālomā subhagā utusukhasamphassā saṇhā sakhilasambhāsā nānābharaṇavibhūsitā vicaranti,",
  "tika-vin01t11:286_2": "sabbadāpi soḷasavassuddesikā viya honti.",
  "tika-vin01t11:287_0": "Purisāpi pañcavīsativassuddesikā viya, na puttā mātādīsu rajjanti, ayaṁ tattha dhammatā.",
  "tika-vin01t11:287_1": "Sattāhikameva ca tattha itthipurisā kāmaratiyā viharanti ,",
  "tika-vin01t11:287_2": "tato vītarāgā viya yathāsukhaṁ gacchanti,",
  "tika-vin01t11:287_3": "na tattha idha viya gabbhokkantimūlakaṁ gabbhapariharaṇamūlakaṁ vā dukkhaṁ vijāyanamūlakaṁ vā dukkhaṁ hoti,",
  "tika-vin01t11:287_4": "rattakañcukato kañcanapaṭimā viya dārakā mātukucchito amakkhitā eva semhādinā sukheneva nikkhamanti, ayaṁ tattha dhammatā.",
  "tika-vin01t11:287_5": "Mātā pana puttaṁ vā dhītaraṁ vā vijāyitvā tesaṁ vicaraṇakappadese ṭhapetvā anapekkhā yathāruci gacchati.",
  "tika-vin01t11:287_6": "Tesaṁ tattha sayitānaṁ ye passanti purisā vā itthiyo vā,",
  "tika-vin01t11:287_7": "te attano aṅguliyo upanāmenti,",
  "tika-vin01t11:287_8": "tesaṁ kammabalena tato khīraṁ pavattati, tena te dārakā yāpenti.",
  "tika-vin01t11:287_9": "Evaṁ pana vaḍḍhantā katipayadivaseyeva laddhabalā hutvā dārikā itthiyo upagacchanti, dārakā purise.",
  "tika-vin01t11:288_0": "Kapparukkhato eva ca tesaṁ tattha vatthābharaṇāni nipphajjanti.",
  "tika-vin01t11:288_1": "Nānāvirāgavaṇṇavicittāni hi vatthāni sukhumāni mudusukhasamphassāni tattha tattha kapparukkhesu olambantāni tiṭṭhanti.",
  "tika-vin01t11:288_2": "Nānāvidharaṁsijālasamujjalavividhavaṇṇaratanavinaddhāni anekavidhamālākammalatākammabhittikammavicittāni sīsūpagagīvūpagakaṭūpagahatthūpagapādūpagāni sovaṇṇamayāni ābharaṇāni ca kapparukkhato olambanti.",
  "tika-vin01t11:288_3": "Tathā vīṇāmudiṅgapaṇavasammatāḷasaṅkhavaṁsavetāḷaparivārādīni vallakīpabhautikāni tūriyabhaṇḍānipi tato olambanti.",
  "tika-vin01t11:288_4": "Tattha ca bahū phalarukkhā kumbhamattāni phalāni phalanti,",
  "tika-vin01t11:288_5": "madhurarasāni yāni paribhuñjitvā te sattāhampi khuppipāsāhi na bādhīyanti.",
  "tika-vin01t11:289_0": "Najjopi tattha suvisuddhajalā supatitthā ramaṇīyā akaddamā vālukatalā nātisītā nātiuṇhā surabhigandhīhi jalajapupphehi sañchannā sabbakālaṁ surabhī vāyantiyo sandanti,",
  "tika-vin01t11:289_1": "na tattha kaṇṭakinā kakkhaḷagacchalatā honti,",
  "tika-vin01t11:289_2": "akaṇṭakā pupphaphalasacchannā eva honti,",
  "tika-vin01t11:289_3": "candananāgarukkhā sayameva rasaṁ paggharanti.",
  "tika-vin01t11:289_4": "Nahāyitukāmā ca nadītitthe ekajjhaṁ vatthābharaṇāni ṭhapetvā nadiṁ otaritvā nahāyitvā uttiṇṇā uttiṇṇā upariṭṭhimaṁ upariṭṭhimaṁ vatthābharaṇaṁ gaṇhanti,",
  "tika-vin01t11:289_5": "na tesaṁ evaṁ hoti ‘‘idaṁ mama, idaṁ parassā’’ti.",
  "tika-vin01t11:289_6": "Tato eva na tesaṁ koci viggaho vā vivādo vā,",
  "tika-vin01t11:289_7": "sattāhikā eva ca nesaṁ kāmaratikīḷā hoti, tato vītarāgā viya vicaranti.",
  "tika-vin01t11:289_8": "Yattha ca rukkhe sayitukāmā honti, tattheva sayanaṁ upalabbhati.",
  "tika-vin01t11:290_0": "Mate ca satte na rodanti na socanti, tañca maṇḍayitvā nikkhipanti.",
  "tika-vin01t11:290_1": "Tāvadeva ca tathārūpā sakuṇā upagantvā mataṁ dīpantaraṁ nenti,",
  "tika-vin01t11:290_2": "tasmā susānaṁ vā asuciṭṭhānaṁ vā tattha natthi,",
  "tika-vin01t11:290_3": "na ca tato matā nirayaṁ vā tiracchānayoniṁ vā pettivisayaṁ vā upapajjanti.",
  "tika-vin01t11:290_4": "‘‘Dhammatāsiddhassa pañcasīlassa ānubhāvena te devaloke nibbattantī’’ti vadanti.",
  "tika-vin01t11:290_5": "Vassasahassameva ca nesaṁ sabbakālaṁ āyuppamāṇaṁ,",
  "tika-vin01t11:290_6": "sabbametaṁ nesaṁ pañcasīlaṁ viya dhammatāsiddhamevāti veditabbaṁ.",
  "tika-vin01t11:291_0": "Tadantaresūti tesaṁ cakkavāḷānaṁ antaresu.",
  "tika-vin01t11:291_1": "Lokantarikanirayāti lokānaṁ lokadhātūnaṁ antaro vivaro lokantaro, tattha bhavā lokantarikā, nirayā.",
  "tika-vin01t11:291_2": "Tiṇṇañhi sakaṭacakkānaṁ pattānaṁ vā aññamaññaṁ āsannabhāvena ṭhapitānaṁ antarasadisesu tiṇṇaṁ tiṇṇaṁ cakkavāḷānaṁ antaresu ekeko lokantarikanirayo.",
  "tika-vin01t11:291_3": "So pana parimāṇato aṭṭhayojanasahassappamāṇo hoti niccavivaṭo heṭṭhā upari ca kenaci na pihito.",
  "tika-vin01t11:291_4": "Yathā hi heṭṭhā udakassa pidhāyikā pathavī natthīti asaṁvutā lokantarikanirayā,",
  "tika-vin01t11:291_5": "evaṁ uparipi cakkavāḷesu viya devavimānānaṁ abhāvato asaṁvutā apihitā cakkhuviññāṇuppattinivāraṇasamatthena ca andhakārena samannāgatā.",
  "tika-vin01t11:291_6": "Tattha kira cakkhuviññāṇaṁ na jāyati ālokassa abhāvato.",
  "tika-vin01t11:291_7": "Tīsu dīpesu ekappahārena ālokakaraṇasamatthāpi candimasūriyā tattha ālokaṁ na dassenti.",
  "tika-vin01t11:291_8": "Te hi yugandharasamappamāṇe ākāsappadese vicaraṇato cakkavāḷapabbatassa vemajjhena vicaranti,",
  "tika-vin01t11:291_9": "cakkavāḷapabbatañca atikkamma lokantarikanirayā,",
  "tika-vin01t11:291_10": "tasmā te tattha ālokaṁ na dassentīti cakkhuviññāṇaṁ nuppajjati.",
  "tika-vin01t11:291_11": "Yadā pana sabbaññubodhisattassa paṭisandhiggahaṇādīsu obhāso uppajjati,",
  "tika-vin01t11:291_12": "tadā cakkhuviññāṇaṁ uppajjati.",
  "tika-vin01t11:291_13": "‘‘Aññepi kira bho santi sattā idhūpapannā’’ti taṁ divasaṁ aññamaññaṁ passanti.",
  "tika-vin01t11:291_14": "Ayaṁ pana obhāso ekaṁ yāgupānamattampi na tiṭṭhati,",
  "tika-vin01t11:291_15": "accharāsaṅghāṭamattameva vijjobhāso viya niccharitvā ‘‘kiṁ ida’’nti bhaṇantānaṁyeva antaradhāyati.",
  "tika-vin01t11:292_0": "Kiṁ pana kammaṁ katvā tattha sattā nibbattantīti?",
  "tika-vin01t11:292_1": "Bhāriyaṁ dāruṇaṁ garukaṁ mātāpitūnaṁ dhammikasamaṇabrāhmaṇānañca upari aparādhaṁ aññañca divase divase pāṇavadhādiṁ sāhasikakammaṁ katvā uppajjanti tambapaṇṇidīpe abhayacoranāgacorādayo viya.",
  "tika-vin01t11:292_2": "Tesaṁ attabhāvo tigāvutiko hoti,",
  "tika-vin01t11:292_3": "vaggulīnaṁ viya dīghanakhā honti.",
  "tika-vin01t11:292_4": "Te rukkhe vagguliyo viya nakhehi cakkavāḷapāde lagganti,",
  "tika-vin01t11:292_5": "yadā saṁsappantā aññamaññassa hatthapāsagatā honti,",
  "tika-vin01t11:292_6": "atha ‘‘bhakkho no laddho’’ti maññamānā khādanatthaṁ gaṇhituṁ upakkamantā viparivattitvā lokasandhārake udake patanti,",
  "tika-vin01t11:292_7": "vāte paharantepi madhukaphalāni viya chijjitvā udake patanti,",
  "tika-vin01t11:292_8": "patitamattāva accantakhāre udake piṭṭhapiṇḍaṁ viya vilīyanti atisītalabhāvato ātapasantāpābhāvena.",
  "tika-vin01t11:292_9": "Atisītalabhāvameva hi sandhāya accantakhāratā vuttā.",
  "tika-vin01t11:292_10": "Na hi taṁ kappasaṇṭhahanaudakaṁ sampattikaramahāmeghavuṭṭhaṁ pathavīsandhārakaṁ kappavināsakaudakaṁ viya khāraṁ bhavituṁ arahati.",
  "tika-vin01t11:292_11": "Tathā hi sati pathavīpi vilīyeyya,",
  "tika-vin01t11:292_12": "tesaṁ vā pāpakammabalena petānaṁ pakatiudakassa pubbakheḷabhāvāpatti viya tassa udakassa tadā khārabhāvappatti hotīti vuttaṁ ‘‘accantakhāre udake piṭṭhapiṇḍaṁ viya vilīyantī’’ti.",
  "tika-vin01t11:293_0": "Anantānīti aparimāṇāni,",
  "tika-vin01t11:293_1": "‘‘ettakānī’’ti aññehi minituṁ asakkuṇeyyāni.",
  "tika-vin01t11:293_2": "Tāni ca bhagavā anantena buddhañāṇena avedi ‘‘ananto ākāso, ananto sattanikāyo, anantāni cakkavāḷānī’’ti.",
  "tika-vin01t11:293_3": "Tividhampi hi anantaṁ buddhañāṇena paricchindati sayampi anantattā. Yāvatakañhi ñeyyaṁ, tāvatakaṁ ñāṇaṁ. Yāvatakaṁ ñāṇaṁ, tāvatakameva ñeyyaṁ. Ñeyyapariyantikaṁ ñāṇaṁ, ñāṇapariyantikaṁ ñeyyanti.",
  "tika-vin01t11:293_4": "Tena vuttaṁ ‘‘anantena buddhañāṇena avedī’’tiādi.",
  "tika-vin01t11:293_5": "Anantatā cassa anantañeyyappaṭivijjhaneneva veditabbā tattha appaṭihatacārattā.",
  "tika-vin01t11:293_6": "Idāni yathāvuttamatthaṁ nigamento āha ‘‘evamassa okāsalokopi sabbathā vidito’’ti.",
  "tika-vin01t11:294_0": "Api cettha vivaṭṭādīnampi viditatā vattabbā,",
  "tika-vin01t11:294_1": "tasmā vivaṭṭādayopi ādito pabhuti evaṁ veditabbā – saṁvaṭṭo saṁvaṭṭaṭṭhāyī vivaṭṭo vivaṭṭaṭṭhāyīti kappassa cattāri asaṅkhyeyyāni.",
  "tika-vin01t11:294_2": "Tattha saṁvaṭṭanaṁ vinassanaṁ saṁvaṭṭo, vinassamāno asaṅkhyeyyakappo. So pana atthato kāloyeva,",
  "tika-vin01t11:294_3": "tadā pavattamānasaṅkhāravasenassa vināso veditabbo.",
  "tika-vin01t11:294_4": "Saṁvaṭṭato uddhaṁ tathāṭhāyīkālo saṁvaṭṭaṭṭhāyī.",
  "tika-vin01t11:294_5": "Vivaṭṭanaṁ nibbattanaṁ vaḍḍhanaṁ vā vivaṭṭo, vaḍḍhamāno asaṅkhyeyyakappo. Sopi atthato kāloyeva,",
  "tika-vin01t11:294_6": "tadā pavattamānasaṅkhāravasenassa vaḍḍhi veditabbā.",
  "tika-vin01t11:294_7": "Vivaṭṭato uddhaṁ tathāṭhāyīkālo vivaṭṭaṭṭhāyī.",
  "tika-vin01t11:294_8": "Tattha tayo saṁvaṭṭā tejosaṁvaṭṭo āposaṁvaṭṭo vāyosaṁvaṭṭoti.",
  "tika-vin01t11:294_9": "Tisso saṁvaṭṭasīmā ābhassarā subhakiṇhā vehapphalāti.",
  "tika-vin01t11:294_10": "Yadā kappo tejena saṁvaṭṭati,",
  "tika-vin01t11:294_11": "tadā ābhassarato heṭṭhā agginā ḍayhati. Yadā āpena saṁvaṭṭati,",
  "tika-vin01t11:294_12": "tadā subhakiṇhato heṭṭhā udakena vilīyati. Yadā vāyunā saṁvaṭṭati,",
  "tika-vin01t11:294_13": "tadā vehapphalato heṭṭhā vātena viddhaṁsati.",
  "tika-vin01t11:295_0": "Vitthārato pana tīsupi saṁvaṭṭakālesu ekaṁ buddhakkhettaṁ vinassati.",
  "tika-vin01t11:295_1": "Buddhakkhettaṁ nāma tividhaṁ hoti jātikkhettaṁ āṇākkhettaṁ visayakkhettañca.",
  "tika-vin01t11:295_2": "Tattha jātikkhettaṁ dasasahassacakkavāḷapariyantaṁ hoti,",
  "tika-vin01t11:295_3": "yaṁ tathāgatassa paṭisandhiggahaṇādīsu kampati.",
  "tika-vin01t11:295_4": "Yattake hi ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva paṭivijambhati,",
  "tika-vin01t11:295_5": "taṁ sabbampi buddhaṅkurassa nibbattanakkhettaṁ nāmāti buddhakkhettanti vuccati.",
  "tika-vin01t11:295_6": "Āṇākkhettaṁ pana koṭisatasahassacakkavāḷapariyantaṁ, yattha ratanasuttaṁ (khu. pā. 6.1 ādayo; su. ni.",
  "tika-vin01t11:295_7": "224 ādayo) khandhaparittaṁ (a. ni. 4.67; jā. 1.2.105-106; cūḷava.",
  "tika-vin01t11:295_8": "251 ādayo) dhajaggaparittaṁ (saṁ. ni. 1.249) āṭānāṭiyaparittaṁ (dī. ni.",
  "tika-vin01t11:295_9": "3.275 ādayo) moraparittanti (jā.",
  "tika-vin01t11:295_10": "1.2.17-18) imesaṁ parittānaṁ ānubhāvo vattati.",
  "tika-vin01t11:295_11": "Iddhimā hi cetovasippatto āṇākkhettapariyāpanne yattha katthaci cakkavāḷe ṭhatvā attano atthāya parittaṁ katvā tattheva aññaṁ cakkavāḷaṁ gatopi kataparitto eva hoti.",
  "tika-vin01t11:295_12": "Ekacakkavāḷe ṭhatvā sabbasattānaṁ atthāya paritte kate āṇākkhette sabbasattānampi abhisambhuṇāteva parittānubhāvo tattha devatāhi parittānaṁ sampaṭicchitabbato,",
  "tika-vin01t11:295_13": "tasmā taṁ āṇākkhettanti vuccati.",
  "tika-vin01t11:295_14": "Visayakkhettaṁ pana anantaṁ aparimāṇaṁ.",
  "tika-vin01t11:295_15": "Anantāparimāṇesu hi cakkavāḷesu yaṁ yaṁ tathāgato ākaṅkhati,",
  "tika-vin01t11:295_16": "taṁ taṁ jānāti ākaṅkhappaṭibaddhavuttitāya buddhañāṇassa.",
  "tika-vin01t11:295_17": "Evametesu tīsu buddhakkhettesu ekaṁ āṇākkhettaṁ vinassati,",
  "tika-vin01t11:295_18": "tasmiṁ pana vinassante jātikkhettaṁ vinaṭṭhameva hoti.",
  "tika-vin01t11:295_19": "Vinassantampi ekatova vinassati,",
  "tika-vin01t11:295_20": "saṇṭhahantampi ekatova saṇṭhahati,",
  "tika-vin01t11:295_21": "tassevaṁ vināso saṇṭhahanañca veditabbaṁ.",
  "tika-vin01t11:296_0": "Yasmiṁ samaye kappo agginā nassati,",
  "tika-vin01t11:296_1": "āditova kappavināsakamahāmegho uṭṭhahitvā koṭisatasahassacakkavāḷe ekaṁ mahāvassaṁ vassati ,",
  "tika-vin01t11:296_2": "manussā tuṭṭhā sabbabījāni nīharitvā vapanti,",
  "tika-vin01t11:296_3": "sassesu pana gokhāyitamattesu jātesu gadrabharavaṁ ravanto ekabindumpi na vassati,",
  "tika-vin01t11:296_4": "tadā pacchinnapacchinnameva hoti vassaṁ.",
  "tika-vin01t11:296_5": "Idaṁ sandhāya hi bhagavatā ‘‘hoti so, bhikkhave,",
  "tika-vin01t11:296_6": "samayo yaṁ bahūni vassāni bahūni vassasatāni bahūni vassasahassāni bahūni vassasatasahassāni devo na vassatī’’ti (a. ni. 7.66) vuttaṁ.",
  "tika-vin01t11:296_7": "Vassūpajīvinopi sattā kālaṁ katvā parittābhādibrahmaloke nibbattanti,",
  "tika-vin01t11:296_8": "pupphaphalūpajīviniyo ca devatā.",
  "tika-vin01t11:296_9": "Evaṁ dīghe addhāne vītivatte tattha tattha udakaṁ parikkhayaṁ gacchati,",
  "tika-vin01t11:296_10": "athānupubbena macchakacchapāpi kālaṁ katvā brahmaloke nibbattanti nerayikasattāpi.",
  "tika-vin01t11:296_11": "Tattha nerayikā sattamasūriyapātubhāve vinassantīti eke.",
  "tika-vin01t11:297_0": "Jhānaṁ pana vinā natthi brahmaloke nibbatti,",
  "tika-vin01t11:297_1": "etesañca keci dubbhikkhapīḷitā, keci abhabbā jhānādhigamāya,",
  "tika-vin01t11:297_2": "te kathaṁ tattha nibbattantīti?",
  "tika-vin01t11:297_3": "Devaloke paṭiladdhajjhānavasena.",
  "tika-vin01t11:297_4": "Tadā hi ‘‘vassasatasahassassa accayena kappavuṭṭhānaṁ bhavissatī’’ti lokabyūhā nāma kāmāvacaradevā muttasirā vikiṇṇakesā rudammukhā assūni hatthehi puñchamānā rattavatthanivatthā ativiya virūpavesadhārino hutvā manussapathe vicarantā evaṁ ārocenti ‘‘mārisā mārisā ito vassasatasahassassa accayena kappavuṭṭhānaṁ bhavissati, ayaṁ loko vinassissati, mahāsamuddopi ussussissati,",
  "tika-vin01t11:297_5": "ayañca mahāpathavī sineru ca pabbatarājā ḍayhissanti vinassissanti,",
  "tika-vin01t11:297_6": "yāva brahmalokā lokavināso bhavissati, mettaṁ mārisā bhāvetha, karuṇaṁ, muditaṁ, upekkhaṁ mārisā bhāvetha, mātaraṁ upaṭṭhahatha, pitaraṁ upaṭṭhahatha,",
  "tika-vin01t11:297_7": "kule jeṭṭhāpacāyino hothā’’ti.",
  "tika-vin01t11:297_8": "Te pana devā lokaṁ byūhenti sampiṇḍentīti ‘‘lokabyūhā’’ti vuccanti.",
  "tika-vin01t11:297_9": "Te kira disvā manussā yattha katthaci ṭhitāpi nisinnāpi saṁvegajātā sambhamappattāva hutvā tesaṁ āsanne ṭhāne sannipatanti.",
  "tika-vin01t11:298_0": "Kathaṁ panete kappavuṭṭhānaṁ jānantīti?",
  "tika-vin01t11:298_1": "‘‘Dhammatāya sañcoditā’’ti ācariyā.",
  "tika-vin01t11:298_2": "‘‘Tādisanimittadassanenā’’ti eke.",
  "tika-vin01t11:298_3": "‘‘Brahmadevatāhi uyyojitā’’ti apare.",
  "tika-vin01t11:298_4": "Tesaṁ pana vacanaṁ sutvā yebhuyyena manussā ca bhummadevatā ca saṁvegajātā aññamaññaṁ muducittā hutvā mettādīni puññāni karitvā devaloke nibbattanti.",
  "tika-vin01t11:298_5": "Tattha dibbasudhābhojanaṁ bhuñjitvā tato vāyokasiṇe parikammaṁ katvā jhānaṁ paṭilabhanti.",
  "tika-vin01t11:298_6": "Devānaṁ kira sukhasamphassavātaggahaṇapaacayena vāyokasiṇe jhānāni sukheneva ijjhanti.",
  "tika-vin01t11:298_7": "Tadaññe pana āpāyikā sattā aparāpariyavedanīyena kammena devaloke nibbattanti.",
  "tika-vin01t11:298_8": "Aparāpariyavedanīyakammarahito hi saṁsāre saṁsaranto nāma satto natthi.",
  "tika-vin01t11:298_9": "Tepi tattha tatheva jhānaṁ paṭilabhanti.",
  "tika-vin01t11:298_10": "Evaṁ devaloke paṭiladdhajjhānavasena sabbepi brahmaloke nibbattanti. Idañca yebhuyyavasena vuttaṁ.",
  "tika-vin01t11:299_0": "Keci pana ‘‘apāyasattā saṁvaṭṭamānalokadhātūhi aññesu lokadhātūsupi nibbattanti.",
  "tika-vin01t11:299_1": "Na hi sabbe apāyasattā tadā rūpārūpabhavesu uppajjantīti sakkā viññātuṁ apāyesu dīghāyukānaṁ devalokūpapattiyā asambhavato.",
  "tika-vin01t11:299_2": "Niyatamicchādiṭṭhiko pana vinassamānepi kappe nirayato na muccatiyeva,",
  "tika-vin01t11:299_3": "tasmā so tattha anibbattitvā piṭṭhicakkavāḷe nibbattati.",
  "tika-vin01t11:299_4": "Niyatamicchādiṭṭhiyā hi samannāgatassa bhavato vuṭṭhānaṁ nāma natthi.",
  "tika-vin01t11:299_5": "Tāya hi samannāgatassa neva saggo atthi, na maggo,",
  "tika-vin01t11:299_6": "tasmā so saṁvaṭṭamānacakkavāḷato aññattha niraye nibbattitvā paccati.",
  "tika-vin01t11:299_7": "Kiṁ pana piṭṭhicakkavāḷaṁ na jhāyatīti? Jhāyati.",
  "tika-vin01t11:299_8": "Tasmiṁ jhāyamānepi esa ākāse ekasmiṁ padese paccatī’’ti vadanti.",
  "tika-vin01t11:300_0": "Vassūpacchedato pana uddhaṁ dīghassa addhuno accayena dutiyo sūriyo pātubhavati,",
  "tika-vin01t11:300_1": "pātubhūte pana tasmiṁ neva rattiparicchedo, na divāparicchedo paññāyati. Eko sūriyo uṭṭheti, eko atthaṁ gacchati,",
  "tika-vin01t11:300_2": "avicchinnasūriyasantāpova loko hoti.",
  "tika-vin01t11:300_3": "Yathā ca kappavuṭṭhānakālato pubbe uppannasūriyavimāne sūriyadevaputto hoti,",
  "tika-vin01t11:300_4": "evaṁ kappavināsakasūriye natthi.",
  "tika-vin01t11:300_5": "Kappavuṭṭhānakāle pana yathā aññe kāmāvacaradevā,",
  "tika-vin01t11:300_6": "evaṁ sūriyadevaputtopi jhānaṁ nibbattetvā brahmalokaṁ upapajjati.",
  "tika-vin01t11:300_7": "Sūriyamaṇḍalaṁ pana pabhassaratarañceva tejavantatarañca hutvā pavattati.",
  "tika-vin01t11:300_8": "Taṁ antaradhāyitvā aññameva uppajjatīti apare.",
  "tika-vin01t11:300_9": "Tattha pakatisūriye vattamāne ākāse valāhakāpi dhūmasikhāpi vattanti,",
  "tika-vin01t11:300_10": "kappavināsakasūriye vattamāne vigatadhūmavalāhakaṁ ādāsamaṇḍalaṁ viya nimmalaṁ nabhaṁ hoti.",
  "tika-vin01t11:300_11": "Ṭhapetvā pañca mahānadiyo sesakunnadiādīsu udakaṁ sussati.",
  "tika-vin01t11:301_0": "Tatopi dīghassa addhuno accayena tatiyo sūriyo pātubhavati,",
  "tika-vin01t11:301_1": "yassa pātubhāvā mahānadiyopi sussanti.",
  "tika-vin01t11:302_0": "Tatopi dīghassa addhuno accayena catuttho sūriyo pātubhavati,",
  "tika-vin01t11:302_1": "yassa pātubhāvā himavati mahānadīnaṁ pabhavā sīhappapātadaho mandākinīdaho kaṇṇamuṇḍadaho rathakāradaho anotattadaho chaddantadaho kuṇāladahoti ime satta mahāsarā sussanti.",
  "tika-vin01t11:303_0": "Tatopi dīghassa addhuno accayena pañcamo sūriyo pātubhavati,",
  "tika-vin01t11:303_1": "yassa pātubhāvā anupubbena mahāsamudde aṅgulipabbatemanamattampi udakaṁ na saṇṭhāti.",
  "tika-vin01t11:304_0": "Tatopi dīghassa addhuno accayena chaṭṭho sūriyo pātubhavati,",
  "tika-vin01t11:304_1": "yassa pātubhāvā sakalacakkavāḷaṁ ekadhūmaṁ hoti pariyādinnasinehaṁ dhūmena.",
  "tika-vin01t11:304_2": "Yāya hi āpodhātuyā tattha tattha pathavīdhātu ābandhattā sampiṇḍitā hutvā tiṭṭhati,",
  "tika-vin01t11:304_3": "sā chaṭṭhasūriyapātubhāvena parikkhayaṁ gacchati. Yathā cidaṁ,",
  "tika-vin01t11:304_4": "evaṁ koṭisatasahassacakkavāḷānipi.",
  "tika-vin01t11:305_0": "Tatopi dīghassa addhuno accayena sattamo sūriyo pātubhavati,",
  "tika-vin01t11:305_1": "yassa pātubhāvā sakalacakkavāḷaṁ ekajālaṁ hoti saddhiṁ koṭisatasahassacakkavāḷehi,",
  "tika-vin01t11:305_2": "yojanasatikādibhedāni sinerukūṭāni palujjitvā ākāseyeva antaradhāyanti.",
  "tika-vin01t11:305_3": "Sā aggijālā uṭṭhahitvā cātumahārājike gaṇhāti.",
  "tika-vin01t11:305_4": "Tattha kanakavimānaratanavimānamaṇivimānāni jhāpetvā tāvatiṁsabhavanaṁ gaṇhāti.",
  "tika-vin01t11:305_5": "Etenevūpāyena yāva paṭhamajjhānabhūmiṁ gaṇhāti,",
  "tika-vin01t11:305_6": "tattha tayopi brahmaloke jhāpetvā ābhassare āhacca tiṭṭhati.",
  "tika-vin01t11:305_7": "Sā yāva aṇumattampi saṅkhāragataṁ atthi, tāva na nibbāyati.",
  "tika-vin01t11:305_8": "Sabbasaṅkhāraparikkhayā pana sappitelajjhāpanaggisikhā viya chārikampi anavasesetvā nibbāyati.",
  "tika-vin01t11:305_9": "Heṭṭhāākāsena saha upariākāso eko hoti mahandhakāro.",
  "tika-vin01t11:306_0": "Evaṁ ekamasaṅkhyeyyaṁ ekaṅgaṇaṁ hutvā ṭhite lokasannivāse lokassa saṇṭhānatthāya devo vassituṁ ārabhati,",
  "tika-vin01t11:306_1": "āditova antaraṭṭhake himapāto viya hoti.",
  "tika-vin01t11:306_2": "Tato kaṇamattā taṇḍulamattā muggamāsabadaraāmalakaeḷālukakumbhaṇḍaalābumattā udakadhārā hutvā anukkamena usabhadveusabhaaḍḍhagāvutagāvutaaḍḍhayojanayojanadviyojana…pe… yojanasatayojanasahassamattā hutvā koṭisatasahassacakkavāḷagabbhantaraṁ yāva avinaṭṭhabrahmalokā pūretvā antaradhāyati.",
  "tika-vin01t11:306_3": "Taṁ udakaṁ heṭṭhā ca tiriyañca vāto samuṭṭhahitvā ghanaṁ karoti parivaṭumaṁ paduminīpatte udakabindusadisaṁ.",
  "tika-vin01t11:307_0": "Kathaṁ tāvamahantaṁ udakarāsiṁ ghanaṁ karotīti ce? Vivarasampadānato vātassāti.",
  "tika-vin01t11:307_1": "Tañhissa tahiṁ tahiṁ vivaraṁ deti.",
  "tika-vin01t11:307_2": "Taṁ evaṁ vātena sampiṇḍiyamānaṁ ghanaṁ kariyamānaṁ parikkhayamānaṁ anupubbena heṭṭhā otarati.",
  "tika-vin01t11:307_3": "Otiṇṇe otiṇṇe udake brahmalokaṭṭhāne brahmaloko,",
  "tika-vin01t11:307_4": "uparicatukāmāvacaradevalokaṭṭhāne ca devalokā pātubhavanti.",
  "tika-vin01t11:307_5": "Cātumahārājikatāvatiṁsabhavanāni pana pathavīsambandhatāya na tāva pātubhavanti.",
  "tika-vin01t11:307_6": "Purimapathaviṭṭhānaṁ otiṇṇe pana balavavātā uppajjanti,",
  "tika-vin01t11:307_7": "te taṁ pihitadvāre dhammakaraṇe ṭhitaudakamiva nirussāsaṁ katvā rumbhanti .",
  "tika-vin01t11:307_8": "Madhurodakaṁ parikkhayaṁ gacchamānaṁ upari rasapathaviṁ samuṭṭhāpeti,",
  "tika-vin01t11:307_9": "udakapiṭṭhe uppalinīpattaṁ viya pathavī saṇṭhāti.",
  "tika-vin01t11:307_10": "Sā vaṇṇasampannā ceva hoti gandharasasampannā ca nirudakapāyāsassa upari paṭalaṁ viya.",
  "tika-vin01t11:307_11": "Ettha pana mahābodhipallaṅkaṭṭhānaṁ vinassamāne loke pacchā vinassati,",
  "tika-vin01t11:307_12": "saṇṭhahamāne paṭhamaṁ saṇṭhahatīti veditabbaṁ.",
  "tika-vin01t11:308_0": "Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato cavitvā opapātikā hutvā idhūpapajjanti,",
  "tika-vin01t11:308_1": "te honti sayaṁpabhā antalikkhacarā,",
  "tika-vin01t11:308_2": "te taṁ rasapathaviṁ sāyitvā taṇhābhibhūtā āluppakārakaṁ paribhuñjituṁ upakkamanti.",
  "tika-vin01t11:308_3": "Atha tesaṁ sayaṁpabhā antaradhāyati, andhakāro hoti. Te andhakāraṁ disvā bhāyanti.",
  "tika-vin01t11:308_4": "Tato tesaṁ bhayaṁ nāsetvā sūrabhāvaṁ janayantaṁ paripuṇṇapaññāsayojanaṁ sūriyamaṇḍalaṁ pātubhavati.",
  "tika-vin01t11:308_5": "Te taṁ disvā ‘‘ālokaṁ paṭilabhimhā’’ti haṭṭhatuṭṭhā hutvā ‘‘amhākaṁ bhītānaṁ bhayaṁ nāsetvā sūrabhāvaṁ janayanto uṭṭhito,",
  "tika-vin01t11:308_6": "tasmā sūriyo hotū’’ti sūriyotvevassa nāmaṁ karonti.",
  "tika-vin01t11:309_0": "Atha sūriye divasaṁ ālokaṁ katvā atthaṅgate ‘‘yampi ālokaṁ labhimha,",
  "tika-vin01t11:309_1": "sopi no naṭṭho’’ti puna bhītā honti.",
  "tika-vin01t11:309_2": "Tesaṁ evaṁ hoti ‘‘sādhu vatassa,",
  "tika-vin01t11:309_3": "sace aññaṁ ālokaṁ labheyyāmā’’ti.",
  "tika-vin01t11:309_4": "Tesaṁ cittaṁ ñatvā viya ekūnapaññāsayojanaṁ candamaṇḍalaṁ pātubhavati.",
  "tika-vin01t11:309_5": "Te taṁ disvā bhiyyoso mattāya haṭṭhatuṭṭhā hutvā ‘‘amhākaṁ chandaṁ ñatvā viya uṭṭhito,",
  "tika-vin01t11:309_6": "tasmā cando hotū’’ti candotvevassa nāmaṁ karonti.",
  "tika-vin01t11:310_0": "Evaṁ candimasūriyesu pātubhūtesu nakkhattāni tārakarūpāni pātubhavanti,",
  "tika-vin01t11:310_1": "tato pabhuti rattindivā paññāyanti,",
  "tika-vin01t11:310_2": "anukkamena ca māsaḍḍhamāsautusaṁvaccharā,",
  "tika-vin01t11:310_3": "candimasūriyānaṁ pātubhūtadivaseyeva sinerucakkavāḷahimavantapabbatā dīpasamuddā ca pātubhavanti.",
  "tika-vin01t11:310_4": "Te ca kho apubbaṁ acarimaṁ phagguṇapuṇṇamadivaseyeva pātubhavanti. Kathaṁ?",
  "tika-vin01t11:310_5": "Yathā nāma kaṅgubhatte paccamāne ekappahāreneva pubbuḷakā uṭṭhahanti, eke padesā thūpathūpā honti, eke ninnaninnā, eke samasamā,",
  "tika-vin01t11:310_6": "evameva thūpathūpaṭṭhāne pabbatā honti, ninnaninnaṭṭhāne samuddā, samasamaṭṭhāne dīpāti.",
  "tika-vin01t11:311_0": "Atha tesaṁ sattānaṁ rasapathaviṁ paribhuñjantānaṁ kammena ekacce vaṇṇavanto honti, ekacce dubbaṇṇā honti.",
  "tika-vin01t11:311_1": "Tattha vaṇṇavanto dubbaṇṇe atimaññanti,",
  "tika-vin01t11:311_2": "tesaṁ atimānapaccayā sāpi rasapathavī antaradhāyati, bhūmipappaṭako pātubhavati.",
  "tika-vin01t11:311_3": "Atha nesaṁ teneva nayena sopi antaradhāyati, atha padālatā pātubhavati.",
  "tika-vin01t11:311_4": "Teneva nayena sāpi antaradhāyati,",
  "tika-vin01t11:311_5": "akaṭṭhapāko sāli pātubhavati akaṇo athuso sugandho taṇḍulaphalo.",
  "tika-vin01t11:311_6": "Tato nesaṁ bhājanāni uppajjanti.",
  "tika-vin01t11:311_7": "Te sāliṁ bhājane ṭhapetvā pāsāṇapiṭṭhiyaṁ ṭhapenti,",
  "tika-vin01t11:311_8": "sayameva jālasikhā uṭṭhahitvā taṁ pacati.",
  "tika-vin01t11:311_9": "So hoti odano sumanajātipupphasadiso,",
  "tika-vin01t11:311_10": "na tassa sūpena vā byañjanena vā karaṇīyaṁ atthi,",
  "tika-vin01t11:311_11": "yaṁ yaṁ rasaṁ bhuñjitukāmā honti, taṁtaṁrasova hoti.",
  "tika-vin01t11:311_12": "Tesaṁ taṁ oḷārikaṁ āhāraṁ āharayataṁ tato pabhuti muttakarīsaṁ sañjāyati.",
  "tika-vin01t11:311_13": "Tathā hi rasapathavī bhūmipappaṭako padālatāti ime tāva paribhuttā sudhāhāro viya khudaṁ vinodetvā rasaharaṇīhi rasameva paribyūhentā tiṭṭhanti vatthuno sukhumabhāvena, na nissandā,",
  "tika-vin01t11:311_14": "sukhumabhāveneva gahaṇindhanameva ca hoti.",
  "tika-vin01t11:311_15": "Odano pana paribhutto rasaṁ vaḍḍhentopi vatthuno oḷārikabhāveneva nissandaṁ vissajjento passāvaṁ karīsañca uppādeti.",
  "tika-vin01t11:312_0": "Atha tesaṁ nikkhamanatthāya vaṇamukhāni pabhijjanti. Purisassa purisabhāvo,",
  "tika-vin01t11:312_1": "itthiyā itthibhāvo pātubhavati.",
  "tika-vin01t11:312_2": "Purimattabhāvesu hi pavattaupacārajjhānānubhāvena yāva sattasantānesu kāmarāgo vikkhambhanavegena samito ,",
  "tika-vin01t11:312_3": "na tāva bahalakāmarāgūpanissayāni itthipurisindriyāni pāturahesuṁ.",
  "tika-vin01t11:312_4": "Yadā panassa vicchinnatāya bahalakāmarāgo laddhāvasaro ahosi,",
  "tika-vin01t11:312_5": "tadā tadupanissayāni tāni sattānaṁ attabhāvesu sañjāyiṁsu, tadā itthī purisaṁ,",
  "tika-vin01t11:312_6": "puriso ca itthiṁ ativelaṁ upanijjhāyati.",
  "tika-vin01t11:312_7": "Tesaṁ ativelaṁ upanijjhāyanapaccayā kāmapariḷāho uppajjati,",
  "tika-vin01t11:312_8": "tato methunaṁ dhammaṁ paṭisevanti.",
  "tika-vin01t11:312_9": "Te asaddhammapaṭisevanapaccayā viññūhi garahiyamānā viheṭhiyamānā tassa asaddhammassa paṭicchādanahetu agārāni karonti.",
  "tika-vin01t11:312_10": "Te agāraṁ ajjhāvasamānā anukkamena aññatarassa alasajātikassa sattassa diṭṭhānugatiṁ āpajjantā sannidhiṁ karonti.",
  "tika-vin01t11:312_11": "Tato pabhuti kaṇopi thusopi taṇḍulaṁ pariyonandhanti,",
  "tika-vin01t11:312_12": "lāyitaṭṭhānampi na paṭiviruhati.",
  "tika-vin01t11:313_0": "Te sannipatitvā anutthunanti ‘‘pāpakā vata bho dhammā sattesu pātubhūtā,",
  "tika-vin01t11:313_1": "mayañhi pubbe manomayā ahumhā’’ti, aggaññasutte (dī. ni.",
  "tika-vin01t11:313_2": "3.128) vuttanayena vitthāretabbaṁ. Tato mariyādaṁ ṭhapenti,",
  "tika-vin01t11:313_3": "athaññataro satto aññassa bhāgaṁ adinnaṁ ādiyati,",
  "tika-vin01t11:313_4": "taṁ dvikkhattuṁ paribhāsetvā tatiyavāre pāṇileḍḍudaṇḍehi paharanti.",
  "tika-vin01t11:313_5": "Te evaṁ adinnādāne kalahamusāvādadaṇḍādānesu uppannesu ca sannipatitvā cintayanti ‘‘yannūna mayaṁ ekaṁ sattaṁ sammanneyyāma,",
  "tika-vin01t11:313_6": "yo no sammā khīyitabbaṁ khīyeyya, garahitabbaṁ garaheyya, pabbājetabbaṁ pabbājeyya,",
  "tika-vin01t11:313_7": "mayaṁ panassa sālīnaṁ bhāgamanuppadassāmā’’ti.",
  "tika-vin01t11:313_8": "Evaṁ katasanniṭṭhānesu pana sattesu imasmiṁ tāva kappe ayameva bhagavā bodhisattabhūto tena samayena tesu sattesu abhirūpataro ca dassanīyataro ca mahesakkhataro ca buddhisampanno paṭibalo niggahapaggahaṁ kātuṁ.",
  "tika-vin01t11:313_9": "Te taṁ upasaṅkamitvā yācitvā sammanniṁsu.",
  "tika-vin01t11:313_10": "So tena mahājanena sammatoti mahāsammato,",
  "tika-vin01t11:313_11": "khettānaṁ adhipatīti khattiyo,",
  "tika-vin01t11:313_12": "dhammena samena paresaṁ rañjetīti rājāti tīhi nāmehi paññāyittha. Yañhi loke acchariyaṭṭhānaṁ,",
  "tika-vin01t11:313_13": "bodhisattova tattha ādipurisoti evaṁ bodhisattaṁ ādiṁ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṁsu.",
  "tika-vin01t11:314_0": "Tattha kappavināsakamahāmeghato yāva jālopacchedo,",
  "tika-vin01t11:314_1": "idamekamasaṅkhyeyyaṁ saṁvaṭṭoti vuccati.",
  "tika-vin01t11:314_2": "Kappavināsakajālopacchedato yāva koṭisatasahassacakkavāḷaparipūrako sampattimahāmegho,",
  "tika-vin01t11:314_3": "idaṁ dutiyamasaṅkhyeyyaṁ saṁvaṭṭaṭṭhāyīti vuccati.",
  "tika-vin01t11:314_4": "Sampattimahāmeghato yāva candimasūriyapātubhāvo,",
  "tika-vin01t11:314_5": "idaṁ tatiyamasaṅkhyeyyaṁ vivaṭṭoti vuccati.",
  "tika-vin01t11:314_6": "Candimasūriyapātubhāvato yāva puna kappavināsakamahāmegho,",
  "tika-vin01t11:314_7": "idaṁ catutthamasaṅkhyeyyaṁ vivaṭṭaṭṭhāyīti vuccati.",
  "tika-vin01t11:314_8": "Vivaṭṭaṭṭhāyīasaṅkhyeyyaṁ catusaṭṭhiantarakappasaṅgahaṁ.",
  "tika-vin01t11:314_9": "‘‘Vīsatiantarakappasaṅgaha’’nti keci.",
  "tika-vin01t11:314_10": "Sesāsaṅkhyeyyāni kālato tena samappamāṇāneva.",
  "tika-vin01t11:314_11": "Imāni cattāri asaṅkhyeyyāni eko mahākappo hoti.",
  "tika-vin01t11:314_12": "Evaṁ tāva agginā vināso ca saṇṭhahanañca veditabbaṁ.",
  "tika-vin01t11:315_0": "Yasmiṁ pana samaye kappo udakena nassati,",
  "tika-vin01t11:315_1": "āditova kappavināsakamahāmegho vuṭṭhahitvāti pubbe vuttanayeneva vitthāretabbaṁ.",
  "tika-vin01t11:315_2": "Ayaṁ pana viseso – yathā tattha dutiyasūriyo,",
  "tika-vin01t11:315_3": "evamidha kappavināsako khārudakamahāmegho vuṭṭhāti.",
  "tika-vin01t11:315_4": "So ādito sukhumaṁ sukhumaṁ vassanto anukkamena mahādhārāhi koṭisatasahassacakkavāḷānaṁ pūrento vassati.",
  "tika-vin01t11:315_5": "Khārudakena phuṭṭhaphuṭṭhā pathavīpabbatādayo vilīyanti,",
  "tika-vin01t11:315_6": "udakaṁ samantato vātehi dhārīyati.",
  "tika-vin01t11:315_7": "Pathaviyā heṭṭhimantato pabhuti yāva dutiyajjhānabhūmiṁ udakaṁ gaṇhāti.",
  "tika-vin01t11:315_8": "Tena hi khārudakena phuṭṭhaphuṭṭhā pathavīpabbatādayo udake pakkhittaloṇasakkharā viya vilīyanteva,",
  "tika-vin01t11:315_9": "tasmā pathavīsandhārakaudakena saddhiṁ ekūdakameva taṁ hotīti keci.",
  "tika-vin01t11:315_10": "Apare pana ‘‘pathavīsandhārakaudakaṁ taṁ sandhārakavāyukkhandhañca anavasesato vināsetvā sabbattha sayameva eko ghanabhūto tiṭṭhatī’’ti vadanti, taṁ yuttaṁ.",
  "tika-vin01t11:315_11": "Upari pana chapi brahmaloke vilīyāpetvā subhakiṇhe āhacca tiṭṭhati,",
  "tika-vin01t11:315_12": "taṁ yāva aṇumattampi saṅkhāragataṁ atthi, tāva na vūpasammati,",
  "tika-vin01t11:315_13": "udakānugataṁ pana sabbaṁ saṅkhāragataṁ abhibhavitvā sahasā vūpasammati, antaradhānaṁ gacchati.",
  "tika-vin01t11:315_14": "Heṭṭhāākāsena saha upariākāso eko hoti mahandhakāroti sabbaṁ vuttasadisaṁ.",
  "tika-vin01t11:315_15": "Kevalaṁ panidha ābhassarabrahmalokaṁ ādiṁ katvā loko pātubhavati.",
  "tika-vin01t11:315_16": "Subhakiṇhato cavitvā ābhassaraṭṭhānādīsu sattā nibbattanti.",
  "tika-vin01t11:315_17": "Tattha kappavināsakamahāmeghato yāva kappavināsakakhārudakopacchedo, idamekamasaṅkhyeyyaṁ .",
  "tika-vin01t11:315_18": "Udakupacchedato yāva sampattimahāmegho, idaṁ dutiyamasaṅkhyeyyaṁ.",
  "tika-vin01t11:315_19": "Sampattimahāmeghato yāva candimasūriyapātubhāvo, idaṁ tatiyamasaṅkhyeyyaṁ.",
  "tika-vin01t11:315_20": "Candimasūriyapātubhāvato yāva kappavināsakamahaāmegho, idaṁ catutthamasaṅkhyeyyaṁ.",
  "tika-vin01t11:315_21": "Imāni cattāri asaṅkhyeyyāni eko mahākappo hoti.",
  "tika-vin01t11:315_22": "Evaṁ udakena vināso ca saṇṭhahanañca veditabbaṁ.",
  "tika-vin01t11:316_0": "Yasmiṁ samaye kappo vātena nassati,",
  "tika-vin01t11:316_1": "āditova kappavināsakamahāmegho vuṭṭhahitvāti pubbe vuttanayeneva vitthāretabbaṁ.",
  "tika-vin01t11:316_2": "Ayaṁ pana viseso – yathā tattha dutiyasūriyo,",
  "tika-vin01t11:316_3": "evamidha kappavināsanatthaṁ vāto samuṭṭhāti.",
  "tika-vin01t11:316_4": "So paṭhamaṁ thūlarajaṁ uṭṭhāpeti,",
  "tika-vin01t11:316_5": "tato saṇharajaṁ sukhumavālikaṁ thūlavālikaṁ sakkharapāsāṇādayoti yāvakūṭāgāramatte pāsāṇe visamaṭṭhāne ṭhitamahārukkhe ca uṭṭhāpeti.",
  "tika-vin01t11:316_6": "Te pathavito nabhamuggatā na puna patanti,",
  "tika-vin01t11:316_7": "tattheva cuṇṇavicuṇṇā hutvā abhāvaṁ gacchanti.",
  "tika-vin01t11:316_8": "Athānukkamena heṭṭhā mahāpathaviyā vāto samuṭṭhahitvā pathaviṁ parivattetvā uddhaṁ mūlaṁ katvā ākāse khipati.",
  "tika-vin01t11:316_9": "Yojanasatappamāṇāpi pathavippadesā dviyojanatiyojanacatuyojanapañcayojanachayojanasattayojanappamāṇāpi pabhijjitvā vātavegukkhittā ākāseyeva cuṇṇavicuṇṇā hutvā abhāvaṁ gacchanti.",
  "tika-vin01t11:316_10": "Cakkavāḷapabbatampi sinerupabbatampi vāto ukkhipitvā ākāse khipati.",
  "tika-vin01t11:316_11": "Te aññamaññaṁ abhihantvā cuṇṇavicuṇṇā hutvā vinassanti.",
  "tika-vin01t11:316_12": "Etenevūpāyena bhūmaṭṭhakavimānāni ca ākāsaṭṭhakavimānāni ca vināsento chakāmāvacaradevaloke vināsetvā koṭisatasahassacakkavāḷāni vināseti.",
  "tika-vin01t11:316_13": "Tattha cakkavāḷā cakkavāḷehi, himavantā himavantehi,",
  "tika-vin01t11:316_14": "sinerū sinerūhi aññamaññaṁ samāgantvā cuṇṇavicuṇṇā hutvā vinassanti.",
  "tika-vin01t11:316_15": "Pathavito yāva tatiyajjhānabhūmi vāto gaṇhāti,",
  "tika-vin01t11:316_16": "navapi brahmaloke vināsetvā vehapphale āhacca tiṭṭhati.",
  "tika-vin01t11:316_17": "Evaṁ pathavīsandhārakaudakena taṁsandhārakavātena ca saddhiṁ sabbasaṅkhāragataṁ vināsetvā sayampi vinassati avaṭṭhānassa kāraṇābhāvato.",
  "tika-vin01t11:316_18": "Heṭṭhāākāsena saha upariākāso eko hoti mahandhakāroti sabbaṁ vuttasadisaṁ.",
  "tika-vin01t11:316_19": "Idha pana subhakiṇhabrahmalokaṁ ādiṁ katvā loko pātubhavati.",
  "tika-vin01t11:316_20": "Vehapphalato cavitvā subhakiṇhaṭṭhānādīsu sattā nibbattanti.",
  "tika-vin01t11:316_21": "Tattha kappavināsakamahāmeghato yāva kappavināsakavātupacchedo, idamekamasaṅkhyeyyaṁ.",
  "tika-vin01t11:316_22": "Vātupacchedato yāva sampattimahāmegho,",
  "tika-vin01t11:316_23": "idaṁ dutiyamasaṅkhyeyyantiādi vuttanayameva.",
  "tika-vin01t11:316_24": "Evaṁ vātena vināso ca saṇṭhahanañca veditabbaṁ.",
  "tika-vin01t11:317_0": "Atha kiṁkāraṇā evaṁ loko vinassati.",
  "tika-vin01t11:317_1": "Yadipi hi saṅkhārānaṁ ahetuko sarasanirodho vināsakābhāvato,",
  "tika-vin01t11:317_2": "santānanirodho pana hetuvirahito natthi.",
  "tika-vin01t11:317_3": "Yathā taṁ sattanikāyesūti bhājanalokassapi sahetukena vināsena bhavitabbaṁ,",
  "tika-vin01t11:317_4": "tasmā kimevaṁ lokavināse kāraṇanti? Akusalamūlaṁ kāraṇaṁ.",
  "tika-vin01t11:317_5": "Yathā hi tattha nibbattanakasattānaṁ puññabalena paṭhamaṁ loko vivaṭṭati,",
  "tika-vin01t11:317_6": "evaṁ tesaṁ pāpakammabalena saṁvaṭṭati,",
  "tika-vin01t11:317_7": "tasmā akusalamūlesu ussannesu evaṁ loko vinassati.",
  "tika-vin01t11:317_8": "Yathā hi rāgadosamohānaṁ adhikabhāvena yathākkamaṁ rogantarakappo satthantarakappo dubbhikkhantarakappoti ime tividhā antarakappā vivaṭṭaṭṭhāyimhi asaṅkhyeyyakappe jāyanti.",
  "tika-vin01t11:317_9": "Evamete yathāvuttā tayo saṁvaṭṭā rāgādīnaṁ adhikabhāveneva honti.",
  "tika-vin01t11:318_0": "Tattha rāge ussannatare agginā vinassati,",
  "tika-vin01t11:318_1": "dose ussannatare udakena vinassati.",
  "tika-vin01t11:318_2": "Dose hi ussannatare adhikatarena dosena viya tikkhatarena khārudakena vināso yuttoti.",
  "tika-vin01t11:318_3": "Keci pana ‘‘dose ussannatare agginā, rāge udakenā’’ti vadanti,",
  "tika-vin01t11:318_4": "tesaṁ kira ayamadhippāyo – pākaṭasattusadisassa dosassa aggisadisatā,",
  "tika-vin01t11:318_5": "apākaṭasattusadisassa rāgassa khārudakasadisatā ca yuttāti.",
  "tika-vin01t11:318_6": "Mohe pana ussannatare vātena vinassati.",
  "tika-vin01t11:318_7": "Evaṁ vinassantopi ca nirantarameva satta vāre agginā nassati, aṭṭhame vāre udakena, puna satta vāre agginā,",
  "tika-vin01t11:318_8": "aṭṭhame udakenāti evaṁ aṭṭhame aṭṭhame vāre vinassanto sattakkhattuṁ udakena vinassitvā puna satta vāre agginā nassati.",
  "tika-vin01t11:318_9": "Ettāvatā tesaṭṭhi kappā atītā honti.",
  "tika-vin01t11:318_10": "Etthantare udakena nassanavāraṁ sampattampi paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṁsento lokaṁ vināseti.",
  "tika-vin01t11:318_11": "Ettha pana rāgo sattānaṁ bahulaṁ pavattatīti aggivasena bahuso lokavināso veditabbo.",
  "tika-vin01t11:318_12": "Iti evaṁ imehi kāraṇehi vinassitvā saṇṭhahantaṁ saṇṭhahitvā ṭhitañca okāsalokaṁ bhagavā yāthāvato avedīti evampissa sabbathā okāsaloko viditoti daṭṭhabbaṁ.",
  "tika-vin01t11:319_0": "Yaṁ pana heṭṭhā vuttaṁ ‘‘sabbathā viditalokattā lokavidū’’ti,",
  "tika-vin01t11:319_1": "idāni taṁ nigamento āha ‘‘evaṁ sabbathā viditalokattā lokavidū’’ti.",
  "tika-vin01t11:319_2": "Tattha sabbathāti lakkhaṇādippabhedato saṅkhāralokassa,",
  "tika-vin01t11:319_3": "āsayādippabhedato sattalokassa,",
  "tika-vin01t11:319_4": "parimāṇasaṇṭhānādippabhedato okāsalokassāti evaṁ sabbappakārena viditalokattāti attho.",
  "tika-vin01t11:320_0": "Idāni anuttaroti padassa atthaṁ saṁvaṇṇento āha ‘‘attano pana guṇehī’’tiādi.",
  "tika-vin01t11:320_1": "Tattha attanoti nissakkatthe sāmivacanametaṁ, attatoti attho.",
  "tika-vin01t11:320_2": "Guṇehi attano visiṭṭhatarassāti sambandho.",
  "tika-vin01t11:320_3": "Taraggahaṇañcettha ‘‘anuttaro’’ti padassa atthaniddesatāya kataṁ,",
  "tika-vin01t11:320_4": "na visiṭṭhassa kassaci atthitāya.",
  "tika-vin01t11:320_5": "Sadevake hi loke sadisakappopi nāma koci tathāgatassa natthi, kuto sadiso, visiṭṭhe pana kā kathā. Kassacīti kassacipi.",
  "tika-vin01t11:320_6": "Abhibhavatīti sīlasampadāya upanissayabhūtānaṁ hirottappamettākaruṇānaṁ visesapaccayānaṁ saddhāsativīriyapaññānañca ukkaṁsappattiyā samudāgamato paṭṭhāya na aññasādhāraṇo savāsanapaṭipakkhassa pahīnattā ukkaṁsapāramippatto satthu sīlaguṇo,",
  "tika-vin01t11:320_7": "tena bhagavā sadevakaṁ lokaṁ aññadatthu abhibhuyya pavattati,",
  "tika-vin01t11:320_8": "na sayaṁ kenaci abhibhuyyatīti adhippāyo.",
  "tika-vin01t11:320_9": "Evaṁ samādhiguṇādīsupi yathārahaṁ vattabbaṁ.",
  "tika-vin01t11:320_10": "Sīlādayo cete lokiyalokuttaramissakā veditabbā,",
  "tika-vin01t11:320_11": "vimuttiñāṇadassanaṁ pana lokiyaṁ kāmāvacarameva.",
  "tika-vin01t11:321_0": "Yadi evaṁ kathaṁ tena sadevakaṁ lokaṁ abhibhavatīti?",
  "tika-vin01t11:321_1": "Tassapi ānubhāvato asadisattā.",
  "tika-vin01t11:321_2": "Tampi hi visayato pavattito pavattiākārato ca uttaritarameva.",
  "tika-vin01t11:321_3": "Tañhi anaññasādhāraṇaṁ satthu vimuttiguṇaṁ ārabbha pavattati,",
  "tika-vin01t11:321_4": "pavattamānañca atakkāvacaraṁ paramagambhīraṁ saṇhaṁ sukhumaṁ sātisayaṁ paṭipakkhadhammānaṁ suppahīnattā suṭṭhu pākaṭaṁ vibhūtataraṁ katvā pavattati,",
  "tika-vin01t11:321_5": "sammadeva ca vasībhāvassa pāpakattā bhavaṅgaparivāsassa ca atiparittakattā lahu lahu pavattatīti.",
  "tika-vin01t11:322_0": "Evaṁ sīlādiguṇehi bhagavato uttaritarassa abhāvaṁ dassetvā idāni sadisassapi abhāvaṁ dassetuṁ ‘‘sīlaguṇenapi asamo’’tiādi vuttaṁ.",
  "tika-vin01t11:322_1": "Tattha asamoti ekasmiṁ kāle natthi etassa sīlādiguṇena samo sadisoti asamo. Tathā asamehi samo asamasamo.",
  "tika-vin01t11:322_2": "Asamā vā samā etassāti asamasamo.",
  "tika-vin01t11:322_3": "Sīlādiguṇena natthi etassa paṭimāti appaṭimo. Sesapadadvayepi eseva nayo. Tattha upamāmattaṁ paṭimā, sadisūpamā paṭibhāgo,",
  "tika-vin01t11:322_4": "yugaggāhavasena ṭhito paṭipuggaloti veditabbo.",
  "tika-vin01t11:323_0": "Na kho panāhaṁ bhikkhave samanupassāmītiādīsu mama samantacakkhunā hatthatale āmalakaṁ viya sabbaṁ lokaṁ passantopi tattha sadevake…pe… pajāya attano attato sīlasampannataraṁ sampannatarasīlaṁ kañcipi puggalaṁ na kho pana passāmi tādisassa abhāvatoti adhippāyo.",
  "tika-vin01t11:324_0": "Aggappasādasuttādīnīti ettha –",
  "tika-vin01t11:325_0": "‘‘Yāvatā, bhikkhave,",
  "tika-vin01t11:325_1": "sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā,",
  "tika-vin01t11:325_2": "tathāgato tesaṁ aggamakkhāyati arahaṁ sammāsambuddho. Ye, bhikkhave, buddhe pasannā, agge te pasannā.",
  "tika-vin01t11:325_3": "Agge kho pana pasannānaṁ aggo vipāko hotī’’ti (a. ni. 4.34; itivu. 90) –",
  "tika-vin01t11:326_0": "Idaṁ aggappasādasuttaṁ. Ādi-saddena –",
  "tika-vin01t11:327_0": "‘‘Sadevake, bhikkhave,",
  "tika-vin01t11:327_1": "loke…pe… sadevamanussāya tathāgato abhibhū anabhibhūto aññadatthu daso vasavattī,",
  "tika-vin01t11:327_2": "tasmā tathāgatoti vuccatī’’ti (a. ni. 4.23; dī. ni. 3.188) –",
  "tika-vin01t11:328_0": "Evamādīni suttapadāni veditabbāni. Ādikā gāthāyoti –",
  "tika-vin01t11:329_0": "‘‘Ahañhi arahā loke, ahaṁ satthā anuttaro;",
  "tika-vin01t11:330_0": "Ekomhi sammāsambuddho, sītibhūtosmi nibbuto. (mahāva. 11; ma. ni. 1.285; 2.341);",
  "tika-vin01t11:331_0": "‘‘Danto damayataṁ seṭṭho, santo samayataṁ isi;",
  "tika-vin01t11:332_0": "Mutto mocayataṁ aggo, tiṇṇo tārayataṁ varo. (itivu. 112)",
  "tika-vin01t11:333_0": "‘‘Nayimasmiṁ loke parasmiṁ vā pana,",
  "tika-vin01t11:334_0": "Buddhena seṭṭho sadiso ca vijjati;",
  "tika-vin01t11:335_0": "Āhuneyyānaṁ paramāhutiṁ gato,",
  "tika-vin01t11:336_0": "Puññatthikānaṁ vipulapphalesina’’nti. (vi. va. 1047; kathā. 799) –",
  "tika-vin01t11:337_0": "Evamādikā gāthā vitthāretabbā.",
  "tika-vin01t11:338_0": "Purisadammasārathītiādīsu damitabbāti dammā, damituṁ araharūpā.",
  "tika-vin01t11:338_1": "Purisā ca te dammā cāti purisadammā.",
  "tika-vin01t11:338_2": "Visesanassa cettha paranipātaṁ katvā niddeso, dammapurisāti attho.",
  "tika-vin01t11:338_3": "‘‘Satipi mātugāmassapi dammabhāve purisaggahaṇaṁ ukkaṭṭhaparicchedavasenā’’ti vadanti.",
  "tika-vin01t11:338_4": "Sāretīti imassa atthaṁ dassento āha ‘‘dametī’’tiādi. Tattha dametīti sameti, kāyasamādīhi yojetīti attho.",
  "tika-vin01t11:338_5": "Taṁ pana kāyasamādīhi yojanaṁ yathārahaṁ tadaṅgavinayādīsu patiṭṭhāpanaṁ hotīti āha ‘‘vinetīti vuttaṁ hotī’’ti.",
  "tika-vin01t11:338_6": "Adantāti idaṁ sabbena sabbaṁ damataṁ anupagatā purisadammāti vuttāti katvā vuttaṁ.",
  "tika-vin01t11:338_7": "Ye pana vippakatadammabhāvā sabbathā dametabbataṁ nātivattā, tepi purisadammā eva, yato te satthā dameti.",
  "tika-vin01t11:338_8": "Bhagavā hi visuddhasīlassa paṭhamajjhānaṁ ācikkhati,",
  "tika-vin01t11:338_9": "paṭhamajjhānalābhino dutiyajjhānantiādinā tassa tassa uparūpari visesaṁ ācikkhanto ekadesena dantepi sameti.",
  "tika-vin01t11:338_10": "Teneva vuttaṁ visuddhimagge (visuddhi.",
  "tika-vin01t11:338_11": "1.139) ‘‘api ca so bhagavā visuddhasīlādīnaṁ paṭhamajjhānādīni sotāpannādīnañca uttarimaggappaṭipadaṁ ācikkhanto dantepi dametiyevā’’ti.",
  "tika-vin01t11:338_12": "Atha vā sabbena sabbaṁ adantā ekadesena dantā ca idha adantaggahaṇeneva saṅgahitāti veditabbaṁ. Dametuṁ yuttāti damanārahā.",
  "tika-vin01t11:339_0": "Tiracchānapurisātiādīsu uddhaṁ anuggantvā tiriyaṁ añcitā gatā vaḍḍhitāti tiracchānā,",
  "tika-vin01t11:339_1": "devamanussādayo viya uddhaṁ dīghaṁ ahutvā tiriyaṁ dīghāti attho.",
  "tika-vin01t11:339_2": "Tiracchānāyeva purisā tiracchānapurisā. Manassa ussannatāya manussā.",
  "tika-vin01t11:339_3": "Satisūrabhāvabrahmacariyayogyatādiguṇavasena upacitamānasā ukkaṭṭhaguṇacittā. Ke pana te? Jambudīpavāsino sattavisesā. Tenāha bhagavā –",
  "tika-vin01t11:340_0": "‘‘Tīhi, bhikkhave,",
  "tika-vin01t11:340_1": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṁse. Katamehi tīhi?",
  "tika-vin01t11:340_2": "Sūrā satimanto idha brahmacariyavāso’’ti (a. ni. 9.21).",
  "tika-vin01t11:341_0": "Tathā hi buddhā bhagavanto paccekabuddhā aggasāvakā mahāsāvakā cakkavattino aññe ca mahānubhāvā sattā tattheva uppajjanti.",
  "tika-vin01t11:341_1": "Tehi samānarūpāditāya pana saddhiṁ parittadīpavāsīhi itaramahādīpavāsinopi manussātveva paññāyiṁsūti eke.",
  "tika-vin01t11:341_2": "Apare pana bhaṇanti – lobhādīhi ca alobhādīhi ca sahitassa manassa ussannatāya manussā. Ye hi sattā manussajātikā,",
  "tika-vin01t11:341_3": "tesu visesato lobhādayo alobhādayo ca ussannā,",
  "tika-vin01t11:341_4": "te lobhādiussannatāya apāyamaggaṁ,",
  "tika-vin01t11:341_5": "alobhādiussannatāya sugatimaggaṁ nibbānagāmimaggañca pūrenti,",
  "tika-vin01t11:341_6": "tasmā lobhādīhi alobhādīhi ca sahitassa manassa ussannatāya parittadīpavāsīhi saddhiṁ catumahādīpavāsino sattavisesā manussāti vuccanti.",
  "tika-vin01t11:341_7": "Lokiyā pana ‘‘manuno apaccabhāvena manussā’’ti vadanti.",
  "tika-vin01t11:341_8": "Manu nāma paṭhamakappiko lokamariyādāya ādibhūto hitāhitavidhāyako sattānaṁ pituṭṭhāniyo,",
  "tika-vin01t11:341_9": "yo sāsane mahāsammatoti vuccati,",
  "tika-vin01t11:341_10": "paccakkhato paramparāya ca tassa ovādānusāsaniyaṁ ṭhitā tassa puttasadisatāya manussā mānusāti ca vuccanti.",
  "tika-vin01t11:341_11": "Tato eva hi te māṇavā ‘‘manujā’’ti ca voharīyanti,",
  "tika-vin01t11:341_12": "manussā ca te purisā cāti manussapurisā.",
  "tika-vin01t11:342_0": "Amanussapurisāti ettha na manussāti amanussā. Taṁsadisatā ettha jotīyati.",
  "tika-vin01t11:342_1": "Tena manussattamattaṁ natthi,",
  "tika-vin01t11:342_2": "aññaṁ samānanti yakkhādayo amanussāti adhippetā. Na ye keci manussehi aññe,",
  "tika-vin01t11:342_3": "tathā tiracchānapurisānaṁ visuṁ gahaṇaṁ kataṁ. Yakkhādayo eva ca niddiṭṭhā. Apalālo himavantavāsī,",
  "tika-vin01t11:342_4": "cūḷodaramahodarā nāgadīpavāsino,",
  "tika-vin01t11:342_5": "aggisikhadhūmasikhā sīhaḷadīpavāsino nibbisā katā dosavisassa vinodanena.",
  "tika-vin01t11:342_6": "Tenāha ‘‘saraṇesu ca sīlesu ca patiṭṭhāpitā’’ti.",
  "tika-vin01t11:342_7": "Kūṭadantādayoti ādi-saddena ghoramukhaupāligahapatiādīnaṁ saṅgaho daṭṭhabbo.",
  "tika-vin01t11:342_8": "Sakkādayoti ādi-saddena ajakalāpayakkhabakabrahmādīnaṁ saṅgaho daṭṭhabbo.",
  "tika-vin01t11:342_9": "Etesaṁ pana damanaṁ tattha tattha vuttanayeneva sakkā viññātunti atippapañcabhāvato idha na vuccati.",
  "tika-vin01t11:342_10": "Idañcettha suttaṁ vitthāretabbanti idaṁ kesīsuttaṁ ‘‘vinītā vicitrehi vinayanūpāyehī’’ti etasmiṁ atthe vitthāretabbaṁ yathārahaṁ saṇhādīhi upāyehi vinayanassa dīpanato.",
  "tika-vin01t11:343_0": "Atthapadanti atthābhibyañjanakaṁ padaṁ, vākyanti attho. Vākyena hi atthābhibyatti, na nāmādipadamattena,",
  "tika-vin01t11:343_1": "ekapadabhāvena ca anaññasādhāraṇo satthu purisadammasārathibhāvo dassito hoti. Tenāha ‘‘bhagavā hī’’tiādi.",
  "tika-vin01t11:343_2": "Aṭṭha disāti aṭṭha samāpattiyo.",
  "tika-vin01t11:343_3": "Tā hi aññamaññaṁ sambandhāpi asaṁkiṇṇabhāvena dissanti apadissanti, disā viyāti vā disā.",
  "tika-vin01t11:343_4": "Asajjamānāti na sajjamānā vasībhāvappattiyā nissaṅgacārā.",
  "tika-vin01t11:343_5": "Dhāvantīti javanavuttiyogato dhāvanti.",
  "tika-vin01t11:343_6": "Ekaṁyeva disaṁ dhāvatīti attano kāyaṁ aparivattantoti adhippāyo,",
  "tika-vin01t11:343_7": "satthārā pana damitā purisadammā ekiriyāpatheneva aṭṭha disā dhāvanti.",
  "tika-vin01t11:343_8": "Tenāha ‘‘ekapallaṅkeneva nisinnā’’ti.",
  "tika-vin01t11:343_9": "Aṭṭha disāti ca nidassanamattametaṁ lokiyehi agatapubbaṁ nirodhasamāpattidisaṁ amatadisañca pakkhandanato.",
  "tika-vin01t11:344_0": "Diṭṭhadhammikasamparāyikaparamatthehītiādīsu diṭṭhadhammo vuccati paccakkho attabhāvo,",
  "tika-vin01t11:344_1": "tattha niyuttoti diṭṭhadhammiko, idhalokattho.",
  "tika-vin01t11:344_2": "Kammakilesavasena samparetabbato sammā gantabbato samparāyo, paraloko.",
  "tika-vin01t11:344_3": "Tattha niyuttoti samparāyiko, paralokattho.",
  "tika-vin01t11:344_4": "Paramo uttamo attho paramattho, nibbānaṁ.",
  "tika-vin01t11:344_5": "Tehi diṭṭhadhammikasamparāyikaparamatthehi. Yathārahanti yathānurūpaṁ,",
  "tika-vin01t11:344_6": "tesu tesu atthesu yo yo puggalo yaṁ yaṁ arahati, tadanurūpaṁ.",
  "tika-vin01t11:344_7": "Anusāsatīti vineti tasmiṁ tasmiṁ atthe patiṭṭhāpeti.",
  "tika-vin01t11:344_8": "Saha atthena vattatīti sattho,",
  "tika-vin01t11:344_9": "bhaṇḍamūlena vaṇijjāya desantaraṁ gacchanto janasamūho.",
  "tika-vin01t11:344_10": "Hitupadesādivasena paripāletabbo sāsitabbo so etassa atthīti satthā satthavāho niruttinayena.",
  "tika-vin01t11:344_11": "So viya bhagavāti āha ‘‘satthā viyāti satthā, bhagavā satthavāho’’ti.",
  "tika-vin01t11:345_0": "Idāni tamatthaṁ niddesapāḷinayena dassetuṁ ‘‘yathā satthavāho’’tiādi vuttaṁ.",
  "tika-vin01t11:345_1": "Tattha sattheti satthike jane.",
  "tika-vin01t11:345_2": "Kaṁ udakaṁ tārenti etthāti kantāro, nirudako araññappadeso.",
  "tika-vin01t11:345_3": "Ruḷhīvasena pana itaropi araññappadeso tathā vuccati.",
  "tika-vin01t11:345_4": "Corakantāranti corehi adhiṭṭhitakantāraṁ, tathā vāḷakantāraṁ.",
  "tika-vin01t11:345_5": "Dubbhikkhakantāranti dullabhabhikkhaṁ kantāraṁ.",
  "tika-vin01t11:345_6": "Tāretīti akhemantaṭṭhānaṁ atikkāmeti.",
  "tika-vin01t11:345_7": "Uttāretītiādi upasaggena padaṁ vaḍḍhetvā vuttaṁ.",
  "tika-vin01t11:345_8": "Atha vā uttāretīti khemantabhūmiṁ upanento tāreti.",
  "tika-vin01t11:345_9": "Nittāretīti akhemantaṭṭhānato nikkhāmento tāreti.",
  "tika-vin01t11:345_10": "Patāretīti pariggahetvā tāreti,",
  "tika-vin01t11:345_11": "hatthena pariggahetvā tāreti viya tāretīti attho.",
  "tika-vin01t11:345_12": "Sabbampetaṁ tāraṇuttāraṇādi khemaṭṭhāne ṭhapanamevāti āha ‘‘khemantabhūmiṁ sampāpetī’’ti. Satteti veneyyasatte.",
  "tika-vin01t11:345_13": "Mahāgahanatāya mahānatthatāya dunnittharatāya ca jātiyeva kantāro jātikantāro, taṁ jātikantāraṁ.",
  "tika-vin01t11:346_0": "Ukkaṭṭhaparicchedavasenāti ukkaṭṭhasattaparicchedavasena.",
  "tika-vin01t11:346_1": "Devamanussā eva hi ukkaṭṭhasattā, na tiracchānādayo.",
  "tika-vin01t11:346_2": "Etanti ‘‘devamanussāna’’nti etaṁ vacanaṁ.",
  "tika-vin01t11:346_3": "Bhabbapuggalaparicchedavasenāti sammattaniyāmokkamanassa yogyapuggalassa paricchindanavasena.",
  "tika-vin01t11:346_4": "Bhagavatoti nissakke sāmivacanaṁ yathā ‘‘upajjhāyato ajjhetī’’ti. Bhagavato santike vāti attho.",
  "tika-vin01t11:346_5": "Upanissayasampattinti tihetukapaṭisandhiādikaṁ maggaphalādhigamassa balavakāraṇaṁ.",
  "tika-vin01t11:346_6": "Gaggarāyāti gaggarāya nāma rañño deviyā,",
  "tika-vin01t11:346_7": "tāya vā kāritattā ‘‘gaggarā’’ti laddhanāmāya.",
  "tika-vin01t11:346_8": "Sare nimittaṁ aggahesīti ‘‘dhammo eso vuccatī’’ti dhammasaññāya sare nimittaṁ gaṇhi,",
  "tika-vin01t11:346_9": "gaṇhanto ca pasannacitto parisapariyante nipajji.",
  "tika-vin01t11:346_10": "Sannirumbhitvā aṭṭhāsīti tassa sīse daṇḍassa ṭhapitabhāvaṁ apassanto tattha daṇḍaṁ uppīḷetvā aṭṭhāsi.",
  "tika-vin01t11:346_11": "Maṇḍūkopi daṇḍe ṭhapitepi uppīḷitepi dhammagatena pasādena vissaramakarontova kālamakāsi.",
  "tika-vin01t11:346_12": "Devaloke nibbattasattānaṁ ayaṁ dhammatā, yā ‘‘kutohaṁ idha nibbatto,",
  "tika-vin01t11:346_13": "tattha kinnu kho kammamakāsi’’nti āvajjanā.",
  "tika-vin01t11:346_14": "Tasmā attano purimabhavassa diṭṭhattā āha ‘‘are ahampi nāma idha nibbatto’’ti.",
  "tika-vin01t11:346_15": "Bhagavato pāde sirasā vandīti kataññutāsaṁvaḍḍhitena pemagāravabahumānena vandi.",
  "tika-vin01t11:347_0": "Jānantovapucchīti mahājanassa kammaphalaṁ buddhānubhāvañca paccakkhaṁ kātukāmo bhagavā ‘‘ko me vandatī’’ti gāthāya pucchi. Tattha (vi. va. aṭṭha.",
  "tika-vin01t11:347_1": "857) koti devanāgayakkhagandhabbādīsu ko, katamoti attho. Meti mama. Pādānīti pāde.",
  "tika-vin01t11:347_2": "Iddhiyāti imāya evarūpāya deviddhiyā.",
  "tika-vin01t11:347_3": "Yasasāti iminā edisena yasena ca parivārena ca. Jalanti vijjotamāno.",
  "tika-vin01t11:347_4": "Abhikkantenāti ativiya kantena kāmanīyena sundarena.",
  "tika-vin01t11:347_5": "Vaṇṇenāti chavivaṇṇena sarīravaṇṇanibhāya.",
  "tika-vin01t11:347_6": "Sabbā obhāsayaṁ disāti sabbā dasapi disā pabhāsento,",
  "tika-vin01t11:347_7": "cando viya sūriyo viya ca ekobhāsaṁ ekālokaṁ karontoti attho.",
  "tika-vin01t11:348_0": "Evaṁ pana bhagavatā pucchito devaputto attānaṁ pavedento ‘‘maṇḍūkohaṁ pure āsi’’nti gāthamāha. Tattha pureti purimajātiyaṁ.",
  "tika-vin01t11:348_1": "Udaketi idaṁ tadā attano uppattiṭṭhānadassanaṁ.",
  "tika-vin01t11:348_2": "Udake maṇḍūkoti tena uddhumāyikādikassa thale maṇḍūkassa nivattanaṁ kataṁ hoti. Gāvo caranti etthāti gocaro, gunnaṁ ghāsesanaṭṭhānaṁ.",
  "tika-vin01t11:348_3": "Idha pana gocaro viyāti gocaro,",
  "tika-vin01t11:348_4": "vāri udakaṁ gocaro etassāti vārigocaro.",
  "tika-vin01t11:348_5": "Udakacārīpi hi koci kacchapādi avārigocaropi hotīti ‘‘vārigocaro’’ti visesetvā vuttaṁ.",
  "tika-vin01t11:348_6": "Tava dhammaṁ suṇantassāti brahmassarena karavīkarutamañjunā desentassa tava dhammaṁ ‘‘dhammo eso vuccatī’’ti sare nimittaggāhavasena suṇantassa. Anādare cetaṁ sāmivacanaṁ.",
  "tika-vin01t11:348_7": "Avadhī vacchapālakoti vacche rakkhanto gopālakadārako mama samīpaṁ āgantvā daṇḍamolubbha tiṭṭhanto mama sīse daṇḍaṁ sannirumbhitvā maṁ māresīti attho.",
  "tika-vin01t11:349_0": "Sitaṁ katvāti ‘‘tathā parittatarenapi puññānubhāvena evaṁ ativiya uḷārā lokiyalokuttarasampattiyo labbhantī’’ti pītisomanassajāto bhāsurataradhavaḷavipphurantadasanakhakiraṇāvaḷīhi bhiyyoso mattāya taṁ padesaṁ obhāsento sitaṁ katvā. Pītisomanassavasena hi so –",
  "tika-vin01t11:350_0": "‘‘Muhuttaṁ cittapasādassa, iddhiṁ passa yasañca me;",
  "tika-vin01t11:351_0": "Ānubhāvañca me passa, vaṇṇaṁ passa jutiñca me.",
  "tika-vin01t11:352_0": "‘‘Ye ca te dīghamaddhānaṁ, dhammaṁ assosuṁ gotama;",
  "tika-vin01t11:353_0": "Pattā te acalaṭṭhānaṁ, yattha gantvā na socare’’ti. (vi. va. 859-860) –",
  "tika-vin01t11:354_0": "Imā dve gāthā vatvā pakkāmi.",
  "tika-vin01t11:355_0": "Yaṁ pana kiñcīti ettha yanti aniyamitavacanaṁ, tathā kiñcīti. Panāti vacanālaṅkāramattaṁ.",
  "tika-vin01t11:355_1": "Tasmā yaṁ kiñcīti ñeyyassa anavasesapariyādānaṁ kataṁ hoti.",
  "tika-vin01t11:355_2": "Panāti vā visesatthadīpako nipāto.",
  "tika-vin01t11:355_3": "Tena ‘‘sammāsambuddho’’ti iminā saṅkhepato vitthārato ca satthu catusaccābhisambodho vutto.",
  "tika-vin01t11:355_4": "Buddhoti pana iminā tadaññassapi ñeyyassa avabodho.",
  "tika-vin01t11:355_5": "Purimena vā satthu paṭivedhañāṇānubhāvo, pacchimena desanāñāṇānubhāvo.",
  "tika-vin01t11:355_6": "Pī-ti upari vuccamāno viseso jotīyati.",
  "tika-vin01t11:355_7": "Vimokkhantikañāṇavasenāti ettha sabbaso paṭipakkhehi vimuccatīti vimokkho, aggamaggo, tassa anto, aggaphalaṁ,",
  "tika-vin01t11:355_8": "tasmiṁ laddhe laddhabbato tattha bhavaṁ vimokkhantikaṁ,",
  "tika-vin01t11:355_9": "ñāṇaṁ sabbaññutaññāṇena saddhiṁ sabbampi buddhañāṇaṁ.",
  "tika-vin01t11:356_0": "Evaṁ pavattoti ettha –",
  "tika-vin01t11:357_0": "‘‘Sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupalepasaṅkhātena buddho, ekantavītarāgoti buddho, ekantavītadosoti buddho, ekantavītamohoti buddho, ekantanikkilesoti buddho, ekāyanamaggaṁ gatoti buddho,",
  "tika-vin01t11:357_1": "eko anuttaraṁ sammāsambodhiṁ abhisambuddhoti buddho,",
  "tika-vin01t11:357_2": "abuddhivihatattā buddhipaṭilābhā buddho.",
  "tika-vin01t11:357_3": "Buddhoti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ,",
  "tika-vin01t11:357_4": "vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ buddho’’ti (mahāni. 192) –",
  "tika-vin01t11:358_0": "Ayaṁ niddesapāḷinayo.",
  "tika-vin01t11:358_1": "Yasmā cettha tassā paṭisambhidāpāḷiyā (paṭi. ma. 1.162) bhedo natthi,",
  "tika-vin01t11:358_2": "tasmā dvīsu ekenapi atthasiddhīti dassanatthaṁ ‘‘paṭisambhidānayo vā’’ti aniyamattho vāsaddo vutto.",
  "tika-vin01t11:359_0": "Tattha (paṭi. ma. aṭṭha. 2.1.162; mahāni. aṭṭha.",
  "tika-vin01t11:359_1": "192) yathā loke avagantā ‘‘avagato’’ti vuccati,",
  "tika-vin01t11:359_2": "evaṁ bujjhitā saccānīti buddho suddhakattuvasena.",
  "tika-vin01t11:359_3": "Yathā paṇṇasosā vātā ‘‘paṇṇasusā’’ti vuccanti,",
  "tika-vin01t11:359_4": "evaṁ bodhetā pajāyāti buddho hetukattuvasena. Hetuattho cettha antonīto .",
  "tika-vin01t11:359_5": "Sabbaññutāya buddhoti sabbadhammabujjhanasamatthāya buddhiyā buddhoti attho.",
  "tika-vin01t11:359_6": "Sabbadassāvitāya buddhoti sabbadhammabodhanasamatthāya buddhiyā buddhoti attho.",
  "tika-vin01t11:359_7": "Anaññaneyyatāya buddhoti aññena abodhito sayameva buddhattā buddhoti attho.",
  "tika-vin01t11:359_8": "Visavitāya buddhoti nānāguṇavisavanato padumamiva vikasanaṭṭhena buddhoti attho.",
  "tika-vin01t11:359_9": "Khīṇāsavasaṅkhātena buddhoti evamādīhi chahi padehi cittasaṅkocakaradhammappahānena niddākkhayavibuddho puriso viya sabbakilesaniddākkhayavibuddhattā buddhoti vuttaṁ hoti.",
  "tika-vin01t11:359_10": "Tattha saṅkhā saṅkhātanti atthato ekattā saṅkhātenāti vacanassa koṭṭhāsenāti attho.",
  "tika-vin01t11:359_11": "Taṇhālepadiṭṭhilepābhāvena nirupalepasaṅkhātena.",
  "tika-vin01t11:359_12": "Savāsanānaṁ sabbakilesānaṁ pahīnattā ekantavacaneneva visesetvā ‘‘ekantavītarāgo’’tiādi vuttaṁ.",
  "tika-vin01t11:359_13": "Ekantanikkilesoti rāgadosamohāvasesehi sabbakilesehi nikkileso.",
  "tika-vin01t11:359_14": "Ekāyanamaggaṁ gatoti buddhoti gamanatthānaṁ buddhiatthatā viya buddhiatthānampi gamanatthatā labbhatīti ekāyanamaggaṁ gatattā buddhoti vuccatīti attho.",
  "tika-vin01t11:359_15": "Eko anuttaraṁ sammāsambodhiṁ abhisambuddhoti buddhoti na parehi buddhattā buddho,",
  "tika-vin01t11:359_16": "atha kho sayameva anuttaraṁ sammāsambodhiṁ abhisambuddhattā buddhoti attho.",
  "tika-vin01t11:359_17": "Abuddhivihatattā buddhipaṭilābhā buddhoti buddhi buddhaṁ bodhoti anatthantaraṁ.",
  "tika-vin01t11:359_18": "Tattha yathā rattaguṇayogato ratto paṭo,",
  "tika-vin01t11:359_19": "evaṁ buddhaguṇayogato buddhoti ñāpanatthaṁ vuttaṁ.",
  "tika-vin01t11:359_20": "Tato paraṁ buddhoti netaṁ nāmantiādi atthānugatāyaṁ paññattīti bodhanatthaṁ vuttanti evamettha imināpi kāraṇena bhagavā buddhoti veditabbo.",
  "tika-vin01t11:360_0": "Idāni bhagavāti imassa atthaṁ dassento āha ‘‘bhagavāti idaṁ panassā’’tiādi. Tattha assāti bhagavato.",
  "tika-vin01t11:360_1": "Guṇavisiṭṭhasattuttamagarugāravādhivacananti sabbehi sīlādiguṇehi visiṭṭhassa tato eva sabbasattehi uttamassa garuno gāravavasena vuccamānavacanametaṁ bhagavāti.",
  "tika-vin01t11:360_2": "Tathā hi lokanātho aparimitanirupamappabhāvasīlādiguṇavisesasamaṅgitāya sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya ca aparimāṇāsu lokadhātūsu aparimāṇānaṁ sattānaṁ uttamaṁ gāravaṭṭhānanti.",
  "tika-vin01t11:361_0": "Bhagavāti vacanaṁ seṭṭhanti seṭṭhavācakaṁ vacanaṁ seṭṭhaguṇasahacaraṇato ‘‘seṭṭha’’nti vuttaṁ. Atha vā vuccatīti vacanaṁ, attho,",
  "tika-vin01t11:361_1": "tasmā yo ‘‘bhagavā’’ti vacanena vacanīyo attho, so seṭṭhoti attho.",
  "tika-vin01t11:361_2": "Bhagavāti vacanamuttamanti etthāpi eseva nayo.",
  "tika-vin01t11:361_3": "Gāravayuttoti garubhāvayutto garuguṇayogato.",
  "tika-vin01t11:361_4": "Garukaraṇaṁ vā sātisayaṁ arahatīti gāravayutto, gāravārahoti attho.",
  "tika-vin01t11:361_5": "‘‘Sippādisikkhāpakā garū honti, na ca gāravayuttā, ayaṁ pana tādiso na hoti,",
  "tika-vin01t11:361_6": "tasmā ‘garū’ti vatvā ‘gāravayutto’ti vutta’’nti keci.",
  "tika-vin01t11:362_0": "Guṇavisesahetukaṁ ‘‘bhagavā’’ti idaṁ bhagavato nāmanti saṅkhepato vuttamatthaṁ vitthārato vibhajitukāmo nāmaṁyeva tāva atthuddhāravasena dassento ‘‘catubbidhañhi nāma’’ntiādimāha.",
  "tika-vin01t11:362_1": "Tattha āvatthikanti avatthāya viditaṁ taṁ taṁ avatthaṁ upādāya paññattaṁ voharitaṁ.",
  "tika-vin01t11:362_2": "Tathā liṅgikaṁ tena tena liṅgena voharitaṁ.",
  "tika-vin01t11:362_3": "Nemittikanti nimittato āgataṁ.",
  "tika-vin01t11:362_4": "Adhiccasamuppannanti yadicchāya pavattaṁ,",
  "tika-vin01t11:362_5": "yadicchāya āgataṁ yadicchakaṁ.",
  "tika-vin01t11:362_6": "Idāni āvatthikādīni nāmāni sarūpato dassento āha ‘‘tattha vaccho dammo balibaddo’’tiādi.",
  "tika-vin01t11:362_7": "Tattha paṭhamena ādi-saddena bālo yuvā vuḍḍhoti evamādiṁ saṅgaṇhāti,",
  "tika-vin01t11:362_8": "dutiyena muṇḍī jaṭīti evamādiṁ,",
  "tika-vin01t11:362_9": "tatiyena bahussuto dhammakathiko jhāyīti evamādiṁ,",
  "tika-vin01t11:362_10": "catutthena aghapadīpanaṁ pāvacananti evamādiṁ saṅgaṇhāti.",
  "tika-vin01t11:362_11": "Nemittikanti vuttamatthaṁ byatirekavasena patiṭṭhāpetuṁ ‘‘na mahāmāyāyā’’tiādi vuttaṁ.",
  "tika-vin01t11:362_12": "Vimokkhantikanti iminā pana idaṁ nāmaṁ ariyāya jātiyā jātakkhaṇeyeva jātanti dasseti. Yadi vimokkhantikaṁ,",
  "tika-vin01t11:362_13": "atha kasmā aññehi khīṇāsavehi asādhāraṇanti āha ‘‘saha sabbaññutaññāṇassa paṭilābhā’’ti.",
  "tika-vin01t11:362_14": "Buddhānañhi arahattaphalaṁ nipphajjamānaṁ sabbaññutaññāṇādīhi sabbehi buddhaguṇehi saddhiṁyeva nipphajjati.",
  "tika-vin01t11:362_15": "Tena vuttaṁ ‘‘vimokkhantika’’nti.",
  "tika-vin01t11:362_16": "Sacchikā paññattīti sabbadhammānaṁ sacchikiriyāya nimittā paññatti.",
  "tika-vin01t11:362_17": "Atha vā sacchikā paññattīti paccakkhasiddhā paññatti. Yaṁguṇanimittā hi sā, te satthu paccakkhabhūtā,",
  "tika-vin01t11:362_18": "taṁguṇā viya sāpi sacchikatā eva nāma hoti,",
  "tika-vin01t11:362_19": "na paresaṁ vohāramattenāti adhippāyo.",
  "tika-vin01t11:363_0": "Vadantīti mahātherassa garubhāvato bahuvacanenāha,",
  "tika-vin01t11:363_1": "saṅgītikārehi vā katamanuvādaṁ sandhāya.",
  "tika-vin01t11:363_2": "Issariyādibhedo bhago assa atthīti bhagī.",
  "tika-vin01t11:363_3": "Maggaphalādiariyadhammaratanaṁ araññavanapatthāni pantāni senāsanāni appasaddādiguṇayuttāni bhaji sevi sīlenāti bhajī, bhajanasīloti attho.",
  "tika-vin01t11:363_4": "Bhāgīti cīvarapiṇḍapātādīnaṁ catunnaṁ paccayānañceva atthadhammavimuttirasassa ca adhisīlādīnañca bhāgīti attho.",
  "tika-vin01t11:363_5": "Vibhaji pavibhaji dhammaratananti vibhattavā.",
  "tika-vin01t11:363_6": "Akāsi bhagganti rāgādipāpadhammaṁ bhaggaṁ akāsīti bhagavāti attho.",
  "tika-vin01t11:363_7": "Garupi loke bhagavāti vuccatīti āha ‘‘garū’’ti. Yasmā garu,",
  "tika-vin01t11:363_8": "tasmāpi bhagavāti vuttaṁ hoti. Hetuattho hi iti-saddo.",
  "tika-vin01t11:363_9": "So ca yattha iti-saddo natthi bhagītiādīsu, tattha paccekaṁ yojetabbo. Bhāgyamassa atthīti bhāgyavā.",
  "tika-vin01t11:363_10": "Bahūhi ñāyehīti kāyabhāvanādikehi anekehi bhāvanākkamehi.",
  "tika-vin01t11:363_11": "Subhāvitattanoti sammadeva bhāvitasabhāvassa. Paccatte cetaṁ sāmivacanaṁ,",
  "tika-vin01t11:363_12": "tena subhāvitattāti vuttaṁ hoti, subhāvitasabhāvoti attho.",
  "tika-vin01t11:363_13": "Mahāgaṇṭhipade pana ‘‘subhāvitattano subhāvitakāyo’’ti vuttaṁ.",
  "tika-vin01t11:363_14": "Bhavānaṁ antaṁ nibbānaṁ gatoti bhavantago.",
  "tika-vin01t11:364_0": "Niddesevuttanayenāti etthāyaṁ niddesanayo –",
  "tika-vin01t11:365_0": "‘‘Bhagavāti gāravādhivacanametaṁ. Apica bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggataṇhoti bhagavā, bhaggakilesoti bhagavā,",
  "tika-vin01t11:365_1": "bhaji vibhaji pavibhaji dhammaratananti bhagavā, bhavānaṁ antakaroti bhagavā,",
  "tika-vin01t11:365_2": "bhāvitakāyo bhāvitasīlo bhāvitacitto bhāvitapaññoti bhagavā,",
  "tika-vin01t11:365_3": "bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā.",
  "tika-vin01t11:365_4": "Bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā.",
  "tika-vin01t11:365_5": "Bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.",
  "tika-vin01t11:365_6": "Bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā.",
  "tika-vin01t11:365_7": "Bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā.",
  "tika-vin01t11:365_8": "Bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā.",
  "tika-vin01t11:365_9": "Bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā.",
  "tika-vin01t11:365_10": "Bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā.",
  "tika-vin01t11:365_11": "Bhagavāti netaṁ nāmaṁ…pe… sacchikā paññatti yadidaṁ bhagavā’’ti (mahāni. 84).",
  "tika-vin01t11:366_0": "Ettha ca ‘‘gāravādhivacana’’ntiādīni yadipi gāthāyaṁ āgatapadānukkamena na niddiṭṭhāni,",
  "tika-vin01t11:366_1": "yathārahaṁ pana tesaṁ sabbesampi niddesabhāvena veditabbāni.",
  "tika-vin01t11:366_2": "Tattha gāravādhivacananti garūnaṁ garubhāvavācakaṁ vacanaṁ. Bhajīti bhāgaso kathesi.",
  "tika-vin01t11:366_3": "Tenāha ‘‘vibhaji pavibhaji dhammaratana’’nti.",
  "tika-vin01t11:366_4": "Maggaphalādi ariyadhammoyeva dhammaratanaṁ.",
  "tika-vin01t11:366_5": "Puna bhajīti imassa sevīti attho. Bhāgīti bhāgābhidheyyavā.",
  "tika-vin01t11:366_6": "Puna bhāgīti ettha bhajanasīloti attho.",
  "tika-vin01t11:366_7": "Attharasassāti atthasannissayassa rasassa.",
  "tika-vin01t11:366_8": "Vimuttāyatanasīse hi ṭhatvā dhammaṁ kathentassa suṇantassa ca tadatthaṁ ārabbha uppajjanakapītisomanassaṁ attharaso. Dhammaṁ ārabbha dhammaraso.",
  "tika-vin01t11:366_9": "Yaṁ sandhāya vuttaṁ ‘‘labhati atthavedaṁ, labhati dhammaveda’’nti (a. ni. 6.10).",
  "tika-vin01t11:366_10": "Vimuttirasassāti vimuttibhūtassa vimuttisannissayassa vā rasassa.",
  "tika-vin01t11:366_11": "Saññābhāvanānanti aniccasaññādīnaṁ dasannaṁ saññābhāvanānaṁ .",
  "tika-vin01t11:366_12": "Channaṁ buddhadhammānanti cha asādhāraṇañāṇāni sandhāya vuttaṁ.",
  "tika-vin01t11:366_13": "Tattha tattha bhagavātisaddasiddhi niruttinayeneva veditabbā.",
  "tika-vin01t11:367_0": "Yadipi ‘‘bhāgyavā’’tiādīhi padehi vuccamāno attho ‘‘bhagī bhajī’’ti (mahāni.",
  "tika-vin01t11:367_1": "84) niddesagāthāya saṅgahito eva,",
  "tika-vin01t11:367_2": "tathāpi padasiddhiatthavibhāgaatthayojanādisahito saṁvaṇṇanānayo tato aññākāroti vuttaṁ ‘‘ayaṁ pana aparo nayo’’ti.",
  "tika-vin01t11:367_3": "Vaṇṇavipariyāyoti etanti ettha itisaddo ādiattho,",
  "tika-vin01t11:367_4": "tena vaṇṇavikāro vaṇṇalopo dhātuatthena niyojanañcāti imaṁ tividhaṁ lakkhaṇaṁ saṅgaṇhāti.",
  "tika-vin01t11:367_5": "Saddanayenāti saddalakkhaṇanayena.",
  "tika-vin01t11:367_6": "Pisodarādīnaṁ saddānaṁ ākatigaṇabhāvato vuttaṁ ‘‘pisodarādipakkhepalakkhaṇaṁ gahetvā’’ti. Pakkhipanameva lakkhaṇaṁ.",
  "tika-vin01t11:367_7": "Tappariyāpannatākaraṇañhi pakkhipanaṁ.",
  "tika-vin01t11:367_8": "Pārappattanti paramukkaṁsagataṁ pāramībhāvappattaṁ. Bhāgyanti kusalaṁ.",
  "tika-vin01t11:367_9": "Tattha maggakusalaṁ lokuttarasukhanibbattakaṁ,",
  "tika-vin01t11:367_10": "itaraṁ lokiyasukhanibbattakaṁ,",
  "tika-vin01t11:367_11": "itarampi vā vivaṭṭupanissayaṁ pariyāyato lokuttarasukhanibbattakaṁ siyā.",
  "tika-vin01t11:368_0": "Idāni bhagavāti imassa atthaṁ vibhajitvā dassento āha ‘‘yasmā panā’’tiādi.",
  "tika-vin01t11:368_1": "Tattha lobhādayo ekakavasena gahitā,",
  "tika-vin01t11:368_2": "tathā viparītamanasikāro vipallāsabhāvasāmaññena, ahirikādayo dukavasena.",
  "tika-vin01t11:368_3": "Tattha kujjhanalakkhaṇo kodho,",
  "tika-vin01t11:368_4": "so navavidhaāghātavatthusambhavo.",
  "tika-vin01t11:368_5": "‘‘Akkocchi maṁ avadhi ma’’ntiādinā (dha. pa.",
  "tika-vin01t11:368_6": "3-4) punappunaṁ kujjhanavasena cittapariyonandhano upanāho. Ubhayampi paṭighoyeva,",
  "tika-vin01t11:368_7": "so pavattinānattato bhinditvā vutto.",
  "tika-vin01t11:368_8": "Sakiṁ uppanno kodho kodhoyeva, taduttari upanāho.",
  "tika-vin01t11:368_9": "Vuttañcetaṁ ‘‘pubbakāle kodho, aparakāle upanāho’’ti (vibha. 891). Agāriyassa (ma. ni. aṭṭha.",
  "tika-vin01t11:368_10": "1.71) anagāriyassa vā sukatakaraṇavināsano makkho.",
  "tika-vin01t11:368_11": "Agāriyopi hi kenaci anukampakena daliddo samāno ucce ṭhāne ṭhapito aparena samayena ‘‘kiṁ tayā mayhaṁ kata’’nti tassa sukatakaraṇaṁ vināseti.",
  "tika-vin01t11:368_12": "Anagāriyopi sāmaṇerakālato pabhuti ācariyena vā upajjhāyena vā catūhi paccayehi uddesaparipucchādīhi ca anuggahetvā dhammakathānayappakaraṇakosallādīni sikkhāpito aparena samayena rājarājamahāmattādīhi sakkato garukato ācariyupajjhāyesu acittīkato caramāno ‘‘ayaṁ amhehi daharakāle evaṁ anuggahito saṁvaḍḍhito ca,",
  "tika-vin01t11:368_13": "atha ca panidāni nissineho jāto’’ti vuccamāno ‘‘kiṁ mayhaṁ tumhehi kata’’nti tesaṁ sukatakaraṇaṁ vināseti,",
  "tika-vin01t11:368_14": "tasseso pubbakāritālakkhaṇassa guṇassa vināsano udakapuñchaniyā viya sarīrānugataṁ udakaṁ nipuñchanto makkho.",
  "tika-vin01t11:368_15": "Tathā hi so paresaṁ guṇānaṁ makkhanaṭṭhena ‘‘makkho’’ti vuccati. Paḷāsatīti paḷāso,",
  "tika-vin01t11:368_16": "parassa guṇe dassetvā attano guṇehi same karotīti attho.",
  "tika-vin01t11:368_17": "So pana bahussutepi puggale ajjhottharitvā ‘‘īdisassa ca bahussutassa aniyatā gati,",
  "tika-vin01t11:368_18": "tava vā mama vā ko viseso’’ti,",
  "tika-vin01t11:368_19": "rattaññū cirapabbajite puggale ajjhottharitvā ‘‘tvampi imasmiṁ sāsane pabbajito, ahampi pabbajito, tvampi sīlamatte ṭhito,",
  "tika-vin01t11:368_20": "ahampī’’tiādinā nayena uppajjamāno yugaggāho. Yugaggāhalakkhaṇo hi paḷāso.",
  "tika-vin01t11:369_0": "Paresaṁ sakkārādīni khīyamānā usūyamānā issā.",
  "tika-vin01t11:369_1": "Attano sampattiyā nigūhanaṁ parehi sādhāraṇabhāvaṁ asahamānaṁ macchariyaṁ. Vañcanikacariyabhūtā māyā,",
  "tika-vin01t11:369_2": "sā sakadosapaṭicchādanalakkhaṇā.",
  "tika-vin01t11:369_3": "Tathā hi sā attano vijjamānadosapaṭicchādanato cakkhumohanamāyā viyāti ‘‘māyā’’ti vuccati.",
  "tika-vin01t11:369_4": "Attano avijjamānaguṇappakāsanalakkhaṇaṁ kerāṭikabhāvena uppajjamānaṁ sāṭheyyaṁ.",
  "tika-vin01t11:369_5": "Asantaguṇadīpanañhi ‘‘kerāṭiya’’nti vuccati.",
  "tika-vin01t11:369_6": "Kerāṭiko hi puggalo āyanamaccho viya hoti.",
  "tika-vin01t11:369_7": "Āyanamaccho nāma sappamukhamacchavālā ekā macchajāti.",
  "tika-vin01t11:369_8": "So kira macchānaṁ naṅguṭṭhaṁ dasseti,",
  "tika-vin01t11:369_9": "sappānaṁ sīsaṁ ‘‘tumhākaṁ sadiso aha’’nti jānāpetuṁ,",
  "tika-vin01t11:369_10": "evameva kerāṭiko puggalo yaṁ yaṁ suttantikaṁ vā ābhidhammikaṁ vā upasaṅkamati,",
  "tika-vin01t11:369_11": "taṁ taṁ evaṁ vadati ‘‘ahaṁ tumhākaṁ antevāsī, tumhe mayhaṁ anukampakā, nāhaṁ tumhe muñcāmī’’ti.",
  "tika-vin01t11:369_12": "Evamete ‘‘sagāravo ayaṁ amhesu sappatisso’’ti maññissanti,",
  "tika-vin01t11:369_13": "tassevaṁ kerāṭikabhāvena uppajjamānaṁ sāṭheyyaṁ.",
  "tika-vin01t11:370_0": "Sabbaso maddavābhāvena vātabharitabhastasadisassa thaddhabhāvassa anonamitadaṇḍasadisatāya paggahitasiraanivātavuttikāyassa ca kārako thambho. Taduttarikaraṇo sārambho.",
  "tika-vin01t11:370_1": "So duvidhena labbhati akusalavasena ceva kusalavasena ca.",
  "tika-vin01t11:370_2": "Tattha agāriyassa parena kataṁ alaṅkārādiṁ disvā taddiguṇataddiguṇakaraṇena uppajjamāno,",
  "tika-vin01t11:370_3": "anagāriyassa ca yattakaṁ yattakaṁ paro pariyāpuṇāti vā katheti vā,",
  "tika-vin01t11:370_4": "mānavasena taddiguṇataddiguṇakaraṇena uppajjamāno akusalo.",
  "tika-vin01t11:370_5": "Tena hi samannāgato puggalo taddiguṇaṁ taddiguṇaṁ karoti.",
  "tika-vin01t11:370_6": "Agāriyo samāno ekenekasmiṁ gharavatthusmiṁ sajjite aparo dve vatthūni sajjeti, aparo cattāro, aparo aṭṭha, aparo soḷasa.",
  "tika-vin01t11:370_7": "Anagāriyo samāno ekenekasmiṁ nikāye gahite ‘‘nāhaṁ etassa heṭṭhā bhavissāmī’’ti aparo dve gaṇhāti, aparo tayo, aparo cattāro, aparo pañca.",
  "tika-vin01t11:370_8": "Sārambhavasena hi gaṇhituṁ na vaṭṭati.",
  "tika-vin01t11:370_9": "Akusalapakkho hesa nirayagāmimaggo.",
  "tika-vin01t11:370_10": "Agāriyassa pana paraṁ ekaṁ salākabhattaṁ dentaṁ disvā attano dve vā tīṇi vā dātukāmatāya uppajjamāno,",
  "tika-vin01t11:370_11": "anagāriyassa ca parena ekanikāye gahite mānaṁ anissāya kevalaṁ taṁ disvā attano ālasiyaṁ abhibhuyya dve nikāye gahetukāmatāya uppajjamāno kusalo.",
  "tika-vin01t11:370_12": "Kusalapakkhavasena hi ekasmiṁ ekaṁ salākabhattaṁ dente dve,",
  "tika-vin01t11:370_13": "dve dente cattāri dātuṁ vaṭṭati.",
  "tika-vin01t11:370_14": "Bhikkhunāpi parena ekasmiṁ nikāye gahite ‘‘dve nikāye gahetvā sajjhāyantassa me phāsu hotī’’ti vivaṭṭapakkhe ṭhatvā taduttari gaṇhituṁ vaṭṭati,",
  "tika-vin01t11:370_15": "idha pana akusalapakkhiyo taduttarikaraṇo ‘‘sārambho’’ti vutto.",
  "tika-vin01t11:371_0": "Jātiādīni nissāya seyyassa ‘‘seyyohamasmī’’tiādinā unnativasena paggaṇhanavasena pavatto māno.",
  "tika-vin01t11:371_1": "Abbhunnativasena pavatto atimāno.",
  "tika-vin01t11:371_2": "Pubbe kenaci attānaṁ sadisaṁ katvā pacchā tato adhikato dahato uppajjamānako atimānoti veditabbo.",
  "tika-vin01t11:371_3": "Jātiādiṁ paṭicca majjanākāro mado, sopi atthato māno eva.",
  "tika-vin01t11:371_4": "So pana jātimado gottamado ārogyamado yobbanamado jīvitamado lābhamado sakkāramado garukāramado purekkhāramado parivāramado bhogamado vaṇṇamado sutamado paṭibhānamado rattaññumado piṇḍapātikamado anavaññattimado iriyāpathamado iddhimado yasamado sīlamado jhānamado sippamado ārohamado pariṇāhamado saṇṭhānamado pāripūrimadoti anekavidho.",
  "tika-vin01t11:372_0": "Tattha (vibha. aṭṭha.",
  "tika-vin01t11:372_1": "843-844) jātiṁ nissāya uppanno majjanākārappavatto māno jātimado,",
  "tika-vin01t11:372_2": "so khattiyādīnaṁ catunnampi vaṇṇānaṁ uppajjati.",
  "tika-vin01t11:372_3": "Jātisampanno hi khattiyo ‘‘mādiso añño natthi,",
  "tika-vin01t11:372_4": "avasesā antarā uṭṭhāya khattiyā jātā,",
  "tika-vin01t11:372_5": "ahaṁ pana vaṁsāgatakhattiyo’’ti mānaṁ karoti. Brāhmaṇādīsupi eseva nayo.",
  "tika-vin01t11:372_6": "Gottaṁ nissāya uppanno majjanākārappavatto māno gottamado,",
  "tika-vin01t11:372_7": "sopi khattiyādīnaṁ catunnampi vaṇṇānaṁ uppajjati.",
  "tika-vin01t11:372_8": "Khattiyopi hi ‘‘ahaṁ koṇḍaññagotto,",
  "tika-vin01t11:372_9": "ahaṁ ādiccagotto’’ti mānaṁ karoti.",
  "tika-vin01t11:372_10": "Brāhmaṇopi ‘‘ahaṁ kassapagotto,",
  "tika-vin01t11:372_11": "ahaṁ bhāradvājagotto’’ti mānaṁ karoti.",
  "tika-vin01t11:372_12": "Vessopi suddopi attano attano kulagottaṁ nissāya mānaṁ karoti.",
  "tika-vin01t11:372_13": "Ārogyamadādīsupi ‘‘ahaṁ arogo, sesā rogabahulā,",
  "tika-vin01t11:372_14": "kaṇḍuvanamattampi mayhaṁ byādhi nāma natthī’’ti majjanavasena uppanno māno ārogyamado nāma. ‘‘Ahaṁ taruṇo,",
  "tika-vin01t11:372_15": "avasesasattānaṁ attabhāvo papāte ṭhitarukkhasadiso,",
  "tika-vin01t11:372_16": "ahaṁ pana paṭhamavaye ṭhito’’ti majjanavasena uppanno māno yobbanamado. ‘‘Ahaṁ ciraṁ jīviṁ, ciraṁ jīvāmi, ciraṁ jīvissāmi, sukhaṁ jīviṁ, sukhaṁ jīvāmi,",
  "tika-vin01t11:372_17": "sukhaṁ jīvissāmī’’ti majjanavasena uppanno māno jīvitamado nāma. ‘‘Ahaṁ lābhī, avasesā sattā appalābhā,",
  "tika-vin01t11:372_18": "mayhaṁ pana lābhassa pamāṇaṁ natthī’’ti majjanavasena uppanno māno lābhamado nāma.",
  "tika-vin01t11:373_0": "‘‘Avasesā sattā yaṁ vā taṁ vā labhanti,",
  "tika-vin01t11:373_1": "ahaṁ pana sukataṁ paṇītaṁ cīvarādipaccayaṁ labhāmī’’ti majjanavasena uppanno māno sakkāramado nāma.",
  "tika-vin01t11:373_2": "‘‘Avasesabhikkhūnaṁ pādapiṭṭhiyaṁ akkamitvā gacchantā manussā ‘ayaṁ samaṇo’tipi na vandanti, maṁ pana disvā vandanti,",
  "tika-vin01t11:373_3": "pāsāṇacchattaṁ viya garukaṁ katvā aggikkhandhaṁ viya ca durāsadaṁ katvā maññantī’’ti majjanavasena uppanno māno garukāramado nāma.",
  "tika-vin01t11:373_4": "‘‘Uppanno pañho mayhameva mukhena chijjati,",
  "tika-vin01t11:373_5": "bhikkhācāraṁ gacchantāpi āgacchantāpi mameva purato katvā parivāretvā gacchantī’’ti majjanavasena uppanno māno purekkhāramado nāma.",
  "tika-vin01t11:373_6": "Agāriyassa tāva mahāparivārassa ‘‘purisasatampi purisasahassampi maṁ parivāretī’’ti,",
  "tika-vin01t11:373_7": "anagāriyassa ‘‘samaṇasatampi samaṇasahassampi maṁ parivāreti, sesā appaparivārā,",
  "tika-vin01t11:373_8": "ahaṁ mahāparivāro ceva suciparivāro cā’’ti majjanavasena uppanno māno parivāramado nāma.",
  "tika-vin01t11:373_9": "‘‘Avasesā sattā attano paribhogamattakampi na labhanti,",
  "tika-vin01t11:373_10": "mayhaṁ pana nidhānagatasseva dhanassa pamāṇaṁ natthī’’ti majjanavasena uppanno māno bhogamado nāma.",
  "tika-vin01t11:373_11": "‘‘Avasesā sattā dubbaṇṇā durūpā,",
  "tika-vin01t11:373_12": "ahaṁ abhirūpo pāsādiko’’tipi ‘‘avasesasattā nigguṇā patthaṭaakittino,",
  "tika-vin01t11:373_13": "mayhaṁ pana kittisaddo devamanussesu pākaṭo ‘itipi thero bahussuto, itipi sīlavā, itipi dhutaguṇayutto’’’ti,",
  "tika-vin01t11:373_14": "evaṁ sarīravaṇṇaṁ guṇavaṇṇañca paṭicca majjanavasena uppanno māno vaṇṇamado nāma.",
  "tika-vin01t11:374_0": "‘‘Avasesā sattā appassutā,",
  "tika-vin01t11:374_1": "ahaṁ pana bahussuto’’ti majjanavasena uppanno māno sutamado nāma. ‘‘Avasesā sattā appaṭibhānā,",
  "tika-vin01t11:374_2": "mayhaṁ pana paṭibhānassa pamāṇaṁ natthī’’ti majjanavasena uppanno māno paṭibhānamado nāma.",
  "tika-vin01t11:374_3": "‘‘Ahaṁ rattaññū asukaṁ buddhavaṁsaṁ rājavaṁsaṁ janapadavaṁsaṁ gāmavaṁsaṁ rattindivaparicchedaṁ nakkhattamuhuttayogaṁ jānāmī’’ti majjanavasena uppanno māno rattaññumado nāma.",
  "tika-vin01t11:374_4": "‘‘Avasesā bhikkhū antarā piṇḍapātikā jātā,",
  "tika-vin01t11:374_5": "ahaṁ pana jātipiṇḍapātiko’’ti majjanavasena uppanno māno piṇḍapātikamado nāma.",
  "tika-vin01t11:374_6": "‘‘Avasesā sattā uññātā avaññātā,",
  "tika-vin01t11:374_7": "ahaṁ pana anavaññāto’’ti majjanavasena uppanno māno anavaññattimado nāma.",
  "tika-vin01t11:374_8": "‘‘Avasesānaṁ sattānaṁ iriyāpatho apāsādiko,",
  "tika-vin01t11:374_9": "mayhaṁ pana pāsādiko’’ti majjanavasena uppanno māno iriyāpathamado nāma.",
  "tika-vin01t11:374_10": "‘‘Avasesā sattā chinnapakkhakākasadisā,",
  "tika-vin01t11:374_11": "ahaṁ pana mahiddhiko mahānubhāvo’’ti vā ‘‘ahaṁ yaṁ yaṁ kammaṁ karomi,",
  "tika-vin01t11:374_12": "taṁ taṁ ijjhatī’’ti vā majjanavasena uppanno māno iddhimado nāma.",
  "tika-vin01t11:375_0": "Yasamado pana agārikenapi anagārikenapi dīpetabbo.",
  "tika-vin01t11:375_1": "Agārikopi hi ekacco aṭṭhārasasu seṇīsu ekissā jeṭṭhako hoti,",
  "tika-vin01t11:375_2": "tassa ‘‘avasese purise ahaṁ paṭṭhapemi, ahaṁ vicāremī’’ti,",
  "tika-vin01t11:375_3": "anagārikopi ekacco katthaci jeṭṭhako hoti,",
  "tika-vin01t11:375_4": "tassa ‘‘avasesā bhikkhū mayhaṁ ovāde vattanti,",
  "tika-vin01t11:375_5": "ahaṁ jeṭṭhako’’ti majjanavasena uppanno māno yasamado nāma. ‘‘Avasesā sattā dussīlā,",
  "tika-vin01t11:375_6": "ahaṁ pana sīlavā’’ti majjanavasena uppanno māno sīlamado nāma.",
  "tika-vin01t11:375_7": "‘‘Avasesānaṁ sattānaṁ kukkuṭassa udakapānamattepi kāle cittekaggatā natthi,",
  "tika-vin01t11:375_8": "ahaṁ pana upacārappanānaṁ lābhī’’ti majjanavasena uppanno māno jhānamado nāma. ‘‘Avasesā sattā nissippā,",
  "tika-vin01t11:375_9": "ahaṁ sippavā’’ti majjanavasena uppanno māno sippamado nāma. ‘‘Avasesā sattā rassā,",
  "tika-vin01t11:375_10": "ahaṁ dīgho’’ti majjanavasena uppanno māno ārohamado nāma.",
  "tika-vin01t11:375_11": "‘‘Avasesā sattā rassā vā honti dīghā vā,",
  "tika-vin01t11:375_12": "ahaṁ nigrodhaparimaṇḍalo’’ti majjanavasena uppanno māno pariṇāhamado nāma.",
  "tika-vin01t11:375_13": "‘‘Avasesānaṁ sattānaṁ sarīrasaṇṭhānaṁ virūpaṁ bībhacchaṁ,",
  "tika-vin01t11:375_14": "mayhaṁ pana manāpaṁ pāsādika’’nti majjanavasena uppanno māno saṇṭhānamado nāma.",
  "tika-vin01t11:375_15": "‘‘Avasesānaṁ sattānaṁ sarīre bahū dosā,",
  "tika-vin01t11:375_16": "mayhaṁ pana sarīre kesaggamattampi vajjaṁ natthī’’ti majjanavasena uppanno māno pāripūrimado nāma.",
  "tika-vin01t11:375_17": "Evamayaṁ sabbopi jātiādiṁ nissāya majjanākāravasappavatto māno idha ‘‘mado’’ti vutto.",
  "tika-vin01t11:375_18": "Kāmaguṇesu cittassa vossaggo pamādo,",
  "tika-vin01t11:375_19": "pañcasu kāmaguṇesu satiyā aniggaṇhitvā cittassa vossajjanaṁ, sativirahoti vuttaṁ hoti. Taṇhāvijjā pākaṭāyeva.",
  "tika-vin01t11:376_0": "Lobhādayo ca puna tividhākusalamūlanti tikavasena gahitā.",
  "tika-vin01t11:376_1": "Duccaritādīsupi tividha-saddo paccekaṁ yojetabbo.",
  "tika-vin01t11:376_2": "Tattha kāyaduccaritādīni tividhaduccaritāni.",
  "tika-vin01t11:376_3": "Taṇhāsaṁkilesādayo tividhasaṁkilesā.",
  "tika-vin01t11:376_4": "Rāgamalādayo malīnabhāvakarattā tividhamalāni.",
  "tika-vin01t11:376_5": "Rāgādayo hi cittaṁ malīnaṁ karonti, malaṁ gāhāpenti, tasmā ‘‘malānī’’ti vuccanti. ‘‘Rāgo visamaṁ, doso visamaṁ, moho visama’’nti (vibha.",
  "tika-vin01t11:376_6": "924) evaṁ vuttā rāgādayo ‘‘kāyavisamaṁ vacīvisamaṁ manovisama’’nti (vibha.",
  "tika-vin01t11:376_7": "924) evamāgatā kāyaduccaritādayo ca tividhavisamāni.",
  "tika-vin01t11:376_8": "Tāni pana yasmā rāgādīsu ceva kāyaduccaritādīsu ca sattā pakkhalanti,",
  "tika-vin01t11:376_9": "pakkhalitā ca sāsanatopi sugatitopi patanti,",
  "tika-vin01t11:376_10": "tasmā pakkhalanapātahetubhāvato ‘‘visamānī’’ti vuccanti.",
  "tika-vin01t11:376_11": "‘‘Kāmasaññā byāpādasaññā vihiṁsāsaññā’’ti (vibha.",
  "tika-vin01t11:376_12": "911) evamāgatā kāmādipaṭisaṁyuttā saññā tividhasaññā.",
  "tika-vin01t11:376_13": "Tathā ‘‘kāmavitakko byāpādavitakko vihiṁsāvitakko’’ti evamāgatā tividhavitakkā.",
  "tika-vin01t11:376_14": "Taṇhāpapañco diṭṭhipapañco mānapapañcoti ime tividhapapañcā.",
  "tika-vin01t11:376_15": "Vaṭṭasmiṁ satte papañcentīti taṇhādayo ‘‘papañcā’’ti vuccanti.",
  "tika-vin01t11:377_0": "Catubbidhavipariyesātiādīsu catubbidha-saddo paccekaṁ yojetabbo.",
  "tika-vin01t11:377_1": "Tattha aniccādīni vatthūni niccantiādinā nayena viparītato esantīti vipariyesā.",
  "tika-vin01t11:377_2": "‘‘Anicce niccanti saññāvipariyeso cittavipariyeso diṭṭhivipariyeso ,",
  "tika-vin01t11:377_3": "dukkhe sukhanti saññāvipariyeso cittavipariyeso diṭṭhivipariyeso,",
  "tika-vin01t11:377_4": "asubhe subhanti saññāvipariyeso cittavipariyeso diṭṭhivipariyeso ,",
  "tika-vin01t11:377_5": "anattani attāti saññāvipariyeso cittavipariyeso diṭṭhivipariyeso’’ti evamāgatā dvādasa vipallāsā catunnaṁ aniccādivatthūnaṁ vasena ‘‘catubbidhavipariyesā’’ti vuttā.",
  "tika-vin01t11:377_6": "Ettha pana cittakiccassa dubbalaṭṭhāne diṭṭhivirahitāya akusalasaññāya sakakiccassa balavakāle saññāvipallāso veditabbo,",
  "tika-vin01t11:377_7": "diṭṭhivirahitasseva akusalacittassa sakakiccassa balavakāle cittavipallāso,",
  "tika-vin01t11:377_8": "diṭṭhisampayuttacitte diṭṭhivipallāso.",
  "tika-vin01t11:377_9": "Tasmā sabbadubbalo saññāvipallāso,",
  "tika-vin01t11:377_10": "tato balavataro cittavipallāso,",
  "tika-vin01t11:377_11": "sabbabalavataro diṭṭhivipallāso.",
  "tika-vin01t11:377_12": "Ajātabuddhidārakassa kahāpaṇadassanaṁ viya saññā ārammaṇassa upaṭṭhānākāramattagahaṇato.",
  "tika-vin01t11:377_13": "Gāmikapurisassa kahāpaṇadassanaṁ viya cittaṁ lakkhaṇappaṭivedhassapi sampādanato.",
  "tika-vin01t11:377_14": "Kammārassa mahāsaṇḍāsena ayogahaṇaṁ viya diṭṭhi abhinivesaparāmasanato.",
  "tika-vin01t11:377_15": "Tattha cattāro diṭṭhivipallāsā,",
  "tika-vin01t11:377_16": "aniccānattesu niccantiādivasappavattā cattāro saññācittavipallāsāti ime aṭṭha vipallāsā sotāpattimaggena pahīyanti.",
  "tika-vin01t11:377_17": "Asubhe subhanti saññācittavipallāsā sakadāgāmimaggena tanukā honti, anāgāmimaggena pahīyanti.",
  "tika-vin01t11:377_18": "Dukkhe sukhanti saññācittavipallāsā arahattamaggena pahīyantīti veditabbā.",
  "tika-vin01t11:378_0": "‘‘Kāmāsavo bhavāsavo diṭṭhāsavo avijjāsavo’’ti (cūḷani.",
  "tika-vin01t11:378_1": "jatukaṇṇimāṇavapucchāniddesa 69) evamāgatā kāmataṇhādayo cattāro āsavanti cakkhuādito sandanti pavattantīti āsavā.",
  "tika-vin01t11:378_2": "Kiñcāpi cakkhuādito kusalādīnampi pavatti atthi,",
  "tika-vin01t11:378_3": "kāmāsavādayo eva pana vaṇato yūsaṁ viya paggharaṇakaasucibhāvena sandanti,",
  "tika-vin01t11:378_4": "tasmā te eva ‘‘āsavā’’ti vuccanti.",
  "tika-vin01t11:378_5": "Tattha hi paggharaṇakaasucimhi niruḷho āsavasaddoti.",
  "tika-vin01t11:378_6": "Atha vā dhammato yāva gotrabhuṁ,",
  "tika-vin01t11:378_7": "okāsato yāva bhavaggaṁ savanti gacchanti ārammaṇakaraṇavasena pavattantīti āsavā,",
  "tika-vin01t11:378_8": "ete dhamme etañca okāsaṁ antokaritvā pavattantīti attho. Avadhiattho hi ā-kāro.",
  "tika-vin01t11:378_9": "Avadhi ca mariyādābhividhibhedato duvidho.",
  "tika-vin01t11:378_10": "Tattha mariyādaṁ kiriyaṁ bahikatvā pavattati yathā ‘‘āpāṭaliputtaṁ vuṭṭho devo’’ti,",
  "tika-vin01t11:378_11": "abhividhi pana kiriyaṁ byāpetvā pavattati yathā ‘‘ābhavaggaṁ bhagavato yaso pavattatī’’ti,",
  "tika-vin01t11:378_12": "abhividhiattho cāyaṁ ā-kāro idha gahito,",
  "tika-vin01t11:378_13": "tasmā te dhamme tañca okāsaṁ antokaritvā ārammaṇakaraṇavasena savantīti ‘‘āsavā’’ti vuccanti.",
  "tika-vin01t11:378_14": "Cirapārivāsiyaṭṭhena madirādayo āsavā viyātipi āsavā.",
  "tika-vin01t11:378_15": "Lokasmiñhi cirapārivāsikā madirādayo ‘‘āsavā’’ti vuccanti.",
  "tika-vin01t11:378_16": "Yadi ca cirapārivāsiyaṭṭhena āsavā, eteyeva bhavitumarahanti. Vuttañhetaṁ ‘‘purimā, bhikkhave, koṭi na paññāyati avijjāya,",
  "tika-vin01t11:378_17": "ito pubbe avijjā nāhosī’’tiādi (a. ni. 10.61).",
  "tika-vin01t11:378_18": "Aññesu pana yathāvutte dhamme okāsañca ārammaṇaṁ katvā pavattamānesu mānādīsu ca vijjamānesu attattaniyādiggāhavasena abhibyāpanaṁ madanakaraṇavasena āsavasadisatā ca etesaṁyeva,",
  "tika-vin01t11:378_19": "na aññesanti dvīsupi atthavikappesu etesuyeva āsavasaddo niruḷhoti daṭṭhabbo.",
  "tika-vin01t11:378_20": "Āyataṁ vā saṁsāradukkhaṁ savanti pasavantītipi āsavā.",
  "tika-vin01t11:378_21": "Na hi taṁ kiñci saṁsāradukkhaṁ atthi, yaṁ āsavehi vinā uppajjeyya.",
  "tika-vin01t11:379_0": "‘‘Abhijjhā kāyagantho byāpādo kāyagantho sīlabbataparāmāso kāyagantho idaṁsaccābhiniveso kāyagantho’’ti (saṁ. ni. 5.175; mahāni. 29,",
  "tika-vin01t11:379_1": "147) evamāgatā abhijjhādayo cattāro yassa saṁvijjanti,",
  "tika-vin01t11:379_2": "taṁ cutipaṭisandhivasena vaṭṭasmiṁ ganthenti ghaṭentīti ganthā.",
  "tika-vin01t11:379_3": "‘‘Kāmogho bhavogho diṭṭhogho avijjogho’’ti (saṁ. ni. 5.172; mahāni. 14; cūḷani.",
  "tika-vin01t11:379_4": "mettagūmāṇavapucchāniddesa 21) evamāgatā cattāro kāmataṇhādayo yassa saṁvijjanti,",
  "tika-vin01t11:379_5": "taṁ vaṭṭasmiṁ ohananti osīdāpentīti oghā.",
  "tika-vin01t11:379_6": "Teyeva ‘‘kāmayogo bhavayogo diṭṭhiyogo avijjāyogo’’ti (saṁ. ni. 5.173; a. ni.",
  "tika-vin01t11:379_7": "4.10) evamāgatā vaṭṭasmiṁ yojentīti yogā.",
  "tika-vin01t11:379_8": "Ariyā etāya na gacchantīti agati, sā chandādivasena catubbidhā.",
  "tika-vin01t11:379_9": "‘‘Cīvarahetu vā bhikkhuno taṇhā uppajjamānā uppajjati, piṇḍapāta, senāsana,",
  "tika-vin01t11:379_10": "itibhavābhavahetu vā bhikkhuno taṇhā uppajjamānā uppajjatī’’ti (a. ni.",
  "tika-vin01t11:379_11": "4.9) evamāgatā cattāro taṇhuppādā.",
  "tika-vin01t11:379_12": "Tattha itibhavābhavahetūti ettha itīti nidassane nipāto, yathā cīvarādihetu,",
  "tika-vin01t11:379_13": "evaṁ bhavābhavahetupīti attho.",
  "tika-vin01t11:379_14": "Bhavābhavoti cettha paṇītapaṇītatarāni telamadhuphāṇitādīni adhippetāni.",
  "tika-vin01t11:379_15": "Kāmupādānādīni cattāri upādānāni.",
  "tika-vin01t11:380_0": "Pañca cetokhilātiādīsu ‘‘buddhe kaṅkhati, dhamme, saṅghe, sikkhāya kaṅkhati,",
  "tika-vin01t11:380_1": "sabrahmacārīsu kupito hoti anattamano āhatacitto khilajāto’’ti (ma. ni. 1.185; dī. ni.",
  "tika-vin01t11:380_2": "3.319) evamāgatāni pañca cetokhilāni,",
  "tika-vin01t11:380_3": "ceto khilayati thaddhabhāvaṁ āpajjati etehīti cetokhilāni.",
  "tika-vin01t11:380_4": "Vinibandhādīsupi pañca-saddo paccekaṁ yojetabbo. ‘‘Kāme avītarāgo hoti, kāye avītarāgo, rūpe avītarāgo,",
  "tika-vin01t11:380_5": "yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati,",
  "tika-vin01t11:380_6": "aññataraṁ devanikāyaṁ paṇidhāya brahmacariyaṁ caratī’’ti (ma. ni. 1.186; dī. ni.",
  "tika-vin01t11:380_7": "3.320) āgatā pañca cittaṁ bandhitvā muṭṭhiyaṁ katvā viya gaṇhantīti cetovinibandhā.",
  "tika-vin01t11:380_8": "Ete hi taṇhāppavattibhāvato kusalappavattiyā avasarāppadānavasena cittaṁ bandhaṁ viya samorodhetvā gaṇhanti.",
  "tika-vin01t11:380_9": "Saddatthato pana ceto virūpaṁ nibandhīyati saṁyamīyati etehīti cetovinibandhā.",
  "tika-vin01t11:380_10": "Kāmacchandādīni pañca kusaladhamme nīvārenti āvarantīti nīvaraṇāni.",
  "tika-vin01t11:380_11": "Rūpābhinandanādayo pañcābhinandanā.",
  "tika-vin01t11:381_0": "Chavivādamūlātiādīsu kodho makkho issā sāṭheyyaṁ pāpicchatā sandiṭṭhiparāmāsoti imāni cha vivādamūlāni.",
  "tika-vin01t11:381_1": "Yasmā kuddho vā kodhavasena…pe… sandiṭṭhiparāmāsī vā sandiṭṭhiparāmasitāya kalahaṁ viggahaṁ vivādaṁ āpajjati,",
  "tika-vin01t11:381_2": "tasmā kodhādayo ‘‘cha vivādamūlānī’’ti vuccanti.",
  "tika-vin01t11:381_3": "Rūpataṇhāsaddataṇhādayo cha taṇhākāyā.",
  "tika-vin01t11:381_4": "Kāmarāgapaṭighadiṭṭhivicikicchābhavarāgamānāvijjā sattānusayā.",
  "tika-vin01t11:381_5": "Thāmagataṭṭhena appahīnaṭṭhena ca anusentīti anusayā.",
  "tika-vin01t11:381_6": "Micchādiṭṭhimicchāsaṅkappamicchāvācāmicchākammantamicchāājīvamicchāvāyāmamicchāsatimicchāsamādhī aṭṭha micchattā.",
  "tika-vin01t11:382_0": "‘‘Taṇhaṁ paṭicca pariyesanā, pariyesanaṁ paṭicca lābho, lābhaṁ paṭicca vinicchayo,",
  "tika-vin01t11:382_1": "vinicchayaṁ paṭicca chandarāgo,",
  "tika-vin01t11:382_2": "chandarāgaṁ paṭicca ajjhosānaṁ,",
  "tika-vin01t11:382_3": "ajjhosānaṁ paṭicca pariggaho,",
  "tika-vin01t11:382_4": "pariggahaṁ paṭicca macchariyaṁ, macchariyaṁ paṭicca ārakkho,",
  "tika-vin01t11:382_5": "ārakkhādhikaraṇaṁ daṇḍādānasatthādānakalahaviggahavivādatuvaṁtuvaṁpesuññamusāvādā aneke pāpakā akusalā dhammā sambhavantī’’ti (dī. ni. 2.103;",
  "tika-vin01t11:382_6": "3.359) evamāgatā pariyesanādayo nava taṇhāmūlakā. Tattha (dī. ni. aṭṭha.",
  "tika-vin01t11:382_7": "2.103) taṇhaṁ paṭiccāti taṇhaṁ nissāya.",
  "tika-vin01t11:382_8": "Pariyesanāti rūpādiārammaṇapariyesanā. Sā hi taṇhāya sati hoti.",
  "tika-vin01t11:382_9": "Lābhoti rūpādiārammaṇapaṭilābho. So hi pariyesanāya sati hoti.",
  "tika-vin01t11:382_10": "Vinicchayoti idha vitakko adhippeto.",
  "tika-vin01t11:382_11": "Lābhaṁ labhitvā hi iṭṭhāniṭṭhaṁ sundarāsundarañca vitakkeneva vinicchinati ‘‘ettakaṁ me rūpārammaṇatthāya bhavissati,",
  "tika-vin01t11:382_12": "ettakaṁ saddādiārammaṇatthāya, ettakaṁ mayhaṁ bhavissati, ettakaṁ parassa, ettakaṁ paribhuñjissāmi, ettakaṁ nidahissāmī’’ti.",
  "tika-vin01t11:382_13": "Tena vuttaṁ ‘‘lābhaṁ paṭicca vinicchayo’’ti.",
  "tika-vin01t11:382_14": "Chandarāgoti evaṁ akusalavitakkena vitakkite vatthusmiṁ dubbalarāgo ca balavarāgo ca uppajjati.",
  "tika-vin01t11:382_15": "Chandoti hi idha dubbalarāgassādhivacanaṁ.",
  "tika-vin01t11:382_16": "Ajjhosānanti ahaṁ mamanti balavasanniṭṭhānaṁ.",
  "tika-vin01t11:382_17": "Pariggahoti taṇhādiṭṭhivasena pariggahakaraṇaṁ.",
  "tika-vin01t11:382_18": "Macchariyanti parehi sādhāraṇabhāvassa asahanatā.",
  "tika-vin01t11:382_19": "Tenevassa porāṇā evaṁ vacanatthaṁ vadanti ‘‘idaṁ acchariyaṁ mayhameva hotu,",
  "tika-vin01t11:382_20": "mā aññassa acchariyaṁ hotūti pavattattā macchariyanti vuccatī’’ti.",
  "tika-vin01t11:382_21": "Ārakkhoti dvārapidahanamañjusagopanādivasena suṭṭhu rakkhaṇaṁ. Adhikarotīti adhikaraṇaṁ, kāraṇassetaṁ nāmaṁ.",
  "tika-vin01t11:382_22": "Ārakkhādhikaraṇanti bhāvanapuṁsakaṁ, ārakkhahetūti attho.",
  "tika-vin01t11:382_23": "Daṇḍādānādīsu paranisedhanatthaṁ daṇḍassa ādānaṁ daṇḍādānaṁ.",
  "tika-vin01t11:382_24": "Ekatodhārādino satthassa ādānaṁ satthādānaṁ.",
  "tika-vin01t11:382_25": "Kalahoti kāyakalahopi vācākalahopi.",
  "tika-vin01t11:382_26": "Purimo purimo virodho viggaho. Pacchimo pacchimo vivādo.",
  "tika-vin01t11:382_27": "Tuvaṁ tuvanti agāravavacanaṁ, tvaṁ tvanti attho.",
  "tika-vin01t11:383_0": "Pāṇātipātaadinnādānakāmesumicchācāramusāvādapisuṇavācāpharusavācāsamphappalāpaabhijjhābyāpādamicchādiṭṭhī dasa akusalakammapathā.",
  "tika-vin01t11:383_1": "Cattāro sassatavādā cattāro ekaccasassatavādā cattāro antānantikā cattāro amarāvikkhepikā dve adhiccasamuppannikā soḷasa saññīvādā aṭṭha asaññīvādā aṭṭha nevasaññīnāsaññīvādā satta ucchedavādā pañca paramadiṭṭhadhammanibbānavādāti etāni dvāsaṭṭhi diṭṭhigatāni.",
  "tika-vin01t11:383_2": "Rūpataṇhādichataṇhāyeva paccekaṁ kāmataṇhābhavataṇhāvibhavataṇhāvasena aṭṭhārasa honti. Tathā hi rūpārammaṇā taṇhā, rūpe vā taṇhāti rūpataṇhā,",
  "tika-vin01t11:383_3": "sā kāmarāgabhāvena rūpaṁ assādentī pavattamānā kāmataṇhā,",
  "tika-vin01t11:383_4": "sassatadiṭṭhisahagatarāgabhāvena ‘‘rūpaṁ niccaṁ dhuvaṁ sassata’’nti evaṁ assādentī pavattamānā bhavataṇhā,",
  "tika-vin01t11:383_5": "ucchedadiṭṭhisahagatarāgabhāvena ‘‘rūpaṁ ucchijjati vinassati pecca na bhavatī’’ti evaṁ assādentī pavattamānā vibhavataṇhāti evaṁ tividhā hoti. Yathā ca rūpataṇhā,",
  "tika-vin01t11:383_6": "evaṁ saddataṇhādayopīti etāni aṭṭhārasa taṇhāvicaritāni honti,",
  "tika-vin01t11:383_7": "tāni ajjhattarūpādīsu aṭṭhārasa,",
  "tika-vin01t11:383_8": "bahiddhārūpādīsu aṭṭhārasāti chattiṁsa, iti atītāni chattiṁsa, anāgatāni chattiṁsa,",
  "tika-vin01t11:383_9": "paccuppannāni chattiṁsāti aṭṭhasatataṇhāvicaritāni,",
  "tika-vin01t11:383_10": "aṭṭhuttarasatataṇhāvicaritānīti attho.",
  "tika-vin01t11:383_11": "Pabheda-saddo paccekaṁ sambandhitabbo.",
  "tika-vin01t11:383_12": "Tatthāyaṁ yojanā ‘‘lobhappabhedo dosappabhedo yāva aṭṭhasatataṇhāvicaritappabhedo’’ti.",
  "tika-vin01t11:383_13": "Sabbadarathapariḷāhakilesasatasahassānīti sabbāni sattānaṁ darathapariḷāhakarāni kilesānaṁ anekāni satasahassāni.",
  "tika-vin01t11:383_14": "Ārammaṇādivibhāgato hi pavattiākāravibhāgato ca anantappabhedā kilesā.",
  "tika-vin01t11:384_0": "Saṅkhepato vātiādīsu sampati āyatiñca sattānaṁ anatthāvahattā māraṇaṭṭhena vibādhanaṭṭhena kilesāva māroti kilesamāro.",
  "tika-vin01t11:384_1": "Vadhakaṭṭhena khandhāva māroti khandhamāro.",
  "tika-vin01t11:384_2": "Tathā hi vuttaṁ ‘‘vadhakaṁ rūpaṁ,",
  "tika-vin01t11:384_3": "vadhakaṁ rūpanti yathābhūtaṁ nappajānātī’’tiādi.",
  "tika-vin01t11:384_4": "Jātijarādimahābyasananibbattanena abhisaṅkhārova māro abhisaṅkhāramāro.",
  "tika-vin01t11:384_5": "Saṁkilesanimittaṁ hutvā guṇamāraṇaṭṭhena devaputtova māroti devaputtamāro.",
  "tika-vin01t11:384_6": "Sattānaṁ jīvitassa jīvitaparikkhārānañca jānikaraṇena mahābādharūpattā maccu eva māroti maccumāro.",
  "tika-vin01t11:384_7": "Tattha samucchedappahānavasena sabbaso appavattikaraṇena kilesamāraṁ,",
  "tika-vin01t11:384_8": "samudayappahānapariññāvasena khandhamāraṁ,",
  "tika-vin01t11:384_9": "sahāyavekallakaraṇavasena sabbaso appavattikaraṇena abhisaṅkhāramāraṁ,",
  "tika-vin01t11:384_10": "balavidhamanavisayātikkamanavasena devaputtamaccumārañca abhañji, bhagge akāsīti attho. Parissayānanti upaddavānaṁ.",
  "tika-vin01t11:385_0": "Satapuññajalakkhaṇadharassāti aneka sata puñña nibbattamahā purisalakkhaṇadharassa.",
  "tika-vin01t11:385_1": "Ettha hi ‘‘kevalaṁ satamattena puññakammena ekekalakkhaṇaṁ nibbatta’’nti imamatthaṁ na rocayiṁsu aṭṭhakathācariyā ‘‘evaṁ sante yo koci buddho bhaveyyā’’ti,",
  "tika-vin01t11:385_2": "anantāsu pana lokadhātūsu yattakā sattā,",
  "tika-vin01t11:385_3": "tehi sabbehi paccekaṁ satakkhattuṁ katāni dānādīni puññakammāni yattakāni,",
  "tika-vin01t11:385_4": "tato ekekaṁ puññakammaṁ mahāsattena sataguṇaṁ kataṁ satanti adhippetanti imamatthaṁ rocayiṁsu.",
  "tika-vin01t11:385_5": "Tasmā idha sata-saddo bahubhāvapariyāyo,",
  "tika-vin01t11:385_6": "na saṅkhyāvisesavacanoti daṭṭhabbo ‘‘satagghaṁ sataṁ devamanussā’’tiādīsu viya.",
  "tika-vin01t11:385_7": "Rūpakāyasampatti dīpitā hoti itarāsaṁ phalasampadānaṁ mūlabhāvato adhiṭṭhānabhāvato ca.",
  "tika-vin01t11:385_8": "Dīpitā hotīti idaṁ dhammakāyasampattītiādīsupi yojetabbaṁ.",
  "tika-vin01t11:385_9": "Tattha pahānasampadāpubbakattā ñāṇasampadādīnaṁ dhammakāyasampatti dīpitā hotīti veditabbaṁ.",
  "tika-vin01t11:385_10": "Lokiyasarikkhakānaṁ bahumatabhāvoti ettha bhāgyavantatāya lokiyānaṁ bahumatabhāvo,",
  "tika-vin01t11:385_11": "bhaggadosatāya sarikkhakānaṁ bahumatabhāvoti yojetabbaṁ.",
  "tika-vin01t11:385_12": "Evaṁ ito paresupi yathākkamaṁ yojanā veditabbā.",
  "tika-vin01t11:386_0": "Puññavantaṁ gahaṭṭhā khattiyādayo abhigacchanti,",
  "tika-vin01t11:386_1": "pahīnadosaṁ dosavinayāya dhammaṁ desetīti pabbajitā tāpasaparibbājakādayo abhigacchantīti āha ‘‘gahaṭṭhapabbajitehi abhigamanīyatā’’ti.",
  "tika-vin01t11:386_2": "Abhigatānañca tesaṁ kāyacittadukkhāpanayane paṭibalabhāvo āmisadānadhammadānehi upakārasabbhāvato rūpakāyaṁ tassa pasādacakkhunā,",
  "tika-vin01t11:386_3": "dhammakāyaṁ paññācakkhunā disvā dukkhadvayassa paṭippassambhanatoti veditabbo.",
  "tika-vin01t11:386_4": "Bhāgyavantatāya upagatānaṁ āmisadānaṁ deti,",
  "tika-vin01t11:386_5": "bhaggadosatāya dhammadānaṁ detīti āha ‘‘āmisadānadhammadānehi upakāritā’’ti.",
  "tika-vin01t11:386_6": "Lokiyalokuttarasukhehi ca saṁyojanasamatthatā dīpitā hotīti ‘‘pubbe āmisadānadhammadānehi mayā ayaṁ lokaggabhāvo adhigato,",
  "tika-vin01t11:386_7": "tasmā tumhehipi evameva paṭipajjitabba’’nti evaṁ sammāpaṭipattiyaṁ niyojanena abhigatānaṁ lokiyalokuttarasukhehi saṁyojanasamatthatā ca dīpitā hoti.",
  "tika-vin01t11:387_0": "Sakacitte issariyaṁ nāma attano cittassa vasībhāvāpādanaṁyeva,",
  "tika-vin01t11:387_1": "paṭikūlādīsu appaṭikūlasaññitādivihārasiddhi,",
  "tika-vin01t11:387_2": "adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā ijjhanato.",
  "tika-vin01t11:387_3": "Aṇimālaghimādikanti ādi-saddena mahimā patti pākammaṁ īsitā vasitā yatthakāmāvasāyitāti ime chapi saṅgahitā.",
  "tika-vin01t11:387_4": "Tattha kāyassa aṇubhāvakaraṇaṁ aṇimā.",
  "tika-vin01t11:387_5": "Ākāse padasā gamanādīnaṁ arahabhāvena lahubhāvo laghimā.",
  "tika-vin01t11:387_6": "Mahattaṁ mahimā kāyassa mahantatāpādanaṁ. Iṭṭhadesassa pāpuṇanaṁ patti.",
  "tika-vin01t11:387_7": "Adhiṭṭhānādivasena icchitanipphādanaṁ pākammaṁ.",
  "tika-vin01t11:387_8": "Sayaṁvasitā issarabhāvo īsitā. Iddhividhe vasībhāvo vasitā.",
  "tika-vin01t11:387_9": "Ākāsena vā gacchato aññaṁ vā kiñci karoto yattha katthaci vosānappatti yatthakāmāvasāyitā.",
  "tika-vin01t11:387_10": "‘‘Kumārakarūpādidassana’’ntipi vadanti.",
  "tika-vin01t11:387_11": "Evamidaṁ aṭṭhavidhaṁ lokiyasammataṁ issariyaṁ.",
  "tika-vin01t11:387_12": "Taṁ pana bhagavato iddhividhantogadhaṁ anaññasādhāraṇañcāti āha ‘‘sabbakāraparipūraṁ atthī’’ti.",
  "tika-vin01t11:387_13": "Tathā lokuttaro dhammo atthīti sambandho.",
  "tika-vin01t11:387_14": "Evaṁ yasādīsupi atthi-saddo yojetabbo.",
  "tika-vin01t11:388_0": "Kesañci yaso padesavutti ayathābhūtaguṇasannissayattā aparisuddho ca hoti,",
  "tika-vin01t11:388_1": "na evaṁ tathāgatassāti dassetuṁ ‘‘lokattayabyāpako’’ti vuttaṁ.",
  "tika-vin01t11:388_2": "Tattha idha adhigatasatthuguṇānaṁ āruppe uppannānaṁ ‘‘itipi so bhagavā’’tiādinā bhagavato yaso pākaṭo hotīti āha ‘‘lokattayabyāpako’’ti.",
  "tika-vin01t11:388_3": "Yathābhuccaguṇādhigatoti yathābhūtaguṇehi adhigato.",
  "tika-vin01t11:388_4": "Ativiya parisuddhoti yathābhūtaguṇādhigatattā eva accantaparisuddho.",
  "tika-vin01t11:388_5": "Sabbākāraparipūrāti anavasesalakkhaṇānubyañjanādisampattiyā sabbākārehi paripuṇṇā.",
  "tika-vin01t11:388_6": "Sabbaṅgapaccaṅgasirīti sabbesaṁ aṅgapaccaṅgānaṁ sobhā.",
  "tika-vin01t11:388_7": "Yaṁ yaṁ etena icchitaṁ patthitanti ‘‘tiṇṇo tāreyya’’ntiādinā yaṁ yaṁ etena lokanāthena manovacīpaṇidhānavasena icchitaṁ kāyapaṇidhānavasena patthitaṁ.",
  "tika-vin01t11:388_8": "Tathevāti paṇidhānānurūpameva.",
  "tika-vin01t11:388_9": "Sammāvāyāmasaṅkhāto payattoti vīriyapāramibhāvappatto ariyamaggapariyāpanno ca sammāvāyāmasaṅkhāto ussāho.",
  "tika-vin01t11:389_0": "Kusalādīhi bhedehīti sabbattikadukapadasaṅgahitehi kusalādippabhedehi.",
  "tika-vin01t11:389_1": "Paṭiccasamuppādādīhīti ādi-saddena na kevalaṁ vibhaṅgapāḷiyaṁ āgatā satipaṭṭhānādayova saṅgahitā,",
  "tika-vin01t11:389_2": "atha kho saṅgahādayo samayavimuttādayo ṭhapanādayo tikapaṭṭhānādayo ca saṅgahitāti veditabbaṁ.",
  "tika-vin01t11:389_3": "Pīḷanasaṅkhatasantāpavipariṇāmaṭṭhena vā dukkhamariyasaccantiādīsu pīḷanaṭṭho taṁsamaṅgino sattassa hiṁsanaṁ avipphārikatākaraṇaṁ.",
  "tika-vin01t11:389_4": "Saṅkhataṭṭho samecca saṅgamma sambhūya paccayehi katabhāvo.",
  "tika-vin01t11:389_5": "Santāpaṭṭho dukkhadukkhatādīhi santāpanaṁ paridahanaṁ.",
  "tika-vin01t11:389_6": "Vipariṇāmaṭṭho jarāya maraṇena cāti dvidhā vipariṇāmetabbatā.",
  "tika-vin01t11:389_7": "Samudayassa āyūhanaṭṭho dukkhassa nibbattanavasena sampiṇḍanaṁ.",
  "tika-vin01t11:389_8": "Nidānaṭṭho ‘‘idaṁ taṁ dukkha’’nti nidassentassa viya samuṭṭhāpanaṁ.",
  "tika-vin01t11:389_9": "Saṁyogaṭṭho saṁsāradukkhena saṁyojanaṁ.",
  "tika-vin01t11:389_10": "Palibodhaṭṭho maggādhigamassa nivāraṇaṁ.",
  "tika-vin01t11:389_11": "Nirodhassa nissaraṇaṭṭho sabbūpadhīnaṁ paṭinissaggasabhāvattā tato vinissaṭatā, taṁnissaraṇanimittatā vā.",
  "tika-vin01t11:389_12": "Vivekaṭṭho sabbasaṅkhāravisaṁyuttatā.",
  "tika-vin01t11:389_13": "Asaṅkhataṭṭho kenacipi paccayena anabhisaṅkhatatā.",
  "tika-vin01t11:389_14": "Amataṭṭho niccasabhāvattā maraṇābhāvo,",
  "tika-vin01t11:389_15": "sattānaṁ maraṇābhāvahetutā vā.",
  "tika-vin01t11:389_16": "Maggassa niyyānaṭṭho vaṭṭadukkhato nikkamanaṭṭho.",
  "tika-vin01t11:389_17": "Hetuattho nibbānassa sampāpakabhāvo.",
  "tika-vin01t11:389_18": "Dassanaṭṭho accantasukhumassa nibbānassa sacchikaraṇaṁ.",
  "tika-vin01t11:389_19": "Ādhipateyyaṭṭho catusaccadassane sampayuttānaṁ ādhipaccakaraṇaṁ,",
  "tika-vin01t11:389_20": "ārammaṇādhipatibhāvo vā visesato maggādhipativacanato .",
  "tika-vin01t11:389_21": "Satipi hi jhānādīnaṁ ārammaṇādhipatibhāve ‘‘jhānādhipatino dhammā’’ti evamādiṁ avatvā ‘‘maggādhipatino dhammā’’icceva vuttaṁ,",
  "tika-vin01t11:389_22": "tasmā viññāyati ‘‘atthi maggassa ārammaṇādhipatibhāve viseso’’ti.",
  "tika-vin01t11:389_23": "Eteyeva ca pīḷanādayo soḷasākārāti vuccanti.",
  "tika-vin01t11:390_0": "Dibbabrahmaariyavihāretiādīsu kasiṇādiārammaṇāni rūpāvacarajjhānāni dibbavihāro. Mettādijjhānāni brahmavihāro. Phalasamāpatti ariyavihāro.",
  "tika-vin01t11:390_1": "Kāmehi vivekaṭṭhakāyatāvasena ekībhāvo kāyaviveko.",
  "tika-vin01t11:390_2": "Paṭhamajjhānādinā nīvaraṇādīhi vivittacittatā cittaviveko. Upadhiviveko nibbānaṁ.",
  "tika-vin01t11:390_3": "Upadhīti cettha cattāro upadhī kāmupadhi khandhupadhi kilesupadhi abhisaṅkhārupadhīti.",
  "tika-vin01t11:390_4": "Kāmāpi hi ‘‘yaṁ pañca kāmaguṇe paṭicca uppajjati sukhaṁ somanassaṁ, ayaṁ kāmānaṁ assādo’’ti (ma. ni.",
  "tika-vin01t11:390_5": "1.166) evaṁ vuttassa sukhassa adhiṭṭhānabhāvato upadhīyati ettha sukhanti iminā vacanatthena ‘‘upadhī’’ti vuccanti,",
  "tika-vin01t11:390_6": "khandhāpi khandhamūlakassa dukkhassa adhiṭṭhānabhāvato,",
  "tika-vin01t11:390_7": "kilesāpi apāyadukkhassa adhiṭṭhānabhāvato,",
  "tika-vin01t11:390_8": "abhisaṅkhārāpi bhavadukkhassa adhiṭṭhānabhāvato vuttanayena ‘‘upadhī’’ti vuccanti.",
  "tika-vin01t11:390_9": "Imehi pana catūhi upadhīhi vivittatāya nibbānaṁ ‘‘upadhiviveko’’ti vuccati.",
  "tika-vin01t11:391_0": "Suññatākārena nibbānaṁ ārammaṇaṁ katvā pavatto ariyamaggo suññatavimokkho.",
  "tika-vin01t11:391_1": "So hi suññatāya dhātuyā uppannattā suññato,",
  "tika-vin01t11:391_2": "kilesehi ca vimuttattā vimokkho.",
  "tika-vin01t11:391_3": "Eteneva nayena appaṇihitākārena nibbānaṁ ārammaṇaṁ katvā pavatto appaṇihitavimokkho.",
  "tika-vin01t11:391_4": "Animittākārena nibbānaṁ ārammaṇaṁ katvā pavatto animittavimokkho.",
  "tika-vin01t11:391_5": "Atha vā suññatānupassanāsaṅkhātāya anattānupassanāya vasena paṭiladdho ariyamaggo āgamanavasena ‘‘suññatavimokkho’’ti vuccati.",
  "tika-vin01t11:391_6": "Tathā appaṇihitānupassanāsaṅkhātāya dukkhānupassanāya vasena paṭiladdho appaṇihitavimokkho.",
  "tika-vin01t11:391_7": "Animittānupassanāsaṅkhātāya aniccānupassanāya vasena paṭiladdho ‘‘animittavimokkho’’ti veditabbo. Vuttañhetaṁ –",
  "tika-vin01t11:392_0": "‘‘Aniccato manasikaronto adhimokkhabahulo animittavimokkhaṁ paṭilabhati,",
  "tika-vin01t11:392_1": "dukkhato manasikaronto passaddhibahulo appaṇihitavimokkhaṁ paṭilabhati,",
  "tika-vin01t11:392_2": "anattato manasikaronto vedabahulo suññatavimokkhaṁ paṭilabhatī’’ti (paṭi. ma. 1.223).",
  "tika-vin01t11:393_0": "Aññeti lokiyaabhiññādike.",
  "tika-vin01t11:394_0": "Kilesābhisaṅkhāravasena bhavesu paribbhamanaṁ,",
  "tika-vin01t11:394_1": "tañca taṇhāpadhānanti āha ‘‘taṇhāsaṅkhātaṁ gamana’’nti.",
  "tika-vin01t11:394_2": "Vantanti ariyamaggamukhena uggiritaṁ puna apaccāgamanavasena chaḍḍitaṁ.",
  "tika-vin01t11:394_3": "Bhagavāti vuccati niruttinayenāti dassento āha ‘‘yathā loke’’tiādi.",
  "tika-vin01t11:394_4": "Yathā loke niruttinayena ekekapadato ekekamakkharaṁ gahetvā ‘‘mekhalā’’ti vuttaṁ, evamidhāpīti attho. Mehanassāti guyhappadesassa. Khassāti okāsassa.",
  "tika-vin01t11:395_0": "Aparo nayo (itivu. aṭṭha.",
  "tika-vin01t11:395_1": "nidānavaṇṇanā) – bhāgavāti bhagavā. Bhatavāti bhagavā. Bhāge vanīti bhagavā. Bhage vanīti bhagavā. Bhattavāti bhagavā. Bhage vamīti bhagavā. Bhāge vamīti bhagavā.",
  "tika-vin01t11:396_0": "Bhāgavā bhatavā bhāge, bhage ca vani bhattavā;",
  "tika-vin01t11:397_0": "Bhage vami tathā bhāge, vamīti bhagavā jino.",
  "tika-vin01t11:398_0": "Tattha kathaṁ bhāgavāti bhagavā?",
  "tika-vin01t11:398_1": "Ye te sīlādayo dhammakkhandhā guṇakoṭṭhāsā,",
  "tika-vin01t11:398_2": "te anaññasādhāraṇā niratisayā tathāgatassa atthi upalabbhanti.",
  "tika-vin01t11:398_3": "Tathā hissa sīlaṁ samādhi paññā vimutti vimuttiñāṇadassanaṁ, hirī ottappaṁ, saddhā vīriyaṁ, sati sampajaññaṁ, sīlavisuddhi diṭṭhivisuddhi, samatho vipassanā, tīṇi kusalamūlāni, tīṇi sucaritāni, tayo sammāvitakkā, tisso anavajjasaññā, tisso dhātuyo, cattāro satipaṭṭhānā, cattāro sammappadhānā, cattāro iddhipādā, cattāro ariyamaggā, cattāri ariyaphalāni, catasso paṭisambhidā, catuyoniparicchedakañāṇāni, cattāro ariyavaṁsā, cattāri vesārajjañāṇāni, pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni, pañca balāni, pañca nissāraṇīyā dhātuyo, pañca vimuttāyatanañāṇāni,",
  "tika-vin01t11:398_4": "pañca vimuttiparipācanīyā saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā, cha anuttariyāni, chanibbedhabhāgiyā saññā, cha abhiññā, cha asādhāraṇañāṇāni, satta aparihānīyā dhammā, satta ariyadhanāni, satta bojjhaṅgāni, satta sappurisadhammā, satta nijjaravatthūni, satta saññā,",
  "tika-vin01t11:398_5": "sattadakkhiṇeyyapuggaladesanā, sattakhīṇāsavabaladesanā,",
  "tika-vin01t11:398_6": "aṭṭhapaññāpaṭilābhahetudesanā, aṭṭha sammattāni, aṭṭhalokadhammātikkamo, aṭṭha ārambhavatthūni, aṭṭhaakkhaṇadesanā, aṭṭha mahāpurisavitakkā, aṭṭhaabhibhāyatanadesanā, aṭṭha vimokkhā,",
  "tika-vin01t11:398_7": "nava yonisomanasikāramūlakā dhammā,",
  "tika-vin01t11:398_8": "nava pārisuddhipadhāniyaṅgāni, navasattāvāsadesanā, nava āghātappaṭivinayā, nava saññā, nava nānattā, nava anupubbavihārā, dasa nāthakaraṇā dhammā, dasa kasiṇāyatanāni, dasa kusalakammapathā, dasa sammattāni, dasa ariyavāsā, dasa asekkhadhammā, dasa tathāgatabalāni, ekādasa mettānisaṁsā, dvādasa dhammacakkākārā, terasa dhutaguṇā, cuddasa buddhañāṇāni,",
  "tika-vin01t11:398_9": "pañcadasa vimuttiparipācanīyā dhammā, soḷasavidhā ānāpānassati,",
  "tika-vin01t11:398_10": "soḷasa aparantapanīyā dhammā, aṭṭhārasa buddhadhammā,",
  "tika-vin01t11:398_11": "ekūnavīsati paccavekkhaṇañāṇāni, catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā, sattasattati ñāṇavatthūni,",
  "tika-vin01t11:398_12": "catuvīsatikoṭisatasahassasamāpattisañcārimahāvajirañāṇaṁ,",
  "tika-vin01t11:398_13": "anantanayasamantapaṭṭhānapavicayapaccavekkhaṇadesanāñāṇāni,",
  "tika-vin01t11:398_14": "tathā anantāsu lokadhātūsu anantānaṁ sattānaṁ āsayādivibhāvanañāṇāni cāti evamādayo anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṁvijjanti upalabbhanti,",
  "tika-vin01t11:398_15": "tasmā yathāvuttavibhāgā guṇabhāgā assa atthīti bhāgavāti vattabbe ākārassa rassattaṁ katvā ‘‘bhagavā’’ti vutto. Evaṁ tāva bhāgavāti bhagavā.",
  "tika-vin01t11:399_0": "Yasmā sīlādayo sabbe, guṇabhāgā asesato;",
  "tika-vin01t11:400_0": "Vijjanti sugate tasmā, bhagavāti pavuccati.",
  "tika-vin01t11:401_0": "Kathaṁ bhatavāti bhagavā?",
  "tika-vin01t11:401_1": "Ye te sabbalokahitāya ussukkamāpannehi manussattādike aṭṭha dhamme samodhānetvā sammāsambodhiyā katamahābhinīhārehi mahābodhisattehi paripūretabbā dānapāramī sīlanekkhammapaññāvīriyakhantisaccaadhiṭṭhānamettāupekkhāpāramīti dasa pāramiyo dasa upapāramiyo dasa paramatthapāramiyoti samatiṁsa pāramiyo,",
  "tika-vin01t11:401_2": "dānādīni cattāri saṅgahavatthūni, cattāri adhiṭṭhānāni,",
  "tika-vin01t11:401_3": "attapariccāgo nayanadhanarajjaputtadārapariccāgoti pañca mahāpariccāgā, pubbayogo, pubbacariyā, dhammakkhānaṁ, ñātatthacariyā, lokatthacariyā,",
  "tika-vin01t11:401_4": "buddhatthacariyāti evamādayo saṅkhepato vā puññasambhārañāṇasambhārā buddhakarā dhammā,",
  "tika-vin01t11:401_5": "te mahābhinīhārato paṭṭhāya kappānaṁ satasahassādhikāni cattāri asaṅkhyeyyāni yathā hānabhāgiyā saṁkilesabhāgiyā ṭhitibhāgiyā vā na honti,",
  "tika-vin01t11:401_6": "atha kho uttaruttari visesabhāgiyāva honti,",
  "tika-vin01t11:401_7": "evaṁ sakkaccaṁ nirantaraṁ anavasesato bhatā sambhatā assa atthīti bhatavāti bhagavā niruttinayena ta-kārassa ga-kāraṁ katvā.",
  "tika-vin01t11:401_8": "Atha vā bhatavāti teyeva yathāvutte buddhakare dhamme vuttanayena bhari sambhari, paripūresīti attho. Evampi bhatavāti bhagavā.",
  "tika-vin01t11:402_0": "Yasmā sambodhiyā sabbe, dānapāramiādike;",
  "tika-vin01t11:403_0": "Sambhāre bhatavā nātho, tasmāpi bhagavā mato.",
  "tika-vin01t11:404_0": "Kathaṁ bhāge vanīti bhagavā?",
  "tika-vin01t11:404_1": "Ye te catuvīsatikoṭisatasahassasaṅkhā devasikaṁ vaḷañjanakasamāpattibhāgā,",
  "tika-vin01t11:404_2": "te anavasesato lokahitatthaṁ attano ca diṭṭhadhammasukhavihāratthaṁ niccakappaṁ vani bhaji sevi bahulamakāsīti bhāge vanīti bhagavā.",
  "tika-vin01t11:404_3": "Atha vā abhiññeyyadhammesu kusalādīsu khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-vin01t11:404_4": "vitthārato pana ‘‘cakkhu pariññeyyaṁ,",
  "tika-vin01t11:404_5": "sotaṁ pariññeyyaṁ…pe… jarāmaraṇaṁ pariññeyya’’ntiādinā (paṭi. ma. 1.21) aneke pariññeyyabhāgā,",
  "tika-vin01t11:404_6": "‘‘cakkhussa samudayo pahātabbo…pe… jarāmaraṇassa samudayo pahātabbo’’tiādinā nayena pahātabbabhāgā,",
  "tika-vin01t11:404_7": "‘‘cakkhussa nirodho…pe… jarāmaraṇassa nirodho sacchikātabbo’’tiādinā sacchikātabbabhāgā,",
  "tika-vin01t11:404_8": "‘‘cakkhussa nirodhagāminī paṭipadā’’tiādinā ‘‘cattāro satipaṭṭhānā’’tiādinā ca anekabhedā bhāvetabbabhāgā ca dhammā vuttā,",
  "tika-vin01t11:404_9": "te sabbe vani bhaji yathārahaṁ gocarabhāvanāsevanānaṁ vasena sevi. Evampi bhāge vanīti bhagavā.",
  "tika-vin01t11:404_10": "Atha vā ye ime sīlādayo dhammakkhandhā sāvakehi sādhāraṇā guṇakoṭṭhāsā guṇabhāgā,",
  "tika-vin01t11:404_11": "kinti nu kho te vineyyasantānesu patiṭṭhapeyyanti mahākaruṇāya vani abhipatthayi,",
  "tika-vin01t11:404_12": "sā cassa abhipatthanā yathādhippetaphalāvahā ahosi. Evampi bhāge vanīti bhagavā.",
  "tika-vin01t11:405_0": "Yasmā ñeyyasamāpatti-guṇabhāge tathāgato;",
  "tika-vin01t11:406_0": "Bhaji patthayi sattānaṁ, hitāya bhagavā tato.",
  "tika-vin01t11:407_0": "Kathaṁ bhage vanīti bhagavā?",
  "tika-vin01t11:407_1": "Samāsato tāva katapuññehi payogasampannehi yathāvibhavaṁ bhajīyantīti bhagā, lokiyalokuttarasampattiyo.",
  "tika-vin01t11:407_2": "Tattha lokiye tāva tathāgato sambodhito pubbe bodhisattabhūto paramukkaṁsagate vani bhaji sevi,",
  "tika-vin01t11:407_3": "yattha patiṭṭhāya niravasesato buddhakaradhamme samannānento buddhadhamme paripācesi.",
  "tika-vin01t11:407_4": "Buddhabhūto pana te niravajjasukhūpasaṁhite anaññasādhāraṇe lokuttarepi vani bhaji sevi.",
  "tika-vin01t11:407_5": "Vittārato pana padesarajjaissariyacakkavattisampattidevarajjasampattiādivasena jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena ca anekavihite anaññasādhāraṇe bhage vani bhaji sevi. Evaṁ bhage vanīti bhagavā.",
  "tika-vin01t11:408_0": "Yā tā sampattiyo loke, yā ca lokuttarā puthu;",
  "tika-vin01t11:409_0": "Sabbā tā bhaji sambuddho, tasmāpi bhagavā mato.",
  "tika-vin01t11:410_0": "Kathaṁ bhattavāti bhagavā?",
  "tika-vin01t11:410_1": "Bhattā daḷhabhattikā assa bahū atthīti bhattavā.",
  "tika-vin01t11:410_2": "Tathāgato hi mahākaruṇāsabbaññutaññāṇādiaparimitanirupamappabhāvaguṇavisesasamaṅgībhāvato sabbasattāuttamo,",
  "tika-vin01t11:410_3": "sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya dvattiṁsa mahāpurisalakkhaṇāsīti anubyañjana byāmappabhādi anaññasādhāraṇavisesapaṭimaṇḍitarūpakāyatāya yathābhuccaguṇādhigatena ‘‘itipi so bhagavā’’tiādinayappavattena lokattayabyāpinā suvipulena suvisuddhena ca thutighosena samannāgatattā ukkaṁsapāramippattāsu appicchatāsantuṭṭhitāādīsu suppatiṭṭhitabhāvato dasabalacatuvesārajjādiniratisayaguṇavisesasamaṅgībhāvato ca rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno,",
  "tika-vin01t11:410_4": "dhammappamāṇo dhammappasannoti evaṁ catuppamāṇike lokasannivāse sabbathāpi pasādāvahabhāvena samantapāsādikattā aparimāṇānaṁ sattānaṁ sadevamanussānaṁ ādarabahumānagāravāyatanatāya paramapemasambhattiṭṭhānaṁ.",
  "tika-vin01t11:410_5": "Ye cassa ovāde patiṭṭhitā aveccappasādena samannāgatā honti,",
  "tika-vin01t11:410_6": "kenaci asaṁhāriyā tesaṁ sambhatti samaṇena vā brāhmaṇena vā devena vā mārena vā brahmunā vāti.",
  "tika-vin01t11:410_7": "Tathā hi te attano jīvitapaaccāgepi tattha pasādaṁ na pariccajanti tassa vā āṇaṁ daḷhabhattibhāvato. Tenevāha –",
  "tika-vin01t11:411_0": "‘‘Yo ve kataññū katavedi dhīro,",
  "tika-vin01t11:412_0": "Kalyāṇamitto daḷhabhatti ca hotī’’ti. (jā. 2.17.78);",
  "tika-vin01t11:413_0": "‘‘Seyyathāpi, bhikkhave,",
  "tika-vin01t11:413_1": "mahāsamuddo ṭhitadhammo velaṁ nātivattati, evameva kho, bhikkhave,",
  "tika-vin01t11:413_2": "yaṁ mayā sāvakānaṁ sikkhāpadaṁ paññattaṁ,",
  "tika-vin01t11:413_3": "taṁ mama sāvakā jīvitahetupi nātikkamantī’’ti (udā. 45; cūḷava. 385) ca.",
  "tika-vin01t11:414_0": "Evaṁ bhattavāti bhagavā niruttinayena ekassa ta-kārassa lopaṁ katvā itarassa ta-kārassa ga-kāraṁ katvā.",
  "tika-vin01t11:415_0": "Guṇātisayayuttassa, yasmā lokahitesino;",
  "tika-vin01t11:416_0": "Sambhattā bahavo satthu, bhagavā tena vuccati.",
  "tika-vin01t11:417_0": "Kathaṁ bhage vamīti bhagavā?",
  "tika-vin01t11:417_1": "Yasmā tathāgato bodhisattabhūtopi purimāsu jātīsu pāramiyo pūrento bhagasaṅkhātaṁ siriṁ issariyaṁ yasañca vami uggiri,",
  "tika-vin01t11:417_2": "kheḷapiṇḍaṁ viya anapekkho chaḍḍayi.",
  "tika-vin01t11:417_3": "Tathā hissa somanassakumārakāle(jā.",
  "tika-vin01t11:417_4": "1.15.211 ādayo) hatthipālakumārakāle (jā.",
  "tika-vin01t11:417_5": "1.15.337 ādayo) ayogharapaṇḍitakāle(jā.",
  "tika-vin01t11:417_6": "1.15.363 ādayo) mūgapakkhapaṇḍitakāle (jā.",
  "tika-vin01t11:417_7": "2.22.1 ādayo) cūḷasutasomakāleti (jā.",
  "tika-vin01t11:417_8": "2.17.195 ādayo) evamādīsu nekkhammapāramīpūraṇavasena devarajjasadisāya rajjasiriyā pariccattattabhāvānaṁ pamāṇaṁ natthi,",
  "tika-vin01t11:417_9": "carimattabhāvepi hatthagataṁ cakkavattisiriṁ devalokādhipaccasaasaṁ catudīpissariyaṁ cakkavattisampattisannissayaṁ sattaratanasamujjalaṁ yasañca tiṇāyapi amaññamāno nirapekkho pahāya abhinikkhamitvā sammāsambodhiṁ abhisambuddho,",
  "tika-vin01t11:417_10": "tasmā ime siriādike bhage vamīti bhagavā.",
  "tika-vin01t11:417_11": "Atha vā bhāni nāma nakkhattāni,",
  "tika-vin01t11:417_12": "tehi samaṁ gacchanti pavattantīti bhagā,",
  "tika-vin01t11:417_13": "sineruyugandharauttarakuruhimavantādibhājanalokavisesasannissayā sobhā kappaṭṭhāyibhāvato,",
  "tika-vin01t11:417_14": "tepi bhagavā vami taṁnivāsisattāvāsasamatikkamanato tappaṭibaddhachandarāgappahānena pajahīti. Evampi bhage vamīti bhagavā.",
  "tika-vin01t11:418_0": "Cakkavattisiriṁ yasmā, yasaṁ issariyaṁ sukhaṁ;",
  "tika-vin01t11:419_0": "Pahāsi lokacittañca, sugato bhagavā tato.",
  "tika-vin01t11:420_0": "Kathaṁ bhāge vamīti bhagavā?",
  "tika-vin01t11:420_1": "Bhāgā nāma sabhāgadhammakoṭṭhāsā,",
  "tika-vin01t11:420_2": "te khandhāyatanadhātādivasena,",
  "tika-vin01t11:420_3": "tatthāpi rūpavedanādivasena atītādivasena ca anekavidhā,",
  "tika-vin01t11:420_4": "te ca bhagavā sabbaṁ papañcaṁ sabbaṁ yogaṁ sabbaṁ ganthaṁ sabbaṁ saṁyojanaṁ samucchinditvā amatadhātuṁ samadhigacchanto vami uggiri,",
  "tika-vin01t11:420_5": "anapekkho chaḍḍayi na paccāgami.",
  "tika-vin01t11:420_6": "Tathā hesa sabbatthakameva pathaviṁ āpaṁ tejaṁ vāyaṁ,",
  "tika-vin01t11:420_7": "cakkhuṁ sotaṁ ghānaṁ jivhaṁ kāyaṁ manaṁ,",
  "tika-vin01t11:420_8": "rūpe sadde gandhe rase phoṭṭhabbe dhamme,",
  "tika-vin01t11:420_9": "cakkhuviññāṇaṁ…pe… manoviññāṇaṁ,",
  "tika-vin01t11:420_10": "cakkhusamphassaṁ…pe… manosamphassaṁ,",
  "tika-vin01t11:420_11": "cakkhusamphassajaṁ vedanaṁ…pe… manosamphassajaṁ vedanaṁ,",
  "tika-vin01t11:420_12": "cakkhusamphassajaṁ saññaṁ…pe… manosamphassajaṁ saññaṁ,",
  "tika-vin01t11:420_13": "cakkhusamphassajaṁ cetanaṁ…pe… manosamphassajaṁ cetanaṁ, rūpataṇhaṁ…pe… dhammataṇhaṁ,",
  "tika-vin01t11:420_14": "rūpavitakkaṁ…pe… dhammavitakkaṁ,",
  "tika-vin01t11:420_15": "rūpavicāraṁ…pe… dhammavicārantiādinā anupadadhammavibhāgavasenapi sabbeva dhammakoṭṭhāse anavasesato vami uggiri,",
  "tika-vin01t11:420_16": "anapekkhapariccāgena chaḍḍayi. Vuttañhetaṁ ‘‘yaṁ taṁ, ānanda,",
  "tika-vin01t11:420_17": "cattaṁ vantaṁ muttaṁ pahīnaṁ paṭinissaṭṭhaṁ,",
  "tika-vin01t11:420_18": "taṁ tathāgato puna paccāgamissatīti netaṁ ṭhānaṁ vijjatī’’ti (dī. ni. 2.183). Evampi bhāge vamīti bhagavā.",
  "tika-vin01t11:420_19": "Atha vā bhāge vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge dhamme ariyamaggañāṇamukhena vami uggiri, anapekkho pariccaji pajahi,",
  "tika-vin01t11:420_20": "paresañca tathattāya dhammaṁ desesi.",
  "tika-vin01t11:420_21": "Vuttampi cetaṁ ‘‘dhammāpi vo, bhikkhave , pahātabbā pageva adhammā (ma. ni. 240). Kullūpamaṁ vo, bhikkhave,",
  "tika-vin01t11:420_22": "dhammaṁ desessāmi nittharaṇatthāya, no gahaṇatthāyā’’tiādi (ma. ni. 1.240). Evampi bhāge vamīti bhagavā.",
  "tika-vin01t11:421_0": "Khandhāyatanadhātādi dhammabhedā mahesinā;",
  "tika-vin01t11:422_0": "Kaṇhā sukkā yato vantā, tatopi bhagavā mato.",
  "tika-vin01t11:423_0": "Tena vuttaṁ –",
  "tika-vin01t11:424_0": "‘‘Bhāgavā bhatavā bhāge, bhage ca vani bhattavā;",
  "tika-vin01t11:425_0": "Bhage vami tathā bhāge, vamīti bhagavā jino’’ti.",
  "tika-vin01t11:426_0": "Ettha ca yasmā saṅkhepato attahitasampattiparahitapaṭipattivasena duvidhā buddhaguṇā,",
  "tika-vin01t11:426_1": "tāsu attahitasampatti pahānasampadāñāṇasampadābhedato duvidhā ānubhāvasampadādīnaṁ tadavinābhāvena tadantogadhattā.",
  "tika-vin01t11:426_2": "Parahitapaṭipatti payogāsayabhedato duvidhā.",
  "tika-vin01t11:426_3": "Tattha payogato lābhasakkārādinirapekkhacittassa sabbadukkhaniyyānikadhammūpadeso,",
  "tika-vin01t11:426_4": "āsayato paṭiviruddhesupi niccaṁ hitesitā ñāṇaparipākakālāgamanādiparahitappaṭipatti.",
  "tika-vin01t11:426_5": "Āmisapaṭiggahaṇādināpi atthacariyā parahitapaapatti hotiyeva,",
  "tika-vin01t11:426_6": "tasmā tesampi vibhāvanavasena pāḷiyaṁ ‘‘araha’’ntiādīnaṁ padānaṁ gahaṇaṁ veditabbaṁ.",
  "tika-vin01t11:427_0": "Tattha arahanti iminā padena pahānasampadāvasena bhagavato attahitasampatti vibhāvitā,",
  "tika-vin01t11:427_1": "sammāsambuddho lokavidūti ca imehi padehi ñāṇasampadāvasena.",
  "tika-vin01t11:427_2": "Nanu ca ‘‘lokavidū’’ti imināpi sammāsambuddhatā vibhāvīyatīti? Saccaṁ vibhāvīyati,",
  "tika-vin01t11:427_3": "atthi pana viseso ‘‘sammāsambuddho’’ti iminā sabbaññutaññāṇānubhāvo vibhāvito,",
  "tika-vin01t11:427_4": "‘‘lokavidū’’ti pana iminā āsayānusayañāṇādīnampi ānubhāvo vibhāvitoti.",
  "tika-vin01t11:427_5": "Vijjācaraṇasampannoti iminā sabbāpi bhagavato attahitasampatti vibhāvitā.",
  "tika-vin01t11:427_6": "Sugatoti pana iminā samudāgamato paṭṭhāya bhagavato attahitasampatti parahitapaṭipatti ca vibhāvitā.",
  "tika-vin01t11:427_7": "Anuttaro purisadammasārathi satthā devamanussānanti imehi padehi bhagavato parahitapaṭipatti vibhāvitā.",
  "tika-vin01t11:427_8": "Buddhoti iminā bhagavato attahitasampatti parahitapaṭipatti ca vibhāvitā.",
  "tika-vin01t11:427_9": "Evañca katvā ‘‘sammāsambuddho’’ti vatvā ‘‘buddho’’ti vacanaṁ samatthitaṁ hoti. Tenevāha ‘‘attanāpi bujjhi, aññepi satte bodhesī’’tiādi .",
  "tika-vin01t11:427_10": "Bhagavāti ca imināpi samudāgamato paṭṭhāya bhagavato sabbā attahitasampatti parahitapaṭipatti ca vibhāvitā.",
  "tika-vin01t11:428_0": "Aparo nayo – hetuphalasattupakāravasena saṅkhepato tividhā buddhaguṇā.",
  "tika-vin01t11:428_1": "Tattha arahaṁ sammāsambuddho vijjācaraṇasampanno lokavidūti imehi padehi phalasampattivasena buddhaguṇā vibhāvitā.",
  "tika-vin01t11:428_2": "Anuttaro purisadammasārathi satthā devamanussānanti imehi sattupakāravasena buddhaguṇā pakāsitā.",
  "tika-vin01t11:428_3": "Buddhoti iminā phalavasena sattupakāravasena ca buddhaguṇā vibhāvitā.",
  "tika-vin01t11:428_4": "Sugato bhagavāti pana imehi padehi hetuphalasattupakāravasena buddhaguṇā vibhāvitāti veditabbaṁ.",
  "tika-vin01t11:429_0": "So imaṁ lokantiādīsu so bhagavāti yo ‘‘araha’’ntiādinā kittitaguṇo, so bhagavā.",
  "tika-vin01t11:429_1": "Imaṁ lokanti nayidaṁ mahājanassa sammukhāmattaṁ sandhāya vuttaṁ,",
  "tika-vin01t11:429_2": "atha kho anavasesaṁ pariyādāyāti dassetuṁ ‘‘sadevaka’’ntiādi vuttaṁ.",
  "tika-vin01t11:429_3": "Tenāha ‘‘idāni vattabbaṁ nidassetī’’ti.",
  "tika-vin01t11:429_4": "Pajātattāti yathāsakaṁ kammakilesehi nibbattattā.",
  "tika-vin01t11:429_5": "Sadevakavacanena pañcakāmāvacaradevaggahaṇaṁ pārisesañāyenāti veditabbaṁ itaresaṁ padantarehi saṅgahitattā.",
  "tika-vin01t11:429_6": "Sadevakanti ca avayavena viggaho samudāyo samāsattho.",
  "tika-vin01t11:429_7": "Samārakavacanena chaṭṭhakāmāvacaradevaggahaṇaṁ paccāsattiñāyenāti daṭṭhabbaṁ.",
  "tika-vin01t11:429_8": "Tattha hi so jāto taṁnivāsī ca.",
  "tika-vin01t11:429_9": "Sabrahmakavacanena brahmakāyikādibrahmaggahaṇanti etthāpi eseva nayo.",
  "tika-vin01t11:429_10": "Paccatthikā…pe… samaṇabrāhmaṇaggahaṇanti nidassanamattametaṁ apaccatthikānaṁ asamitābāhitapāpānañca samaṇabrāhmaṇānaṁ sassamaṇabrāhmaṇīvacanena gahitattā.",
  "tika-vin01t11:429_11": "Kāmaṁ ‘‘sadevaka’’ntiādivisesanānaṁ vasena sattavisayo lokasaddoti viññāyati tulyayogavisayattā tesaṁ,",
  "tika-vin01t11:429_12": "‘‘salomako sapakkhako’’tiādīsu pana atulyayogepi ayaṁ samāso labbhatīti byabhicāradassanato pajāgahaṇanti āha ‘‘pajāvacanena sattalokaggahaṇa’’nti.",
  "tika-vin01t11:429_13": "Sadevakādivacanena upapattidevānaṁ,",
  "tika-vin01t11:429_14": "sassamaṇabrāhmaṇīvacanena visuddhidevānañca gahitattā āha ‘‘sadevamanussavacanena sammutidevaavasesamanussaggahaṇa’’nti. Tattha sammutidevā rājāno.",
  "tika-vin01t11:429_15": "Avasesamanussaggahaṇanti samaṇabrāhmaṇehi avasesamanussaggahaṇaṁ.",
  "tika-vin01t11:429_16": "Tīhi padehīti sadevakasamārakasabarhmakavacanehi.",
  "tika-vin01t11:429_17": "Dvīhīti sassamaṇabrāhmaṇiṁ sadevamanussanti imehi dvīhi padehi.",
  "tika-vin01t11:430_0": "Arūpī sattā attano āneñjavihārena viharantā dibbantīti devāti imaṁ nibbacanaṁ labhantīti āha ‘‘sadevakaggahaṇena arūpāvacaraloko gahito’’ti.",
  "tika-vin01t11:430_1": "Tenevāha bhagavā ‘‘ākāsānañcāyatanūpagānaṁ devānaṁ sahabyata’’ntiādi (a. ni. 3.117).",
  "tika-vin01t11:430_2": "Chakāmāvacaradevalokassa savisesaṁ mārassa vase vattanato āha ‘‘samārakaggahaṇena chakāmāvacaradevaloko’’ti .",
  "tika-vin01t11:430_3": "Arūpībrahmalokassa visuṁ gahitattā āha ‘‘rūpī brahmaloko’’ti.",
  "tika-vin01t11:430_4": "Catuparisavasenāti khattiyaparisā,",
  "tika-vin01t11:430_5": "brāhmaṇagahapatisamaṇacātumahārājikatāvatiṁsamārabrahmaparisāti imāsu aṭṭhasu parisāsu khattiyādicatuparisavasena.",
  "tika-vin01t11:430_6": "Itarā pana catasso parisā samārakaggahaṇena gahitā evāti.",
  "tika-vin01t11:431_0": "Kathaṁ panettha catuparisavasena manussaloko gahito?",
  "tika-vin01t11:431_1": "‘‘Sassamaṇabrāhmaṇi’’nti iminā samaṇaparisā brāhmaṇaparisā ca gahitā honti,",
  "tika-vin01t11:431_2": "‘‘sadevamanussa’’nti iminā khattiyaparisā gahapatiparisā ca gahitā,",
  "tika-vin01t11:431_3": "‘‘paja’’nti iminā pana imāyeva catasso parisā vuttā,",
  "tika-vin01t11:431_4": "catuparisasaṅkhātaṁ pajanti vuttaṁ hoti,",
  "tika-vin01t11:431_5": "kathaṁ pana sammutidevehi saha manussaloko gahito?",
  "tika-vin01t11:431_6": "Etthāpi ‘‘sassamaṇabrāhmaṇi’’nti iminā samaṇabrāhmaṇā gahitā,",
  "tika-vin01t11:431_7": "‘‘sadevamanussa’’nti iminā sammutidevasaṅkhātā khattiyā,",
  "tika-vin01t11:431_8": "gahapatisuddasaṅkhātā avasesamanussā ca gahitā honti.",
  "tika-vin01t11:431_9": "Ito pana aññesaṁ manussasattānaṁ abhāvato ‘‘paja’’nti iminā catūhi pakārehi ṭhitā eteyeva manussasattā vuttāti daṭṭhabbaṁ.",
  "tika-vin01t11:431_10": "Evaṁ vikappadvayepi pajāggahaṇena catuparisādivasena ṭhitānaṁ manussānaṁyeva gahitattā idāni ‘‘paja’’nti iminā avasesasatte saṅgahetvā dassetukāmo āha ‘‘avasesasabbasattaloko vā’’ti.",
  "tika-vin01t11:431_11": "Tattha nāgagaruḷādivasena avasesasattaloko veditabbo.",
  "tika-vin01t11:431_12": "Etthāpi catuparisavasena sammutidevehi vā saha avasesasabbasattaloko vāti yojetabbaṁ.",
  "tika-vin01t11:431_13": "Catuparisasahito avasesasuddhanāgasupaṇṇanerayikādisattaloko,",
  "tika-vin01t11:431_14": "catudhā ṭhitamanussasahito vā avasesanāgasupaṇṇanerayikādisattaloko gahitoti vuttaṁ hoti.",
  "tika-vin01t11:432_0": "Ettāvatā bhāgaso lokaṁ gahetvā yojanaṁ dassetvā idāni tena tena visesena abhāgaso lokaṁ gahetvā yojanaṁ dassetuṁ ‘‘apicetthā’’tiādi vuttaṁ.",
  "tika-vin01t11:432_1": "Tattha ukkaṭṭhaparicchedatoti ukkaṁsagativijānanena.",
  "tika-vin01t11:432_2": "Pañcasu hi gatīsu devagatipariyāpannāva seṭṭhā,",
  "tika-vin01t11:432_3": "tatthāpi arūpino dūrasamussāritakilesadukkhatāya santapaṇītaāneñjavihārasamaṅgitāya ativiya dīghāyukatāyāti evamādīhi visesehi ativiya ukkaṭṭhā.",
  "tika-vin01t11:432_4": "Brahmā mahānubhāvoti dasasahassiyaṁ mahābrahmuno vasena vadati.",
  "tika-vin01t11:432_5": "‘‘Ukkaṭṭhaparicchedato’’ti hi vuttaṁ.",
  "tika-vin01t11:432_6": "Anuttaranti seṭṭhaṁ navalokuttaraṁ.",
  "tika-vin01t11:432_7": "Anusandhikkamoti atthānañceva padānañca anusandhānukkamo.",
  "tika-vin01t11:432_8": "Porāṇā panettha evaṁ vaṇṇayanti – sadevakanti devatāhi saddhiṁ avasesaṁ lokaṁ.",
  "tika-vin01t11:432_9": "Samārakanti mārena saddhiṁ avasesaṁ lokaṁ.",
  "tika-vin01t11:432_10": "Sabrahmakanti brahmehi saddhiṁ avasesaṁ lokaṁ.",
  "tika-vin01t11:432_11": "Evaṁ sabbepi tibhavūpage satte devamārabrahmasahitatāsaṅkhātehi tīhi pakārehi ‘‘sadevaka’’ntiādīsu tīsu padesu pakkhipitvā puna dvīhi padehi pariyādiyanto ‘‘sassamaṇabrāhmaṇiṁ pajaṁ sadevamanussa’’nti āha.",
  "tika-vin01t11:432_12": "Evaṁ pañcahipi padehi sadevakattādinā tena tena pakārena tedhātukameva pariyādinnanti.",
  "tika-vin01t11:433_0": "Abhiññāti yakāralopenāyaṁ niddeso,",
  "tika-vin01t11:433_1": "abhijānitvāti ayamettha atthoti āha ‘‘abhiññāya adhikena ñāṇena ñatvā’’ti.",
  "tika-vin01t11:433_2": "Anumānādipaṭikkhepoti anumānaupamānaatthāpattiādipaṭikkhepo ekappamāṇattā.",
  "tika-vin01t11:433_3": "Sabbattha appaṭihatañāṇacāratāya hi sabbapaccakkhā buddhā bhagavanto.",
  "tika-vin01t11:433_4": "Anuttaraṁ vivekasukhanti phalasamāpattisukhaṁ.",
  "tika-vin01t11:433_5": "Tena vīthimissāpi kadāci bhagavato dhammadesanā hotīti hitvāpīti pisaddaggahaṇaṁ.",
  "tika-vin01t11:433_6": "Bhagavā hi dhammaṁ desento yasmiṁ khaṇe parisā sādhukāraṁ vā deti,",
  "tika-vin01t11:433_7": "yathāsutaṁ vā dhammaṁ paccavekkhati,",
  "tika-vin01t11:433_8": "taṁ khaṇaṁ pubbabhāgena paricchinditvā phalasamāpattiṁ samāpajjati,",
  "tika-vin01t11:433_9": "yathāparicchedañca samāpattito vuṭṭhāya ṭhitaṭṭhānato paṭṭhāya dhammaṁ deseti.",
  "tika-vin01t11:433_10": "Appaṁ vā bahuṁ vā desentoti ugghaṭitaññussa vasena appaṁ vā,",
  "tika-vin01t11:433_11": "vipañcitaññussa neyyassa vā vasena bahuṁ vā desento.",
  "tika-vin01t11:433_12": "Ādikalyāṇādippakārameva desetīti ādimhipi kalyāṇaṁ bhaddakaṁ anavajjameva katvā deseti.",
  "tika-vin01t11:433_13": "Majjhepi pariyosānepi kalyāṇaṁ bhaddakaṁ anavajjameva katvā desetīti vuttaṁ hoti.",
  "tika-vin01t11:433_14": "Dhammassa hi kalyāṇatā niyyānikatāya niyyānikatā ca sabbaso anavajjabhāvena.",
  "tika-vin01t11:434_0": "Samantabhaddakattāti sabbabhāgehi sundarattā.",
  "tika-vin01t11:434_1": "Dhammassāti pariyattidhammassa.",
  "tika-vin01t11:434_2": "Kiñcāpi avayavavinimutto samudāyo nāma paramatthato koci natthi,",
  "tika-vin01t11:434_3": "yesu pana avayavesu samudāyarūpena apekkhitesu gāthāti samaññā,",
  "tika-vin01t11:434_4": "taṁ tato bhinnaṁ viya katvā saṁsāmivohāraṁ āropetvā dassento ‘‘paṭhamapādena ādikalyāṇā’’tiādimāha.",
  "tika-vin01t11:434_5": "Ekānusandhikanti idaṁ nātibahuvibhāgaṁ yathānusandhinā ekānusandhikaṁ sandhāya vuttaṁ.",
  "tika-vin01t11:434_6": "Itarassa pana teneva desetabbadhammavibhāgena ādimajjhapariyosānabhāgā labbhantīti.",
  "tika-vin01t11:434_7": "Nidānenāti ānandattherena ṭhapitakāladesadesakaparisādiapadisanalakkhaṇena nidānaganthena.",
  "tika-vin01t11:434_8": "Nigamenāti ‘‘idamavocā’’tiādikena ‘‘iti yaṁ taṁ vuttaṁ,",
  "tika-vin01t11:434_9": "idametaṁ paṭicca vutta’’nti vā yathāvuttatthanigamanena.",
  "tika-vin01t11:434_10": "Saṅgītikārakehi ṭhapitānipi hi nidānanigamanāni dassetvā tīṇi piṭakāni satthu desanāya anuvidhānato tadantogadhāneva.",
  "tika-vin01t11:434_11": "Teneva dīghanikāyaṭṭhakathāyaṁ ‘‘ekānusandhikassa suttassa nidānaṁ ādi, idamavocāti pariyosānaṁ,",
  "tika-vin01t11:434_12": "ubhinnamantarā majjha’’nti (dī. ni. aṭṭha. 1.190) vuttaṁ.",
  "tika-vin01t11:435_0": "Evaṁ suttantapiṭakavasena dhammassa ādikalyāṇāditaṁ dassetvā idāni tīṇi piṭakāni ekajjhaṁ gahetvā taṁ dassetuṁ ‘‘sakalopī’’tiādi vuttaṁ. Tattha sāsanadhammoti –",
  "tika-vin01t11:436_0": "‘‘Sabbapāpassa akaraṇaṁ, kusalassa upasampadā;",
  "tika-vin01t11:437_0": "Sacittapariyodapanaṁ, etaṁ buddhāna sāsana’’nti. (dī. ni. 2.90; dha. pa. 183; netti. 30, 50) –",
  "tika-vin01t11:438_0": "Evaṁ vuttassa satthusāsanassa pakāsako pariyattidhammo.",
  "tika-vin01t11:438_1": "Sīlamūlakattā sāsanassa ‘‘sīlena ādikalyāṇo’’ti vuttaṁ.",
  "tika-vin01t11:438_2": "Samathādīnaṁ sāsanasampattiyā vemajjhabhāvato āha ‘‘samathavipassanāmaggaphalehi majjhekalyāṇo’’ti.",
  "tika-vin01t11:438_3": "Nibbānādhigamato uttari karaṇīyābhāvato vuttaṁ ‘‘nibbānena pariyosānakalyāṇo’’ti.",
  "tika-vin01t11:438_4": "Sāsane sammāpaṭipatti nāma paññāya hoti,",
  "tika-vin01t11:438_5": "tassā ca sīlaṁ samādhi ca mūlanti āha ‘‘sīlasamādhīhivā ādikalyāṇo’’ti.",
  "tika-vin01t11:438_6": "Paññā pana anubodhapaavedhavasena duvidhāti tadubhayampi gaṇhanto ‘‘vipassanāmaggehi majjhekalyāṇo’’ti āha.",
  "tika-vin01t11:438_7": "Tassā nipphattiphalakiccaṁ nibbānasacchikiriyā,",
  "tika-vin01t11:438_8": "tato paraṁ kattabbaṁ natthīti dassento āha ‘‘phalanibbānehi pariyosānakalyāṇo’’ti.",
  "tika-vin01t11:438_9": "Phalaggahaṇena vā saupādisesaṁ nibbānamāha,",
  "tika-vin01t11:438_10": "itarena itaraṁ tadubhayañca sāsanasampattiyā osānanti āha ‘‘phalanibbānehi pariyosānakalyāṇo’’ti.",
  "tika-vin01t11:439_0": "Buddhasubodhitāya vā ādikalyāṇoti buddhassa subodhitā sammāsambuddhatā,",
  "tika-vin01t11:439_1": "tāya ādikalyāṇo tappabhavattā.",
  "tika-vin01t11:439_2": "Sabbaso saṁkilesappahānaṁ vodānapāripūrī ca dhammasudhammatā,",
  "tika-vin01t11:439_3": "tāya majjhekalyāṇo taṁsarīrattā.",
  "tika-vin01t11:439_4": "Satthārā yathānusiṭṭhaṁ tathā paṭipatti saṅghasuppaṭipatti,",
  "tika-vin01t11:439_5": "tāya pariyosānakalyāṇo tāya sāsanassa loke suppatiṭṭhitabhāvato. Tanti sāsanadhammaṁ.",
  "tika-vin01t11:439_6": "Tathattāyāti yathattāya bhagavatā dhammo desito, tathattāya tathabhāvāya.",
  "tika-vin01t11:439_7": "So pana abhisambodhi paccekabodhi sāvakabodhīti tividho ito aññathā nibbānādhigamassa abhāvato.",
  "tika-vin01t11:439_8": "Tattha sabbaguṇehi aggabhāvato itarabodhidvayamūlatāya ca paṭhamāya bodhiyā ādikalyāṇatā,",
  "tika-vin01t11:439_9": "guṇehi vemajjhabhāvato dutiyāya majjhekalyāṇatā,",
  "tika-vin01t11:439_10": "tadubhayatāya vā vosānatāya ca sāsanadhammassa tatiyāya pariyosānakalyāṇatā vuttā.",
  "tika-vin01t11:440_0": "Esoti sāsanadhammo.",
  "tika-vin01t11:440_1": "Nīvaraṇavikkhambhanatoti vimuttāyatanasīse ṭhatvā saddhammaṁ suṇantassa nīvaraṇānaṁ vikkhambhanasabbhāvato. Vuttañhetaṁ –",
  "tika-vin01t11:441_0": "‘‘Yathā yathāvuso,",
  "tika-vin01t11:441_1": "bhikkhuno satthā vā dhammaṁ deseti,",
  "tika-vin01t11:441_2": "aññataro vā garuṭṭhānīyo sabrahmacārī,",
  "tika-vin01t11:441_3": "tathā tathā so tattha labhati atthavedaṁ labhati dhammaveda’’nti.",
  "tika-vin01t11:442_0": "‘‘Yasmiṁ , bhikkhave,",
  "tika-vin01t11:442_1": "samaye ariyasāvako ohitasoto dhammaṁ suṇāti,",
  "tika-vin01t11:442_2": "pañcassa nīvaraṇāni tasmiṁ samaye pahīnāni hontī’’ti –",
  "tika-vin01t11:443_0": "Ca ādi.",
  "tika-vin01t11:443_1": "Samathavipassanāsukhāvahanatoti samathasukhassa vipassanāsukhassa ca sampāpanato.",
  "tika-vin01t11:443_2": "Vuttampi cetaṁ ‘‘so vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukha’’ntiādi, tathā –",
  "tika-vin01t11:444_0": "‘‘Yato yato sammasati, khandhānaṁ udayabbayaṁ;",
  "tika-vin01t11:445_0": "Labhatī pītipāmojjaṁ, amataṁ taṁ vijānataṁ.",
  "tika-vin01t11:446_0": "Amānusī ratī hoti,",
  "tika-vin01t11:446_1": "sammā dhammaṁ vipassato’’ti ca. (dha. pa. 374-373);",
  "tika-vin01t11:447_0": "Tathā paṭipannoti yathā samathavipassanāsukhaṁ āvahati,",
  "tika-vin01t11:447_1": "yathā vā satthārā anusiṭṭhaṁ, tathā paṭipanno sāsanadhammo.",
  "tika-vin01t11:447_2": "Tādibhāvāvahanatoti chaḷaṅgupekkhāvasena iṭṭhādīsu tādibhāvassa lokadhammehi anupalepassa āvahanato.",
  "tika-vin01t11:447_3": "Nāthappabhavattāti pabhavati etasmāti pabhavo, uppattiṭṭhānaṁ,",
  "tika-vin01t11:447_4": "nāthova pabhavo etassāti nāthappabhavo,",
  "tika-vin01t11:447_5": "tassa bhāvo nāthappabhavattaṁ,",
  "tika-vin01t11:447_6": "tasmā sāsanadhammassa nāthahetukattāti attho.",
  "tika-vin01t11:447_7": "Atthasuddhiyā majjhekalyāṇoti nirupakkilesatāya niyyānikatā atthasuddhi, tāya majjhekalyāṇo.",
  "tika-vin01t11:447_8": "Kiccasuddhiyā pariyosānakalyāṇoti suppaṭipattisaṅkhātakiccassa suddhiyā pariyosānakalyāṇo suppaṭipattipariyosānattā sāsanadhammassa.",
  "tika-vin01t11:447_9": "Yathāvuttamatthaṁ nigamento āha ‘‘tasmā’’tiādi.",
  "tika-vin01t11:448_0": "Sāsanabrahmacariyantiādīsu avisesena tisso sikkhā sakalo ca tantidhammo sāsanabrahmacariyaṁ.",
  "tika-vin01t11:448_1": "Yaṁ sandhāya vuttaṁ ‘‘katamesānaṁ kho, bhante,",
  "tika-vin01t11:448_2": "buddhānaṁ bhagavantānaṁ brahmacariyaṁ na ciraṭṭhitikamahosī’’tiādi (pārā. 18).",
  "tika-vin01t11:448_3": "Ariyo aṭṭhaṅgiko maggo maggabrahmacariyaṁ.",
  "tika-vin01t11:448_4": "Yaṁ sandhāya vuttaṁ ‘‘khīṇā jāti, vusitaṁ brahmacariyaṁ, kataṁ karaṇīya’’nti (pārā. 14). Yathānurūpanti yathārahaṁ.",
  "tika-vin01t11:448_5": "Sikkhattayasaṅgahañhi sāsanabrahmacariyaṁ atthasampattiyā sātthaṁ, tathā maggabrahmacariyaṁ.",
  "tika-vin01t11:448_6": "Itaraṁ pana tantidhammasaṅkhātaṁ sāsanabrahmacariyaṁ yathāvuttenatthena sātthaṁ sabyañjanañca.",
  "tika-vin01t11:448_7": "Atthasampattiyāti sampannatthatāya.",
  "tika-vin01t11:448_8": "Sampattiattho hi idha sahasaddo.",
  "tika-vin01t11:448_9": "Byañjanasampattiyāti etthāpi eseva nayo.",
  "tika-vin01t11:448_10": "Yassa hi yāgubhattādiitthipurisādivaṇṇanānissitā desanā hoti,",
  "tika-vin01t11:448_11": "na so sātthaṁ deseti niyyānatthavirahato tassā desanāya.",
  "tika-vin01t11:448_12": "Bhagavā pana tathārūpaṁ desanaṁ pahāya catusatipaṭṭhānādinissitaṁ desanaṁ deseti,",
  "tika-vin01t11:448_13": "tasmā ‘‘atthasampattiyā sātthaṁ desetī’’ti vuccati .",
  "tika-vin01t11:448_14": "Yassa pana desanā sithiladhanitādibhedesu byañjanesu ekappakāreneva dvippakāreneva vā byañjanena yuttatāya ekabyañjanādiyuttā vā damiḷabhāsā viya,",
  "tika-vin01t11:448_15": "vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā vā kirātabhāsā viya,",
  "tika-vin01t11:448_16": "sabbattheva vissajjanīyayuttatāya sabbavissaṭṭhabyañjanā vā yavanabhāsā viya,",
  "tika-vin01t11:448_17": "sabbattheva sānusāratāya sabbaniggahītabyañjanā vā pādasikādi milakkhubhāsā viya,",
  "tika-vin01t11:448_18": "tassa byañjanapāripūriyā abhāvato abyañjanā nāma desanā hoti.",
  "tika-vin01t11:448_19": "Sabbāpi hi esā byañjanekadesavaseneva pavattiyā aparipuṇṇabyañjanāti katvā ‘‘abyañjanā’’ti vuccati. Bhagavā pana –",
  "tika-vin01t11:449_0": "‘‘Sithilaṁ dhanitañca dīgharassaṁ, garukaṁ lahukañca niggahītaṁ;",
  "tika-vin01t11:450_0": "Sambandhaṁ vavatthitaṁ vimuttaṁ,",
  "tika-vin01t11:450_1": "dasadhā byañjanabuddhiyā pabhedo’’ti. (dī. ni. aṭṭha. 1.190; ma. ni. aṭṭha. 1.291; pari. aṭṭha. 485) –",
  "tika-vin01t11:451_0": "Evaṁ vuttaṁ dasavidhaṁ byañjanaṁ amakkhetvā paripuṇṇabyañjanameva katvā dhammaṁ deseti,",
  "tika-vin01t11:451_1": "tasmā ‘‘byañjanasampattiyā sabyañjanaṁ desetī’’ti vuccati.",
  "tika-vin01t11:452_0": "Idāni ‘‘sātthaṁ sabyañjana’’nti ettha nettinayenapi atthaṁ dassetuṁ ‘‘saṅkāsanaṁ…pe… sabyañjana’’nti vuttaṁ.",
  "tika-vin01t11:452_1": "Tattha yadipi nettiyaṁ ‘‘byañjanamukhena byañjanatthaggahaṇaṁ hotīti akkharaṁ pada’’ntiādinā byañjanapadāni paṭhamaṁ uddiṭṭhāni,",
  "tika-vin01t11:452_2": "idha pana pāḷiyaṁ ‘‘sātthaṁ sabyañjana’’nti āgatattā atthapadāniyeva paṭhamaṁ dassetuṁ ‘‘saṅkāsanapakāsanā’’tiādi vuttaṁ.",
  "tika-vin01t11:452_3": "Tattha saṅkhepato kāsanaṁ dīpanaṁ saṅkāsanaṁ.",
  "tika-vin01t11:452_4": "Kāsananti ca kāsīyati dīpīyati vibhāvīyatīti attho.",
  "tika-vin01t11:452_5": "‘‘Maññamāno kho bhikkhu baddho mārassa amaññamāno mutto’’tiādīsu viya saṅkhepena dīpanaṁ saṅkāsanaṁ nāma.",
  "tika-vin01t11:452_6": "Tattakena hi tena bhikkhunā paṭividdhaṁ.",
  "tika-vin01t11:452_7": "Tenāha ‘‘aññātaṁ bhagavā’’tiādi. Paṭhamaṁ kāsanaṁ pakāsanaṁ. ‘‘Sabbaṁ, bhikkhave,",
  "tika-vin01t11:452_8": "āditta’’nti evamādīsu pacchā kathitabbamatthaṁ paṭhamaṁ vacanena dīpanaṁ pakāsanaṁ nāma.",
  "tika-vin01t11:452_9": "Ādikammasmiñhi ayaṁ pa-saddo ‘‘paññapeti paṭṭhapetī’’tiādīsu viya.",
  "tika-vin01t11:452_10": "Tikkhindriyāpekkhañcetaṁ padadvayaṁ uddesabhāvato.",
  "tika-vin01t11:452_11": "Tikkhindriyo hi saṅkhepato paṭhamañca vuttamatthaṁ paṭipajjati.",
  "tika-vin01t11:452_12": "Saṁkhittassa vitthāravacanaṁ sakiṁ vuttassa puna vacanañca vivaraṇavibhajanāni,",
  "tika-vin01t11:452_13": "yathā ‘‘kusalā dhammā’’ti saṅkhepato sakiṁyeva ca vuttassa atthassa ‘‘katame dhammā kusalā?",
  "tika-vin01t11:452_14": "Yasmiṁ samaye kāmāvacaraṁ kusalaṁ citta’’ntiādinā vitthārato vivaraṇavasena vibhajanavasena ca puna vacanaṁ.",
  "tika-vin01t11:452_15": "Majjhimindriyāpekkhametaṁ padadvayaṁ niddesabhāvato.",
  "tika-vin01t11:452_16": "Vivaṭassa vitthāratarābhidhānaṁ vibhattassa ca pakārehi ñāpanaṁ vineyyānaṁ cittaparitosanaṁ uttānīkaraṇapaññāpanāni,",
  "tika-vin01t11:452_17": "yathā ‘‘phasso hotī’’tiādinā vivaṭavibhattassa atthassa ‘‘katamo tasmiṁ samaye phasso hoti?",
  "tika-vin01t11:452_18": "Yo tasmiṁ samaye phasso phusanā saṁphusanā’’tiādinā uttānīkiriyā paññāpanā ca.",
  "tika-vin01t11:452_19": "Mudindriyāpekkhametaṁ padadvayaṁ paṭiniddesabhāvato.",
  "tika-vin01t11:453_0": "Atha vā ‘‘sabbaṁ, bhikkhave,",
  "tika-vin01t11:453_1": "āditta’’nti evaṁ paṭhamaṁ dīpitamatthaṁ puna pākaṭaṁ katvā dīpanena ‘‘kiñca, bhikkhave, sabbaṁ ādittaṁ? Cakkhu, bhikkhave, ādittaṁ,",
  "tika-vin01t11:453_2": "rūpā ādittā’’ti evamādinā saṁkhittassa vitthārābhidhānena sakiṁ vuttassa punapi abhidhānena vitthāretvā desanaṁ vivaraṇaṁ nāma.",
  "tika-vin01t11:453_3": "‘‘Kusalā dhammā’’ti saṅkhepena nikkhittassa ‘‘katame dhammā kusalā?",
  "tika-vin01t11:453_4": "Yasmiṁ samaye kāmāvacaraṁ kusalaṁ cittaṁ uppannaṁ hotī’’ti niddesavasena vivarite kusale dhamme ‘‘tasmiṁ samaye phasso hoti vedanā hotī’’ti vibhāgakaraṇaṁ vibhajanaṁ nāma.",
  "tika-vin01t11:453_5": "Vivaṭassa vitthārābhidhānena vibhattassa ca upamābhidhānena uttāniṁ karotīti vivaraṇena vivaritatthassa ‘‘katamo tasmiṁ samaye phasso hoti?",
  "tika-vin01t11:453_6": "Yo tasmiṁ samaye phasso phusanā saṁphusanā’’ti ativivaritvā kathanaṁ,",
  "tika-vin01t11:453_7": "vibhajanena vibhattassa ‘‘seyyathāpi, bhikkhave, gāvī niccammā,",
  "tika-vin01t11:453_8": "evameva khvāyaṁ bhikkhave phassāhāro daṭṭhabboti vadāmī’’ti evamādiupamākathanañca uttānīkaraṇaṁ nāma.",
  "tika-vin01t11:453_9": "Dhammaṁ suṇantānaṁ dhammadesanena vicittena anekavidhena somanassassa uppādanaṁ atikhiṇabuddhīnaṁ anekavidhena ñāṇatikhiṇakaraṇañca paññatti nāma sotūnaṁ cittatosanena cittanisānena ca paññāpanaṁ paññattīti katvā.",
  "tika-vin01t11:453_10": "Atthapadasamāyogato sātthanti pariyattiatthassa saṅkāsanādiatthapadarūpattā yathāvuttachaatthapadasamāyogato sātthaṁ.",
  "tika-vin01t11:453_11": "Saṅkāsanapakāsanādayo hi atthākārattā ‘‘atthapadānī’’ti vuccanti.",
  "tika-vin01t11:453_12": "Atthoyeva hi byañjanapadehi saṅkāsīyati pakāsīyati vivarīyati vibhajīyati uttānī karīyati paññāpīyati.",
  "tika-vin01t11:454_0": "Akkharapadabyañjanākāraniruttiniddesasampattiyāti ettha ‘‘saṭṭhi vassasahassānī’’ti evamādīsu sa-kāra du-kāra so-kārādi viya uccāraṇavelāya apariyosite pade vaṇṇo akkharaṁ pariyāyavasena akkharaṇato avevacanato.",
  "tika-vin01t11:454_1": "Na hi vaṇṇassa pariyāyo vijjati.",
  "tika-vin01t11:454_2": "Yathā hi padaṁ savevacanatāya atthavasena pariyāyaṁ carantaṁ sañcarantaṁ viya hoti, na evaṁ vaṇṇo avevacanattā.",
  "tika-vin01t11:454_3": "Ekakkharaṁ vā padaṁ akkharaṁ ‘‘mā evaṁ kira ta’’ntiādīsu mā-kārādayo viya.",
  "tika-vin01t11:454_4": "Keci pana ‘‘tīsu dvāresu parisuddhapayogabhāvena visuddhakaraṇaṭṭhānānaṁ cittena pavattitadesanāvācāhi akkharaṇato avevacanato akathitattā akkharanti saññitā.",
  "tika-vin01t11:454_5": "Taṁ pārāyanikabrāhmaṇānaṁ manasā pucchitapañhānaṁ vasena bhagavatā ratanaghare nisīditvā sammasitapaṭṭhānamahāpakaraṇavasena ca gahetabba’’nti vadanti.",
  "tika-vin01t11:454_6": "Vibhattiyantaṁ atthassa ñāpanato padaṁ.",
  "tika-vin01t11:454_7": "Pajjati attho etenāti hi padaṁ.",
  "tika-vin01t11:454_8": "Taṁ nāmapadaṁ ākhyātapadaṁ upasaggapadaṁ nipātapadanti catubbidhaṁ.",
  "tika-vin01t11:454_9": "Tattha phasso vedanā cittanti evamādikaṁ dabbapadhānaṁ nāmapadaṁ.",
  "tika-vin01t11:454_10": "Nāmapadehi dabbamāvibhūtarūpaṁ, kiriyā anāvibhūtarūpā.",
  "tika-vin01t11:454_11": "Phusati vedayati vijānātīti evamādikaṁ kiriyāpadhānaṁ ākhyātapadaṁ.",
  "tika-vin01t11:454_12": "Ākhyātapadehi kiriyā āvibhūtarūpā, dabbamanāvibhūtarūpaṁ.",
  "tika-vin01t11:454_13": "Yathā ‘‘cirappavāsi’’nti ettha pa-saddo vasanakiriyāya viyogavisiṭṭhataṁ dīpeti,",
  "tika-vin01t11:454_14": "evaṁ kiriyāvisesadīpanato kiriyāvisesāvabodhanimittaṁ.",
  "tika-vin01t11:454_15": "Pa-iti evamādikaṁ upasaggapadaṁ.",
  "tika-vin01t11:454_16": "Kiriyāya dabbassa ca sarūpavisesappakāsanahetubhūtaṁ evanti evamādikaṁ nipātapadaṁ. ‘‘Evaṁ manasi karotha,",
  "tika-vin01t11:454_17": "mā evaṁ manasākatthā’’tiādīsu hi kiriyāvisesadīpanato kiriyāvisesassa jotako evaṁsaddo,",
  "tika-vin01t11:454_18": "‘‘evaṁsīlā evaṁdhammā’’tiādīsu dabbavisesassa.",
  "tika-vin01t11:454_19": "Saṅkhepato vuttaṁ padābhihitaṁ atthaṁ byañjetīti byañjanaṁ, vākyaṁ.",
  "tika-vin01t11:454_20": "‘‘Cattāro iddhipādā’’ti saṅkhepena kathitamatthaṁ ‘‘katame cattāro? Idha, bhikkhave,",
  "tika-vin01t11:454_21": "bhikkhu chandasamādhipadhānasaṅkhārasamannāgataṁ iddhipādaṁ bhāveti, vīriya, citta,",
  "tika-vin01t11:454_22": "vīmaṁsasamādhipadhānasaṅkhārasamannāgataṁ iddhipādaṁ bhāvetī’’tiādinā pākaṭaṁ karotīti vākyameva byañjanaṁ,",
  "tika-vin01t11:454_23": "taṁ pana atthato padasamudāyoti daṭṭhabbaṁ.",
  "tika-vin01t11:454_24": "Saākhyātaṁ sanipātaṁ sakārakaṁ savisesanaṁ vākyanti hi vadanti.",
  "tika-vin01t11:454_25": "Nanu ca padenapi attho byañjīyatīti padampi byañjananti āpajjatīti? Taṁ na.",
  "tika-vin01t11:454_26": "Padamattasavanepi hi adhikārādivasena labbhamānehi padantarehi anusandhānaṁ katvāva atthasampaṭipatti hotīti vākyameva atthaṁ byañjayatīti.",
  "tika-vin01t11:455_0": "Pakārato vākyavibhāgo ākāro. ‘‘Tattha katamo chando?",
  "tika-vin01t11:455_1": "Yo chando chandikatā kattukamyatā’’ti evamādīsu kathitasseva vākyassa anekavidhena vibhāgakaraṇaṁ ākāro nāma.",
  "tika-vin01t11:455_2": "Ākārābhihitaṁ nibbacanaṁ nirutti.",
  "tika-vin01t11:455_3": "‘‘Phasso vedanā’’ti evamādīsu ākārena kathitaṁ ‘‘phusatīti phasso,",
  "tika-vin01t11:455_4": "vedayatīti vedanā’’ti nīharitvā vitthāravacanaṁ nirutti nāma. ‘‘Nibbānaṁ maggati,",
  "tika-vin01t11:455_5": "nibbānatthikehi vā maggīyati,",
  "tika-vin01t11:455_6": "kilese vā mārento gacchatīti maggo’’tiādinā nibbacanavitthāro niravasesadesanattā niddeso.",
  "tika-vin01t11:455_7": "Atha vā vedayatīti vedanāti nibbacanaladdhapadesu sukhadukkhaadukkhamasukhāsu sukhayatīti sukhā, dukkhayatīti dukkhā,",
  "tika-vin01t11:455_8": "neva dukkhayati na sukhayatīti adukkhamasukhāti atthavitthāro niravasesena kathitattā niddeso nāma.",
  "tika-vin01t11:455_9": "Etesaṁ akkharādīnaṁ byañjanapadānaṁ sampattiyā sampannatāya sabyañjanaṁ.",
  "tika-vin01t11:456_0": "Evaṁ panassa atthapadasamāyogo byañjanapadasampatti ca veditabbā.",
  "tika-vin01t11:456_1": "Tattha bhagavā akkharehi saṅkāseti, padehi pakāseti, byañjanehi vivarati, ākārehi vibhajati, niruttīhi uttāniṁ karoti, niddesehi paññapeti.",
  "tika-vin01t11:456_2": "Tathā hi padāvayavaggahaṇamukhena padaggahaṇaṁ,",
  "tika-vin01t11:456_3": "gahitena ca padena padatthāvabodho gahitapubbasaṅketassa hotīti bhagavā akkharehi saṅkāseti.",
  "tika-vin01t11:456_4": "Yasmā pana akkharehi saṁkhittena dīpiyamāno attho padapariyosāne vākyassa apariyositattā padena paṭhamaṁ pakāsito dīpito hoti, tasmā padehi pakāseti.",
  "tika-vin01t11:456_5": "Vākyapariyosāne pana so attho vivarito vivaṭo kato hotīti byañjanehi vivarati.",
  "tika-vin01t11:456_6": "Yasmā ca pakārehi vākyabhede kate tadattho vibhatto nāma hoti, tasmā ākārehi vibhajati.",
  "tika-vin01t11:456_7": "Tathā vākyāvayavānaṁ paccekaṁ nibbacanavibhāge kate so attho pākaṭo hotīti niruttīhi uttāniṁ karoti.",
  "tika-vin01t11:456_8": "Katanibbacanehi pana vākyāvayavehi vitthāravasena niravasesato desitehi veneyyānaṁ cittaparitosanaṁ buddhinisānañca kataṁ hotīti niddesehi paññapeti.",
  "tika-vin01t11:456_9": "Apica bhagavā akkharehi ugghaṭetvā padehi vineti ugghaṭitaññuṁ,",
  "tika-vin01t11:456_10": "byañjanehi vipañcetvā ākārehi vineti vipañcitaññuṁ,",
  "tika-vin01t11:456_11": "niruttīhi netvā niddesehi vineti neyyaṁ.",
  "tika-vin01t11:456_12": "Evañcāyaṁ dhammo ugghaṭiyamāno ugghaṭitaññuṁ vineti, vipañciyamāno vipañcitaññuṁ, nīyamāno neyyaṁ. Tattha ugghaṭanā ādi, vipañcanā majjhe, nayanaṁ ante.",
  "tika-vin01t11:456_13": "Evaṁ tīsu kālesu tidhā desito dosattayavidhamano guṇattayāvaho tividhavineyyavinayanoti evampi tividhakalyāṇoyaṁ dhammo atthabyañjanapāripūriyā sāttho sabyañjanoti veditabbo.",
  "tika-vin01t11:456_14": "Vuttañhetaṁ nettipakaraṇe (netti. 9) –",
  "tika-vin01t11:457_0": "‘‘Tattha bhagavā akkharehi saṅkāseti, padehi pakāseti, byañjanehi vivarati, ākārehi vibhajati, niruttīhi uttāniṁ karoti, niddesehi paññapeti.",
  "tika-vin01t11:457_1": "Tattha bhagavā akkharehi ca padehi ca ugghaṭeti,",
  "tika-vin01t11:457_2": "byañjanehi ca ākārehi ca vipañceti,",
  "tika-vin01t11:457_3": "niruttīhi ca niddesehi ca vitthāreti. Tattha ugghaṭanā ādi, vipañcanā majjhe, vitthāranā pariyosānaṁ.",
  "tika-vin01t11:457_4": "Soyaṁ dhammavinayo ugghaṭiyanto ugghaṭitaññuṁ puggalaṁ vineti, tena naṁ āhu ādikalyāṇoti.",
  "tika-vin01t11:457_5": "Vipañciyanto vipañcitaññuṁ puggalaṁ vineti, tena naṁ āhu majjhekalyāṇoti.",
  "tika-vin01t11:457_6": "Vitthāriyanto neyyaṁ puggalaṁ vineti,",
  "tika-vin01t11:457_7": "tena naṁ āhu pariyosānakalyāṇotī’’ti.",
  "tika-vin01t11:458_0": "Atthagambhīratātiādīsu attho nāma tantiattho. Dhammo tanti.",
  "tika-vin01t11:458_1": "Paṭivedho tantiyā tantiatthassa ca yathābhūtāvabodho.",
  "tika-vin01t11:458_2": "Desanā nāma manasā vavatthāpitāya tantiyā desanā.",
  "tika-vin01t11:458_3": "Te panete atthādayo yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā ca, tasmā gambhīrā.",
  "tika-vin01t11:458_4": "Atha vā attho nāma hetuphalaṁ. Dhammo hetu. Desanā paññatti, yathādhammaṁ dhammābhilāpo.",
  "tika-vin01t11:458_5": "Anulomapaṭilomasaṅkhepavitthārādivasena vā kathanaṁ. Paṭivedho abhisamayo, atthānurūpaṁ dhammesu, dhammānurūpaṁ atthesu,",
  "tika-vin01t11:458_6": "paññattipathānurūpaṁ paññattīsu avabodho.",
  "tika-vin01t11:458_7": "Tesaṁ tesaṁ vā dhammānaṁ paṭivijjhitabbo lakkhaṇasaṅkhāto aviparītasabhāvo.",
  "tika-vin01t11:458_8": "Tepi cete atthādayo yasmā anupacitakusalasambhārehi duppaññehi sasādīhi viya mahāsamuddo dukkhogāhā alabbhaneyyapatiṭṭhā ca, tasmā gambhīrā.",
  "tika-vin01t11:458_9": "Tesu paṭivedhassapi atthasannissitattā vuttaṁ ‘‘atthagambhīratāpaṭivedhagambhīratāhi sāttha’’nti atthaguṇadīpanato.",
  "tika-vin01t11:458_10": "Tāsaṁ dhammadesanānaṁ byañjanasannissitattā vuttaṁ ‘‘dhammagambhīratādesanāgambhīratāhi sabyañjana’’nti tāsaṁ byañjanasampattidīpanato.",
  "tika-vin01t11:458_11": "Atthesu pabhedagataṁ ñāṇaṁ atthapaṭisambhidā,",
  "tika-vin01t11:458_12": "atthadhammaniruttipaṭisambhidāsu pabhedagataṁ ñāṇaṁ paṭibhānapaṭisambhidāti imissāpi paṭisambhidāya atthavisayattā āha ‘‘atthapaṭibhānapaṭisambhidāvisayato sāttha’’nti atthasampattiyā asati tadabhāvato. Dhammoti tanti.",
  "tika-vin01t11:458_13": "Niruttīti tantipadānaṁ niddhāretvā vacanaṁ.",
  "tika-vin01t11:458_14": "Tattha pabhedagatāni ñāṇāni dhammaniruttipaṭisambhidāti āha ‘‘dhammaniruttipaṭisambhidāvisayato sabyañjana’’nti asati byañjanasampattiyā tadabhāvato.",
  "tika-vin01t11:459_0": "Parikkhakajanappasādakantīti ettha iti-saddo hetuattho.",
  "tika-vin01t11:459_1": "Yasmā parikkhakajanānaṁ kiṁkusalagavesīnaṁ pasādāvahaṁ, tasmā sātthaṁ.",
  "tika-vin01t11:459_2": "Atthasampannanti phalena hetuno anumānaṁ nadīpūrena viya upari vuṭṭhipavattiyā.",
  "tika-vin01t11:459_3": "Sātthakatā panassa paṇḍitavedanīyatāya,",
  "tika-vin01t11:459_4": "sā paramagambhīrasaṇhasukhumabhāvato veditabbā.",
  "tika-vin01t11:459_5": "Vuttañhetaṁ ‘‘gambhīro duddaso’’tiādi.",
  "tika-vin01t11:459_6": "Lokiyajanappasādakanti sabyañjananti yasmā lokiyajanassa pasādāvahaṁ, tasmā sabyañjanaṁ.",
  "tika-vin01t11:459_7": "Lokiyajano hi byañjanasampattiyā tussati.",
  "tika-vin01t11:459_8": "Idhāpi phalena hetuno anumānaṁ.",
  "tika-vin01t11:459_9": "Sabyañjanatā panassa saddheyyatāya,",
  "tika-vin01t11:459_10": "sā ādikalyāṇādibhāvato veditabbā.",
  "tika-vin01t11:459_11": "Atha vā paṇḍitavedanīyato sātthanti paññāpadaṭṭhānatāya atthasampannataṁ āha,",
  "tika-vin01t11:459_12": "tato parikkhakajanappasādakaṁ saddheyyato sabyañjananti saddhāpadaṭṭhānatāya byañjanasampannataṁ,",
  "tika-vin01t11:459_13": "tato lokiyajanappasādatanti evamettha attho daṭṭhabbo.",
  "tika-vin01t11:459_14": "Gambhīrādhippāyato sātthanti adhippāyato agādhāpāratāya atthasampannaṁ aññathā tadabhāvato.",
  "tika-vin01t11:459_15": "Uttānapadato sabyañjananti subodhasaddakatāya byañjanasampannaṁ paramagambhīrassapi atthassa vineyyānaṁ suviññeyyabhāvāpādanato.",
  "tika-vin01t11:459_16": "Sabbopesa atthasampattiyā sātthaṁ,",
  "tika-vin01t11:459_17": "byañjanasampattiyā sabyañjananti sabbapaṭhamaṁ vuttasseva atthadvayassa papañcoti daṭṭhabbo.",
  "tika-vin01t11:459_18": "Tathā ceva tattha tattha saṁvaṇṇitaṁ.",
  "tika-vin01t11:459_19": "Tathā hettha vikappassa samuccayassa vā aggahaṇaṁ.",
  "tika-vin01t11:459_20": "Upanetabbassa abhāvatoti pakkhipitabbassa vodānatthassa avuttassa abhāvato.",
  "tika-vin01t11:459_21": "Kevalasaddo sakalādhivacananti āha ‘‘sakalaparipuṇṇabhāvenā’’ti ,",
  "tika-vin01t11:459_22": "sabbabhāgehi paripuṇṇatāyāti attho.",
  "tika-vin01t11:459_23": "Apanetabbassāti saṁkilesadhammassa.",
  "tika-vin01t11:460_0": "Brahmacariyaṁ pakāsetīti ettha pana ayaṁ brahmacariya-saddo dāne veyyāvacce pañcasikkhāpadasīle appamaññāsu methunaviratiyaṁ sadārasantose vīriye uposathaṅgesu ariyamagge sāsaneti imesu atthesu dissati.",
  "tika-vin01t11:461_0": "‘‘Kiṁ te vataṁ kiṁ pana brahmacariyaṁ,",
  "tika-vin01t11:462_0": "Kissa suciṇṇassa ayaṁ vipāko;",
  "tika-vin01t11:463_0": "Iddhī jutī balavīriyūpapatti,",
  "tika-vin01t11:464_0": "Idañca te nāgamahāvimānaṁ.",
  "tika-vin01t11:465_0": "‘‘Ahañca bhariyā ca manussaloke,",
  "tika-vin01t11:466_0": "Saddhā ubho dānapatī ahumhā;",
  "tika-vin01t11:467_0": "Opānabhūtaṁ me gharaṁ tadāsi,",
  "tika-vin01t11:468_0": "Santappitā samaṇabrāhmaṇā ca.",
  "tika-vin01t11:469_0": "‘‘Taṁ me vataṁ taṁ pana brahmacariyaṁ,",
  "tika-vin01t11:470_0": "Tassa suciṇṇassa ayaṁ vipāko;",
  "tika-vin01t11:471_0": "Iddhī jutī balavīriyūpapatti,",
  "tika-vin01t11:472_0": "Idañca me dhīra mahāvimāna’’nti. –",
  "tika-vin01t11:473_0": "Imasmiñhi puṇṇakajātake (jā. 2.22.1592-1593,",
  "tika-vin01t11:473_1": "1595) dānaṁ ‘‘brahmacariya’’nti vuttaṁ.",
  "tika-vin01t11:474_0": "‘‘Kena pāṇi kāmadado, kena pāṇi madhussavo;",
  "tika-vin01t11:475_0": "Kena te brahmacariyena, puññaṁ pāṇimhi ijjhati.",
  "tika-vin01t11:476_0": "‘‘Tena pāṇi kāmadado, tena pāṇi madhussavo;",
  "tika-vin01t11:477_0": "Tena me brahmacariyena, puññaṁ pāṇimhi ijjhatī’’ti. –",
  "tika-vin01t11:478_0": "Imasmiṁ aṅkurapetavatthumhi (pe. va. 275,",
  "tika-vin01t11:478_1": "277) veyyāvaccaṁ ‘‘brahmacariya’’nti vuttaṁ.",
  "tika-vin01t11:478_2": "‘‘Evaṁ kho taṁ bhikkhave tittiriyaṁ nāma brahmacariyaṁ ahosī’’ti (cūḷava.",
  "tika-vin01t11:478_3": "311) imasmiṁ tittirajātake pañcasikkhāpadasīlaṁ ‘‘brahmacariya’’nti vuttaṁ.",
  "tika-vin01t11:478_4": "‘‘Taṁ kho pana me pañcasikha brahmacariyaṁ neva nibbidāya na virāgāya na nirodhāya yāvadeva brahmalokūpapattiyā’’ti imasmiṁ mahāgovindasutte (dī. ni.",
  "tika-vin01t11:478_5": "2.329) catasso appamaññāyo ‘‘brahmacariya’’nti vuttā.",
  "tika-vin01t11:478_6": "‘‘Pare abrahmacārī bhavissanti,",
  "tika-vin01t11:478_7": "mayamettha brahmacārī bhavissāmā’’ti imasmiṁ sallekhasutte (ma. ni.",
  "tika-vin01t11:478_8": "1.83) methunavirati ‘‘brahmacariya’’nti vuttā.",
  "tika-vin01t11:479_0": "‘‘Mayañca bhariyā nātikkamāma,",
  "tika-vin01t11:480_0": "Amhe ca bhariyā nātikkamanti;",
  "tika-vin01t11:481_0": "Aññatra tāhi brahmacariyaṁ carāma,",
  "tika-vin01t11:482_0": "Tasmā hi amhaṁ daharā na mīyare’’ti. –",
  "tika-vin01t11:483_0": "Mahādhammapālajātake (jā.",
  "tika-vin01t11:483_1": "1.10.97) sadārasantoso ‘‘brahmacariya’’nti vutto. ‘‘Abhijānāmi kho panāhaṁ, sāriputta,",
  "tika-vin01t11:483_2": "caturaṅgasamannāgataṁ brahmacariyaṁ caritā,",
  "tika-vin01t11:483_3": "tapassī sudaṁ homī’’ti lomahaṁsanasutte (ma. ni.",
  "tika-vin01t11:483_4": "1.155) vīriyaṁ ‘‘brahmacariya’’nti vuttaṁ.",
  "tika-vin01t11:484_0": "‘‘Hīnena brahmacariyena, khattiye upapajjati;",
  "tika-vin01t11:485_0": "Majjhimena ca devattaṁ, uttamena visujjhatī’’ti. –",
  "tika-vin01t11:486_0": "Evaṁ (jā.",
  "tika-vin01t11:486_1": "2.22.429) nimijātake attadamanavasena kato aṭṭhaṅgiko uposatho ‘‘brahmacariya’’nti vutto. ‘‘Idaṁ kho pana me, pañcasikha,",
  "tika-vin01t11:486_2": "brahmacariyaṁ ekantanibbidāya virāgāya…pe… ayameva ariyo aṭṭhaṅgiko maggo’’ti mahāgovindasuttasmiṁyeva (dī. ni.",
  "tika-vin01t11:486_3": "2.329) ariyamaggo ‘‘brahmacariya’’nti vutto.",
  "tika-vin01t11:486_4": "‘‘Tayidaṁ brahmacariyaṁ iddhañceva phītañca vitthārikaṁ bāhujaññaṁ puthubhūtaṁ yāvadeva manussehi suppakāsita’’nti pāsādikasutte (dī. ni.",
  "tika-vin01t11:486_5": "3.174) sikkhattayasaṅgahaṁ sakalasāsanaṁ ‘‘brahmacariya’’nti vuttaṁ.",
  "tika-vin01t11:486_6": "Imasmimpi ṭhāne idameva ‘‘brahmacariya’’nti adhippetanti āha ‘‘sikkhattayapariggahitattā’’tiādi.",
  "tika-vin01t11:486_7": "Seṭṭhehīti buddhādīhi seṭṭhehi.",
  "tika-vin01t11:486_8": "Seṭṭhaṭṭhena brahmabhūtaṁ vā cariyaṁ brahmacariyaṁ.",
  "tika-vin01t11:487_0": "Sanidānanti heṭṭhā vuttalakkhaṇena nidānena sanidānaṁ.",
  "tika-vin01t11:487_1": "Sauppattikanti saaṭṭhuppattikaṁ.",
  "tika-vin01t11:487_2": "Veneyyānaṁanurūpatoti veneyyānaṁ cariyādianurūpato.",
  "tika-vin01t11:487_3": "Atthassāti desiyamānassa sīlādiatthassa.",
  "tika-vin01t11:487_4": "Hetudāharaṇayuttatoti ‘‘taṁ kissa hetu seyyathāpi,",
  "tika-vin01t11:487_5": "bhikkhave’’ti ca ādinā tattha tattha hetupamaggahaṇena hetudāharaṇehi yuttato.",
  "tika-vin01t11:487_6": "Saddhāpaṭilābhenāti ‘‘te taṁ dhammaṁ sutvā tathāgate saddhaṁ paṭilabhantī’’tiādinā vuttasaddhāpaṭilābhena.",
  "tika-vin01t11:487_7": "Paṭipattiyāti sīlavisuddhiyādisammāpaṭipattiyā, paṭipattinimittanti attho.",
  "tika-vin01t11:487_8": "Adhigamabyattitoti saccappaṭivedhena adhigamaveyyattiyasabbhāvato sātthaṁ kapilamatādi viya tucchaṁ niratthakaṁ ahutvā atthasampannanti katvā.",
  "tika-vin01t11:487_9": "Pariyattiyāti pariyattidhammaparicayena.",
  "tika-vin01t11:487_10": "Āgamabyattitoti durakkhātadhammesu paricayaṁ karontassa viya sammohaṁ ajanetvā bāhusaccaveyyattiyasabbhāvato sabyañjanaṁ.",
  "tika-vin01t11:487_11": "Byañjanasampattiyā hi sati āgamabyattīti.",
  "tika-vin01t11:487_12": "Sīlādipañcadhammakkhandhayuttatoti sīlādīhi pañcahi dhammakoṭṭhāsehi avirahitattā.",
  "tika-vin01t11:487_13": "Kevalaparipuṇṇanti anavasesena samantato puṇṇaṁ pūritaṁ.",
  "tika-vin01t11:487_14": "Nirupakkilesatoti diṭṭhimānādiupakkilesābhāvato.",
  "tika-vin01t11:487_15": "Nittharaṇatthāyāti vaṭṭadukkhato nissaraṇāya.",
  "tika-vin01t11:487_16": "Lokāmisanirapekkhatoti kathañcipi taṇhāsannissayassa anissayato parisuddhaṁ.",
  "tika-vin01t11:487_17": "Idaṁ vuttaṁ hoti – yo ‘‘imaṁ dhammadesanaṁ nissāya lābhaṁ vā sakkāraṁ vā labhissāmī’’ti deseti,",
  "tika-vin01t11:487_18": "tassa aparisuddhā desanā hoti.",
  "tika-vin01t11:487_19": "Bhagavā pana lokāmisanirapekkho hitapharaṇena mettābhāvanāya muduhadayo ullumpanasabhāvasaṇṭhitena cittena deseti,",
  "tika-vin01t11:487_20": "tasmā tassa desanā parisuddhāti.",
  "tika-vin01t11:488_0": "Sādhūti ayaṁ saddo ‘‘sādhu me bhante bhagavā saṁkhittena dhammaṁ desetū’’tiādīsu (saṁ. ni. 4.95) āyācane dissati.",
  "tika-vin01t11:488_1": "‘‘Sādhu bhanteti kho so bhikkhu bhagavato bhāsitaṁ abhinanditvā anumoditvā’’tiādīsu (ma. ni. 3.86) sampaṭicchane.",
  "tika-vin01t11:488_2": "‘‘Sādhu sādhu sāriputtā’’tiādīsu (dī. ni. 3.349) sampahaṁsane.",
  "tika-vin01t11:488_3": "‘‘Tena hi brāhmaṇa sādhukaṁ suṇohī’’tiādīsu (ma. ni.",
  "tika-vin01t11:488_4": "5.192) daḷhīkamme āṇattiyañca dissati.",
  "tika-vin01t11:489_0": "‘‘Sādhu dhammaruci rājā, sādhu paññāṇavā naro;",
  "tika-vin01t11:490_0": "Sādhu mittānamaddubbho, pāpassākaraṇaṁ sukha’’nti. –",
  "tika-vin01t11:491_0": "Ādīsu (jā. 2.18.101) sundare.",
  "tika-vin01t11:491_1": "Idhāpi sundareyeva daṭṭhabboti āha ‘‘sādhu kho panāti sundaraṁ kho panā’’ti. Tattha sundaranti bhaddakaṁ.",
  "tika-vin01t11:491_2": "Bhaddakatā ca passantassa hitasukhāvahabhāvenāti āha ‘‘atthāvahaṁ sukhāvaha’’nti.",
  "tika-vin01t11:491_3": "Tattha atthāvahanti diṭṭhadhammikasamparāyikaparamatthasaññitahitāvahaṁ.",
  "tika-vin01t11:491_4": "Sukhāvahanti yathāvuttatividhasukhāvahaṁ. Tathārūpānanti tādisānaṁ .",
  "tika-vin01t11:491_5": "Yādisehi pana guṇehi bhagavā samannāgato,",
  "tika-vin01t11:491_6": "tehi catuppamāṇikassa lokassa sabbakālepi accantāya pasādanīyo tesaṁ yathābhūtasabhāvattāti dassento ‘‘yathārūpo’’tiādimāha.",
  "tika-vin01t11:491_7": "Tattha yathābhucca…pe… arahatanti iminā dhammappamāṇānaṁ lūkhappamāṇānañca sattānaṁ bhagavato pasādāvahataṁ dasseti,",
  "tika-vin01t11:491_8": "taṁdassanena ca itaresampi rūpappamāṇaghosappamāṇānaṁ pasādāvahatā dassitā hotīti daṭṭhabbaṁ tadavinābhāvato.",
  "tika-vin01t11:491_9": "Brahmacariyaṁ pakāsetīti kittisaddo abbhuggatoti evamettha sambandhoti āha ‘‘dassanamattampi sādhu hotīti evamajjhāsayaṁ katvā’’tiādi.",
  "tika-vin01t11:491_10": "Tattha dassanamattampi sādhu hotīti ettha kosiyasakuṇavatthu kathetabbaṁ.",
  "tika-vin01t11:492_0": "2.Yena vā kāraṇenāti hetumhi idaṁ karaṇavacanaṁ. Hetuattho hi kiriyākāraṇaṁ, na karaṇaṁ viya kiriyattho,",
  "tika-vin01t11:492_1": "tasmā nānappakāraguṇavisesādhigamatthā idha upasaṅkamanakiriyāti ‘‘annena vasatī’’tiādīsu viya hetuatthamevetaṁ karaṇavacanaṁ yuttaṁ,",
  "tika-vin01t11:492_2": "na karaṇatthaṁ tassa ayujjamānattāti vuttaṁ ‘‘yena vā kāraṇenā’’ti.",
  "tika-vin01t11:492_3": "Avibhāgato hi satatappavattaniratisayasāduvipulāmatarasasaddhammaphalatāyassa sāduphalaniccaphalitamahārukkhena bhagavā upamito.",
  "tika-vin01t11:492_4": "Sāduphalūpabhogādhippāyaggahaṇeneva hi mahārukkhassa sāduphalatā gahitāti. Upasaṅkamīti upasaṅkamanto.",
  "tika-vin01t11:492_5": "Sampattakāmatāya hi kiñci ṭhānaṁ gacchanto taṁtaṁpadesātikkamanena upasaṅkami upasaṅkamantoti vattabbataṁ labhati.",
  "tika-vin01t11:492_6": "Tenāha ‘‘gatoti vuttaṁ hotī’’ti, upagatoti attho.",
  "tika-vin01t11:492_7": "Upasaṅkamitvāti pubbakālakiriyāniddesoti āha ‘‘upasaṅkamanapariyosānadīpana’’nti.",
  "tika-vin01t11:492_8": "Tatoti yaṁ ṭhānaṁ patto upasaṅkamīti vutto, tato upagataṭṭhānato.",
  "tika-vin01t11:492_9": "Āsannataraṁ ṭhānanti pañhaṁ vā pucchituṁ dhammaṁ vā sotuṁ sakkuṇeyyaṭṭhānaṁ.",
  "tika-vin01t11:493_0": "Yathā khamanīyādīni pucchantoti yathā bhagavā ‘‘kacci te brāhmaṇa khamanīyaṁ,",
  "tika-vin01t11:493_1": "kacci yāpanīya’’ntiādinā khamanīyādīni pucchanto tena brāhmaṇena saddhiṁ samappavattamodo ahosi.",
  "tika-vin01t11:493_2": "Pubbabhāsitāya tadanukaraṇena evaṁ sopi brāhmaṇo bhagavatā saddhiṁ samappavattamodo ahosīti yojanā.",
  "tika-vin01t11:493_3": "Taṁ pana samappavattamodataṁ upamāya dassetuṁ ‘‘sītodakaṁ viyā’’tiādi vuttaṁ. Sammoditanti saṁsanditaṁ.",
  "tika-vin01t11:493_4": "Ekībhāvanti sammodanakiriyāya samānataṁ ekarūpataṁ.",
  "tika-vin01t11:493_5": "Khamanīyanti ‘‘idaṁ catucakkaṁ navadvāraṁ sarīrayantaṁ dukkhabahulatāya sabhāvato dussahaṁ,",
  "tika-vin01t11:493_6": "kacci khamituṁ sakkuṇeyyanti pucchati.",
  "tika-vin01t11:493_7": "Yāpanīyanti paccayāyattavuttikaṁ cirappabandhasaṅkhātāya yāpanāya kacci yāpetuṁ sakkuṇeyyaṁ.",
  "tika-vin01t11:493_8": "Sīsarogādiābādhābhāvena kacci appābādhaṁ.",
  "tika-vin01t11:493_9": "Dukkhajīvikābhāvena kacci appātaṅkaṁ.",
  "tika-vin01t11:493_10": "Taṁtaṁkiccakaraṇe uṭṭhānasukhatāya kacci lahuṭṭhānaṁ.",
  "tika-vin01t11:493_11": "Tadanurūpabalayogato kacci balaṁ.",
  "tika-vin01t11:493_12": "Sukhavihārasambhavena kacci phāsuvihāro atthīti tattha tattha kaccisaddaṁ yojetvā attho veditabbo . Balappattā pīti pītiyeva. Taruṇapīti pāmojjaṁ.",
  "tika-vin01t11:493_13": "Sammodaṁ janeti karotīti sammodanikaṁ,",
  "tika-vin01t11:493_14": "tadeva sammodanīyanti āha ‘‘sammodajananato’’ti.",
  "tika-vin01t11:493_15": "Sammoditabbato sammodanīyanti idaṁ pana atthaṁ dassento ‘‘sammodituṁ yuttabhāvato’’ti āha.",
  "tika-vin01t11:493_16": "Saritabbabhāvatoti anussaritabbabhāvato.",
  "tika-vin01t11:493_17": "‘‘Saraṇīya’’nti vattabbe dīghaṁ katvā ‘‘sāraṇīya’’nti vuttaṁ.",
  "tika-vin01t11:493_18": "Suyyamānasukhatoti āpāthamadhuratamāha.",
  "tika-vin01t11:493_19": "Anussariyamānasukhatoti vimaddaramaṇīyataṁ.",
  "tika-vin01t11:493_20": "Byañjanaparisuddhatāyāti sabhāvaniruttibhāvena tassā kathāya vacanacāturiyamāha.",
  "tika-vin01t11:493_21": "Atthaparisuddhatāyāti atthassa nirupakkilesataṁ.",
  "tika-vin01t11:493_22": "Anekehi pariyāyehīti anekehi kāraṇehi.",
  "tika-vin01t11:494_0": "Atidūraaccāsannapaṭikkhepena nātidūranāccāsannaṁ nāma gahitaṁ,",
  "tika-vin01t11:494_1": "taṁ pana avakaṁsato ubhinnaṁ pasāritahatthāsaṅghaṭṭanena daṭṭhabbaṁ.",
  "tika-vin01t11:494_2": "Gīvaṁ pasāretvāti gīvaṁ parivattanavasena pasāretvā.",
  "tika-vin01t11:494_3": "Meti kattuatthe sāmivacananti āha ‘‘mayā suta’’nti.",
  "tika-vin01t11:494_4": "Jātibrāhmaṇeti jātiyā brāhmaṇe,",
  "tika-vin01t11:494_5": "na bāhitapāpatāyāti vuttaṁ hoti.",
  "tika-vin01t11:494_6": "Khaṇḍiccādibhāvaṁ āpāditeti khaṇḍitadantapalitakesādibhāvaṁ sampāpite.",
  "tika-vin01t11:494_7": "Vuḍḍhimariyādappatteti vuḍḍhiparicchedaṁ sampatte,",
  "tika-vin01t11:494_8": "vuḍḍhipariyantappatteti vuttaṁ hoti.",
  "tika-vin01t11:494_9": "Jātimahallakatāyāti uppattiyā mahallakabhāvena.",
  "tika-vin01t11:494_10": "Mahattaṁ lāti gaṇhātīti mahallako, jātiyā mahallako,",
  "tika-vin01t11:494_11": "na vibhavādināti jātimahallako. Addhānanti dīghakālaṁ.",
  "tika-vin01t11:494_12": "Kittako pana soti āha ‘‘dve tayo rājaparivaṭṭe’’ti,",
  "tika-vin01t11:494_13": "dvinnaṁ tiṇṇaṁ rājūnaṁ rajjapasāsanapaṭipāṭiyoti attho.",
  "tika-vin01t11:494_14": "‘‘Addhagate’’ti vatvā kathaṁ vayogahaṇaṁ osānavayāpekkhanti āha ‘‘pacchimavayaṁ anuppatte’’ti.",
  "tika-vin01t11:494_15": "Pacchimo tatiyabhāgoti sattasaṭṭhito paṭṭhāya pacchimavayo koṭṭhāso.",
  "tika-vin01t11:495_0": "Dutiye atthavikappe jiṇṇeti nāyaṁ jiṇṇatā vayomattena,",
  "tika-vin01t11:495_1": "atha kho kulaparivaṭṭena purāṇatāyāti āha ‘‘jiṇṇeti porāṇe’’tiādi.",
  "tika-vin01t11:495_2": "Tena tesaṁ brāhmaṇānaṁ kulavasena uditoditabhāvamāha.",
  "tika-vin01t11:495_3": "‘‘Vayoanuppatte’’ti iminā jātivuḍḍhiyā vakkhamānattā guṇavuḍḍhiyā tato sātisayattā ca ‘‘vuḍḍheti sīlācārādiguṇavuḍḍhiyutte’’ti āha.",
  "tika-vin01t11:495_4": "Tathā jātimahallakatāyapi teneva vakkhamānattā mahallaketi padena vibhavamahattatā yojitā.",
  "tika-vin01t11:495_5": "Maggapaṭipanneti brāhmaṇānaṁ paṭipattividhiṁ upagate taṁ avokkamma caraṇato. Antimavayanti pacchimavayaṁ.",
  "tika-vin01t11:496_0": "Paccuṭṭhānaṁ nāma āsanā vuṭṭhānanti āha ‘‘nāsanā vuṭṭhahatī’’ti,",
  "tika-vin01t11:496_1": "nisinnāsanato na vuṭṭhātīti attho.",
  "tika-vin01t11:496_2": "Ettha ca jiṇṇe…pe… vayoanuppatteti upayogavacanaṁ āsanā vuṭṭhānakiriyāpekkhaṁ na hoti,",
  "tika-vin01t11:496_3": "tasmā jiṇṇe…pe… vayoanuppatte disvāti ajjhāhāraṁ katvā attho veditabbo.",
  "tika-vin01t11:496_4": "Atha vā paccuggamanakiriyāpekkhaṁ upayogavacanaṁ,",
  "tika-vin01t11:496_5": "tasmā na paccuṭṭhetīti uṭṭhāya paccuggamanaṁ na karotīti attho veditabbo.",
  "tika-vin01t11:496_6": "Paccuggamanampi hi paccuṭṭhānanti vuccati.",
  "tika-vin01t11:496_7": "Vuttañhetaṁ ‘‘ācariyaṁ pana dūratova disvā paccuṭṭhāya paccuggamanakaraṇaṁ paccuṭṭhānaṁ nāmā’’ti.",
  "tika-vin01t11:496_8": "Nāsanā vuṭṭhātīti iminā pana paccuggamanābhāvassa upalakkhaṇamattaṁ dassitanti daṭṭhabbaṁ.",
  "tika-vin01t11:496_9": "Vibhāvane nāma attheti pakativibhāvanasaṅkhāte atthe,",
  "tika-vin01t11:496_10": "na abhivādeti vāti na abhivādetabbanti sallakkhetīti vuttaṁ hoti.",
  "tika-vin01t11:497_0": "Taṁ aññāṇanti ‘‘ayaṁ mama abhivādanādīni kātuṁ araharūpo na hotī’’ti ajānanavasena pavattaṁ aññāṇaṁ.",
  "tika-vin01t11:497_1": "Olokentoti ‘‘dukkhaṁ kho agāravo viharati appatisso,",
  "tika-vin01t11:497_2": "kiṁ nu kho ahaṁ samaṇaṁ vā brāhmaṇaṁ vā sakkareyyaṁ,",
  "tika-vin01t11:497_3": "garuṁ kareyya’’ntiādisuttavasena (a. ni. 4.21) ñāṇacakkhunā olokento.",
  "tika-vin01t11:497_4": "Nipaccakārārahanti paṇipātārahaṁ. Sampatijātoti muhuttajāto,",
  "tika-vin01t11:497_5": "jātasamanantaramevāti vuttaṁ hoti.",
  "tika-vin01t11:497_6": "Uttarena mukhoti uttarābhimukho,",
  "tika-vin01t11:497_7": "uttaradisābhimukhoti vuttaṁ hoti.",
  "tika-vin01t11:497_8": "Sattapadavītihārena gantvā sakalaṁ dasasahassilokadhātuṁ olokesinti idaṁ ‘‘dhammatā esā, bhikkhave,",
  "tika-vin01t11:497_9": "sampatijāto bodhisatto samehi pādehi patiṭṭhahitvā uttarābhimukho sattapadavītihārena gacchati,",
  "tika-vin01t11:497_10": "setamhi chatte anudhāriyamāne sabbā disā viloketi,",
  "tika-vin01t11:497_11": "āsabhiñca vācaṁ bhāsatī’’ti evaṁ pāḷiyaṁ (dī. ni.",
  "tika-vin01t11:497_12": "2.31) sattapadavītihārūpariṭṭhitassa viya sabbadisānuvilokanassa kathitattā vuttaṁ, na panetaṁ evaṁ daṭṭhabbaṁ,",
  "tika-vin01t11:497_13": "sattapadavītihārato pageva disāvilokanassa katattā.",
  "tika-vin01t11:497_14": "Mahāsatto hi manussānaṁ hatthato muccitvā puratthimadisaṁ olokesi,",
  "tika-vin01t11:497_15": "anekāni cakkavāḷasahassāni ekaṅgaṇāni ahesuṁ.",
  "tika-vin01t11:497_16": "Tattha devamanussā gandhamālādīhi pūjayamānā ‘‘mahāpurisa idha tumhehi sadisopi natthi, kuto uttaritaro’’ti āhaṁsu.",
  "tika-vin01t11:497_17": "Evaṁ catasso disā catasso anudisā heṭṭhā uparīti dasapi disā anuviloketvā attano sadisaṁ adisvā ‘‘ayaṁ uttarā disā’’ti sattapadavītihārena agamāsīti veditabbo.",
  "tika-vin01t11:497_18": "Olokesinti mama puññānubhāvena lokavivaraṇapāṭihāriye jāte paññāyamānaṁ dasasahassilokadhātuṁ maṁsacakkhunāva olokesinti attho.",
  "tika-vin01t11:498_0": "Mahāpurisoti jātigottakulappadesādivasena mahantapuriso. Aggoti guṇehi sabbapadhāno.",
  "tika-vin01t11:498_1": "Jeṭṭhoti guṇavaseneva sabbesaṁ vuḍḍhatamo,",
  "tika-vin01t11:498_2": "guṇehi mahallakatamoti vuttaṁ hoti.",
  "tika-vin01t11:498_3": "Seṭṭhoti guṇavaseneva sabbesaṁ pasatthatamo.",
  "tika-vin01t11:498_4": "Atthato pana pacchimāni dve purimasseva vevacanānīti veditabbaṁ.",
  "tika-vin01t11:498_5": "Tayāti nissakke karaṇavacanaṁ. Uttaritaroti adhikataro. Patimānesīti pūjesi. Āsabhinti uttamaṁ.",
  "tika-vin01t11:498_6": "Mayhaṁ abhivādanādiraho puggaloti mayhaṁ abhivādanādikiriyāya araho anucchaviko puggalo.",
  "tika-vin01t11:498_7": "Niccasāpekkhatāya panettha samāso daṭṭhabbo. Tathāgatāti tathāgatato,",
  "tika-vin01t11:498_8": "tathāgatassa santikāti vuttaṁ hoti.",
  "tika-vin01t11:498_9": "Evarūpanti abhivādanādisabhāvaṁ.",
  "tika-vin01t11:498_10": "Paripākasithilabandhananti paripākena sithilabandhanaṁ.",
  "tika-vin01t11:499_0": "3.Taṁ vacananti ‘‘nāhaṁ taṁ brāhmaṇā’’tiādivacanaṁ. ‘‘Nāhaṁ arasarūpo,",
  "tika-vin01t11:499_1": "mādisā vā arasarūpā’’ti vutte brāhmaṇo thaddho bhaveyya.",
  "tika-vin01t11:499_2": "Tena vuttaṁ ‘‘cittamudubhāvajananattha’’nti.",
  "tika-vin01t11:499_3": "Ayañhi pariyāyasaddo desanāvārakāraṇesu vattatīti ettha pariyāyeti desetabbamatthaṁ avagameti bodhetīti pariyāyo, desanā.",
  "tika-vin01t11:499_4": "Pariyāyati aparāparaṁ parivattetīti pariyāyo, vāro.",
  "tika-vin01t11:499_5": "Pariyāyati attano phalaṁ pariggahetvā vattati,",
  "tika-vin01t11:499_6": "tassa vā kāraṇabhāvaṁ gacchatīti pariyāyo,",
  "tika-vin01t11:499_7": "kāraṇanti evaṁ pariyāyasaddassa desanāvārakāraṇesu pavatti veditabbā.",
  "tika-vin01t11:499_8": "Aññāya saṇṭhaheyyāti arahatte patiṭṭhaheyya.",
  "tika-vin01t11:499_9": "Katamo pana soti pariyāyāpekkho pulliṅganiddeso, katamo so pariyāyoti attho.",
  "tika-vin01t11:499_10": "Jātivasenāti khattiyādijātivasena.",
  "tika-vin01t11:499_11": "Upapattivasenāti devesu upapattivasena.",
  "tika-vin01t11:499_12": "Seṭṭhasammatānampīti api-saddena pageva aseṭṭhasammatānanti dasseti.",
  "tika-vin01t11:499_13": "Abhinandantānanti sappītikataṇhāvasena pamodamānānaṁ.",
  "tika-vin01t11:499_14": "Rajjantānanti balavarāgavasena rajjantānaṁ.",
  "tika-vin01t11:499_15": "Rūpādiparibhogena uppannataṇhāyuttasomanassavedanā rūpato nibbattitvā hadayatappanato ambarasādayo viya ‘‘rūparasā’’ti vuccanti. Āviñchantīti ākaḍḍhanti.",
  "tika-vin01t11:499_16": "Vatthārammaṇādisāmaggiyanti vatthuārammaṇādikāraṇasāmaggiyaṁ.",
  "tika-vin01t11:499_17": "Anukkhipantoti attukkaṁsanavasena kathite brāhmaṇassa asappāyabhāvato attānaṁ anukkhipanto anukkaṁsento.",
  "tika-vin01t11:500_0": "Etasmiṁ panatthe karaṇe sāmivacananti ‘‘jahitā’’ti etasmiṁ atthe.",
  "tika-vin01t11:500_1": "Tathāgatassāti karaṇe sāmivacanaṁ, tathāgatena jahitāti attho. Mūlanti bhavamūlaṁ.",
  "tika-vin01t11:500_2": "‘‘Tālavatthuvatthukatā’’ti vattabbe ‘‘oṭṭhamukho’’tiādīsu viya majjhepadalopaṁ katvā akārañca dīghaṁ katvā ‘‘tālāvatthukatā’’ti vuttanti āha ‘‘tālavatthu viya nesaṁ vatthu katanti tālāvatthukatā’’ti.",
  "tika-vin01t11:500_3": "Tattha tālassa vatthu tālavatthu.",
  "tika-vin01t11:500_4": "Yathā ārāmassa vatthubhūtapubbo padeso ārāmassa abhāve ‘‘ārāmavatthū’’ti vuccati,",
  "tika-vin01t11:500_5": "evaṁ tālassa patiṭṭhitokāso samūlaṁ uddharite tāle padesamatte ṭhite tālassa vatthubhūtapubbattā ‘‘tālavatthū’’ti vuccati. Nesanti rūparasādīnaṁ.",
  "tika-vin01t11:500_6": "Kathaṁ pana tālavatthu viya nesaṁ vatthu katanti āha ‘‘yathā hī’’tiādi.",
  "tika-vin01t11:500_7": "Rūpādiparibhogena uppannataṇhāyuttasomanassavedanāsaṅkhātarūparasādīnaṁ cittasantānassa adhiṭṭhānabhāvato vuttaṁ ‘‘tesaṁ pubbe uppannapubbabhāvena vatthumatte cittasantāne kate’’ti. Tattha pubbeti pure, sarāgakāleti vuttaṁ hoti.",
  "tika-vin01t11:500_8": "Tālāvatthukatāti vuccantīti tālavatthu viya attano vatthussa katattā rūparasādayo ‘‘tālāvatthukatā’’ti vuccanti.",
  "tika-vin01t11:500_9": "Etena pahīnakilesānaṁ puna uppattiyā abhāvo dassito.",
  "tika-vin01t11:501_0": "Aviruḷhidhammattāti aviruḷhisabhāvatāya.",
  "tika-vin01t11:501_1": "Matthakacchinno tālo pattaphalādīnaṁ avatthubhūto tālāvatthūti āha ‘‘matthakacchinnatālo viya katā’’ti.",
  "tika-vin01t11:501_2": "Etena ‘‘tālāvatthu viya katāti tālāvatthukatā’’ti ayaṁ viggaho dassito.",
  "tika-vin01t11:501_3": "Ettha pana avatthubhūto tālo viya katāti avatthutālākatāti vattabbe visesanassa padassa paranipātaṁ katvā ‘‘tālāvatthukatā’’ti vuttanti daṭṭhabbaṁ.",
  "tika-vin01t11:501_4": "Iminā panatthena idaṁ dasseti – rūparasādivacanena vipākadhammadhammā hutvā pubbe uppannā kusalākusaladhammā gahitā,",
  "tika-vin01t11:501_5": "te uppannāpi matthakasadisānaṁ taṇhāvijjānaṁ maggasatthena chinnattā āyatiṁ tālapattasadise vipākakkhandhe nibbattetuṁ asamatthā jātā,",
  "tika-vin01t11:501_6": "tasmā tālāvatthu viya katāti tālāvatthukatā rūparasādayoti.",
  "tika-vin01t11:501_7": "Imasmiñhi atthe ‘‘abhinandantāna’’nti iminā padena kusalasomanassampi saṅgahitanti vadanti.",
  "tika-vin01t11:502_0": "Anabhāvaṁkatāti ettha anu-saddo pacchā-saddena samānatthoti āha ‘‘yathā nesaṁ pacchābhāvo na hotī’’tiādi.",
  "tika-vin01t11:502_1": "Anuabhāvaṁ gatāti pacchā anuppattidhammatāvasena abhāvaṁ gatā vināsamupagatā, pahīnāti attho.",
  "tika-vin01t11:502_2": "‘‘Imā anacchariyā gāthāyo paṭibhaṁsū’’ti (mahāva. 7,",
  "tika-vin01t11:502_3": "8) ettha anacchariyasaddaṁ udāharaṇavasena dassento āha ‘‘yathā anuacchariyā anacchariyā’’ti.",
  "tika-vin01t11:502_4": "Tattha anuacchariyāti savanakāle uparūpari vimhayakarāti attho.",
  "tika-vin01t11:503_0": "Yañca kho tvaṁ vadesi,",
  "tika-vin01t11:503_1": "so pariyāyo na hotīti yaṁ vandanādisāmaggirasābhāvasaṅkhātaṁ kāraṇaṁ arasarūpatāya vadesi, taṁ kāraṇaṁ na hoti, na vijjatīti attho.",
  "tika-vin01t11:503_2": "Nanu ca brāhmaṇo yaṁ vandanādisāmaggirasābhāvasaṅkhātaṁ pariyāyaṁ sandhāya ‘‘arasarūpo bhavaṁ gotamo’’ti āha,",
  "tika-vin01t11:503_3": "so pariyāyo natthīti vutte vandanādīni bhagavā karotīti āpajjatīti imaṁ aniṭṭhappasaṅgaṁ dassento āha ‘‘kasmā pana bhagavā evamāhā’’tiādi.",
  "tika-vin01t11:504_0": "4.Sabbapariyāyesūti sabbavāresu.",
  "tika-vin01t11:504_1": "Sandhāya bhāsitamattanti yaṁ sandhāya brāhmaṇo ‘‘nibbhogo bhavaṁ gotamo’’tiādimāha,",
  "tika-vin01t11:504_2": "bhagavā ca yaṁ sandhāya nibbhogatādiṁ attani anujānāti, taṁ sandhāya bhāsitamattaṁ .",
  "tika-vin01t11:504_3": "Chandarāgaparibhogoti chandarāgavasena paribhogo.",
  "tika-vin01t11:504_4": "Aparaṁ pariyāyanti aññaṁ kāraṇaṁ.",
  "tika-vin01t11:505_0": "5.Kulasamudācārakammanti kulācārasaṅkhātaṁ kammaṁ, kulacārittanti vuttaṁ hoti. Akiriyanti akaraṇabhāvaṁ. Duṭṭhu caritaṁ duccaritaṁ,",
  "tika-vin01t11:505_1": "kāyadvāre bāhullavuttito kāyato pavattaṁ duccaritanti kāyaduccaritaṁ.",
  "tika-vin01t11:505_2": "Taṁ sarūpato dassento ‘‘tattha cā’’tiādimāha.",
  "tika-vin01t11:505_3": "Pāṇātipātaadinnādānamicchācāracetanāveditabbāti ettha (itivu. aṭṭha.",
  "tika-vin01t11:505_4": "74) pāṇoti paramatthato jīvitindriyaṁ, vohārato satto.",
  "tika-vin01t11:505_5": "Jīvitindriyañcettha rūpārūpavasena veditabbaṁ.",
  "tika-vin01t11:505_6": "Rūpajīvitindriye hi vikopite itarampi taṁsambandhatāya vinassati.",
  "tika-vin01t11:505_7": "Sattoti ca khandhasantāno gahetabbo. Tattha hi sattapaññatti.",
  "tika-vin01t11:505_8": "Saraseneva patanasabhāvassa antarā eva atīva pātanaṁ atipāto,",
  "tika-vin01t11:505_9": "saṇikaṁ patituṁ adatvā sīghaṁ pātananti attho.",
  "tika-vin01t11:505_10": "Atikkamma vā satthādīhi abhibhavitvā pātanaṁ atipāto, pāṇassa atipāto pāṇātipāto,",
  "tika-vin01t11:505_11": "pāṇavadho pāṇaghātoti vuttaṁ hoti.",
  "tika-vin01t11:505_12": "Atthato pana pāṇe pāṇasaññino parassa jīvitindriyupacchedakapayogasamuṭṭhāpikā kāyavacīdvārānamaññatarappavattā vadhakacetanā.",
  "tika-vin01t11:505_13": "Yāya hi cetanāya vattamānassa jīvitindriyassa nissayabhūtesu mahābhūtesu upakkamakaraṇahetukamahābhūtapaccayā uppajjanakamahābhūtā nuppajjissanti,",
  "tika-vin01t11:505_14": "sā tādisappayogasamuṭṭhāpikā cetanā pāṇātipāto.",
  "tika-vin01t11:505_15": "Laddhupakkamāni hi bhūtāni itarabhūtāni viya na visadānīti samānajātiyānaṁ kāraṇāni na honti.",
  "tika-vin01t11:506_0": "Etthāha – khaṇe khaṇe nirujjhanasabhāvesu saṅkhāresu ko hantā, ko vā haññati, yadi cittacetasikasantāno,",
  "tika-vin01t11:506_1": "so arūpatāya na chedanabhedanādivasena vikopanasamattho, napi vikopanīyo. Atha rūpasantāno,",
  "tika-vin01t11:506_2": "so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre.",
  "tika-vin01t11:506_3": "Payogopi pāṇātipātassa paharaṇappahārādi atītesu vā saṅkhāresu bhaveyya anāgatesu vā paccuppannesu vā,",
  "tika-vin01t11:506_4": "tattha na tāva atītānāgatesu sambhavati tesaṁ abhāvato,",
  "tika-vin01t11:506_5": "paccuppannesu ca saṅkhārānaṁ khaṇikattā saraseneva nirujjhanasabhāvatāya vināsābhimukhesu nippayojano payogo siyā,",
  "tika-vin01t11:506_6": "vināsassa ca kāraṇarahitattā na paharaṇappahārādippayogahetukaṁ maraṇaṁ,",
  "tika-vin01t11:506_7": "nirīhakatāya ca saṅkhārānaṁ kassa so payogo,",
  "tika-vin01t11:506_8": "khaṇikattā vadhādhippāyasamakālabhijjanato kassa kiriyā,",
  "tika-vin01t11:506_9": "pariyosānakālānavaṭṭhānato kassa vā pāṇātipātakammabaddhoti?",
  "tika-vin01t11:507_0": "Vuccate – yathāvuttavadhakacetanāsahito saṅkhārānaṁ puñjo sattasaṅkhāto hantā.",
  "tika-vin01t11:507_1": "Tena pavattitavadhappayoganimittaṁ apagatusmāviññāṇajīvitindriyo matavohārappavattinibandhano yathāvuttavadhappayogakaraṇe uppajjanāraho rūpārūpadhammasamūho haññati,",
  "tika-vin01t11:507_2": "kevalo vā cittacetasikasantāno.",
  "tika-vin01t11:507_3": "Vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena tannibbattivinibandhakavisadisarūpuppattiyā vihate vicchedo hotīti na pāṇātipātassa asambhavo, napi ahetuko pāṇātipāto, na ca payogo nippayojano.",
  "tika-vin01t11:507_4": "Paccuppannesu saṅkhāresu katapayogavasena tadanantaraṁ uppajjanārahassa saṅkhārakalāpassa tathā anuppattito khaṇikānaṁ saṅkhārānaṁ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṁ maraṇaṁ,",
  "tika-vin01t11:507_5": "na ca katturahito pāṇātipātapayogo nirīhakesupi saṅkhāresu sannihitatāmattena upakārakesu attano attano anurūpaphaluppādaniyatesu kāraṇesu kattuvohārasiddhito yathā ‘‘padīpo pakāseti, nisākarova candimā’’ti.",
  "tika-vin01t11:507_6": "Na ca kevalassa vadhādhippāyasahabhuno cittacetasikakalāpassa pāṇātipāto icchitabbo santānavasena avaṭṭhitasseva paṭijānanato.",
  "tika-vin01t11:507_7": "Santānavasena vattamānānañca padīpādīnaṁ atthakiriyā dissatīti attheva pāṇātipātena kammabaddho.",
  "tika-vin01t11:507_8": "Ayañca vicāro adinnādānādīsupi yathāsambhavaṁ vibhāvetabbo.",
  "tika-vin01t11:508_0": "So (ma. ni. aṭṭha. 1.89; dha. sa. aṭṭha.",
  "tika-vin01t11:508_1": "akusalakammapathakathā) ca pāṇātipāto guṇavirahitesu tiracchānagatādīsu pāṇesu khuddake pāṇe appasāvajjo, mahante mahāsāvajjo. Kasmā? Payogamahantatāya,",
  "tika-vin01t11:508_2": "payogasamattepi vatthumahantatāya.",
  "tika-vin01t11:508_3": "Guṇavantesu manussādīsu appaguṇe pāṇe appasāvajjo, mahāguṇe mahāsāvajjo.",
  "tika-vin01t11:508_4": "Sarīraguṇānaṁ pana samabhāve satipi kilesānaṁ upakkamānañca mudutāya appasāvajjo,",
  "tika-vin01t11:508_5": "tibbatāya mahāsāvajjoti veditabbo.",
  "tika-vin01t11:509_0": "Kāyavācāhi na dinnanti adinnaṁ, parasantakaṁ, tassa ādānaṁ adinnādānaṁ. Parassaharaṇaṁ theyyaṁ, corikāti vuttaṁ hoti.",
  "tika-vin01t11:509_1": "Atthato pana parapariggahe parapariggahitasaññino tadādāyakaupakkamasamuṭṭhāpikā kāyavacīdvārānamaññataradvārappavattā theyyacetanā.",
  "tika-vin01t11:509_2": "Taṁ hīne parasantake appasāvajjaṁ, paṇīte mahāsāvajjaṁ. Kasmā? Vatthupaṇītatāya.",
  "tika-vin01t11:509_3": "Vatthusamatte sati guṇādhikānaṁ santake vatthusmiṁ mahāsāvajjaṁ,",
  "tika-vin01t11:509_4": "taṁtaṁguṇādhikaṁ upādāya tato tato hīnaguṇassa santake vatthusmiṁ appasāvajjaṁ.",
  "tika-vin01t11:510_0": "Micchā caraṇaṁ micchācāro,",
  "tika-vin01t11:510_1": "methunasamācāresu ekantanindito lāmakācāro.",
  "tika-vin01t11:510_2": "So pana lakkhaṇato asaddhammādhippāyena kāyadvārappavattā agamanīyaṭṭhānavītikkamacetanā.",
  "tika-vin01t11:510_3": "So panesa micchācāro sīlādiguṇavirahite agamanīyaṭṭhāne appasāvajjo,",
  "tika-vin01t11:510_4": "sīlādiguṇasampanne mahāsāvajjo.",
  "tika-vin01t11:510_5": "Tassa cattāro sambhārā – agamanīyavatthu, tasmiṁ sevanacittaṁ, sevanapayogo,",
  "tika-vin01t11:510_6": "maggenamaggappaṭipattiadhivāsananti. Eko payogo sāhatthiko eva.",
  "tika-vin01t11:511_0": "Vacīdvāre bāhullavuttito vācato pavattaṁ duccaritanti vacīduccaritaṁ.",
  "tika-vin01t11:511_1": "Taṁ sarūpato dassento āha ‘‘musāvādapisuṇavācāpharusavācāsamphappalāpacetanā veditabbā’’ti.",
  "tika-vin01t11:511_2": "Tattha musāti abhūtaṁ atacchaṁ vatthu.",
  "tika-vin01t11:511_3": "Musā vadīyati vuccati etāyāti musāvādo,",
  "tika-vin01t11:511_4": "atathaṁ vatthuṁ tathato paraṁ viññāpetukāmassa tathāviññattisamuṭṭhāpikā cetanā. So yamatthaṁ bhañjati, tassa appatāya appasāvajjo, mahantatāya mahāsāvajjo.",
  "tika-vin01t11:511_5": "Apica gahaṭṭhānaṁ attano santakaṁ adātukāmatāya natthīti ādinayappavatto appasāvajjo,",
  "tika-vin01t11:511_6": "sakkhinā hutvā atthabhañjanatthaṁ vutto mahāsāvajjo.",
  "tika-vin01t11:511_7": "Pabbajitānaṁ appakampi telaṁ vā sappiṁ vā labhitvā hasādhippāyena ‘‘ajja gāme telaṁ nadī maññe sandatī’’ti pūraṇakathānayena pavatto appasāvajjo,",
  "tika-vin01t11:511_8": "adiṭṭhaṁyeva pana diṭṭhantiādinā nayena vadantānaṁ mahāsāvajjo.",
  "tika-vin01t11:511_9": "Tassa cattāro sambhārā honti – atathaṁ vatthu, visaṁvādanacittaṁ, tajjo vāyāmo, parassa tadatthaviññāpananti. Eko payogo sāhatthikova.",
  "tika-vin01t11:511_10": "So kāyena vā kāyapaṭibaddhena vā vācāya vā paravisaṁvādakakiriyākaraṇe daṭṭhabbo.",
  "tika-vin01t11:511_11": "Tāya ce kiriyāya paro tamatthaṁ jānāti,",
  "tika-vin01t11:511_12": "ayaṁ kiriyāsamuṭṭhāpikacetanākkhaṇeyeva musāvādakammunā bajjhati.",
  "tika-vin01t11:511_13": "Yasmā pana yathā kāyakāyapaṭibaddhavācāhi paraṁ visaṁvādeti,",
  "tika-vin01t11:511_14": "tathā ‘‘idamassa bhaṇāhī’’ti āṇāpentopi,",
  "tika-vin01t11:511_15": "paṇṇaṁ likhitvā purato nissajjantopi,",
  "tika-vin01t11:511_16": "‘‘ayaṁ attho evaṁ veditabbo’’ti kuṭṭādīsu likhitvā ṭhapentopi,",
  "tika-vin01t11:511_17": "tasmā ettha āṇattikanissaggiyathāvarāpi payogā yujjanti.",
  "tika-vin01t11:511_18": "Aṭṭhakathāsu pana anāgatattā vīmaṁsitvā gahetabbā.",
  "tika-vin01t11:512_0": "Pisatīti pisuṇā,",
  "tika-vin01t11:512_1": "samagge satte avayavabhūte vagge bhinne karotīti attho.",
  "tika-vin01t11:512_2": "Niruttinayena vā piyasuññakaraṇato pisuṇā.",
  "tika-vin01t11:512_3": "Yāya hi vācāya yassa taṁ vācaṁ bhāsati,",
  "tika-vin01t11:512_4": "tassa hadaye attano piyabhāvaṁ,",
  "tika-vin01t11:512_5": "parassa ca piyasuññabhāvaṁ karoti, sā pisuṇavācā.",
  "tika-vin01t11:512_6": "Lakkhaṇato pana saṁkiliṭṭhacittassa paresaṁ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇavācā pisuṇaṁ vadati etāyāti katvā. Sā yassa bhedaṁ karoti,",
  "tika-vin01t11:512_7": "tassa appaguṇatāya appasāvajjā, mahāguṇatāya mahāsāvajjā.",
  "tika-vin01t11:512_8": "Tassā cattāro sambhārā – bhinditabbo paro,",
  "tika-vin01t11:512_9": "‘‘iti ime nānā bhavissanti vinā bhavissantī’’ti bhedapurekkhāratā vā ‘‘iti ahaṁ piyo bhavissāmi vissāsiko’’ti piyakamyatā vā, tajjo vāyāmo, tassa tadatthavijānananti.",
  "tika-vin01t11:512_10": "Pare pana abhinne kammapathabhedo natthi, bhinne eva hoti.",
  "tika-vin01t11:513_0": "Pharusayatīti pharusā, vācā.",
  "tika-vin01t11:513_1": "Yāya hi vācāya attānampi parampi pharusaṁ sinehābhāvena lūkhaṁ karoti, sā pharusavācā.",
  "tika-vin01t11:513_2": "Atha vā sayampi pharusā domanassasamuṭṭhitattā sabhāvenapi kakkasā neva kaṇṇasukhā na hadayasukhāti pharusavācā.",
  "tika-vin01t11:513_3": "Ettha pana paresaṁ mammacchedanavasena pavattiyā ekantaniṭṭhuratāya sabhāvena kāraṇavohārena ca vācāya pharusasaddappavatti daṭṭhabbā.",
  "tika-vin01t11:513_4": "Taṁ pharusaṁ vadati etāyāti pharusavācā,",
  "tika-vin01t11:513_5": "parassa mammacchedakakāyavacīpayogasamuṭṭhāpikā ekantapharusā cetanā.",
  "tika-vin01t11:513_6": "Tassā āvibhāvatthamidaṁ vatthu – eko kira dārako mātu vacanaṁ anādiyitvā araññaṁ gacchati,",
  "tika-vin01t11:513_7": "taṁ mātā nivattetuṁ asakkontī ‘‘caṇḍā taṁ mahiṁsī anubandhatū’’ti akkosi.",
  "tika-vin01t11:513_8": "Athassa tatheva araññe mahiṁsī uṭṭhāsi.",
  "tika-vin01t11:513_9": "Dārako ‘‘yaṁ mama mātā mukhena kathesi, taṁ mā hotu. Yaṁ cittena cintesi,",
  "tika-vin01t11:513_10": "taṁ hotū’’ti saccakiriyamakāsi.",
  "tika-vin01t11:513_11": "Mahiṁsī tattheva baddhā viya aṭṭhāsi .",
  "tika-vin01t11:513_12": "Evaṁ mammacchedakopi payogo cittasaṇhatāya pharusavācā na hoti.",
  "tika-vin01t11:513_13": "Mātāpitaro hi kadāci puttake evampi vadanti ‘‘corā vo khaṇḍākhaṇḍikaṁ karontū’’ti,",
  "tika-vin01t11:513_14": "uppalapattampi ca nesaṁ upari patantaṁ na icchanti.",
  "tika-vin01t11:513_15": "Ācariyupajjhāyā ca kadāci nissitake evaṁ vadanti ‘‘kiṁ ime ahirikā anottappino caranti, niddhamatha ne’’ti.",
  "tika-vin01t11:513_16": "Atha ca nesaṁ āgamādhigamasampattiṁ icchanti,",
  "tika-vin01t11:513_17": "yathā cittasaṇhatāya pharusavācā na hoti,",
  "tika-vin01t11:513_18": "evaṁ vacanasaṇhatāya apharusavācāpi na hoti.",
  "tika-vin01t11:513_19": "Na hi mārāpetukāmassa ‘‘imaṁ sukhaṁ sayāpethā’’ti vacanaṁ apharusavācā hoti,",
  "tika-vin01t11:513_20": "cittapharusatāya pana esā pharusavācāva. Sā yaṁ sandhāya pavattitā,",
  "tika-vin01t11:513_21": "tassa appaguṇatāya appasāvajjā, mahāguṇatāya mahāsāvajjā.",
  "tika-vin01t11:513_22": "Tassā tayo sambhārā – akkositabbo paro, kupitacittaṁ, akkosanāti.",
  "tika-vin01t11:514_0": "Saṁ sukhaṁ hitañca phalati visarati vināsetīti samphaṁ,",
  "tika-vin01t11:514_1": "attano paresañca anupakārakaṁ yaṁ kiñci,",
  "tika-vin01t11:514_2": "samphaṁ palapati etāyāti samphappalāpo,",
  "tika-vin01t11:514_3": "anatthaviññāpikakāyavacīpayogasamauṭṭhāpikā akusalacetanā.",
  "tika-vin01t11:514_4": "So āsevanamandatāya appasāvajjo,",
  "tika-vin01t11:514_5": "āsevanamahantatāya mahāsāvajjo.",
  "tika-vin01t11:514_6": "Tassa dve sambhārā – bhāratayuddhasītāharaṇādiniratthakakathāpurekkhāratā, tathārūpīkathākathanañca.",
  "tika-vin01t11:514_7": "Pare pana taṁ kathaṁ agaṇhante kammapathabhedo natthi,",
  "tika-vin01t11:514_8": "parena pana samphappalāpe gahiteyeva hoti.",
  "tika-vin01t11:515_0": "Abhijjhābyāpādamicchādiṭṭhiyoti ettha parasampattiṁ abhimukhaṁ jhāyatīti abhijjhā, parasampattīsu lobho.",
  "tika-vin01t11:515_1": "Sā pana ‘‘aho vata idaṁ mamassā’’ti evaṁ parabhaṇḍābhijjhāyanalakkhaṇā.",
  "tika-vin01t11:515_2": "Adinnādānaṁ viya appasāvajjā mahāsāvajjā ca.",
  "tika-vin01t11:515_3": "Tassā dve sambhārā – parabhaṇḍaṁ, attano pariṇāmanañca.",
  "tika-vin01t11:515_4": "Parabhaṇḍavatthuke hi lobhe uppannepi na tāva kammapathabhedo hoti,",
  "tika-vin01t11:515_5": "yāva ‘‘aho vata idaṁ mamassā’’ti attano na pariṇāmeti.",
  "tika-vin01t11:516_0": "Hitasukhaṁ byāpādeti vināsetīti byāpādo, paṭigho.",
  "tika-vin01t11:516_1": "So paravināsāya manopadosalakkhaṇo .",
  "tika-vin01t11:516_2": "So pharusavācā viya appasāvajjo mahāsāvajjo ca.",
  "tika-vin01t11:516_3": "Tassa dve sambhārā – parasatto, tassa ca vināsanacintā.",
  "tika-vin01t11:516_4": "Parasattavatthuke hi kodhe uppannepi na tāva kammapathabhedo hoti,",
  "tika-vin01t11:516_5": "yāva ‘‘aho vatāyaṁ ucchijjeyya vinasseyyā’’ti tassa vināsanaṁ na cinteti.",
  "tika-vin01t11:517_0": "Yathābhuccagahaṇābhāvena micchā passatīti micchādiṭṭhi.",
  "tika-vin01t11:517_1": "Sā ‘‘natthi dinna’’ntiādinā nayena viparītadassanalakkhaṇā.",
  "tika-vin01t11:517_2": "Samphappalāpo viya appasāvajjā mahāsāvajjā ca. Apica aniyatā appasāvajjā, niyatā mahāsāvajjā.",
  "tika-vin01t11:517_3": "Tassa dve sambhārā – vatthuno gahitākāraviparītatā, yathā ca taṁ gaṇhāti,",
  "tika-vin01t11:517_4": "tathābhāvena tassupaṭṭhānanti.",
  "tika-vin01t11:517_5": "Tattha natthikāhetukaaariyadiṭṭhīhi eva kammapathabhedo hoti.",
  "tika-vin01t11:518_0": "‘‘Anekavihitānaṁ pāpakānaṁ akusalānaṁ dhammāna’’nti sāmaññavacanepi pārisesañāyato vuttāvasesā akusalā dhammā gahetabbāti āha ‘‘ṭhapetvā te dhamme’’tiādi.",
  "tika-vin01t11:518_1": "Te yathāvuttakāyaduccaritādike akusaladhamme ṭhapetvāti attho. Anekavihitāti anekappakārā.",
  "tika-vin01t11:519_0": "6.Ayaṁ lokatantīti ayaṁ vuḍḍhānaṁ abhivādanādikiriyālakkhaṇā lokappaveṇī.",
  "tika-vin01t11:519_1": "Anāgāmibrahmānaṁ alaṅkārādīsu anāgāmibhikkhūnañca cīvarādīsu nikantivasena rāguppatti hotīti anāgāmimaggena pañcakāmaguṇikarāgasseva pahānaṁ veditabbanti āha ‘‘pañcakāmaguṇikarāgassā’’ti.",
  "tika-vin01t11:519_2": "Rūpādīsu pañcasu kāmaguṇesu vatthukāmakoṭṭhāsesu uppajjamāno rāgo ‘‘pañcakāmaguṇikarāgo’’ti veditabbo.",
  "tika-vin01t11:519_3": "Koṭṭhāsavacano hettha guṇasaddo ‘‘vayoguṇā anupubbaṁ jahantī’’tiādīsu (saṁ. ni. 1.4) viya.",
  "tika-vin01t11:519_4": "Dvīsu akusalacittesūti domanassasahagatesu dvīsu akusalacittesu.",
  "tika-vin01t11:519_5": "Mohassa sabbākusalasādhāraṇattā āha ‘‘sabbākusalasambhavassā’’ti.",
  "tika-vin01t11:519_6": "Avasesānanti sakkāyadiṭṭhiādīnaṁ.",
  "tika-vin01t11:520_0": "7.Jigucchati maññeti ‘‘ahamabhijāto rūpavā paññavā,",
  "tika-vin01t11:520_1": "kathaṁ nāma aññesaṁ abhivādanādiṁ kareyya’’nti jigucchati viya jigucchatīti vā sallakkhemi.",
  "tika-vin01t11:520_2": "Akosallasambhūtaṭṭhenāti aññāṇasambhūtaṭṭhena.",
  "tika-vin01t11:520_3": "Akusale dhamme jigucchamāno tesaṁ samaṅgībhāvampi jigucchatīti vuttaṁ ‘‘akusalānaṁ dhammānaṁ samāpattī’’ti.",
  "tika-vin01t11:520_4": "Samāpattīti etasseva vevacanaṁ samāpajjanā samaṅgibhāvoti.",
  "tika-vin01t11:520_5": "Maṇḍanakajātiyoti maṇḍanasabhāvo, maṇḍanasīloti attho.",
  "tika-vin01t11:520_6": "Jegucchitanti jigucchanasīlataṁ.",
  "tika-vin01t11:521_0": "8.Lokajeṭṭhakakammanti loke jeṭṭhakānaṁ kattabbakammaṁ,",
  "tika-vin01t11:521_1": "loke vā seṭṭhasammataṁ kammaṁ.",
  "tika-vin01t11:521_2": "Tatrāti yathāvuttesu dvīsupi atthavikappesu. Padābhihito attho padattho, byañjanatthoti vuttaṁ hoti.",
  "tika-vin01t11:521_3": "Vinayaṁ vā arahatīti ettha vinayanaṁ vinayo, niggaṇhananti attho.",
  "tika-vin01t11:521_4": "Tenāha ‘‘niggahaṁ arahatīti vuttaṁ hotī’’ti.",
  "tika-vin01t11:521_5": "Nanu ca paṭhamaṁ vuttesu dvīsupi atthavikappesu sakatthe arahatthe ca bhaddhitapaccayo saddalakkhaṇato dissati,",
  "tika-vin01t11:521_6": "na pana ‘‘vinayāya dhammaṁ desetī’’ti imasmiṁ atthe,",
  "tika-vin01t11:521_7": "tasmā kathamettha taddhitapaccayoti āha ‘‘vicitrā hi taddhitavuttī’’ti.",
  "tika-vin01t11:521_8": "Vicitratā cettha lokappamāṇato veditabbā.",
  "tika-vin01t11:521_9": "Tathā hi yasmiṁ yasmiṁ atthe taddhitappayogo lokassa,",
  "tika-vin01t11:521_10": "tattha tattha taddhitavutti lokato siddhāti vicitrā taddhitavutti.",
  "tika-vin01t11:521_11": "Tasmā yathā ‘‘mā saddamakāsī’’ti vadanto ‘‘māsaddiko’’ti vuccati,",
  "tika-vin01t11:521_12": "evaṁ vinayāya dhammaṁ desetīti venayikoti vuccatīti adhippāyo.",
  "tika-vin01t11:522_0": "9.Kapaṇapurisoti guṇavirahitatāya dīnamanusso.",
  "tika-vin01t11:522_1": "Byañjanāni avicāretvāti tissadattādisaddesu viya ‘‘imasmiṁ atthe ayaṁ nāma paccayo’’ti evaṁ byañjanaṁ vicāraṁ akatvā,",
  "tika-vin01t11:522_2": "anipphannapāṭipadikavasenāti vuttaṁ hoti.",
  "tika-vin01t11:523_0": "10.Devalokagabbhasampattiyāti vatvā ṭhapetvā bhummadeve sesesu devesu gabbhaggahaṇassa abhāvato paṭisandhiyevettha gabbhasampattīti veditabbāti vuttamevatthaṁ vivaritvā dassento āha ‘‘devalokapaṭisandhipaṭilābhāya saṁvattatī’’ti.",
  "tika-vin01t11:523_1": "Assāti abhivādanādisāmīcikammassa.",
  "tika-vin01t11:523_2": "Mātukucchismiṁ paṭisandhiggahaṇe dosaṁ dassentoti mātito aparisuddhabhāvaṁ dassento,",
  "tika-vin01t11:523_3": "akkositukāmassa dāsiyā puttoti dāsikucchismiṁ nibbattabhāve dosaṁ dassetvā akkosanaṁ viya bhagavato mātukucchismiṁ paṭisandhiggahaṇe dosaṁ dassetvā akkosantopi evamāhāti adhippāyo.",
  "tika-vin01t11:523_4": "Gabbhatoti devalokapaṭisandhito.",
  "tika-vin01t11:523_5": "Tenevāha ‘‘abhabbo devalokūpapattiṁ pāpuṇitunti adhippāyo’’ti.",
  "tika-vin01t11:523_6": "Hīno vā gabbho assāti apagabbhoti imassa viggahassa ekena pariyāyena adhippāyaṁ dassento āha ‘‘devalokagabbhaparibāhirattā āyatiṁ hīnagabbhapaṭilābhabhāgītī’’ti. Iti-saddāe hetuattho,",
  "tika-vin01t11:523_7": "yasmā āyatimpi hīnagabbhapaṭilābhabhāgī,",
  "tika-vin01t11:523_8": "tasmā hīno vā gabbho assāti apagabbhoti adhippāyo.",
  "tika-vin01t11:524_0": "Puna tasseva viggahassa kodhavasena…pe… dassentoti heṭṭhā vuttanayassa anurūpaṁ katvā adhippāyaṁ dassento āha ‘‘hīno vāssa mātukucchismiṁ gabbhavāso ahosīti adhippāyo’’ti.",
  "tika-vin01t11:524_1": "Gabbha-saddo atthi mātukucchipariyāyo ‘‘gabbhe vasati māṇavo’’tiādīsu (jā. 1.15.363) viya .",
  "tika-vin01t11:524_2": "Atthi mātukucchismiṁ nibbattasattapariyāyo ‘‘antamaso gabbhapātanaṁ upādāyā’’tiādīsu (mahāva. 129) viya.",
  "tika-vin01t11:524_3": "Tattha mātukucchipariyāyaṁ gahetvā atthaṁ dassento āha ‘‘anāgate gabbhaseyyā’’ti. Gabbhe seyyā gabbhaseyyā.",
  "tika-vin01t11:524_4": "Anuttarena maggenāti aggamaggena.",
  "tika-vin01t11:524_5": "Kammakilesānaṁ maggena vihatattā āha ‘‘vihatakāraṇattā’’ti.",
  "tika-vin01t11:524_6": "Itarā tissopīti aṇḍajasaṁsedajaopapātikā.",
  "tika-vin01t11:524_7": "Ettha ca yadipi ‘‘apagabbho’’ti imassa anurūpato gabbhaseyyā eva vattabbā,",
  "tika-vin01t11:524_8": "pasaṅgato pana labbhamānaṁ sabbampi vattuṁ vaṭṭatīti punabbhavābhinibbattipi vuttāti veditabbā.",
  "tika-vin01t11:525_0": "Idāni sattapariyāyassa gabbhasaddassa vasena viggahanānattaṁ dassento āha ‘‘apicā’’tiādi.",
  "tika-vin01t11:525_1": "Imasmiṁ pana vikappe gabbhaseyyā punabbhavābhinibbattīti ubhayampi gabbhaseyyavaseneva vuttantipi vadanti.",
  "tika-vin01t11:525_2": "Nanu ca ‘‘āyatiṁ gabbhaseyyā pahīnā’’ti (pārā.",
  "tika-vin01t11:525_3": "10) vuttattā gabbhassa seyyā eva pahīnā,",
  "tika-vin01t11:525_4": "na pana gabbhoti āpajjatīti āha ‘‘yathā cā’’tiādi.",
  "tika-vin01t11:525_5": "Atha ‘‘abhinibbattī’’ti ettakameva avatvā punabbhavaggahaṇaṁ kimatthanti āha ‘‘abhinibbatti ca nāmā’’tiādi.",
  "tika-vin01t11:525_6": "Apunabbhavabhūtāti khaṇe khaṇe uppajjamānānaṁ dhammānaṁ abhinibbatti.",
  "tika-vin01t11:526_0": "11.Dhammadhātunti ettha dhamme anavasese dhāreti yāthāvato upadhāretīti dhammadhātu,",
  "tika-vin01t11:526_1": "dhammānaṁ yathāsabhāvato avabujjhanasabhāvo,",
  "tika-vin01t11:526_2": "sabbaññutaññāṇassetaṁ adhivacanaṁ. Paṭivijjhitvāti sacchikatvā, paṭilabhitvāti attho, paṭilābhahetūti vuttaṁ hoti.",
  "tika-vin01t11:526_3": "Desanāvilāsappatto hotīti rucivasena parivattetvā desetuṁ samatthatā desanāvilāso, taṁ patto adhigatoti attho.",
  "tika-vin01t11:526_4": "Karuṇāvipphāranti sabbasattesu mahākaruṇāya pharaṇaṁ.",
  "tika-vin01t11:526_5": "Tādiguṇalakkhaṇameva puna upamāya vibhāvetvā dassento āha ‘‘pathavīsamacittata’’nti.",
  "tika-vin01t11:526_6": "Yathā pathavī suciasucinikkhepachedanabhedanādīsu na vikampati,",
  "tika-vin01t11:526_7": "anurodhavirodhaṁ na pāpuṇāti,",
  "tika-vin01t11:526_8": "evaṁ iṭṭhāniṭṭhesu lābhālābhādīsu anurodhavirodhappahānato avikampitacittatāya pathavīsamacittatanti attho.",
  "tika-vin01t11:526_9": "Akuppadhammatanti ettha ‘‘akuppadhammo nāma phalasamāpattī’’ti tīsupi gaṇṭhipadesu vuttaṁ.",
  "tika-vin01t11:526_10": "‘‘Paresu pana akkosantesupi attano pathavīsamacittatālakkhaṇaṁ akujjhanasabhāvatanti evamettha attho gahetabbo’’ti amhākaṁ khanti.",
  "tika-vin01t11:526_11": "Jarāya anusaṭanti jarāya paliveṭhitaṁ.",
  "tika-vin01t11:526_12": "Vaṭṭakhāṇubhūtanti anekesaṁ anayabyasanānaṁ nipātalakkhaṇatthambhabhūtatāya saṁsārakhāṇubhūtaṁ.",
  "tika-vin01t11:526_13": "Brāhmaṇassa vuḍḍhatāya āsannavuttimaraṇanti sambhāvanavasena ‘‘ajja maritvā’’tiādi vuttaṁ.",
  "tika-vin01t11:526_14": "Mahantena kho pana ussāhenāti ‘‘sādhu kho pana tathārūpānaṁ arahataṁ dassanaṁ hotī’’ti evaṁ sañjātamahussāhena.",
  "tika-vin01t11:526_15": "Appaṭisamaṁ purejātabhāvanti anaññasādhāraṇaṁ purejātabhāvaṁ.",
  "tika-vin01t11:526_16": "Natthi etassa paṭisamoti appaṭisamo, purejātabhāvo.",
  "tika-vin01t11:527_0": "‘‘Apī’’ti avatvā ‘‘pī’’ti vadanto pi-saddopi visuṁ atthi nipātoti dasseti.",
  "tika-vin01t11:527_1": "Sambhāvanattheti ‘‘api nāmevaṁ siyā’’ti vikappanattho sambhāvanattho,",
  "tika-vin01t11:527_2": "tasmiṁ jotakatāya pisaddo vattati.",
  "tika-vin01t11:527_3": "Vacanasiliṭṭhatāyāti vacanassa madhurabhāvatthaṁ, mudubhāvatthanti attho.",
  "tika-vin01t11:527_4": "Evañhi loke siliṭṭhavacanaṁ hotīti evaṁ ekameva gaṇanaṁ avatvā aparāya gaṇanāya saddhiṁ vacanaṁ loke siliṭṭhavacanaṁ hoti yathā ‘‘dve vā tīṇi vā udakaphusitānī’’ti.",
  "tika-vin01t11:527_5": "Sammā adhisayitānīti pādādīhi attanā nesaṁ kiñci upaghātaṁ akarontiyā bahivātādiparissayaparihāratthaṁ sammadeva upari sayitāni. Upariattho hettha adhi-saddo.",
  "tika-vin01t11:527_6": "Utuṁ gaṇhāpentiyāti tesaṁ allasinehapariyādānatthaṁ attano kāyusmāvasena utuṁ gaṇhāpentiyā. Tenāha ‘‘usmīkatānī’’ti.",
  "tika-vin01t11:527_7": "Sammā paribhāvitānīti sammadeva sabbaso kukkuṭavāsanāya vāsitāni.",
  "tika-vin01t11:527_8": "Tenāha ‘‘kukkuṭagandhaṁ gāhāpitānī’’ti.",
  "tika-vin01t11:528_0": "Ettha ca sammā parisedanaṁ kukkuṭagandhaparibhāvanañca sammā adhisayananipphattiyā ānubhāvanipphāditanti daṭṭhabbaṁ.",
  "tika-vin01t11:528_1": "Sammā adhisayaneneva hi itaradvayaṁ ijjhati .",
  "tika-vin01t11:528_2": "Na hi sammā adhisayanato visuṁ sammā parisedanassa sammā paribhāvanassa ca karaṇaṁ atthi,",
  "tika-vin01t11:528_3": "tena pana saddhiṁyeva itaresaṁ dvinnampi ijjhanato vuttaṁ ‘‘evaṁ tīhi pakārehi tāni aṇḍāni paripāliyamānānī’’ti. Nakhasikhāti nakhaggāni. Mukhatuṇḍakanti mukhaggaṁ.",
  "tika-vin01t11:528_4": "Kapālassa tanukattāti ettha yathā kapālassa tanutā ālokassa anto paññāyamānassa kāraṇaṁ,",
  "tika-vin01t11:528_5": "tathā kapālassa tanutāya nakhasikhāmukhatuṇḍakānaṁ kharatāya ca allasinehapariyādānaṁ kāraṇavacananti daṭṭhabbaṁ.",
  "tika-vin01t11:528_6": "Saṅkuṭitahatthapādāti ettha hatthāti pakkhā.",
  "tika-vin01t11:528_7": "Na hi kukkuṭānaṁ pakkhato añño hattho nāma atthi. Etthāti ālokaṭṭhāne.",
  "tika-vin01t11:528_8": "Pakkhe vidhunantāti pakkhe cālentā.",
  "tika-vin01t11:528_9": "Nikkhamantānanti niddhāraṇe sāmivacanaṁ, nikkhamantesūti attho.",
  "tika-vin01t11:529_0": "So jeṭṭho iti assa vacanīyoti yo paṭhamataraṁ aṇḍakosato nikkhanto kukkuṭapotako,",
  "tika-vin01t11:529_1": "soyeva jeṭṭhoti vacanīyo assa, bhaveyyāti attho. Sampaṭipādentoti saṁsandento.",
  "tika-vin01t11:529_2": "Tibhūmakapariyāpannāpi sattā avijjākosassa anto paviṭṭhā tattha tattha appahīnāya avijjāya veṭhitattāti āha ‘‘avijjākosassa anto paviṭṭhesu sattesū’’ti. Aṇḍakosanti bījakapālaṁ.",
  "tika-vin01t11:529_3": "Lokasannivāseti loko eva lokasannivāso.",
  "tika-vin01t11:529_4": "Sammāsambodhinti ettha sammāti aviparītattho,",
  "tika-vin01t11:529_5": "saṁ-saddo sāmanti imamatthaṁ dīpeti,",
  "tika-vin01t11:529_6": "tasmā sammā aviparītenākārena sayameva cattāri saccāni bujjhati paṭivijjhatīti sammāsambodhīti maggo vuccati.",
  "tika-vin01t11:529_7": "Tenāha ‘‘sammā sāmañca bodhi’’nti,",
  "tika-vin01t11:529_8": "sammā sayameva ca bujjhanakanti attho. Sammāti vā pasatthavacano,",
  "tika-vin01t11:529_9": "saṁ-saddo sundaravacanoti āha ‘‘atha vā pasatthaṁ sundarañca bodhi’’nti.",
  "tika-vin01t11:529_10": "Bodhisaddassa anekatthataṁ dassetvā idhādhippetamatthaṁ niddhāretvā dassetukāmo āha ‘‘bodhīti rukkhopi maggopī’’tiādi.",
  "tika-vin01t11:529_11": "Tattha abujjhi etthāti rukkho bodhi. Sayaṁ bujjhati,",
  "tika-vin01t11:529_12": "bujjhanti vā tena ariyāti maggo bodhi.",
  "tika-vin01t11:529_13": "Sabbadhamme sabbākārato bujjhati paṭivijjhatīti sabbaññutaññāṇaṁ bodhi.",
  "tika-vin01t11:529_14": "Bujjhīyati sacchikarīyatīti nibbānaṁ bodhi.",
  "tika-vin01t11:529_15": "Antarā ca bodhinti dutiyamudāharaṇaṁ vināpi rukkhasaddena bodhisaddassa rukkhe pavattidassanatthaṁ vuttaṁ.",
  "tika-vin01t11:529_16": "Varabhūrimedhasoti mahāpathavī viya patthaṭavarapaññoti attho.",
  "tika-vin01t11:529_17": "Asabbaguṇadāyakattāti sabbaguṇānaṁ adāyakattā.",
  "tika-vin01t11:529_18": "Sabbaguṇe na dadātīti hi asabbaguṇadāyako,",
  "tika-vin01t11:529_19": "ayuttasamāsoyaṁ gamakattā yathā ‘‘asūriyaṁpassāni mukhānī’’ti.",
  "tika-vin01t11:530_0": "Tisso vijjāti upanissayavato saheva arahattaphalena tisso vijjā deti.",
  "tika-vin01t11:530_1": "Nanu cettha tīsu vijjāsu āsavakkhayañāṇassa maggapariyāpannattā kathametaṁ yujjati ‘‘maggo tisso vijjā detī’’ti? Nāyaṁ doso.",
  "tika-vin01t11:530_2": "Satipi āsavakkhayañāṇassa maggapariyāpannabhāve aṭṭhaṅgike magge sati maggañāṇena saddhiṁ tisso vijjā paripuṇṇā hontīti ‘‘maggo tisso vijjā detī’’ti vuccati.",
  "tika-vin01t11:530_3": "Cha abhiññāti etthāpi eseva nayo.",
  "tika-vin01t11:530_4": "Sāvakapāramiñāṇanti aggasāvakehi paṭilabhitabbaṁ sabbameva lokiyalokuttarañāṇaṁ.",
  "tika-vin01t11:530_5": "Paccekabodhiñāṇanti etthāpi imināva nayena attho veditabbo. Abbhaññāsinti jāniṁ.",
  "tika-vin01t11:530_6": "Jānanañca na anussavādivasenāti āha ‘‘paṭivijjhi’’nti, paccakkhamakāsinti attho.",
  "tika-vin01t11:530_7": "Paṭivedhopi na dūre ṭhitassa lakkhaṇappaṭivedho viyāti āha ‘‘pattomhī’’ti, pāpuṇinti attho.",
  "tika-vin01t11:530_8": "Pāpuṇanañca na sayaṁ gantvāti āha ‘‘adhigatomhī’’ti,",
  "tika-vin01t11:530_9": "sakasantāne uppādanavasena paṭilabhinti attho.",
  "tika-vin01t11:531_0": "Opammasampaṭipādananti opammatthassa upameyyena sammadeva paṭipādanaṁ. Atthenāti upameyyatthena.",
  "tika-vin01t11:531_1": "Yathā kukkuṭiyā aṇḍesu tividhakiriyākaraṇaṁ kukkuṭacchāpakānaṁ aṇḍakosato nikkhamanassa mūlakāraṇaṁ,",
  "tika-vin01t11:531_2": "evaṁ bodhisattabhūtassa bhagavato tividhānupassanākaraṇaṁ avijjaṇḍakosato nikkhamanassa mūlakāraṇanti āha ‘‘yathā hi tassā kukkuṭiyā…pe… tividhānupassanākaraṇa’’nti.",
  "tika-vin01t11:531_3": "‘‘Santāne’’ti vuttattā aṇḍasadisatā santānassa bahi nikkhantakukkuṭacchāpakasadisatā buddhaguṇānaṁ,",
  "tika-vin01t11:531_4": "buddhaguṇāti ca atthato buddhoyeva ‘‘tathāgatassa kho etaṁ, vāseṭṭha,",
  "tika-vin01t11:531_5": "adhivacanaṁ dhammakāyo itipī’’ti vacanato.",
  "tika-vin01t11:531_6": "Avijjaṇḍakosassa tanubhāvoti balavavipassanāvasena avijjaṇḍakosassa tanubhāvo,",
  "tika-vin01t11:531_7": "paṭicchādanasāmaññena ca avijjāya aṇḍakosasadisatā.",
  "tika-vin01t11:531_8": "Mudubhūtassapi kharabhāvāpatti hotīti tannivattanatthaṁ ‘‘thaddhakharabhāvo’’ti vuttaṁ.",
  "tika-vin01t11:531_9": "Tikkhakharavippasannasūrabhāvoti ettha pariggayhamānesu saṅkhāresu vipassanāñāṇassa samādhindriyavasena sukhānuppaveso tikkhatā,",
  "tika-vin01t11:531_10": "anupavisitvāpi satindriyavasena anatikkamanato akuṇṭhatā kharabhāvo.",
  "tika-vin01t11:531_11": "Tikkhopi hi ekacco saro lakkhaṁ patvā kuṇṭho hoti, na tathā idaṁ.",
  "tika-vin01t11:531_12": "Satipi kharabhāve sukhumappavattivasena kilesasamudācārasaṅkhobharahitatāya saddhindriyavasena pasannabhāvo,",
  "tika-vin01t11:531_13": "satipi ca pasannabhāve antarā anosakkitvā kilesapaccatthikānaṁ suṭṭhu abhibhavanato vīriyindriyavasena sūrabhāvo veditabbo.",
  "tika-vin01t11:531_14": "Evamimehi pakārehi saṅkhārupekkhāñāṇameva gahitanti daṭṭhabbaṁ.",
  "tika-vin01t11:531_15": "Vipassanāñāṇassa pariṇāmakāloti vipassanāya vuṭṭhānagāminibhāvappatti,",
  "tika-vin01t11:531_16": "tadā ca sā maggañāṇagabbhaṁ dhārentī viya hotīti āha ‘‘gabbhaggahaṇakālo’’ti.",
  "tika-vin01t11:531_17": "Gabbhaṁ gaṇhāpetvāti saṅkhārupekkhāya anantaraṁ sikhāppattaanulomavipassanāvasena maggavijāyanatthaṁ gabbhaṁ gaṇhāpetvā.",
  "tika-vin01t11:531_18": "Anupubbādhigatenāti paṭhamamaggapaṭipāṭiyā adhigatena.",
  "tika-vin01t11:531_19": "Abhiññāpakkheti lokiyābhiññāpakkhe.",
  "tika-vin01t11:531_20": "Lokuttarābhiññā hi avijjaṇḍakosaṁ padālitā.",
  "tika-vin01t11:531_21": "Potthakesu pana katthaci ‘‘chaabhiññāpakkhe’’ti likhanti, so apāṭhoti veditabbo.",
  "tika-vin01t11:531_22": "Jeṭṭho seṭṭhoti vuddhatamattā jeṭṭho,",
  "tika-vin01t11:531_23": "sabbaguṇehi uttamattā pasatthatamoti seṭṭho.",
  "tika-vin01t11:532_0": "Idāni ‘‘āraddhaṁ kho pana me brāhmaṇa vīriya’’ntiādikāya desanāya anusandhiṁ dassento āha ‘‘evaṁ bhagavā’’tiādi.",
  "tika-vin01t11:532_1": "Tattha pubbabhāgato pabhutīti bhāvanāya pubbabhāgiyavīriyārambhādito paṭṭhāya.",
  "tika-vin01t11:532_2": "Cittamevamuppannanti evaṁ upari vakkhamānaparivitakkavasena cittamuppannanti attho.",
  "tika-vin01t11:532_3": "‘‘Cittameva uppanna’’ntipi pāṭho, tattha cittameva uppannaṁ,",
  "tika-vin01t11:532_4": "na tāva bhagavati pasādoti attho.",
  "tika-vin01t11:532_5": "Muṭṭhassatināti vinaṭṭhassatinā, sativirahitenāti attho.",
  "tika-vin01t11:532_6": "Sāraddhakāyenāti sadarathakāyena.",
  "tika-vin01t11:532_7": "Bodhimaṇḍeti bodhisaṅkhātassa ñāṇassa maṇḍabhāvappatte ṭhāne. Bodhīti hi paññā vuccati,",
  "tika-vin01t11:532_8": "sā ettha maṇḍā pasannā jātāti so padeso ‘‘bodhimaṇḍo’’ti paññāto.",
  "tika-vin01t11:532_9": "Caturaṅgasamannāgatanti ‘‘kāmaṁ taco ca nhāru ca aṭṭhi ca avasissatu,",
  "tika-vin01t11:532_10": "sarīre upasussatu maṁsalohita’’nti (ma. ni. 2.184; saṁ. ni. 2.22; a. ni. 2.5; mahāni.",
  "tika-vin01t11:532_11": "196) evaṁ vuttacaturaṅgasamannāgataṁ vīriyaṁ.",
  "tika-vin01t11:532_12": "Tattha tacoti ekaṁ aṅgaṁ nhāru ekaṁ aṅgaṁ aṭṭhi ekaṁ aṅgaṁ maṁsalohitaṁ ekaṁ aṅganti veditabbaṁ.",
  "tika-vin01t11:532_13": "Taco ekaṁ aṅganti ca tace nirapekkhabhāvo ekaṁ aṅganti gahetabbaṁ.",
  "tika-vin01t11:532_14": "Padhānaṁ anuyuñjantassa hi tace palujjamānepi taṁnimittaṁ avosānāpajjanaṁ tassa vīriyassa ekaṁ aṅgaṁ ekaṁ kāraṇaṁ.",
  "tika-vin01t11:532_15": "Evaṁ sesesupi attho veditabbo.",
  "tika-vin01t11:532_16": "Paggahitanti ārambhaṁ sithilaṁ akatvā daḷhaparakkamasaṅkhātussāhanabhāvena gahitaṁ.",
  "tika-vin01t11:532_17": "Tenāha ‘‘asithilappavattitanti vuttaṁ hotī’’ti.",
  "tika-vin01t11:533_0": "Asallīnanti asaṅkucitaṁ kosajjavasena saṅkocaṁ anāpannaṁ.",
  "tika-vin01t11:533_1": "Upaṭṭhitāti ogāhanasaṅkhātena apilāpabhāvena ārammaṇaṁ upagantvā ṭhitā.",
  "tika-vin01t11:533_2": "Tenāha ‘‘ārammaṇābhimukhībhāvenā’’ti.",
  "tika-vin01t11:533_3": "Sammosassa viddhaṁsanavasena pavattiyā na sammuṭṭhāti asammuṭṭhā.",
  "tika-vin01t11:533_4": "Kiñcāpi cittapassaddhivaseneva cittameva passaddhaṁ,",
  "tika-vin01t11:533_5": "kāyapassaddhivaseneva ca kāyo passaddho hoti,",
  "tika-vin01t11:533_6": "tathāpi yasmā kāyapassaddhi uppajjamānā cittapassaddhiyā saheva uppajjati, na vinā,",
  "tika-vin01t11:533_7": "tasmā vuttaṁ ‘‘kāyacittapassaddhivasenā’’ti.",
  "tika-vin01t11:533_8": "Kāyapassaddhiyā ubhayesampi kāyānaṁ passambhanāvahattā vuttaṁ ‘‘rūpakāyopi passaddhoyeva hotī’’ti. So ca khoti so ca kho kāyo.",
  "tika-vin01t11:533_9": "Vigatadarathoti vigatakilesadaratho.",
  "tika-vin01t11:533_10": "Nāmakāye hi vigatadarathe rūpakāyopi vūpasantadarathapariḷāho hoti.",
  "tika-vin01t11:533_11": "Sammā āhitanti nānārammaṇesu vidhāvanasaṅkhātaṁ vikkhepaṁ vicchinditvā ekasmiṁyeva ārammaṇe avikkhittabhāvāpādanena sammadeva āhitaṁ ṭhapitaṁ.",
  "tika-vin01t11:533_12": "Tenāha ‘‘suṭṭhu ṭhapita’’ntiādi.",
  "tika-vin01t11:533_13": "Cittassa anekaggabhāvo vikkhepavasena cañcalatā,",
  "tika-vin01t11:533_14": "sā sati ekaggatāya na hotīti āha ‘‘ekaggaṁ acalaṁ nipphandana’’nti.",
  "tika-vin01t11:533_15": "Ettāvatāti ‘‘āraddhaṁ kho panā’’tiādinā vīriyasatipassaddhisamādhīnaṁ kiccasiddhidassanena.",
  "tika-vin01t11:534_0": "Nanu ca saddhāpaññānampi kiccasiddhi jhānassa pubbapaṭipadāya icchitabbāti? Saccaṁ icchitabbā,",
  "tika-vin01t11:534_1": "sā pana nānantarikabhāvena avuttasiddhāti na gahitā.",
  "tika-vin01t11:534_2": "Asati hi saddhāya vīriyārambhādīnaṁ asambhavoyeva,",
  "tika-vin01t11:534_3": "paññāpariggahe ca nesaṁ asati ñāyārambhādibhāvo na siyā,",
  "tika-vin01t11:534_4": "tathā asallīnāsammosatādayo vīriyādīnanti asallīnatādiggahaṇenevettha paññākiccasiddhi gahitāti daṭṭhabbaṁ.",
  "tika-vin01t11:534_5": "Jhānabhāvanāyaṁ vā samādhikiccaṁ adhikaṁ icchitabbanti dassetuṁ samādhipariyosānāva jhānassa pubbapaṭipadā kathitāti daṭṭhabbaṁ.",
  "tika-vin01t11:535_0": "Paṭhamajjhānakathā",
  "tika-vin01t11:536_0": "Idāni ‘‘vivicceva kāmehī’’tiādinayappavattāya pāḷiyā jhānavibhaṅge (vibha.",
  "tika-vin01t11:536_1": "508) vuttampi atthaṁ aṭṭhakathānayeneva saṁvaṇṇetukāmo vibhaṅgapāḷiyaṁ vuttanayena avacane kāraṇaṁ dassetuṁ ‘‘kiñcāpi tattha katame kāmā’’tiādimāha .",
  "tika-vin01t11:536_2": "Tattha patthanākārena pavatto dubbalo lobho chandanaṭṭhena chando,",
  "tika-vin01t11:536_3": "tato balavā rañjanaṭṭhena rāgo,",
  "tika-vin01t11:536_4": "tatopi balavataro bahalarāgo chandarāgo.",
  "tika-vin01t11:536_5": "Nimittānubyañjanāni saṅkappeti etenāti saṅkappo, tathāpavatto lobho.",
  "tika-vin01t11:536_6": "Tattha nimittasaṅkappanā nāma avayave samodhānetvā ‘‘itthī puriso’’tiādinā ekajjhaṁ katvā uparūpari kilesuppattiyā nimittassa kappanā.",
  "tika-vin01t11:536_7": "Anubyañjanasaṅkappanā pana ‘‘hatthā sobhanā,",
  "tika-vin01t11:536_8": "pādā sobhanā’’ti evaṁ anubyañjanavasena vibhajitvā kappanāti.",
  "tika-vin01t11:536_9": "Kilesānañhi anu anu byañjanato paribyañjanato paribyattivasena uppattiyā paccayabhāvato anubyañjanaṁ hatthapādādiavayavā vuccanti.",
  "tika-vin01t11:536_10": "Tato balavā rañjanaṭṭhena rāgo,",
  "tika-vin01t11:536_11": "saṅkappavaseneva pavatto tatopi balavataro saṅkapparāgo.",
  "tika-vin01t11:536_12": "Svāyaṁ pabhedo ekasseva lobhassa pavattiākāravasena avatthābhedavasena ca veditabbo yathā ‘‘vaccho dammo balībaddo’’ti. Kāmāti kilesakāmā, kāmentīti kāmā, kāmenti etehīti vā.",
  "tika-vin01t11:537_0": "Seyyathidanti imassa taṁ katamaṁ, taṁ kathanti vā attho. Viviccitvāti visuṁ hutvā.",
  "tika-vin01t11:537_1": "Tenāha ‘‘vinā hutvā apasakkitvā’’ti,",
  "tika-vin01t11:537_2": "pajahanavasena apakkamitvāti attho.",
  "tika-vin01t11:537_3": "Vivicceva kāmehīti ettha viviccāti iminā vivecanaṁ jhānakkhaṇe kāmānaṁ abhāvamattaṁ vuttaṁ.",
  "tika-vin01t11:537_4": "Viviccevāti pana iminā ekaṁsato kāmānaṁ vivecetabbatādīpanena tappaṭipakkhatā jhānassa kāmavivekappahānassa ca jhānādhigamūpāyatā dassitā hotīti imamatthaṁ dassetuṁ ‘‘paṭhamajjhāna’’ntiādiṁ vatvā tamevatthaṁ pākaṭataraṁ kātuṁ ‘‘katha’’ntiādi vuttaṁ.",
  "tika-vin01t11:537_5": "Andhakāre sati padīpo viyāti etena yathā padīpābhāvena rattiyaṁ andhakārābhibhavo,",
  "tika-vin01t11:537_6": "evaṁ jhānābhāvena cittasantatiyaṁ kāmābhibhavoti dasseti.",
  "tika-vin01t11:538_0": "Etanti pubbapadeyeva avadhāraṇavacanaṁ,",
  "tika-vin01t11:538_1": "na kho pana evaṁ daṭṭhabbaṁ ‘‘kāmehi evā’’ti avadhāraṇassa akatattā.",
  "tika-vin01t11:538_2": "Tannissaraṇatoti nissaranti niggacchanti etena, ettha vāti nissaraṇaṁ. Ke niggacchanti? Kāmā.",
  "tika-vin01t11:538_3": "Tesaṁ kāmānaṁ nissaraṇaṁ pahānaṁ tannissaraṇaṁ, tato kāmanissaraṇatoti attho.",
  "tika-vin01t11:538_4": "Kathaṁ pana samāne vikkhambhane kāmānamevetaṁ nissaraṇaṁ,",
  "tika-vin01t11:538_5": "na byāpādādīnanti codanaṁ yuttito āgamato ca sādhetuṁ ‘‘kāmadhātū’’tiādi vuttaṁ.",
  "tika-vin01t11:538_6": "Tattha kāmadhātusamatikkamanatoti sakalassapi kāmabhavassa samatikkamapaṭipadābhāvato.",
  "tika-vin01t11:538_7": "Tena imassa jhānassa kāmapariññābhāvamāha .",
  "tika-vin01t11:538_8": "Kāmarāgapaṭipakkhatoti ‘‘chando kāmo’’tiādinā (mahāni.",
  "tika-vin01t11:538_9": "1) vuttavibhāgassa kilesakāmassa paccatthikabhāvato. Tena yathā mettā byāpādassa, karuṇā vihiṁsāya,",
  "tika-vin01t11:538_10": "evamidaṁ jhānaṁ kāmarāgassa ujuvipaccanīkabhūtanti dasseti.",
  "tika-vin01t11:538_11": "Vipākena cettha kāmadhātusamatikkamo attano pavattikkhaṇe kāmarāgapaṭipakkhatā ca veditabbā.",
  "tika-vin01t11:538_12": "Evamattano pavattiyā vipākappavattiyā ca kāmarāgato kāmadhātuto ca vinivattasabhāvattā idaṁ jhānaṁ visesato kāmānameva nissaraṇaṁ,",
  "tika-vin01t11:538_13": "svāyamattho pāṭhāgato evāti āha ‘‘yathāhā’’tiādi. Nekkhammanti paṭhamajjhānaṁ.",
  "tika-vin01t11:539_0": "Kāmañcettha tamatthaṁ dīpetuṁ purimapadeyeva avadhāraṇaṁ gahitaṁ,",
  "tika-vin01t11:539_1": "uttarapadepi pana taṁ gahetabbameva tathā atthasambhavatoti dassetuṁ ‘‘uttarapadepī’’tiādi vuttaṁ. Itoti kāmacchandato.",
  "tika-vin01t11:539_2": "Esa daṭṭhabboti esa niyamo daṭṭhabbo.",
  "tika-vin01t11:539_3": "Sādhāraṇavacanenāti sabbavivekasādhāraṇavacanena.",
  "tika-vin01t11:539_4": "Tadaṅgavikkhambhanasamucchedapaṭippassaddhinissaraṇavivekā tadaṅgavivekādayo.",
  "tika-vin01t11:539_5": "Kāyacittaupadhivivekā kāyavivekādayo.",
  "tika-vin01t11:539_6": "Tayo eva idha daṭṭhabbāti tayo eva idha jhānakathāyaṁ daṭṭhabbā samucchedavivekādīnaṁ asambhavato.",
  "tika-vin01t11:539_7": "Niddeseti mahāniddese (mahāni. 1).",
  "tika-vin01t11:539_8": "Tattha hi ‘‘uddānato dve kāmā vatthukāmā kilesakāmā cā’’ti uddisitvā tattha ‘‘katame vatthukāmā manāpiyā rūpā…pe… manāpiyā phoṭṭhabbā’’tiādinā vatthukāmā niddiṭṭhā.",
  "tika-vin01t11:539_9": "Te pana kāmīyantīti kāmāti veditabbā. Tatthevāti niddeseyeva. Vibhaṅgeti jhānavibhaṅge.",
  "tika-vin01t11:539_10": "Evañhi satīti evaṁ ubhayesampi kāmānaṁ saṅgahe sati.",
  "tika-vin01t11:539_11": "Vatthukāmehipīti vatthukāmehi viviccevātipi attho yujjatīti evaṁ yujjamānatthantarasamuccayattho pi-saddo, na kilesakāmasamuccayattho. Kasmā?",
  "tika-vin01t11:539_12": "Imasmiṁ atthe kilesakāmehi vivekassa dutiyapadena vuttattā. Tenāti vatthukāmavivekena.",
  "tika-vin01t11:539_13": "Kāyaviveko vutto hotīti puttadārādipariggahavivekadīpanato kāyaviveko vutto hoti.",
  "tika-vin01t11:540_0": "Purimenāti kāyavivekena.",
  "tika-vin01t11:540_1": "Etthāti ‘‘vivicceva kāmehi vivicca akusalehi dhammehī’’ti etasmiṁ padadvaye.",
  "tika-vin01t11:540_2": "Ito vā niddhārite vivekadvaye,",
  "tika-vin01t11:540_3": "akusalasaddena yadi kilesakāmā, sabbākusalāpi vā gahitā,",
  "tika-vin01t11:540_4": "sabbathā kilesakāmehi viveko vuttoti āha ‘‘dutiyena kilesakāmehi vivekavacanato’’ti.",
  "tika-vin01t11:540_5": "Dutiyenāti ca cittavivekenāti attho.",
  "tika-vin01t11:540_6": "Etesanti yathāvuttānaṁ dvinnaṁ padānaṁ. Niddhāraṇe cetaṁ sāmivacanaṁ.",
  "tika-vin01t11:540_7": "Taṇhādisaṁkilesānaṁ vatthuno pahānaṁ saṁkilesavatthuppahānaṁ.",
  "tika-vin01t11:540_8": "Lolabhāvo nāma tattha tattha rūpādīsu taṇhuppādo,",
  "tika-vin01t11:540_9": "tassa hetū vatthukāmā eva veditabbā.",
  "tika-vin01t11:540_10": "Bālabhāvassa hetupariccāgoti sambandho. Bālabhāvo nāma avijjā, ducintitacintitādi vā, tassa ayonisomanasikāro,",
  "tika-vin01t11:540_11": "sabbepi vā akusalā dhammā hetū.",
  "tika-vin01t11:540_12": "Kāmaguṇādhigamahetu pāṇātipātādiasuddhappayogo hotīti tabbivekena payogasuddhi vibhāvitā.",
  "tika-vin01t11:540_13": "Taṇhāsaṁkilesasodhanena vivaṭṭūpanissayasaṁvaḍḍhanena ca ajjhāsayavisodhanaṁ āsayaposanaṁ.",
  "tika-vin01t11:540_14": "Āsayaposananti ca jhānabhāvanāya paccayabhūtā pubbayogādivasena siddhā ajjhāsayasampadā ,",
  "tika-vin01t11:540_15": "sā pana taṇhupatāpavigamena hoti.",
  "tika-vin01t11:540_16": "Tena vuttaṁ ‘‘taṇhāsaṁkilesavisodhanenā’’ti. Kāmesūti niddhāraṇe bhummaṁ.",
  "tika-vin01t11:541_0": "Anekabhedoti kāmāsavakāmarāgasaṁyojanādivasena rūpataṇhādivasena ca anekappabhedo.",
  "tika-vin01t11:541_1": "Kāmacchandoyevāti kāmasabhāvoyeva chando,",
  "tika-vin01t11:541_2": "na kattukamyatāchando napi kusalacchandoti adhippāyo.",
  "tika-vin01t11:541_3": "Akusalapariyāpannopīti ‘‘vivicca akusalehī’’ti ettha vuttaakusalesu antogadhopi.",
  "tika-vin01t11:541_4": "Jhānapaṭipakkhatoti jhānassa paṭipakkhabhāvato taṁhetu taṁnimittaṁ visuṁ vutto,",
  "tika-vin01t11:541_5": "akusalabhāvasāmaññena aggahetvā visuṁ sarūpena gahito.",
  "tika-vin01t11:541_6": "Yadi kilesakāmova purimapade vutto,",
  "tika-vin01t11:541_7": "taṁ kathaṁ bahuvacananti āha ‘‘anekabhedato’’tiādi.",
  "tika-vin01t11:541_8": "Aññesampīti diṭṭhimānaahirikānottappādīnaṁ taṁsahitaphassādīnañca.",
  "tika-vin01t11:541_9": "Uparijhānaṅgapaccanīkapaṭipakkhabhāvadassanatoti ‘‘savitakkaṁ savicāra’’ntiādinā upari vuccamānāni jhānaṅgāni uparijhānaṅgāni,",
  "tika-vin01t11:541_10": "tesaṁ attano paccanīkānaṁ paṭipakkhabhāvadassanato tappaccanīkanīvaraṇavacanaṁ.",
  "tika-vin01t11:541_11": "‘‘Uparijhānaṅgānaṁ paccanīkapaṭipakkhabhāvadassanato’’tipi pāṭho.",
  "tika-vin01t11:541_12": "Tattha paccanīkapaṭipakkhabhāvadassanatoti upari vuccamānajhānaṅgānaṁ ujuvipaccanīkavasena paṭipakkhabhāvadassanatoti atthaṁ vadanti.",
  "tika-vin01t11:541_13": "Jhānaṅgapaccanīkānīti jhānaṅgānaṁ pavattinivāraṇato jhānaṅgapaccanīkāni. Viddhaṁsakānīti vighātakāni.",
  "tika-vin01t11:541_14": "Samādhi kāmacchandassapaṭipakkhoti rāgapaṇidhiyā ujuvipaccanīkabhāvato nānārammaṇehi palobhitassa paribbhamantassa cittassa samādhānato kāmacchandassa samādhi paṭipakkho.",
  "tika-vin01t11:541_15": "Pīti byāpādassāti pāmojjena samānayogakkhemattā byāpādassa pīti paṭipakkhā.",
  "tika-vin01t11:541_16": "Vitakko thinamiddhassāti yoniso saṅkappanavasena savipphārappavattito vitakko thinamiddhassa paṭipakkho.",
  "tika-vin01t11:541_17": "Sukhaṁ uddhaccakukkuccassāti sukhaṁ vūpasantasītalasabhāvattā avūpasamānutāpasabhāvassa uddhaccakukkuccassa paṭipakkhaṁ.",
  "tika-vin01t11:541_18": "Vicāro vicikicchāyāti vicāro ārammaṇe anumajjanavasena paññāpatirūpasabhāvattā vicikicchāya paṭipakkho.",
  "tika-vin01t11:541_19": "Mahākaccānattherena desitā piṭakānaṁ saṁvaṇṇanā peṭakaṁ, tasmiṁ peṭake.",
  "tika-vin01t11:542_0": "Pañcakāmaguṇabhedavisayassāti rūpādipañcakāmaguṇavisesavisayassa.",
  "tika-vin01t11:542_1": "Āghātavatthubhedādivisayānanti byāpādavivekavacanena ‘‘anatthaṁ me acarī’’tiādiāghātavatthubhedavisayassa dosassa,",
  "tika-vin01t11:542_2": "mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa mohassa vikkhambhanaviveko vutto.",
  "tika-vin01t11:542_3": "Kāmarāgabyāpādatadekaṭṭhathinamiddhādivikkhambhakañcetaṁ sabbākusalapaṭipakkhasabhāvattā sabbakusalānaṁ,",
  "tika-vin01t11:542_4": "tena sabhāvena sabbākusalappahāyakaṁ hontampi kāmarāgādivikkhambhanasabhāvameva hoti taṁsabhāvattāti avisesetvā nīvaraṇākusalamūlādīnaṁ vikkhambhanaviveko vutto hotīti āha.",
  "tika-vin01t11:543_0": "Yathāpaccayaṁ pavattamānānaṁ sabhāvadhammānaṁ natthi kāci vasavattitāti vasavattibhāvanivāraṇatthaṁ ‘‘vitakkanaṁ vitakko’’ti vuttaṁ.",
  "tika-vin01t11:543_1": "Vitakkananti hi vitakkanakiriyā,",
  "tika-vin01t11:543_2": "sā ca vitakkassa attano paccayehi pavattimattamevāti bhāvaniddeso vasavattibhāvanivāraṇāya hoti.",
  "tika-vin01t11:543_3": "Tayidaṁ vitakkanaṁ ‘‘īdisamida’’nti ārammaṇaparikappananti āha ‘‘ūhananti vuttaṁ hotī’’ti.",
  "tika-vin01t11:543_4": "Yasmā cittaṁ vitakkabalena ārammaṇaṁ abhiniruḷhaṁ viya hoti,",
  "tika-vin01t11:543_5": "tasmā so ārammaṇābhiniropanalakkhaṇo vutto.",
  "tika-vin01t11:543_6": "Yathā hi koci rājavallabhaṁ ñātiṁ vā mittaṁ vā nissāya rājagehaṁ ārohati anupavisati,",
  "tika-vin01t11:543_7": "evaṁ vitakkaṁ nissāya cittaṁ ārammaṇaṁ ārohati.",
  "tika-vin01t11:543_8": "Yadi evaṁ kathaṁ avitakkaṁ cittaṁ ārammaṇaṁ ārohatīti? Vitakkabaleneva.",
  "tika-vin01t11:543_9": "Yathā hi so puriso paricayena tena vināpi nirāsaṅko rājagehaṁ pavisati,",
  "tika-vin01t11:543_10": "evaṁ paricayena vitakkena vināpi avitakkaṁ cittaṁ ārammaṇaṁ ārohati.",
  "tika-vin01t11:543_11": "Paricayenāti ca santāne pavattavitakkabhāvanāsaṅkhātena paricayena.",
  "tika-vin01t11:543_12": "Vitakkassa hi santāne abhiṇhaṁ pavattassa vasena cittassa ārammaṇābhiruhanaṁ ciraparicitaṁ,",
  "tika-vin01t11:543_13": "tena taṁ kadāci vitakkena vināpi tattha pavattateva.",
  "tika-vin01t11:543_14": "Yathā taṁ ñāṇasahitaṁ hutvā sammasanavasena ciraparicitaṁ kadāci ñāṇarahitampi sammasanavasena pavattati,",
  "tika-vin01t11:543_15": "yathā vā kilesasahitaṁ hutvā pavattaṁ sabbaso kilesarahitampi paricayena kilesavāsanāvasena pavattati, evaṁsampadamidaṁ daṭṭhabbaṁ.",
  "tika-vin01t11:544_0": "Āhananapariyāhananarasoti ādito,",
  "tika-vin01t11:544_1": "abhimukhaṁ vā hananaṁ āhananaṁ. Parito,",
  "tika-vin01t11:544_2": "parivattitvā vā āhananaṁ pariyāhananaṁ. ‘‘Rūpaṁ rūpaṁ,",
  "tika-vin01t11:544_3": "pathavī pathavī’’ti ākoṭentassa viya pavatti āhananaṁ pariyāhanananti ca veditabbaṁ.",
  "tika-vin01t11:544_4": "Yasmiñhi ārammaṇe cittaṁ abhiniropeti,",
  "tika-vin01t11:544_5": "taṁ tassa gahaṇayogyaṁ karonto vitakko ākoṭento viya hoti.",
  "tika-vin01t11:544_6": "Yadi evaṁ nāgasenattherena ‘‘ākoṭanalakkhaṇo vitakko. Yathā, mahārāja,",
  "tika-vin01t11:544_7": "bherī ākoṭitā atha pacchā anuravati anusaddāyati, evameva kho, mahārāja, yathā ākoṭanā, evaṁ vitakko daṭṭhabbo.",
  "tika-vin01t11:544_8": "Atha pacchā anuravanā anusaddanā,",
  "tika-vin01t11:544_9": "evaṁ vicāro daṭṭhabbo’’ti ākoṭanalakkhaṇatā vitakkassa kasmā vuttā? Nāyaṁ virodho.",
  "tika-vin01t11:544_10": "Therena hi kiccasannissitaṁ katvā lakkhaṇaṁ vuttaṁ.",
  "tika-vin01t11:544_11": "Dhammānañhi sabhāvavinimuttā kāci kiriyā nāma natthi tathā gahetabbākāro ca.",
  "tika-vin01t11:544_12": "Bodhaneyyajanānurodhena pana paramatthato ekībhāvopi sabhāvadhammo pariyāyavacanehi viya samāropitarūpehi bahūhi pakārehi pakāsīyati.",
  "tika-vin01t11:544_13": "Evañhi so suṭṭhu pakāsito hoti.",
  "tika-vin01t11:544_14": "Ānayanapaccupaṭṭhānoti ettha ānayanaṁ citte ārammaṇassa upanayanaṁ, ākaḍḍhanaṁ vā.",
  "tika-vin01t11:545_0": "Anusañcaraṇaṁ anuparibbhamanaṁ.",
  "tika-vin01t11:545_1": "Svāyaṁ viseso santānamhi labbhamāno eva santāne pākaṭo hotīti daṭṭhabbo. Sesesupi eseva nayo.",
  "tika-vin01t11:545_2": "Anumajjananti ārammaṇe cittassa anumasanaṁ, parimajjananti attho.",
  "tika-vin01t11:545_3": "Tathā hi ‘‘vicāro parimajjanahattho viya sañcaraṇahattho viyā’’ti ca vutto. Tatthāti ārammaṇe.",
  "tika-vin01t11:545_4": "Sahajātānaṁ anuyojanaṁ ārammaṇe anuvicaraṇasaṅkhātaanumajjanavaseneva veditabbaṁ.",
  "tika-vin01t11:545_5": "Anuppabandhanaṁ ārammaṇe cittassa avicchinnassa viya pavatti.",
  "tika-vin01t11:545_6": "Tathā hi so ‘‘anuppabandhanatā’’ti niddiṭṭho.",
  "tika-vin01t11:545_7": "Teneva ca ‘‘ghaṇṭānuravo viya,",
  "tika-vin01t11:545_8": "paribbhamanaṁ viyā’’ti ca vutto.",
  "tika-vin01t11:545_9": "Katthacīti paṭhamajjhāne parittacittuppādesu ca.",
  "tika-vin01t11:545_10": "Oḷārikaṭṭhenāti vicārato oḷārikaṭṭhena.",
  "tika-vin01t11:545_11": "Yathā ghaṇṭābhighātasaddo paṭhamābhinipāto hoti,",
  "tika-vin01t11:545_12": "evaṁ ārammaṇābhimukhaniropanaṭṭhena vitakko cetaso paṭhamābhinipāto viya hotīti āha ‘‘ghaṇṭābhighātasaddo viyā’’tiādi.",
  "tika-vin01t11:545_13": "Vipphāravāti ettha vipphāro nāma vitakkassa thinamiddhapaṭipakkho ārammaṇe anolīnatā asaṅkoco,",
  "tika-vin01t11:545_14": "so pana abhiniropanabhāvena calanaṁ viya hotīti adhippāyenāha ‘‘paripphandanabhāvo cittassā’’ti.",
  "tika-vin01t11:545_15": "Paribbhamanaṁ viyāti ettha parissayābhāvavīmaṁsanatthaṁ paribbhamananti veditabbaṁ. Dukanipātaṭṭhakathāyaṁ pana –",
  "tika-vin01t11:546_0": "‘‘Ākāse gacchato mahāsakuṇassa ubhohi pakkhehi vātaṁ gahetvā pakkhe sannisīdāpetvā gamanaṁ viya ārammaṇe cetaso abhiniropanabhāvena pavatto vitakko,",
  "tika-vin01t11:546_1": "vātaggahaṇatthaṁ pakkhe phandāpayamānassa gamanaṁ viya anumajjanabhāvena pavatto vicāro’’ti –",
  "tika-vin01t11:547_0": "Vuttaṁ,",
  "tika-vin01t11:547_1": "taṁ anuppabandhanena pavattiyaṁ yujjati.",
  "tika-vin01t11:547_2": "Tathā hi upacāre vā appanāyaṁ vā santānena pavattiyaṁ vitakko niccalo hutvā ārammaṇaṁ anupavisitvā viya pavattati,",
  "tika-vin01t11:547_3": "na paṭhamābhinipāte pākaṭo hoti.",
  "tika-vin01t11:547_4": "Yathā hi apubbārammaṇe paṭhamābhinipātabhūto vitakko vipphāravā hoti,",
  "tika-vin01t11:547_5": "na tathā ekasmiṁyeva ārammaṇe nirantaraṁ anuppabandhavasena pavattiyaṁ,",
  "tika-vin01t11:547_6": "nātivipphāravā pana tattha hoti sannisinnabhāvato.",
  "tika-vin01t11:547_7": "Paṭhamadutiyajjhānesu pākaṭo hotīti vitakkassa viseso abhiniropanākāro oḷārikattā paṭhamajjhāne pākaṭo hoti,",
  "tika-vin01t11:547_8": "tadabhāvato pañcakanaye dutiyajjhāne vicārassa viseso anumajjanākāro pākaṭo hoti.",
  "tika-vin01t11:548_0": "Ayaṁ panettha aparo nayo – malaggahitaṁ kaṁsabhājanaṁ ekena hatthena daḷhaṁ gahetvā itarena hatthena cuṇṇatelaeḷakalomādikatacumbaṭakena parimajjantassa daḷhaṁ gahaṇahattho viya vitakko,",
  "tika-vin01t11:548_1": "parimajjanahattho viya vicāro.",
  "tika-vin01t11:548_2": "Tathā kumbhakārassa daṇḍappahārena cakkaṁ bhamayitvā bhājanaṁ karontassa piṇḍassa uppīḷanahattho viya vitakko,",
  "tika-vin01t11:548_3": "tasseva ito cito ca sañcaraṇahattho viya vicāro.",
  "tika-vin01t11:548_4": "Tathā kaṁsabhājanādīsu kiñci maṇḍalaṁ vaṭṭalekhaṁ karontassa majjhe sannirumbhitvā ṭhitakaṇṭako viya abhiniropano vitakko,",
  "tika-vin01t11:548_5": "bahi paribbhamanakaṇṭako viya anumajjano vicāroti veditabbaṁ.",
  "tika-vin01t11:549_0": "Yathā pupphaphalasākhādiavayavavinimutto avijjamānopi rukkho ‘‘sapuppho saphalo’’ti voharīyati,",
  "tika-vin01t11:549_1": "evaṁ vitakkādiaṅgavinimuttaṁ avijjamānampi jhānaṁ ‘‘savitakkaṁ savicāra’’nti voharīyatīti dassetuṁ ‘‘rukkho viyā’’tiādi vuttaṁ.",
  "tika-vin01t11:549_2": "Vibhaṅge panātiādīsu jhānabhāvanāya puggalavasena desetabbattā ‘‘idha bhikkhu vivicceva kāmehī’’tiādinā (vibha.",
  "tika-vin01t11:549_3": "508) puggalādhiṭṭhānena jhānāni uddiṭṭhānīti.",
  "tika-vin01t11:549_4": "Yadipi vibhaṅge puggalādhiṭṭhānā desanā katā,",
  "tika-vin01t11:549_5": "attho pana tatrāpi vibhaṅgepi yathā idha ‘‘iminā ca vitakkenā’’tiādinā dhammavasena vutto, evameva daṭṭhabbo,",
  "tika-vin01t11:549_6": "paramatthato puggalasseva abhāvatoti adhippāyo.",
  "tika-vin01t11:549_7": "Atha vā jhānasamaṅgino vitakkavicārasamaṅgitādassanena jhānasseva savitakkasavicāratā vuttāti āha ‘‘attho pana tatrāpi evameva daṭṭhabbo’’ti.",
  "tika-vin01t11:550_0": "Vivekasaddassa bhāvasādhanataṁ sandhāyāha ‘‘tasmā vivekā’’ti.",
  "tika-vin01t11:550_1": "Hetuatthe cetaṁ nissakkavacanaṁ,",
  "tika-vin01t11:550_2": "tasmā vivekā hetubhūtāti attho.",
  "tika-vin01t11:550_3": "Vivekasaddassa kattusādhanataṁ kammasādhanataṁ vā sandhāyāha ‘‘tasmiṁ vā viveke’’ti.",
  "tika-vin01t11:550_4": "‘‘Vivitto’’ti hi iminā nīvaraṇehi vinābhūto tehi vivecitoti ca sādhanadvayampi saṅgahitamevāti.",
  "tika-vin01t11:550_5": "Pinayatīti tappeti vaḍḍheti vā.",
  "tika-vin01t11:550_6": "Sampiyāyanalakkhaṇāti paritussanalakkhaṇā. Pīnanarasāti paribrūhanarasā.",
  "tika-vin01t11:550_7": "Pharaṇarasāti paṇītarūpehi kāyassa byāpanarasā. Udaggabhāvo odagyaṁ. Sukhayatīti sukhaṁ,",
  "tika-vin01t11:550_8": "attanā sampayuttadhamme laddhassāde karotīti attho.",
  "tika-vin01t11:550_9": "Svāyaṁ kattuniddeso pariyāyaladdho dhammato aññassa kattunivattanattho,",
  "tika-vin01t11:550_10": "nippariyāyena pana bhāvasādhanameva labbhatīti ‘‘sukhanaṁ sukha’’nti vuttaṁ.",
  "tika-vin01t11:550_11": "Sātalakkhaṇanti iṭṭhasabhāvattā taṁsamaṅgīpuggalaṁ,",
  "tika-vin01t11:550_12": "sampayuttadhamme vā attani sādayatīti sātaṁ da-kārassa ta-kāraṁ katvā. Sātaṁ madhuranti vadanti,",
  "tika-vin01t11:550_13": "sātaṁ lakkhaṇaṁ etassāti sātalakkhaṇaṁ.",
  "tika-vin01t11:550_14": "Upabrūhanarasantiādīsu upabrūhanaṁ sampayuttadhammānaṁ saṁvaddhanaṁ,",
  "tika-vin01t11:550_15": "dukkhaṁ viya avissajjetvā adukkhamasukhā viya anajjhupekkhitvā anu anu gaṇhanaṁ upakāritā vā anuggaho. Katthacīti paṭhamajjhānādike.",
  "tika-vin01t11:550_16": "Paṭilābhatuṭṭhīti paṭilābhavasena uppajjanakatuṭṭhi.",
  "tika-vin01t11:550_17": "Paṭiladdharasānubhavananti paṭiladdhassa ārammaṇarasassa anubhavanaṁ.",
  "tika-vin01t11:550_18": "Etena pītisukhāni sabhāvato vibhajitvā dassitāni. Yattha pīti,",
  "tika-vin01t11:550_19": "tattha sukhanti vitakkassa viya vicārena pītiyā sukhena accantasaṁyogamāha. Yattha sukhaṁ,",
  "tika-vin01t11:550_20": "tattha na niyamato pītīti vicārassa viya vitakkena,",
  "tika-vin01t11:550_21": "sukhassa pītiyā anaccantasaṁyogaṁ.",
  "tika-vin01t11:550_22": "Tena accantānaccantasaṁyogitāya pītisukhānaṁ visesaṁ dasseti.",
  "tika-vin01t11:551_0": "Kaṁ udakaṁ tārenti etthāti kantāraṁ, nirudakamaruṭṭhānaṁ. Vanameva vanantaṁ.",
  "tika-vin01t11:551_1": "Vanacchāyappavesanaudakaparibhogesu viya sukhanti yathā hi puriso mahākantāramaggaṁ paṭipanno ghammapareto tasito pipāsito paṭipathe purisaṁ disvā ‘‘kattha pānīyaṁ atthī’’ti puccheyya,",
  "tika-vin01t11:551_2": "so ‘‘aṭaviṁ uttaritvāva jātassaravanasaṇḍo atthi,",
  "tika-vin01t11:551_3": "tattha gantvā labhissasī’’ti vadeyya,",
  "tika-vin01t11:551_4": "so tassa kathaṁ sutvāva haṭṭhapahaṭṭho bhaveyya,",
  "tika-vin01t11:551_5": "tato gacchanto bhūmiyaṁ patitāni uppaladalanāḷapattādīni disvā suṭṭhutaraṁ haṭṭhapahaṭṭho hutvā gacchanto allavatthe allakese purise passeyya,",
  "tika-vin01t11:551_6": "vanakukkuṭavanamorādīnaṁ saddaṁ suṇeyya,",
  "tika-vin01t11:551_7": "jātassarapariyante jātamaṇijālasadisaṁ nīlavanasaṇḍaṁ passeyya,",
  "tika-vin01t11:551_8": "sare jātāni uppalapadumakumudāni passeyya,",
  "tika-vin01t11:551_9": "acchaṁ vippasannaṁ udakampi passeyya,",
  "tika-vin01t11:551_10": "so bhiyyo bhiyyo haṭṭhapahaṭṭho hutvā jātassaraṁ otaritvā yathāruci nhatvā ca pivitvā ca passaddhadaratho bhisamuḷālapokkharādīni khāditvā nīluppalādīni piḷandhitvā mandālavamūlāni khandhe khipitvā uttaritvā sāṭakaṁ nivāsetvā udakasāṭakaṁ ātape katvā sītacchāyāya mandamande vāte paharante nipannova ‘‘aho sukhaṁ aho sukha’’nti vadeyya, evaṁsampadamidaṁ daṭṭhabbaṁ.",
  "tika-vin01t11:551_11": "Tassa hi purisassa jātassaravanasaṇḍasavanato paṭṭhāya yāva udakadassanā haṭṭhapahaṭṭhakālo viya pubbabhāgārammaṇe haṭṭhapahaṭṭhākārā pīti,",
  "tika-vin01t11:551_12": "nhāyitvā ca pivitvā ca sītacchāyāya mandamande vāte paharante ‘‘aho sukhaṁ aho sukha’’nti vadanto nipannakālo viya balappattaṁ ārammaṇarasānubhavanākārasaṇṭhitaṁ sukhaṁ.",
  "tika-vin01t11:552_0": "Tasmiṁ tasmiṁ samayeti iṭṭhārammaṇassa paṭilābhasamaye paṭiladdhassa rasānubhavanasamaye vanacchāyādīnaṁ savanadassanasamaye paribhogasamaye ca.",
  "tika-vin01t11:552_1": "Pākaṭabhāvatoti yathākkamaṁ pītisukhānaṁ vibhūtabhāvato.",
  "tika-vin01t11:552_2": "Vivekajaṁpītisukhanti ettha purimasmiṁ atthe vivekajanti jhānaṁ vuttaṁ.",
  "tika-vin01t11:552_3": "Pītisukhasaddato ca atthiatthavisesavato assa jhānassa,",
  "tika-vin01t11:552_4": "asmiṁ vā jhāneti ettha akāro daṭṭhabbo yathā arisasoti.",
  "tika-vin01t11:552_5": "Dutiye pītisukhameva vivekajaṁ,",
  "tika-vin01t11:552_6": "vivekajaṁpītisukhanti ca aññapadatthasamāso paccattaniddesassa ca alopo kato,",
  "tika-vin01t11:552_7": "lope vā sati ‘‘vivekajapītisukha’’nti pāṭhoti ayaṁ viseso.",
  "tika-vin01t11:553_0": "Gaṇanānupubbato paṭhamanti iminā desanākkamaṁ ulliṅgeti.",
  "tika-vin01t11:553_1": "‘‘Gaṇanānupubbatā paṭhama’’ntipi pāṭho,",
  "tika-vin01t11:553_2": "tatthāpi gaṇanānupubbatāyāti attho,",
  "tika-vin01t11:553_3": "gaṇanānupubbatāmattaṁ vā paṭhamanti idaṁ vacananti attho.",
  "tika-vin01t11:553_4": "Paṭhamaṁ samāpajjatīti paṭhamanti idaṁ pana na ekantalakkhaṇaṁ.",
  "tika-vin01t11:553_5": "Ciṇṇavasībhāvo hi aṭṭhasamāpattilābhī ādito paṭṭhāya matthakaṁ pāpentopi samāpajjituṁ sakkoti,",
  "tika-vin01t11:553_6": "matthakato paṭṭhāya ādiṁ pāpentopi samāpajjituṁ sakkoti,",
  "tika-vin01t11:553_7": "antarantarā okkamantopi sakkoti.",
  "tika-vin01t11:553_8": "Evaṁ pubbuppattiyaṭṭhena pana paṭhamaṁ uppannantipi paṭhamaṁ.",
  "tika-vin01t11:553_9": "Teneva visuddhimagge (visuddhi.",
  "tika-vin01t11:553_10": "1.75) ‘‘gaṇanānupubbatā paṭhamaṁ,",
  "tika-vin01t11:553_11": "paṭhamaṁ uppannantipi paṭhama’’nti ettakameva vuttaṁ.",
  "tika-vin01t11:553_12": "Paccanīkadhamme jhāpetīti nīvaraṇādipaccanīkadhamme dahati,",
  "tika-vin01t11:553_13": "vikkhambhanavasena pajahatīti attho. Gocaranti kasiṇādiālambanaṁ. Tanti taṁ gocaraṁ. Upanijjhāyatīti passati.",
  "tika-vin01t11:553_14": "Saha upacārenāti saddhiṁ upacārajjhānena.",
  "tika-vin01t11:553_15": "Kasiṇārammaṇūpanijjhāyanatoti pathavīkasiṇādino attano ārammaṇassa rūpaṁ viya cakkhunā upanijjhāyanato.",
  "tika-vin01t11:553_16": "Lakkhaṇūpanijjhāyanatoti yathāsambhavaṁ aniccādilakkhaṇattayassa nibbānadhātuyā tathalakkhaṇassa ca upanijjhāyanato. Tenevāha ‘‘ettha hī’’tiādi.",
  "tika-vin01t11:553_17": "Niccādivipallāsappahānena maggo asammohato aniccādilakkhaṇāni upanijjhāyatīti lakkhaṇūpanijjhānanti āha ‘‘vipassanāya upanijjhāyanakicca’’ntiādi.",
  "tika-vin01t11:553_18": "Tathalakkhaṇanti avināsadhammassa nibbānassa anaññathābhāvato aviparītasabhāvo tathalakkhaṇaṁ,",
  "tika-vin01t11:553_19": "maggassapi vā nibbānārammaṇato tathalakkhaṇūpanijjhānatā yojetabbā.",
  "tika-vin01t11:554_0": "Visadisodāharaṇaṁ tāva dassento āha ‘‘yathā sadhano’’tiādi.",
  "tika-vin01t11:554_1": "Añño apadesāraho hotīti dhanato parijanato ca añño dhanavā parijanavā ca puriso saha dhanena vattati parijanena cāti sadhano saparijanoti apadesaṁ arahatīti apadesāraho hoti ,",
  "tika-vin01t11:554_2": "apadisitabbo hotīti vuttaṁ hoti.",
  "tika-vin01t11:554_3": "Senaṅgesu eva senāsammutīti rathādisenaṅgavinimuttāya senāya abhāvepi rathehi pattīhi ca saha vattanato sarathā sapatti senāti rathādisenaṅgesuyeva senāvohāroti attho.",
  "tika-vin01t11:554_4": "Kasmā panettha jhānapāṭhe aggahitā cittekaggatā gahitāti anuyogaṁ sandhāyāha ‘‘avuttattā’’tiādi.",
  "tika-vin01t11:554_5": "Evaṁ vuttāyevāti evaṁ sarūpato vibhaṅge vuttāyeva.",
  "tika-vin01t11:554_6": "Sacittekaggatanti idha avuttepīti ‘‘sacittekaggata’’nti evaṁ sarūpato imasmiṁ jhānapāṭhe avuttepīti attho,",
  "tika-vin01t11:554_7": "sāmaññato pana jhānaggahaṇena gahitā eva. Tenevāha ‘‘yena hī’’tiādi .",
  "tika-vin01t11:554_8": "Idaṁ vuttaṁ hoti – yena vitakkādīhi saha vattabbaṁ,",
  "tika-vin01t11:554_9": "taṁ dhammaṁ dīpetuṁ tassa pakāsanādhippāyena ‘‘savitakkaṁ savicāra’’ntiādinā uddeso kato,",
  "tika-vin01t11:554_10": "so eva adhippāyo tena bhagavatā vibhaṅge (vibha.",
  "tika-vin01t11:554_11": "569) ‘‘cittassekaggatā’’ti niddisantena pakāsito,",
  "tika-vin01t11:554_12": "tasmā sā jhānapāṭhe aggahitāti na cintetabbanti.",
  "tika-vin01t11:555_0": "Upasampajjāti ettha upa-saṁsaddā ‘‘upalabbhatī’’tiādīsu viya niratthakāti dassetuṁ ‘‘upagantvā’’tiādiṁ vatvā puna tesaṁ sātthakabhāvaṁ dassetuṁ ‘‘upasampādayitvā’’tiādi vuttaṁ,",
  "tika-vin01t11:555_1": "tasmā upasampajjāti ettha patvā sādhetvāti vā attho. Iriyanti kiriyaṁ.",
  "tika-vin01t11:555_2": "Vuttintiādīni tasseva vevacanāni.",
  "tika-vin01t11:555_3": "Ekaṁ iriyāpathabādhanaṁ iriyāpathantarehi rakkhaṇaṁ pālanaṁ.",
  "tika-vin01t11:555_4": "Sabbabuddhānaṁ āciṇṇattā ānāpānassatikammaṭṭhānameva vuttaṁ.",
  "tika-vin01t11:555_5": "Tañhi sabbabuddhānaṁ āciṇṇanti vadanti.",
  "tika-vin01t11:556_0": "Paṭhamajjhānakathā niṭṭhitā.",
  "tika-vin01t11:557_0": "Dutiyajjhānakathā",
  "tika-vin01t11:558_0": "Vūpasamāti vūpasamahetu.",
  "tika-vin01t11:558_1": "Vūpasamoti cettha pahānaṁ adhippetaṁ,",
  "tika-vin01t11:558_2": "tañca vitakkavicārānaṁ atikkamo atthato dutiyajjhānakkhaṇe anuppādoti āha ‘‘samatikkamā’’tiādi.",
  "tika-vin01t11:558_3": "Katamesaṁ panettha vitakkavicārānaṁ vūpasamo adhippeto, kiṁ paṭhamajjhānikānaṁ, udāhu dutiyajjhānikānanti,",
  "tika-vin01t11:558_4": "kiñcettha – yadi paṭhamajjhānikānaṁ, natthi tesaṁ vūpasamo.",
  "tika-vin01t11:558_5": "Na hi kadāci paṭhamajjhānaṁ vitakkavicārarahitaṁ atthi. Atha dutiyajjhānikānaṁ,",
  "tika-vin01t11:558_6": "evampi nattheva vūpasamo sabbena sabbaṁ tesaṁ tattha abhāvatoti imaṁ anuyogaṁ sandhāyāha ‘‘tattha kiñcāpī’’tiādi.",
  "tika-vin01t11:558_7": "Yasmā diṭṭhādīnavassa taṁtaṁjhānakkhaṇe anuppattidhammatāpādanaṁ vūpasamanaṁ adhippetaṁ,",
  "tika-vin01t11:558_8": "vitakkādayo eva ca jhānaṅgabhūtā tathā karīyanti, na taṁsampayuttā phassādayo,",
  "tika-vin01t11:558_9": "tasmā vitakkādīnaṁyeva vūpasamādhivacanaṁ jhāne āgataṁ.",
  "tika-vin01t11:558_10": "Yasmā pana vitakkādīnaṁ viya taṁsampayuttadhammānampi ‘‘etena etaṁ oḷārika’’nti ādīnavadassanaṁ sutte āgataṁ,",
  "tika-vin01t11:558_11": "tasmā avisesena vitakkādīnaṁ taṁsahagatānañca vūpasamādike vattabbe vitakkādīnaṁyeva vūpasamo vuccamāno adhikavacanaṁ aññamatthaṁ bodhetīti katvā kañci visesaṁ dīpetīti dassento ‘‘oḷārikassa panā’’tiādimāha.",
  "tika-vin01t11:558_12": "Ayañhettha adhippāyo – yehi vitakkavicārehi paṭhamajjhānassa oḷārikatā,",
  "tika-vin01t11:558_13": "tesaṁ samatikkamā dutiyajjhānassa samadhigamo,",
  "tika-vin01t11:558_14": "na sabhāvato anoḷārikānaṁ phassādīnaṁ samatikkamāti ayamattho ‘‘vitakkavicārānaṁ vūpasamā’’ti etena dīpito ,",
  "tika-vin01t11:558_15": "tasmā ‘‘kiṁ paṭhamajjhānikānaṁ vitakkavicārānaṁ vūpasamo idhādhippeto,",
  "tika-vin01t11:558_16": "udāhu dutiyajjhānikāna’’nti edisī codanā anokāsāva.",
  "tika-vin01t11:558_17": "‘‘Pītiyā ca virāgā’’tiādīsupi eseva nayo.",
  "tika-vin01t11:558_18": "Tasmā vitakkavicārapītisukhasamatikkamavacanāni oḷārikoḷārikaṅgasamatikkamā dutiyādiadhigamadīpakānīti tesaṁ ekadesabhūtaṁ vitakkavicārasamatikkamavacanaṁ avayavena samudāyopalakkhaṇanayena taṁ dīpakaṁ vuttaṁ.",
  "tika-vin01t11:558_19": "Visuṁ visuṁ ṭhitepi hi vitakkavicārasamatikkamavacanādike paheyyaṅganiddesatāsāmaññena cittena samūhato gahite vitakkavicāravūpasamavacanassa tadekadesatā hotīti.",
  "tika-vin01t11:558_20": "Atha vā vitakkavicāravūpasamavacaneneva taṁsamatikkamā dutiyādiadhigamadīpakena pītivirāgādivacanānaṁ pītiādisamatikkamā tatiyādiadhigamadīpakatā dīpitā hotīti tassa taṁdīpakatā vuttā.",
  "tika-vin01t11:558_21": "Evañhi avayavena samudāyopalakkhaṇaṁ vinā vitakkavicāravūpasamavacanena pītivirāgādivacanānaṁ savisaye samānabyāpāratā dassitā hoti.",
  "tika-vin01t11:559_0": "Ajjhattanti niyakajjhattaṁ adhippetaṁ,",
  "tika-vin01t11:559_1": "na ajjhattajjhattādīti dassento āha ‘‘ajjhattanti niyakajjhattaṁ adhippeta’’nti.",
  "tika-vin01t11:559_2": "Tattha kāraṇamāha ‘‘vibhaṅgepanā’’tiādi. Pana-saddopi apisaddattho, vibhaṅgepīti attho. Ayameva vā pāṭho.",
  "tika-vin01t11:560_0": "Nīlavaṇṇayogato nīlavatthaṁ viyāti nīlayogato vatthaṁ nīlaṁ viyāti adhippāyo.",
  "tika-vin01t11:560_1": "Imasmiñca atthavikappeti ‘‘ceto sampasādayatī’’ti etasmiṁ pakkhe.",
  "tika-vin01t11:560_2": "Cetasoti ca upayogatthe sāmivacanaṁ.",
  "tika-vin01t11:560_3": "Purimasminti ‘‘sampasādanayogato jhānampi sampasādana’’nti vuttapakkhe.",
  "tika-vin01t11:560_4": "Cetasoti sambandhe sāmivacanaṁ.",
  "tika-vin01t11:560_5": "‘‘Yāva na pare ekagate karomī’’tiādīsu seṭṭhavacanopi ekasaddo loke dissatīti āha ‘‘seṭṭhopi hi loke ekoti vuccatī’’ti.",
  "tika-vin01t11:560_6": "‘‘Ekākīhi khuddakehi jita’’ntiādīsu asahāyatthopi ekasaddo diṭṭhoti āha ‘‘eko asahāyo hutvā’’ti.",
  "tika-vin01t11:560_7": "Saddhādayopi kāmaṁ sampayuttadhammānaṁ sādhāraṇato ca asādhāraṇato ca paccayā hontiyeva,",
  "tika-vin01t11:560_8": "samādhi pana jhānakkhaṇe sampayuttadhammānaṁ avikkhepalakkhaṇe indaṭṭhakaraṇena sātisayaṁ paccayo hotīti dassento ‘‘sampayuttadhamme…pe… adhivacana’’nti āha.",
  "tika-vin01t11:561_0": "‘‘Sampasādanaṁ cetaso ekodibhāva’’nti visesanadvayaṁ jhānassa atisayavacanicchāvasena gahitaṁ.",
  "tika-vin01t11:561_1": "Svāyamatisayo yathā imasmiṁ jhāne labbhati,",
  "tika-vin01t11:561_2": "na tathā paṭhamajjhāneti imaṁ visesaṁ dassetuṁ ‘‘nanu cā’’tiādi vuttaṁ.",
  "tika-vin01t11:561_3": "Ārammaṇe āhananapariyāhananavasena anumajjanaanuyujjanavasena ca pavattamānā dhammā satipi nīvaraṇappahānena kilesakālussiyāpagame sampayuttānaṁ kiñci khobhaṁ karontā viya tehi ca te na sannisinnā hontīti vuttaṁ ‘‘vitakkavicārakkhobhena…pe… na suppasanna’’nti.",
  "tika-vin01t11:561_4": "Tattha khuddikā ūmiyo vīciyo, mahatiyo taraṅgā.",
  "tika-vin01t11:561_5": "Samādhipi na suṭṭhu pākaṭoti satipi indriyasamatte vīriyasamatāya ca teneva khotena sampasādābhāvena ca bahale viya jale maccho samādhipi na suṭṭhu pākaṭo.",
  "tika-vin01t11:561_6": "Vitakkavicārapalibodhābhāvenāti ettha yathāvuttakhobho eva palibodho.",
  "tika-vin01t11:561_7": "Evaṁ vuttenāti yassā saddhāya vasena sampasādanaṁ,",
  "tika-vin01t11:561_8": "yassā ca cittekaggatāya vasena ekodibhāvanti ca jhānaṁ vuttaṁ,",
  "tika-vin01t11:561_9": "tāsaṁ eva ‘‘saddahanā’’tiādinā (vibha.",
  "tika-vin01t11:561_10": "574) pavattiākāravisesavibhāvanavasena vuttena tena vibhaṅgapāṭhena.",
  "tika-vin01t11:561_11": "Ayaṁ atthavaṇṇanāti ‘‘sampasādanayogato,",
  "tika-vin01t11:561_12": "sampasādanato vā sampasādanaṁ.",
  "tika-vin01t11:561_13": "Ekodiṁ bhāvetīti ekodibhāvanti jhānaṁ vutta’’nti evaṁ pavattā ayaṁ atthavaṇṇanā.",
  "tika-vin01t11:561_14": "Aññadatthu saṁsandati ceva sameti ca,",
  "tika-vin01t11:561_15": "evaṁ veditabbāti kathaṁ panāyaṁ atthavaṇṇanā tena vibhaṅgapāṭhena saddhiṁ saṁsandati sameti,",
  "tika-vin01t11:561_16": "nanu jhānavibhaṅge ‘‘sampasādana’’nti padaṁ uddharitvā ‘‘yā saddhā saddahanā’’tiādinā (vibha. 574) saddhāyeva vuttā,",
  "tika-vin01t11:561_17": "‘‘cetaso ekodibhāva’’nti ca padaṁ uddharitvā ‘‘yā cittassa ṭhiti saṇṭhiti avaṭṭhitī’’tiādinā samādhisseva niddeso kato,",
  "tika-vin01t11:561_18": "aṭṭhakathāyaṁ pana ‘‘sampasādanaṁ ekodibhāva’’nti jhānameva vuttanti aṭṭhakathāya vibhaṅgapāṭhena saddhiṁ virodho āpajjatīti?",
  "tika-vin01t11:561_19": "Nāpajjati vibhaṅgepi imināva adhippāyena niddesassa katattā.",
  "tika-vin01t11:561_20": "Tathā hi yena sampasādanena yogā jhānaṁ ‘‘sampasādana’’nti vuccati,",
  "tika-vin01t11:561_21": "tasmiṁ ‘‘yā saddhā saddahanā’’tiādinā dassite sampasādanaṁ jhānanti samānādhikaraṇaniddeseneva taṁyogā jhāne taṁsaddappavatti dassitā hoti.",
  "tika-vin01t11:561_22": "‘‘Ekodibhāva’’nti ca padaṁ uddharitvā ekodimhi dassite ekodibhāvaṁ jhānanti samānādhikaraṇaniddeseneva jhānassa ekodivaḍḍhanatā vuttāva hotīti iminā adhippāyena byañjanavicāraṁ akatvā dhammamattameva niddiṭṭhanti avirodho yutto.",
  "tika-vin01t11:562_0": "Yaṁ pana vuttaṁ ṭīkākārehi ācariyadhammapālattherādīhi ‘‘yadi ekodīti samādhissa gahaṇaṁ adhippetaṁ,",
  "tika-vin01t11:562_1": "tadā ‘ekodibhāva’nti padaṁ uddharitvā samādhissa niddeso na kattabbo siyā.",
  "tika-vin01t11:562_2": "Tasmā ekodibhāvasaddo eva samādhimhi pavatto sampasādanasaddo viya jhāne pavattatīti yutta’’nti, taṁ aṭṭhakathāya virujjhati.",
  "tika-vin01t11:562_3": "Tasmā so aṭṭhakathānirapekkho visuṁyeveko atthavikappoti gahetabbaṁ.",
  "tika-vin01t11:562_4": "Ayañhi nesaṁ adhippāyo – vitakkavicārehi anajjhāruḷhattā ekaṁ udetīti ekodīti tathāvidhasamādhiyuttaṁ jhānacittameva gahetvā ekodissa bhāvo ekodibhāvoti samādhissa gahaṇaṁ sakkā vattunti.",
  "tika-vin01t11:562_5": "Yo panāyaṁ tesamabhiniveso ‘‘ekodīti samādhissa gahaṇe sati ‘ekodibhāva’nti padaṁ uddharitvā samādhissa niddeso na kattabbo siyā’’ti , so anekantikattā ayutto.",
  "tika-vin01t11:562_6": "Aññatthapi hi byañjanavicāraṁ akatvā atthamattasseva bāhullena vibhaṅge niddeso dissati.",
  "tika-vin01t11:563_0": "Santāti samaṁ nirodhaṁ gatā.",
  "tika-vin01t11:563_1": "Samitāti bhāvanāya samaṁ gamitā nirodhitā.",
  "tika-vin01t11:563_2": "Vūpasantāti tato eva suṭṭhu upasantā.",
  "tika-vin01t11:563_3": "Atthaṅgatāti atthaṁ vināsaṁ gatā.",
  "tika-vin01t11:563_4": "Abbhatthaṅgatāti upasaggena padaṁ vaḍḍhetvā vuttaṁ. Appitāti gamitā vināsaṁ gatā.",
  "tika-vin01t11:563_5": "Sositāti pavattisaṅkhātassa santānassa abhāvena sosaṁ sukkhabhāvaṁ gatā. Byantīkatāti vigatantā katā.",
  "tika-vin01t11:564_0": "Ayamatthoti bhāvanāya pahīnattā vitakkavicārānaṁ abhāvasaṅkhāto attho.",
  "tika-vin01t11:564_1": "Codakena vuttamatthaṁ sampaṭicchitvā pariharituṁ ‘‘evametaṁ siddhovāyamattho’’ti vatvā ‘‘na paneta’’ntiādi vuttaṁ.",
  "tika-vin01t11:564_2": "Tattha etanti ‘‘vitakkavicārānaṁ vūpasamā’’ti etaṁ vacanaṁ.",
  "tika-vin01t11:564_3": "Tadatthadīpakanti tassa vitakkavicārābhāvamattasaṅkhātassa atthassa dīpakaṁ.",
  "tika-vin01t11:564_4": "Na kilesakālussiyassāti upacārakkhaṇe viya nīvaraṇasaṅkhātassa kilesasaṅkhobhassa vūpasamā na sampasādananti attho.",
  "tika-vin01t11:564_5": "Nanu ca ‘‘purimaṁ vatvāpi vattabbamevā’’ti idaṁ kasmā vuttaṁ.",
  "tika-vin01t11:564_6": "Tathā hi dutiyajjhānādiadhigamūpāyadīpakena ajjhattaṁ sampasādanatāya cetaso ekodibhāvatāya ca hetudīpakena avitakkaavicārabhāvahetudīpakena ca vitakkavicāravūpasamavacaneneva vitakkavicārābhāvo dīpitoti,",
  "tika-vin01t11:564_7": "kiṁ puna avitakkaavicāravacanena katenāti? Na, adīpitattā.",
  "tika-vin01t11:564_8": "Na hi vitakkavicāravūpasamavacanena vitakkavicārānaṁ appavatti vuttā hoti.",
  "tika-vin01t11:564_9": "Vitakkavicāresu hi taṇhāppahānaṁ etesaṁ vūpasamanaṁ.",
  "tika-vin01t11:564_10": "Oḷārikaṅgamukhena hi taṁtaṁjhānanikantiyā vikkhambhanaṁ vitakkavicāravūpasamavacanādīhi pakāsitaṁ.",
  "tika-vin01t11:564_11": "Yato vitakkavicāresu virattabhāvadīpakaṁ vitakkavicāravūpasamavacanaṁ,",
  "tika-vin01t11:564_12": "ye ca saṅkhāresu taṇhāppahānaṁ karonti,",
  "tika-vin01t11:564_13": "tesu maggesu pahīnataṇhesu ca phalesu saṅkhārappavatti hoti,",
  "tika-vin01t11:564_14": "evamidhāpi vikkhambhitavitakkavicārataṇhassa dutiyajjhānassa vitakkavicārasampayogo purimena na nivārito siyāti tannivāraṇatthaṁ āvajjitukāmatādiatikkamo ca tesaṁ vūpasamoti dassanatthañca ‘‘avitakkaṁ avicāra’’nti vuttaṁ.",
  "tika-vin01t11:564_15": "Paṭhamajjhānaṁ dutiyajjhānassa upanissayapaccayena paccayo hotīti āha ‘‘paṭhamajjhānasamādhito’’ti.",
  "tika-vin01t11:564_16": "Paṭhamampīti paṭhamajjhānampi.",
  "tika-vin01t11:565_0": "Gaṇanānupubbatotiādi heṭṭhā vuttanayeneva veditabbaṁ.",
  "tika-vin01t11:565_1": "Etthāpi ‘‘dutiyaṁ uppannantipi dutiya’’nti vattuṁ vaṭṭatiyeva.",
  "tika-vin01t11:565_2": "Vuttamevatthaṁ vibhaṅgapāṭhena sādhento āha ‘‘yathāhā’’tiādi. Yaṁ pana vibhaṅge (vibha.",
  "tika-vin01t11:565_3": "580) ‘‘jhānanti sampasādo pīti sukhaṁ cittassekaggatā’’ti vuttaṁ,",
  "tika-vin01t11:565_4": "taṁ saparikkhāraṁ jhānaṁ dassetuṁ pariyāyena vuttaṁ.",
  "tika-vin01t11:565_5": "Rathassa paṇḍukambalaṁ viya hi sampasādo jhānassa parikkhāro,",
  "tika-vin01t11:565_6": "na jhānaṅganti āha ‘‘pariyāyoyeva ceso’’ti.",
  "tika-vin01t11:565_7": "Nippariyāyato pana upanijjhānalakkhaṇappattānaṁ aṅgānaṁ vasena tivaṅgikamevetaṁ hotīti āha ‘‘sampasādanaṁ pana ṭhapetvā’’tiādi.",
  "tika-vin01t11:566_0": "Dutiyajjhānakathā niṭṭhitā.",
  "tika-vin01t11:567_0": "Tatiyajjhānakathā",
  "tika-vin01t11:568_0": "Virajjanaṁ virāgo.",
  "tika-vin01t11:568_1": "Taṁ pana virajjanaṁ nibbindanamukhena hīḷanaṁ vā tappaṭibaddharāgappahānaṁ vāti dassetuṁ ‘‘tassā pītiyā jigucchanaṁ vā samatikkamo vā’’ti vuttaṁ.",
  "tika-vin01t11:568_2": "Ubhinnamantarāti pītiyā virāgāti imesaṁ dvinnaṁ padānaṁ antarā, majjheti attho. Sampiṇḍanaṁ samuccayo. Maggoti upāyo.",
  "tika-vin01t11:568_3": "Dutiyajjhānassa hi paṭilābhaṁ vinā tatiyajjhānassa adhigamo na hotīti vitakkavicārānaṁ vūpasamo tatiyajjhānādhigamassa upāyo.",
  "tika-vin01t11:568_4": "Tadadhigamāyāti tatiyamaggādhigamāya.",
  "tika-vin01t11:569_0": "Upapattitoti samavāhitabhāvena patirūpato jhānupekkhāpi samavāhitameva antonītaṁ katvā pavattatīti āha ‘‘samaṁ passatī’’ti.",
  "tika-vin01t11:569_1": "Visadāyāti saṁkilesavigamena paribyattāya.",
  "tika-vin01t11:569_2": "Vipulāyāti sātisayaṁ mahaggatabhāvappattito mahatiyā.",
  "tika-vin01t11:569_3": "Thāmagatāyāti pītivigamena thirabhāvappattāya.",
  "tika-vin01t11:569_4": "Nanu cettha upekkhāvedanāva na sambhavati,",
  "tika-vin01t11:569_5": "tasmā kathamayaṁ tatiyajjhānasamaṅgī upekkhāya samannāgatattā ‘‘upekkhako’’ti vuccatīti ce?",
  "tika-vin01t11:569_6": "Na kevalaṁ vedanupekkhāva upekkhāti vuccati,",
  "tika-vin01t11:569_7": "atha kho aññāpi upekkhā vijjantīti dassento āha ‘‘upekkhā pana dasavidhā hotī’’tiādi. Tattha (dha. sa. aṭṭha. 163; visuddhi. 1.84) ‘‘idha, bhikkhave,",
  "tika-vin01t11:569_8": "bhikkhu cakkhunā rūpaṁ disvā neva sumano hoti na dummano,",
  "tika-vin01t11:569_9": "upekkhako viharati sato sampajāno’’ti (a. ni.",
  "tika-vin01t11:569_10": "6.1) evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā chaḷaṅgupekkhā nāma.",
  "tika-vin01t11:570_0": "Yā pana ‘‘upekkhāsahagatena cetasā ekaṁ disaṁ pharitvā viharatī’’ti (dī. ni.",
  "tika-vin01t11:570_1": "3.308) evamāgatā sattesu majjhattākārabhūtā upekkhā, ayaṁ brahmavihārupekkhā nāma.",
  "tika-vin01t11:571_0": "Yā ‘‘upekkhāsambojjhaṅgaṁ bhāveti vivekanissita’’nti (ma. ni. 1.27; saṁ. ni. 5.182,",
  "tika-vin01t11:571_1": "190-191) evamāgatā sahajātadhammānaṁ majjhattākārabhūtā upekkhā, ayaṁ bojjhaṅgupekkhā nāma.",
  "tika-vin01t11:572_0": "Yā pana ‘‘kālena kālaṁ upekkhānimittaṁ manasi karotī’’ti (a. ni.",
  "tika-vin01t11:572_1": "3.103) evamāgatā anaccāraddhanātisithilavīriyasaṅkhātā upekkhā, ayaṁ vīriyupekkhā nāma.",
  "tika-vin01t11:573_0": "Yā –",
  "tika-vin01t11:574_0": "‘‘Kati saṅkhārupekkhā samathavasena uppajjanti,",
  "tika-vin01t11:574_1": "kati saṅkhārupekkhā vipassanāvasena uppajjanti?",
  "tika-vin01t11:574_2": "Aṭṭha saṅkhārupekkhā samathavasena uppajjanti,",
  "tika-vin01t11:574_3": "dasa saṅkhārupekkhā vipassanāvasena uppajjanti.",
  "tika-vin01t11:575_0": "‘‘Katamā aṭṭha saṅkhārupekkhā samathavasena uppajjanti?",
  "tika-vin01t11:575_1": "Paṭhamajjhānapaṭilābhatthāya nīvaraṇe paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:575_2": "dutiyajjhānapaṭilābhatthāya vitakkavicāre paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:575_3": "tatiyajjhānapaṭilābhatthāya pītiṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:575_4": "catutthajjhānapaṭilābhatthāya sukhadukkhe paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:575_5": "ākāsānañcāyatanasamāpattipaṭilābhatthāya rūpasaññaṁ paṭighasaññaṁ nānattasaññaṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:575_6": "viññāṇañcāyatanasamāpattipaṭilābhatthāya ākāsānañcāyatanasaññaṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:575_7": "ākiñcaññāyatanasamāpattipaṭilābhatthāya viññāṇañcāyatanasaññaṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:575_8": "nevasaññānāsaññāyatanasamāpattipaṭilābhatthāya ākiñcaññāyatanasaññaṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:575_9": "imā aṭṭha saṅkhārupekkhā samathavasena uppajjanti.",
  "tika-vin01t11:576_0": "‘‘Katamā dasa saṅkhārupekkhā vipassanāvasena uppajjanti?",
  "tika-vin01t11:576_1": "Sotāpattimaggapaṭilābhatthāya uppādaṁ pavattaṁ nimittaṁ āyūhanaṁ paṭisandhiṁ gatiṁ nibbattiṁ upapattiṁ jātiṁ jaraṁ byādhiṁ maraṇaṁ sokaṁ paridevaṁ upāyāsaṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:576_2": "sotāpattiphalasamāpattatthāya uppādaṁ pavattaṁ nimittaṁ āyūhanaṁ paṭisandhiṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:576_3": "sakadāgāmimaggapaalābhatthāya…pe… sakadāgāmiphalasamāpattatthāya…pe… anāgāmimaggapaṭilābhatthāya…pe… anāgāmiphalasamāpattatthāya…pe… arahattamaggapaṭilābhatthāya uppādaṁ pavattaṁ nimittaṁ āyūhanaṁ paṭisandhiṁ gatiṁ nibbattiṁ upapattiṁ jātiṁ jaraṁ byādhiṁ maraṇaṁ sokaṁ paridevaṁ upāyāsaṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:576_4": "arahattaphalasamāpattatthāya…pe… suññatavihārasamāpattatthāya…pe… animittavihārasamaāpattatthāya uppādaṁ pavattaṁ nimittaṁ āyūhanaṁ paṭisandhiṁ paṭisaṅkhā santiṭṭhanā paññā saṅkhārupekkhāsu ñāṇaṁ,",
  "tika-vin01t11:576_5": "imā dasa saṅkhārupekkhā vipassanāvasena uppajjantī’’ti (paṭi. ma. 1.57) –",
  "tika-vin01t11:577_0": "Evamāgatā nīvaraṇādipaṭisaṅkhāsantiṭṭhanākārabhūtā upekkhā, ayaṁ saṅkhārupekkhā nāma.",
  "tika-vin01t11:578_0": "Tattha nīvaraṇe paṭisaṅkhāti pañca nīvaraṇāni pahātabbabhāvena paṭisaṅkhāya, pariggahetvāti attho.",
  "tika-vin01t11:578_1": "Santiṭṭhanāti nīvaraṇānaṁ pahānābhimukhībhūtattā tesaṁ pahānepi abyāpārabhāvūpagamanena majjhattatāya santiṭṭhanā.",
  "tika-vin01t11:578_2": "Saṅkhārupekkhāsūti nīvaraṇappahāne byāpārākaraṇena nīvaraṇasaṅkhātānaṁ saṅkhārānaṁ upekkhanāsūti attho.",
  "tika-vin01t11:578_3": "Esa nayo vitakkavicārādīsu uppādādīsu ca.",
  "tika-vin01t11:578_4": "Tattha uppādanti purimakammapaccayā khandhānaṁ idha uppattimāha.",
  "tika-vin01t11:578_5": "Pavattanti tathāuppannassa pavattiṁ.",
  "tika-vin01t11:578_6": "Nimittanti sabbampi tebhūmakaṁ saṅkhāragataṁ nimittabhāvena upaṭṭhānato.",
  "tika-vin01t11:578_7": "Āyūhananti āyatiṁ paṭisandhihetubhūtaṁ kammaṁ.",
  "tika-vin01t11:578_8": "Paṭisandhinti āyatiṁ upapattiṁ.",
  "tika-vin01t11:578_9": "Gatinti yāya gatiyā sā paṭisandhi hoti.",
  "tika-vin01t11:578_10": "Nibbattinti khandhānaṁ nibbattanaṁ. Upapattinti vipākappavattiṁ.",
  "tika-vin01t11:578_11": "Jātinti jarādīnaṁ paccayabhūtaṁ bhavapaccayā jātiṁ. Jarāmaraṇādayo pākaṭā eva.",
  "tika-vin01t11:579_0": "Ettha ca uppādādayo pañceva saṅkhārupekkhāñāṇassa visayavasena vuttā, sesā tesaṁ vevacanavasena.",
  "tika-vin01t11:579_1": "Nibbatti jātīti idañhi dvayaṁ uppādassa ceva paṭisandhiyā ca vevacanaṁ.",
  "tika-vin01t11:579_2": "Gati upapatti cāti idaṁ dvayaṁ pavattassa,",
  "tika-vin01t11:579_3": "jarādayo nimittassāti veditabbaṁ.",
  "tika-vin01t11:579_4": "Nanu cettha catūsu maggavāresu ‘‘uppāda’’ntiādīni pañca mūlapadāni,",
  "tika-vin01t11:579_5": "‘‘gatī’’tiādīni dasa vevacanapadānīti pannarasa padāni vuttāni,",
  "tika-vin01t11:579_6": "chasu pana phalasamāpattivāresu pañca mūlapadāneva vuttāni, taṁ kasmāti ce?",
  "tika-vin01t11:579_7": "Saṅkhārupekkhāya tikkhabhāve sati kilesappahānasamatthassa maggassa sabbhāvato tassā tikkhabhāvadassanatthaṁ vevacanapadehi saha daḷhaṁ katvā mūlapadāni vuttāni,",
  "tika-vin01t11:579_8": "phalassa nirussāhabhāvena santasabhāvattā maggāyattattā ca mandabhūtāpi saṅkhārupekkhā phalassa paccayo hotīti dassanatthaṁ mūlapadāneva vuttānīti veditabbāni.",
  "tika-vin01t11:580_0": "Tattha ‘‘sotāpattimaggapaṭilābhatthāyā’’tiādīsu catūsu maggavāresu suññatānimittappaṇihitamaggānaṁ aññataro vutto.",
  "tika-vin01t11:580_1": "‘‘Sotāpattiphalasamāpattatthāyā’’tiādīsu catūsu phalavāresu pana appaṇihitaphalasamāpatti veditabbā. Kasmā?",
  "tika-vin01t11:580_2": "Suññatavihārasamāpattatthāya animittavihārasamāpattatthāyāti itarāsaṁ dvinnaṁ phalasamāpattīnaṁ visuṁ vuttattā.",
  "tika-vin01t11:580_3": "Aniccānupassanāvuṭṭhānavasena hi animittamaggo,",
  "tika-vin01t11:580_4": "tatheva phalasamāpattikāle animittaphalasamāpatti,",
  "tika-vin01t11:580_5": "dukkhānupassanāvuṭṭhānavasena appaṇihitamaggaphalasamāpattiyo,",
  "tika-vin01t11:580_6": "anattānupassanāvuṭṭhānavasaena suññatamaggaphalasamāpattiyo suttantanayena veditabbā.",
  "tika-vin01t11:580_7": "Evañca katvā suññatādivimokkhavasena magguppattihetubhūtā catasso,",
  "tika-vin01t11:580_8": "tathā appaṇihitaphalasamāpattiyā catasso,",
  "tika-vin01t11:580_9": "suññatavihāraanimittavihāravasena dveti dasa saṅkhārupekkhāvipassanāpaññā vuttā,",
  "tika-vin01t11:580_10": "samathasaṅkhārupekkhā pana appanāvīthiyā āsannapubbabhāge balappattaṁ bhāvanāmayañāṇaṁ.",
  "tika-vin01t11:581_0": "Yā pana ‘‘yasmiṁ samaye kāmāvacaraṁ kusalaṁ cittaṁ uppannaṁ hoti upekkhāsahagata’’nti (dha. sa.",
  "tika-vin01t11:581_1": "150) evamāgatā adukkhamasukhasaññitā upekkhā, ayaṁ vedanupekkhā nāma.",
  "tika-vin01t11:582_0": "Yā ‘‘yadatthi yaṁ bhūtaṁ, taṁ pajahati, upekkhaṁ paṭilabhatī’’ti (ma. ni. 3.71; a. ni.",
  "tika-vin01t11:582_1": "7.55) evamāgatā vicinane majjhattabhūtā upekkhā, ayaṁ vipassanupekkhā nāma.",
  "tika-vin01t11:583_0": "Tattha yadatthi yaṁ bhūtanti khandhapañcakaṁ,",
  "tika-vin01t11:583_1": "taṁ muñcitukamyatāñāṇena pajahati.",
  "tika-vin01t11:583_2": "Upekkhaṁ paṭilabhatīti diṭṭhasovattikattayassa sappassa lakkhaṇavicinane viya diṭṭhalakkhaṇattayassa khandhapañcakassa saṅkhāralakkhaṇavicinane upekkhaṁ paṭilabhatīti attho.",
  "tika-vin01t11:584_0": "Yā pana chandādīsu yevāpanakesu āgatā sahajātānaṁ samappavattihetubhūtā upekkhā,",
  "tika-vin01t11:584_1": "ayaṁ tatramajjhattupekkhā nāma.",
  "tika-vin01t11:585_0": "Yā ‘‘upekkhako ca viharatī’’ti (dī. ni. 1.230; dha. sa.",
  "tika-vin01t11:585_1": "163) evamāgatā aggasukhepi tasmiṁ apakkhapātajananī upekkhā, ayaṁ jhānupekkhā nāma.",
  "tika-vin01t11:586_0": "Yā pana ‘‘upekkhāsatipārisuddhiṁ catutthaṁ jhāna’’nti (dī. ni. 1.232; dha. sa.",
  "tika-vin01t11:586_1": "165) evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṁ pārisuddhupekkhā nāma.",
  "tika-vin01t11:587_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā ca pārisuddhupekkhā ca atthato ekā tatramajjhattupekkhāva hoti.",
  "tika-vin01t11:587_1": "Tena tena avatthābhedena panassā ayaṁ bhedo ekassapi sato sattassa kumārayuvatherasenāpatirājādivasena bhedo viya.",
  "tika-vin01t11:587_2": "Tasmā tāsu yattha chaḷaṅgupekkhā,",
  "tika-vin01t11:587_3": "na tattha bojjhaṅgupekkhādayo.",
  "tika-vin01t11:587_4": "Yattha vā pana bojjhaṅgupekkhā,",
  "tika-vin01t11:587_5": "na tattha chaḷaṅgupekkhādayo hontīti veditabbā.",
  "tika-vin01t11:587_6": "Yathā cetāsaṁ atthato ekībhāvo,",
  "tika-vin01t11:587_7": "evaṁ saṅkhārupekkhāvipassanupekkhānampi.",
  "tika-vin01t11:587_8": "Paññā eva hi sā kiccavasena dvidhā bhinnā.",
  "tika-vin01t11:587_9": "Yathā hi purisassa sāyaṁ gehaṁ paviṭṭhaṁ sappaṁ ajapadadaṇḍaṁ gahetvā pariyesamānassa taṁ thusakoṭṭhake nipannaṁ disvā ‘‘sappo nu kho,",
  "tika-vin01t11:587_10": "no’’ti avalokentassa sovattikattayaṁ disvā nibbematikassa ‘‘sappo,",
  "tika-vin01t11:587_11": "na sappo’’ti vicinane majjhattatā hoti,",
  "tika-vin01t11:587_12": "evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṁ aniccabhāvādivicinane majjhattatā uppajjati, ayaṁ vipassanupekkhā.",
  "tika-vin01t11:587_13": "Yathā pana tassa purisassa ajapadena daṇḍena gāḷhaṁ sappaṁ gahetvā ‘‘kintāhaṁ imaṁ sappaṁ aviheṭhento attānañca iminā aḍaṁsāpento muñceyya’’nti muñcanākārameva pariyesato gahaṇe majjhattatā hoti,",
  "tika-vin01t11:587_14": "evameva yā lakkhaṇattayassa diṭṭhattā āditte viya tayo bhave passato saṅkhāraggahaṇe majjhattatā, ayaṁ saṅkhārupekkhā.",
  "tika-vin01t11:587_15": "Iti vipassanupekkhāya siddhāya saṅkhārupekkhāpi siddhāva hoti.",
  "tika-vin01t11:587_16": "Iminā panesā vicinanagahaṇesu majjhattasaṅkhātena kiccena dvidhā bhinnā.",
  "tika-vin01t11:587_17": "Vīriyupekkhā pana vedanupekkhā ca aññamaññañca avasesāhi ca atthato bhinnā evāti.",
  "tika-vin01t11:588_0": "Imāsaṁ pana dasannampi upekkhānaṁ bhūmipuggalādivasena vibhāgo tattha tattha vuttanayeneva veditabboti dassento āha ‘‘evamayaṁ dasavidhāpī’’tiādi.",
  "tika-vin01t11:588_1": "Tattha bhūmipuggalacittārammaṇatoti ‘‘chaḷaṅgupekkhā kāmāvacarā,",
  "tika-vin01t11:588_2": "brahmavihārupekkhā rūpāvacarā’’ti evamādinā bhūmito.",
  "tika-vin01t11:588_3": "‘‘Chaḷaṅgupekkhā khīṇāsavasseva,",
  "tika-vin01t11:588_4": "brahmavihārupekkhā tiṇṇampi puthujjanasekkhāsekkhāna’’nti evamādinā puggalato.",
  "tika-vin01t11:588_5": "‘‘Chaḷaṅgupekkhā somanassupekkhāsahagatacittasampayuttā’’tiādinā cittato.",
  "tika-vin01t11:588_6": "‘‘Chaḷaṅgupekkhā chaḷārammaṇā,",
  "tika-vin01t11:588_7": "brahmavihārupekkhā dhammārammaṇā’’tiādinā ārammaṇato.",
  "tika-vin01t11:588_8": "Khandhasaṅgahaekakkhaṇakusalattikasaṅkhepavasenāti ‘‘vedanupekkhā vedanākkhandhena saṅgahitā,",
  "tika-vin01t11:588_9": "itarā nava saṅkhārakkhandhenā’’ti khandhasaṅgahavasena.",
  "tika-vin01t11:588_10": "Chaḷaṅgupekkhā brahmavihārabojjhaṅgajhānapārisuddhitatramajjhattupekkhā ca atthato ekā,",
  "tika-vin01t11:588_11": "tasmā ekakkhaṇe tāsu ekāya sati na itarā,",
  "tika-vin01t11:588_12": "tathā saṅkhārupekkhāvipassanupekkhāpi veditabbā,",
  "tika-vin01t11:588_13": "vedanāvīriyupekkhānaṁ ekakkhaṇe siyā uppattīti evaṁ ekakkhaṇavasena. Chaḷaṅgupekkhā abyākatā,",
  "tika-vin01t11:588_14": "brahmavihārupekkhā kusalābyākatā, tathā sesā,",
  "tika-vin01t11:588_15": "vedanupekkhā pana siyā akusalāpīti evaṁ kusalattikavasena.",
  "tika-vin01t11:588_16": "Dasapetā saṅkhepato cattārova dhammā vīriyavedanātatramajjhattatāñāṇavasenāti evaṁ saṅkhepavasena.",
  "tika-vin01t11:589_0": "Idāni idhādhippetāya jhānupekkhāya lakkhaṇādiṁ niddhāretvā dassento āha ‘‘lakkhaṇādito panā’’tiādi.",
  "tika-vin01t11:589_1": "Tattha anābhogarasāti paṇītasukhepi tasmiṁ avanatipaṭipakkhakiccāti attho.",
  "tika-vin01t11:589_2": "Abyāpārapaccupaṭṭhānāti satipi sukhapāramippattiyaṁ tasmiṁ sukhe abyāvaṭā hutvā paccupatiṭṭhati,",
  "tika-vin01t11:589_3": "sampayuttānaṁ vā tattha abyāpāraṁ paccupaṭṭhapetīti attho.",
  "tika-vin01t11:589_4": "Sampayuttadhammānaṁ khobhaṁ uppilavañca āvahantehi vitakkādīhi abhibhūtattā aparibyattaṁ tattha tatramajjhattatāya kiccaṁ,",
  "tika-vin01t11:589_5": "tadabhāvato idha paribyattanti āha ‘‘aparibyattakiccato’’ti.",
  "tika-vin01t11:589_6": "Tenevāha ‘‘aparibyattaṁ hī’’tiādi.",
  "tika-vin01t11:590_0": "Idānisato ca sampajānoti ettha ‘‘vuccatī’’ti ajjhāharitabbaṁ.",
  "tika-vin01t11:590_1": "Saratīti iminā ‘‘sato’’ti padassa kattusādhanatamāha.",
  "tika-vin01t11:590_2": "Sampajānātīti sammadeva pajānāti.",
  "tika-vin01t11:590_3": "Puggalenāti puggalādhiṭṭhānena.",
  "tika-vin01t11:590_4": "Saraṇaṁ cintanaṁ upaṭṭhānaṁ lakkhaṇametissāti saraṇalakkhaṇā.",
  "tika-vin01t11:590_5": "Sammussanapaṭipakkho asammussanaṁ kiccaṁ etissāti asammussanarasā.",
  "tika-vin01t11:590_6": "Kilesehi ārakkhā hutvā paccupatiṭṭhati,",
  "tika-vin01t11:590_7": "tato vā ārakkhaṁ paccupaṭṭhapetīti ārakkhapaccupaṭṭhānā.",
  "tika-vin01t11:590_8": "Asammuyhanaṁ sammadeva pajānanaṁ,",
  "tika-vin01t11:590_9": "sammohapaṭipakkho vā asammoho lakkhaṇametassāti asammohalakkhaṇaṁ. Tīraṇaṁ kiccassa pāragamanaṁ. Pavicayo vīmaṁsā.",
  "tika-vin01t11:590_10": "Kāmaṁ upacārajjhānādiṁ upādāya paṭhamadutiyajjhānānipi sukhumāneva,",
  "tika-vin01t11:590_11": "imaṁ pana uparimajjhānaṁ upādāya ‘‘oḷārikattā pana tesaṁ jhānāna’’nti vuttaṁ,",
  "tika-vin01t11:590_12": "sā ca oḷārikatā vitakkādithūlaṅgatāya veditabbā.",
  "tika-vin01t11:590_13": "Keci ‘‘bahucetasikatāyā’’ti ca vadanti.",
  "tika-vin01t11:590_14": "Bhūmiyaṁ viya purisassāti purisassa bhūmiyaṁ gati viyāti vuttaṁ hoti.",
  "tika-vin01t11:590_15": "Gati sukhā hotīti tesu jhānesu gati sukhā hoti.",
  "tika-vin01t11:590_16": "Abyattaṁ tattha satisampajaññakiccanti ‘‘idaṁ nāma dukkaraṁ karīyatī’’ti vattabbassa abhāvato vuttaṁ.",
  "tika-vin01t11:590_17": "Oḷārikaṅgappahānena pana sukhumattāti ayamattho kāmaṁ dutiyajjhānepi sambhavati,",
  "tika-vin01t11:590_18": "tathāpi yebhuyyena avippayogībhāvena vattamānesu pītisukhesu pītisaṅkhātassa oḷārikaṅgassa pahānena sukhumatāya idha sātisayo satipaññābyāpāroti vuttaṁ ‘‘purisassā’’tiādi. Dhenuṁ pivatīti dhenupago,",
  "tika-vin01t11:590_19": "dhenuyā khīraṁ pivantoti vuttaṁ hoti.",
  "tika-vin01t11:590_20": "Punadeva pītiṁ upagaccheyyāti hānabhāgiyaṁ jhānaṁ siyā ,",
  "tika-vin01t11:590_21": "dutiyajjhānameva sampajjeyyāti attho.",
  "tika-vin01t11:590_22": "Tenāha ‘‘pītisampayuttameva siyā’’ti.",
  "tika-vin01t11:590_23": "Idañca atimadhuraṁ sukhanti tatiyajjhāne sukhaṁ sandhāyāha,",
  "tika-vin01t11:590_24": "atimadhuratā cassa pahāsodagyasabhāvāya pītiyā abhāveneva veditabbā.",
  "tika-vin01t11:590_25": "Idanti ‘‘sato sampajāno’’ti padadvayaṁ.",
  "tika-vin01t11:591_0": "Sukhañca kāyena paṭisaṁvedesinti ettha kathamābhogena vinā sukhapaṭisaṁvedanāti āha ‘‘kiñcāpī’’tiādi.",
  "tika-vin01t11:591_1": "Yasmā tassa nāmakāyena sampayuttaṁ sukhaṁ,",
  "tika-vin01t11:591_2": "tasmā etamatthaṁ dassento ‘‘sukhañca kāyena paṭisaṁvedesi’’nti āhāti yojetabbaṁ.",
  "tika-vin01t11:591_3": "Ayaṁ panettha saṅkhepattho – ‘‘sukhaṁ vedayāmī’’ti evamābhoge asatipi nāmakāyena cetasikasukhaṁ,",
  "tika-vin01t11:591_4": "kāyikasukhaheturūpasamuṭṭhāpanena kāyikasukhañca jhānasamaṅgī paṭisaṁvedetīti vuccatīti. Tassāti jhānasamaṅgino.",
  "tika-vin01t11:591_5": "Yaṁ vā tanti yaṁ vā taṁ yathāvuttaṁ nāmakāyasampayuttaṁ sukhaṁ.",
  "tika-vin01t11:591_6": "Taṁsamuṭṭhānenāti tato samuṭṭhitena atipaṇītena rūpena assa jhānasamaṅgino rūpakāyo yasmā phuṭo,",
  "tika-vin01t11:591_7": "tasmā etamatthaṁ dassentoti sambandhitabbaṁ. Yassāti rūpakāyassa.",
  "tika-vin01t11:591_8": "Phuṭattāti byāpitattāti attho.",
  "tika-vin01t11:591_9": "Yathā hi udakena phuṭṭhasarīrassa tādise phoṭṭhabbe phuṭṭhe sukhaṁ uppajjati,",
  "tika-vin01t11:591_10": "evaṁ etehi jhānacittasamuṭṭhitehi rūpehi phuṭṭhasarīrassa.",
  "tika-vin01t11:591_11": "Jhānā vuṭṭhitopīti jhānamhā vuṭṭhitopi.",
  "tika-vin01t11:591_12": "Sukhaṁ paṭisaṁvedeyyāti cittasamuṭṭhitarūpehi avasesatisamuṭṭhitarūpasaṅghaṭṭanena uppannakāyaviññāṇena kāyikaṁ sukhaṁ paṭisaṁvedeyya.",
  "tika-vin01t11:591_13": "Etamatthanti vuttanayena cetasikakāyikasukhapaṭisaṁvedanasaṅkhātaṁ atthaṁ.",
  "tika-vin01t11:592_0": "Yanti hetuatthe nipāto, yasmāti attho. Tenāha ‘‘yaṁjhānahetū’’ti.",
  "tika-vin01t11:592_1": "Ācikkhantītiādīni padāni kittanatthānīti adhippāyenāha ‘‘pasaṁsantīti adhippāyo’’ti. Kintīti pasaṁsanākārapucchā.",
  "tika-vin01t11:592_2": "Sukhapāramippatteti sukhassa paramaṁ pariyantaṁ patte.",
  "tika-vin01t11:592_3": "Sukhābhisaṅgenāti sukhasmiṁ ālayena.",
  "tika-vin01t11:592_4": "Edisesu ṭhānesu satiggahaṇeneva sampajaññampi gahitaṁ hotīti idha pāḷiyaṁ satiyā eva gahitattā evaṁ upaṭṭhitassatitāya satimā icceva vuttaṁ,",
  "tika-vin01t11:592_5": "sampajānoti heṭṭhā vuttattā vā.",
  "tika-vin01t11:592_6": "Asaṁkiliṭṭhanti kilesehi asammissattā asaṁkiliṭṭhaṁ.",
  "tika-vin01t11:592_7": "Jhānakkhaṇe nippariyāyato cetasikasukhameva labbhatīti ‘‘sukhaṁ nāmakāyena paṭisaṁvedetī’’ti vuttaṁ.",
  "tika-vin01t11:592_8": "Tatiyanti gaṇanānupubbato tatiyantiādi heṭṭhā vuttanayānusārena veditabbaṁ.",
  "tika-vin01t11:593_0": "Tatiyajjhānakathā niṭṭhitā.",
  "tika-vin01t11:594_0": "Catutthajjhānakathā",
  "tika-vin01t11:595_0": "‘‘Pubbevā’’ti vuttattā ‘‘kadā pana nesaṁ pahānaṁ hotī’’ti codanaṁ samuṭṭhāpetvā āha ‘‘catunnaṁ jhānānaṁ upacārakkhaṇe’’ti. Evaṁ veditabbanti sambandho.",
  "tika-vin01t11:595_1": "Pahānakkamena avuttānanti ettha pahānakkamo nāma pahāyakadhammānaṁ uppattipaṭipāṭi.",
  "tika-vin01t11:595_2": "Tena pana vuccamāne ‘‘dukkhaṁ domanassaṁ sukhaṁ somanassa’’nti vattabbaṁ siyā,",
  "tika-vin01t11:595_3": "kasmā ito aññathā vacananti āha ‘‘indriyavibhaṅge’’tiādi .",
  "tika-vin01t11:595_4": "Uddesakkamenāti ‘‘sukhindriyaṁ dukkhindriyaṁ somanassindriyaṁ domanassindriya’’nti evaṁ pavattauddesakkamena.",
  "tika-vin01t11:596_0": "Atha kasmā jhānesveva nirodho vuttoti sambandho.",
  "tika-vin01t11:596_1": "Kattha cuppannaṁ dukkhindriyanti attano paccayehi uppannaṁ avikkhambhitaṁ dukkhindriyaṁ.",
  "tika-vin01t11:596_2": "Kattha ca aparisesaṁ nirujjhatīti nirodhaṭṭhānaṁ nirodhakāraṇaṁ pucchati.",
  "tika-vin01t11:596_3": "Tena katthāti pucchāya etthāti vissajjanepi hetumhi bhummavacanaṁ daṭṭhabbaṁ.",
  "tika-vin01t11:596_4": "Jhānānubhāvanimittañhi anuppajjantaṁ dukkhindriyaṁ aparisesaṁ nirujjhatīti vuttaṁ.",
  "tika-vin01t11:596_5": "Atisayanirodho suṭṭhu pahānaṁ ujupaṭipakkhena vūpasamo. Nirodho pahānamattaṁ.",
  "tika-vin01t11:596_6": "Nānāvajjaneti yena āvajjanena appanāvīthi,",
  "tika-vin01t11:596_7": "tato bhinnāvajjane anekāvajjane vā.",
  "tika-vin01t11:596_8": "Appanāvīthiyañhi upacāro ekāvajjano,",
  "tika-vin01t11:596_9": "itaro anekāvajjano anekakkhattuṁ pavattanato.",
  "tika-vin01t11:596_10": "Visamanisajjāya uppannakilamatho visamāsanupatāpo.",
  "tika-vin01t11:596_11": "Pītipharaṇenāti pītiyā pharaṇarasattā pītisamuṭṭhānānaṁ vā paṇītarūpānaṁ kāyassa byāpanato vuttaṁ.",
  "tika-vin01t11:596_12": "Tenāha ‘‘sabbo kāyo sukhokkanto hotī’’ti.",
  "tika-vin01t11:596_13": "Paṇītarūpaphuṭṭhasarīrassa sukhokkantakāyattā kuto dukkhuppatti visamāsanupatāpādināti āha ‘‘paṭipakkhena avihatattā’’ti.",
  "tika-vin01t11:596_14": "Vitakkavicārapaccayepīti pi-saddo aṭṭhānappayutto,",
  "tika-vin01t11:596_15": "so ‘‘pahīnassā’’ti ettha ānetvā sambandhitabbo.",
  "tika-vin01t11:596_16": "Pahīnassapi domanassindriyassāti idañca ‘‘siyā uppattī’’ti iminā sambandhitabbaṁ. Etanti domanassindriyaṁ.",
  "tika-vin01t11:596_17": "‘‘Uppajjatī’’ti iminā sambandho.",
  "tika-vin01t11:596_18": "‘‘Tassa mayhaṁ aticiraṁ vitakkayato vicārayato kāyopi kilami,",
  "tika-vin01t11:596_19": "cittampi ūhaññī’’ti vacanato kāyacittakhedānaṁ vitakkavicārapaccayatā veditabbā.",
  "tika-vin01t11:596_20": "Vitakkavicārabhāveti ettha ‘‘uppajjati domanassindriya’’nti ānetvā sambandhitabbaṁ.",
  "tika-vin01t11:596_21": "Tatthassa siyā uppattīti tattha dutiyajjhānūpacāre assa pahīnassapi domanassindriyassa uppatti bhaveyya.",
  "tika-vin01t11:597_0": "Ettha ca yadeke vadanti ‘‘tatthassa siyā uppattīti vadantena jhānalābhīnampi domanassuppatti atthīti dassitaṁ hoti,",
  "tika-vin01t11:597_1": "tena ca anīvaraṇasabhāvo lobho viya dosopi atthīti dīpeti.",
  "tika-vin01t11:597_2": "Na hi dosena vinā domanassaṁ pavattati,",
  "tika-vin01t11:597_3": "na cettha paṭṭhānapāḷiyā virodho cintetabbo.",
  "tika-vin01t11:597_4": "Yasmā tattha parihīnajjhānaṁ ārammaṇaṁ katvā pavattamānaṁ domanassaṁ dassitaṁ,",
  "tika-vin01t11:597_5": "aparihīnajjhānaṁ ārammaṇaṁ katvā uppajjamānassa domanassassa asambhavato jhānalābhīnaṁ sabbaso domanassaṁ nuppajjatīti ca na sakkā vattuṁ aṭṭhasamāpattilābhino api tassa uppannattā,",
  "tika-vin01t11:597_6": "na heva kho so parihīnajjhāno ahosī’’ti,",
  "tika-vin01t11:597_7": "taṁ ayuttaṁ anīvaraṇasabhāvassa domanassassa abhāvato. Yadi siyā,",
  "tika-vin01t11:597_8": "rūpārūpāvacarasattānampi uppajjeyya, na ca uppajjati.",
  "tika-vin01t11:597_9": "Tathā hi āruppe kāmacchandanīvaraṇaṁ paṭicca thinamiddhanīvaraṇaṁ uddhaccanīvaraṇaṁ avijjānīvaraṇantiādīsu byāpādakukkuccanīvaraṇāni anuddhaṭāni,",
  "tika-vin01t11:597_10": "na cettha anīvaraṇatāpariyāyo kāmacchandādīnampi anīvaraṇānaṁyeva nīvaraṇasadisatāya nīvaraṇapariyāyassa vuttattā.",
  "tika-vin01t11:597_11": "Yaṁ pana vuttaṁ ‘‘aṭṭhasamāpattilābhino api tassa uppannattā’’ti,",
  "tika-vin01t11:597_12": "tampi akāraṇaṁ uppajjamānena ca domanassena jhānato parihāyanato.",
  "tika-vin01t11:597_13": "Lahukena pana paccayena parihīnaṁ tādisā naṁ appakasireneva paṭipākatikaṁ karontīti daṭṭhabbaṁ.",
  "tika-vin01t11:597_14": "‘‘Tatthassa siyā uppattī’’ti idaṁ pana parikappanavacanaṁ upacārakkhaṇe domanassassa appahīnabhāvadassanatthaṁ.",
  "tika-vin01t11:597_15": "Tathā hi vuttaṁ ‘‘na tveva antoappanāya’’nti.",
  "tika-vin01t11:597_16": "Yadi pana tadā domanassaṁ uppajjeyya,",
  "tika-vin01t11:597_17": "paṭhamajjhānampissa parihīnamevāti daṭṭhabbaṁ.",
  "tika-vin01t11:597_18": "Pahīnampi somanassindriyaṁ pīti viya na dūreti katvā ‘‘āsannattā’’ti vuttaṁ.",
  "tika-vin01t11:597_19": "Nānāvajjanūpacāre pahīnampi pahānaṅgaṁ paṭipakkhena avihatattā antarantarā uppajjeyya vāti imamatthaṁ dassento ‘‘appanāppattāyā’’tiādimāha.",
  "tika-vin01t11:597_20": "Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva pavattanti,",
  "tika-vin01t11:597_21": "evamidhāpi appanāvārato pubbe dve tayo javanavārā upekkhāsahagatāva pavattantīti vadanti.",
  "tika-vin01t11:598_0": "Samāharīti samānesi, saṅgahetvā abhāsīti attho.",
  "tika-vin01t11:598_1": "Sukhumāti sukhadukkhāni viya anoḷārikattā avibhūtatāya sukhumā,",
  "tika-vin01t11:598_2": "tato eva anuminitabbasabhāvattā dubbiññeyyā. Duṭṭhassāti duṭṭhapayogassa, duddamassāti attho.",
  "tika-vin01t11:598_3": "Sakkā hoti esā gāhayitunti aññāpohananayena sakkā gāhayitunti adhippāyo.",
  "tika-vin01t11:598_4": "Adukkhamasukhāya cetovimuttiyāti idameva catutthaṁ jhānaṁ daṭṭhabbaṁ.",
  "tika-vin01t11:598_5": "Paccayadassanatthanti adhigamassa upāyabhūtapaccayadassanatthaṁ.",
  "tika-vin01t11:598_6": "Tenāha ‘‘dukkhappahānādayo hi tassā paccayā’’ti.",
  "tika-vin01t11:598_7": "Dukkhappahānādayoti ca sopacārā paṭhamajjhānādayovettha adhippetā.",
  "tika-vin01t11:598_8": "Pahīnāti vuttāti ‘‘pañcannaṁ orambhāgiyānaṁ saṁyojanānaṁ parikkhayā’’ti (ma. ni. 3.147; saṁ. ni. 5.1021) vuttattā. Etāti sukhādayo vedanā.",
  "tika-vin01t11:598_9": "Sukhaṁsomanassassa paccayoti vasanagandhālepanapupphābharaṇasamālepanādinibbattaṁ kāyikasukhaṁ somanassassa paccayo. ‘‘Sukhāya kho, āvuso visākha vedanāya, rāgānusayo anusetī’’ti (ma. ni.",
  "tika-vin01t11:598_10": "1.465) vacanato āha ‘‘somanassaṁ rāgassa paccayo’’ti. ‘‘Dukkhāya kho, āvuso visākha,",
  "tika-vin01t11:598_11": "vedanāya paṭighānusayo anusetī’’ti vacanato vuttaṁ ‘‘domanassaṁ dosassa paccayo’’ti.",
  "tika-vin01t11:598_12": "Sukhādighātenāti sukhādīnaṁ pahānena.",
  "tika-vin01t11:599_0": "Adukkhamasukhanti ettha na dukkhanti adukkhaṁ, dukkhavidūraṁ. Yasmā tattha dukkhaṁ natthi,",
  "tika-vin01t11:599_1": "tasmā vuttaṁ ‘‘dukkhābhāvenā’’ti. Asukhanti etthāpi eseva nayo.",
  "tika-vin01t11:599_2": "Etenāti dukkhasukhapaṭikkhepavacanena.",
  "tika-vin01t11:599_3": "Paṭipakkhabhūtanti idaṁ idha tatiyavedanāya dukkhādīnaṁ samatikkamavasena pattabbattā vuttaṁ,",
  "tika-vin01t11:599_4": "na kusalākusalānaṁ viya ujuvipaccanīkatāya.",
  "tika-vin01t11:599_5": "Iṭṭhāniṭṭhaviparītānubhavanalakkhaṇāti iṭṭhāniṭṭhaviparītassa majjhattārammaṇassa,",
  "tika-vin01t11:599_6": "iṭṭhāniṭṭhaviparītaṁ vā majjhattākārena anubhavanalakkhaṇā. Tato eva majjhattarasā.",
  "tika-vin01t11:599_7": "Avibhūtapaccupaṭṭhānāti sukhadukkhāni viya na vibhūtākārā piṭṭhipāsāṇe migagatamaggo viya tehi anumātabbāvibhūtākāropaṭṭhānā.",
  "tika-vin01t11:599_8": "Sukhanirodho nāma idha catutthajjhānūpacāro,",
  "tika-vin01t11:599_9": "so padaṭṭhānaṁ etissāti sukhanirodhapadaṭṭhānā.",
  "tika-vin01t11:599_10": "Upekkhāsatipārisuddhinti purimapade uttarapadalopenetaṁ samāsapadanti āha ‘‘upekkhāya janitasatipārisuddhi’’nti.",
  "tika-vin01t11:599_11": "Sabbapaccanīkadhammaparisuddhāya paccanīkasamanepi abyāvaṭāya pārisuddhupekkhāya vattamānāya catutthajjhāne sati sampahaṁsanapaññā viya suparisuddhā suvisadā ca hotīti āha ‘‘satiyā pārisuddhi,",
  "tika-vin01t11:599_12": "sā upekkhāya katā na aññenā’’ti.",
  "tika-vin01t11:599_13": "Yadi tatramajjhattatā idha ‘‘upekkhā’’ti adhippetā,",
  "tika-vin01t11:599_14": "kathaṁ satiyeva pārisuddhāti vuttāti āha ‘‘na kevala’’ntiādi.",
  "tika-vin01t11:599_15": "Satisīsenāti satiṁ uttamaṅgaṁ katvā, padhānaṁ katvāti vuttaṁ hoti.",
  "tika-vin01t11:600_0": "Evamapi kasmā idheva sati ‘‘upekkhāsatipārisuddhī’’ti vuttāti anuyogaṁ sandhāya ‘‘tattha kiñcāpī’’tiādi vuttaṁ.",
  "tika-vin01t11:600_1": "Tattha heṭṭhā tīsu jhānesu vijjamānāyapi tatramajjhattatāya paccanīkābhibhavanato sahāyapaccayavekallato ca apārisuddhi,",
  "tika-vin01t11:600_2": "tathā taṁsampayuttānaṁ tadabhāvato idha pārisuddhīti imamatthaṁ upamāvasena dassetuṁ ‘‘yathā panā’’tiādi vuttaṁ.",
  "tika-vin01t11:600_3": "Sūriyappabhābhibhavāti sūriyappabhāya abhibhuyyamānattā.",
  "tika-vin01t11:600_4": "Atikkhatāya candalekhā viya rattipi sommasabhāvā sabhāgāya rattiyameva ca candalekhā samujjalatīti sā tassā saṅgayhatīti dassento ‘‘sommabhāvena ca attano upakārakattena vā sabhāgāya rattiyā’’ti āha. Sesamettha uttānatthameva.",
  "tika-vin01t11:601_0": "Catutthajjhānakathā niṭṭhitā.",
  "tika-vin01t11:602_0": "Pubbenivāsakathā",
  "tika-vin01t11:603_0": "12.",
  "tika-vin01t11:603_1": "Rūpavirāgabhāvanāvasena pavattaṁ catubbidhampi arūpajjhānaṁ catutthajjhānasaṅgahamevāti āha ‘‘cattāri jhānānī’’ti.",
  "tika-vin01t11:603_2": "Yuttaṁ tāva cittekaggatā bhavokkamanatthatā viya vipassanāpādakatāpi catunnaṁ jhānānaṁ sādhāraṇāti tesaṁ vasena ‘‘cattāri jhānānī’’ti vacanaṁ,",
  "tika-vin01t11:603_3": "abhiññāpādakatā pana nirodhapādakatā ca catutthasseva jhānassa āveṇikā,",
  "tika-vin01t11:603_4": "sā kathaṁ catunnaṁ jhānānaṁ sādhāraṇā vuttāti? Paramparādhiṭṭhānabhāvato.",
  "tika-vin01t11:603_5": "Padaṭṭhānapadaṭṭhānampi hi padaṭṭhānantveva vuccati,",
  "tika-vin01t11:603_6": "kāraṇakāraṇampi kāraṇanti yathā ‘‘tiṇehi bhattaṁ siddha’’nti.",
  "tika-vin01t11:603_7": "Evañca katvā payojananiddese aṭṭhasamāpattiggahaṇaṁ samatthitaṁ hoti.",
  "tika-vin01t11:603_8": "Cittekaggatatthānīti ittasamādhatthāni,",
  "tika-vin01t11:603_9": "diṭṭhadhammasukhavihāratthānīti attho.",
  "tika-vin01t11:603_10": "Cittekaggatāsīsena hi diṭṭhadhammasukhavihāro vutto,",
  "tika-vin01t11:603_11": "sukkhavipassakakhīṇāsavavasena cetaṁ vuttaṁ.",
  "tika-vin01t11:603_12": "Tenāha ‘‘ekaggacittā sukhaṁ divasaṁ viharissāmā’’ti.",
  "tika-vin01t11:603_13": "Bhavokkamanatthānīti bhavesu nibbattiatthāni.",
  "tika-vin01t11:603_14": "Sattāhaṁ nirodhasamāpattiyā samāpajjanato āha ‘‘sattāhaṁ acittakā hutvā’’ti.",
  "tika-vin01t11:603_15": "Kasmā pana sattāhameva nirodhaṁ samāpajjantīti? Tathākālaparicchedakaraṇato,",
  "tika-vin01t11:603_16": "tañca yebhuyyena āhārūpajīvīnaṁ sattānaṁ upādinnakappavattassa ekadivasaṁ bhuttāhārassa sattāhameva yāpanato.",
  "tika-vin01t11:604_0": "Kā (visuddhi.",
  "tika-vin01t11:604_1": "2.867-868) panāyaṁ nirodhasamāpatti nāma, ke taṁ samāpajjanti, ke na samāpajjanti, kattha samāpajjanti, kasmā samāpajjanti,",
  "tika-vin01t11:604_2": "kathañcassā samāpajjanaṁ hotīti?",
  "tika-vin01t11:604_3": "Vuccate – tattha kā panāyaṁ nirodhasamāpatti nāmāti yā anupubbanirodhavasena cittacetasikānaṁ dhammānaṁ appavatti. Ke taṁ samāpajjanti,",
  "tika-vin01t11:604_4": "ke na samāpajjantīti sabbepi puthujjanasotāpannasakadāgāmino sukkhavipassakā ca anāgāmiarahanto na samāpajjanti,",
  "tika-vin01t11:604_5": "aṭṭhasamāpattilābhino pana anāgāmino khīṇāsavā ca samāpajjanti.",
  "tika-vin01t11:604_6": "Kattha samāpajjantīti pañcavokārabhave. Kasmā? Anupubbasamāpattisabbhāvato.",
  "tika-vin01t11:604_7": "Catuvokārabhave pana paṭhamajjhānādīnaṁ uppattiyeva natthi,",
  "tika-vin01t11:604_8": "tasmā na sakkā tattha samāpajjituṁ.",
  "tika-vin01t11:604_9": "Kasmā samāpajjantīti saṅkhārānaṁ pavattibhede ukkaṇṭhitvā ‘‘diṭṭhadhamme acittakā hutvā nirodhaṁ nibbānaṁ patvā sukhaṁ viharissāmā’’ti.",
  "tika-vin01t11:604_10": "Kathañcassā samāpajjanaṁ hotīti samathavipassanāvasena ussakkitvā katapubbakiccassa nevasaññānāsaññāyatanaṁ nirodhayato evamassā samāpajjanaṁ hoti.",
  "tika-vin01t11:604_11": "Yo hi samathavaseneva ussakkati,",
  "tika-vin01t11:604_12": "so nevasaññānāsaññāyatanasamāpattiṁ patvā tiṭṭhati.",
  "tika-vin01t11:604_13": "Yopi vipassanāvaseneva ussakkati,",
  "tika-vin01t11:604_14": "so phalasamāpattiṁ patvā tiṭṭhati.",
  "tika-vin01t11:604_15": "Yo pana ubhayavaseneva ussakkitvā nevasaññānāsaññāyatanaṁ nirodheti,",
  "tika-vin01t11:604_16": "so taṁ samāpajjatīti ayamettha saṅkhepo.",
  "tika-vin01t11:605_0": "Ayaṁ pana vitthāro – idha bhikkhu nirodhaṁ samāpajjitukāmo paṭhamajjhānaṁ samāpajjitvā vuṭṭhāya tattha saṅkhāre aniccato dukkhato anattato vipassati.",
  "tika-vin01t11:605_1": "Vipassanā ca panesā tividhā saṅkhārapariggaṇhanakavipassanā phalasamāpattivipassanā nirodhasamāpattivipassanāti.",
  "tika-vin01t11:605_2": "Tattha saṅkhārapariggaṇhanakavipassanā mandā vā tikkhā vā maggassa padaṭṭhānaṁ hotiyeva.",
  "tika-vin01t11:605_3": "Phalasamāpattivipassanā tikkhāva vaṭṭati maggabhāvanāsadisā.",
  "tika-vin01t11:605_4": "Nirodhasamāpattivipassanā pana nātimandanātitikkhā vaṭṭati,",
  "tika-vin01t11:605_5": "tasmā esa nātimandāya nātitikkhāya vipassanāya te saṅkhāre vipassati.",
  "tika-vin01t11:605_6": "Tato dutiyajjhānaṁ…pe… tato viññāṇañcāyatanaṁ samāpajjitvā vuṭṭhāya tattha saṅkhāre tatheva vipassati.",
  "tika-vin01t11:605_7": "Atha ākiñcaññāyatanaṁ samāpajjitvā vuṭṭhāya catubbidhaṁ pubbakiccaṁ karoti nānābaddhaavikopanaṁ saṅghapatimānanaṁ satthupakkosanaṁ addhānaparicchedanti.",
  "tika-vin01t11:606_0": "Tattha nānābaddhaavikopananti yaṁ iminā bhikkhunā saddhiṁ ekābaddhaṁ na hoti,",
  "tika-vin01t11:606_1": "nānābaddhaṁ hutvā ṭhitaṁ pattacīvaraṁ vā mañcapīṭhaṁ vā nivāsagehaṁ vā aññaṁ vā pana yaṁ kiñci parikkhārajātaṁ, taṁ yathā na vikuppati,",
  "tika-vin01t11:606_2": "aggiudakavātacoraundūrādīnaṁ vasena na vinassati, evaṁ adhiṭṭhātabbaṁ.",
  "tika-vin01t11:606_3": "Tatridaṁ adhiṭṭhānavidhānaṁ ‘‘idañcidañca imasmiṁ sattāhabbhantare mā agginā jhāyatu, mā udakena vuyhatu, mā vātena viddhaṁsatu, mā corehi harīyatu, mā undūrādīhi khajjatū’’ti.",
  "tika-vin01t11:606_4": "Evaṁ adhiṭṭhite taṁ sattāhaṁ tassa na koci parissayo hoti,",
  "tika-vin01t11:606_5": "anadhiṭṭhahato pana aggiādīhi nassati,",
  "tika-vin01t11:606_6": "idaṁ nānābaddhaavikopanaṁ nāma.",
  "tika-vin01t11:606_7": "Yaṁ pana ekābaddhaṁ hoti nivāsanapārupanaṁ vā nisinnāsanaṁ vā,",
  "tika-vin01t11:606_8": "tattha visuṁ adhiṭṭhānakiccaṁ natthi, samāpattiyeva naṁ rakkhati.",
  "tika-vin01t11:607_0": "Saṅghapatimānananti bhikkhusaṅghassa patimānanaṁ udikkhanaṁ, yāva so bhikkhu āgacchati,",
  "tika-vin01t11:607_1": "tāva saṅghakammassa akaraṇanti attho.",
  "tika-vin01t11:607_2": "Ettha ca patimānanaṁ etassa na pubbakiccaṁ,",
  "tika-vin01t11:607_3": "patimānanāvajjanaṁ pana pubbakiccaṁ.",
  "tika-vin01t11:607_4": "Tasmā evaṁ āvajjitabbaṁ ‘‘sace mayi sattāhaṁ nirodhaṁ samāpajjitvā nisinne saṅgho apalokanakammādīsu kiñcideva kammaṁ kattukāmo hoti,",
  "tika-vin01t11:607_5": "yāva maṁ koci bhikkhu āgantvā na pakkosati, tāvadeva vuṭṭhahissāmī’’ti.",
  "tika-vin01t11:607_6": "Evaṁ katvā samāpanno hi tasmiṁ samaye vuṭṭhahatiyeva. Yo pana evaṁ na karoti,",
  "tika-vin01t11:607_7": "saṅgho ce sannipatitvā taṁ apassanto ‘‘asuko bhikkhu kuhi’’nti pucchitvā ‘‘nirodhaṁ samāpanno’’ti vutte kañci bhikkhuṁ peseti ‘‘taṁ pakkosāhī’’ti,",
  "tika-vin01t11:607_8": "athassa tena bhikkhunā savanūpacāre ṭhatvā ‘‘saṅgho taṁ āvuso patimānetī’’ti vuttamatteyeva vuṭṭhānaṁ hoti.",
  "tika-vin01t11:607_9": "Evaṁ garukā hi saṅghassa āṇā nāma,",
  "tika-vin01t11:607_10": "tasmā taṁ āvajjitvā yathā paṭhamameva vuṭṭhāti, evaṁ samāpajjitabbaṁ.",
  "tika-vin01t11:608_0": "Satthupakkosananti idhāpi satthupakkosanāvajjanameva imassa pubbakiccaṁ,",
  "tika-vin01t11:608_1": "tasmā tampi evaṁ āvajjitabbaṁ.",
  "tika-vin01t11:608_2": "Sesaṁ purimanayeneva veditabbaṁ.",
  "tika-vin01t11:609_0": "Addhānaparicchedoti jīvitaddhānassa paricchedo.",
  "tika-vin01t11:609_1": "Iminā bhikkhunā addhānaparicchedesu kusalena bhavitabbaṁ,",
  "tika-vin01t11:609_2": "‘‘attano āyusaṅkhārā sattāhaṁ pavattissanti na pavattissantī’’ti āvajjitvāva samāpajjitabbaṁ.",
  "tika-vin01t11:609_3": "Sace hi sattāhabbhantare nirujjhanake āyusaṅkhāre anāvajjitvāva samāpajjati,",
  "tika-vin01t11:609_4": "tassa nirodhasamāpatti maraṇaṁ paṭibāhituṁ na sakkoti,",
  "tika-vin01t11:609_5": "antonirodhe maraṇassa natthitāya antarāva samāpattito vuṭṭhāti,",
  "tika-vin01t11:609_6": "tasmā etaṁ āvajjitvāva samāpajjitabbaṁ.",
  "tika-vin01t11:609_7": "Avasesañhi anāvajjitumpi vaṭṭati,",
  "tika-vin01t11:609_8": "idaṁ pana āvajjitabbamevāti vuttaṁ.",
  "tika-vin01t11:609_9": "So evaṁ ākiñcaññāyatanaṁ samāpajjitvā vuṭṭhāya idaṁ pubbakiccaṁ katvā nevasaññānāsaññāyatanaṁ samāpajjati,",
  "tika-vin01t11:609_10": "athekaṁ vā dve vā cittavāre atikkamitvā acittako hoti, nirodhaṁ phusati .",
  "tika-vin01t11:609_11": "Kasmā panassa dvinnaṁ cittānaṁ upari cittāni na pavattantīti? Nirodhassa payogattā.",
  "tika-vin01t11:609_12": "Idañhi imassa bhikkhuno dve samathavipassanādhamme yuganaddhe katvā aṭṭhasamāpattiārohanaṁ anupubbanirodhassa payogo,",
  "tika-vin01t11:609_13": "na nevasaññānāsaññāyatanasamāpattiyāti nirodhassa payogattā dvinnaṁ cittānaṁ upari cittāni na pavattantīti.",
  "tika-vin01t11:610_0": "Yasmā bodhisattena bodhimaṇḍupasaṅkamanato pubbepi carimabhave catutthajjhānaṁ nibbattitapubbaṁ,",
  "tika-vin01t11:610_1": "tadā pana taṁ nibbattitamattameva ahosi, na vipassanādipādakaṁ.",
  "tika-vin01t11:610_2": "Tasmā ‘‘bodhirukkhamūle nibbattita’’nti tato visesetvā vuttaṁ.",
  "tika-vin01t11:610_3": "Vipassanāpādakanti vipassanārambhe vipassanāya pādakaṁ.",
  "tika-vin01t11:610_4": "Abhiññāpādakanti etthāpi eseva nayo.",
  "tika-vin01t11:610_5": "Buddhānañhi paṭhamārambhe eva pādakajjhānena payojanaṁ ahosi,",
  "tika-vin01t11:610_6": "na tato paraṁ uparimaggādhigamaphalasamāpattiabhiññāvaḷañjanādiatthaṁ.",
  "tika-vin01t11:610_7": "Abhisambodhisamadhigamato paṭṭhāya hi sabbaṁ ñāṇasamādhikiccaṁ ākaṅkhāmattapaṭibaddhamevāti.",
  "tika-vin01t11:610_8": "Sabbakiccasādhakanti anupubbavihārādisabbakiccasādhakaṁ.",
  "tika-vin01t11:610_9": "Sabbalokiyalokuttaraguṇadāyakanti ettha vipassanābhiññāpādakattā eva catutthassa jhānassa bhagavato sabbalokiyalokuttaraguṇadāyakatā veditabbā.",
  "tika-vin01t11:610_10": "Sabbaññutaññāṇapadaṭṭhānañhi maggañāṇaṁ taṁpadaṭṭhānañca sabbaññutaññāṇaṁ abhisambodhi,",
  "tika-vin01t11:610_11": "tadadhigamasamakālameva ca bhagavato sabbe buddhaguṇā hatthagatā ahesuṁ,",
  "tika-vin01t11:610_12": "catutthajjhānasannissayo ca maggādhigamoti.",
  "tika-vin01t11:611_0": "‘‘Catutthaṁ jhānaṁ upasampajja vihāsi’’nti vatvā ‘‘so’’ti vuttattā āha ‘‘so aha’’nti.",
  "tika-vin01t11:611_1": "Evaṁ samāhiteti ettha evaṁ-saddo heṭṭhā jhānattayādhigamapaṭipāṭisiddhassa catutthajjhānasamādhānassa nidassanatthoti āha ‘‘evanti catutthajjhānakkamanidassanameta’’nti.",
  "tika-vin01t11:611_2": "Catutthajjhānassa tassa ca adhigamamaggassa nidassanaṁ,",
  "tika-vin01t11:611_3": "yena samādhānānukkamena catutthajjhānasamādhi laddho, tadubhayanidassananti attho.",
  "tika-vin01t11:611_4": "Tenāha ‘‘iminā…pe… vuttaṁ hotī’’ti.",
  "tika-vin01t11:611_5": "Tattha iminā kamenāti iminā paṭhamajjhānādhigamādinā kamena.",
  "tika-vin01t11:611_6": "Yadipi ‘‘eva’’nti idaṁ āgamanasamādhinā saddhiṁ catutthajjhānasamādhānaṁ dīpeti,",
  "tika-vin01t11:611_7": "satipārisuddhisamādhi eva pana iddhiyā adhiṭṭhānabhāvato padhānanti āha ‘‘catutthajjhānasamādhinā samāhite’’ti.",
  "tika-vin01t11:611_8": "Sabbapaccanīkadhammupakkilesaparisuddhāya paccanīkasamanepi abyāvaṭāya pārisuddhupekkhāya vattamānāya catutthajjhānaṁ taṁsampayuttā ca dhammā suparisuddhā suvisadā ca honti,",
  "tika-vin01t11:611_9": "satisīsena pana tattha desanā katāti āha ‘‘upekkhāsatipārisuddhibhāvena parisuddhe’’ti,",
  "tika-vin01t11:611_10": "upekkhāya janitasatipārisuddhisambhavenāti attho.",
  "tika-vin01t11:611_11": "Parisuddhiyā eva paccayavisesena pavattiviseso pariyodātatā sudhantasuvaṇṇassa nighaṁsanena pabhassaratā viyāti āha ‘‘parisuddhattāyeva pariyodāte, pabhassareti vuttaṁ hotī’’ti.",
  "tika-vin01t11:612_0": "Sukhādīnaṁ paccayānaṁ ghātenāti sukhasomanassānaṁ dukkhadomanassānañca yathākkamaṁ rāgadosapaccayānaṁ vikkhambhanena.",
  "tika-vin01t11:612_1": "‘‘Sukhaṁ somanassassa paccayo, somanassaṁ rāgassa,",
  "tika-vin01t11:612_2": "dukkhaṁ domanassassa paccayo,",
  "tika-vin01t11:612_3": "domanassaṁ dosassā’’ti vuttaṁ.",
  "tika-vin01t11:612_4": "Yathā rāgādayo cetaso malāsucibhāvena ‘‘aṅgaṇānī’’ti vuccanti,",
  "tika-vin01t11:612_5": "evaṁ upagantvā kilesanaṭṭhena upakkilesāti āha ‘‘anaṅgaṇattā eva ca vigatupakkilese’’ti.",
  "tika-vin01t11:612_6": "Tenāha ‘‘aṅgaṇena hi cittaṁ upakkilissatī’’ti,",
  "tika-vin01t11:612_7": "vibādhīyati upatāpīyatīti attho.",
  "tika-vin01t11:612_8": "Subhāvitattāti paguṇabhāvāpādanena suṭṭhu bhāvitattā.",
  "tika-vin01t11:612_9": "Tenāha ‘‘vasībhāvappatte’’ti,",
  "tika-vin01t11:612_10": "āvajjanādinā pañcadhā cuddasavidhena vā paridamanena vasaṁ vattituṁ upagateti attho.",
  "tika-vin01t11:612_11": "Vase vattamānañhi cittaṁ mudūti vuccatīti vase vattamānaṁ cittaṁ paguṇabhāvāpattiyā suparimadditaṁ viya cammaṁ suparikammakatā viya ca lākhā mudūti vuccati.",
  "tika-vin01t11:612_12": "Kammakkhameti vikubbanādiiddhikammakkhame.",
  "tika-vin01t11:612_13": "Tadubhayanti mudutākammaniyadvayaṁ.",
  "tika-vin01t11:613_0": "Nāhantiādīsu (a. ni. aṭṭha. 1.1.1) na-kāro paṭisedhattho.",
  "tika-vin01t11:613_1": "Ahanti satthā attānaṁ niddisati. Bhikkhaveti bhikkhū ālapati.",
  "tika-vin01t11:613_2": "Aññanti idāni vuccamānacittato aññaṁ.",
  "tika-vin01t11:613_3": "Ekadhammampīti ekampi sabhāvadhammaṁ. Na samanupassāmīti sambandho. Ayañhettha attho – ahaṁ, bhikkhave,",
  "tika-vin01t11:613_4": "sabbaññutaññāṇena olokentopi aññaṁ ekadhammampi na samanupassāmi,",
  "tika-vin01t11:613_5": "yaṁ vasībhāvāpādanena bhāvitaṁ tathā punappunaṁ karaṇena bahulīkataṁ evaṁ savisesamudubhāvappattiyā mudu kammakkhamatāya kammaniyañca hoti yathā idaṁ cittanti.",
  "tika-vin01t11:613_6": "Idaṁ cittanti ca attano tesañca paccakkhatāya evamāha.",
  "tika-vin01t11:614_0": "Yathā yathāvuttā parisuddhatādayo na vigacchanti,",
  "tika-vin01t11:614_1": "evaṁ subhāvitaṁ cittaṁ tattha avaṭṭhitaṁ idha ‘‘ṭhitaṁ āneñjappatta’’nti ca vuttanti āha ‘‘etesu parisuddhabhāvādīsuṭhitattā ṭhite,",
  "tika-vin01t11:614_2": "ṭhitattāyeva āneñjappatte’’ti.",
  "tika-vin01t11:614_3": "Yathā mudukammaññatā vasībhāvappattiyā lakkhīyati,",
  "tika-vin01t11:614_4": "evaṁ vasībhāvappattipi mudukammaññatāhi lakkhīyatīti ‘‘mudukammaññabhāvena vā attano vase ṭhitattā ṭhite’’ti vuttaṁ.",
  "tika-vin01t11:614_5": "Yathā hi kāraṇena phalaṁ niddhārīyati,",
  "tika-vin01t11:614_6": "evaṁ phalenapi kāraṇaṁ niddhārīyatīti niccalabhāvena avaṭṭhānaṁ āneñjappattiyā ca sampayuttadhammesu thirabhāvena paṭipakkhehi akammaniyatāya ca sambhavataṁ saddhādibalānaṁ ānubhāvena hotīti āha ‘‘saddhādīhi pariggahitattā āneñjappatte’’ti.",
  "tika-vin01t11:615_0": "Idāni saṅkhepato vuttamevatthaṁ vivarituṁ ‘‘saddhāpariggahitaṁ hī’’tiādi vuttaṁ.",
  "tika-vin01t11:615_1": "Tattha saddhāpariggahitanti evaṁ subhāvitaṁ vasībhāvappattaṁ cittaṁ ekaṁsena abhiññāsacchikaraṇīyānaṁ dhammānaṁ abhiññāsacchikiriyāya saṁvattatīti evaṁ pavattāya saddhāya pariggahitaṁ yathāvuttasaddhābalena upatthambhitaṁ.",
  "tika-vin01t11:615_2": "Assaddhiyenāti tappaṭipakkhena assaddhiyena hetunā.",
  "tika-vin01t11:615_3": "Na iñjatīti na calati na kampati,",
  "tika-vin01t11:615_4": "aññadatthu uparivisesāvahabhāveneva tiṭṭhati.",
  "tika-vin01t11:615_5": "Vīriyapariggahitantiādīsupi imināva nayena attho veditabbo.",
  "tika-vin01t11:615_6": "Ayaṁ pana viseso – vīriyapariggahitanti vasībhāvāpādanaparidamanasādhanena vīriyena upatthambhitaṁ.",
  "tika-vin01t11:615_7": "Satipariggahitanti yathāvutte bhāvanābahulīkāre asammosādikāya kusalānañca dhammānaṁ gatiyo samanvesamānāya satiyā upatthambhitaṁ.",
  "tika-vin01t11:615_8": "Samādhipariggahitanti tattheva avikkhepasādhanena samādhānena upatthambhitaṁ.",
  "tika-vin01t11:615_9": "Paññāpariggahitanti tassā eva bhāvanāya upakārānupakāradhammānaṁ pajānanalakkhaṇāya paññāya upatthambhitaṁ.",
  "tika-vin01t11:615_10": "Obhāsagatanti ñāṇobhāsasahagataṁ.",
  "tika-vin01t11:615_11": "Obhāsabhūtena hi yathāvuttasamādhānasaṁvaddhitena ñāṇena saṁkilesapakkhaṁ yāthāvato passanto tato utrāsanto ottappanto taṁ abhibhavati, na tena abhibhuyyati.",
  "tika-vin01t11:615_12": "Tenāha ‘‘kilesandhakārena na iñjatī’’ti.",
  "tika-vin01t11:615_13": "Etena ñāṇapariggahitaṁ hirottappabalaṁ dasseti.",
  "tika-vin01t11:615_14": "Aṭṭhaṅgasamannāgatanti catutthajjhānasamādhinā samāhitatā parisuddhatā pariyodātatā anaṅgaṇatā vigatupakkilesatā mudubhāvo kammaniyatā āneñjappattiyā ṭhitatāti imehi aṭṭhahi aṅgehi samannāgataṁ.",
  "tika-vin01t11:615_15": "Atha vā samāhitassa cittassa imāni aṅgānīti ‘‘samāhite’’ti imaṁ aṅgabhāvena aggahetvā ṭhitiāneñjappattiyo visuṁ gahetvā yathāvuttehi aṭṭhahi aṅgehi samannāgatanti attho daṭṭhabbo.",
  "tika-vin01t11:615_16": "Abhinīhārakkhamanti iddhividhādiatthaṁ abhinīhārakkhamaṁ tadabhimukhakaraṇayoggaṁ.",
  "tika-vin01t11:615_17": "Tenāha ‘‘abhiññāsacchikaraṇīyānaṁ dhammānaṁ abhiññāsacchikiriyāyā’’ti.",
  "tika-vin01t11:616_0": "Kāmaṁ nīvaraṇāni vikkhambhetvā eva paṭhamajjhānasamadhigamo,",
  "tika-vin01t11:616_1": "vitakkādivūpasamā eva ca dutiyajjhānādisamadhigamo,",
  "tika-vin01t11:616_2": "tathāpi na tathā te tehi dūrībhūtā,",
  "tika-vin01t11:616_3": "apetā vā yathā catutthajjhānato,",
  "tika-vin01t11:616_4": "tasmā cetaso malīnabhāvasaṅkhobhauppilābhāvakarehi nīvaraṇādīhi suṭṭhu vimuttiyā tassa parisuddhipariyodātatā ca vuttāti āha ‘‘nīvaraṇa…pe… pariyodāte’’ti.",
  "tika-vin01t11:616_5": "Jhānapaṭilābhapaccanīkānanti ettha ācariyadhammapālattherena ‘‘jhānapaṭilābhapaccayāna’’nti pāṭhaṁ gahetvā ‘‘jhānapaṭilābhapaccanīkāna’’nti ayaṁ pāṭho paṭikkhitto. Vuttañhi tena –",
  "tika-vin01t11:617_0": "‘‘Jhānapaṭilābhapaccayānanti jhānapaṭilābhahetukānaṁ jhānapaṭilābhaṁ nissāya uppajjanakānaṁ. Pāpakānanti lāmakānaṁ.",
  "tika-vin01t11:617_1": "Icchāvacarānanti icchāya avacarānaṁ icchāvasena otiṇṇānaṁ ‘aho vata mameva satthā paṭipucchitvā bhikkhūnaṁ dhammaṁ deseyyā’tiādinayappavattānaṁ mānamāyāsāṭheyyādīnaṁ.",
  "tika-vin01t11:617_2": "Abhijjhādīnanti ādi-saddenapi tesaṁyeva saṅgaho.",
  "tika-vin01t11:617_3": "Abhijjhā cettha paṭhamajjhānena avikkhambhaneyyā mānādayo ca tadekaṭṭhā daṭṭhabbā jhānapaṭilābhapaccayānanti anuvattamānattā.",
  "tika-vin01t11:617_4": "Vikkhambhaneyyā pana nīvaraṇaggahaṇena gahitā.",
  "tika-vin01t11:617_5": "Kathaṁ pana paṭhamajjhānena avikkhambhaneyyā idha vigacchantīti?",
  "tika-vin01t11:617_6": "‘Sabbe kusalā dhammā sabbākusalānaṁ paṭipakkhā’ti sallekhapaṭipattivasena evaṁ vuttaṁ jhānassa aparāmaṭṭhabhāvadassanato.",
  "tika-vin01t11:617_7": "Ye panettha ‘icchāvacarānaṁ abhijjhādīna’nti imehi padehi kopaappaccayakāmarāgabyāpādādayo gahitāti adhippāyena ‘jhānapaṭilābhapaccayāna’nti pāṭhaṁ paṭikkhipitvā ‘jhānapaṭilābhapaccanīkāna’nti pāṭhoti vadanti,",
  "tika-vin01t11:617_8": "taṁ tesaṁ matimattaṁ tathā pāṭhasseva abhāvato,",
  "tika-vin01t11:617_9": "jhānapaṭilābhapaccanīkā ca nīvaraṇā ceva tadekaṭṭhā ca,",
  "tika-vin01t11:617_10": "tesaṁ dūrībhāvaṁ vatvā puna tesaṁyeva abhāvavigamacodanāya ayujjamānattā.",
  "tika-vin01t11:617_11": "Nanu ca anaṅgaṇasuttavatthasuttesu ayamattho labbhati oḷārikānaṁyeva pāpadhammānaṁ tattha adhippetattāti. Saccametaṁ,",
  "tika-vin01t11:617_12": "idha pana adhigatacatutthajjhānassa vasena vuttattā sukhumāyeva te gahitā,",
  "tika-vin01t11:617_13": "aṅgaṇupakkilesatāsāmaññena panettha suttānaṁ apadisanaṁ.",
  "tika-vin01t11:617_14": "Tathā hi ‘suttānusārenā’ti vuttaṁ, na pana suttavasenā’’ti.",
  "tika-vin01t11:618_0": "Avassañcetamevaṁ sampaṭicchitabbaṁ adhigatajjhānānampi kesañci icchāvacarānaṁ pavattisabbhāvatoti .",
  "tika-vin01t11:618_1": "Teneva ācariyadhammapālattherena ‘‘jhānapaṭilābhapaccayāna’’nti pāṭhaṁ gahetvā ‘‘jhānapaṭilābhapaccanīkāna’’nti ayaṁ pāṭho paṭikkhitto.",
  "tika-vin01t11:618_2": "Mahāgaṇṭhipade visuddhimaggassa sīhaḷagaṇṭhipadepi ca ‘‘jhānapaṭilābhapaccayāna’’nti imasseva pāṭhassa attho vutto,",
  "tika-vin01t11:618_3": "tasmā ayameva pāṭho gahetabbo,",
  "tika-vin01t11:618_4": "atthopi cettha yathāvuttanayeneva veditabbo.",
  "tika-vin01t11:618_5": "Tena ‘‘icchāvacarānanti icchāya avacarānaṁ icchāvasena otiṇṇānaṁ pavattānaṁ nānappakārānaṁ kopaappaccayānanti attho’’ti ayampi pāṭho ayuttoyevāti gahetabbaṁ,",
  "tika-vin01t11:618_6": "tatoyeva ca visuddhimagge ayaṁ pāṭho sabbena sabbaṁ na dassitoti.",
  "tika-vin01t11:619_0": "Iddhipādakabhāvūpagamanenāti iddhiyā pādakabhāvassa padaṭṭhānabhāvassa upagamanena.",
  "tika-vin01t11:619_1": "Bhāvanāpāripūriyāti ito paraṁ kattabbassa abhāvavasena abhinīhārakkhamabhāvanāya paripuṇṇattā.",
  "tika-vin01t11:619_2": "Paṇītabhāvūpagamanenāti tato eva padhānabhāvaṁ nītatāya uttamaṭṭhena atittikaraṭṭhena ca paṇītabhāvassa upagamanena.",
  "tika-vin01t11:619_3": "Ubhayañcetaṁ bhāvanāya ṭhitiyā kāraṇavacanaṁ,",
  "tika-vin01t11:619_4": "paripuṇṇāya bhāvanāya paṇītabhāvappattiyā ṭhiteti.",
  "tika-vin01t11:619_5": "Āneñjappatteti idaṁ ṭhitiyā visesanaṁ.",
  "tika-vin01t11:619_6": "Tenāha ‘‘yathā āneñjappattaṁ hoti, evaṁ ṭhite’’ti.",
  "tika-vin01t11:619_7": "Imasmiṁ pakkhe ‘‘ṭhite āneñjappatte’’ti ubhayamekaṁ aṅgaṁ,",
  "tika-vin01t11:619_8": "‘‘samāhite’’ti pana idampi ekamaṅgaṁ.",
  "tika-vin01t11:619_9": "Tenevassa paṭhamavikappato visesaṁ sandhāyāha ‘‘evampi aṭṭhaṅgasamannāgata’’nti.",
  "tika-vin01t11:620_0": "Pubbenivāsaṁ anussarati,",
  "tika-vin01t11:620_1": "tassa vā anussaraṇaṁ pubbenivāsānussati taṁnissayādipaccayabhūtaṁ paṭicca uppajjanato.",
  "tika-vin01t11:620_2": "Pubbenivāsānussatimhi yaṁ ñāṇaṁtadatthāyāti saṅkhepena vuttamatthaṁ vivaranto pubbenivāsaṁ tāva dassetvā tattha satiñāṇāni dassetuṁ ‘‘pubbenivāso’’tiādimāha.",
  "tika-vin01t11:620_3": "Tattha ‘‘pubbe’’ti idaṁ padaṁ ‘‘ekampi jāti’’ntiādivacanato atītabhavavisayaṁ idhādhippetanti āha ‘‘atītajātīsū’’ti. Nivāsasaddo kammasādhano,",
  "tika-vin01t11:620_4": "khandhavinimutto ca nivasitadhammo natthīti āha ‘‘nivutthakkhandhā’’ti.",
  "tika-vin01t11:620_5": "Nivutthatā cettha santāne pavattatā,",
  "tika-vin01t11:620_6": "tathābhūtā ca te anu anu bhūtā jātā pavattā,",
  "tika-vin01t11:620_7": "tattha uppajjitvā vigatā ca hontīti āha ‘‘nivutthāti ajjhāvutthā anubhūtā attano santāne uppajjitvā niruddhā’’ti.",
  "tika-vin01t11:620_8": "Evaṁ sasantatipariyāpannadhammavasena nivāsasaddassa atthaṁ vatvā idāni avisesena vattuṁ ‘‘nivutthadhammā vā nivutthā’’ti vatvā taṁ vivarituṁ ‘‘gocaranivāsenā’’tiādi vuttaṁ.",
  "tika-vin01t11:620_9": "Gocarabhūtāpi hi gocarāsevanāya āsevitā ārammaṇakaraṇavasena anubhūtā nivutthā nāma honti.",
  "tika-vin01t11:620_10": "Te pana duvidhā saparaviññāṇagocaratāyāti ubhayepi te dassetuṁ ‘‘attano’’tiādi vuttaṁ.",
  "tika-vin01t11:620_11": "Tattha ‘‘attano viññāṇena viññātā’’ti vatvā ‘‘paricchinnā’’ti vacanaṁ ye te gocaranivāsena nivutthadhammā,",
  "tika-vin01t11:620_12": "na te kevalaṁ viññāṇena viññātamattā,",
  "tika-vin01t11:620_13": "atha kho yathā pubbe nāmagottavaṇṇaliṅgāhārādīhi visesehi paricchedakārikāya paññāya paricchijja gahitā,",
  "tika-vin01t11:620_14": "tathevetaṁ ñāṇaṁ paricchijja gaṇhātīti imassa atthassa dīpanatthaṁ vuttaṁ.",
  "tika-vin01t11:620_15": "Paraviññāṇaviññātāpi vā nivutthāti sambandho.",
  "tika-vin01t11:620_16": "Na kevalaṁ attanova viññāṇena,",
  "tika-vin01t11:620_17": "atha kho paresaṁ viññāṇena viññātāpīti attho.",
  "tika-vin01t11:620_18": "Idhāpi ‘‘paricchinnā’’ti padaṁ ānetvā sambandhitabbaṁ,",
  "tika-vin01t11:620_19": "paresampi vā viññāṇena viññātā paricchinnāti.",
  "tika-vin01t11:620_20": "Tassa ca gahaṇe payojanaṁ vuttanayeneva vattabbaṁ.",
  "tika-vin01t11:621_0": "Te ca kho yasmā atītāsu eva jātīsu aññehi viññātā paricchinnā, te ca parinibbutāpi honti, yehi te viññātā,",
  "tika-vin01t11:621_1": "tesaṁ tadā vattamānasantānānusārena tesampi atīte pavatti viññāyatīti sikhāppattaṁ pubbenivāsānussatiñāṇassa visayabhūtaṁ pubbenivāsaṁ dassetuṁ ‘‘chinnavaṭumakānussaraṇādīsū’’ti vuttaṁ.",
  "tika-vin01t11:621_2": "Chinnavaṭumakā sammāsambuddhā,",
  "tika-vin01t11:621_3": "tesaṁ anussaraṇaṁ chinnavaṭumakānussaraṇaṁ.",
  "tika-vin01t11:621_4": "‘‘Ādisaddena paccekabuddhabuddhasāvakānussaraṇāni gayhantī’’ti keci vadanti.",
  "tika-vin01t11:621_5": "Chinnavaṭumakā pana sabbeva anupādisesāya nibbānadhātuyā parinibbutā chinnasaṁsāramaggattā,",
  "tika-vin01t11:621_6": "tesaṁ anussaraṇaṁ nāma tesaṁ paṭipattiyā anussaraṇaṁ.",
  "tika-vin01t11:621_7": "Sā pana paṭipatti saṅkhepato chaḷārammaṇaggahaṇalakkhaṇāti tāni idha paraviññāṇaviññātaggahaṇena gahitāni.",
  "tika-vin01t11:621_8": "Tasmā purimāsu jātīsu attano viññāṇena aviññātānaṁ parinibbutānaṁ sabbesampi buddhapaccekabuddhasāvakānaṁ anussaraṇaṁ chinnavaṭumakānussaraṇanti veditabbaṁ.",
  "tika-vin01t11:621_9": "Ādi-saddena panettha purimāsu jātīsu attano viññāṇena aviññātānaṁ aparinibbutānampi vattamānakkhandhapaṭipāṭiyā agantvā sīhokkantikavasena anussaraṇaṁ gahitaṁ,",
  "tika-vin01t11:621_10": "ime pana yathāvuttachinnavaṭumakānussaraṇādayo buddhānaṁyeva labbhanti.",
  "tika-vin01t11:621_11": "Na hi atīte buddhā bhagavanto evaṁ vipassiṁsu, evaṁ maggaṁ bhāvesuṁ, phalanibbānāni sacchākaṁsu,",
  "tika-vin01t11:621_12": "evaṁ veneyye vinesunti ettha sabbathā aññesaṁ ñāṇassa gati atthīti.",
  "tika-vin01t11:621_13": "Ye pana purimāsu jātīsu attanova viññāṇena viññātā,",
  "tika-vin01t11:621_14": "te parinibbutepi khandhapaṭibaddhattā sāvakā anussarantiyeva.",
  "tika-vin01t11:621_15": "Yāya satiyā pubbenivāsaṁ anussarati,",
  "tika-vin01t11:621_16": "sā pubbenivāsānussatīti ānetvā sambandhitabbaṁ.",
  "tika-vin01t11:621_17": "Abhinīharinti cittaṁ jhānārammaṇato apanetvā pubbenivāsābhimukhaṁ pesesiṁ,",
  "tika-vin01t11:621_18": "pubbenivāsaninnaṁ pubbenivāsapoṇaṁ pubbenivāsapabbhāraṁ akāsinti attho.",
  "tika-vin01t11:622_0": "Pāḷiyaṁ ‘‘abhininnāmesi’’nti uttamapurisappayogattā ‘‘so’’ti ettha ahaṁsaddo ānetvā vuccamāno tadattho pākaṭo hotīti ‘‘so aha’’nti vuttaṁ.",
  "tika-vin01t11:622_1": "Anekavidhanti nānābhavayonigativiññāṇaṭṭhitisattāvāsādivasena bahuvidhaṁ.",
  "tika-vin01t11:622_2": "Pakārehīti nāmagottādiākārehi saddhiṁ. Sahayoge cetaṁ karaṇavacanaṁ.",
  "tika-vin01t11:622_3": "Pavattitanti desanāvasena pavattitaṁ. Tenāha ‘‘saṁvaṇṇita’’nti, vitthāritanti attho.",
  "tika-vin01t11:622_4": "Nivāsanti antogadhabhedasāmaññavacanametanti te bhede byāpanicchāvasena saṅgahetvā dassento ‘‘tattha tattha nivutthasantāna’’nti āha.",
  "tika-vin01t11:622_5": "Anugantvā anugantvāti ñāṇagatiyā anugantvā anugantvā. Anudevāti anu eva,",
  "tika-vin01t11:622_6": "da-kāro padasandhivasena āgato.",
  "tika-vin01t11:622_7": "‘‘Abhininnāmesi’’nti vatvā ‘‘anussarāmī’’ti vuttattā cittassa abhinīhārasamanantarabhāvasaraṇaṁ anusaddo dīpetīti āha ‘‘citte abhininnāmitamatte eva sarāmīti dassetī’’ti.",
  "tika-vin01t11:622_8": "Parikammaṁ vattabbaṁ siyāti ‘‘pubbenivāsaṁ anussaritukāmena ādikammikena bhikkhunā pacchābhattaṁ piṇḍapātapaṭikkantena rahogatena paṭisallīnena paṭipāṭiyā cattāri jhānāni samāpajjitvā abhiññāpādakacatutthajjhānato vuṭṭhāya sabbapacchimā nisajjā āvajjitabbā’’ti evamādinā pubbenivāsañāṇassa parikammabhūtaṁ pubbakaraṇaṁ vattabbaṁ bhaveyya.",
  "tika-vin01t11:623_0": "Āraddhappakāradassanattheti anussarituṁ āraddhassa pubbenivāsassa pabhedadassanatthe. Ekampi jātinti ekampi bhavaṁ.",
  "tika-vin01t11:623_1": "So hi ekakammanibbatto ādānanikkhepaparicchinno antogadhadhammappabhedo khandhappabandho idha ‘‘jātī’’ti adhippeto jāyatīti jātīti katvā.",
  "tika-vin01t11:623_2": "Tenāha ‘‘ekampi…pe… khandhasantāna’’nti.",
  "tika-vin01t11:623_3": "Parihāyamānoti khīyamāno vinassamāno. Kappoti asaṅkhyeyyakappo. So pana atthato kālo,",
  "tika-vin01t11:623_4": "tadā pavattamānasaṅkhāravasenassa parihāni veditabbā.",
  "tika-vin01t11:623_5": "Vaḍḍhamāno vivaṭṭakappoti etthāpi eseva nayo. Yo pana ‘‘kālaṁ khepeti, kālo ghasati bhūtāni, sabbāneva sahattanā’’ti (jā.",
  "tika-vin01t11:623_6": "1.2.190) ādīsu kālassapi khayo vuccati,",
  "tika-vin01t11:623_7": "so idha nādhippeto aniṭṭhappasaṅgato.",
  "tika-vin01t11:623_8": "Saṁvaṭṭanaṁ vinassanaṁ saṁvaṭṭo,",
  "tika-vin01t11:623_9": "saṁvaṭṭato uddhaṁ tathāṭhāyī saṁvaṭṭaṭṭhāyī. Tammūlakattāti taṁpubbakattā. Vivaṭṭanaṁ nibbattanaṁ, vaḍḍhanaṁ vā vivaṭṭo.",
  "tika-vin01t11:624_0": "Tejena saṁvaṭṭo tejosaṁvaṭṭo.",
  "tika-vin01t11:624_1": "Saṁvaṭṭasīmāti saṁvaṭṭanamariyādā. Saṁvaṭṭatīti vinassati. Sadāti sabbakālaṁ,",
  "tika-vin01t11:624_2": "tīsupi saṁvaṭṭakālesūti attho.",
  "tika-vin01t11:624_3": "Ekaṁ buddhakkhettanti idha yaṁ sandhāya vuttaṁ,",
  "tika-vin01t11:624_4": "taṁ niyametvā dassetuṁ ‘‘buddhakkhettaṁ nāma tividha’’ntiādi vuttaṁ.",
  "tika-vin01t11:624_5": "Yattake ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva parijambhati,",
  "tika-vin01t11:624_6": "taṁ sabbampi buddhaṅkurassa nibbattanakkhettaṁ nāmāti āha ‘‘jātikkhettaṁ dasasahassacakkavāḷapariyanta’’nti.",
  "tika-vin01t11:624_7": "Ānubhāvo pavattatīti idha iddhimā cetovasippatto āṇākkhettapariyāpanne yattha katthaci cakkavāḷe ṭhatvā attano atthāya parittaṁ katvā tattheva aññaṁ cakkavāḷaṁ gatopi kataparitto eva hotīti katvā vuttaṁ.",
  "tika-vin01t11:624_8": "Atha vā tattha ekasmiṁ cakkavāḷe ṭhatvā sabbasattānaṁ atthāya paritte kate āṇākkhette sabbasattānaṁ abhisambhuṇātveva parittānubhāvo tattha devatāhi parittānaṁ sampaṭicchitabbatoti vuttaṁ ‘‘ānubhāvo pavattatī’’ti.",
  "tika-vin01t11:624_9": "Yaṁ yāvatā vā pana ākaṅkheyyāti vuttanti yaṁ visayakkhettaṁ sandhāya ekasmiṁyeva khaṇe sarena abhiviññāpanaṁ attano rūpadassanañca paṭijānantena bhagavatā ‘‘yāvatā vā pana ākaṅkheyyā’’ti vuttaṁ.",
  "tika-vin01t11:624_10": "Yatthāti yasmiṁ padese anantāparimāṇe visayakkhette. Yaṁ yaṁ ākaṅkhati,",
  "tika-vin01t11:624_11": "taṁ taṁ anussaratīti ākaṅkhamattapaṭibaddhavuttitāya buddhañāṇassa yaṁ yaṁ anussarituṁ icchati, taṁ taṁ anussarati.",
  "tika-vin01t11:624_12": "Ekaṁ āṇākkhettaṁ vinassatīti iminā tiriyato saṁvaṭṭamānaparicchedo vutto.",
  "tika-vin01t11:624_13": "Saṇṭhahantanti vivaṭṭamānaṁ jāyamānaṁ.",
  "tika-vin01t11:624_14": "Tassa vināso ca saṇṭhahanañca visuddhimagge vuttanti amhehipi heṭṭhā ‘‘lokavidū’’ti imassa atthasaṁvaṇṇanādhikāre pasaṅgato vuttattā idha na vuccati.",
  "tika-vin01t11:625_0": "Evaṁ pasaṅgena saṁvaṭṭādike pakāsetvā idāni yathādhigataṁ tesaṁ anussaraṇākāraṁ dassetuṁ ‘‘ye panete saṁvaṭṭavivaṭṭā vuttā’’tiādimāha.",
  "tika-vin01t11:625_1": "Tattha etesūti niddhāraṇe bhummaṁ saṁvaṭṭavivaṭṭakappasamudāyato anekesaṁ saṁvaṭṭakappādīnaṁ niddhāriyamānattā.",
  "tika-vin01t11:625_2": "Amumhi saṁvaṭṭakappeti ettha vā-saddo luttaniddiṭṭho daṭṭhabbo.",
  "tika-vin01t11:625_3": "Tena ca aniyamatthena itarāsaṁ asaṅkhyeyyānampi saṅgaho siddhoti.",
  "tika-vin01t11:625_4": "Atha vā amumhi saṁvaṭṭakappeti idaṁ saṁvaṭṭakappassa ādito pāḷiyaṁ gahitattā vuttaṁ.",
  "tika-vin01t11:625_5": "Tatthāpi hi imassa katipayakālaṁ bhavādīsu saṁsaraṇaṁ upalabbhatīti.",
  "tika-vin01t11:625_6": "Saṁvaṭṭakappe vā vattamāne yesu bhavādīsu imassa upapatti ahosi, taṁdassanametaṁ daṭṭhabbaṁ.",
  "tika-vin01t11:625_7": "Bhave vātiādīsu kāmādibhave vā aṇḍajādiyoniyā vā devādigatiyā vā nānattakāyanānattasaññīādiviññāṇaṭṭhitiyā vā sattāvāse vā khattiyādisattanikāye vā.",
  "tika-vin01t11:625_8": "Yasmā idaṁ bhagavato vasena pubbenivāsānussatiñāṇaṁ āgataṁ,",
  "tika-vin01t11:625_9": "tasmā tasseva nāmādivasena atthaṁ yojetvā dassento āha ‘‘evaṁnāmoti vessantaro vā jotipālo vā’’tiādi.",
  "tika-vin01t11:625_10": "Sālimaṁsodanāhāro vāti gihikālaṁ sandhāya vuttaṁ.",
  "tika-vin01t11:625_11": "Pavattaphalabhojano vāti tāpasādikālaṁ sandhāya.",
  "tika-vin01t11:625_12": "Pavattaphalabhojanoti sayampatitaphalāhāro.",
  "tika-vin01t11:625_13": "Sāmisanirāmisādippabhedānanti ettha sāmisā gehassitasomanassādayo,",
  "tika-vin01t11:625_14": "nirāmisā nekkhammassitasomanassādayo.",
  "tika-vin01t11:625_15": "Ādi-saddena vivekajasamādhijasukhādīnaṁ saṅgaho.",
  "tika-vin01t11:626_0": "Heṭṭhā sāmaññato vuttamevatthaṁ vibhajitvā dassetukāmo ‘‘atha vā’’tiādimāha.",
  "tika-vin01t11:626_1": "Tattha amutrāsinti sāmaññaniddesoyaṁ, byāpanicchālopo vā,",
  "tika-vin01t11:626_2": "amutra amutra āsinti vuttaṁ hoti.",
  "tika-vin01t11:626_3": "Anupubbena ārohantassa yāvadicchakaṁ anussaraṇanti ettha ārohantassāti paṭilomato ñāṇena pubbenivāsaṁ ārohantassa.",
  "tika-vin01t11:626_4": "Paṭinivattantassāti pubbenivāsaṁ anussaraṇavasena yāvadicchakaṁ gantvā paccāgacchantassa.",
  "tika-vin01t11:626_5": "Paccavekkhaṇanti anussaritānussaritassa paccavekkhaṇaṁ.",
  "tika-vin01t11:626_6": "Tasmāti vuttassevatthassa kāraṇabhāvena paccāmasanaṁ,",
  "tika-vin01t11:626_7": "paṭinivattantassa paccavekkhaṇabhāvatoti vuttaṁ hoti.",
  "tika-vin01t11:626_8": "Idhūpapattiyāti idha carimabhave upapattiyā. Anantaranti atītānantaramāha.",
  "tika-vin01t11:626_9": "Amutrāti amukasmiṁ bhaveti attho. Udapādinti uppajjiṁ.",
  "tika-vin01t11:626_10": "Tāhi devatāhīti tusitadevatāhi.",
  "tika-vin01t11:626_11": "Ekagottoti tusitagottena ekagotto.",
  "tika-vin01t11:626_12": "Mahābodhisattānaṁ santānassa pariyosānāvatthāyaṁ devalokūpapattijanakaṁ nāma akusalena kammunā anupaddutameva hotīti adhippāyena ‘‘dukkhaṁ pana saṅkhāradukkhamattamevā’’ti vuttaṁ.",
  "tika-vin01t11:626_13": "Mahāpuññānampi pana devaputtānaṁ pubbanimittuppattikālādīsu aniṭṭhārammaṇasamāyogo hotiyevāti ‘‘kadāci dukkhadukkhassapi sambhavo natthī’’ti na sakkā vattuṁ,",
  "tika-vin01t11:626_14": "dhammānaṁ uppādanirodhasaṅkhāradukkhanti veditabbaṁ.",
  "tika-vin01t11:626_15": "Sattapaññāsa…pe… pariyantoti idaṁ manussavassagaṇanāvasena vuttaṁ.",
  "tika-vin01t11:626_16": "Tattha devānaṁ vassagaṇanāya pana catusahassameva.",
  "tika-vin01t11:627_0": "Itīti vuttatthanidassanametaṁ, tañca kho yathārahato,",
  "tika-vin01t11:627_1": "na yathānupubbatoti dassento ‘‘nāmagottavasenā’’tiādimāha.",
  "tika-vin01t11:627_2": "Uddisīyatīti disvāva aviññeyyattā ‘‘ayaṁ ko nāmo’’ti pucchite ‘‘tisso gotamo’’ti nāmagottena uddisīyati.",
  "tika-vin01t11:627_3": "Vaṇṇādīhīti vaṇṇāhāravedayitāyuparicchedehi.",
  "tika-vin01t11:627_4": "Sāmotīti ettha iti-saddo ādiattho, pakārattho vā.",
  "tika-vin01t11:627_5": "Tena evamādievaṁpakāranānattatoti dassitaṁ hoti.",
  "tika-vin01t11:627_6": "Nāmagottaṁ uddesoti uddisīyati satto etenāti uddeso nāmagottaṁ.",
  "tika-vin01t11:627_7": "Itare ākārāti ākarīyati disvāva satto viññāyati etehīti itare vaṇṇādayo ākārā.",
  "tika-vin01t11:627_8": "‘‘No ca kho avisesenā’’ti saṅkhepato vuttamevatthaṁ vitthārena dassento āha ‘‘titthiyā hī’’tiādi.",
  "tika-vin01t11:627_9": "Tattha titthiyāti aññatitthiyā.",
  "tika-vin01t11:627_10": "Te pana kammavādino kiriyavādino tāpasādayo.",
  "tika-vin01t11:627_11": "Yasmā titthiyānaṁ brahmajālādīsu cattālīsāya eva saṁvaṭṭavivaṭṭānaṁ anussaraṇaṁ āgataṁ,",
  "tika-vin01t11:627_12": "tasmā ‘‘na tato para’’nti vatvā tattha kāraṇaṁ vadanto ‘‘dubbalapaññattā’’tiādimāha.",
  "tika-vin01t11:627_13": "Tena vipassanābhiyogo pubbenivāsānussatiñāṇassa visesakāraṇanti dasseti.",
  "tika-vin01t11:627_14": "Tatoyeva ca balavapaññattā ṭhapetvā aggasāvakamahāsāvake itare pakatisāvakā kappasatampi kappasahassampi anussarantiyevāti daṭṭhabbaṁ.",
  "tika-vin01t11:627_15": "Teneva vuttaṁ visuddhimagge (visuddhi.",
  "tika-vin01t11:627_16": "2.402) ‘‘pakatisāvakā kappasatampi kappasahassampi anussarantiyeva balavapaññattā’’ti.",
  "tika-vin01t11:627_17": "Ettako hi tesaṁ abhinīhāroti kappānaṁ satasahassampi tadadhikaṁ ekaṁ dve ca asaṅkhyeyyānīti kālavasena evaṁparimāṇo yathākkamaṁ tesaṁ mahāsāvakaaggasāvakapaccekabuddhānaṁ puññañāṇābhinīhāro,",
  "tika-vin01t11:627_18": "sāvakapaccekabodhipāramitā siddhā.",
  "tika-vin01t11:627_19": "Yadi bodhisambhārasambharaṇakālaparicchinno tesaṁ tesaṁ ariyānaṁ abhiññāñāṇavibhavo,",
  "tika-vin01t11:627_20": "evaṁ sante buddhānampissa paricchedatā āpannāti āha ‘‘buddhānaṁ pana paricchedo natthī’’ti. ‘‘Yāvatakaṁ ñeyyaṁ, tāvatakaṁ ñāṇa’’nti (paṭi. ma.",
  "tika-vin01t11:627_21": "3.5) vacanato sabbaññutaññāṇassa viya buddhānaṁ abhiññāñāṇānampi savisaye paricchedo nāma natthīti tattha yaṁ yaṁ ñātuṁ icchanti, taṁ taṁ jānanti eva.",
  "tika-vin01t11:627_22": "Atha vā satipi kālaparicchede kāraṇūpāyakosallapariggahādinā sātisayattā mahābodhisambhārānaṁ paññāpāramitāya pavattiānubhāvassa paricchedo nāma natthi,",
  "tika-vin01t11:627_23": "kuto taṁnibbattānaṁ abhiññāñāṇānanti āha ‘‘buddhānaṁ pana paricchedo natthī’’ti.",
  "tika-vin01t11:627_24": "Atīte ‘‘ettakānaṁ kappānaṁ asaṅkhyeyyānī’’ti evaṁ kālaparicchedo natthi anāgate anāgataṁsañāṇassa viya.",
  "tika-vin01t11:627_25": "Tenāha ‘‘yāva icchanti tāva sarantī’’ti.",
  "tika-vin01t11:628_0": "Evaṁ pañcannaṁ janānaṁ pubbenivāsānussaraṇaṁ kālavibhāgato dassetvā idāni ārammaṇaggahaṇavasenassa pavattivisesaṁ dassento ‘‘titthiyā cā’’tiādimāha.",
  "tika-vin01t11:628_1": "Khandhapaṭipāṭimeva sarantīti ettha khandhapaṭipāṭi khandhānaṁ anukkamo,",
  "tika-vin01t11:628_2": "sā ca kho cutito paṭṭhāya uppaṭipāṭivasena.",
  "tika-vin01t11:628_3": "Keci panettha ‘‘iriyāpathapaṭipāṭi khandhapaṭipāṭī’’ti vadanti.",
  "tika-vin01t11:628_4": "Vuttamevatthaṁ byatirekato vibhāvento āha ‘‘paṭipāṭiṁ muñcitvā’’tiādi.",
  "tika-vin01t11:628_5": "Tattha cutipaṭisandhivasenāti attano parassa vā tasmiṁ tasmiṁ attabhāve cutiṁ disvā antarā kiñci anāmasitvā paṭisandhiyā eva gahaṇavasena.",
  "tika-vin01t11:628_6": "Yathā pana andhā yaṭṭhiṁ amuñcitvā gacchanti,",
  "tika-vin01t11:628_7": "evaṁ te khandhapaṭipāṭiṁ amuñcitvāva sarantīti āha ‘‘tesañhi andhānaṁ viya icchitappadesokkamanaṁ natthī’’ti.",
  "tika-vin01t11:628_8": "Sāvakāti pakatisāvakāpi mahāsāvakāpi aggasāvakāpi sāmaññato vuttā.",
  "tika-vin01t11:628_9": "Pakatisāvakāpi hi khandhapaṭipāṭiyāpi anussaranti ,",
  "tika-vin01t11:628_10": "cutipaṭisandhivasenapi saṅkamanti balavapaññattā, tathā asītimahāsāvakā.",
  "tika-vin01t11:628_11": "Dvinnaṁ pana aggasāvakānaṁ khandhapaṭipāṭikiccaṁ natthi.",
  "tika-vin01t11:628_12": "Ekassa attabhāvassa cutiṁ disvā paṭisandhiṁ passanti,",
  "tika-vin01t11:628_13": "puna aparassa cutiṁ disvā paṭisandhinti evaṁ cutipaṭisandhivasenapi saṅkamantā gacchanti.",
  "tika-vin01t11:628_14": "Yathā nāma saradasamaye ṭhitamajjhanhikavelāyaṁ caturatanike gehe cakkhumato purisassa rūpagataṁ supākaṭameva hotīti lokasiddhametaṁ.",
  "tika-vin01t11:628_15": "Siyā pana tassa sukhumataratirokuṭṭādibhedassa rūpagatassa agocaratā,",
  "tika-vin01t11:628_16": "na tveva buddhānaṁ ñātuṁ icchitassa ñeyyassa agocaratā,",
  "tika-vin01t11:628_17": "atha kho taṁ ñāṇālokena obhāsitaṁ hatthatale āmalakaṁ viya supākaṭaṁ suvibhūtameva hoti,",
  "tika-vin01t11:628_18": "tathā ñeyyāvaraṇassa suppahīnattāti āha ‘‘buddhā panā’’tiādi.",
  "tika-vin01t11:629_0": "Tattha sīhokkantavasenāti sīhagatipatanavasena.",
  "tika-vin01t11:629_1": "Yaṁ yaṁ ṭhānaṁ ākaṅkhantīti yasmiṁ kappe yasmiṁ bhave yaṁ yaṁ ṭhānaṁ jānituṁ icchanti.",
  "tika-vin01t11:629_2": "Taṁ sabbaṁ sarantiyevāti ñātuṁ icchitaṁ taṁ sabbaṁ sarantiyeva, na na saranti.",
  "tika-vin01t11:629_3": "Buddhānañhi neva khandhapaṭipāṭikiccaṁ,",
  "tika-vin01t11:629_4": "na ca cutipaṭisandhivasena saṅkamanakiccaṁ atthi.",
  "tika-vin01t11:629_5": "Tesañhi anekāsu kappakoṭīsu heṭṭhā vā upari vā yaṁ yaṁ ṭhānaṁ icchanti, taṁ taṁ pākaṭameva hoti.",
  "tika-vin01t11:629_6": "Tasmā yathā peyyālapāḷiṁ paṭhantā ‘‘paṭhamaṁ jhānaṁ…pe… pañcamaṁ jhāna’’ntiādipariyosānameva gaṇhantā saṅkhipitvā sajjhāyanti, na anupadaṁ,",
  "tika-vin01t11:629_7": "evaṁ anekāpi kappakoṭiyo peyyālapāḷiṁ viya saṅkhipitvā yaṁ yaṁ icchanti,",
  "tika-vin01t11:629_8": "tattha tattheva ñāṇena okkamantā sīhokkantavasena gacchanti.",
  "tika-vin01t11:629_9": "Evaṁ gacchantānañca tesaṁ ñāṇaṁ yathā nāma katavālavedhiparicayassa sarabhaṅgasadisassa dhanuggahassa khitto saro antarantarā rukkhalatādīsu asajjamāno lakkheyeva patati na sajjati na virajjhati,",
  "tika-vin01t11:629_10": "evaṁ antarantarāsu jātīsu na sajjati na virajjhati,",
  "tika-vin01t11:629_11": "asajjamānaṁ avirajjhamānaṁ icchiticchitaṭṭhānaṁyeva gaṇhāti.",
  "tika-vin01t11:630_0": "Atītabhave khandhā tappaṭibaddhanāmagottāni ca sabbaṁ pubbenivāsantveva saṅgahitānīti āha ‘‘kiṁ viditaṁ karoti? Pubbenivāsa’’nti.",
  "tika-vin01t11:630_1": "Moho paṭicchādakaṭṭhena tamo viya tamoti āha ‘‘sveva moho’’tiādi.",
  "tika-vin01t11:630_2": "Obhāsakaraṇaṭṭhenāti kātabbato karaṇaṁ,",
  "tika-vin01t11:630_3": "obhāsova karaṇaṁ obhāsakaraṇaṁ,",
  "tika-vin01t11:630_4": "attano paccayehi obhāsabhāvena nibbattetabbaṭṭhenāti attho.",
  "tika-vin01t11:630_5": "Sesaṁ pasaṁsāvacananti paṭipakkhavidhamanapavattivisesānaṁ bodhanato vuttaṁ.",
  "tika-vin01t11:630_6": "Avijjā vihatāti etena vijānanaṭṭhena vijjāti ayampi attho dīpitoti daṭṭhabbaṁ. Kasmā?",
  "tika-vin01t11:630_7": "Yasmā vijjā uppannāti etena vijjāpaṭipakkhā avijjā,",
  "tika-vin01t11:630_8": "paṭipakkhatā cassā pahātabbabhāvena vijjāya ca pahāyakabhāvenāti dasseti.",
  "tika-vin01t11:630_9": "Esa nayo itarasmimpi padadvayeti iminā tamo vihato vinaṭṭho. Kasmā?",
  "tika-vin01t11:630_10": "Yasmā āloko uppannoti imamatthaṁ atidisati.",
  "tika-vin01t11:630_11": "Kilesānaṁ ātāpanaparitāpanaṭṭhena vīriyaṁ ātāpoti āha ‘‘vīriyātāpena ātāpino’’ti, vīriyavatoti attho.",
  "tika-vin01t11:630_12": "Pesitacittassāti yathādhippetatthasiddhiṁ pativissaṭṭhacittassa.",
  "tika-vin01t11:630_13": "Yathā appamattassa ātāpino pahitattassa viharatoti aññassapi kassaci mādisassāti adhippāyo.",
  "tika-vin01t11:630_14": "Padhānānuyogassāti sammappadhānamanuyuttassa.",
  "tika-vin01t11:630_15": "Sesamettha uttānattā vuttanayattā ca suviññeyyameva.",
  "tika-vin01t11:631_0": "Pubbenivāsakathā niṭṭhitā.",
  "tika-vin01t11:632_0": "Dibbacakkhuñāṇakathā",
  "tika-vin01t11:633_0": "13.Cutiyāti cavane. Upapāteti upapajjane.",
  "tika-vin01t11:633_1": "Samīpatthe cetaṁ bhummavacanaṁ,",
  "tika-vin01t11:633_2": "cutikkhaṇasāmantā upapattikkhaṇasāmantā cāti vuttaṁ hoti.",
  "tika-vin01t11:633_3": "Tathā hi vakkhati ‘‘ye pana āsannacutikā’’tiādi.",
  "tika-vin01t11:633_4": "Yena ñāṇenāti yena dibbacakkhuñāṇena.",
  "tika-vin01t11:633_5": "Dibbacakkhuñāṇeneva hi sattānaṁ cuti ca upapatti ca ñāyati.",
  "tika-vin01t11:633_6": "Parikammaṁ vattabbaṁ siyāti ‘‘dibbacakkhuñāṇaṁ uppādetukāmena ādikammikena kulaputtena kasiṇārammaṇaṁ abhiññāpādakajjhānaṁ sabbākārena abhinīhārakkhamaṁ katvā tejokasiṇaṁ odātakasiṇaṁ ālokakasiṇanti imesu tīsu kasiṇesu aññataraṁ āsannaṁ kātabbaṁ,",
  "tika-vin01t11:633_7": "upacārajjhānagocaraṁ katvā vaḍḍhetvā ṭhapetabba’’ntiādinā dibbacakkhuñāṇassa parikammaṁ vattabbaṁ bhaveyya.",
  "tika-vin01t11:634_0": "So ahanti so katacittābhinīhāro ahaṁ.",
  "tika-vin01t11:634_1": "Dibbasadisattāti divi bhavanti dibbaṁ, devānaṁ pasādacakkhu,",
  "tika-vin01t11:634_2": "tena dibbena cakkhunā sadisattāti attho.",
  "tika-vin01t11:634_3": "Dibbasadisattāti ca hīnūpamādassanaṁ devatānaṁ dibbacakkhutopi imassa mahānubhāvattā.",
  "tika-vin01t11:634_4": "Idāni taṁ dibbasadisattaṁ vibhāvetuṁ ‘‘devatānañhī’’tiādi vuttaṁ.",
  "tika-vin01t11:634_5": "Tattha sucaritakammanibbattanti saddhābahulatāvisuddhadiṭṭhitāānisaṁsadassāvitādisampattiyā suṭṭhu caritattā sucaritena devūpapattijanakena puññakammena nibbattaṁ.",
  "tika-vin01t11:634_6": "Pittasemharuhirādīhīti ādi-saddena vātarogādīnaṁ saṅgaho. Apalibuddhanti anupaddutaṁ.",
  "tika-vin01t11:634_7": "Pittādīhi anupaddutattā kammassa ca uḷāratāya upakkilesavimutti veditabbā.",
  "tika-vin01t11:634_8": "Upakkilesadosarahitañhi kammaṁ tiṇādidosarahitaṁ viya sassaṁ uḷāraphalaṁ anupakkiliṭṭhaṁ hoti.",
  "tika-vin01t11:634_9": "Kāraṇūpacārena cassa phalaṁ tathā voharīyati yathā ‘‘sukkaṁ sukkavipāka’’nti.",
  "tika-vin01t11:634_10": "Dūrepīti pi-saddena sukhumassapi ārammaṇassa sampaṭicchanasamatthataṁ saṅgaṇhāti.",
  "tika-vin01t11:634_11": "Pasādacakkhūti catunnaṁ mahābhūtānaṁ pasādalakkhaṇaṁ cakkhu.",
  "tika-vin01t11:634_12": "Vīriyabhāvanābalanibbattanti vīriyārambhavaseneva ijjhanato sabbāpi kusalabhāvanā vīriyabhāvanā,",
  "tika-vin01t11:634_13": "padhānasaṅkhārasamannāgatā vā iddhipādabhāvanā visesato vīriyabhāvanā,",
  "tika-vin01t11:634_14": "tassā ānubhāvena nibbattaṁ vīriyabhāvanābalanibbattaṁ. Ñāṇamayaṁ cakkhu ñāṇacakkhu.",
  "tika-vin01t11:634_15": "Tādisamevāti upakkilesavimuttatāya dūrepi sukhumassapi ārammaṇassa sampaṭicchanasamatthatāya ca taṁsadisameva.",
  "tika-vin01t11:635_0": "Dibbavihāravasena paṭiladdhattāti dibbavihārasaṅkhātānaṁ catunnaṁ jhānānaṁ vasena paṭiladdhattā.",
  "tika-vin01t11:635_1": "Iminā kāraṇavasenassa dibbabhāvamāha.",
  "tika-vin01t11:635_2": "Dibbavihārasannissitattāti aṭṭhaṅgasamannāgamena ukkaṁsagataṁ pādakajjhānasaṅkhātaṁ dibbavihāraṁ sannissāya pavattattā,",
  "tika-vin01t11:635_3": "dibbavihārapariyāpannaṁ vā attanā sampayuttaṁ rūpāvacaracatutthajjhānaṁ nissāya paccayabhūtaṁ sannissitattāti evamettha attho daṭṭhabbo.",
  "tika-vin01t11:635_4": "Ālokapariggahena mahājutikattāpi dibbanti kasiṇālokānuggahena pattabbattā sayaṁ ñāṇālokapharaṇabhāvena ca mahājutikabhāvatopi dibbanti attho.",
  "tika-vin01t11:635_5": "Mahājutikampi hi dibbanti vuccati ‘‘dibbamidaṁ byamha’’ntiādīsu.",
  "tika-vin01t11:635_6": "Mahāgatikattāti mahanīyagamanattā,",
  "tika-vin01t11:635_7": "vimhayanīyappavattikattāti attho.",
  "tika-vin01t11:635_8": "Vimhayanīyā hissa pavatti tirokuṭṭādigatarūpadassanato.",
  "tika-vin01t11:635_9": "Taṁ sabbanti ‘‘heṭṭhā vuttaṁ atthapañcakamapekkhitvā vutta’’nti vadanti.",
  "tika-vin01t11:635_10": "Keci pana ‘‘jutigatiatthesupi saddavidū divusaddaṁ icchantīti mahājutikattā mahāgatikattāti idameva dvayaṁ sandhāya vuttaṁ,",
  "tika-vin01t11:635_11": "tasmā ‘saddasatthānusārena veditabba’nti idaṁ dibbati jotayatīti dibbaṁ,",
  "tika-vin01t11:635_12": "dibbati gacchati asajjamānaṁ pavattatīti dibbanti imamatthaṁ dassetuṁ vutta’’nti vadanti.",
  "tika-vin01t11:635_13": "Ācariyadhammapālatthero pana –",
  "tika-vin01t11:636_0": "‘‘Dibbacakkhulābhāya yogino parikammakaraṇaṁ tappaṭipakkhābhibhavassa atthato tassa vijayicchā nāma hoti,",
  "tika-vin01t11:636_1": "dibbacakkhulābhī ca iddhimā devatānaṁ vacanagahaṇakkhamanadhammadānavasena mahāmoggallānattherādayo viya dānaggahaṇalakkhaṇe vohāre ca pavatteyyāti evaṁ vihāravijayicchāvohārajutigatisaṅkhātānaṁ atthānaṁ vasena imassa abhiññāñāṇassa dibbacakkhubhāvasiddhito saddavidū ca tesu eva atthesu divusaddaṁ icchantīti ‘taṁ sabbaṁ saddasatthānusārena veditabba’nti vutta’’nti –",
  "tika-vin01t11:637_0": "Āha.",
  "tika-vin01t11:638_0": "Dassanaṭṭhenāti rūpadassanabhāvena.",
  "tika-vin01t11:638_1": "Cakkhunā hi sattā rūpaṁ passanti.",
  "tika-vin01t11:638_2": "Yathā maṁsacakkhu viññāṇādhiṭṭhitaṁ samavisamaṁ ācikkhantaṁ viya pavattati, na tathā idaṁ.",
  "tika-vin01t11:638_3": "Idaṁ pana sayameva tato sātisayaṁ cakkhukiccakārīti āha ‘‘cakkhukiccakaraṇena cakkhumivātipi cakkhū’’ti.",
  "tika-vin01t11:638_4": "Diṭṭhivisuddhihetuttāti saṅkhepato vuttamatthaṁ vivarituṁ ‘‘yo hī’’tiādi vuttaṁ.",
  "tika-vin01t11:638_5": "Ucchedadiṭṭhiṁ gaṇhātīti parato uppattiyā adassanato ‘‘etthe vāyaṁ satto ucchinno,",
  "tika-vin01t11:638_6": "evamitarepī’’ti ucchedadiṭṭhiṁ gaṇhāti.",
  "tika-vin01t11:638_7": "Navasattapātubhāvadiṭṭhiṁ gaṇhātīti jhānalābhī adhiccasamuppanniko viya gaṇhāti.",
  "tika-vin01t11:638_8": "Yathā hi so asaññasattā cavitvā idhūpapanno pabbajito samāno abhiññālābhī hutvā pubbenivāsaṁ anussaranto idhūpapattimeva disvā tato paraṁ asaññabhave uppattiṁ anussaritumasakkonto ‘‘ahaṁ adhiccasamuppanno pubbe nāhosiṁ,",
  "tika-vin01t11:638_9": "somhi etarahi ahutvā sattatāya pariṇato,",
  "tika-vin01t11:638_10": "sesāpi sattā tādisāyevā’’ti abhinavasattapātubhāvadiṭṭhiṁ gaṇhāti,",
  "tika-vin01t11:638_11": "evamayampi upapātamattameva disvā cutiṁ apassanto navasattapātubhāvadiṭṭhiṁ gaṇhāti.",
  "tika-vin01t11:639_0": "Idāni aññathāpi visuddhikāraṇaṁ dassento āha ‘‘ekādasaupakkilesavirahato vā’’tiādi.",
  "tika-vin01t11:639_1": "Yathāhāti upakkilesasutte āgatapāḷiṁ nidasseti.",
  "tika-vin01t11:639_2": "Tattha hi anuruddho nandiyo kimiloti ime tayo kulaputte āmantetvā dhammaṁ dassentena ‘‘anuruddhā tumhe kiṁ imehi na āluḷissanti,",
  "tika-vin01t11:639_3": "ahampi imehi upādāya ekādasahi upakkilesehi āluḷitapubbo’’ti dassetuṁ –",
  "tika-vin01t11:640_0": "‘‘Ahampi sudaṁ anuruddhā pubbeva sambodhā anabhisambuddho bodhisattova samāno obhāsañceva sañjānāmi dassanañca rūpānaṁ,",
  "tika-vin01t11:640_1": "so kho pana me obhāso na cirasseva antaradhāyati dassanañca rūpānaṁ.",
  "tika-vin01t11:640_2": "Tassa mayhaṁ anuruddhā etadahosi ‘ko nu kho hetu, ko paccayo,",
  "tika-vin01t11:640_3": "yena me obhāso antaradhāyati dassanañca rūpāna’nti.",
  "tika-vin01t11:640_4": "Tassa mayhaṁ anuruddhā etadahosi ‘vicikicchā kho me udapādi,",
  "tika-vin01t11:640_5": "vicikicchādhikaraṇañca me samādhi cavi,",
  "tika-vin01t11:640_6": "samādhimhi cute obhāso antaradhāyati dassanañca rūpānaṁ, sohaṁ tathā karissāmi,",
  "tika-vin01t11:640_7": "yathā me puna na vicikicchā uppajjissatī’ti.",
  "tika-vin01t11:641_0": "‘‘So kho ahaṁ anuruddhā appamatto ātāpī pahitatto viharanto obhāsañceva sañjānāmi dassanañca rūpānaṁ,",
  "tika-vin01t11:641_1": "so kho pana me obhāso na cirasseva antaradhāyati dassanañca rūpānaṁ.",
  "tika-vin01t11:641_2": "Tassa mayhaṁ anuruddhā etadahosi ‘ko nu kho hetu, ko paccayo,",
  "tika-vin01t11:641_3": "yena me obhāso antaradhāyati dassanañca rūpāna’nti.",
  "tika-vin01t11:641_4": "Tassa mayhaṁ anuruddhā etadahosi ‘amanasikāro kho me udapādi,",
  "tika-vin01t11:641_5": "amanasikārādhikaraṇañca pana me samādhi cavi,",
  "tika-vin01t11:641_6": "samādhimhi cute obhāso antaradhāyati dassanañca rūpānaṁ, sohaṁ tathā karissāmi,",
  "tika-vin01t11:641_7": "yathā me puna na vicikicchā uppajjissati na amanasikāro’’’ti –",
  "tika-vin01t11:642_0": "Ādinā (ma. ni.",
  "tika-vin01t11:642_1": "3.241) desanaṁ ārabhitvā idaṁ vuttaṁ ‘‘so kho ahaṁ anuruddhā vicikicchā cittassa upakkilesoti iti viditvā’’tiādi.",
  "tika-vin01t11:643_0": "Tattha (ma. ni. aṭṭha.",
  "tika-vin01t11:643_1": "3.241) vicikicchāti mahāsattassa ālokaṁ vaḍḍhetvā dibbacakkhunā nānāvidhāni rūpāni passantassa ‘‘idaṁ nu kho ki’’nti uppannā vicikicchā.",
  "tika-vin01t11:643_2": "Manasikāravasena pana me rūpāni upaṭṭhahiṁsu,",
  "tika-vin01t11:643_3": "rūpāni passato vicikicchā uppajjati,",
  "tika-vin01t11:643_4": "tasmā idāni kiñci na manasi karissāmīti tuṇhī bhavati,",
  "tika-vin01t11:643_5": "taṁ tuṇhībhāvappattiṁ sandhāyāha ‘‘amanasikāro’’ti.",
  "tika-vin01t11:643_6": "Thinamiddhanti kiñci amanasikarontassa uppannaṁ thinamiddhaṁ.",
  "tika-vin01t11:643_7": "Tathābhūtassa hi savipphārikamanasikārassa abhāvato thinamiddhaṁ uppajjati.",
  "tika-vin01t11:643_8": "Chambhitattanti thinamiddhaṁ vinodetvā yathāraddhamanasikāravasena himavantābhimukhaṁ ālokaṁ vaḍḍhetvā dānavarakkhasaajagarādayo passantassa uppannaṁ chambhitattaṁ.",
  "tika-vin01t11:643_9": "Uppilanti ‘‘mayā diṭṭhabhayaṁ pakatiyā cakkhuviññāṇena olokiyamānaṁ na passati,",
  "tika-vin01t11:643_10": "adiṭṭhe parikappitasadise kiṁnāma bhaya’’nti bhayassa vinodanavasena cintentassa attano paccavekkhaṇākosallaṁ nissāya uppannaṁ uppilāvitattaṁ. Duṭṭhullanti kāyālasiyaṁ.",
  "tika-vin01t11:643_11": "‘‘Mayā thinamiddhaṁ chambhitattānaṁ vūpasamanatthaṁ gāḷhaṁ vīriyaṁ paggahitaṁ,",
  "tika-vin01t11:643_12": "tena me uppilasaṅkhātā cittasamādhidūsitā gehassitā balavapīti uppannā’’ti vīriyaṁ sithilaṁ karontassa hi kāyaduṭṭhullaṁ kāyadaratho kāyālasiyaṁ udapādi.",
  "tika-vin01t11:644_0": "Accāraddhavīriyanti ‘‘mama vīriyaṁ sithilaṁ karoto duṭṭhullaṁ uppanna’’nti puna vīriyaṁ paggaṇhato uppannaṁ accāraddhavīriyaṁ.",
  "tika-vin01t11:644_1": "Atilīnavīriyanti ‘‘mama vīriyaṁ paggaṇhato evaṁ jāta’’nti puna vīriyaṁ sithilayato uppannaṁ atilīnavīriyaṁ.",
  "tika-vin01t11:644_2": "Abhijappāti devalokābhimukhaṁ ālokaṁ vaḍḍhetvā devasaṅghaṁ passato uppannā taṇhā.",
  "tika-vin01t11:644_3": "‘‘Evaṁ me hotū’’ti hi abhinivisanavasena jappatīti abhijappā, taṇhā.",
  "tika-vin01t11:644_4": "Nānattasaññāti ‘‘mayhaṁ ekajātikaṁ rūpaṁ manasikarontassa abhijappā uppannā,",
  "tika-vin01t11:644_5": "nānāvidhaṁ rūpaṁ manasikāraṁ karissāmī’’ti kālena devalokābhimukhaṁ kālena manussalokābhimukhaṁ vaḍḍhetvā nānāvidhāni rūpāni manasikaroto uppannā nānattasaññā,",
  "tika-vin01t11:644_6": "nānatte nānāsabhāve saññāti nānattasaññā.",
  "tika-vin01t11:644_7": "Atinijjhāyitattanti ‘‘mayhaṁ nānāvidhāni rūpāni manasikarontassa nānattasaññā udapādi,",
  "tika-vin01t11:644_8": "iṭṭhaṁ vā aniṭṭhaṁ vā ekajātikameva rūpaṁ manasi karissāmī’’ti tathā manasikaroto uppannaṁ rūpānaṁ atinijjhāyitattaṁ,",
  "tika-vin01t11:644_9": "ativiya uttari katvā nijjhānaṁ pekkhanaṁ atinijjhāyitattaṁ.",
  "tika-vin01t11:644_10": "Obhāsanti parikammasamuṭṭhitaṁ obhāsaṁ.",
  "tika-vin01t11:644_11": "Na ca rūpāni passāmīti parikammobhāsamanasikārappasutatāya dibbacakkhunā rūpāni na passāmi.",
  "tika-vin01t11:644_12": "Rūpāni hi kho passāmīti tena parikammobhāsena pharitvā ṭhitaṭṭhāne dibbacakkhuno visayabhūtāni rūpagatāni passāmi.",
  "tika-vin01t11:645_0": "Evamādīti ādi-saddena –",
  "tika-vin01t11:646_0": "‘‘Kevalampi rattiṁ kevalampi divaṁ kevalampi rattindivaṁ tassa mayhaṁ anuruddhā etadahosi ‘ko nu kho hetu, ko paccayo,",
  "tika-vin01t11:646_1": "yvāhaṁ obhāsañhi kho sañjānāmi, na ca rūpāni passāmi, rūpāni kho passāmi,",
  "tika-vin01t11:646_2": "na ca obhāsaṁ sañjānāmi kevalampi rattiṁ kevalampi divaṁ kevalampi rattindiva’nti.",
  "tika-vin01t11:646_3": "Tassa mayhaṁ anuruddhā etadahosi ‘yasmiñhi kho ahaṁ samaye rūpanimittaṁ amanasikaritvā obhāsanimittaṁ manasi karomi.",
  "tika-vin01t11:646_4": "Obhāsañhi kho tasmiṁ samaye sañjānāmi, na ca rūpāni passāmi.",
  "tika-vin01t11:646_5": "Yasmiṁ panāhaṁ samaye obhāsanimittaṁ amanasikaritvā rūpanimittaṁ manasi karomi.",
  "tika-vin01t11:646_6": "Rūpāni hi kho tasmiṁ samaye passāmi,",
  "tika-vin01t11:646_7": "na ca obhāsaṁ sañjānāmi kevalampi rattiṁ kevalampi divaṁ kevalampi rattindiva’’nti (ma. ni. 3.243) –",
  "tika-vin01t11:647_0": "Evamādipāḷiṁ saṅgaṇhāti.",
  "tika-vin01t11:648_0": "Manussānaṁ idanti mānusakaṁ,",
  "tika-vin01t11:648_1": "manussānaṁ gocarabhūtaṁ rūpārammaṇaṁ.",
  "tika-vin01t11:648_2": "Tadaññassa pana dibbatirokuṭṭasukhumādibhedassa rūpassa dassanato atikkantamānusakaṁ.",
  "tika-vin01t11:648_3": "Evarūpaṁ tañca manussūpacāraṁ atikkantaṁ nāma hotīti āha ‘‘manussūpacāraṁ atikkamitvā rūpadassanenā’’ti.",
  "tika-vin01t11:648_4": "Tattha manussūpacāranti manussehi upacaritabbaṭṭhānaṁ,",
  "tika-vin01t11:648_5": "pakatiyā cakkhudvārena gahetabbaṁ visayanti adhippāyo.",
  "tika-vin01t11:648_6": "Evaṁ visayamukhena dassetvā idāni visayimukhena dassetuṁ ‘‘mānusakaṁ vā’’tiādi vuttaṁ.",
  "tika-vin01t11:648_7": "Tatthāpi maṁsacakkhātikkamo tassa kiccātikkameneva daṭṭhabbo.",
  "tika-vin01t11:648_8": "Dibbena cakkhunāti dibbacakkhuñāṇenapi daṭṭhuṁ na sakkā khaṇassa atiittaratāya atisukhumatāya kesañci rūpassa,",
  "tika-vin01t11:648_9": "apica dibbacakkhussa paccuppannaṁ rūpārammaṇaṁ, tañca purejātapaccayabhūtaṁ,",
  "tika-vin01t11:648_10": "na ca āvajjanaparikammehi vinā mahaggatassa pavatti atthi,",
  "tika-vin01t11:648_11": "nāpi uppajjamānameva rūpaṁ ārammaṇapaccayo bhavituṁ sakkoti, bhijjamānaṁ vā,",
  "tika-vin01t11:648_12": "tasmā cutūpapātakkhaṇe rūpaṁ dibbacakkhunā daṭṭhuṁ na sakkāti suvuttametaṁ.",
  "tika-vin01t11:649_0": "Yadi dibbacakkhuñāṇaṁ rūpārammaṇameva,",
  "tika-vin01t11:649_1": "atha kasmā ‘‘satte passāmī’’ti vuttanti?",
  "tika-vin01t11:649_2": "Yebhuyyena sattasantānagatarūpadassanato evaṁ vuttaṁ.",
  "tika-vin01t11:649_3": "Sattagahaṇassa vā kāraṇabhāvato vohāravasena vuttantipi vadanti.",
  "tika-vin01t11:649_4": "Te cavamānāti adhippetāti sambandho.",
  "tika-vin01t11:649_5": "Evarūpeti na cutūpapātakkhaṇasamaṅginoti adhippāyo.",
  "tika-vin01t11:649_6": "Mohūpanissayaṁ nāma kammaṁ nihīnaṁ nihīnaphalaṁ hotīti āha ‘‘mohanissandayuttattā’’ti.",
  "tika-vin01t11:649_7": "Mohūpanissayatā ca kusalakammassa pubbabhāge mohappavattibahulatāya veditabbā.",
  "tika-vin01t11:649_8": "Tāya pana mohappavattiyā saṁkiliṭṭhaṁ kusalakammaṁ nihīnameva jātiādiṁ nipphādetīti nihīnajātiādayo mohassa nissandaphalānīti āha ‘‘hīnānaṁ jātikulabhogādīna’’ntiādi. Hīḷiteti garahite. Ohīḷiteti visesato garahite. Uññāteti lāmakabhāvena ñāte.",
  "tika-vin01t11:649_9": "Avaññāteti visesato lāmakabhāvena vidite.",
  "tika-vin01t11:649_10": "Amohanissandayuttattāti ettha amoho sampayuttavasena pubbabhāgavasena ca pavatto kathito,",
  "tika-vin01t11:649_11": "tena ca tihetukapaṭisandhike dasseti.",
  "tika-vin01t11:649_12": "Tabbiparīteti tassa hīḷitādibhāvassa viparīte,",
  "tika-vin01t11:649_13": "ahīḷite anohīḷite anuññāte anavaññāte cittīkateti attho.",
  "tika-vin01t11:650_0": "Suvaṇṇeti sundaravaṇṇe. Dubbaṇṇeti asundaravaṇṇe.",
  "tika-vin01t11:650_1": "Sā panāyaṁ suvaṇṇadubbaṇṇatā yathākkamaṁ kammassa adosadosūpanissayatāya hotīti āha ‘‘adosanissandayuttattā’’tiādi.",
  "tika-vin01t11:650_2": "Adosūpanissayatā ca kammassa mettādīhi paribhāvitasantānappavattiyā veditabbā.",
  "tika-vin01t11:650_3": "Abhirūpe virūpeti idaṁ saṇṭhānavasena vuttaṁ.",
  "tika-vin01t11:650_4": "Saṇṭhānavacanopi hi vaṇṇasaddo hoti ‘‘mahantaṁ hatthivaṇṇaṁ abhinimminitvā’’tiādīsu (saṁ. ni. 1.138) viya.",
  "tika-vin01t11:650_5": "Paṭhamaṁ vutto pana attho vaṇṇavaseneva vutto.",
  "tika-vin01t11:650_6": "Sundaraṁ gatiṁ gatā sugatāti āha ‘‘sugatigate’’ti, sugatiṁ upapanneti attho.",
  "tika-vin01t11:650_7": "Alobhajjhāsayā sattā vadaññū vigatamaccherā alobhūpanissayena kammunā sugatā samiddhā hontīti āha ‘‘alobhanissandayuttattā vā aḍḍhe mahaddhane’’ti.",
  "tika-vin01t11:650_8": "Dukkhaṁ gatiṁ gatā duggatāti āha ‘‘duggatigate’’ti.",
  "tika-vin01t11:650_9": "Lobhajjhāsayā sattā luddhā maccharino lobhūpanissayena kammunā duggatā durūpā hontīti āha ‘‘lobhanissandayuttattā vā dalidde appannapāne’’ti.",
  "tika-vin01t11:650_10": "Upacitanti phalāvahabhāvena kataṁ.",
  "tika-vin01t11:650_11": "Yathā katañhi kammaṁ phaladānasamatthaṁ hoti, tathā kataṁ upacitaṁ.",
  "tika-vin01t11:650_12": "Cavamānetiādīhi dibbacakkhukiccaṁ vuttanti visayamukhena visayibyāpāramāha.",
  "tika-vin01t11:650_13": "Purimehīti ‘‘dibbena cakkhunā’’tiādīni padāni sandhāya vuttaṁ.",
  "tika-vin01t11:650_14": "Ādīhīti ettha ca-saddo luttaniddiṭṭho,",
  "tika-vin01t11:650_15": "tasmā ‘‘dibbena…pe… passāmī’’ti imehi ‘‘cavamāne’’tiādīhi ca dibbacakkhukiccaṁ vuttanti attho.",
  "tika-vin01t11:650_16": "Imināpana padenāti ‘‘yathākammūpage satte pajānāmī’’ti iminā vākyena.",
  "tika-vin01t11:650_17": "Pajjati ñāyati attho imināti hi padaṁ vākyaṁ.",
  "tika-vin01t11:651_0": "Mahantaṁ dukkhamanubhavamāneti ettha dibbacakkhuñāṇena rūpaṁ disvā tesaṁ dukkhānubhavanaṁ kāmāvacaracitteneva jānātīti veditabbaṁ.",
  "tika-vin01t11:651_1": "Soti nerayikasatte paccakkhato disvā ṭhito dibbacakkhuñāṇalābhī.",
  "tika-vin01t11:651_2": "Evaṁ manasi karotīti tesaṁ nerayikānaṁ nirayasaṁvattanikassa kammassa ñātukāmatāvasena pādakajjhānaṁ samāpajjitvā vuṭṭhāya parikammavasena manasi karoti.",
  "tika-vin01t11:651_3": "Kiṁ nu khotiādi manasikāravidhidassanaṁ.",
  "tika-vin01t11:651_4": "Evaṁ pana parikammaṁ katvā pādakajjhānaṁ samāpajjitvā vuṭṭhitassa taṁ kammaṁ ārammaṇaṁ katvā āvajjanaṁ uppajjati,",
  "tika-vin01t11:651_5": "tasmiṁ niruddhe cattāri pañca vā javanāni javanti.",
  "tika-vin01t11:651_6": "Yesaṁ purimāni tīṇi cattāri vā parikammaupacārānulomagotrabhunāmakāni kāmāvacarāni,",
  "tika-vin01t11:651_7": "catutthaṁ pañcamaṁ vā appanācittaṁ rūpāvacaraṁ catutthajjhānikaṁ,",
  "tika-vin01t11:651_8": "tattha yaṁ tena appanācittena saddhiṁ uppannaṁ ñāṇaṁ,",
  "tika-vin01t11:651_9": "taṁ yathākammūpagañāṇanti veditabbaṁ.",
  "tika-vin01t11:651_10": "‘‘Visuṁ parikammaṁ natthī’’ti idaṁ pana dibbacakkhuñāṇena vinā yathākammūpagañāṇassa visuṁ parikammaṁ natthīti adhippāyena vuttaṁ. Evañcetaṁ icchitabbaṁ,",
  "tika-vin01t11:651_11": "aññathā yathākammūpagañāṇassa mahaggatabhāvo eva na siyā. Devānaṁ dassanepi eseva nayo.",
  "tika-vin01t11:651_12": "Nerayikadevaggahaṇañcettha nidassanamattaṁ daṭṭhabbaṁ.",
  "tika-vin01t11:651_13": "Ākaṅkhamāno hi dibbacakkhulābhī aññagatikesupi evaṁ paṭipajjatiyeva.",
  "tika-vin01t11:651_14": "Tathā hi vakkhati ‘‘apāyaggahaṇena tiracchānayoniṁ dīpetī’’tiādi,",
  "tika-vin01t11:651_15": "‘‘sugatiggahaṇena manussagatipi saṅgayhatī’’ti ca.",
  "tika-vin01t11:651_16": "Taṁ nirayasaṁvattaniyakammaṁ ārammaṇametassāti taṁkammārammaṇaṁ.",
  "tika-vin01t11:651_17": "Phārusakavanādīsūti ādi-saddena cittalatāvanādīnaṁ saṅgaho.",
  "tika-vin01t11:652_0": "Yathācimassāti yathā ca imassa yathākammūpagañāṇassa visuṁ parikammaṁ natthi,",
  "tika-vin01t11:652_1": "evaṁ anāgataṁsañāṇassapīti visuṁ parikammābhāvañca nidasseti.",
  "tika-vin01t11:652_2": "Tattha kāraṇamāha ‘‘dibbacakkhupādakāneva hi imānī’’ti.",
  "tika-vin01t11:652_3": "Tatrāyamadhippāyo – yathā dibbacakkhulābhī nirayādiabhimukhaṁ ālokaṁ vaḍḍhetvā nerayikādike satte disvā tehi pubbe āyūhitaṁ nirayasaṁvattaniyādikaṁ kammaṁ tādisena samādānena tajjena ca manasikārena parikkhate citte yāthāvato jānāti,",
  "tika-vin01t11:652_4": "evaṁ yassa yassa sattassa samanantaraṁ anāgataṁ attabhāvaṁ ñātukāmo,",
  "tika-vin01t11:652_5": "taṁ taṁ odissa ālokaṁ vaḍḍhetvā tena tena atīte etarahi vā āyūhitaṁ tassa nibbattakaṁ kammaṁ yathākammūpagañāṇena disvā tena tena nibbattetabbaṁ anāgataṁ attabhāvaṁ ñātukāmo tādisena samādānena tajjena ca manasikārena parikkhate citte yāthāvato jānāti.",
  "tika-vin01t11:652_6": "Esa nayo tato paresupi attabhāvesu. Etaṁ anāgataṁsañāṇaṁ nāma.",
  "tika-vin01t11:652_7": "Yasmā etaṁ dvayaṁ dibbacakkhuñāṇe sati eva sijjhati, nāsati.",
  "tika-vin01t11:652_8": "Tena vuttaṁ ‘‘imāni dibbacakkhunā saheva ijjhantī’’ti.",
  "tika-vin01t11:653_0": "Kāyena duccaritaṁ,",
  "tika-vin01t11:653_1": "kāyato vā uppannaṁ duccaritanti kāyena duṭṭhu caritaṁ,",
  "tika-vin01t11:653_2": "kāyato vā uppannaṁ kilesapūtikattā duṭṭhu caritaṁ kāyaduccaritanti evaṁ yathākkamaṁ yojetabbaṁ.",
  "tika-vin01t11:653_3": "Kāyoti cettha copanakāyo adhippeto.",
  "tika-vin01t11:653_4": "Kāyaviññattivasena pavattaṁ akusalaṁ kāyakammaṁ kāyaduccaritaṁ.",
  "tika-vin01t11:653_5": "Yasmiṁ santāne kammaṁ katupacitaṁ,",
  "tika-vin01t11:653_6": "asati āhārupacchede vipākārahasabhāvassa avigacchanato so tena sahitoyevāti vattabboti āha ‘‘samannāgatāti samaṅgībhūtā’’ti.",
  "tika-vin01t11:653_7": "Anatthakāmā hutvāti etena mātāpitaro viya puttānaṁ,",
  "tika-vin01t11:653_8": "ācariyupajjhāyā viya ca nissitakānaṁ atthakāmā hutvā garahakā upavādakā na hontīti dasseti.",
  "tika-vin01t11:653_9": "Guṇaparidhaṁsanenāti vijjamānānaṁ guṇānaṁ viddhaṁsanena, vināsanenāti attho.",
  "tika-vin01t11:653_10": "Nanu ca antimavatthunāpi upavādo guṇaparidhaṁsanamevāti? Saccametaṁ,",
  "tika-vin01t11:653_11": "guṇāti panettha jhānādivisesā uttarimanussadhammā adhippetāti sīlaparidhaṁsanaṁ visuṁ gahitaṁ.",
  "tika-vin01t11:653_12": "Tenāha ‘‘natthi imesaṁ samaṇadhammo’’tiādi.",
  "tika-vin01t11:653_13": "Samaṇadhammoti ca sīlasaṁyamaṁ sandhāya vadati. Jānaṁ vāti yaṁ upavadati, tassa ariyabhāvaṁ jānanto vā. Ajānaṁ vāti ajānanto vā.",
  "tika-vin01t11:653_14": "Jānanājānanañcettha appamāṇaṁ, ariyabhāvo eva pamāṇaṁ.",
  "tika-vin01t11:653_15": "Tenāha ‘‘ubhayathāpi ariyūpavādova hotī’’ti.",
  "tika-vin01t11:653_16": "‘‘Ariyoti pana ajānato aduṭṭhacittasseva tattha ariyaguṇabhāvaṁ pavedentassa guṇaparidhaṁsanaṁ na hotīti tassa ariyūpavādo natthī’’ti vadanti.",
  "tika-vin01t11:653_17": "Bhāriyaṁ kammanti ānantariyasadisattā bhāriyaṁ kammaṁ,",
  "tika-vin01t11:653_18": "satekicchaṁ pana hoti khamāpanena,",
  "tika-vin01t11:653_19": "na ānantariyaṁ viya atekicchaṁ.",
  "tika-vin01t11:654_0": "Tassaca āvibhāvatthanti bhāriyādisabhāvassa pakāsanatthaṁ. Taṁ jigucchīti taṁ theraṁ, taṁ vā kiriyaṁ jigucchi.",
  "tika-vin01t11:654_1": "Aticchātoti ativiya khudābhibhūto.",
  "tika-vin01t11:654_2": "Mahallakoti samaṇānaṁ sāruppamasāruppaṁ,",
  "tika-vin01t11:654_3": "lokasamudācāramattaṁ vā na jānātīti adhippāyena vuttattā guṇaparidhaṁsanena garahatīti veditabbaṁ.",
  "tika-vin01t11:654_4": "Amhākaṁ lajjitabbakaṁ akāsīti ‘‘samaṇena nāma evaṁ kata’’nti vutte mayaṁ sīsaṁ ukkhipituṁ na sakkomāti adhippāyo.",
  "tika-vin01t11:654_5": "Jānanto eva thero ‘‘atthi te āvuso imasmiṁ sāsane patiṭṭhā’’ti pucchi.",
  "tika-vin01t11:654_6": "Itaropi saccābhisamayo sāsane patiṭṭhāti āha ‘‘sotāpanno aha’’nti.",
  "tika-vin01t11:654_7": "Thero taṁ karuṇāyamāno ‘‘khīṇāsavo tayā upavadito’’ti attānaṁ āvi akāsi.",
  "tika-vin01t11:654_8": "Tenassa taṁ pākatikaṁ ahosīti tena assa taṁ kammaṁ maggāvaraṇaṁ nāhosīti adhippāyo.",
  "tika-vin01t11:654_9": "Pubbeva pana sotāpannattā apāyagāmīnaṁ suppahīnabhāvato saggāvaraṇamassa kātumasamatthameva taṁ kammaṁ.",
  "tika-vin01t11:654_10": "Attanā vuḍḍhataro hotīti ettha ‘‘ukkuṭikaṁ nisīditvā khamāpetabbo’’ti visuddhimagge vuttaṁ.",
  "tika-vin01t11:654_11": "Sotāpannasakadāgāmino dosenapi nakkhamanti,",
  "tika-vin01t11:654_12": "sesaariyā vā tassa atthakāmā hutvā āyatiṁ saṁvaraṇatthāya na khamāpeyyunti āha ‘‘sace so nakkhamatī’’ti. Attanā vuḍḍhataro hoti,",
  "tika-vin01t11:654_13": "ṭhitakenevāti etthāpi ‘‘ukkuṭikaṁ nisīditvā’’ti visuddhimagge (visuddhi. 2.411) vuttaṁ. Evañhi tattha vuttaṁ –",
  "tika-vin01t11:655_0": "‘‘Sace disāpakkanto hoti,",
  "tika-vin01t11:655_1": "sayaṁ vā gantvā saddhivihārike vā pesetvā khamāpetabbo. Sace nāpi gantuṁ, na pesetuṁ sakkā hoti,",
  "tika-vin01t11:655_2": "ye tasmiṁ vihāre bhikkhū vasanti,",
  "tika-vin01t11:655_3": "tesaṁ santikaṁ gantvā sace navakatarā honti, ukkuṭikaṁ nisīditvā, sace vuḍḍhatarā,",
  "tika-vin01t11:655_4": "vuḍḍhesu vuttanayeneva paṭipajjitvā ‘ahaṁ, bhante,",
  "tika-vin01t11:655_5": "asukaṁ nāma āyasmantaṁ idañcidañca avacaṁ,",
  "tika-vin01t11:655_6": "khamatu me so āyasmā’ti vatvā khamāpetabbaṁ.",
  "tika-vin01t11:655_7": "Sammukhā akhamantepi etadeva kātabba’’nti.",
  "tika-vin01t11:656_0": "Idaṁ pana parampi tattha (visuddhi. 2.411) vuttaṁ –",
  "tika-vin01t11:657_0": "‘‘Sace ekacārikabhikkhu hoti, nevassa vasanaṭṭhānaṁ, na gataṭṭhānaṁ paññāyati,",
  "tika-vin01t11:657_1": "ekassa paṇḍitassa bhikkhuno santikaṁ gantvā ‘ahaṁ, bhante,",
  "tika-vin01t11:657_2": "asukaṁ nāma āyasmantaṁ idañcidañca avacaṁ,",
  "tika-vin01t11:657_3": "taṁ me anussarato anussarato vippaṭisāro hoti, kiṁ karomī’ti vattabbaṁ.",
  "tika-vin01t11:657_4": "So vakkhati ‘tumhe mā cintayittha, thero tumhākaṁ khamati, cittaṁ vūpasamethā’ti.",
  "tika-vin01t11:657_5": "Tenapi ariyassa gatadisābhimukhena añjaliṁ paggahetvā ‘khamatū’ti vattabba’’nti.",
  "tika-vin01t11:658_0": "Parinibbutamañcaṭṭhānanti pūjākaraṇaṭṭhānaṁ sandhāyāha.",
  "tika-vin01t11:658_1": "Pākatikameva hotīti evaṁ kate attano cittaṁ pasīdatīti taṁ kammaṁ saggāvaraṇaṁ maggāvaraṇañca na hotīti adhippāyoti keci vadanti.",
  "tika-vin01t11:658_2": "Cariyāpiṭake mātaṅgacaritasaṁvaṇṇanāyaṁ (cariyā. aṭṭha. 2.64) –",
  "tika-vin01t11:659_0": "‘‘Pāramitāparibhāvanasamiddhāhi nānāsamāpattivihāraparipūritāhi sīladiṭṭhisampadāhi susaṅkhatasantāne mahākaruṇādhivāse mahāsatte ariyūpavādakammaabhisapasaṅkhātaṁ pharusavacanaṁ saṁyuttaṁ mahāsattassa khettavisesabhāvato tassa ca ajjhāsayapharusatāya diṭṭhadhammavedanīyaṁ hutvā sace so mahāsattaṁ na khamāpeti,",
  "tika-vin01t11:659_1": "sattame divase vipaccanasabhāvaṁ jātaṁ.",
  "tika-vin01t11:659_2": "Khamāpite pana mahāsatte payogasampattiyā vipākassa paṭibāhitattā avipākadhammataṁ āpajji ahosikammabhāvato.",
  "tika-vin01t11:659_3": "Ayañhi ariyūpavādapāpassa diṭṭhadhammavedanīyassa ca dhammatā’’ti –",
  "tika-vin01t11:660_0": "Ācariyadhammapālattherena vuttattā evaṁ khamāpite taṁ kammaṁ payogasampattiyā vipākassa paṭibāhitattā ahosikammabhāvena avipākadhammataṁ āpannanti neva saggāvaraṇaṁ na mokkhāvaraṇañca hotīti evamettha attho gahetabbo.",
  "tika-vin01t11:661_0": "Viparītaṁ dassanametesanti viparītadassanā.",
  "tika-vin01t11:661_1": "Samādātabbaṭṭhena samādānāni,",
  "tika-vin01t11:661_2": "kammāni samādānāni yesaṁ te kammasamādānā,",
  "tika-vin01t11:661_3": "micchādiṭṭhivasena kammasamādānā micchādiṭṭhikammasamādānā,",
  "tika-vin01t11:661_4": "hetuatthaṁ vā antogadhaṁ katvā micchādiṭṭhivasena pare kammesu samādāpakā micchādiṭṭhikammasamādānā.",
  "tika-vin01t11:661_5": "Tayimaṁ atthaṁ dassento ‘‘micchādiṭṭhivasenā’’tiādimāha. Ye ca…pe… samādapenti,",
  "tika-vin01t11:661_6": "tepi micchādiṭṭhikammasamādānāti yojetabbaṁ.",
  "tika-vin01t11:661_7": "Sīlasampannotiādi paripakkindriyassa maggasamaṅgino vasena vuttaṁ,",
  "tika-vin01t11:661_8": "aggamaggaṭṭhe pana vattabbameva natthi.",
  "tika-vin01t11:661_9": "Atha vā aggamaggapariyāpannā eva sīlādayo veditabbā.",
  "tika-vin01t11:661_10": "Aggamaggaṭṭhassa hi diṭṭheva dhamme ekaṁsikā aññārādhanā, itaresaṁ anekaṁsikā. Aññanti arahattaṁ.",
  "tika-vin01t11:661_11": "Evaṁsampadamidanti ettha sampajjanaṁ sampadā, nipphatti,",
  "tika-vin01t11:661_12": "evaṁ avirajjhanakanipphattikanti attho, yathā taṁ avassambhāvī, evamidampīti vuttaṁ hoti .",
  "tika-vin01t11:661_13": "Yathā hi maggānantaraṁ avirajjhitvāva phalaṁ nibbattaṁ,",
  "tika-vin01t11:661_14": "evametaṁ imassapi puggalassa cutianantaraṁ avirajjhitvāva niraye paṭisandhi hotīti dasseti.",
  "tika-vin01t11:661_15": "Sakalasmiñhi buddhavacane na imāya upamāya gāḷhataraṁ katvā vuttaupamā atthi.",
  "tika-vin01t11:661_16": "Taṁ vācaṁ appahāyātiādīsu (ma. ni. aṭṭha.",
  "tika-vin01t11:661_17": "1.149) ariyūpavādaṁ sandhāya ‘‘puna evarūpiṁ vācaṁ na vakkhāmī’’ti vadanto vācaṁ pajahati nāma,",
  "tika-vin01t11:661_18": "‘‘puna evarūpaṁ cittaṁ na uppādessāmī’’ti cintento cittaṁ pajahati nāma,",
  "tika-vin01t11:661_19": "‘‘puna evarūpiṁ diṭṭhiṁ na gaṇhissāmī’’ti pajahanto diṭṭhiṁ pajahati nāma.",
  "tika-vin01t11:661_20": "Tathā akaronto neva pajahati na paṭinissajjati.",
  "tika-vin01t11:661_21": "Yathābhataṁ nikkhitto evaṁ nirayeti yathā nirayapālehi āharitvā niraye ṭhapito, evaṁ niraye ṭhapitoyeva,",
  "tika-vin01t11:661_22": "nāssa nirayūpapattiyā koci vibandho.",
  "tika-vin01t11:661_23": "Tatrāyaṁ yutti – nirayūpago ariyūpavādī tadādāyakassa avijahanato seyyathāpi micchādiṭṭhīti.",
  "tika-vin01t11:661_24": "Ettha ca ‘‘taṁ vācaṁ appahāyā’’ti evamādivacanena tadādāyakassa appahāneneva ariyūpavādo antarāyiko anatthāvahova,",
  "tika-vin01t11:661_25": "pahānena pana accayaṁ desetvā khamāpanena na antarāyiko anatthāvaho yathā taṁ vuṭṭhitā desitā ca āpattīti dasseti.",
  "tika-vin01t11:661_26": "Micchādiṭṭhivasena akattabbaṁ nāma pāpaṁ natthi,",
  "tika-vin01t11:661_27": "yato saṁsārakhāṇubhāvopi nāma hotīti āha ‘‘micchādiṭṭhiparamāni, bhikkhave, vajjānī’’ti.",
  "tika-vin01t11:662_0": "‘‘Ucchinnabhavanettiko, bhikkhave,",
  "tika-vin01t11:662_1": "tathāgatassa kāyo tiṭṭhati (dī. ni. 1. 147),",
  "tika-vin01t11:662_2": "ayañceva kāyo bahiddhā ca nāmarūpa’’nti ca evamādīsu viya idha kāya-saddo khandhapañcakavisayoti āha ‘‘kāyassa bhedāti upādinnakkhandhapariccāgā’’ti.",
  "tika-vin01t11:662_3": "Avītarāgassa maraṇato paraṁ nāma bhavantarūpādānamevāti āha ‘‘paraṁ maraṇāti tadanantaraṁ abhinibbattakkhandhaggahaṇe’’ti. Yena tiṭṭhati,",
  "tika-vin01t11:662_4": "tassa upacchedeneva kāyo bhijjatīti āha ‘‘kāyassa bhedāti jīvitindriyassa upacchedā’’ti. Eti imasmā sukhanti ayo,",
  "tika-vin01t11:662_5": "puññanti āha ‘‘puññasammatā ayā’’ti. Āyanti etasmā sukhānīti āyo,",
  "tika-vin01t11:662_6": "puññakammādīnaṁ sukhasādhanaṁ.",
  "tika-vin01t11:662_7": "Tenāha ‘‘sukhānaṁ vā āyassa abhāvā’’ti.",
  "tika-vin01t11:662_8": "Vivasāti kammassa vase vattanato attano vase vattituṁ na sakkontīti vigato vaso etesanti vivasā, avasavattinoti attho. Iyati assādīyatīti ayo,",
  "tika-vin01t11:662_9": "assādoti āha ‘‘assādasaññito ayo’’ti.",
  "tika-vin01t11:663_0": "Nāgarājādīnanti ādi-saddena supaṇṇādīnaṁ saṅgaho.",
  "tika-vin01t11:663_1": "Asurasadisanti petāsurasadisaṁ. So hīti so asurakāyo.",
  "tika-vin01t11:663_2": "Sabbasamussayehīti sabbehi sampattisamussayehi,",
  "tika-vin01t11:663_3": "sabbasampattirāsitoti vuttaṁ hoti.",
  "tika-vin01t11:663_4": "Vuttavipariyāyenāti ‘‘suṭṭhu caritaṁ,",
  "tika-vin01t11:663_5": "sobhanaṁ vā caritaṁ anavajjattāti sucarita’’ntiādinā kāyaduccaritenātiādīnaṁ padānaṁ vuttassa atthassa vipariyāyena.",
  "tika-vin01t11:663_6": "‘‘Ito bho sugatiṁ gacchā’’ti (itivu.",
  "tika-vin01t11:663_7": "83) vacanato manussagatipi sugatiyevāti āha ‘‘sugatiggahaṇena manussagatipi saṅgayhatī’’ti.",
  "tika-vin01t11:663_8": "Sesamettha vuttanayattā uttānatthato ca suviññeyyameva.",
  "tika-vin01t11:664_0": "Dibbacakkhuñāṇakathā niṭṭhitā.",
  "tika-vin01t11:665_0": "Āsavakkhayañāṇakathā",
  "tika-vin01t11:666_0": "14.Vipassanāpādakanti vipassanāya padaṭṭhānabhūtaṁ.",
  "tika-vin01t11:666_1": "Vipassanā ca tividhā vipassakapuggalabhedena.",
  "tika-vin01t11:666_2": "Mahābodhisattānañhi paccekabodhisattānañca cintāmayañāṇasaṁvaddhitattā sayambhūñāṇabhūtā,",
  "tika-vin01t11:666_3": "itaresaṁ sutamayañāṇasaṁvaddhitattā paropadesasambhūtā.",
  "tika-vin01t11:666_4": "Sā ‘‘ṭhapetvā nevasaññānāsaññāyatanaṁ avasesarūpārūpajjhānānaṁ aññatarato vuṭṭhāyā’’tiādinā anekadhā arūpamukhavasena catudhātuvavatthāne vuttānaṁ tesaṁ tesaṁ dhātupariggahamukhānaṁ aññataramukhavasena anekadhāva visuddhimagge nānānayato vibhāvitā.",
  "tika-vin01t11:666_5": "Mahābodhisattānaṁ pana catuvīsatikoṭisatasahassamukhena pabhedagamanato nānānayaṁ sabbaññutaññāṇasannissayassa ariyamaggañāṇassa adhiṭṭhānabhūtaṁ pubbabhāgañāṇagabbhaṁ gaṇhāpentaṁ paripākaṁ gacchantaṁ paramagambhīraṁ saṇhasukhumataraṁ anaññasādhāraṇaṁ vipassanāñāṇaṁ hoti.",
  "tika-vin01t11:666_6": "Yaṁ aṭṭhakathāsu mahāvajiraññāṇanti vuccati.",
  "tika-vin01t11:666_7": "Yassa ca pavattivibhāgena catuvīsatikoṭisatasahassapabhedassa pādakabhāvena samāpajjiyamānā catuvīsatikoṭisatasahassasaṅkhyā devasikaṁ satthu vaḷañjanakasamāpattiyo vuccanti,",
  "tika-vin01t11:666_8": "svāyaṁ buddhānaṁ vipassanācāro paramatthamañjusāyaṁ visuddhimaggavaṇṇanāyaṁ uddesato dassito, atthikehi tato gahetabbo.",
  "tika-vin01t11:667_0": "Āsavānaṁ khepanato samucchindanato āsavakkhayo ariyamaggo,",
  "tika-vin01t11:667_1": "ukkaṭṭhaniddesavasena arahattamaggaggahaṇaṁ.",
  "tika-vin01t11:667_2": "Āsavānaṁ khaye ñāṇaṁ āsavakkhayañāṇanti dassento ‘‘tatra cetaṁ ñāṇa’’nti vatvā khayeti ca ādhāre bhummaṁ,",
  "tika-vin01t11:667_3": "na visayeti dassento ‘‘tappariyāpannattā’’ti āha.",
  "tika-vin01t11:667_4": "Idaṁ dukkhanti dukkhassa ariyasaccassa tadā paccakkhato gahitabhāvadassanaṁ.",
  "tika-vin01t11:667_5": "Ettakaṁ dukkhanti tassa paricchijja gahitabhāvadassanaṁ.",
  "tika-vin01t11:667_6": "Na ito bhiyyoti anavasesetvā gahitabhāvadassanaṁ.",
  "tika-vin01t11:667_7": "Tenāha ‘‘sabbampi dukkhasacca’’ntiādi.",
  "tika-vin01t11:667_8": "Sarasalakkhaṇapaṭivedhenāti sabhāvasaṅkhātassa lakkhaṇassa asammohato paṭivijjhanena.",
  "tika-vin01t11:667_9": "Asammohapaṭivedhoti ca yathā tasmiṁ ñāṇe pavatte pacchā dukkhassa sarūpādiparicchede sammoho na hoti, tathā pavatti.",
  "tika-vin01t11:667_10": "Tenāha ‘‘yathābhūtaṁ abbhaññāsi’’nti. Nibbattikanti nipphādentaṁ.",
  "tika-vin01t11:667_11": "Yaṁ ṭhānaṁ patvāti yaṁ nibbānaṁ maggassa ārammaṇapaccayaṭṭhena kāraṇabhūtaṁ āgamma.",
  "tika-vin01t11:667_12": "Tadubhayavato hi puggalassa patti tadubhayassa pattīti vuttaṁ. Patvāti vā pāpuṇanahetu.",
  "tika-vin01t11:667_13": "Appavattinti appavattinimittaṁ.",
  "tika-vin01t11:667_14": "Te vā na pavattanti etthāti appavatti, nibbānaṁ. Tassāti dukkhanirodhassa.",
  "tika-vin01t11:667_15": "Sampāpakanti sacchikiriyāvasena sammadeva pāpakaṁ.",
  "tika-vin01t11:668_0": "Kilesavasenāti āsavasaṅkhātakilesavasena.",
  "tika-vin01t11:668_1": "Yasmā āsavānaṁ dukkhasaccapariyāyo, tappariyāpannattā,",
  "tika-vin01t11:668_2": "sesasaccānañca taṁsamudayādipariyāyo atthi,",
  "tika-vin01t11:668_3": "tasmā vuttaṁ ‘‘pariyāyato’’ti. Dassento saccānīti yojanā.",
  "tika-vin01t11:668_4": "Āsavānaṁyeva cettha gahaṇaṁ ‘‘āsavānaṁ khayañāṇāyā’’ti āraddhattā.",
  "tika-vin01t11:668_5": "Tathā hi āsavavimuttisīseneva sabbasaṁkilesavimutti vuttā.",
  "tika-vin01t11:668_6": "Idaṁ dukkhanti yathābhūtaṁ abbhaññāsintiādinā missakamaggo idha kathitoti ‘‘saha vipassanāya koṭippattaṁ maggaṁ kathetī’’ti vuttaṁ.",
  "tika-vin01t11:668_7": "Ettha ca saccappaṭivedhassa tadā atītakālikattā ‘‘yathābhūtaṁ abbhaññāsi’’nti vatvāpi abhisamayakāle tassa paccuppannataṁ upādāya ‘‘evaṁ jānato evaṁ passato’’ti vattamānakālena niddeso kato.",
  "tika-vin01t11:668_8": "So ca kāmaṁ maggakkhaṇato paraṁ yāvajjatanā atītakāliko eva,",
  "tika-vin01t11:668_9": "sabbapaṭhamaṁ panassa atītakālikattaṁ phalakkhaṇeneva veditabbanti āha ‘‘vimuccitthāti iminā phalakkhaṇaṁ dassetī’’ti.",
  "tika-vin01t11:668_10": "Jānato passatoti vā hetuniddesoyaṁ.",
  "tika-vin01t11:668_11": "Jānanahetu dassanahetu kāmāsavāpi cittaṁ vimuccitthāti yojanā.",
  "tika-vin01t11:668_12": "Bhavāsavaggahaṇeneva cettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-vin01t11:669_0": "Yasmā pahīnakilesapaccavekkhaṇena vijjamānassapi kammassa āyatiṁ appaṭisandhikabhāvato ‘‘khīṇā jātī’’ti jānāti,",
  "tika-vin01t11:669_1": "yasmā ca maggapaccavekkhaṇādīhi vusitaṁ brahmacariyantiādiṁ pajānāti,",
  "tika-vin01t11:669_2": "tasmā vuttaṁ ‘‘khīṇā jātīti ādīhi tassa bhūmi’’nti.",
  "tika-vin01t11:669_3": "Tattha tassāti paccavekkhaṇañāṇassa. Bhūminti pavattiṭṭhānaṁ.",
  "tika-vin01t11:669_4": "Yenādhippāyena ‘‘katamā panā’’tiādinā codanā katā,",
  "tika-vin01t11:669_5": "taṁ pakāsetvā parihāraṁ vattukāmo āha ‘‘na tāvassā’’tiādi.",
  "tika-vin01t11:669_6": "Na tāvassa atītā jāti khīṇāti maggabhāvanāya na khīṇāti adhippāyo.",
  "tika-vin01t11:669_7": "Tattha kāraṇamāha ‘‘pubbeva khīṇattā’’ti.",
  "tika-vin01t11:669_8": "Na anāgatā assa jāti khīṇāti yojanā.",
  "tika-vin01t11:669_9": "Na anāgatāti ca anāgatattasāmaññaṁ gahetvā lesena vadati.",
  "tika-vin01t11:669_10": "Tenāha ‘‘anāgate vāyāmābhāvato’’ti.",
  "tika-vin01t11:669_11": "Vijjamāneyeva hi payogo sambhavati, nāvijjamāneti adhippāyo.",
  "tika-vin01t11:669_12": "Anāgataviseso panettha adhippeto,",
  "tika-vin01t11:669_13": "tassa ca khepane vāyāmopi labbhateva.",
  "tika-vin01t11:669_14": "Tenāha ‘‘yā pana maggassā’’tiādi.",
  "tika-vin01t11:669_15": "‘‘Yā panā’’ti hi ādinā maggabhāvanāya anāgatajātiyā eva hetuvināsanadvārena khīṇabhāvo pakāsīyati.",
  "tika-vin01t11:669_16": "Ekacatupañcavokārabhavesūti bhavattayaggahaṇaṁ vuttanayena anavasesato jātiyā khīṇabhāvadassanatthaṁ. Tanti yathāvuttajātiṁ. Soti bhagavā.",
  "tika-vin01t11:670_0": "Brahmacariyavāso nāma idha maggabrahmacariyassa nibbattanamevāti āha ‘‘niṭṭhita’’nti.",
  "tika-vin01t11:670_1": "Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi dukkhasacce pariññābhisamayānuguṇā pavatti,",
  "tika-vin01t11:670_2": "itarasaccesu ca nesaṁ pahānābhisamayādivasena pavatti pākaṭā eva.",
  "tika-vin01t11:670_3": "Tena vuttaṁ ‘‘catūhi maggehi pariññāpahānasacchikiriyābhāvanābhisamayavasenā’’ti.",
  "tika-vin01t11:670_4": "Nāparaṁ itthattāyāti ime pakārā itthaṁ, tabbhāvo itthattaṁ, tadatthanti vuttaṁ hoti.",
  "tika-vin01t11:670_5": "Te pana pakārā ariyamaggabyāpārabhūtā pariññādayo idhādhippetāti āha ‘‘evaṁsoḷasakiccabhāvāyā’’ti.",
  "tika-vin01t11:670_6": "Te hi maggaṁ paccavekkhato maggānubhāvena pākaṭā hutvā upaṭṭhahanti ,",
  "tika-vin01t11:670_7": "pariññādīsu ca pahānameva padhānaṁ,",
  "tika-vin01t11:670_8": "tadatthattāya itaresanti āha ‘‘kilesakkhayāya vā’’ti.",
  "tika-vin01t11:670_9": "Pahīnakilesapaccavekkhaṇavasena vā etaṁ vuttaṁ.",
  "tika-vin01t11:670_10": "‘‘Nāparaṁ itthattāyāti abbhaññāsi’’nti etthāyamaparo nayo – itthattāyāti nissakke sampadānavacanaṁ.",
  "tika-vin01t11:670_11": "Tenāyamattho – itthattāya itthambhāvato imasmā evaṁpakārā idāni vattamānakkhandhasantānā aparaṁ anāgatakkhandhasantānaṁ mayhaṁ natthi,",
  "tika-vin01t11:670_12": "ime pana carimattabhāvasaṅkhātā pañcakkhandhā pariññātā appatiṭṭhā tiṭṭhanti chinnamūlakā rukkhā viya. Apariññātamūlakā hi patiṭṭhā. Yathāha ‘‘kabaḷīkāre ce, bhikkhave,",
  "tika-vin01t11:670_13": "āhāre atthi rāgo atthi nandī atthi taṇhā,",
  "tika-vin01t11:670_14": "patiṭṭhitaṁ tattha viññāṇaṁ viruḷha’’ntiādi (saṁ. ni. 2.64; kathā. 296; mahāni. 7).",
  "tika-vin01t11:670_15": "Te pana pañcakkhandhā carimakaviññāṇanirodhena anupādāno viya jātavedo nibbāyissantīti abbhaññāsinti.",
  "tika-vin01t11:671_0": "Paccavekkhaṇañāṇapariggahitanti na paṭhamadutiyañāṇadvayādhigamaṁ viya kevalanti adhippāyo.",
  "tika-vin01t11:671_1": "Dassentoti nigamanavasena dassento.",
  "tika-vin01t11:671_2": "Sarūpato hi pubbe dassitamevāti.",
  "tika-vin01t11:671_3": "Sesamettha vuttanayattā suviññeyyameva.",
  "tika-vin01t11:672_0": "Tikkhattuṁ jātoti iminā pana idaṁ dasseti ‘‘ahaṁ, brāhmaṇa,",
  "tika-vin01t11:672_1": "paṭhamavijjāya jātoyeva purejātassa sahajātassa vā abhāvato sabbesaṁ vuḍḍho mahallako,",
  "tika-vin01t11:672_2": "kimaṅgaṁ pana tīhi vijjāhi tikkhattuṁ jātoti.",
  "tika-vin01t11:672_3": "Pubbenivāsañāṇena atītaṁsañāṇanti atītārammaṇasabhāgatāya tabbhāvībhāvato ca pubbenivāsañāṇena atītaṁsañāṇaṁ pakāsetvāti yojetabbaṁ.",
  "tika-vin01t11:672_4": "Tattha atītaṁsañāṇanti atītakkhandhāyatanadhātusaṅkhāte atītakoṭṭhāse appaṭihatañāṇaṁ.",
  "tika-vin01t11:672_5": "Dibbacakkhuñāṇassa paccuppannārammaṇattā yathākammūpagañāṇassa anāgataṁsañāṇassa ca dibbacakkhuvaseneva ijjhanato dibbacakkhuno paribhaṇḍañāṇattā dibbacakkhumhiyeva ca ṭhitassa cetopariyañāṇasiddhito vuttaṁ ‘‘dibbacakkhunā paccuppannānāgataṁsañāṇa’’nti.",
  "tika-vin01t11:672_6": "Tattha dibbacakkhunāti saparibhaṇḍena dibbacakkhuñāṇena.",
  "tika-vin01t11:672_7": "Paccuppannaṁso ca anāgataṁso ca paccuppannānāgataṁsaṁ,",
  "tika-vin01t11:672_8": "tattha ñāṇaṁ paccuppannānāgataṁsañāṇaṁ.",
  "tika-vin01t11:672_9": "Āsavakkhayañāṇādhigameneva sabbaññutaññāṇassa viya sesāsādhāraṇañāṇadasabalañāṇaāveṇikabuddhadhammādīnampi anaññasādhāraṇānaṁ buddhaguṇānaṁ ijjhanato vuttaṁ ‘‘āsavakkhayena sakalalokiyalokuttaraguṇa’’nti.",
  "tika-vin01t11:672_10": "Tenāha ‘‘sabbepi sabbaññuguṇe pakāsetvā’’ti.",
  "tika-vin01t11:673_0": "Āsavakkhayañāṇakathā niṭṭhitā.",
  "tika-vin01t11:674_0": "Desanānumodanakathā",
  "tika-vin01t11:675_0": "15.Pītivipphāraparipuṇṇagattacittoti pītipharaṇena paripuṇṇakāyacitto. Aññāṇanti aññāṇassāti attho.",
  "tika-vin01t11:675_1": "Dhīsaddassa yogato hi sāmiatthe etaṁ upayogavacanaṁ.",
  "tika-vin01t11:675_2": "Abhikkantāti ettha atikkantā,",
  "tika-vin01t11:675_3": "vigatāti atthoti āha ‘‘khaye dissatī’’ti.",
  "tika-vin01t11:675_4": "Teneva hi ‘‘nikkhanto paṭhamo yāmo’’ti vuttaṁ.",
  "tika-vin01t11:675_5": "Abhikkantataro cāti ativiya kantataro manoramo,",
  "tika-vin01t11:675_6": "tādiso ca sundaro bhaddako nāma hotīti āha ‘‘sundare dissatī’’ti.",
  "tika-vin01t11:675_7": "Koti devanāgayakkhagandhabbādīsu ko katamo. Meti mama. Pādānīti pāde.",
  "tika-vin01t11:675_8": "Iddhiyāti imāya evarūpāya deviddhiyā.",
  "tika-vin01t11:675_9": "Yasasāti iminā edisena parivārena paricchedena. Jalanti vijjotamāno.",
  "tika-vin01t11:675_10": "Abhikkantenāti ativiya kantena kamanīyena abhirūpena.",
  "tika-vin01t11:675_11": "Vaṇṇenāti chavivaṇṇena sarīravaṇṇanibhāya.",
  "tika-vin01t11:675_12": "Sabbā obhāsayaṁ disāti dasapi disā pabhāsento cando viya sūriyo viya ca ekobhāsaṁ ekālokaṁ karontoti gāthāya attho.",
  "tika-vin01t11:675_13": "Abhirūpeti uḷārarūpe sampannarūpe.",
  "tika-vin01t11:676_0": "Abhikkantaṁ bho gotama,",
  "tika-vin01t11:676_1": "abhikkantaṁ bho gotamāti vacanadvayassa ‘‘sādhu sādhu bho gotamā’’ti āmeḍitavasena atthaṁ dassetvā tassa visayaṁ niddhārento āha ‘‘bhaye kodhe’’tiādi. Tattha ‘‘coro coro,",
  "tika-vin01t11:676_2": "sappo sappo’’tiādīsu bhaye āmeḍitaṁ. ‘‘Vijjha vijjha, pahara paharā’’tiādīsu kodhe.",
  "tika-vin01t11:676_3": "‘‘Sādhu sādhū’’tiādīsu pasaṁsāyaṁ. ‘‘Gaccha gaccha,",
  "tika-vin01t11:676_4": "lunāhi lunāhī’’tiādīsu turite.",
  "tika-vin01t11:676_5": "‘‘Āgaccha āgacchā’’tiādīsu kotūhale.",
  "tika-vin01t11:676_6": "‘‘Buddho buddhoti cintento’’tiādīsu (bu. vaṁ. 2.44) acchare. ‘‘Abhikkamathāyasmanto,",
  "tika-vin01t11:676_7": "abhikkamathāyasmanto’’tiādīsu (dī. ni. 3.20; a. ni. 9.11) hāse. ‘‘Kahaṁ ekaputtaka,",
  "tika-vin01t11:676_8": "kahaṁ ekaputtakā’’tiādīsu soke. ‘‘Aho sukhaṁ, aho sukha’’ntiādīsu (udā. 20; cūḷava. 332) pasāde.",
  "tika-vin01t11:676_9": "Ca-saddo avuttasamuccayattho .",
  "tika-vin01t11:676_10": "Tena garahaasammānādīnaṁ saṅgaho daṭṭhabbo.",
  "tika-vin01t11:676_11": "Tattha ‘‘pāpo pāpo’’tiādīsu garahāyaṁ.",
  "tika-vin01t11:676_12": "‘‘Abhirūpaka abhirūpakā’’tiādīsu asammāne daṭṭhabbaṁ.",
  "tika-vin01t11:677_0": "Nayidaṁ āmeḍitavasena dvikkhattuṁ vuttaṁ,",
  "tika-vin01t11:677_1": "atha kho atthadvayavasenāti dassento ‘‘atha vā’’tiādimāha.",
  "tika-vin01t11:677_2": "Abhikkantanti vacanaṁ apekkhitvā napuṁsakaliṅgavasena vuttaṁ.",
  "tika-vin01t11:677_3": "Taṁ pana bhagavato vacanaṁ dhammassa desanāti katvā vuttaṁ ‘‘yadidaṁ bhoto gotamassa dhammadesanā’’ti. Atthamattadassanaṁ vā etaṁ,",
  "tika-vin01t11:677_4": "tasmā atthavasena liṅgavibhattivipariṇāmo veditabbo. Dutiyapadepi eseva nayo.",
  "tika-vin01t11:677_5": "Dosanāsanatoti rāgādikilesaviddhaṁsanato.",
  "tika-vin01t11:677_6": "Guṇādhigamanatoti sīlādiguṇānaṁ sampāpanato. Ye guṇe desanā adhigameti,",
  "tika-vin01t11:677_7": "tesu padhānabhūtā guṇā dassetabbāti te padhānabhūte guṇe tāva dassetuṁ ‘‘saddhājananato paññājananato’’ti vuttaṁ.",
  "tika-vin01t11:677_8": "Saddhāpamukhā hi lokiyā guṇā, paññāpamukhā lokuttarā.",
  "tika-vin01t11:677_9": "Sātthatotiādīsu sīlādiatthasampattiyā sātthato,",
  "tika-vin01t11:677_10": "sabhāvaniruttisampattiyā sabyañjanato.",
  "tika-vin01t11:677_11": "Suviññeyyasaddappayogatāya uttānapadato,",
  "tika-vin01t11:677_12": "saṇhasukhumabhāvena duviññeyyatthatāya gambhīratthato.",
  "tika-vin01t11:677_13": "Siniddhamudumadhurasaddappayogatāya kaṇṇasukhato,",
  "tika-vin01t11:677_14": "vipulavisuddhapemanīyatthatāya hadayaṅgamato.",
  "tika-vin01t11:677_15": "Mānātimānavidhamanena anattukkaṁsanato,",
  "tika-vin01t11:677_16": "thambhasārambhanimmaddanena aparavambhanato.",
  "tika-vin01t11:677_17": "Hitādhippāyappavattiyā paresaṁ rāgapariḷāhādivūpasamanena karuṇāsītalato,",
  "tika-vin01t11:677_18": "kilesandhakāravidhamanena paññāvadātato.",
  "tika-vin01t11:677_19": "Karavīkarutamañjutāya āpātharamaṇīyato,",
  "tika-vin01t11:677_20": "pubbāparāviruddhasuvisuddhatthatāya vimaddakkhamato.",
  "tika-vin01t11:677_21": "Āpātharamaṇīyatāya eva suyyamānasukhato,",
  "tika-vin01t11:677_22": "vimaddakkhamatāya hitajjhāsayappavattitāya ca vīmaṁsiyamānahitatoti evamattho veditabbo.",
  "tika-vin01t11:677_23": "Evamādīhīti ādi-saddena saṁsāracakkanivattanato, saddhammacakkappavattanato, micchāvādavidhamanato, sammāvādapatiṭṭhāpanato, akusalamūlasamuddharaṇato, kusalamūlasaṁropanato, apāyadvārapidhānato, saggamaggadvāravivaraṇato, pariyuṭṭhānavūpasamanato,",
  "tika-vin01t11:677_24": "anusayasamugghātanatoti evamādīnaṁ saṅgaho daṭṭhabbo.",
  "tika-vin01t11:678_0": "Adhomukhaṭhapitanti kenaci adhomukhaṁ ṭhapitaṁ.",
  "tika-vin01t11:678_1": "Heṭṭhāmukhajātanti sabhāveneva heṭṭhāmukhaṁ jātaṁ. Ugghāṭeyyāti vivaṭaṁ kareyya.",
  "tika-vin01t11:678_2": "Hatthegahetvāti ‘‘puratthābhimukho uttarābhimukho vā gacchā’’tiādīni avatvā hatthe gahetvā ‘‘nissandehaṁ esa maggo, evaṁ gacchā’’ti dasseyya.",
  "tika-vin01t11:678_3": "Kāḷapakkhacātuddasīti kāḷapakkhe cātuddasī kāḷapakkhacātuddasī.",
  "tika-vin01t11:678_4": "Nikkujjitaṁ ukkujjeyyāti ādheyyassa anādhārabhūtaṁ bhājanaṁ ādhārabhāvāpādanavasena ukkujjeyya.",
  "tika-vin01t11:678_5": "Heṭṭhāmukhajātatāya saddhammavimukhaṁ adhomukhaṭhapitatāya asaddhamme patiṭṭhitanti evaṁ padadvayaṁ yathārahaṁ yojetabbaṁ, na yathāsaṅkhyaṁ.",
  "tika-vin01t11:678_6": "Kāmaṁ kāmacchandādayopi paṭicchādakā nīvaraṇabhāvato,",
  "tika-vin01t11:678_7": "micchādiṭṭhi pana savisesaṁ paṭicchādikā satte micchābhinivesanenāti āha ‘‘micchādiṭṭhigahanapaṭicchanna’’nti.",
  "tika-vin01t11:678_8": "Tenāha bhagavā – ‘‘micchādiṭṭhiparamāhaṁ, bhikkhave, vajjaṁ vadāmī’’ti.",
  "tika-vin01t11:678_9": "Sabbo apāyagāmimaggo kummaggo kucchito maggoti katvā,",
  "tika-vin01t11:678_10": "sammādiṭṭhiādīnaṁ ujupaṭipakkhatāya micchādiṭṭhiādayo aṭṭha micchattadhammā micchāmaggo.",
  "tika-vin01t11:678_11": "Teneva hi tadubhayapaṭipakkhataṁ sandhāya ‘‘saggamokkhamaggaṁ ācikkhantenā’’ti vuttaṁ.",
  "tika-vin01t11:678_12": "Sappiādisannissayo padīpo na tathā,",
  "tika-vin01t11:678_13": "ujjalo yathā telasannissayoti telapajjotaggahaṇaṁ.",
  "tika-vin01t11:678_14": "Etehi pariyāyehīti etehi nikkujjitukkujjanapaṭicchannavivaraṇādiupamopamitabbappakārehi,",
  "tika-vin01t11:678_15": "etehi vā yathāvuttehi arasarūpatādīnaṁ attani aññathā paṭipādanapariyāyehi attano dibbavihāravibhāvanapariyāyehi vijjattayavibhāvanāpadesena attano sabbaññuguṇavibhāvanapariyāyehi ca.",
  "tika-vin01t11:678_16": "Tenāha ‘‘anekapariyāyena dhammo pakāsito’’ti.",
  "tika-vin01t11:679_0": "Desanānumodanakathā niṭṭhitā.",
  "tika-vin01t11:680_0": "Pasannākārakathā",
  "tika-vin01t11:681_0": "Pasannākāranti pasannehi kātabbaṁ sakkāraṁ.",
  "tika-vin01t11:681_1": "Saraṇaṁ gacchāmīti ettha iti-saddo luttaniddiṭṭhoti āha ‘‘saraṇanti gacchāmī’’ti.",
  "tika-vin01t11:681_2": "Ettha hi nāyaṁ gamisaddo nīsaddādayo viya dvikammako,",
  "tika-vin01t11:681_3": "tasmā yathā ajaṁ gāmaṁ netīti vuccati,",
  "tika-vin01t11:681_4": "evaṁ ‘‘gotamaṁ saraṇaṁ gacchāmī’’ti vattuṁ na sakkā,",
  "tika-vin01t11:681_5": "‘‘saraṇanti gacchāmī’’ti pana vattabbaṁ,",
  "tika-vin01t11:681_6": "tasmā ettha iti-saddo luttaniddiṭṭhoti veditabbaṁ. Saraṇanti paṭisaraṇaṁ. Tenāha ‘‘parāyaṇa’’nti.",
  "tika-vin01t11:681_7": "Parāyaṇabhāvo ca anatthanisedhanena atthasampaṭipādanena ca hotīti āha ‘‘aghassa tātā hitassa ca vidhātā’’ti.",
  "tika-vin01t11:681_8": "Aghassāti dukkhatoti vadanti, pāpatoti pana attho yutto, nissakke cetaṁ sāmivacanaṁ.",
  "tika-vin01t11:681_9": "Saraṇanti gamanañcettha tadadhippāyena bhajanaṁ tathā jānanaṁ vāti dassento ‘‘iti iminā adhippāyenā’’tiādimāha.",
  "tika-vin01t11:681_10": "Tattha gacchāmītiādīsu purimassa purimassa pacchimaṁ pacchimaṁ atthavacanaṁ.",
  "tika-vin01t11:681_11": "Bhajanaṁ vā saraṇādhippāyena upasaṅkamanaṁ, sevanā santikāvacaratā,",
  "tika-vin01t11:681_12": "payirupāsanaṁ vattappaṭivattakaraṇena upaṭṭhānanti evaṁ sabbathāpi anaññasaraṇataṁyeva dīpeti.",
  "tika-vin01t11:681_13": "Gacchāmīti padassa kathaṁ bujjhāmīti ayamattho labbhatīti āha ‘‘yesaṁ hī’’tiādi.",
  "tika-vin01t11:682_0": "Adhigatamagge sacchikatanirodheti padadvayenapi phalaṭṭhā eva dassitā,",
  "tika-vin01t11:682_1": "na maggaṭṭhāti te dassento ‘‘yathānusiṭṭhaṁ paṭipajjamāne cā’’ti āha.",
  "tika-vin01t11:682_2": "Nanu ca kalyāṇaputhujjanopi yathānusiṭṭhaṁ paṭipajjatīti vuccatīti? Kiñcāpi vuccati,",
  "tika-vin01t11:682_3": "nippariyāyena pana maggaṭṭhā eva tathā vattabbā,",
  "tika-vin01t11:682_4": "na itare niyāmokkamanābhāvato.",
  "tika-vin01t11:682_5": "Tathā hi te eva ‘‘apāyesu apatamāne dhāretī’’ti vuttā.",
  "tika-vin01t11:682_6": "Sammattaniyāmokkamanena hi apāyavinimuttasambhavo.",
  "tika-vin01t11:682_7": "Akkhāyatīti ettha iti-saddo ādiattho, pakārattho vā. Tena ‘‘yāvatā, bhikkhave,",
  "tika-vin01t11:682_8": "dhammā saṅkhatā vā asaṅkhatā vā,",
  "tika-vin01t11:682_9": "virāgo tesaṁ aggamakkhāyatī’’ti (itivu. 90; a. ni. 4.34) suttapadaṁ saṅgaṇhāti, ‘‘vitthāro’’ti vā iminā.",
  "tika-vin01t11:682_10": "Ettha ca ariyamaggo niyyānikatāya,",
  "tika-vin01t11:682_11": "nibbānaṁ tassa tadatthasiddhihetutāyāti ubhayameva nippariyāyena dhammoti vutto.",
  "tika-vin01t11:682_12": "Nibbānañhi ārammaṇapaccayabhūtaṁ labhitvā ariyamaggassa tadatthasiddhi,",
  "tika-vin01t11:682_13": "tathāpi ariyaphalānaṁ ‘‘yasmā tāya saddhāya avūpasantāyā’’tiādivacanato maggena samucchinnānaṁ kilesānaṁ paṭippassaddhippahānakiccatāya niyyānānuguṇatāya niyyānapariyosānatāya ca.",
  "tika-vin01t11:682_14": "Pariyattidhammassa pana niyyānadhammasamadhigamahetutāyāti iminā pariyāyena vuttanayena dhammabhāvo labbhati eva,",
  "tika-vin01t11:682_15": "svāyamattho pāṭhāruḷho evāti dassento ‘‘na kevala’’ntiādimāha.",
  "tika-vin01t11:683_0": "Rāgavirāgoti maggo kathitoti kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti maggo kathito.",
  "tika-vin01t11:683_1": "Anejamasokanti phalanti ejāsaṅkhātāya taṇhāya antonijjhānalakkhaṇassa sokassa ca taduppattiyaṁ sabbaso parikkhīṇattā anejamasokanti phalaṁ kathitaṁ.",
  "tika-vin01t11:683_2": "Appaṭikūlanti avirodhadīpanato kenaci aviruddhaṁ, iṭṭhaṁ paṇītanti vā attho. Paguṇarūpena pavattitattā,",
  "tika-vin01t11:683_3": "pakaṭṭhaguṇavibhāvanato vā paguṇaṁ.",
  "tika-vin01t11:683_4": "Yathāha ‘‘vihiṁsasaññī paguṇaṁ nabhāsiṁ,",
  "tika-vin01t11:683_5": "dhammaṁ paṇītaṁ manujesu brahme’’ti (ma. ni. 1.283; mahāva. 9).",
  "tika-vin01t11:683_6": "Sabbadhammakkhandhā kathitāti yojanā.",
  "tika-vin01t11:683_7": "Diṭṭhisīlasaṅghātenāti ‘‘yāyaṁ diṭṭhi ariyā niyyānikā niyyāti takkarassa sammā dukkhakkhayāya,",
  "tika-vin01t11:683_8": "tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356; ma. ni. 1.492;",
  "tika-vin01t11:683_9": "3.54) evaṁ vuttāya diṭṭhiyā ‘‘yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni,",
  "tika-vin01t11:683_10": "tathārūpehi sīlehi sīlasāmaññagato viharatī’’ti (dī. ni. 3.324, 356; ma. ni. 1.492; 3.54; a. ni.",
  "tika-vin01t11:683_11": "6.12) evaṁ vuttānaṁ sīlānañca saṁhatabhāvena, diṭṭhisīlasāmaññenāti attho. Saṁhatoti ghaṭito, sametoti attho.",
  "tika-vin01t11:683_12": "Ariyapuggalā hi yattha katthaci dūre ṭhitāpi attano guṇasāmaggiyā saṁhatā eva.",
  "tika-vin01t11:683_13": "Aṭṭha ca puggalā dhammadasā teti purisayugaḷavasena cattāropi puggalavasena aṭṭheva ariyadhammassa paccakkhadassāvitāya dhammadasā.",
  "tika-vin01t11:683_14": "Tīṇi vatthūni saraṇanti gamanena tikkhattuṁ gamanena ca tīṇi saraṇagamanāni.",
  "tika-vin01t11:683_15": "Paṭivedesīti attano hadayaṅgataṁ vācāya pavedesi.",
  "tika-vin01t11:684_0": "Pasannākārakathā niṭṭhitā.",
  "tika-vin01t11:685_0": "Saraṇagamanakathā",
  "tika-vin01t11:686_0": "Saraṇagamanassa visayappabhedaphalasaṁkilesabhedānaṁ viya kattu ca vibhāvanā tattha kosallāya hotīti ‘‘saraṇagamanesu kosallatthaṁ saraṇaṁ…pe… veditabbo’’ti vuttaṁ tena vinā saraṇagamanasseva asambhavato.",
  "tika-vin01t11:686_1": "Tattha saraṇanti padatthato tāva hiṁsatīti saraṇaṁ.",
  "tika-vin01t11:686_2": "Hiṁsatthassa hi sarasaddassa vasenetaṁ padaṁ daṭṭhabbaṁ,",
  "tika-vin01t11:686_3": "tasmā saraṇagatānaṁ teneva saraṇagamanena vaṭṭabhayaṁ cittutrāsaṁ kāyikaṁ dukkhaṁ duggatipariyāpannaṁ sabbampi dukkhaṁ hanati, vināsetīti attho.",
  "tika-vin01t11:686_4": "Ratanattayassevetaṁ adhivacanaṁ .",
  "tika-vin01t11:686_5": "Atha vā hite pavattanena ‘‘sampannasīlā, bhikkhave, viharathā’’tiādinā (ma. ni.",
  "tika-vin01t11:686_6": "1.64) atthe niyojanena ahitā ca nivattanena ‘‘pāṇātipātassa kho pana pāpako vipāko,",
  "tika-vin01t11:686_7": "pāpakaṁ abhisamparāya’’ntiādinā ādīnavadassanādimukhena anatthato nivattanena sattānaṁ bhayaṁ hiṁsati,",
  "tika-vin01t11:686_8": "hitāhitesu appavattipavattihetukaṁ byasanaṁ apavattikaraṇena vināseti buddho.",
  "tika-vin01t11:686_9": "Bhavakantārauttaraṇena maggasaṅkhāto dhammo sattānaṁ bhayaṁ hiṁsati, itaro assāsadānena.",
  "tika-vin01t11:686_10": "Appakānampi dānavasena pūjāvasena ca upanītānaṁ sakkārānaṁ vipulaphalapaṭilābhakaraṇena sattānaṁ bhayaṁ hiṁsati saṅgho anuttaradakkhiṇeyyabhāvato,",
  "tika-vin01t11:686_11": "tasmā imināpi vibhajitvā vuttapariyāyena ratanattayaṁ saraṇaṁ. ‘‘Sammāsambuddho bhagavā, svākkhāto dhammo,",
  "tika-vin01t11:686_12": "suppaṭipanno saṅgho’’ti evaṁ pavattaratanattayapasaādataggarukatāhi vidhutadiṭṭhivicikicchāsammohaassaddhiyāditāya vihatakileso tadeva ratanattayaṁ saraṇaṁ parāyaṇaṁ gati tāṇaṁ leṇanti evaṁ pavattiyā tapparāyaṇatākārappavatto cittuppādo saraṇagamanaṁ saraṇanti gacchati etenāti katvā.",
  "tika-vin01t11:686_13": "Tena yathāvuttacittuppādena samannāgato satto saraṇanti gacchati,",
  "tika-vin01t11:686_14": "vuttappakārena cittuppādena ‘‘etāni me tīṇi ratanāni saraṇaṁ,",
  "tika-vin01t11:686_15": "etāni parāyaṇa’’nti evaṁ upeti bhajati sevati payirupāsati, evaṁ vā jānāti, bujjhatīti attho. Evaṁ tāva saraṇaṁ, saraṇagamanaṁ, yo ca saraṇaṁ gacchati, idaṁ tayaṁ veditabbaṁ.",
  "tika-vin01t11:687_0": "Saraṇagamanappabhede pana duvidhaṁ saraṇagamanaṁ lokuttaraṁ lokiyañca.",
  "tika-vin01t11:687_1": "Tattha lokuttaraṁ diṭṭhasaccānaṁ maggakkhaṇe saraṇagamanupakkilesasamucchedanena ārammaṇato nibbānārammaṇaṁ hutvā kiccato sakalepi ratanattaye ijjhati.",
  "tika-vin01t11:687_2": "Atthato catusaccādhigamo eva hi lokuttarasaraṇagamanaṁ.",
  "tika-vin01t11:687_3": "Tattha hi nibbānadhammo sacchikiriyābhisamayavasena,",
  "tika-vin01t11:687_4": "maggadhammo bhāvanābhisamayavasena paṭivijjhiyamānoyeva saraṇagamanatthaṁ sādheti,",
  "tika-vin01t11:687_5": "buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā.",
  "tika-vin01t11:687_6": "Tena vuttaṁ ‘‘kiccato sakalepi ratanattaye ijjhatī’’ti . Ijjhantañca saheva ijjhati,",
  "tika-vin01t11:687_7": "na lokiyaṁ viya paṭipāṭiyā asammohapaṭivedhena paṭividdhattā.",
  "tika-vin01t11:687_8": "Ye pana vadanti ‘‘na saraṇagamanaṁ nibbānārammaṇaṁ hutvā pavattati,",
  "tika-vin01t11:687_9": "maggassa adhigatattā pana adhigatameva hoti ekaccānaṁ tevijjādīnaṁ lokiyavijjādayo viyā’’ti,",
  "tika-vin01t11:687_10": "tesaṁ lokiyameva saraṇagamanaṁ siyā, na lokuttaraṁ.",
  "tika-vin01t11:687_11": "Tañca ayuttaṁ duvidhassapi icchitabbattā.",
  "tika-vin01t11:687_12": "Lokiyaṁ pana saraṇagamanaṁ puthujjanānaṁ saraṇagamanupakkilesavikkhambhanena ārammaṇato buddhādiguṇārammaṇaṁ hutvā ijjhati.",
  "tika-vin01t11:687_13": "Taṁ atthato buddhādīsu vatthūsu ‘‘sammāsambuddho bhagavā’’tiādinā saddhāpaṭilābho yathāvuttasaddhāpubbaṅgamā ca sammādiṭṭhi,",
  "tika-vin01t11:687_14": "dasasu puññakiriyavatthūsu diṭṭhijukammanti vuccati.",
  "tika-vin01t11:687_15": "Ettha ca ‘‘saddhāpaṭilābho’’ti iminā mātādīhi ussāhitadārakādīnaṁ viya ñāṇavippayuttasaraṇagamanaṁ dassitanti veditabbaṁ.",
  "tika-vin01t11:687_16": "‘‘Sammādiṭṭhī’’ti iminā pana ñāṇasampayuttaṁ saraṇagamanaṁ dassitaṁ buddhasubuddhataṁ dhammasudhammataṁ saṅghasuppaṭipattiñca lokiyāvabodhavaseneva sammā ñāyena dassanato.",
  "tika-vin01t11:688_0": "Tayidaṁ lokiyasaraṇagamanaṁ catudhā pavattati attasanniyyātanena tapparāyaṇatāya sissabhāvūpagamanena paṇipātenāti.",
  "tika-vin01t11:688_1": "Tattha attasanniyyātanaṁ nāma ‘‘ajja ādiṁ katvā ahaṁ attānaṁ buddhassa niyyātemi, dhammassa,",
  "tika-vin01t11:688_2": "saṅghassā’’ti evaṁ buddhādīnaṁyeva saṁsāradukkhanittharaṇatthaṁ attano attabhāvassa pariccajanaṁ.",
  "tika-vin01t11:688_3": "Tapparāyaṇatā nāma ‘‘ajja ādiṁ katvā ahaṁ buddhaparāyaṇo dhammaparāyaṇo saṅghaparāyaṇoti maṁ dhārethā’’ti evaṁ tapparāyaṇabhāvo.",
  "tika-vin01t11:688_4": "Sissabhāvūpagamanaṁ nāma ‘‘ajja ādiṁ katvā ‘ahaṁ buddhassa antevāsiko, dhammassa,",
  "tika-vin01t11:688_5": "saṅghassā’ti maṁ dhārethā’’ti evaṁ sissabhāvūpagamo.",
  "tika-vin01t11:688_6": "Paṇipāto nāma ‘‘ajja ādiṁ katvā ‘ahaṁ abhivādanaṁ paccuṭṭhānaṁ añjalikammaṁ sāmīcikammaṁ buddhādīnaṁyeva tiṇṇaṁ vatthūnaṁ karomī’ti maṁ dhārethā’’ti evaṁ buddhādīsu paramanipaccakāro.",
  "tika-vin01t11:688_7": "Imesañhi catunnaṁ ākārānaṁ aññatarampi karontena gahitaṁyeva hoti saraṇagamanaṁ.",
  "tika-vin01t11:689_0": "Apica ‘‘bhagavato attānaṁ pariccajāmi,",
  "tika-vin01t11:689_1": "dhammassa saṅghassa attānaṁ pariccajāmi, jīvitaṁ pariccajāmi, pariccattoyeva me attā, pariccattaṁyeva me jīvitaṁ,",
  "tika-vin01t11:689_2": "jīvitapariyantikaṁ buddhaṁ saraṇaṁ gacchāmi,",
  "tika-vin01t11:689_3": "buddho me saraṇaṁ leṇaṁ tāṇa’’nti evampi attasanniyyātanaṁ veditabbaṁ.",
  "tika-vin01t11:689_4": "‘‘Satthārañca vatāhaṁ passāmi, bhagavantameva passāmi, sugatañca vatāhaṁ passāmi, bhagavantameva passāmi,",
  "tika-vin01t11:689_5": "sammāsambuddhañca vatāhaṁ passāmi,",
  "tika-vin01t11:689_6": "bhagavantameva passāmī’’ti (saṁ. ni.",
  "tika-vin01t11:689_7": "2.154) evaṁ mahākassapattherassa saraṇagamanaṁ viya sissabhāvūpagamanaṁ daṭṭhabbaṁ.",
  "tika-vin01t11:690_0": "‘‘So ahaṁ vicarissāmi, gāmā gāmaṁ purā puraṁ;",
  "tika-vin01t11:691_0": "Namassamāno sambuddhaṁ, dhammassa ca sudhammataṁ. (saṁ. ni. 1.246; su. ni. 194);",
  "tika-vin01t11:692_0": "‘‘Te mayaṁ vicarissāma,",
  "tika-vin01t11:692_1": "gāmā gāmaṁ nagā nagaṁ…pe… sudhammata’’nti. (su. ni. 182) –",
  "tika-vin01t11:693_0": "Evampi āḷavakasātāgirahemavatādīnaṁ saraṇagamanaṁ viya tapparāyaṇatā veditabbā.",
  "tika-vin01t11:693_1": "Nanu cete āḷavakādayo maggeneva āgatasaraṇagamanā,",
  "tika-vin01t11:693_2": "kathaṁ tesaṁ tapparāyaṇatāsaraṇagamanaṁ vuttanti?",
  "tika-vin01t11:693_3": "Maggenāgatasaraṇagamanehipi ‘‘sohaṁ vicarissāmi gāmā gāma’’ntiādinā (saṁ. ni. 1.246; su. ni.",
  "tika-vin01t11:693_4": "194) tehi tapparāyaṇatākārassa paveditattā tathā vuttaṁ.",
  "tika-vin01t11:693_5": "Atha kho brahmāyu brāhmaṇo uṭṭhāyāsanā ekaṁsaṁ uttarāsaṅgaṁ karitvā bhagavato pādesu sirasā nipatitvā bhagavato pādāni mukhena ca paricumbati, pāṇīhi ca parisambāhati,",
  "tika-vin01t11:693_6": "nāmañca sāveti ‘‘brahmāyu ahaṁ, bho gotama, brāhmaṇo, brahmāyu ahaṁ, bho gotama, brāhmaṇo’’ti (ma. ni.",
  "tika-vin01t11:693_7": "2.394) evampi paṇipāto daṭṭhabbo.",
  "tika-vin01t11:694_0": "So panesa ñātibhayācariyadakkhiṇeyyatāvasena catubbidho hoti.",
  "tika-vin01t11:694_1": "Tattha dakkhiṇeyyatāhetukena paṇipātena saraṇagamanaṁ hoti,",
  "tika-vin01t11:694_2": "na itarehi ñātibhayādivasappavattehi tīhi paṇipātehi.",
  "tika-vin01t11:694_3": "Seṭṭhavaseneva hi saraṇaṁ gayhati, seṭṭhavasena bhijjati,",
  "tika-vin01t11:694_4": "tasmā yo sākiyo vā koliyo vā ‘‘buddho amhākaṁ ñātako’’ti vandati, aggahitameva hoti saraṇaṁ.",
  "tika-vin01t11:694_5": "Yo vā ‘‘samaṇo gotamo rājapūjito mahānubhāvo avandiyamāno anatthampi kareyyā’’ti bhayena vandati, aggahitameva hoti saraṇaṁ.",
  "tika-vin01t11:694_6": "Yopi bodhisattakāle bhagavato santike kiñci uggahitaṁ saramāno buddhakāle vā –",
  "tika-vin01t11:695_0": "‘‘Ekena bhogaṁ bhuñjeyya, dvīhi kammaṁ payojaye;",
  "tika-vin01t11:696_0": "Catutthañca nidhāpeyya, āpadāsu bhavissatī’’ti. (dī. ni. 3.265) –",
  "tika-vin01t11:697_0": "Evarūpiṁ diṭṭhadhammikaṁ anusāsaniṁ uggahetvā ‘‘ācariyo me’’ti vandati, aggahitameva hoti saraṇaṁ,",
  "tika-vin01t11:697_1": "samparāyikaṁ pana niyyānikaṁ vā anusāsaniṁ paccāsīsanto dakkhiṇeyyapaṇipātameva karoti.",
  "tika-vin01t11:697_2": "Yo pana ‘‘ayaṁ loke aggadakkhiṇeyyo’’ti vandati, teneva gahitaṁ hoti saraṇaṁ.",
  "tika-vin01t11:698_0": "Evaṁ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṁ ‘‘ñātako me aya’’nti vandatopi saraṇagamanaṁ na bhijjati, pageva apabbajitaṁ.",
  "tika-vin01t11:698_1": "Tathā rājānaṁ bhayavasena vandato.",
  "tika-vin01t11:698_2": "So hi raṭṭhapūjitattā avandiyamāno anatthampi kareyyāti.",
  "tika-vin01t11:698_3": "Tathā yaṁ kiñci sippasikkhāpakaṁ titthiyampi ‘‘ācariyo me aya’’nti vandatopi na bhijjati.",
  "tika-vin01t11:698_4": "Evaṁ saraṇagamanassa pabhedo veditabbo.",
  "tika-vin01t11:699_0": "Saraṇagamanakathā niṭṭhitā.",
  "tika-vin01t11:700_0": "Saraṇagamanaphalakathā",
  "tika-vin01t11:701_0": "Ettha ca lokuttarassa saraṇagamanassa cattāri sāmaññaphalāni vipākaphalaṁ ariyamaggasseva lokuttarasaraṇagamananti adhippetattā.",
  "tika-vin01t11:701_1": "Sakalassa pana vaṭṭadukkhassa anuppādanirodho ānisaṁsaphalaṁ. Vuttañhetaṁ –",
  "tika-vin01t11:702_0": "‘‘Yo ca buddhañca dhammañca, saṅghañca saraṇaṁ gato;",
  "tika-vin01t11:703_0": "Cattāri ariyasaccāni, sammappaññāya passati.",
  "tika-vin01t11:704_0": "‘‘Dukkhaṁ dukkhasamuppādaṁ, dukkhassa ca atikkamaṁ;",
  "tika-vin01t11:705_0": "Ariyañcaṭṭhaṅgikaṁ maggaṁ, dukkhūpasamagāminaṁ.",
  "tika-vin01t11:706_0": "‘‘Etaṁ kho saraṇaṁ khemaṁ, etaṁ saraṇamuttamaṁ;",
  "tika-vin01t11:707_0": "Etaṁ saraṇamāgamma, sabbadukkhā pamuccatī’’ti. (dha. pa. 190-192);",
  "tika-vin01t11:708_0": "Apica niccato anupagamanādivasena petassa ānisaṁsaphalaṁ veditabbaṁ. Vuttañhetaṁ –",
  "tika-vin01t11:709_0": "‘‘Aṭṭhānametaṁ, bhikkhave, anavakāso,",
  "tika-vin01t11:709_1": "yaṁ diṭṭhisampanno puggalo kañci saṅkhāraṁ niccato upagaccheyya, sukhato upagaccheyya,",
  "tika-vin01t11:709_2": "kañci dhammaṁ attato upagaccheyya, mātaraṁ jīvitā voropeyya, pitaraṁ jīvitā voropeyya, arahantaṁ jīvitā voropeyya,",
  "tika-vin01t11:709_3": "paduṭṭhacitto tathāgatassa lohitaṁ uppādeyya, saṅghaṁ bhindeyya, aññaṁ satthāraṁ uddiseyya, netaṁ ṭhānaṁ vijjatī’’ti (ma. ni. 3.128; a. ni. 1.276).",
  "tika-vin01t11:710_0": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṁ –",
  "tika-vin01t11:711_0": "‘‘Ye keci buddhaṁ saraṇaṁ gatāse,",
  "tika-vin01t11:712_0": "Na te gamissanti apāyabhūmiṁ;",
  "tika-vin01t11:713_0": "Pahāya mānusaṁ dehaṁ,",
  "tika-vin01t11:714_0": "Devakāyaṁ paripūressantī’’ti.(dī. ni. 2.332; saṁ. ni. 1.37);",
  "tika-vin01t11:715_0": "Aparampi vuttaṁ –",
  "tika-vin01t11:716_0": "‘‘Atha kho sakko devānamindo asītiyā devatāsahassehi saddhiṁ yenāyasmā mahāmoggallāno tenupasaṅkami…pe… ekamantaṁ ṭhitaṁ kho sakkaṁ devānamindaṁ āyasmā mahāmoggallāno etadavoca ‘sādhu kho, devānaminda, buddhasaraṇagamanaṁ hoti, buddhasaraṇagamanahetu kho, devānaminda,",
  "tika-vin01t11:716_1": "evamidhekacce sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "tika-vin01t11:716_2": "Te aññe deve dasahi ṭhānehi adhigaṇhanti dibbena āyunā dibbena vaṇṇena sukhena yasena ādhipateyyena dibbehi rūpehi saddehi gandhehi rasehi phoṭṭhabbehī’’’ti (saṁ. ni. 4.341).",
  "tika-vin01t11:717_0": "Esa nayo dhamme saṅghe ca.",
  "tika-vin01t11:718_0": "Apica velāmasuttādivasenapi saraṇagamanassa phalaviseso veditabbo. Tathā hi velāmasutte (a. ni.",
  "tika-vin01t11:718_1": "9.20) ‘‘karīsassa catutthabhāgappamāṇānaṁ caturāsītisahassasaṅkhyānaṁ suvaṇṇapātirūpiyapātikaṁsapātīnaṁ yathākkamaṁ rūpiyasuvaṇṇahiraññapūrānaṁ sabbālaṅkārapaṭimaṇḍitānaṁ caturāsītiyā hatthisahassānaṁ caturāsītiyā assasahassānaṁ caturāsītiyā rathasahassānaṁ caturāsītiyā dhenusahassānaṁ caturāsītiyā kaññāsahassānaṁ caturāsītiyā pallaṅkasahassānaṁ caturāsītiyā vatthakoṭisahassānaṁ aparimāṇassa ca khajjabhojjādibhedassa āhārassa pariccajanavasena sattamāsādhikāni satta saṁvaccharāni nirantaraṁ pavattavelāmamahādānato ekassa sotāpannassa dinnaṁ mahapphalataraṁ,",
  "tika-vin01t11:718_2": "tato sataṁ sotāpannānaṁ dinnadānato ekassa sakadāgāmino, tato ekassa anāgāmino, tato ekassa arahato,",
  "tika-vin01t11:718_3": "tato ekassa paccekasambuddhassa, tato sammāsambuddhassa,",
  "tika-vin01t11:718_4": "tato buddhappamukhassa saṅghassa dinnadānaṁ mahapphalataraṁ,",
  "tika-vin01t11:718_5": "tato cātuddisaṁ saṅghaṁ uddissa vihārakaraṇaṁ,",
  "tika-vin01t11:718_6": "tato saraṇagamanaṁ mahapphalatara’’nti pakāsitaṁ. Vuttañhetaṁ –",
  "tika-vin01t11:719_0": "‘‘Yaṁ, gahapati,",
  "tika-vin01t11:719_1": "velāmo brāhmaṇo dānaṁ adāsi mahādānaṁ,",
  "tika-vin01t11:719_2": "yo cekaṁ diṭṭhisampannaṁ bhojeyya,",
  "tika-vin01t11:719_3": "idaṁ tato mahapphalatara’’nti (a. ni. 9.20) –",
  "tika-vin01t11:720_0": "Ādi. Evaṁ saraṇagamanaphalaṁ veditabbaṁ.",
  "tika-vin01t11:721_0": "Saraṇagamanaphalakathā niṭṭhitā.",
  "tika-vin01t11:722_0": "Saraṇagamanasaṁkilesabhedakathā",
  "tika-vin01t11:723_0": "Tattha ca lokiyasaraṇagamanaṁ tīsu vatthūsu aññāṇasaṁsayamicchāñāṇādīhi saṁkilissati, na mahājutikaṁ,",
  "tika-vin01t11:723_1": "na ujjalaṁ aparisuddhaṁ apariyodātaṁ hoti, na mahāvipphāraṁ anuḷāraṁ.",
  "tika-vin01t11:723_2": "Ettha ca aññāṇaṁ nāma vatthuttayassa guṇānaṁ ajānanaṁ tattha sammoho. ‘‘Buddho nu kho,",
  "tika-vin01t11:723_3": "na nu kho’’tiādinā vicikicchā saṁsayo.",
  "tika-vin01t11:723_4": "Micchāñāṇaṁ nāma tassa guṇānaṁ aguṇabhāvaparikappanena viparītaggāhoti veditabbaṁ.",
  "tika-vin01t11:723_5": "Lokuttarassa pana saraṇagamanassa natthi saṁkileso.",
  "tika-vin01t11:723_6": "Lokiyassa ca saraṇagamanassa duvidho bhedo sāvajjo anavajjo ca.",
  "tika-vin01t11:723_7": "Tattha sāvajjo aññasatthārādīsu attaniyyātanādīhi hoti, so aniṭṭhaphalo.",
  "tika-vin01t11:723_8": "Anavajjo pana kālakiriyāya hoti.",
  "tika-vin01t11:723_9": "Lokiyañhi saraṇagamanaṁ sikkhāpadasamādānaṁ viya aggahitakālaparicchedakaṁ jīvitapariyantameva hoti,",
  "tika-vin01t11:723_10": "tasmā tassa khandhabhedena bhedo, so avipākattā aphalo.",
  "tika-vin01t11:723_11": "Lokuttarassa pana nevatthi bhedo.",
  "tika-vin01t11:723_12": "Bhavantarepi hi ariyasāvako aññaṁ satthāraṁ na uddisatīti.",
  "tika-vin01t11:723_13": "Evaṁ saraṇagamanassa saṁkileso ca bhedo ca veditabbo.",
  "tika-vin01t11:724_0": "Kasmā panettha vodānaṁ na gahitaṁ,",
  "tika-vin01t11:724_1": "nanu vodānavibhāvanāpi tattha kosallāya hotīti? Saccametaṁ,",
  "tika-vin01t11:724_2": "taṁ pana saṁkilesaggahaṇena atthato dīpitaṁ hotīti na gahitaṁ.",
  "tika-vin01t11:724_3": "Yāni hi tesaṁ saṁkilesakāraṇāni aññāṇādīni ,",
  "tika-vin01t11:724_4": "tesaṁ sabbena sabbaṁ anuppādanena uppannānañca pahānena vodānaṁ hotīti.",
  "tika-vin01t11:724_5": "Evamettha ‘‘saraṇaṁ saraṇagamana’’ntiādīnaṁ papañco veditabbo.",
  "tika-vin01t11:724_6": "Imassa pana yathāvuttapapañcassa idha avacane kāraṇaṁ dassento āha ‘‘so pana idha vuccamāno’’tiādi.",
  "tika-vin01t11:724_7": "Tattha saraṇavaṇṇanatoti sāmaññaphalasutte vuttasaraṇavaṇṇanato.",
  "tika-vin01t11:725_0": "Saraṇagamanasaṁkilesabhedakathā niṭṭhitā.",
  "tika-vin01t11:726_0": "Upāsakattapaṭivedanākathā",
  "tika-vin01t11:727_0": "Evaṁdhāretūti evaṁ jānātūti attho.",
  "tika-vin01t11:727_1": "Ettha ko upāsakoti sarūpapucchā,",
  "tika-vin01t11:727_2": "tasmā kiṁlakkhaṇo upāsakoti vuttaṁ hoti. Kasmāti hetupucchā.",
  "tika-vin01t11:727_3": "Tena kena pavattinimittena upāsakasaddo tasmiṁ puggale niruḷhoti dasseti.",
  "tika-vin01t11:727_4": "Tenāha ‘‘kasmā upāsakoti vuccatī’’ti.",
  "tika-vin01t11:727_5": "Saddassa hi abhidheyyapavattinimittaṁ tadatthassa tabbhāvakāraṇaṁ.",
  "tika-vin01t11:727_6": "Kimassa sīlanti kīdisaṁ assa upāsakassa sīlaṁ,",
  "tika-vin01t11:727_7": "kittakena sīlenāyaṁ sīlasampanno nāma hotīti attho.",
  "tika-vin01t11:727_8": "Ko ājīvoti ko assa sammāājīvo.",
  "tika-vin01t11:727_9": "So pana micchājīvassa parivajjanena hotīti sopi vibhajīyati.",
  "tika-vin01t11:727_10": "Kā vipattīti kassa sīlassa ājīvassa vā vipatti.",
  "tika-vin01t11:727_11": "Anantarassa hi vidhi vā paṭisedho vā.",
  "tika-vin01t11:727_12": "Sampattīti etthāpi eseva nayo.",
  "tika-vin01t11:728_0": "Idaṁ pakiṇṇakaṁ veditabbanti kathaṁ veditabbaṁ?",
  "tika-vin01t11:728_1": "Vuccate – ko upāsakoti khattiyādīsu yo koci tisaraṇaṁ gato gahaṭṭho.",
  "tika-vin01t11:728_2": "Saraṇagamanameva hettha kāraṇaṁ, na jātiādiviseso. Vuttañhetaṁ ‘‘yato kho, mahānāma, buddhaṁ saraṇaṁ gato hoti, dhammaṁ, saṅghaṁ saraṇaṁ gato hoti. Ettāvatā kho, mahānāma, upāsako hotī’’ti (saṁ. ni. 5.1033).",
  "tika-vin01t11:729_0": "Kasmā upāsakoti ratanattayaupāsanato.",
  "tika-vin01t11:729_1": "Teneva saraṇagamanena tattha ca sakkaccakiriyāya ādaragāravabahumānādiyogena payirupāsanatoti vuttaṁ hoti.",
  "tika-vin01t11:729_2": "So hi buddhaṁ upāsatīti upāsako. Dhammaṁ, saṅghaṁ upāsatīti upāsako.",
  "tika-vin01t11:730_0": "Kimassasīlanti pañca veramaṇiyo.",
  "tika-vin01t11:730_1": "Veramaṇiyoti cettha veraṁ vuccati pāṇātipātādīsu dussīlyaṁ,",
  "tika-vin01t11:730_2": "tassa mananato hananato vināsanato veramaṇiyo pañca viratiyo viratippadhānattā tassa sīlassa. Vuttañhetaṁ ‘‘yato kho, mahānāma,",
  "tika-vin01t11:730_3": "upāsako pāṇātipātā paṭivirato hoti, adinnādānā, kāmesumicchācārā, musāvādā,",
  "tika-vin01t11:730_4": "surāmerayamajjapamādaṭṭhānā paṭivirato hoti. Ettāvatā kho, mahānāma, upāsako sīlavā hotī’’ti (saṁ. ni. 5.1033).",
  "tika-vin01t11:731_0": "Ko ājīvoti pañca micchāvaṇijjā pahāya dhammena samena jīvitakappanaṁ. Vuttañhetaṁ – ‘‘pañcimā, bhikkhave, vaṇijjā upāsakena akaraṇīyā. Katamā pañca?",
  "tika-vin01t11:731_1": "Satthavaṇijjā sattavaṇijjā maṁsavaṇijjā majjavaṇijjā visavaṇijjā. Imā kho, bhikkhave,",
  "tika-vin01t11:731_2": "pañca vaṇijjā upāsakena akaraṇīyā’’ti (a. ni. 5.177).",
  "tika-vin01t11:732_0": "Ettha ca satthavaṇijjāti āvudhabhaṇḍaṁ katvā vā kāretvā vā yathākataṁ vā paṭilabhitvā tassa vikkayo.",
  "tika-vin01t11:732_1": "Sattavaṇijjāti manussavikkayo.",
  "tika-vin01t11:732_2": "Maṁsavaṇijjāti sūnakārādayo viya migasūkarādike posetvā maṁsaṁ sampādetvā vikkayo.",
  "tika-vin01t11:732_3": "Majjavaṇijjāti yaṁ kiñci majjaṁ yojetvā tassa vikkayo.",
  "tika-vin01t11:732_4": "Visavaṇijjāti visaṁ yojetvā saṅgahetvā vā tassa vikkayo.",
  "tika-vin01t11:732_5": "Tattha satthavaṇijjā paroparodhanimittatāya akaraṇīyā vuttā,",
  "tika-vin01t11:732_6": "sattavaṇijjā abhujissabhāvakaraṇato,",
  "tika-vin01t11:732_7": "maṁsavisavaṇijjā vadhahetuto,",
  "tika-vin01t11:732_8": "majjavaṇijjā pamādaṭṭhānatoti veditabbā.",
  "tika-vin01t11:733_0": "Kā vipattīti yā tasseva sīlassa ca ājīvassa ca vipatti bhedo kopo pakopo ca, ayamassa vipatti.",
  "tika-vin01t11:733_1": "Apica yāya esa caṇḍālo ceva hoti malañca paṭikuṭṭho ca, sāpissa vipattīti veditabbā.",
  "tika-vin01t11:733_2": "Te ca atthato assaddhiyādayo pañca dhammā honti. Yathāha –",
  "tika-vin01t11:734_0": "‘‘Pañcahi, bhikkhave,",
  "tika-vin01t11:734_1": "dhammehi samannāgato upāsako upāsakacaṇḍālo ca hoti upāsakamalañca upāsakapaṭikuṭṭho ca. Katamehi pañcahi? Assaddho hoti, dussīlo hoti, kotūhalamaṅgaliko hoti, maṅgalaṁ pacceti, no kammaṁ ,",
  "tika-vin01t11:734_2": "ito ca bahiddhā dakkhiṇeyyaṁ pariyesati,",
  "tika-vin01t11:734_3": "tattha ca pubbakāraṁ karotī’’ti (a. ni. 5.175).",
  "tika-vin01t11:735_0": "Ettha ca upāsakapaṭikuṭṭhoti upāsakanihīno.",
  "tika-vin01t11:735_1": "Buddhādīsu kammakammaphalesu ca saddhāvipariyāyo assaddhiyaṁ micchādhimokkho,",
  "tika-vin01t11:735_2": "yathāvuttena assaddhiyena samannāgato assaddho.",
  "tika-vin01t11:735_3": "Yathāvuttasīlavipattiājīvavipattivasena dussīlo.",
  "tika-vin01t11:735_4": "‘‘Iminā diṭṭhādinā idaṁ nāma maṅgalaṁ hotī’’ti evaṁ bālajanaparikappitakotūhalasaṅkhātena diṭṭhasutamutamaṅgalena samannāgato kotūhalamaṅgaliko.",
  "tika-vin01t11:735_5": "Maṅgalaṁ paccetīti diṭṭhamaṅgalādibhedaṁ maṅgalameva pattiyāyati.",
  "tika-vin01t11:735_6": "No kammanti kammassakataṁ no pattiyāyati.",
  "tika-vin01t11:735_7": "Itobahiddhāti ito sabbaññubuddhasāsanato bahiddhā bāhirakasamaye.",
  "tika-vin01t11:735_8": "Dakkhiṇeyyaṁ pariyesatīti duppaṭipannaṁ dakkhiṇārahasaññī gavesati.",
  "tika-vin01t11:735_9": "Pubbakāraṁ karotīti dānamānanādikaṁ kusalakiriyaṁ paṭhamataraṁ karoti.",
  "tika-vin01t11:735_10": "Ettha ca dakkhiṇeyyapaayesanapubbakāre ekaṁ katvā pañca dhammā veditabbā.",
  "tika-vin01t11:736_0": "Kāsampattīti sāva tassa sīlasampadā ca ājīvasampadā ca sampatti,",
  "tika-vin01t11:736_1": "ye cassa ratanabhāvādikarā saddhādayo pañca dhammā. Yathāha –",
  "tika-vin01t11:737_0": "‘‘Pañcahi, bhikkhave,",
  "tika-vin01t11:737_1": "dhammehi samannāgato upāsako upāsakaratanañca hoti upāsakapadumañca upāsakapuṇḍarīko ca. Katamehi pañcahi? Saddho hoti, sīlavā hoti, na kotūhalamaṅgaliko hoti, kammaṁ pacceti, no maṅgalaṁ,",
  "tika-vin01t11:737_2": "na ito bahiddhā dakkhiṇeyyaṁ pariyesati,",
  "tika-vin01t11:737_3": "idha ca pubbakāraṁ karotī’’ti.",
  "tika-vin01t11:738_0": "Ettha ca catunnampi parisānaṁ ratijananaṭṭhena upāsakova ratanaṁ upāsakaratanaṁ,",
  "tika-vin01t11:738_1": "guṇasobhākittisaddasugandhatāhi upāsakova padumaṁ upāsakapadumaṁ,",
  "tika-vin01t11:738_2": "tathā upāsakapuṇḍarīko ca veditabbo.",
  "tika-vin01t11:738_3": "Sesamettha vipattiyaṁ vuttavipariyāyena viññeyyaṁ.",
  "tika-vin01t11:738_4": "Evamidaṁ ‘‘ko upāsako’’tiādikaṁ pakiṇṇakaṁ vitthārato veditabbaṁ.",
  "tika-vin01t11:738_5": "Imassa pana pakiṇṇakassa idha vitthāretvā avacane kāraṇaṁ dassento āha ‘‘taṁ atibhāriyakaraṇato’’tiādi.",
  "tika-vin01t11:739_0": "Ādimhīti ādiatthe. Koṭiyanti pariyantakoṭiyaṁ.",
  "tika-vin01t11:739_1": "Vihāraggenāti ovarakakoṭṭhāsena,",
  "tika-vin01t11:739_2": "‘‘imasmiṁ gabbhe vasantānaṁ idaṁ panasaphalaṁ pāpuṇātī’’tiādinā taṁtaṁvasanaṭṭhānakoṭṭhāsenāti attho. Ajjatanti ajja icceva attho.",
  "tika-vin01t11:739_3": "Pāṇehi upetanti iminā tassa saraṇagamanassa āpāṇakoṭikataṁ dassento ‘‘yāva me jīvitaṁ pavattatī’’tiādīni vatvā puna jīvitenapahaṁ vatthuttayaṁ paṭipūjento saraṇagamanañca rakkhāmīti uppannaṁ tassa brāhmaṇassa adhippāyaṁ vibhāvento ‘‘ahañhī’’tiādimāha.",
  "tika-vin01t11:739_4": "Pāṇehi upetanti hi yāva me pāṇā dharanti, tāva saraṇaṁ upetaṁ,",
  "tika-vin01t11:739_5": "upento na vācāmattena na ekavāraṁ cittuppādanamattena,",
  "tika-vin01t11:739_6": "atha kho pāṇānaṁ pariccajanavasena yāvajīvaṁ upetanti evamettha attho veditabbo.",
  "tika-vin01t11:740_0": "Adhivāsetūti sādiyatu,",
  "tika-vin01t11:740_1": "taṁ pana sādiyanaṁ manasā sampaṭiggaho hotīti āha ‘‘sampaṭicchatū’’ti.",
  "tika-vin01t11:740_2": "Kāyaṅganti kāyameva aṅganti vadanti,",
  "tika-vin01t11:740_3": "kāyassa vā aṅgaṁ sīsādi kāyaṅgaṁ,",
  "tika-vin01t11:740_4": "sīsādi sarīrāvayavanti vuttaṁ hoti.",
  "tika-vin01t11:740_5": "Vācaṅganti ‘‘hotu sādhū’’ti evamādivācāya aṅgaṁ avayavaṁ.",
  "tika-vin01t11:740_6": "Vācaṅgassa copanaṁ vācāya pavattanamevāti veditabbaṁ.",
  "tika-vin01t11:740_7": "Abbhantareyevāti attano cittasantāneyeva.",
  "tika-vin01t11:740_8": "Khantiṁ cāretvāti khantiṁ pavattetvā,",
  "tika-vin01t11:740_9": "ruciṁ uppādetvāti vuttaṁ hoti.",
  "tika-vin01t11:740_10": "‘‘Khantiṁ dhāretvā’’tipi pāṭho,",
  "tika-vin01t11:740_11": "uppannaṁ ruciṁ abbhantareyeva dhāretvā vacībhedena apakāsetvāti vuttaṁ hoti.",
  "tika-vin01t11:741_0": "Kathaṁ pana verañjo brāhmaṇo bhagavato adhivāsanaṁ aññāsi.",
  "tika-vin01t11:741_1": "Na hi tena sakkā bhagavato cittappavatti paccakkhato viññātuṁ,",
  "tika-vin01t11:741_2": "tasmā ‘‘bhagavato adhivāsanaṁ viditvā’’ti kasmā vuttanti ce?",
  "tika-vin01t11:741_3": "Kiñcāpi tena na sakkā cittappavatti paccakkhato viññātuṁ,",
  "tika-vin01t11:741_4": "tathāpi ākārasallakkhaṇakusalatāya anvayabyatirekavasena anumānato aññāsīti dassento āha ‘‘sace me samaṇo gotamo’’tiādi.",
  "tika-vin01t11:741_5": "Ākārasallakkhaṇakusalatāyāti cittappavattiākāravijānane chekatāya,",
  "tika-vin01t11:741_6": "adhippāyavijānane kusalatāyāti vuttaṁ hoti.",
  "tika-vin01t11:741_7": "Dasanakhasamodhānasamujjalanti dvīsu hatthesu dasannaṁ nakhānaṁ samodhānena ekībhāvena samujjalantaṁ. Añjalinti hatthapuṭaṁ.",
  "tika-vin01t11:741_8": "Paṭimukhoyevāti abhimukhoyeva,",
  "tika-vin01t11:741_9": "na bhagavato piṭṭhiṁ dassetvāti attho.",
  "tika-vin01t11:741_10": "Vanditvāti pañcapatiṭṭhitena vanditvā.",
  "tika-vin01t11:742_0": "Upāsakattapaṭivedanākathā niṭṭhitā.",
  "tika-vin01t11:743_0": "Dubbhikkhakathā",
  "tika-vin01t11:744_0": "16.Susassakālepīti sampannasassakālepi.",
  "tika-vin01t11:744_1": "Atisamagghepīti atisayena appagghepi,",
  "tika-vin01t11:744_2": "yadā kiñcideva datvā bahuṁ pubbaṇṇāparaṇṇaṁ gaṇhanti, tādise kālepīti attho. Sāliādi dhaññaṁ pubbaṇṇaṁ, muggamāsādi aparaṇṇaṁ.",
  "tika-vin01t11:744_3": "Dvidhā pavattaṁ īhitaṁ etthāti dvīhitikāti majjhapadalopībāhiratthasamāsoyamīti dassento āha ‘‘dvidhā pavattaīhitikā’’ti.",
  "tika-vin01t11:744_4": "Īhanaṁ īhitanti īhitasaddoyaṁ bhāvasādhanoti āha ‘‘īhitaṁ nāma iriyā’’ti. Tattha iriyāti kiriyā.",
  "tika-vin01t11:744_5": "Kassa panesā kiriyāti āha ‘‘cittairiyā’’ti,",
  "tika-vin01t11:744_6": "cittakiriyā cittappayogoti attho. Tenevāha ‘‘cittaīhā’’ti.",
  "tika-vin01t11:744_7": "Kathaṁ panettha īhitassa dvidhā pavattīti āha ‘‘lacchāma nu kho’’tiādi.",
  "tika-vin01t11:744_8": "Tattha lacchāma nu khoti idaṁ duggatānaṁ vasena vuttaṁ.",
  "tika-vin01t11:744_9": "Jīvituṁ vā sakkhissāma nu kho,",
  "tika-vin01t11:744_10": "noti idaṁ pana issarānaṁ vasena vuttanti veditabbaṁ. Bhikkhamānāti yācamānā. ‘‘Duhitikā’’tipi pāṭho.",
  "tika-vin01t11:744_11": "Tatthāpi vuttanayenevattho veditabbo.",
  "tika-vin01t11:744_12": "Dvi-saddassa hi du-saddādesenāyaṁ niddeso hoti.",
  "tika-vin01t11:744_13": "Dukkhaṁ vā īhitaṁ ettha na sakkā koci payogo sukhena kātunti duhitikā, dukkarajīvitappayogāti attho.",
  "tika-vin01t11:745_0": "Du-sadde vā ukārassa vakāraṁ katvā dvīhitikāti ayaṁ niddesoti āha ‘‘atha vā’’tiādi.",
  "tika-vin01t11:745_1": "Byādhi rogoti etāni ‘‘āturatā’’ti imassa vevacanāni.",
  "tika-vin01t11:745_2": "Tena setaṭṭikā nāma ekā rogajātīti dasseti.",
  "tika-vin01t11:745_3": "So pana rogo pāṇakadosena sambhavati.",
  "tika-vin01t11:745_4": "Eko kira pāṇako nāḷamajjhagataṁ gaṇṭhiṁ vijjhati,",
  "tika-vin01t11:745_5": "yena viddhattā nikkhantampi sālisīsaṁ khīraṁ gahetuṁ na sakkoti.",
  "tika-vin01t11:745_6": "Tenāha ‘‘pacchinnakhīra’’ntiādi.",
  "tika-vin01t11:746_0": "Vuttasassanti vapitasassaṁ. Tatthāti verañjāyaṁ.",
  "tika-vin01t11:746_1": "Salākāmattaṁ vuttaṁ etthāti salākāvuttā,",
  "tika-vin01t11:746_2": "purimapade uttarapadalopenāyaṁ niddeso.",
  "tika-vin01t11:746_3": "Tenāha ‘‘salākā eva sampajjatī’’ti. Yaṁ tattha vuttaṁ vāpitaṁ, taṁ salākāmattameva ahosi, phalaṁ na jāyatīti attho.",
  "tika-vin01t11:746_4": "Sampajjatīti ca iminā ‘‘salākāvuttā’’ti etthāyaṁ vuttasaddo nipphattiatthoti dasseti.",
  "tika-vin01t11:746_5": "Salākāyāti veḷuvilīvatālapaṇṇādīhi katasalākāya.",
  "tika-vin01t11:746_6": "Dhaññavikkayakānaṁ santikanti dhaññaṁ vikkiṇantīti dhaññavikkayakā, tesaṁ samīpanti attho. Kayakesūti dhaññagaṇhanakesu. Kiṇitvāti gahetvā.",
  "tika-vin01t11:746_7": "Dhaññakaraṇaṭṭhāneti koṭṭhāgārassa samīpaṭṭhāne,",
  "tika-vin01t11:746_8": "dhaññaminanaṭṭhāneti vuttaṁ hoti .",
  "tika-vin01t11:746_9": "Vaṇṇajjhakkhanti kahāpaṇaparikkhakaṁ.",
  "tika-vin01t11:746_10": "Nasukarā uñchena paggahena yāpetunti paggayhatīti paggaho, patto.",
  "tika-vin01t11:746_11": "Tena paggahena pattenāti attho,",
  "tika-vin01t11:746_12": "pattaṁ gahetvā bhikkhācariyāya yāpetuṁ na sakkāti vuttaṁ hoti.",
  "tika-vin01t11:746_13": "Tenevāha ‘‘paggahena yo uñcho’’tiādi.",
  "tika-vin01t11:746_14": "Nasukarāti sukarabhāvo ettha natthīti nasukarā.",
  "tika-vin01t11:746_15": "Piṇḍāya caritvāti piṇḍāya caraṇahetu.",
  "tika-vin01t11:746_16": "Hetuatthepi hi tvāsaddameke icchanti.",
  "tika-vin01t11:747_0": "Uttarāpathato āgatā,",
  "tika-vin01t11:747_1": "uttarāpatho vā nivāso etesanti uttarāpathakāti vattabbe niruttinayena ‘‘uttarāhakā’’ti vuttaṁ.",
  "tika-vin01t11:747_2": "Tenāha ‘‘uttarāpathavāsikā’’tiādi.",
  "tika-vin01t11:747_3": "‘‘Uttarāpathakā’’icceva vā pāḷipāṭho veditabbo.",
  "tika-vin01t11:747_4": "Keci pana ‘‘uttaraṁ visiṭṭhaṁ bhaṇḍaṁ āharantīti uttarāhakā,",
  "tika-vin01t11:747_5": "uttaraṁ vā adhikaṁ agghaṁ nentīti uttarāhakā’’tiādinā aññena pakārena atthaṁ vaṇṇayanti.",
  "tika-vin01t11:747_6": "Assānaṁ uṭṭhānaṭṭhāneti assānaṁ ākaraṭṭhāne. Verañjanti verañjāyaṁ.",
  "tika-vin01t11:747_7": "Bhummatthe hetaṁ upayogavacanaṁ. Mandiranti assasālaṁ.",
  "tika-vin01t11:747_8": "Assamaṇḍalikāyoti paññāyiṁsūti parimaṇḍalākārena katattā assamaṇḍalikāyoti pākaṭā ahesuṁ.",
  "tika-vin01t11:747_9": "Evaṁ katānañca assasālānaṁ bahuttā bahuvacananiddeso kato.",
  "tika-vin01t11:747_10": "Dasannaṁ dasannaṁ assānaṁ vasanokāso ekekā assamaṇḍalikātipi vadanti.",
  "tika-vin01t11:747_11": "Addhānakkhamā na hontīti dīghakālaṁ pavattetuṁ khamā na honti,",
  "tika-vin01t11:747_12": "na cirakālappavattinoti vuttaṁ hoti.",
  "tika-vin01t11:748_0": "Gaṅgāya dakkhiṇā disā appatirūpadeso,",
  "tika-vin01t11:748_1": "uttarā disā patirūpadesoti adhippāyenāha ‘‘na hi te’’tiādi.",
  "tika-vin01t11:748_2": "Gaṅgāya dakkhiṇatīrajātā dakkhiṇāpathamanussā.",
  "tika-vin01t11:748_3": "‘‘Amhākaṁ buddho’’ti evaṁ buddhaṁ mamāyantīti buddhamāmakā. Evaṁ sesesupi. Paṭiyādetunti sampādetuṁ.",
  "tika-vin01t11:748_4": "Niccabhattasaṅkhepenāti niccabhattākārena.",
  "tika-vin01t11:748_5": "Pubbaṇhasamayanti idaṁ bhummatthe upayogavacananti āha ‘‘pubbaṇhasamayetiattho’’ti.",
  "tika-vin01t11:748_6": "Accantasaṁyoge vā idaṁ upayogavacananti dassetuṁ yathā accantasaṁyogattho sambhavati,",
  "tika-vin01t11:748_7": "tathā atthaṁ dassento āha ‘‘pubbaṇhe vā samaya’’ntiādi.",
  "tika-vin01t11:748_8": "Evanti evaṁ pacchā vuttanayena atthe vuccamāne.",
  "tika-vin01t11:748_9": "Nanu ca vihāre nisīdantāpi antaravāsakaṁ nivāsetvāva nisīdanti,",
  "tika-vin01t11:748_10": "tasmā ‘‘nivāsetvā’’ti idaṁ kasmā vuttanti āha ‘‘vihāranivāsanaparivattanavasenā’’tiādi.",
  "tika-vin01t11:748_11": "Vihāranivāsanaparivattanañca vihāre nisinnakāle nivatthampi puna gāmappavesanasamaye cāletvā ito cito ca saṇṭhapetvā sakkaccaṁ nivāsanamevāti veditabbaṁ.",
  "tika-vin01t11:748_12": "Tenevāha ‘‘na hi te tato pubbe anivatthā ahesu’’nti.",
  "tika-vin01t11:748_13": "Pattacīvaramādāyāti pattañca cīvarañca gahetvā.",
  "tika-vin01t11:748_14": "Gahaṇañcettha na kevalaṁ hattheneva,",
  "tika-vin01t11:748_15": "atha kho yena kenaci ākārena dhāraṇamevāti dassento yathāsambhavamatthayojanaṁ karoti ‘‘pattaṁ hatthehī’’tiādinā.",
  "tika-vin01t11:749_0": "Gatagataṭṭhāneti assamaṇḍalikāsu sampattasampattaṭṭhāne.",
  "tika-vin01t11:749_1": "Udukkhale koṭṭetvā koṭṭetvā paribhuñjantīti ettha kasmā pana te bhikkhū sayameva evaṁ katvā paribhuñjanti,",
  "tika-vin01t11:749_2": "kimevaṁ laddhaṁ kappiyakārakehi yāguṁ vā bhattaṁ vā pacāpetvā sayaṁ vā pacitvā paribhuñjituṁ na vaṭṭatīti āha ‘‘therānaṁ koci kappiyakārako natthī’’tiādi.",
  "tika-vin01t11:749_3": "Kappiyākappiyabhāvaṁ anapekkhitvā bhikkhūnaṁ evaṁ kātuṁ sāruppaṁ na hotīti vatvā puna akappiyabhāvampi dassento āha ‘‘na ca vaṭṭatī’’ti.",
  "tika-vin01t11:749_4": "Bhājanādipariharaṇavasena bahubhaṇḍikatāya abhāvato vuttaṁ ‘‘sallahukavuttitā’’ti.",
  "tika-vin01t11:749_5": "Sakaṁ sakaṁ paṭivīsanti attano attano koṭṭhāsaṁ.",
  "tika-vin01t11:749_6": "Appossukkāti samaṇadhammato aññattha nirussāhā. Tadupiyanti tadanurūpaṁ. Pisatīti cuṇṇeti.",
  "tika-vin01t11:749_7": "Puññañāṇavisesehi kattabbakammassa manāpatā hotīti āha ‘‘puññavatā’’tiādi. Nanti naṁ patthapulakaṁ.",
  "tika-vin01t11:749_8": "‘‘Na tato paṭṭhāyā’’ti vacanato tato pubbe bhagavato piṇḍāya caraṇampi dassitanti veditabbaṁ.",
  "tika-vin01t11:750_0": "Laddhāti labhitvā. ‘‘Laddho’’ti vā pāṭho,",
  "tika-vin01t11:750_1": "upaṭṭhākaṭṭhānaṁ neva laddhoti attho.",
  "tika-vin01t11:750_2": "Kadā pana thero upaṭṭhākaṭṭhānaṁ laddhoti? Vuccate (dī. ni. aṭṭha. 2.11; a. ni. aṭṭha.",
  "tika-vin01t11:750_3": "1.1.219-223) – ekadā kira bhagavā nāgasamālattherena saddhiṁ addhānamaggappaṭipanno dvedhāpathaṁ patto.",
  "tika-vin01t11:750_4": "Thero maggā ukkamma ‘‘bhagavā ahaṁ iminā maggena gacchāmī’’ti āha.",
  "tika-vin01t11:750_5": "Atha naṁ bhagavā ‘‘ehi bhikkhu, iminā gacchāmā’’ti āha.",
  "tika-vin01t11:750_6": "So ‘‘handa bhagavā tumhākaṁ pattacīvaraṁ gaṇhatha,",
  "tika-vin01t11:750_7": "ahaṁ iminā gacchāmī’’ti vatvā pattacīvaraṁ chamāyaṁ ṭhapetuṁ āraddho.",
  "tika-vin01t11:750_8": "Atha bhagavā ‘‘āhara bhikkhū’’ti vatvā pattacīvaraṁ gahetvā gato.",
  "tika-vin01t11:750_9": "Tassapi bhikkhuno itarena maggena gacchato corā pattacīvarañceva hariṁsu, sīsañca bhindiṁsu.",
  "tika-vin01t11:750_10": "So ‘‘bhagavā dāni me paṭisaraṇaṁ,",
  "tika-vin01t11:750_11": "na añño’’ti cintetvā lohitena gaḷantena bhagavato santikaṁ āgami.",
  "tika-vin01t11:750_12": "‘‘Kimidaṁ bhikkhū’’ti ca vutte taṁ pavattiṁ ārocesi.",
  "tika-vin01t11:750_13": "Atha naṁ bhagavā ‘‘mā cintayi bhikkhu,",
  "tika-vin01t11:750_14": "etaṁ kāraṇaṁyeva te nivārayimhā’’ti vatvā samassāsesi.",
  "tika-vin01t11:751_0": "Ekadā pana bhagavā meghiyattherena saddhiṁ pācīnavaṁsamigadāye jantugāmaṁ agamāsi.",
  "tika-vin01t11:751_1": "Tatrāpi meghiyo jantugāme piṇḍāya caritvā nadītīre pāsādikaṁ ambavanaṁ disvā ‘‘bhagavā tumhākaṁ pattacīvaraṁ gaṇhatha,",
  "tika-vin01t11:751_2": "ahaṁ etasmiṁ ambavane samaṇadhammaṁ karomī’’ti vatvā bhagavatā tikkhattuṁ nivāriyamānopi gantvā akusalavitakkehi anvāsatto paccāgantvā taṁ pavattiṁ ārocesi.",
  "tika-vin01t11:751_3": "Tampi bhagavā ‘‘idameva te kāraṇaṁ sallakkhayitvā nivārayimhā’’ti vatvā anupubbena sāvatthiṁ agamāsi.",
  "tika-vin01t11:751_4": "Tattha gandhakuṭipariveṇe paññattavarabuddhāsane nisinno bhikkhusaṅghaparivuto bhikkhū āmantesi – ‘‘bhikkhave, idānimhi mahallako,",
  "tika-vin01t11:751_5": "ekacce bhikkhū ‘iminā maggena gacchāmā’ti vutte aññena gacchanti,",
  "tika-vin01t11:751_6": "ekacce mayhaṁ pattacīvaraṁ bhūmiyaṁ nikkhipanti,",
  "tika-vin01t11:751_7": "mayhaṁ nibaddhupaṭṭhākaṁ bhikkhuṁ jānāthā’’ti.",
  "tika-vin01t11:751_8": "Bhikkhūnaṁ dhammasaṁvego udapādi.",
  "tika-vin01t11:751_9": "Athāyasmā sāriputto uṭṭhāya bhagavantaṁ vanditvā ‘‘ahaṁ, bhante,",
  "tika-vin01t11:751_10": "tumheyeva patthayamāno satasahassakappādhikaṁ asaṅkhyeyyaṁ pāramiyo pūresiṁ,",
  "tika-vin01t11:751_11": "nanu mādiso mahāpañño upaṭṭhāko nāma vaṭṭati, ahaṁ upaṭṭhahissāmī’’ti āha. Taṁ bhagavā ‘‘alaṁ, sāriputta,",
  "tika-vin01t11:751_12": "yassaṁ disāyaṁ tvaṁ viharasi, asuññāyeva sā disā,",
  "tika-vin01t11:751_13": "tava ovādo buddhānaṁ ovādasadiso,",
  "tika-vin01t11:751_14": "na me tayā upaṭṭhākakiccaṁ atthī’’ti paṭikkhipi.",
  "tika-vin01t11:751_15": "Etenevupāyena mahāmoggallānaṁ ādiṁ katvā asītimahāsāvakā uṭṭhahiṁsu. Sabbe bhagavā paṭikkhipi.",
  "tika-vin01t11:752_0": "Ānandatthero pana tuṇhīyeva nisīdi.",
  "tika-vin01t11:752_1": "Atha naṁ bhikkhū āhaṁsu ‘‘āvuso,",
  "tika-vin01t11:752_2": "bhikkhusaṅgho upaṭṭhākaṭṭhānaṁ yācati, tvampi yācāhī’’ti.",
  "tika-vin01t11:752_3": "Yācitvā laddhaṭṭhānaṁ nāma āvuso kīdisaṁ hoti, kiṁ maṁ satthā na passati, sace rocessati,",
  "tika-vin01t11:752_4": "‘‘ānando maṁ upaṭṭhātū’’ti vakkhatīti. Atha bhagavā ‘‘na, bhikkhave, ānando aññena ussāhetabbo,",
  "tika-vin01t11:752_5": "sayameva jānitvā maṁ upaṭṭhahissatī’’ti āha.",
  "tika-vin01t11:752_6": "Tato bhikkhū ‘‘uṭṭhehi āvuso ānanda, uṭṭhehi, āvuso ānanda,",
  "tika-vin01t11:752_7": "dasabalaṁ upaṭṭhākaṭṭhānaṁ yācāhī’’ti āhaṁsu.",
  "tika-vin01t11:752_8": "Thero uṭṭhahitvā cattāro paṭikkhepe ca catasso ca āyācanāti aṭṭha vare yāci.",
  "tika-vin01t11:753_0": "Cattāropaṭikkhepā nāma ‘‘sace me, bhante bhagavā,",
  "tika-vin01t11:753_1": "attanā laddhaṁ paṇītaṁ cīvaraṁ na dassati , piṇḍapātaṁ na dassati,",
  "tika-vin01t11:753_2": "ekagandhakuṭiyaṁ vasituṁ na dassati,",
  "tika-vin01t11:753_3": "nimantanaṁ gahetvā na gamissati,",
  "tika-vin01t11:753_4": "evāhaṁ bhagavantaṁ upaṭṭhahissāmī’’ti vatvā ‘‘kaṁ panettha, ānanda,",
  "tika-vin01t11:753_5": "ādīnavaṁ addasā’’ti vutte āha ‘‘sacāhaṁ, bhante, imāni vatthūni labhissāmi,",
  "tika-vin01t11:753_6": "bhavissanti vattāro ‘ānando dasabalena laddhaṁ paṇītaṁ cīvaraṁ paribhuñjati, piṇḍapātaṁ paribhuñjati, ekagandhakuṭiyaṁ vasati, ekanimantanaṁ gacchati,",
  "tika-vin01t11:753_7": "etaṁ lābhaṁ labhanto tathāgataṁ upaṭṭhāti,",
  "tika-vin01t11:753_8": "ko evaṁ upaṭṭhahato bhāro’’’ti. Ime cattāro paṭikkhepe yāci.",
  "tika-vin01t11:754_0": "Catasso āyācanā nāma ‘‘sace, bhante bhagavā,",
  "tika-vin01t11:754_1": "mayā gahitaṁ nimantanaṁ gamissati,",
  "tika-vin01t11:754_2": "sacāhaṁ tiroraṭṭhā tirojanapadā bhagavantaṁ daṭṭhuṁ āgataparisaṁ āgatakkhaṇe eva bhagavantaṁ dassetuṁ lacchāmi, yadā me kaṅkhā uppajjati,",
  "tika-vin01t11:754_3": "tasmiṁyeva khaṇe bhagavantaṁ upasaṅkamituṁ lacchāmi,",
  "tika-vin01t11:754_4": "tathā yaṁ bhagavā mayhaṁ parammukhaṁ dhammaṁ deseti,",
  "tika-vin01t11:754_5": "taṁ āgantvā mayhaṁ kathessati,",
  "tika-vin01t11:754_6": "evāhaṁ bhagavantaṁ upaṭṭhahissāmī’’ti vatvā ‘‘kaṁ panettha, ānanda,",
  "tika-vin01t11:754_7": "ānisaṁsaṁ passasī’’ti vutte āha ‘‘idha, bhante,",
  "tika-vin01t11:754_8": "saddhā kulaputtā bhagavato okāsaṁ alabhantā maṁ evaṁ vadanti ‘sveva, bhante ānanda,",
  "tika-vin01t11:754_9": "bhagavatā saddhiṁ amhākaṁ ghare bhikkhaṁ gaṇheyyāthā’ti.",
  "tika-vin01t11:754_10": "Sace bhagavā tattha na gamissati,",
  "tika-vin01t11:754_11": "icchitakkhaṇeyeva parisaṁ dassetuṁ kaṅkhañca vinodetuṁ okāsaṁ na lacchāmi,",
  "tika-vin01t11:754_12": "bhavissanti vattāro ‘kiṁ ānando dasabalaṁ upaṭṭhāti,",
  "tika-vin01t11:754_13": "ettakampissa anuggahaṁ bhagavā na karotī’ti.",
  "tika-vin01t11:754_14": "Bhagavato ca parammukhā maṁ pucchissanti ‘ayaṁ, āvuso ānanda,",
  "tika-vin01t11:754_15": "gāthā idaṁ suttaṁ idaṁ jātakaṁ kattha desita’nti. Sacāhaṁ taṁ na sampāyissāmi,",
  "tika-vin01t11:754_16": "bhavissanti vattāro ‘ettakampi, āvuso, na jānāsi,",
  "tika-vin01t11:754_17": "kasmā tvaṁ chāyā viya bhagavantaṁ na vijahanto dīgharattaṁ ciraṁ vicarī’ti.",
  "tika-vin01t11:754_18": "Tenāhaṁ parammukhā desitassapi dhammassa puna kathanaṁ icchāmī’’ti. Imā catasso āyācanā yāci. Bhagavāpissa adāsi.",
  "tika-vin01t11:754_19": "Evaṁ ime aṭṭha vare gahetvā nibaddhupaṭṭhāko ahosi.",
  "tika-vin01t11:755_0": "Tasseva ṭhānantarassa atthāya kappasatasahassaṁ pūritānaṁ pāramīnaṁ phalaṁ pāpuṇi,",
  "tika-vin01t11:755_1": "pāpuṇitvā ca upaṭṭhākānaṁ aggo hutvā bhagavantaṁ upaṭṭhahi.",
  "tika-vin01t11:755_2": "Thero hi upaṭṭhākaṭṭhānaṁ laddhakālato paṭṭhāya bhagavantaṁ duvidhena udakena tividhena dantakaṭṭhena pādaparikammena piṭṭhiparikammena gandhakuṭipariveṇasammajjanenāti evamādīhi kiccehi upaṭṭhahanto ‘‘imāya nāma velāya satthu idaṁ nāma laddhuṁ vaṭṭati,",
  "tika-vin01t11:755_3": "idaṁ nāma kātuṁ vaṭṭatī’’ti cintetvā taṁ taṁ nipphādento mahatiṁ daṇḍadīpikaṁ gahetvā ekarattiṁ gandhakuṭipariveṇaṁ nava vāre anupariyāyati.",
  "tika-vin01t11:755_4": "Evañhissa ahosi ‘‘sace me thinamiddhaṁ okkameyya,",
  "tika-vin01t11:755_5": "bhagavati pakkosante paṭivacanaṁ dātuṁ nāhaṁ sakkuṇeyya’’nti.",
  "tika-vin01t11:755_6": "Tasmā sabbarattiṁ daṇḍadīpikaṁ hatthena na muñcati,",
  "tika-vin01t11:755_7": "evametassa nibaddhupaṭṭhākaṭṭhānassa aladdhabhāvaṁ sandhāya vuttaṁ ‘‘no ca kho upaṭṭhākaṭṭhānaṁ laddhā’’ti.",
  "tika-vin01t11:755_8": "Nibaddhupaṭṭhāko nāma natthīti niyatupaṭṭhāko nāma natthi.",
  "tika-vin01t11:755_9": "Aniyatupaṭṭhākā pana bhagavato paṭhamabodhiyaṁ bahū ahesuṁ,",
  "tika-vin01t11:755_10": "te dassento āha ‘‘kadāci nāgasamālatthero’’tiādi.",
  "tika-vin01t11:755_11": "Ñāti ca so pasatthatamaguṇayogato seṭṭho cāti ñātiseṭṭho.",
  "tika-vin01t11:755_12": "Evarūpesu ṭhānesu ayameva patirūpoti āpadāsu āmisassa abhisaṅkharitvā dānaṁ nāma ñātakeneva kātuṁ yuttataranti adhippāyo.",
  "tika-vin01t11:756_0": "Mārāvaṭṭanāyāti mārena katacittāvaṭṭanāya,",
  "tika-vin01t11:756_1": "mārānubhāvena sañjātacittasammohenāti vuttaṁ hoti.",
  "tika-vin01t11:756_2": "Tenevāha ‘‘āvaṭṭetvā mohetvā’’tiādi.",
  "tika-vin01t11:756_3": "Tiṭṭhantu…pe… tampi māro āvaṭṭeyyāti phussassa bhagavato kāle katupacitassa akusalakammassa tadā laddhokāsavasena upaṭṭhitattā. Vuttañhetaṁ apadāne –",
  "tika-vin01t11:757_0": "‘‘Phussassāhaṁ pāvacane, sāvake paribhāsayiṁ;",
  "tika-vin01t11:758_0": "Yavaṁ khādatha bhuñjatha, mā ca bhuñjatha sālayo.",
  "tika-vin01t11:759_0": "‘‘Tena kammavipākena, temāsaṁ khāditaṁ yavaṁ;",
  "tika-vin01t11:760_0": "Nimantito brāhmaṇena, verañjāyaṁ vasiṁ tadā’’ti. (apa. thera 1.39.88-89);",
  "tika-vin01t11:761_0": "Pariyuṭṭhitacittoti pariyonaddhacitto, abhibhūtacittoti attho.",
  "tika-vin01t11:761_1": "Āvaṭṭitapariyosāne āgamiṁsūti mārena āvaṭṭetvā gate pacchā āgamiṁsu.",
  "tika-vin01t11:761_2": "Avisahatāyāti asakkuṇeyyatāya.",
  "tika-vin01t11:761_3": "Abhihaṭabhikkhāyāti pacitvā abhihariyamānabhikkhāya.",
  "tika-vin01t11:761_4": "Nibaddhadānassāti ‘‘ettakaṁ kālaṁ bhagavato dassāmā’’ti niccabhattavasena paricchinditvā ṭhapitadānassa.",
  "tika-vin01t11:761_5": "Appitavatthassāti ‘‘idaṁ buddhassa catupaccayaparibhogattha’’nti vihāraṁ netvā dinnavatthuno. Na visahatīti na sakkoti.",
  "tika-vin01t11:761_6": "Abhihaṭabhikkhāsaṅkhepenāti abhihaṭabhikkhānīhārena .",
  "tika-vin01t11:761_7": "Byāmappabhāyāti samantato byāmamattāya pabhāya.",
  "tika-vin01t11:761_8": "Ettha ca anubyañjanānaṁ byāmappabhāya ca nippabhākaraṇaṁ antarāyoti daṭṭhabbaṁ.",
  "tika-vin01t11:761_9": "Tenevāha ‘‘candimasūriyadevabrahmānampi hī’’tiādi.",
  "tika-vin01t11:761_10": "Anubyañjanānaṁ byāmappabhāya ekābaddhattā vuttaṁ ‘‘anubyañjanabyāmappabhāppadesaṁ patvā’’ti.",
  "tika-vin01t11:761_11": "Sabbaññutaññāṇassa antarāyo nāma ñeyyadhammesu āvaraṇaṁ.",
  "tika-vin01t11:762_0": "Assosi kho bhagavā udukkhalasaddanti kiṁ sayameva uppannaṁ udukkhalasaddaṁ assosīti ceti āha ‘‘patthapatthapulakaṁ koṭṭentāna’’ntiādi.",
  "tika-vin01t11:762_1": "Atthasañhitanti payojanasādhakaṁ.",
  "tika-vin01t11:762_2": "Anatthasañhiteti anatthanissite vacane. Ghātāpekkhaṁ bhummavacanaṁ.",
  "tika-vin01t11:762_3": "Yasmiñca yena ghāto nipphādīyati,",
  "tika-vin01t11:762_4": "tasseva tena ghāto kato nāma hotīti āha ‘‘maggeneva tādisassa vacanassa ghāto samucchedoti vuttaṁ hotī’’ti.",
  "tika-vin01t11:762_5": "Sāmiatthe vā bhummavacananti maññamāno evamāhāti daṭṭhabbaṁ.",
  "tika-vin01t11:762_6": "Vacanassa ca samugghāto tammūlakilesānaṁ samugghātenāti veditabbaṁ.",
  "tika-vin01t11:763_0": "Ākaroti attano anurūpatāya samariyādaṁ saparicchedaṁ phalaṁ nipphattetīti ākāro kāraṇanti āha ‘‘ākārehīti kāraṇehī’’ti.",
  "tika-vin01t11:763_1": "Aṭṭhuppattiyuttanti paccuppannavatthuṁ nissāya pavattaṁ.",
  "tika-vin01t11:763_2": "Tāya pucchāya vītikkamaṁ pākaṭaṁ katvāti ‘‘saccaṁ kira tvaṁ bhikkhū’’tiādipucchāya tena bhikkhunā katavītikkamaṁ pakāsetvā,",
  "tika-vin01t11:763_3": "vītikkamappakāsanañca kimatthamidaṁ sikkhāpadaṁ paññapetīti anujānanatthaṁ.",
  "tika-vin01t11:764_0": "Natthi kiñci vattabbanti pubbe vuttanayattā na kiñci ettha apubbaṁ vattabbamatthīti dasseti.",
  "tika-vin01t11:764_1": "Tenāha ‘‘pubbe vuttameva hī’’tiādi.",
  "tika-vin01t11:764_2": "Sādhu sādhūti idaṁ pasaṁsāyaṁ āmeḍitavacananti āha ‘‘āyasmantaṁ ānandaṁ sampahaṁsento’’ti.",
  "tika-vin01t11:764_3": "Dvīsu ākāresūti dhammadesanasikkhāpadapaññattisaṅkhātesu dvīsu kāraṇesu.",
  "tika-vin01t11:764_4": "Ekaṁ gahetvāti dhammaṁ vā desessāmāti evaṁ vuttakāraṇaṁ gahetvā.",
  "tika-vin01t11:764_5": "Evaṁdubbhikkheti evaṁ dukkhena labhitabbā bhikkhā etthāti evaṁdubbhikkhe kāle, dese vā.",
  "tika-vin01t11:764_6": "Dullabhapiṇḍeti etasseva atthadīpanaṁ.",
  "tika-vin01t11:764_7": "Bhājanādipariharaṇavasena bahubhaṇḍikatāya abhāvato vuttaṁ ‘‘imāya sallahukavuttitāyā’’ti.",
  "tika-vin01t11:764_8": "Ettakameva alaṁ yāpetunti uttari patthanābhāvato pana ‘‘iminā ca sallekhenā’’ti vuttaṁ.",
  "tika-vin01t11:764_9": "Dubbhikkhaṁ vijitanti ettha hi bhikkhānaṁ abhāvo dubbhikkhaṁ ‘‘nimmakkhika’’ntiādīsu viya.",
  "tika-vin01t11:764_10": "Bhikkhābhāvoyeva hi taṁnimittacittavighātānaṁ abhāvato bhikkhūhi vijito vase vattito.",
  "tika-vin01t11:764_11": "Lobho vijitoti āmisahetu ratticchedavassacchedasamuṭṭhāpako loluppādopi tesaṁ nāhosīti āmisalolatāsaṅkhāto lobho vijito.",
  "tika-vin01t11:764_12": "Icchācāro vijitoti ‘‘āmisahetu aññamaññassa uttarimanussadhammappakāsanavasena guṇavaṇijjaṁ katvā jīvikaṁ kappessāmā’’ti evaṁ pavattaicchācārassa abhāvato yathāvutto icchācāro vijito.",
  "tika-vin01t11:764_13": "Cittuppādamattassapi anuppannabhāvaṁ sandhāya ‘‘cintā vā’’ti vuttaṁ.",
  "tika-vin01t11:764_14": "Punappunānusocanavasena pana cittapīḷāpi nāhosīti dassanatthaṁ ‘‘vighāto vā’’ti vuttaṁ.",
  "tika-vin01t11:765_0": "Ratticchedo vāti sattāhakaraṇīyavasena gantvā bahi aruṇuṭṭhāpanavasena ratticchedo vā na kato sattāhakiccavasenapi katthaci agatattā.",
  "tika-vin01t11:765_1": "Sattāhakiccavasena vippavāsañhi sandhāya ratticchedoti aṭṭhakathāvohāro,",
  "tika-vin01t11:765_2": "tatoyeva ca vassūpanāyikakkhandhakavaṇṇanāyaṁ (mahāva. aṭṭha.",
  "tika-vin01t11:765_3": "199) ‘‘ayaṁ panettha pāḷimuttakaratticchedavinicchayo’’ti vatvā ‘‘dhammassavanatthāya animantitena gantuṁ na vaṭṭatī’’tiādinā sattāhakaraṇīyameva vibhattaṁ.",
  "tika-vin01t11:765_4": "Mahāaṭṭhakathāyampi vuttaṁ ‘‘sattāhakiccena gantvā ekabhikkhunāpi ratticchedo vā na kato’’ti.",
  "tika-vin01t11:765_5": "Evañca katvā ratticchedo nāma sattāhakaraṇīyavasena hoti,",
  "tika-vin01t11:765_6": "na aññathāti ratticchedalakkhaṇañca kathitanti daṭṭhabbaṁ.",
  "tika-vin01t11:765_7": "Ettha ca paccayavekallasaṅkhāte vassacchedakāraṇe sati ratticchedassapi vuttattā yattha vassacchedakāraṇaṁ labbhati,",
  "tika-vin01t11:765_8": "tattha sattāhakiccena gantumpi vaṭṭatīti siddhanti cūḷagaṇṭhipade majjhimagaṇṭhipade ca vuttaṁ,",
  "tika-vin01t11:765_9": "taṁ suvuttaṁ vassūpanāyikakkhandhake vassacchedādhikāre –",
  "tika-vin01t11:766_0": "‘‘Tena kho pana samayena aññatarasmiṁ āvāse vassūpagatānaṁ bhikkhūnaṁ gāmo corehi vuṭṭhāsi.",
  "tika-vin01t11:766_1": "Bhagavato etamatthaṁ ārocesuṁ. Anujānāmi, bhikkhave,",
  "tika-vin01t11:766_2": "yena gāmo tena gantu’’nti (mahāva. 201) –",
  "tika-vin01t11:767_0": "Ettha ‘‘sace gāmo avidūragato hoti,",
  "tika-vin01t11:767_1": "tattha piṇḍāya caritvā vihārameva āgantvā vasitabbaṁ. Sace dūragato,",
  "tika-vin01t11:767_2": "sattāhavārena aruṇo uṭṭhāpetabbo. Na sakkā ce hoti,",
  "tika-vin01t11:767_3": "tattheva sabhāgaṭṭhāne vasitabba’’nti (mahāva. aṭṭha.",
  "tika-vin01t11:767_4": "201) iminā aṭṭhakathāvacanenapi saṁsandanato.",
  "tika-vin01t11:767_5": "Tathā hi gāme vuṭṭhite bhikkhāya abhāvato vassacchedepi anāpattiṁ vadantena bhagavatā ‘‘anujānāmi, bhikkhave,",
  "tika-vin01t11:767_6": "yena gāmo tena gantu’’nti (mahāva.",
  "tika-vin01t11:767_7": "201) vuttattā bhikkhāya abhāvo vassacchedakāraṇaṁ. Tattha ‘‘sace dūragato,",
  "tika-vin01t11:767_8": "sattāhavārena aruṇo uṭṭhāpetabbo’’ti (mahāva. aṭṭha.",
  "tika-vin01t11:767_9": "201) idaṁ aṭṭhakathāvacanaṁ vassacchedakāraṇe sati sattāhakiccena gantumpi vaṭṭatīti imamatthaṁ sādheti.",
  "tika-vin01t11:768_0": "Yaṁ pana vuttaṁ kenaci –",
  "tika-vin01t11:769_0": "‘‘Ratticchedoti sattāhakiccaṁ sandhāya vutto,",
  "tika-vin01t11:769_1": "sattāhakaraṇīyena gantvā ratticchedo vā vassacchedo vā ekabhikkhunāpi na katoti vuttaṁ kira mahāaṭṭhakathāyaṁ,",
  "tika-vin01t11:769_2": "tasmā vassacchedassa kāraṇe sati sattāhakiccaṁ kātuṁ vaṭṭatīti eke.",
  "tika-vin01t11:769_3": "Vinayadharā pana na icchanti,",
  "tika-vin01t11:769_4": "tasmā aṭṭhakathādhippāyo vīmaṁsitabbo’’ti.",
  "tika-vin01t11:770_0": "Taṁ pana sayaṁ sammūḷhassa paresaṁ mohuppādanamattaṁ.",
  "tika-vin01t11:770_1": "Na hi vinayadharānaṁ anicchāya kāraṇaṁ dissati aṭṭhakathāya virujjhanato yuttiabhāvato ca.",
  "tika-vin01t11:770_2": "Yañhi kāraṇaṁ vassacchedepi anāpattiṁ sādheti,",
  "tika-vin01t11:770_3": "tasmiṁ sati vinā vassacchedaṁ sattāhakiccena gantuṁ na vaṭṭatīti kā nāma yutti.",
  "tika-vin01t11:770_4": "‘‘Pacchimikāya tattha vassaṁ upagacchāmā’’ti idaṁ tesaṁ bhikkhūnaṁ anurūpaparivitakkanapaadīpanaṁ,",
  "tika-vin01t11:770_5": "na pana visesatthaparidīpanaṁ.",
  "tika-vin01t11:770_6": "Tathā hi dubbhikkhatāya vassacchedakaraṇasabbhāvato purimikāya tāva vassacchedepi anāpatti.",
  "tika-vin01t11:770_7": "Pacchimikāyaṁ anupagantukāmatāya gamanepi natthi doso pacchimikāya vassūpanāyikadivasassa asampattabhāvato.",
  "tika-vin01t11:771_0": "Na kismiñci maññantīti kismiñci guṇe sambhāvanavasena na maññanti.",
  "tika-vin01t11:771_1": "Pakāsetvāti paṭiladdhajjhānādiguṇavasena pakāsetvā.",
  "tika-vin01t11:771_2": "‘‘Pacchā sīlaṁ adhiṭṭhaheyyāmā’’ti vuttanayena kucchipaṭijaggane sati tathāpavattaicchācārassa aparisuddhabhāvato ājīvasuddhiyā ca abhāvato puna vāyamitvā saṁvare patiṭṭhātabbanti āha ‘‘pacchā sīlaṁ adhiṭṭhaheyyāmā’’ti.",
  "tika-vin01t11:772_0": "Kiṁ idanti garahaṇavasena vuttaṁ.",
  "tika-vin01t11:772_1": "Sālitaṇḍulehi sampāditaṁ maṁsena upasittaṁ odanaṁ sālimaṁsodanaṁ.",
  "tika-vin01t11:772_2": "Atimaññissatīti avaññātakaraṇavasena atikkamitvā maññissati,",
  "tika-vin01t11:772_3": "lāmakaṁ nihīnaṁ katvā maññissatīti vuttaṁ hoti .",
  "tika-vin01t11:772_4": "Tenāha ‘‘oññātaṁ avaññātaṁ karissatī’’ti.",
  "tika-vin01t11:772_5": "Heṭṭhā katvā nihīnaṁ katvā ñātaṁ oññātaṁ.",
  "tika-vin01t11:772_6": "Avaññātanti tasseva vevacanaṁ. Svāyanti so ayaṁ janapado.",
  "tika-vin01t11:772_7": "Imāya paṭipattiyāti verañjāyaṁ pūritāya sudukkarāya paṭipattiyā.",
  "tika-vin01t11:772_8": "Tumhe nissāyāti tumhākaṁ imaṁ appicchapaṭipadaṁ nissāya.",
  "tika-vin01t11:772_9": "Sabrahmacārīsaṅkhātāti chabbaggiyādayo vuttā.",
  "tika-vin01t11:772_10": "Tumhākaṁ antare nisīditvāti tumhākaṁ majjhe nisīditvā,",
  "tika-vin01t11:772_11": "tumhehi saddhiṁ nisīditvāti vuttaṁ hoti. Omānanti atimānaṁ.",
  "tika-vin01t11:772_12": "Atimānoyeva hettha nihīnatāya ‘‘omāna’’nti vutto, na pana hīḷetvā maññanaṁ. Tumhehi, ānanda,",
  "tika-vin01t11:772_13": "sappurisehi vijitaṁ sālimaṁsodanaṁ pacchimā janatā atimaññissatīti evamettha pāḷiṁ yojetvā atthaṁ vaṇṇayanti.",
  "tika-vin01t11:772_14": "Idaṁ vuttaṁ hoti – yaṁ laddhaṁ,",
  "tika-vin01t11:772_15": "teneva tussitvā sālimaṁsodanapatthanāya chinnattā ca tumhehi vijitaṁ abhibhūtaṁ sālimaṁsodanaṁ pacchimā janatā tattha patthanaṁ chindituṁ asamatthatāya atimaññissatīti.",
  "tika-vin01t11:773_0": "Dubbhikkhakathā niṭṭhitā.",
  "tika-vin01t11:774_0": "Mahāmoggallānassa sīhanādakathā",
  "tika-vin01t11:775_0": "17.",
  "tika-vin01t11:775_1": "Āyasmāti vā devānaṁpiyāti vā bhadrabhavanti vā piyasamudācāro esoti āha ‘‘āyasmātipiyavacanameta’’nti.",
  "tika-vin01t11:775_2": "Viññujātikā hi paraṁ piyena samudācarantā ‘‘bhava’’nti vā ‘‘devānaṁpiyā’’ti vā ‘‘āyasmā’’ti vā samudācaranti,",
  "tika-vin01t11:775_3": "tasmā sammukhā sambodhanavasena āvusoti,",
  "tika-vin01t11:775_4": "tirokkhaṁ āyasmāti ayampi samudācāro.",
  "tika-vin01t11:775_5": "Tayidaṁ piyavacanaṁ garugāravasappatissavasena vuccatīti āha ‘‘garugāravasappatissādhivacanameta’’nti.",
  "tika-vin01t11:775_6": "Guṇamahattatāya mahāmoggallāno,",
  "tika-vin01t11:775_7": "na cūḷamoggallānassa atthitāyāti āha ‘‘mahā ca so guṇamahantatāyā’’ti.",
  "tika-vin01t11:775_8": "Pappaṭakojanti pathavīsandhārakaṁ udakaṁ āhacca ṭhite mahāpathaviyā heṭṭhimatale samuṭṭhitaṁ udakoghena ajjhotthaṭe bhūmippadese sañjātakaddamapaṭalasadisaṁ atimadhurapathavīmaṇḍaṁ.",
  "tika-vin01t11:775_9": "Na me taṁ assa patirūpanti taṁ anāpucchā karaṇaṁ na me anucchavikaṁ bhaveyyāti attho.",
  "tika-vin01t11:775_10": "Anāpucchā karontena ca yathā bhagavā icchiticchitaṁ kiñci anāpucchā karoti,",
  "tika-vin01t11:775_11": "evamahampīti bhagavatā samānaṁ katvā attānaṁ mānena kataṁ viya bhavissatīti āha ‘‘yugaggāho viya bhagavatā saddhiṁ kato bhaveyyā’’ti.",
  "tika-vin01t11:775_12": "Parena hi saddhiṁ attānaṁ yugaṁ yugaḷaṁ samānaṁ katvā gāho,",
  "tika-vin01t11:775_13": "tassa mama vā ko visesoti gahaṇaṁ yugaggāho.",
  "tika-vin01t11:776_0": "Sampannanti sampattiyuttaṁ.",
  "tika-vin01t11:776_1": "Sā panettha rasasampatti adhippetā sāmaññajotanāya visese avaṭṭhānato.",
  "tika-vin01t11:776_2": "Tenāha ‘‘sampannanti madhuraṁ sādurasanti attho’’ti.",
  "tika-vin01t11:776_3": "Tividhañhi sampannaṁ paripuṇṇasamaṅgīmadhuravasena. Tattha –",
  "tika-vin01t11:777_0": "‘‘Sampannaṁ sālikedāraṁ, suvā bhuñjanti kosiya;",
  "tika-vin01t11:778_0": "Paṭivedemi te brahme, na ne vāretumussahe’’ti. (jā. 1.14.1) –",
  "tika-vin01t11:779_0": "Idaṁ paripuṇṇasampannaṁ nāma.",
  "tika-vin01t11:779_1": "Paripuṇṇampi hi samantato pannaṁ pattanti sampannanti vuccati.",
  "tika-vin01t11:779_2": "‘‘Iminā pātimokkhasaṁvarena upeto hoti samupeto upagato samupagato sampanno samannāgato’’ti (vibha.",
  "tika-vin01t11:779_3": "511) idaṁ samaṅgīsampannaṁ nāma.",
  "tika-vin01t11:779_4": "Samaṅgīpi hi sammadeva panno gato upagatoti sampannoti vuccati.",
  "tika-vin01t11:779_5": "‘‘Tatrassa rukkho sampannaphalo ca upapannaphalo cā’’ti (ma. ni.",
  "tika-vin01t11:779_6": "2.48) idaṁ madhurasampannaṁ nāma.",
  "tika-vin01t11:779_7": "Tattha madhurasampannaṁ idhādhippetanti veditabbaṁ. Upapannaphaloti bahuphalo.",
  "tika-vin01t11:779_8": "Assāti pathaviyā heṭṭhimatalassa.",
  "tika-vin01t11:779_9": "Opammanidassanatthanti upamāya nidassanatthaṁ. Anīḷakanti niddosaṁ.",
  "tika-vin01t11:779_10": "Niddosatā cettha makkhikādirahitatāyāti āha ‘‘nimmakkhika’’ntiādi.",
  "tika-vin01t11:779_11": "Natthi ettha makkhikāti nimmakkhikaṁ.",
  "tika-vin01t11:779_12": "Makkhikāsaddena cettha makkhikaṇḍakampi sāmaññato gahitanti vadanti.",
  "tika-vin01t11:779_13": "Teneva tīsupi gaṇṭhipadesu vuttaṁ ‘‘nimmakkhikanti imassevatthaṁ pakāsetuṁ nimmakkhikaṇḍakanti vuttaṁ,",
  "tika-vin01t11:779_14": "makkhikāhi tāsaṁ aṇḍakehi ca virahitanti attho’’ti.",
  "tika-vin01t11:779_15": "Ayaṁ panettha amhākaṁ khanti ‘‘makkhikānaṁ aṇḍāni makkhikaṇḍāni,",
  "tika-vin01t11:779_16": "natthi ettha makkhikaṇḍānīti nimmakkhikaṇḍanti.",
  "tika-vin01t11:779_17": "Iminā makkhikānaṁ aṇḍehi rahitatā vuttā,",
  "tika-vin01t11:779_18": "‘nimmakkhika’nti iminā pana makkhikānaṁyeva abhāvo vutto’’ti.",
  "tika-vin01t11:779_19": "Etaṁ kira madhūti khuddakamakkhikāhi katamadhu.",
  "tika-vin01t11:779_20": "Sabbamadhūhīti mahāmakkhikabhamaramakkhikādikatehi. Agganti uttamaṁ. Seṭṭhanti pasatthatamaṁ. Surasanti sobhanarasaṁ.",
  "tika-vin01t11:779_21": "Ojavantanti accantamojasampannaṁ.",
  "tika-vin01t11:780_0": "Āyācanavacanametanti iminā sampaṭicchanasampahaṁsanādiatthaṁ nivatteti.",
  "tika-vin01t11:780_1": "Ekaṁ hatthanti ekaṁ pāṇitalaṁ.",
  "tika-vin01t11:780_2": "‘‘Abhinimminissāmī’’ti vuttamatthaṁ pakāsetuṁ ‘‘pathavīsadisaṁ karissāmī’’ti vuttaṁ. Ayaṁ nu kho pathavī,",
  "tika-vin01t11:780_3": "udāhu na ayanti iminā nimmitapathaviyā pakatipathaviyā ca sandissamānattā ‘‘esā nu kho amhākaṁ pathavī,",
  "tika-vin01t11:780_4": "udāhu aññā’’ti uppajjamānakukkuccaṁ dasseti.",
  "tika-vin01t11:780_5": "Nibaddhavipulāgamo gāmo nigamo,",
  "tika-vin01t11:780_6": "pavattitamahāāyo mahāgāmoti vuttaṁ hoti.",
  "tika-vin01t11:780_7": "Na vā esa vipallāsoti pubbapakkhaṁ nidasseti.",
  "tika-vin01t11:780_8": "Kasmā panesa vipallāso na hotīti āha ‘‘acinteyyo hi iddhimato iddhivisayo’’ti.",
  "tika-vin01t11:780_9": "Iddhibaleneva tesaṁ sattānaṁ tādiso vipallāso na bhavissatīti adhippāyo.",
  "tika-vin01t11:780_10": "Idāni aññathā vipallāsappaṭilābhaṁ dassento āha ‘‘evaṁ panā’’tiādi.",
  "tika-vin01t11:780_11": "Garahantāti sammukhā garahantā.",
  "tika-vin01t11:780_12": "Upavadantāti parammukhā akkosantā.",
  "tika-vin01t11:781_0": "Nanu ca uttarakuruṁ piṇḍāya gamanaṁ paṭisedhetvā vipallāsampi sattā paṭilabheyyunti kāraṇaṁ na vuttaṁ,",
  "tika-vin01t11:781_1": "tasmā kimettha kāraṇanti āha ‘‘tattha kiñcāpī’’tiādi. Yadipi na vuttaṁ,",
  "tika-vin01t11:781_2": "tathāpi ‘‘vipallāsampi sattā paṭilabheyyu’’nti pubbe adhikatattā teneva kāraṇena piṇḍāya uttarakurugamanampi bhagavatā paṭisiddhanti viññāyati,",
  "tika-vin01t11:781_3": "tasmā tadeva kāraṇaṁ idhāpi gahetabbanti dassento āha ‘‘pubbe vuttanayeneva gahetabba’’nti.",
  "tika-vin01t11:781_4": "Vipallāsampi sattā paṭilabheyyunti idaṁ idha avuttampi ānetvā sambandhitabbanti adhippāyo.",
  "tika-vin01t11:781_5": "Atthopi cassa vuttasadisameva veditabboti.",
  "tika-vin01t11:781_6": "‘‘Evaṁ pana vipallāsaṁ paṭilabheyyu’’ntiādinā pacchā vuttameva atthavikappaṁ sandhāya vadati.",
  "tika-vin01t11:781_7": "Yaṁ pana tattha vuttaṁ ‘‘te guṇe nibbattetvā dubbhikkhakāle pathaviṁ parivattetvā pappaṭakojaṁ paribhuñjiṁsū’’ti,",
  "tika-vin01t11:781_8": "taṁ apanetvā te guṇe nibbattetvā dubbhikkhakāle uttarakuruṁ gantvā piṇḍāya caritvā paribhuñjiṁsūti evamettha yojanā kātabbā.",
  "tika-vin01t11:781_9": "Ekena padavītihārenāti ettha padassa vītiharaṇaṁ nikkhipanaṁ padavītihāro, padanikkhepo,",
  "tika-vin01t11:781_10": "tasmā ekena padanikkhepenāti vuttaṁ hoti.",
  "tika-vin01t11:781_11": "Ekena padavītihārena atikkamitabbaṭṭhānañca samagamanena dvinnaṁ padānaṁ antare muṭṭhiratanamattaṁ, tasmā.",
  "tika-vin01t11:781_12": "Mātikāmattaṁ adhiṭṭhahitvāti muṭṭhiratanappamāṇaṁ mātikāmattaṁ adhiṭṭhāyāti attho.",
  "tika-vin01t11:782_0": "Niṭṭhitā mahāmoggallānassa sīhanādakathā.",
  "tika-vin01t11:783_0": "Vinayapaññattiyācanakathā",
  "tika-vin01t11:784_0": "18.Vinayapaññattiyāti pubbe apaññattasikkhāpadaṁ sandhāya vuttaṁ.",
  "tika-vin01t11:784_1": "Thero hi paññattasikkhāpadāni ṭhapetvā idāni paññapetabbasikkhāpadāni pātimokkhuddesañca sandhāya ‘‘etassa bhagavā kālo, etassa sugata kālo,",
  "tika-vin01t11:784_2": "yaṁ bhagavā sāvakānaṁ sikkhāpadaṁ paññapeyya,",
  "tika-vin01t11:784_3": "uddiseyya pātimokkha’’nti (pārā. 21) āha. Bhagavatāpi –",
  "tika-vin01t11:785_0": "‘‘Ko nu kho, bhante, hetu, ko paccayo,",
  "tika-vin01t11:785_1": "yena pubbe appatarāni ceva sikkhāpadāni ahesuṁ,",
  "tika-vin01t11:785_2": "bahutarā ca bhikkhū aññāya saṇṭhahiṁsu. Ko pana, bhante, hetu, ko paccayo,",
  "tika-vin01t11:785_3": "yena etarahi bahutarāni ceva sikkhāpadāni honti,",
  "tika-vin01t11:785_4": "appatarā ca bhikkhū aññāya saṇṭhahantīti. Evametaṁ, bhaddāli, hoti,",
  "tika-vin01t11:785_5": "sattesu hāyamānesu saddhamme antaradhāyamāne bahutarāni ceva sikkhāpadāni honti,",
  "tika-vin01t11:785_6": "appatarā ca bhikkhū aññāya saṇṭhahantīti. Na tāva, bhaddāli,",
  "tika-vin01t11:785_7": "satthā sāvakānaṁ sikkhāpadaṁ paññapeti,",
  "tika-vin01t11:785_8": "yāva na idhekacce āsavaṭṭhānīyā dhammā saṅghe pātubhavantī’’ti –",
  "tika-vin01t11:786_0": "Imasmiṁ bhaddālisutte (ma. ni.",
  "tika-vin01t11:786_1": "2.145) viya ekaccesu paññattesupi tato paraṁ paññapetabbāni sandhāya ‘‘na tāva, sāriputta,",
  "tika-vin01t11:786_2": "satthā sāvakānaṁ sikkhāpadaṁ paññapetī’’ti vuttaṁ.",
  "tika-vin01t11:786_3": "Idheva ca aṭṭhakathāyaṁ ‘‘sāmampi pacanaṁ samaṇasāruppaṁ na hoti,",
  "tika-vin01t11:786_4": "na ca vaṭṭatī’’ti vacanaṁ ‘‘ratticchedo vā vassacchedo vā na kato’’ti vacanañca pubbe paññattasikkhāpadānaṁ sabbhāve pamāṇanti daṭṭhabbaṁ.",
  "tika-vin01t11:786_5": "Sesasikkhāpadānañceva pātimokkhuddesassa ca therassa āyācanena paññattattā ‘‘mūlato pabhuti nidānaṁ dassetu’’nti āha.",
  "tika-vin01t11:786_6": "Rahogatassāti raho janavivittaṁ ṭhānaṁ upagatassa.",
  "tika-vin01t11:786_7": "Tena gaṇasaṅgaṇikābhāvena therassa kāyavivekamāha.",
  "tika-vin01t11:786_8": "Paṭisallīnassāti nānārammaṇacārato cittassa nivattiyā paṭi sammadeva nilīnassa tattha avisaṭacittassa.",
  "tika-vin01t11:786_9": "Tena cittasaṅgaṇikābhāvenassa pubbabhāgiyaṁ cittavivekamāha.",
  "tika-vin01t11:786_10": "Ciranti kālāpekkhaṁ accantasaṁyoge upayogavacanaṁ.",
  "tika-vin01t11:786_11": "Cirāti cirakālayuttā ṭhiti abhedena vuttā.",
  "tika-vin01t11:787_0": "Etaṁna sakkotīti etaṁ vinicchinituṁ na sakkoti.",
  "tika-vin01t11:787_1": "Aṭṭhakathāyaṁ vuttanayaṁ dassetvā idāni theravādaṁ dassento āha ‘‘mahāpadumatthero panā’’tiādi.",
  "tika-vin01t11:787_2": "Aṭṭhakathāyampi ‘‘na sakkotī’’ti idaṁ yasmā jānamānopi sammadeva paricchindituṁ na sakkoti, tasmā vuttanti vadanti.",
  "tika-vin01t11:787_3": "Soḷasavidhāya paññāya matthakaṁ pattassāti majjhimanikāye anupadasuttantadesanāya (ma. ni. 3.93) –",
  "tika-vin01t11:788_0": "‘‘Mahāpañño bhikkhave sāriputto,",
  "tika-vin01t11:788_1": "puthupañño bhikkhave sāriputto,",
  "tika-vin01t11:788_2": "hāsapañño bhikkhave sāriputto,",
  "tika-vin01t11:788_3": "javanapañño bhikkhave sāriputto,",
  "tika-vin01t11:788_4": "tikkhapañño bhikkhave sāriputto,",
  "tika-vin01t11:788_5": "nibbedhikapañño bhikkhave sāriputto’’ti –",
  "tika-vin01t11:789_0": "Evamāgatā mahāpaññādikā cha,",
  "tika-vin01t11:789_1": "tasmiṁyeva sutte āgatā navānupubbavihārasamāpattipaññā,",
  "tika-vin01t11:789_2": "arahattamaggapaññāti imāsaṁ soḷasappabhedānaṁ paññānaṁ sāvakavisaye ukkaṭṭhakoṭippattassa.",
  "tika-vin01t11:790_0": "Kasmā panettha bhagavā vipassīādīnaṁ sattannaṁyeva buddhānaṁ brahmacariyassa ciraṭṭhitikāciraṭṭhitikabhāvaṁ kathesi,",
  "tika-vin01t11:790_1": "na buddhavaṁsadesanāyaṁ viya pañcavīsatiyā buddhānaṁ, tato vā pana bhiyyoti?",
  "tika-vin01t11:790_2": "Yesaṁ sammāsambuddhānaṁ paṭivedhasāsanaṁ ekaṁsato nicchayena ajjāpi dharati, na antarahitaṁ,",
  "tika-vin01t11:790_3": "te eva kittento vipassīādīnaṁyeva bhagavantānaṁ brahmacariyassa ciraṭṭhitikāciraṭṭhitikabhāvaṁ idha kathesi.",
  "tika-vin01t11:790_4": "Tesaṁyeva hi sāvakā tadā ceva etarahi ca suddhāvāsabhūmiyaṁ ṭhitā, na aññesaṁ parinibbutattā.",
  "tika-vin01t11:790_5": "Siddhatthatissaphussānaṁ kira buddhānaṁ sāvakā suddhāvāsesu uppannā uppattisamanantarameva imasmiṁ sāsane upakādayo viya arahattaṁ adhigantvā na cirasseva parinibbāyiṁsu,",
  "tika-vin01t11:790_6": "na tattha tattha sāvakā yāvatāyukaṁ aṭṭhaṁsūti vadanti.",
  "tika-vin01t11:790_7": "Apubbācarimaniyamo pana aparāparaṁ saṁsaraṇakasattāvāsavasena ekissā lokadhātuyā icchitoti na tenetaṁ virujjhatīti daṭṭhabbaṁ.",
  "tika-vin01t11:791_0": "19. Asādhāraṇo hetu,",
  "tika-vin01t11:791_1": "sādhāraṇo paccayoti evamādivibhāgena idha payojanaṁ natthi,",
  "tika-vin01t11:791_2": "vipassīādīnaṁ pana brahmacariyassa aciraṭṭhitikatāya ciraṭṭhitikatāya ca kāraṇapucchāparattā codanāyāti āha ‘‘hetu paccayoti ubhayametaṁ kāraṇādhivacana’’nti.",
  "tika-vin01t11:791_3": "Hinoti tena phalanti hetūti karaṇasādhanoyaṁ hetusaddoti āha ‘‘tena tassa phala’’ntiādi.",
  "tika-vin01t11:791_4": "Kattusādhanopi hetusaddo no na yujjati hinoti phalassa hetubhāvaṁ upagacchatīti hetūti.",
  "tika-vin01t11:791_5": "Taṁ paṭicca eti pavattatīti taṁ kāraṇaṁ paṭicca tassa phalaṁ eti pavattati nibbattatīti attho.",
  "tika-vin01t11:792_0": "Kilāsunoahesunti appossukkā ahesuṁ, nirussāhā ahesunti attho.",
  "tika-vin01t11:792_1": "Sā pana nirussāhatā na ālasiyavasenāti āha ‘‘na ālasiyakilāsuno’’ti,",
  "tika-vin01t11:792_2": "ālasiyavasena kilāsuno nāhesunti attho.",
  "tika-vin01t11:792_3": "Tattha kāraṇamāha ‘‘na hī’’tiādi.",
  "tika-vin01t11:792_4": "Ālasiyaṁ vāti iminā thinamiddhavasappavattānaṁ akusalānaṁ abhāvamāha.",
  "tika-vin01t11:792_5": "Osannavīriyatā vāti iminā pana ‘‘ālasiyābhāvepi antamaso annabhāranesādānampi sakkaccaṁyeva dhammaṁ desetī’’ti vacanato yassa kassacipi dhammadesanāya nirussāhatā natthīti dīpeti sabbesaṁ samakeneva ussāhena dhammadesanāya pavattanato. Tenāha ‘‘buddhā hī’’tiādi. Osannavīriyāti ohīnavīriyā, appossukkāti attho.",
  "tika-vin01t11:792_6": "Ussannavīriyāti adhikavīriyā, mahussāhāti attho. Vegenāti javena.",
  "tika-vin01t11:792_7": "Dhamme garu etesanti dhammagaruno.",
  "tika-vin01t11:792_8": "Dhamme gāravametesanti dhammagāravā.",
  "tika-vin01t11:792_9": "Vipassissa bhagavato kāle asīti vassasahassāni āyuppamāṇaṁ sikhissa sattati vassasahassāni,",
  "tika-vin01t11:792_10": "vessabhussa saṭṭhivassasahassāni āyuppamāṇanti āha ‘‘tesaṁ kira kāle dīghāyukā sattā’’ti. Abhisamentīti paṭivijjhanti.",
  "tika-vin01t11:793_0": "Niddosatāyāti vītikkamadosassa abhāvato.",
  "tika-vin01t11:793_1": "‘‘Imasmiṁ vītikkame ayaṁ nāma āpattī’’ti evaṁ āpattivasena apaññapetvā ‘‘pāṇātipātaṁ pahāya pāṇātipātā paṭivirato hotī’’tiādinā (dī. ni. 1.8,",
  "tika-vin01t11:793_2": "194) dhammadesanāvasena ovādasikkhāpadānaṁyeva paññattattā vuttaṁ ‘‘sattāpattikkhandhavasena āṇāsikkhāpadaṁ apaññatta’’nti.",
  "tika-vin01t11:793_3": "Channaṁ channaṁ vassānaṁ accayenāti pāṭhaseso daṭṭhabbo.",
  "tika-vin01t11:793_4": "Atha vā channaṁ channaṁ vassānaṁ osānadivasaṁ apekkhitvā ‘‘sakiṁ saki’’nti vuttattā tadapekkhamidaṁ sāmivacanaṁ.",
  "tika-vin01t11:793_5": "Sakalajambudīpe sabbopi bhikkhusaṅgho ekasmiṁyeva ṭhāne uposathaṁ akāsīti sambandho.",
  "tika-vin01t11:793_6": "Katamaṁ taṁ ṭhānanti āha ‘‘bandhumatiyā rājadhāniyā’’tiādi.",
  "tika-vin01t11:793_7": "Isipatanaṁ tena samayena khemaṁ nāma uyyānaṁ hoti,",
  "tika-vin01t11:793_8": "migānaṁ pana abhayavāsatthāya dinnattā migadāyoti vuccati.",
  "tika-vin01t11:793_9": "Taṁ sandhāya vuttaṁ ‘‘kheme migadāye’’ti.",
  "tika-vin01t11:794_0": "Abbokiṇṇāni dasapi vīsatipi bhikkhusahassāni vasantīti visabhāgapuggalehi asaṁsaṭṭhāni dasapi vīsatipi bhikkhūnaṁ sahassāni vasanti.",
  "tika-vin01t11:794_1": "Dīghanikāyaṭṭhakathāyaṁ pana ‘‘te sabbepi dvādasasahassabhikkhugaṇhanakā mahāvihārā abhayagiricetiyapabbatacittalapabbatavihārasadisā ca ahesu’’nti vuttaṁ.",
  "tika-vin01t11:794_2": "Uposathārocikāti uposathārocanakā.",
  "tika-vin01t11:794_3": "Tā kira devatā ekamhi vasse nikkhante tattha tattha gantvā ārocenti ‘‘nikkhantaṁ kho, mārisā, ekaṁ vassaṁ, pañca dāni vassāni sesāni,",
  "tika-vin01t11:794_4": "pañcannaṁ vassānaṁ accayena bandhumatī rājadhānī upasaṅkamitabbā pātimokkhuddesāyā’’ti.",
  "tika-vin01t11:794_5": "Tathā dvīsu vassesu nikkhantesu ‘‘nikkhantāni kho, mārisā, dve vassāni , cattāri vassāni sesāni,",
  "tika-vin01t11:794_6": "catunnaṁ vassānaṁ accayena bandhumatī rājadhānī upasaṅkamitabbā pātimokkhuddesāyā’’ti ārocenti.",
  "tika-vin01t11:794_7": "Imināva nayena tīsu catūsu pañcasu vassesu atikkantesu ārocenti.",
  "tika-vin01t11:794_8": "Tena vuttaṁ ‘‘mārisā ekaṁ vassaṁ atikkanta’’ntiādi.",
  "tika-vin01t11:794_9": "Sānubhāvāti iddhānubhāvena sānubhāvā.",
  "tika-vin01t11:794_10": "Te kira bhikkhūti ye devatānubhāvena gacchanti, te sandhāya vadati.",
  "tika-vin01t11:794_11": "Pācīnasamuddanteti pācīnasamuddassa samīpadese.",
  "tika-vin01t11:794_12": "Gamiyavattanti gamikehi kātabbaṁ senāsanapaṭijagganādivattaṁ.",
  "tika-vin01t11:794_13": "Uposathagganti uposathakaraṇaṭṭhānaṁ.",
  "tika-vin01t11:794_14": "Gatāva hontīti devatānubhāvena gatā eva honti.",
  "tika-vin01t11:794_15": "Teti attano attano ānubhāvena devatānubhāvena ca gatā sabbepi.",
  "tika-vin01t11:795_0": "Khantī paramantiādīsu (dī. ni. aṭṭha. 2.90; dha. pa. aṭṭha.",
  "tika-vin01t11:795_1": "2.185) parūpavādaṁ parāpakāraṁ sītuṇhādibhedañca guṇoparodhaṁ khamati sahati adhivāsetīti khanti.",
  "tika-vin01t11:795_2": "Sā pana sīlādīnaṁ paṭipakkhadhamme savisesaṁ tapati santapati vidhamatīti paramaṁ uttamaṁ tapo.",
  "tika-vin01t11:795_3": "Titikkhanaṁ khamanaṁ titikkhā. Khantiyāyevetaṁ vevacanaṁ.",
  "tika-vin01t11:795_4": "Akkharacintakā hi khamāyaṁ titikkhāsaddaṁ vaṇṇenti,",
  "tika-vin01t11:795_5": "tasmā evamettha attho daṭṭhabbo ‘‘titikkhāsaṅkhātā adhivāsanakhanti nāma uttamaṁ tapo’’ti.",
  "tika-vin01t11:795_6": "Nibbānaṁ paramaṁ vadanti buddhāti bhavena bhavantaraṁ vināti bhavanikantibhāvena saṁsibbati,",
  "tika-vin01t11:795_7": "sataṇhasseva vā āyatiṁ punabbhavabhāvato phalena saddhiṁ kammaṁ vināti saṁsibbatīti vānanti saṅkhyaṁ gatāya taṇhāya nikkhantaṁ nibbānaṁ tattha tassā sabbaso abhāvato.",
  "tika-vin01t11:795_8": "Taṁ nibbānaṁ pana santapaṇītanipuṇasivakhemādinā sabbākārena paramanti vadanti buddhā.",
  "tika-vin01t11:796_0": "Na hi pabbajito parūpaghātīti yo adhivāsanakhantirahitattā paraṁ upaghāteti bādhati vihiṁsati,",
  "tika-vin01t11:796_1": "so pabbajito nāma na hoti pabbājetabbadhammassa apabbājanato.",
  "tika-vin01t11:796_2": "Catutthapādo pana tatiyapādasseva vevacanaṁ anatthantarattā.",
  "tika-vin01t11:796_3": "‘‘Na hi pabbajito’’ti etassa hi ‘‘na samaṇo hotī’’ti vevacanaṁ.",
  "tika-vin01t11:796_4": "‘‘Parūpaghātī’’ti etassa ‘‘paraṁ viheṭhayanto’’ti vevacanaṁ.",
  "tika-vin01t11:796_5": "Atha vā parūpaghātīti sīlūpaghātī.",
  "tika-vin01t11:796_6": "Sīlañhi uttamaṭṭhena ‘‘para’’nti vuccati parasaddassa seṭṭhavācakattā ‘‘puggalaparoparaññū’’tiādīsu viya.",
  "tika-vin01t11:796_7": "Yo ca samaṇo paraṁ yaṁ kañci sattaṁ viheṭhayanto parūpaghātī hoti attano sīlavināsako,",
  "tika-vin01t11:796_8": "so pabbajito nāma na hotīti attho.",
  "tika-vin01t11:796_9": "Atha vā yo adhivāsanakhantiyā abhāvā parūpaghātī hoti,",
  "tika-vin01t11:796_10": "paraṁ antamaso ḍaṁsamakasampi jīvitā voropeti, so na hi pabbajito. Kiṁ kāraṇā?",
  "tika-vin01t11:796_11": "Pāpamalassa apabbājitattā anīhaṭattā. ‘‘Pabbājayamattano malaṁ,",
  "tika-vin01t11:796_12": "tasmā pabbajitoti vuccatī’’ti (dha. pa.",
  "tika-vin01t11:796_13": "388) idañhi pabbajitalakkhaṇaṁ .",
  "tika-vin01t11:796_14": "Yopi naheva kho upaghāteti na māreti, apica daṇḍādīhi viheṭheti,",
  "tika-vin01t11:796_15": "sopi paraṁ viheṭhayanto samaṇo na hoti. Kiṁkāraṇā? Vihesāya asamitattā.",
  "tika-vin01t11:796_16": "Samitattā samaṇoti vuccatīti idañhi samaṇalakkhaṇaṁ. ‘‘Samitattā hi pāpānaṁ, samaṇoti pavuccatī’’ti (dha. pa. 265) hi vuttaṁ.",
  "tika-vin01t11:797_0": "Apica bhagavā bhikkhūnaṁ pātimokkhaṁ uddisanto pātimokkhakathāya ca sīlappadhānattā sīlassa ca visesato doso paṭipakkhoti tassa niggaṇhanavidhiṁ dassetuṁ ādito ‘‘khantī paramaṁ tapo’’ti āha.",
  "tika-vin01t11:797_1": "Tena aniṭṭhassa paṭihananūpāyo vutto,",
  "tika-vin01t11:797_2": "titikkhāggahaṇena pana iṭṭhassa,",
  "tika-vin01t11:797_3": "tadubhayenapi uppannaṁ aratiṁ uppannaṁ ratiṁ abhibhuyya viharatīti ayamattho dassito.",
  "tika-vin01t11:797_4": "Taṇhāvānassa vūpasamanato nibbānaṁ paramaṁ vadanti buddhā.",
  "tika-vin01t11:797_5": "Tattha khantiggahaṇena payogavipattiyā abhāvo dassito,",
  "tika-vin01t11:797_6": "titikkhāggahaṇena āsayavipattiyā abhāvo.",
  "tika-vin01t11:797_7": "Tathā khantiggahaṇena parāparādhasahatā,",
  "tika-vin01t11:797_8": "titikkhāggahaṇena paresu anaparajjhanā dassitā.",
  "tika-vin01t11:797_9": "Evaṁ kāraṇamukhena anvayato pātimokkhaṁ dassetvā idāni byatirekato taṁ dassetuṁ ‘‘na hī’’tiādi vuttaṁ.",
  "tika-vin01t11:797_10": "Tena yathā sattānaṁ jīvitā voropanaṁ paraṁ pāṇileḍḍudaṇḍādīhi viheṭhanañca ‘‘parūpaghāto paraṁ viheṭhana’’nti vuccati,",
  "tika-vin01t11:797_11": "evaṁ tesaṁ sāpateyyāvaharaṇaṁ parāmasanaṁ visaṁvādanaṁ aññamaññabhedanaṁ pharusavacanena mammaghaṭṭanaṁ niratthakavippalāpo parasantakābhijjhānaṁ ucchedacintanaṁ micchābhinivesanañca upaghāto paraviheṭhanañca hotīti yassa kassaci akusalassa kammapathassa kammassa ca karaṇena pabbajito samaṇo ca na hotīti dasseti.",
  "tika-vin01t11:798_0": "Dutiyagāthāya sabbapāpassāti sabbākusalassa sabbassapi dvādasākusalassa sabbacittuppādasaṅgahitassa sāvajjadhammassa. Akaraṇanti anuppādanaṁ.",
  "tika-vin01t11:798_1": "Karaṇañhi nāma tassa attano santāne uppādananti tappaṭikkhepato akaraṇaṁ anuppādanaṁ.",
  "tika-vin01t11:798_2": "Kusalassāti catubhūmikakusalassa.",
  "tika-vin01t11:798_3": "‘‘Kusalassā’’ti hi idaṁ ‘‘etaṁ buddhāna sāsana’’nti vakkhamānattā ariyamaggadhamme tesañca sambhārabhūte tebhūmikakusale dhamme bodheti. Upasampadāti upasampādanaṁ.",
  "tika-vin01t11:798_4": "Taṁ pana atthato tassa kusalassa samadhigamo paṭilābho.",
  "tika-vin01t11:798_5": "Sacittapariyodapananti attano cittassa jotanaṁ cittassa pabhassarabhāvakaraṇaṁ sabbaso parisodhanaṁ. Taṁ pana arahattena hoti.",
  "tika-vin01t11:798_6": "Ettha ca yasmā aggamaggasamaṅgino cittaṁ sabbaso pariyodapīyati nāma,",
  "tika-vin01t11:798_7": "aggaphalakkhaṇe pana pariyodapitaṁ hoti puna pariyodapetabbatāya abhāvato,",
  "tika-vin01t11:798_8": "tasmā pariniṭṭhitapariyodapanataṁ sandhāya vuttaṁ ‘‘taṁ pana arahattena hotī’’ti.",
  "tika-vin01t11:798_9": "Iti sīlasaṁvarena sabbapāpaṁ pahāya lokiyalokuttarāhi samathavipassanāhi kusalaṁ sampādetvā arahattaphalena cittaṁ pariyodapetabbanti etaṁ buddhānaṁ sāsanaṁ ovādo anusiṭṭhi.",
  "tika-vin01t11:799_0": "Tatiyagāthāya anupavādoti vācāya kassaci anupavadanaṁ.",
  "tika-vin01t11:799_1": "Anupaghātoti kāyena manasā ca kassaci upaghātākaraṇaṁ manasāpi paresaṁ anatthacintanādivasena upaghātakaraṇassa vajjetabbattā.",
  "tika-vin01t11:799_2": "Pātimokkheti yaṁ taṁ paatimokkhaṁ atipamokkhaṁ uttamaṁ sīlaṁ,",
  "tika-vin01t11:799_3": "pāti vā sugatibhayehi mokkheti duggatibhayehi, yo vā naṁ pāti,",
  "tika-vin01t11:799_4": "taṁ mokkhetīti pātimokkhanti vuccati, tasmiṁ pātimokkhe ca.",
  "tika-vin01t11:799_5": "Saṁvaroti sattannaṁ āpattikkhandhānaṁ avītikkamalakkhaṇo saṁvaro.",
  "tika-vin01t11:799_6": "Mattaññutāti bhojane mattaññutā paṭiggahaṇaparibhogavasena pamāṇaññutā.",
  "tika-vin01t11:799_7": "Pantañca sayanāsananti janasaṅghaṭṭavirahitaṁ nijjanasambādhaṁ vivittaṁ senāsanañca.",
  "tika-vin01t11:799_8": "Ettha dvīhiyeva paccayehi catupaccayasantoso dīpitoti veditabbo paccayasantosasāmaññena itaradvayassapi lakkhaṇahāranayena jotitabhāvato.",
  "tika-vin01t11:799_9": "Adhicitte ca āyogoti vipassanāpādakaṁ aṭṭhasamāpatticittaṁ adhicittaṁ,",
  "tika-vin01t11:799_10": "tatopi ca maggaphalacittameva adhicittaṁ,",
  "tika-vin01t11:799_11": "tasmiṁ yathāvutte adhicitte āyogo ca, anuyogoti attho.",
  "tika-vin01t11:799_12": "Etaṁ buddhāna sāsananti etaṁ parassa anupavadanaṁ anupaghātanaṁ pātimokkhe saṁvaro paṭiggahaṇaparibhogesu mattaññutā vivittasenāsanasevanaṁ adhicittānuyogo ca buddhānaṁ sāsanaṁ ovādo anusiṭṭhi.",
  "tika-vin01t11:800_0": "Imā pana sabbabuddhānaṁ pātimokkhuddesagāthā hontīti veditabbā.",
  "tika-vin01t11:800_1": "Tenāha ‘‘eteneva upāyenā’’tiādi.",
  "tika-vin01t11:800_2": "Yāva sāsanapariyantāti dharamānakabuddhānaṁ anusāsanapariyantaṁ sandhāya vuttaṁ, yāva buddhā dharanti,",
  "tika-vin01t11:800_3": "tāva uddisitabbataṁ āgacchantīti vuttaṁ hoti.",
  "tika-vin01t11:800_4": "Ovādapātimokkhañhi buddhāyeva uddisanti, na sāvakā.",
  "tika-vin01t11:800_5": "Paṭhamabodhiyaṁyeva uddesamāgacchantīti sambandho.",
  "tika-vin01t11:800_6": "Paṭhamabodhi cettha vīsativassaparicchinnāti mahāgaṇṭhipade vuttaṁ.",
  "tika-vin01t11:800_7": "Tañca heṭṭhā aṭṭhakathāyameva ‘‘bhagavato hi paṭhamabodhiyaṁ vīsativassantare nibaddhupaṭṭhāko nāma natthī’’ti kathitattā ‘‘paṭhamabodhi nāma vīsativassānī’’ti gahetvā vuttaṁ.",
  "tika-vin01t11:800_8": "Ācariyadhammapālattherena pana ‘‘pañcacattālīsāya vassesu ādito pannarasa vassāni paṭhamabodhī’’ti vuttaṁ.",
  "tika-vin01t11:800_9": "Evañca sati majjhe pannarasa vassāni majjhimabodhi,",
  "tika-vin01t11:800_10": "ante pannarasa vassāni pacchimabodhīti tiṇṇaṁ bodhīnaṁ samappamāṇatā siyāti tampi yuttaṁ.",
  "tika-vin01t11:800_11": "Pannarasattikena hi pañcacattālīsa vassāni pūrenti.",
  "tika-vin01t11:800_12": "Aṭṭhakathāyaṁ pana pannarasavassappamāṇāya paṭhamabodhiyā vīsativassesuyeva antogadhattā ‘‘paṭhamabodhiyaṁ vīsativassantare’’ti vuttanti evampi sakkā viññātuṁ.",
  "tika-vin01t11:801_0": "Nanu ca kānici sikkhāpadāni paññapetvāpi na tāva āṇāpātimokkhaṁ anuññātaṁ pacchā therassa āyācanena anuññātattā,",
  "tika-vin01t11:801_1": "tasmā kathametaṁ vuttaṁ ‘‘sikkhāpadapaññattikālato pana pabhuti āṇāpātimokkhameva uddisīyatī’’ti,",
  "tika-vin01t11:801_2": "yadipi kānici sikkhāpadāni paññapetvāva āṇāpātimokkhaṁ na anuññātaṁ,",
  "tika-vin01t11:801_3": "tathāpi apaññatte sikkhāpade āṇāpātimokkhaṁ natthi,",
  "tika-vin01t11:801_4": "kintu paññatteyevāti imamatthaṁ dassetuṁ ‘‘sikkhāpadapaññattikālato pana pabhutī’’ti vuttaṁ.",
  "tika-vin01t11:801_5": "Pubbārāmeti sāvatthiyā pācīnadisābhāge katattā evaṁladdhavohāre mahāvihāre.",
  "tika-vin01t11:801_6": "Migāramātupāsādeti migāraseṭṭhino mātuṭṭhāniyattā migāramātāti saṅkhyaṁ gatāya visākhāmahāupāsikāya kārite pāsāde. Aṭṭhānanti hetupaṭikkhepo.",
  "tika-vin01t11:801_7": "Anavakāsoti paccayapaṭikkhepo.",
  "tika-vin01t11:801_8": "Ubhayenapi kāraṇameva paṭikkhipati. Yanti yena kāraṇena.",
  "tika-vin01t11:802_0": "Tesanti bhikkhūnaṁ.",
  "tika-vin01t11:802_1": "Sammukhasāvakānaṁ santike pabbajitāti sabbantimānaṁ subhaddasadisānaṁ sammukhasāvakānaṁ santike pabbajite sandhāya vadati.",
  "tika-vin01t11:802_2": "Khattiyakulādivaseneva vividhā kulāti sambandho.",
  "tika-vin01t11:802_3": "Uccanīcauḷāruḷārabhogādikulavasena vāti uccanīcakulavasena uḷāruḷārabhogādikulavasena vāti yojetabbaṁ.",
  "tika-vin01t11:802_4": "Tattha khattiyabrāhmaṇavasena vā khattiyabrāhmaṇagahapatikānaṁ vasena vā uccakulatā veditabbā, sesānaṁ vasena nīcakulatā.",
  "tika-vin01t11:802_5": "Uḷāruḷārabhogādikulavasena vāti uḷārataratamaupabhogavantādikulavasena.",
  "tika-vin01t11:802_6": "Uḷārātisayajotanatthañhi puna uḷāraggahaṇaṁ ‘‘dukkhadukkha’’ntiādīsu viya.",
  "tika-vin01t11:802_7": "Ādi-saddena uḷārānuḷārānaṁ gahaṇaṁ veditabbaṁ.",
  "tika-vin01t11:803_0": "Brahmacariyaṁ rakkhantīti vuttamevatthaṁ pakāsetvā dassento āha ‘‘ciraṁ pariyattidhammaṁ pariharantī’’ti.",
  "tika-vin01t11:803_1": "Apaññattepi sikkhāpade yadi samānajātiādikā siyuṁ,",
  "tika-vin01t11:803_2": "attano attano kulānugataganthaṁ viya na nāseyyuṁ.",
  "tika-vin01t11:803_3": "Yasmā pana sikkhāpadampi apaññattaṁ,",
  "tika-vin01t11:803_4": "ime ca bhikkhū na samānajātiādikā,",
  "tika-vin01t11:803_5": "tasmā vināsesunti imamatthaṁ dassetuṁ ‘‘yasmā ekanāmā…pe… tasmā aññamaññaṁ viheṭhentā’’tiādi vuttaṁ.",
  "tika-vin01t11:803_6": "Yadi evaṁ kasmā ciraṭṭhitikavārepi ‘‘nānānāmā’’tiādi vuttanti?",
  "tika-vin01t11:803_7": "Satipi tesaṁ nānājaccādibhāve sikkhāpadapaññattiyā eva sāsanassa cirappavattīti dassanatthaṁ vuttaṁ.",
  "tika-vin01t11:803_8": "Sikkhāpadapaññattivaseneva sāsanassa cirappavatti.",
  "tika-vin01t11:803_9": "Yasmā buddhā attano parinibbānato uddhampi vinetabbasattasambhave sati sikkhāpadaṁ paññapenti, asati na paññapenti, tasmāti veditabbo.",
  "tika-vin01t11:803_10": "Yathā kāyavacīdvārasaṅkhātaṁ viññattiṁ samuṭṭhāpetvā pavattamānampi cittaṁ tassāyeva viññattiyā vasena pavattanato ‘‘kāyavacīdvārehi pavatta’’nti vuccati, evaṁsampadamidaṁ daṭṭhabbaṁ.",
  "tika-vin01t11:803_11": "Yathā tanti ettha tanti nipātamattaṁ.",
  "tika-vin01t11:803_12": "Vaggasaṅgahapaṇṇāsasaṅgahādīhīti sīlakkhandhavaggamahāvaggādivaggasaṅgahavasena mūlapaṇṇāsamaajhamapaṇṇāsādipaṇṇāsasaṅgahavasena.",
  "tika-vin01t11:803_13": "Ādi-saddena saṁyuttādisaṅgaho veditabbo.",
  "tika-vin01t11:804_0": "Evaṁvitakketha,",
  "tika-vin01t11:804_1": "mā evaṁ vitakkayitthāti ettha evanti yathānusiṭṭhāya anusāsaniyā vidhivasena paṭisedhanavasena ca pavattitākāraparāmasanaṁ,",
  "tika-vin01t11:804_2": "sā ca sammāvitakkānaṁ micchāvitakkānañca pavattiākāradassanavasena pavattati atthaānisaṁsassa ādīnavassa ca vibhāvanatthaṁ.",
  "tika-vin01t11:804_3": "Tenāha ‘‘nekkhammavitakkādayo tayo vitakke vitakkethā’’tiādi.",
  "tika-vin01t11:804_4": "Ettha ādi-saddena abyāpādavitakkaavihiṁsāvitakkānaṁ gahaṇaṁ veditabbaṁ.",
  "tika-vin01t11:804_5": "Tattha nekkhammaṁ vuccati lobhato nikkhantattā alobho,",
  "tika-vin01t11:804_6": "nīvaraṇehi nikkhantattā paṭhamajjhānaṁ,",
  "tika-vin01t11:804_7": "sabbākusalehi nikkhantattā sabbo kusalo dhammo,",
  "tika-vin01t11:804_8": "sabbasaṅkhatehi nikkhantattā nibbānaṁ,",
  "tika-vin01t11:804_9": "upanissayato sampayogato ārammaṇakaraṇato ca nekkhammena paṭisaṁyutto vitakko nekkhammavitakko, sammāsaṅkappo.",
  "tika-vin01t11:804_10": "So asubhajjhānassa pubbabhāge kāmāvacaro hoti, asubhajjhāne rūpāvacaro,",
  "tika-vin01t11:804_11": "taṁ jhānaṁ pādakaṁ katvā uppannamaggaphalakāle lokuttaro.",
  "tika-vin01t11:804_12": "Byāpādassa paṭipakkho abyāpādo,",
  "tika-vin01t11:804_13": "kañcipi na byāpādenti etenāti vā abyāpādo, mettā.",
  "tika-vin01t11:804_14": "Yathāvuttena abyāpādena paṭisaṁyutto vitakko abyāpādavitakko.",
  "tika-vin01t11:804_15": "So mettājhānassa pubbabhāge kāmāvacaro hoti,",
  "tika-vin01t11:804_16": "mettābhāvanāvasena adhigate paṭhamajjhāne rūpāvacaro,",
  "tika-vin01t11:804_17": "taṁ jhānaṁ pādakaṁ katvā uppannamaggaphalakāle lokuttaro. Vihiṁsāya paṭipakkhā,",
  "tika-vin01t11:804_18": "na vihiṁsanti vā etāya satteti avihiṁsā, karuṇā.",
  "tika-vin01t11:804_19": "Tāya paṭisaṁyutto vitakko avihiṁsāvitakko.",
  "tika-vin01t11:804_20": "So karuṇājhānassa pubbabhāge kāmāvacaro,",
  "tika-vin01t11:804_21": "karuṇābhāvanāvasena adhigate paṭhamajjhāne rūpāvacaro,",
  "tika-vin01t11:804_22": "taṁ jhānaṁ pādakaṁ katvā uppannamaggaphalakāle lokuttaro.",
  "tika-vin01t11:805_0": "Nanu ca alobhādosāmohānaṁ aññamaññāvirahato nesaṁ vasena uppajjanakānaṁ imesaṁ nekkhammavitakkādīnaṁ aññamaññaṁ asaṅkarato vavatthānaṁ na hotīti? No na hoti.",
  "tika-vin01t11:805_1": "Yadā hi alobho padhāno hoti niyamitapariṇatasamudācārādivasena,",
  "tika-vin01t11:805_2": "tadā itare dve tadanvāyikā bhavanti.",
  "tika-vin01t11:805_3": "Tathā hi yadā alobhappadhāno nekkhammagaruko cittuppādo hoti,",
  "tika-vin01t11:805_4": "tadā laddhāvasaro nekkhammavitakko patiṭṭhahati.",
  "tika-vin01t11:805_5": "Taṁsampayuttassa pana adosalakkhaṇassa abyāpādassa vasena yo tasseva abyāpādavitakkabhāvo sambhaveyya,",
  "tika-vin01t11:805_6": "sati ca abyāpādavitakkabhāve kassacipi aviheṭhanajātikatāya avihiṁsāvitakkabhāvo ca sambhaveyya.",
  "tika-vin01t11:805_7": "Te itare dve tasseva nekkhammavitakkassa anugāmino sarūpato adissanato tasmiṁ sati honti,",
  "tika-vin01t11:805_8": "asati na hontīti anumāneyyā bhavanti.",
  "tika-vin01t11:805_9": "Evameva yadā mettāpadhāno cittuppādo hoti,",
  "tika-vin01t11:805_10": "tadā itare dve tadanvāyikā bhavanti.",
  "tika-vin01t11:805_11": "Yadā karuṇāpadhāno cittuppādo hoti,",
  "tika-vin01t11:805_12": "tadā itare dve tadanvāyikā bhavanti.",
  "tika-vin01t11:806_0": "Kāmavitakkādayoti ettha ādi-saddena byāpādavitakkavihiṁsāvitakkānaṁ gahaṇaṁ veditabbaṁ.",
  "tika-vin01t11:806_1": "Tattha kāmapaṭisaṁyutto vitakko kāmavitakko.",
  "tika-vin01t11:806_2": "Ettha hi dve kāmā vatthukāmo ca kilesakāmo ca.",
  "tika-vin01t11:806_3": "Tattha vatthukāmapakkhe ārammaṇavasena kāmehi paṭisaṁyutto vitakko kāmavitakko,",
  "tika-vin01t11:806_4": "kilesakāmapakkhe pana sampayogavasena kāmena paṭisaṁyuttoti yojetabbaṁ.",
  "tika-vin01t11:806_5": "Byāpādapaṭisaṁyutto vitakko byāpādavitakko.",
  "tika-vin01t11:806_6": "Vihiṁsāpaṭisaṁyutto vitakko vihiṁsāvitakko.",
  "tika-vin01t11:806_7": "Tesu dve sattesupi saṅkhāresupi uppajjanti.",
  "tika-vin01t11:806_8": "Kāmavitakko hi piye manāpe satte vā saṅkhāre vā vitakkentassa uppajjati,",
  "tika-vin01t11:806_9": "byāpādavitakko appiye amanāpe satte vā saṅkhāre vā kujjhitvā olokanakālato paṭṭhāya yāva vināsanā uppajjati,",
  "tika-vin01t11:806_10": "vihiṁsāvitakko saṅkhāresu nuppajjati.",
  "tika-vin01t11:806_11": "Saṅkhāro hi dukkhāpetabbo nāma natthi,",
  "tika-vin01t11:806_12": "‘‘ime sattā haññantu vā ucchijjantu vā vinassantu vā mā vā ahesu’’nti cintanakāle pana sattesu uppajjati.",
  "tika-vin01t11:806_13": "Atha kasmā vuttaṁ ‘‘saṅkhāro dukkhāpetabbo nāma natthī’’ti,",
  "tika-vin01t11:806_14": "nanu ye dukkhāpetabbāti icchitā sattasaññitā, tepi atthato saṅkhārā evāti? Saccametaṁ,",
  "tika-vin01t11:806_15": "te pana indriyabaddhā saviññāṇakatāya dukkhaṁ paṭisaṁvedenti,",
  "tika-vin01t11:806_16": "tasmā te vihiṁsāvitakkassa visayā icchitā sattasaññitā.",
  "tika-vin01t11:806_17": "Ye pana na dukkhaṁ paṭisaṁvedenti vuttalakkhaṇāyogato,",
  "tika-vin01t11:806_18": "te sandhāya ‘‘vihiṁsāvitakko saṅkhāresu nuppajjatī’’ti vuttaṁ.",
  "tika-vin01t11:807_0": "Anupādāya āsavehi cittāni vimucciṁsūti ettha āsavehīti katthuatthe karaṇaniddeso,",
  "tika-vin01t11:807_1": "cittānīti paccattabahuvacanaṁ, vimucciṁsūti kammasādhanaṁ,",
  "tika-vin01t11:807_2": "tasmā āsavehi kattubhūtehi anupādāya ārammaṇavasena aggahetvā cittāni vimuccitānīti evamettha attho gahetabboti āha ‘‘tesañhi cittānī’’tiādi.",
  "tika-vin01t11:807_3": "Yehi āsavehīti etthāpi kattuatthe eva karaṇaniddeso. Vimucciṁsūti kammasādhanaṁ.",
  "tika-vin01t11:807_4": "Na tetāni gahetvā vimucciṁsūti te āsavā tāni cittāni ārammaṇavasena na gahetvā vimucciṁsu vimocesuṁ.",
  "tika-vin01t11:807_5": "Ettha hi cittānīti upayogabahuvacanaṁ, vimucciṁsūti kattusādhanaṁ.",
  "tika-vin01t11:807_6": "Anuppādanirodhena nirujjhamānāti āyatiṁ anuppattisaṅkhātena nirodhena nirujjhamānā āsavā.",
  "tika-vin01t11:807_7": "Aggahetvā vimucciṁsūti ārammaṇakaraṇavasena aggahetvā cittāni vimocesuṁ.",
  "tika-vin01t11:807_8": "Vikasitacittā ahesunti sātisayañāṇarasmisamphassena samphullacittā ahesuṁ.",
  "tika-vin01t11:807_9": "Purimavacanāpekkhanti ‘‘aññatarasmiṁ bhiṁsanake vanasaṇḍe’’ti vuttavacanāpekkhaṁ.",
  "tika-vin01t11:807_10": "Tenāha ‘‘yaṁ vuttaṁ aññatarasmiṁ bhiṁsanake vanasaṇḍeti, tatrā’’ti.",
  "tika-vin01t11:807_11": "Katanti bhāvasādhanavāci idaṁ padanti āha ‘‘bhiṁsanakatasmiṁhoti, bhiṁsanakakiriyāyā’’ti.",
  "tika-vin01t11:807_12": "Bhiṁsanassa karaṇaṁ kiriyā bhiṁsanakataṁ, tasmiṁ bhiṁsanakatasmiṁ.",
  "tika-vin01t11:808_0": "Idāni aññathāpi atthayojanaṁ dassento āha ‘‘atha vā’’tiādi.",
  "tika-vin01t11:808_1": "Imasmiṁ atthavikappe bhiṁsayatīti bhiṁsano, bhiṁsano eva bhiṁsanako,",
  "tika-vin01t11:808_2": "tassa bhāvo bhiṁsanakattanti vattabbe ta-kārassa lopaṁ katvā ‘‘bhiṁsanakata’’nti vuttanti dassento āha ‘‘bhiṁsanakatasminti bhiṁsanakabhāveti attho’’tiādi.",
  "tika-vin01t11:808_3": "Yebhuyyaggahaṇaṁ lomavantavasenapi yojetabbaṁ,",
  "tika-vin01t11:808_4": "na lomavasenevāti āha ‘‘bahutarānaṁ vā’’tiādi.",
  "tika-vin01t11:809_0": "Purisayugavasenāti purisakālavasena,",
  "tika-vin01t11:809_1": "purisānaṁ āyuppamāṇavasenāti vuttaṁ hoti.",
  "tika-vin01t11:809_2": "‘‘Sabbapacchimako subhaddasadiso’’ti tīsupi gaṇṭhipadesu vuttaṁ.",
  "tika-vin01t11:809_3": "Tasmiṁ kāle vijjamānānaṁ dvinnaṁ purisānaṁ āyuparicchedaṁ sakalameva gahetvā ‘‘satasahassaṁ…pe… aṭṭhāsī’’ti vuttaṁ.",
  "tika-vin01t11:809_4": "Dveyeva purisayugānīti ettha purisānaṁ yugappavattikālo purisayugaṁ. Abhilāpamattameva cetaṁ,",
  "tika-vin01t11:809_5": "atthato pana purisova purisayugaṁ.",
  "tika-vin01t11:809_6": "Dharamāne bhagavati ekaṁ purisayugaṁ,",
  "tika-vin01t11:809_7": "parinibbute ekanti katvā ‘‘dveyeva purisayugānī’’ti vuttaṁ.",
  "tika-vin01t11:809_8": "Parinibbute pana bhagavati ekameva purisayugaṁ asītiyeva vassasahassāni brahmacariyaṁ aṭṭhāsīti veditabbaṁ.",
  "tika-vin01t11:810_0": "20.Sāvakayugānīti sāvakā eva sāvakayugāni.",
  "tika-vin01t11:810_1": "Asambhuṇantenāti apāpuṇantena.",
  "tika-vin01t11:810_2": "Gabbhaṁ gaṇhāpentassāti sabbaññutaññāṇassa vijāyanatthaṁ ñāṇagabbhaṁ gaṇhāpentassa.",
  "tika-vin01t11:811_0": "21.Koanusandhīti pubbāparakathānaṁ kiṁ anusandhānaṁ, ko sambandhoti attho.",
  "tika-vin01t11:811_1": "Sikkhāpadapaññattiyācanāpekkhanti yācīyatīti yācanā,",
  "tika-vin01t11:811_2": "sikkhāpadapaññattiyeva yācanā sikkhāpadapaññattiyācanā,",
  "tika-vin01t11:811_3": "taṁ apekkhatīti sikkhāpadapaññattiyācanāpekkhaṁ bhummavacanaṁ,",
  "tika-vin01t11:811_4": "yāciyamānasikkhāpadapaññattiapekkhaṁ bhummavacananti vuttaṁ hoti.",
  "tika-vin01t11:811_5": "Yācanavisiṭṭhā sikkhāpadapaññattiyeva hi ‘‘tatthā’’ti iminā parāmaṭṭhā,",
  "tika-vin01t11:811_6": "teneva vakkhati ‘‘tattha tassā sikkhāpadapaññattiyā’’ti.",
  "tika-vin01t11:811_7": "Yaṁ vuttanti ‘‘sikkhāpadaṁ paññapeyyā’’ti iminā yaṁ sikkhāpadapaññapanaṁ vuttaṁ, yācitanti attho.",
  "tika-vin01t11:811_8": "Tattha tassā sikkhāpadapaññattiyāti tassaṁ yāciyamānasikkhāpadapaññattiyanti attho.",
  "tika-vin01t11:811_9": "Akālanti sikkhāpadapaññattiyā akālaṁ.",
  "tika-vin01t11:812_0": "Āsavaṭṭhānīyāti ettha adhikaraṇe anīyasaddoti āha ‘‘āsavā tiṭṭhanti etesū’’tiādi . Ke pana te āsavā,",
  "tika-vin01t11:812_1": "ke ca dhammā tadadhikaraṇabhūtāti āha ‘‘yesu diṭṭhadhammikasamparāyikā’’tiādi.",
  "tika-vin01t11:812_2": "Diṭṭhadhammikā parūpavādādayo,",
  "tika-vin01t11:812_3": "samparāyikā āpāyikā apāyadukkhavisesā.",
  "tika-vin01t11:812_4": "Te āsavanti tena tena paccayavasena pavattantīti āsavā. Nesanti parūpavādādiāsavānaṁ. Teti vītikkamadhammā.",
  "tika-vin01t11:812_5": "Asati āsavaṭṭhānīye dhamme sikkhāpadapaññattiyaṁ ko doso,",
  "tika-vin01t11:812_6": "yenevaṁ vuttanti āha ‘‘yadi hi paññapeyyā’’tiādi,",
  "tika-vin01t11:812_7": "vītikkamadosaṁ adisvā yadi paññapeyyāti adhippāyo.",
  "tika-vin01t11:812_8": "Parammukhā akkosanaṁ parūpavādo,",
  "tika-vin01t11:812_9": "parehi vacanesu dosāropanaṁ parūpārambho,",
  "tika-vin01t11:812_10": "sammukhā garahanaṁ garahadoso.",
  "tika-vin01t11:813_0": "Kathañhi nāma paliveṭhessatīti sambandho,",
  "tika-vin01t11:813_1": "kathaṁ-saddayoge anāgatappayogo daṭṭhabbo. Anvāyikoti anuvattako. Bhogakkhandhanti bhogarāsiṁ.",
  "tika-vin01t11:813_2": "‘‘Amhākamete’’ti ñāyantīti ñātī,",
  "tika-vin01t11:813_3": "pitāmahapituputtādivasena parivaṭṭanaṭṭhena parivaṭṭo,",
  "tika-vin01t11:813_4": "ñātīyeva parivaṭṭo ñātiparivaṭṭo.",
  "tika-vin01t11:813_5": "Ghāsacchādanaparamatāya santuṭṭhāti ghāsacchādane paramatāya uttamatāya santuṭṭhā,",
  "tika-vin01t11:813_6": "ghāsacchādanapariyesane sallekhavasena paramatāya ukkaṭṭhabhāve saṇṭhitāti attho.",
  "tika-vin01t11:813_7": "Ghāsacchādanameva vā paramaṁ paramā koṭi etesaṁ na tato paraṁ kiñci asāmisajātaṁ pariyesanti paccāsīsanti cāti ghāsacchādanaparamā,",
  "tika-vin01t11:813_8": "tesaṁ bhāvo ghāsacchādanaparamatā,",
  "tika-vin01t11:813_9": "tassaṁ ghāsacchādanaparamatāya santuṭṭhā.",
  "tika-vin01t11:813_10": "Tesu nāma koti yathāvuttaguṇavisiṭṭhesu tesu bhikkhūsu ko nāma.",
  "tika-vin01t11:813_11": "Lokāmisabhūtanti lokapariyāpannaṁ hutvā kilesehi āmasitabbattā lokāmisabhūtaṁ.",
  "tika-vin01t11:813_12": "Pabbajjāsaṅkhepenevāti ‘‘pāṇātipātā veramaṇī’’tiādinā pabbajjāmukheneva. Etanti methunādīnaṁ akaraṇaṁ.",
  "tika-vin01t11:813_13": "Thāmanti sikkhāpadānaṁ paññāpanakiriyāya sāmatthiyaṁ.",
  "tika-vin01t11:813_14": "Balanti yāthāvato sabbadhammānaṁ paṭivedhasamatthaṁ ñāṇabalaṁ. Kuppeyyāti kuppaṁ bhaveyya.",
  "tika-vin01t11:813_15": "Etassevatthassa pākaṭakaraṇaṁ na yathāṭhāne tiṭṭheyyāti,",
  "tika-vin01t11:813_16": "paññattiṭṭhāne na tiṭṭheyyāti attho.",
  "tika-vin01t11:813_17": "Akusaloti tikicchituṁ yuttakālassa aparijānanato akusalo acheko. Avuddhi anayo, byasanaṁ dukkhaṁ.",
  "tika-vin01t11:813_18": "Paṭikaccevāti gaṇḍuppādanato paṭhamameva.",
  "tika-vin01t11:813_19": "Sañchaviṁ katvāti sobhanacchaviṁ katvā. Bālavejjoti apaṇḍitavejjo.",
  "tika-vin01t11:813_20": "Lohitakkhayañca maṁ pāpetīti vibhattivipariṇāmaṁ katvā yojetabbaṁ.",
  "tika-vin01t11:814_0": "Akālaṁ dassetvāti sikkhāpadapaññattiyā akālaṁ dassetvā.",
  "tika-vin01t11:814_1": "Rogaṁ vūpasametvāti phāsuṁ katvā.",
  "tika-vin01t11:814_2": "Sake ācariyaketi ācariyassa bhāvo, kammaṁ vā ācariyakaṁ, tasmiṁ attano ācariyabhāve, ācariyakamme vā.",
  "tika-vin01t11:814_3": "Nimittatthe cetaṁ bhummavacanaṁ.",
  "tika-vin01t11:814_4": "Viditānubhāvoti pākaṭānubhāvo.",
  "tika-vin01t11:815_0": "Vipulabhāvenāti pabbajitānaṁ bahubhāvena.",
  "tika-vin01t11:815_1": "Sāsane ekacce āsavaṭṭhānīyā dhammā na uppajjantīti yasmā senāsanāni pahonti,",
  "tika-vin01t11:815_2": "tasmā āvāsamacchariyādihetukā sāsane ekacce āsavaṭṭhānīyā dhammā na uppajjanti.",
  "tika-vin01t11:815_3": "Iminā nayenāti etena padasodhammasikkhāpadādīnaṁ saṅgaho daṭṭhabbo.",
  "tika-vin01t11:816_0": "Lābhaggamahattanti cīvarādilabhitabbapaccayo lābho,",
  "tika-vin01t11:816_1": "tassa aggaṁ mahattaṁ paṇītatā bahubhāvo vā.",
  "tika-vin01t11:816_2": "Bahussutassa bhāvo bāhusaccaṁ.",
  "tika-vin01t11:816_3": "Ayoniso ummujjamānāti anupāyena abhinivisamānā, viparītato jānamānāti attho.",
  "tika-vin01t11:816_4": "Rasena rasaṁ saṁsanditvāti sabhāvena sabhāvaṁ saṁsanditvā,",
  "tika-vin01t11:816_5": "anuññātapaccattharaṇādīsu sukhasamphassasāmaññato upādinnaphassarasepi anavajjasaññitāya anupādinnaphassarasena upādinnaphassarasaṁ saṁsanditvā,",
  "tika-vin01t11:816_6": "samānabhāvaṁ upanetvāti attho.",
  "tika-vin01t11:816_7": "Uddhammaṁ ubbinayaṁsatthusāsanaṁ dīpentīti ‘‘tathāhaṁ bhagavatā dhammaṁ desitaṁ ājānāmī’’tiādinā (pāci.",
  "tika-vin01t11:816_8": "418) satthusāsanaṁ uddhammaṁ ubbinayaṁ katvā dīpenti.",
  "tika-vin01t11:817_0": "Imasmiṁ attheti ‘‘nirabbudo hi, sāriputta, bhikkhusaṅgho’’ti (pārā.",
  "tika-vin01t11:817_1": "21) evaṁ vuttabhikkhusaṅghasaññite atthe.",
  "tika-vin01t11:817_2": "Kathaṁ pana dussīlānaṁ corabhāvoti āha ‘‘te hi assamaṇāva hutvā’’tiādi.",
  "tika-vin01t11:817_3": "Kāḷakadhammayogāti dussīlatāsaṅkhātapāpadhammayogato. Pabhassaroti pabhassarasīlo.",
  "tika-vin01t11:817_4": "Sāroti vuccantīti sāsanabrahmacariyassa sārabhūtattā sīlādayo guṇā ‘‘sāro’’ti vuccanti.",
  "tika-vin01t11:818_0": "Sabbaparittaguṇoti sabbehi nihīnaguṇo, appaguṇo vā.",
  "tika-vin01t11:818_1": "So sotāpannoti ānandattheraṁ sandhāya vadati.",
  "tika-vin01t11:818_2": "Sotaṁ āpannoti maggasotaṁ āpanno.",
  "tika-vin01t11:818_3": "Paṭipakkhadhammānaṁ anavasesato savanato pellanato soto ariyamaggoti āha ‘‘sototi ca maggassetaṁ adhivacana’’nti.",
  "tika-vin01t11:818_4": "Sotāpannoti tena samannāgatassa puggalassāti iminā maggasamaṅgī sotāpannoti vatvā tamevatthaṁ udāharaṇena sādhetvā idāni idhādhippetapuggalaṁ niddhāretvā dassento āha ‘‘idha panā’’tiādi.",
  "tika-vin01t11:818_5": "Idha āpannasaddo ‘‘phalasacchikiriyāya paṭipanno’’tiādīsu (saṁ. ni.",
  "tika-vin01t11:818_6": "5.488) viya vattamānakālikoti āha ‘‘maggena phalassa nāmaṁ dinna’’nti.",
  "tika-vin01t11:818_7": "Maggena hi attanā sadisassa aṭṭhaṅgikassa vā sattaṅgikassa vā phalassa sototi nāmaṁ dinnaṁ,",
  "tika-vin01t11:818_8": "atītakālikatte pana sarasatova nāmalābho siyā.",
  "tika-vin01t11:818_9": "Maggakkhaṇe hi maggasotaṁ āpajjati nāma, phalakkhaṇe āpanno.",
  "tika-vin01t11:819_0": "Virūpaṁ sadukkhaṁ saupāyāsaṁ nipātetīti vinipāto, apāyadukkhe khipanako. Dhammoti sabhāvo.",
  "tika-vin01t11:819_1": "Tenāha ‘‘na attānaṁ apāyesu vinipātanasabhāvo’’ti.",
  "tika-vin01t11:819_2": "Atha vā dhammoti apāyesu khipanako sakkāyadiṭṭhiādiko akusaladhammo.",
  "tika-vin01t11:819_3": "Yassa pana so akusaladhammo natthi sabbaso pahīnattā,",
  "tika-vin01t11:819_4": "so yasmā apāyesu attānaṁ vinipātanasabhāvo na hoti,",
  "tika-vin01t11:819_5": "tasmā vuttaṁ ‘‘na attānaṁ apāyesu vinipātanasabhāvoti vuttaṁ hotī’’ti.",
  "tika-vin01t11:819_6": "Kasmāti avinipātanadhammatāya kāraṇaṁ pucchati.",
  "tika-vin01t11:819_7": "Apāyaṁ gamentīti apāyagamanīyā.",
  "tika-vin01t11:819_8": "Vinipātanasabhāvoti uppajjanasabhāvo.",
  "tika-vin01t11:819_9": "Sammattaniyāmena maggenāti sammā bhavaniyāmakena paṭiladdhamaggena.",
  "tika-vin01t11:819_10": "Niyatoti vā heṭṭhimantato sattamabhavato upari anuppajjanadhammatāya niyato.",
  "tika-vin01t11:819_11": "Sambodhīti uparimaggattayasaṅkhātā sambodhi. Sambujjhatīti hi sambodhi, ariyamaggo.",
  "tika-vin01t11:819_12": "So ca idha paṭhamamaggassa adhigatattā avasiṭṭho eva adhigantabbabhāvena icchitabboti.",
  "tika-vin01t11:819_13": "Tenāha ‘‘uparimaggattayaṁ avassaṁ sampāpako’’ti.",
  "tika-vin01t11:819_14": "Uparimaggattayaṁ avassaṁ sampāpuṇātīti sampāpako, sotāpanno.",
  "tika-vin01t11:820_0": "Vinayapaññattiyācanakathā niṭṭhitā.",
  "tika-vin01t11:821_0": "Buddhāciṇṇakathā",
  "tika-vin01t11:822_0": "22.Anudhammatāti lokuttaradhammānugato dhammo.",
  "tika-vin01t11:822_1": "Anapaloketvāti padassa vivaraṇaṁ ‘‘anāpucchitvā’’ti.",
  "tika-vin01t11:822_2": "Janapadacārikaṁ pakkamantīti ettha iti-saddo gamyamānatāya na vutto,",
  "tika-vin01t11:822_3": "evaṁ aññatthāpi īdisesu ṭhānesu.",
  "tika-vin01t11:822_4": "Tattha janapadacārikanti janapadesu caraṇaṁ, caraṇaṁ vā cāro, so eva cārikā,",
  "tika-vin01t11:822_5": "janapadesu cārikā janapadacārikā. Taṁ pakkamanti,",
  "tika-vin01t11:822_6": "janapadagamanaṁ gacchantīti attho.",
  "tika-vin01t11:822_7": "Pakkamantiyevāti avadhāraṇena no na pakkamantīti dasseti.",
  "tika-vin01t11:822_8": "‘‘Janapadacārikaṁ pakkamantī’’ti ettha ṭhatvā bhagavato cārikāpakkamanavidhiṁ dassento āha ‘‘janapadacārikaṁ carantā cā’’tiādi. Cārikā ca nāmesā (dī. ni. aṭṭha. 1.254; ma. ni. aṭṭha.",
  "tika-vin01t11:822_9": "1.254) duvidhā turitacārikā ceva aturitacārikā ca.",
  "tika-vin01t11:822_10": "Tattha dūrepi bodhaneyyapuggalaṁ disvā tassa bodhanatthāya sahasā gamanaṁ turitacārikā nāma,",
  "tika-vin01t11:822_11": "sā mahākassapattherapaccuggamanādīsu daṭṭhabbā.",
  "tika-vin01t11:822_12": "Bhagavā hi mahākassapattheraṁ paccuggacchanto muhuttena tigāvutamagamāsi,",
  "tika-vin01t11:822_13": "āḷavakassatthāya tiṁsayojanaṁ, tathā aṅgulimālassa,",
  "tika-vin01t11:822_14": "pukkusātissa pana pañcacattālīsayojanaṁ,",
  "tika-vin01t11:822_15": "mahākappinassa vīsayojanasataṁ,",
  "tika-vin01t11:822_16": "dhaniyassatthāya sattayojanasatāni agamāsi,",
  "tika-vin01t11:822_17": "dhammasenāpatino saddhivihārikassa vanavāsītissasāmaṇerassa tigāvutādhikaṁ vīsayojanasataṁ agamāsi, ayaṁ turitacārikā.",
  "tika-vin01t11:822_18": "Yaṁ pana gāmanigamanagarapaṭipāṭiyā devasikaṁ yojanaaḍḍhayojanavasena piṇḍapātacariyādīhi lokaṁ anuggaṇhantassa gamanaṁ, ayaṁ aturitacārikā nāma.",
  "tika-vin01t11:822_19": "Imaṁ pana cārikaṁ caranto bhagavā mahāmaṇḍalaṁ majjhimamaṇḍalaṁ antimamaṇḍalanti imesaṁ tiṇṇaṁ maṇḍalānaṁ aññatarasmiṁ carati.",
  "tika-vin01t11:822_20": "Tattha ‘‘janapadacārika’’nti vuttattā aturitacārikāva idhādhippetā.",
  "tika-vin01t11:822_21": "Tameva vibhajitvā dassento āha ‘‘mahāmaṇḍalaṁ majjhimamaṇḍala’’ntiādi.",
  "tika-vin01t11:823_0": "Tattha antimamaṇḍalanti khuddakamaṇḍalaṁ,",
  "tika-vin01t11:823_1": "itaresaṁ vā maṇḍalānaṁ antogadhattā antimamaṇḍalaṁ,",
  "tika-vin01t11:823_2": "abbhantarimamaṇḍalanti vuttaṁ hoti.",
  "tika-vin01t11:823_3": "Imesaṁ pana maṇḍalānaṁ kiṁ pamāṇanti āha ‘‘tattha mahāmaṇḍalaṁ navayojanasatika’’ntiādi.",
  "tika-vin01t11:823_4": "Navayojanasatikampi ṭhānaṁ majjhimadesapariyāpannameva,",
  "tika-vin01t11:823_5": "tato paraṁ nādhippetaṁ turitacārikāvasena agamanato.",
  "tika-vin01t11:823_6": "Yasmā nikkhantakālato paṭṭhāya gatagataṭṭhānassa catūsu passesu samantato yojanasataṁ ekakolāhalaṁ hoti,",
  "tika-vin01t11:823_7": "purimaṁ purimaṁ āgatā nimantetuṁ labhanti,",
  "tika-vin01t11:823_8": "itaresu dvīsu maṇḍalesu sakkāro mahāmaṇḍalaṁ osarati,",
  "tika-vin01t11:823_9": "tattha buddhā bhagavanto tesu tesu gāmanigamesu ekāhaṁ dvīhaṁ vasantā mahājanaṁ āmisapaṭiggahena anuggaṇhanti,",
  "tika-vin01t11:823_10": "dhammadānena ca vivaṭṭūpanissitaṁ kusalaṁ vaḍḍhenti,",
  "tika-vin01t11:823_11": "tasmā vuttaṁ ‘‘gāmanigamādīsu mahājanaṁ āmisapaṭiggahena anuggaṇhantā’’tiādi.",
  "tika-vin01t11:823_12": "Samathavipassanā taruṇā hontīti ettha taruṇā vipassanāti saṅkhāraparicchedane ñāṇaṁ kaṅkhāvitaraṇe ñāṇaṁ sammasane ñāṇaṁ maggāmagge ñāṇanti catunnaṁ ñāṇānaṁ adhivacanaṁ.",
  "tika-vin01t11:823_13": "Samathassa taruṇabhāvo pana upacārasamādhivasena veditabbo.",
  "tika-vin01t11:823_14": "‘‘Sace pana antovasse bhikkhūnaṁ samathavipassanā taruṇā hontī’’ti idaṁ nidassanamattanti daṭṭhabbaṁ.",
  "tika-vin01t11:823_15": "Aññenapi majjhimamaṇḍale veneyyānaṁ ñāṇaparipākādikāraṇena majjhimamaṇḍale cārikaṁ caritukāmā cātumāsaṁ vasitvāva nikkhamanti.",
  "tika-vin01t11:824_0": "Pavāraṇāsaṅgahaṁ datvāti anumatidānavasena datvā.",
  "tika-vin01t11:824_1": "Māgasirassa paṭhamadivaseti māgasiramāsassa paṭhamadivase.",
  "tika-vin01t11:824_2": "Idañcetarahi pavattavohāravasena kattikamāsassa aparapakkhapāṭipadadivasaṁ sandhāya vuttaṁ. Tesanti tesaṁ buddhānaṁ.",
  "tika-vin01t11:824_3": "Tehi vinetabbattā ‘‘tesaṁ vineyyasattā’’ti vuttaṁ.",
  "tika-vin01t11:824_4": "Vineyyasattāti ca cārikāya vinetabbasattā.",
  "tika-vin01t11:824_5": "Māgasiramāsampi tattheva vasitvā phussamāsassa paṭhamadivaseti idampi nidassanamattanti daṭṭhabbaṁ.",
  "tika-vin01t11:824_6": "Catumāsavutthānampi buddhānaṁ vineyyasattā aparipakkindriyā honti,",
  "tika-vin01t11:824_7": "tesaṁ indriyaparipākaṁ āgamayamānā aparampi ekamāsaṁ vā dviticatumāsaṁ vā tatthevavasitvā mahābhikkhusaṅghaparivārā nikkhamitvā purimanayeneva lokaṁ anuggaṇhantā sattahi vā chahi vā pañcahi vā catūhi vā māsehi cārikaṁ pariyosāpenti.",
  "tika-vin01t11:824_8": "Veneyyavasenevāti avadhāraṇena na cīvarādihetu carantīti dasseti.",
  "tika-vin01t11:824_9": "Tathā hi imesu tīsu maṇḍalesu yattha katthaci cārikaṁ carantā na cīvarādihetu caranti,",
  "tika-vin01t11:824_10": "atha kho ye duggatabālajiṇṇabyādhikā,",
  "tika-vin01t11:824_11": "te ‘‘kadā tathāgataṁ āgantvā passissanti,",
  "tika-vin01t11:824_12": "mayi pana cārikaṁ carante mahājano tathāgatadassanaṁ labhissati,",
  "tika-vin01t11:824_13": "tattha keci cittāni pasādessanti, keci mālādīhi pūjessanti,",
  "tika-vin01t11:824_14": "keci kaṭacchubhikkhaṁ dassanti,",
  "tika-vin01t11:824_15": "keci micchādassanaṁ pahāya sammādiṭṭhikā bhavissanti,",
  "tika-vin01t11:824_16": "taṁ nesaṁ bhavissati dīgharattaṁ hitāya sukhāyā’’ti evaṁ lokānukampāya cārikaṁ caranti.",
  "tika-vin01t11:825_0": "Apica catūhi kāraṇehi buddhā bhagavanto cārikaṁ caranti jaṅghavihāravasena sarīraphāsukatthāya,",
  "tika-vin01t11:825_1": "aṭṭhuppattikālābhikaṅkhanatthāya,",
  "tika-vin01t11:825_2": "bhikkhūnaṁ sikkhāpadapaññāpanatthāya,",
  "tika-vin01t11:825_3": "tattha tattha paripākagatindriye bodhaneyyasatte bodhanatthāyāti.",
  "tika-vin01t11:825_4": "Aparehipi catūhi kāraṇehi buddhā bhagavanto cārikaṁ caranti buddhaṁ saraṇaṁ gacchissantīti vā, dhammaṁ,",
  "tika-vin01t11:825_5": "saṅghaṁ saraṇaṁ gacchissantīti vā,",
  "tika-vin01t11:825_6": "mahatā dhammavassena catasso parisā santappessāmāti vā.",
  "tika-vin01t11:825_7": "Aparehipi pañcahi kāraṇehi buddhā bhagavanto cārikaṁ caranti pāṇātipātā viramissantīti vā, adinnādānā, kāmesumicchācārā, musāvādā,",
  "tika-vin01t11:825_8": "surāmerayamajjapamādaṭṭhānā viramissantīti vā.",
  "tika-vin01t11:825_9": "Aparehipi aṭṭhahi kāraṇehi buddhā bhagavanto cārikaṁ caranti paṭhamaṁ jhānaṁ paṭilabhissantīti vā,",
  "tika-vin01t11:825_10": "dutiyaṁ…pe… nevasaññānāsaññāyatanasamāpattiṁ paṭilabhissantīti vā.",
  "tika-vin01t11:825_11": "Aparehipi aṭṭhahi kāraṇehi buddhā bhagavanto cārikaṁ caranti sotāpattimaggaṁ adhigamissantīti vā,",
  "tika-vin01t11:825_12": "sotāpattiphalaṁ…pe… arahattaphalaṁ sacchikarissantīti vāti.",
  "tika-vin01t11:826_0": "Pupphāni ocinantā viya carantīti iminā yathā mālākāro bahuṁ pupphagacchaṁ disvā tattha cirampi ṭhatvā pupphāni ocinitvā pupphasuññaṁ gacchaṁ disvā tattha papañcaṁ akatvā taṁ pahāya aññattha gantvā pupphāni ocinanto vicarati,",
  "tika-vin01t11:826_1": "evameva buddhāpi yattha gāmanigamādīsu vineyyasattā bahū honti,",
  "tika-vin01t11:826_2": "tattha cirampi vasantā te vinetvā vineyyasuññagāmādīsu papañcaṁ akatvā taṁ pahāya aññattha bahuvineyyakesu gāmādīsu vasantā vicarantīti dasseti.",
  "tika-vin01t11:826_3": "Tatoyeva ca atikhuddakepi antimamaṇḍale upanissayavantānaṁ bahubhāvato tāva bahumpi kālaṁ sattamāsapariyantaṁ cārikaṁ caranti.",
  "tika-vin01t11:827_0": "Santasabhāvattā kilesasamaṇahetutāya vā santaṁ nibbānaṁ,",
  "tika-vin01t11:827_1": "sukhakāraṇatāya ca sukhanti āha ‘‘santaṁ sukhaṁ nibbānamārammaṇaṁ katvā’’ti.",
  "tika-vin01t11:827_2": "Dasasahassacakkavāḷeti jātikkhettabhūtāya dasasahassilokadhātuyā.",
  "tika-vin01t11:827_3": "Idañca devabrahmānaṁ vasena vuttaṁ,",
  "tika-vin01t11:827_4": "manussā pana imasmiṁyeva cakkavāḷe bodhaneyyā honti.",
  "tika-vin01t11:827_5": "Bodhaneyyasattasamavalokananti paṭhamaṁ mahākaruṇāya pharitvā pacchā sabbaññutaññāṇajālaṁ pattharitvā tassa anto paviṭṭhānaṁ bodhaneyyasattānaṁ samolokanaṁ.",
  "tika-vin01t11:827_6": "Buddhā kira mahākaruṇāsamāpattiṁ samāpajjitvā tato vuṭṭhāya ‘‘ye sattā bhabbā paripākañāṇā ajjayeva mayā vinetabbā,",
  "tika-vin01t11:827_7": "te mayhaṁ ñāṇassa upaṭṭhahantū’’ti cittaṁ adhiṭṭhāya samannāharanti.",
  "tika-vin01t11:827_8": "Tesaṁ saha samannāhārā eko vā dve vā bahū vā tadā vinayūpagā veneyyā sabbaññutaññāṇassa āpāthamāgacchanti, ayamettha buddhānubhāvo.",
  "tika-vin01t11:827_9": "Evaṁ āpāthamāgatānaṁ pana nesaṁ upanissayaṁ pubbacariyaṁ pubbahetuṁ sampativattamānañca paṭipattiṁ olokenti.",
  "tika-vin01t11:827_10": "Veneyyasattapariggaṇhanatthañhi samannāhāre kate paṭhamaṁ nesaṁ veneyyabhāveneva upaṭṭhānaṁ hoti.",
  "tika-vin01t11:827_11": "Atha ‘‘kiṁ nu kho bhavissatī’’ti saraṇagamanādivasena kañci nipphattiṁ vīmaṁsamānā pubbupanissayāni olokenti.",
  "tika-vin01t11:828_0": "Otiṇṇeti ārocite, parisamajjhaṁ vā otiṇṇe.",
  "tika-vin01t11:828_1": "Dvikkhattunti ekasmiṁ saṁvacchare dvikkhattuṁ.",
  "tika-vin01t11:828_2": "Buddhakāle kira ekekasmiṁ saṁvacchare dve vāre bhikkhū sannipatanti upakaṭṭhavassūpanāyikakāle ca pavāraṇākāle ca.",
  "tika-vin01t11:828_3": "Upakaṭṭhāya vassūpanāyikāya dasapi vīsampi tiṁsampi cattālīsampi paññāsampi bhikkhū vaggavaggā hutvā kammaṭṭhānatthāya āgacchanti.",
  "tika-vin01t11:828_4": "Bhagavā tehi saddhiṁ sammoditvā ‘‘kasmā, bhikkhave,",
  "tika-vin01t11:828_5": "upakaṭṭhāya vassūpanāyikāya vicarathā’’ti pucchati.",
  "tika-vin01t11:828_6": "Atha te ‘‘bhagavā kammaṭṭhānatthaṁ āgatamha,",
  "tika-vin01t11:828_7": "kammaṭṭhānaṁ no dethā’’ti yācanti.",
  "tika-vin01t11:828_8": "Satthā tesaṁ cariyavasena rāgacaritassa asubhakammaṭṭhānaṁ deti,",
  "tika-vin01t11:828_9": "dosacaritassa mettākammaṭṭhānaṁ,",
  "tika-vin01t11:828_10": "mohacaritassa ‘‘uddeso paripucchā kālena dhammassavanaṁ kālena dhammasākacchā idaṁ tuyhaṁ sappāya’’nti ācikkhati.",
  "tika-vin01t11:828_11": "Kiñcāpi hi mohacaritassa ānāpānassatikammaṭṭhānaṁ sappāyaṁ,",
  "tika-vin01t11:828_12": "kammaṭṭhānabhāvanāya pana bhājanabhūtaṁ kātuṁ sammohavigamāya paṭhamaṁ uddesaparipucchādhammassavanadhammasākacchāsu niyojeti.",
  "tika-vin01t11:828_13": "Vitakkacaritassa ānāpānassatikammaṭṭhānaṁ deti.",
  "tika-vin01t11:828_14": "Saddhācaritassa visesato purimā cha anussatiyo sappāyā,",
  "tika-vin01t11:828_15": "tāsaṁ pana anuyuñjane ayaṁ pubbabhāgapaṭipattīti dassetuṁ pasādanīyasuttantena buddhasubodhitaṁ dhammasudhammataṁ saṅghasuppaṭipattiñca pakāseti.",
  "tika-vin01t11:828_16": "Ñāṇacaritassa pana maraṇassati upasamānussati catudhātuvavatthānaṁ āhārepaṭikūlasaññā visesato sappāyā,",
  "tika-vin01t11:828_17": "tesaṁ upakāradhammadassanatthaṁ aniccatādipaṭisaṁyutte gambhīre suttante katheti.",
  "tika-vin01t11:828_18": "Te kammaṭṭhānaṁ gahetvā sace sappāyaṁ hoti, satthu santike eva vasanti. No ce hoti,",
  "tika-vin01t11:828_19": "sappāyaṁ senāsanaṁ pucchantā gacchanti.",
  "tika-vin01t11:828_20": "Tepi tattha vasantā temāsikaṁ paṭipadaṁ gahetvā ghaṭentā vāyamantā sotāpannāpi honti sakadāgāminopi anāgāminopi arahantopi.",
  "tika-vin01t11:828_21": "Tato vutthavassā pavāretvā satthu santikaṁ gantvā ‘‘bhagavā ahaṁ tumhākaṁ santike kammaṭṭhānaṁ gahetvā sotāpattiphalaṁ patto…pe… ahaṁ aggaphalaṁ arahatta’’nti paṭiladdhaguṇaṁ ārocenti,",
  "tika-vin01t11:828_22": "upari anadhigatassa adhigamāya kammaṭṭhānañca yācanti.",
  "tika-vin01t11:828_23": "Tena vuttaṁ ‘‘pure vassūpanāyikāya ca kammaṭṭhānaggahaṇatthaṁ…pe… upari kammaṭṭhānaggahaṇatthañcā’’ti.",
  "tika-vin01t11:829_0": "Āyāmāti ettha ā-saddo ‘‘āgacchā’’ti iminā samānatthoti āha ‘‘āyāmāti āgaccha yāmā’’ti, ehi gacchāmāti attho.",
  "tika-vin01t11:829_1": "Ānandāti bhagavā santikāvacarattā theraṁ ālapati,",
  "tika-vin01t11:829_2": "na pana tadā satthu santike vasantānaṁ bhikkhūnaṁ abhāvato.",
  "tika-vin01t11:829_3": "Pañcasataparimāṇo hi tadā bhagavato santike bhikkhusaṅgho.",
  "tika-vin01t11:829_4": "Thero pana ‘‘gaṇhathāvuso pattacīvarāni,",
  "tika-vin01t11:829_5": "bhagavā asukaṭṭhānaṁ gantukāmo’’ti bhikkhūnaṁ āroceti.",
  "tika-vin01t11:829_6": "‘‘Atha kho bhagavā āyasmantaṁ ānandaṁ āmantesī’’ti vuttattā ‘‘bhagavato paccassosī’’ti idha bhagavatoti sāmivacanaṁ āmantanavacanameva sambandhīantaraṁ apekkhatīti iminā adhippāyena ‘‘bhagavato vacanaṁ paṭiassosī’’ti vuttaṁ.",
  "tika-vin01t11:829_7": "Bhagavatoti pana idaṁ patissavasambandhena sampadānavacanaṁ yathā ‘‘devadattassa paṭissuṇotī’’ti.",
  "tika-vin01t11:829_8": "Paccassosīti ettha paṭi-saddo abhimukhavacanoti āha ‘‘abhimukho hutvā suṇī’’ti.",
  "tika-vin01t11:829_9": "Bhagavato mukhābhimukho hutvā adhivāsetvā suṇi, na udāsino hutvāti adhippāyo.",
  "tika-vin01t11:830_0": "Tassa pāṭihāriyassa āgantukavasena katattā vuttaṁ ‘‘nagaradvārato paṭṭhāyā’’ti.",
  "tika-vin01t11:830_1": "Suvaṇṇarasapiñjarāhi rasmīhīti ettha rasa-saddo udakapariyāyo,",
  "tika-vin01t11:830_2": "piñjara-saddo hemavaṇṇapariyāyo,",
  "tika-vin01t11:830_3": "tasmā suvaṇṇajaladhārā viya suvaṇṇavaṇṇāhi rasmīhīti attho.",
  "tika-vin01t11:830_4": "Samujjotayamānoti obhāsayamāno.",
  "tika-vin01t11:830_5": "Assāti verañjassa brāhmaṇassa.",
  "tika-vin01t11:830_6": "Bhagavantaṁ upanisīditukāmoti bhagavantaṁ upagantvā nisīditukāmo,",
  "tika-vin01t11:830_7": "bhagavato samīpe nisīditukāmoti vuttaṁ hoti.",
  "tika-vin01t11:831_0": "Brāhmaṇa tayā nimantitā vassaṁvutthā amhāti pāḷiyaṁ sambandho veditabbo.",
  "tika-vin01t11:831_1": "Dātabbo assāti dātabbo bhaveyya. No asantoti neva avijjamāno, kintu vijjamānoyevāti dīpeti.",
  "tika-vin01t11:831_2": "Vinā vā liṅgavipallāsenettha attho daṭṭhabboti āha ‘‘atha vā’’tiādi.",
  "tika-vin01t11:831_3": "Iminā sāmaññavacanato ettha napuṁsakaliṅganiddesoti dasseti.",
  "tika-vin01t11:831_4": "No natthīti no amhākaṁ natthi.",
  "tika-vin01t11:831_5": "Noti vā etassa vivaraṇaṁ natthīti.",
  "tika-vin01t11:831_6": "Kesaṁ adātukāmatā viyāti āha ‘‘yathā’’tiādi.",
  "tika-vin01t11:831_7": "Pahūtavittūpakaraṇānanti ettha vittīti tuṭṭhi,",
  "tika-vin01t11:831_8": "vittiyā upakaraṇaṁ vittūpakaraṇaṁ, tuṭṭhikāraṇanti attho.",
  "tika-vin01t11:831_9": "Pahūtaṁ dhanadhaññajātarūparajatanānāvidhālaṅkārasuvaṇṇabhājanādibhedaṁ vittūpakaraṇametesanti pahūtavittūpakaraṇā,",
  "tika-vin01t11:831_10": "tesaṁ pahūtavittūpakaraṇānaṁ maccharīnaṁ yathā adātukāmatā,",
  "tika-vin01t11:831_11": "evaṁ no adātukāmatāpi natthīti sambandho.",
  "tika-vin01t11:831_12": "Taṁ kutettha labbhāti ettha tanti taṁ kāraṇaṁ, taṁ kiccaṁ vā. Etthāti gharāvāse.",
  "tika-vin01t11:831_13": "Dutiye pana atthavikappe tanti deyyadhammassa parāmasanaṁ.",
  "tika-vin01t11:831_14": "Etthāti imasmiṁ temāsabbhantareti attho. Yanti yena kāraṇena, kiriyāparāmasanaṁ vā.",
  "tika-vin01t11:831_15": "Dutiye pana atthavikappe yanti yaṁ deyyadhammanti attho.",
  "tika-vin01t11:832_0": "Alaṁ gharāvāsapalibodhacintāyāti saññāpetvāti brāhmaṇa netaṁ gharāvāsapalibodhena kataṁ,",
  "tika-vin01t11:832_1": "atha kho mārāvaṭṭanenāti brāhmaṇaṁ saññāpetvā.",
  "tika-vin01t11:832_2": "Taṅkhaṇānurūpāyāti yādisī tadā tassa ajjhāsayappavatti, tadanurūpāyāti attho.",
  "tika-vin01t11:832_3": "Tassa tadā tādisassa vivaṭṭasannissitassa ñāṇaparipākassa abhāvato kevalaṁ abbhantarasannissito eva attho dassitoti āha ‘‘diṭṭhadhammikasamparāyikaṁ atthaṁ sandassetvā’’ti,",
  "tika-vin01t11:832_4": "paccakkhato vibhāvetvāti attho.",
  "tika-vin01t11:832_5": "Kusale dhammeti tebhūmake kusale dhamme.",
  "tika-vin01t11:832_6": "Tatthāti kusaladhamme yathāsamādapite. Nanti brāhmaṇaṁ.",
  "tika-vin01t11:832_7": "Samuttejetvāti sammadeva uparūpari nivesetvā puññakiriyāya tikkhavisadabhāvaṁ āpādetvā.",
  "tika-vin01t11:832_8": "Taṁ pana atthato tassa ussāhajananaṁ hotīti āha ‘‘saussāhaṁ katvā’’ti.",
  "tika-vin01t11:832_9": "Evaṁ puññakiriyāya saussāhato evarūpaguṇasamaṅgitā ca niyamato diṭṭhadhammikādiatthasampādananti evaṁ saussāhatāya aññehi ca tasmiṁ vijjamānaguṇehi sampahaṁsetvā sammadeva haṭṭhatuṭṭhabhāvaṁ āpādetvā.",
  "tika-vin01t11:833_0": "Yadi bhagavā dhammaratanavassaṁ vassi,",
  "tika-vin01t11:833_1": "atha kasmā so visesaṁ nādhigacchi?",
  "tika-vin01t11:833_2": "Upanissayasampattiyā abhāvato.",
  "tika-vin01t11:833_3": "Yadi evaṁ kasmā bhagavā tassa tathā dhammaratanavassaṁ vassīti?",
  "tika-vin01t11:833_4": "Vuccate – yadipi tassa visesādhigamo natthi,",
  "tika-vin01t11:833_5": "āyatiṁ pana nibbānādhigamatthāya vāsanābhāgiyā ca sabbā purimapacchimadhammakathā ahosīti daṭṭhabbā.",
  "tika-vin01t11:833_6": "Na hi bhagavato niratthakā dhammadesanā atthi.",
  "tika-vin01t11:833_7": "Temāsikopi deyyadhammoti temāsaṁ dātabbopi deyyadhammo. Yaṁ divasanti yasmiṁ divase.",
  "tika-vin01t11:834_0": "23.Buddhapariṇāyakanti buddho pariṇāyako etassāti buddhapariṇāyako, bhikkhusaṅgho. Taṁ buddhapariṇāyakaṁ, buddhajeṭṭhakanti attho.",
  "tika-vin01t11:834_1": "Yāvadatthaṁ katvāti yāva attho,",
  "tika-vin01t11:834_2": "tāva bhojanena tadā katanti adhippāyo.",
  "tika-vin01t11:834_3": "Dātuṁ upanītabhikkhāya paṭikkhepo nāma hatthasaññāya mukhavikārena vacībhedena vā hotīti āha ‘‘hatthasaññāyā’’tiādi.",
  "tika-vin01t11:834_4": "Onītapattapāṇinti ettha onīto pattato pāṇi etassāti onītapattapāṇīti bhinnādhikaraṇavisayoyaṁ saddo bāhiratthasamāsoti āha ‘‘pattato onītapāṇi’’ntiādi.",
  "tika-vin01t11:834_5": "‘‘Onittapattapāṇi’’ntipi pāṭho,",
  "tika-vin01t11:834_6": "tassattho onittaṁ nānābhūtaṁ vinābhūtaṁ āmisāpanayanena vā sucikataṁ pattaṁ pāṇito assāti onittapattapāṇi , taṁ onittapattapāṇiṁ,",
  "tika-vin01t11:834_7": "hatthe ca pattañca dhovitvā ekamante pattaṁ nikkhipitvā nisinnanti attho.",
  "tika-vin01t11:834_8": "Pattuṇṇapaṭṭapaṭe cāti pattuṇṇapaṭe ca paṭṭapaṭe ca.",
  "tika-vin01t11:834_9": "Tattha pattuṇṇapadese bhavā pattuṇṇā, kosiyavisesātipi vadanti. Paṭṭāni pana cīnapaṭāni. Āyogādīsu āyogoti paṭiāyogo,",
  "tika-vin01t11:834_10": "aṁsabaddhakaṁ pattatthavikādīsu.",
  "tika-vin01t11:834_11": "Bhesajjatelānanti bhesajjasampākena sādhitatelānaṁ.",
  "tika-vin01t11:834_12": "Tumbānīti cammamayatelabhājanāni.",
  "tika-vin01t11:834_13": "Ekamekassa bhikkhuno sahassagghanakaṁ telamadāsīti sambandho.",
  "tika-vin01t11:835_0": "Mahāyāgaṁ yajitvāti mahādānaṁ datvā.",
  "tika-vin01t11:835_1": "Saputtadāraṁ vanditvā nisinnanti puttadārehi saddhiṁ vanditvā nisinnaṁ.",
  "tika-vin01t11:835_2": "Temāsanti accantasaṁyoge upayogavacanaṁ.",
  "tika-vin01t11:835_3": "‘‘Temāsaṁ sotabbadhammaṁ ajjeva suṇissāmī’’ti nisinnassa taṁ ajjhāsayaṁ pūretvā desitattā vuttaṁ ‘‘paripuṇṇasaṅkappaṁ kurumāno’’ti. Anubandhitvāti anugantvā.",
  "tika-vin01t11:836_0": "Buddhānaṁ anabhiratiparitassitā nāma natthīti āha ‘‘yathājjhāsayaṁ yathārucitaṁ vāsaṁ vasitvā’’ti.",
  "tika-vin01t11:836_1": "Abhirantaṁ abhiratīti hi atthato ekaṁ.",
  "tika-vin01t11:836_2": "Abhirantasaddo cāyaṁ abhirucipariyāyo, na assādapariyāyo.",
  "tika-vin01t11:836_3": "Assādavasena ca katthaci vasantassa assādavatthuvigamanena siyā tassa tattha anabhirati, tayidaṁ khīṇāsavānaṁ natthi, pageva buddhānaṁ,",
  "tika-vin01t11:836_4": "tasmā abhirativasena katthaci vasitvā tadabhāvato aññattha gamanaṁ nāma buddhānaṁ natthi,",
  "tika-vin01t11:836_5": "vineyyavinayanatthaṁ pana katthaci vasitvā tasmiṁ siddhe vineyyavinayatthameva tato aññattha gacchanti, ayamettha yathāruci.",
  "tika-vin01t11:836_6": "Soreyyādīni anupagammāti mahāmaṇḍalacārikāya vīthibhūtāni soreyyanagarādīni anupagantvā.",
  "tika-vin01t11:836_7": "Payāgapatiṭṭhānanti gāmassapi adhivacanaṁ titthassapi.",
  "tika-vin01t11:836_8": "Gaṅgaṁ nadinti gaṅgaṁ nāma nadiṁ.",
  "tika-vin01t11:836_9": "Tadavasarīti ettha tanti karaṇatthe upayogavacananti āha ‘‘tena avasari tadavasarī’’ti.",
  "tika-vin01t11:837_0": "Buddhāciṇṇakathā niṭṭhitā.",
  "tika-vin01t11:838_0": "Samantapāsādikāyāti samantato sabbaso pasādaṁ janetīti samantapāsādikā, tassā samantapāsādikāya.",
  "tika-vin01t11:838_1": "Tatridaṁ samantapāsādikāya samantapāsādikattasminti ettha tatrāti purimavacanāpekkhaṁ,",
  "tika-vin01t11:838_2": "idanti vakkhamānakāraṇavacanāpekkhaṁ.",
  "tika-vin01t11:838_3": "Tatrāyaṁ yojanā – yaṁ vuttaṁ ‘‘samantapāsādikāya vinayasaṁvaṇṇanāyā’’ti,",
  "tika-vin01t11:838_4": "tatra yā sā samantapāsādikāti saṁvaṇṇanā vuttā ,",
  "tika-vin01t11:838_5": "tassā samantapāsādikāya saṁvaṇṇanāya samantapāsādikattasmiṁ samantapāsādikabhāve sabbaso pasādajanakatte idaṁ hoti.",
  "tika-vin01t11:838_6": "Kiṁ hotīti āha ‘‘ācariyaparamparato’’tiādi.",
  "tika-vin01t11:839_0": "Ācariyaparamparatoti ‘‘upāli dāsako’’tiādinā (pari. 3). Vuttaācariyaparamparato.",
  "tika-vin01t11:839_1": "Nidānavatthuppabhedadīpanatoti nidānappabhedadīpanato vatthuppabhedadīpanato ca.",
  "tika-vin01t11:839_2": "Tattha bāhiranidānaabbhantaranidānasikkhāpadanidānadassanavasena nidānappabhedadīpanaṁ veditabbaṁ,",
  "tika-vin01t11:839_3": "theravādappakāsanaṁ pana vatthuppabhedadīpanaṁ.",
  "tika-vin01t11:839_4": "Parasamayavivajjanatoti ‘‘sakāya paṭiññāya mettiyaṁ bhikkhuniṁ nāsethā’’tiādīsu (pārā.",
  "tika-vin01t11:839_5": "384) micchāpaṭipannānaṁ paresaṁ laddhinirākaraṇato,",
  "tika-vin01t11:839_6": "tatoyeva ca attano samayapatiṭṭhāpanena sakasamayavisuddhito.",
  "tika-vin01t11:840_0": "Byañjanaparisodhanatoti pāṭhasodhanena byañjanaparisodhanaṁ veditabbaṁ,",
  "tika-vin01t11:840_1": "saddasatthānusārena vā nibbacanaṁ dassetvā padanipphattidassanaṁ byañjanaparisodhanaṁ.",
  "tika-vin01t11:840_2": "Vibhaṅganayabhedadassanatoti ‘‘tisso itthiyo’’tiādipadabhājanassa anurūpavasena nayabhedadassanato.",
  "tika-vin01t11:840_3": "Sampassatanti ñāṇacakkhunā sammā passantānaṁ, upaparikkhantānanti attho. Apāsādikanti appasādāvahaṁ. Etthāti samantapāsādikāya.",
  "tika-vin01t11:840_4": "Sampassataṁ viññūnanti sambandho.",
  "tika-vin01t11:840_5": "Tasmā ayaṁ saṁvaṇṇanā samantapāsādikātveva pavattāti yojetabbaṁ.",
  "tika-vin01t11:840_6": "Kassa kena desitassa saṁvaṇṇanāti āha ‘‘vinayassā’’tiādi.",
  "tika-vin01t11:841_0": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t11:842_0": "Verañjakaṇḍavaṇṇanā samattā.",
  "tika-vin01t11:843_0": "Paṭhamo bhāgo niṭṭhito."
}