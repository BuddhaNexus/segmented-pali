{
  "ne37:0.1_0": "Netti",
  "ne37:0.2_0": "6. Sāsanapaṭṭhāna",
  "ne37:1.1_0": "Tattha aṭṭhārasa mūlapadā kuhiṁ daṭṭhabbā?",
  "ne37:1.2_0": "Sāsanapaṭṭhāne.",
  "ne37:1.3_0": "Tattha katamaṁ sāsanapaṭṭhānaṁ?",
  "ne37:1.4_0": "Saṅkilesabhāgiyaṁ suttaṁ,",
  "ne37:1.4_1": "vāsanābhāgiyaṁ suttaṁ,",
  "ne37:1.4_2": "nibbedhabhāgiyaṁ suttaṁ,",
  "ne37:1.4_3": "asekkhabhāgiyaṁ suttaṁ,",
  "ne37:1.4_4": "saṅkilesabhāgiyañca vāsanābhāgiyañca suttaṁ,",
  "ne37:1.4_5": "saṅkilesabhāgiyañca nibbedhabhāgiyañca suttaṁ,",
  "ne37:1.4_6": "saṅkilesabhāgiyañca asekkhabhāgiyañca suttaṁ,",
  "ne37:1.4_7": "saṅkilesabhāgiyañca nibbedhabhāgiyañca asekkhabhāgiyañca suttaṁ,",
  "ne37:1.4_8": "saṅkilesabhāgiyañca vāsanābhāgiyañca nibbedhabhāgiyañca suttaṁ,",
  "ne37:1.4_9": "vāsanābhāgiyañca nibbedhabhāgiyañca suttaṁ,",
  "ne37:1.4_10": "taṇhāsaṅkilesabhāgiyaṁ suttaṁ,",
  "ne37:1.4_11": "diṭṭhisaṅkilesabhāgiyaṁ suttaṁ,",
  "ne37:1.4_12": "duccaritasaṅkilesabhāgiyaṁ suttaṁ,",
  "ne37:1.4_13": "taṇhāvodānabhāgiyaṁ suttaṁ,",
  "ne37:1.4_14": "diṭṭhivodānabhāgiyaṁ suttaṁ,",
  "ne37:1.4_15": "duccaritavodānabhāgiyaṁ suttaṁ.",
  "ne37:2.1_0": "Tattha saṅkileso tividho—",
  "ne37:2.2_0": "taṇhāsaṅkileso diṭṭhisaṅkileso duccaritasaṅkileso.",
  "ne37:2.3_0": "Tattha taṇhāsaṅkileso samathena visujjhati, so samatho samādhikkhandho.",
  "ne37:2.4_0": "Diṭṭhisaṅkileso vipassanāya visujjhati, sā vipassanā paññākkhandho.",
  "ne37:2.5_0": "Duccaritasaṅkileso sucaritena visujjhati, taṁ sucaritaṁ sīlakkhandho.",
  "ne37:2.6_0": "Tassa sīle patiṭṭhitassa yadi āsatti uppajjati bhavesu,",
  "ne37:2.6_1": "evaṁ sāyaṁ samathavipassanā bhāvanāmayaṁ puññakriyavatthu bhavati tatrūpapattiyā saṁvattati.",
  "ne37:2.7_0": "Imāni cattāri suttāni,",
  "ne37:2.7_1": "sādhāraṇāni katāni aṭṭha bhavanti,",
  "ne37:2.7_2": "tāniyeva aṭṭha suttāni sādhāraṇāni katāni soḷasa bhavanti.",
  "ne37:3.1_0": "Imehi soḷasahi suttehi bhinnehi navavidhaṁ suttaṁ bhinnaṁ bhavati.",
  "ne37:3.2_0": "Gāthāya gāthā anuminitabbā, veyyākaraṇena veyyākaraṇaṁ anuminitabbaṁ.",
  "ne37:3.3_0": "Suttena suttaṁ anuminitabbaṁ.",
  "ne37:4.1_0": "Tattha katamaṁ saṅkilesabhāgiyaṁ suttaṁ?",
  "ne37:5.1_0": "“Kāmandhā jālasañchannā,",
  "ne37:5.2_0": "Taṇhāchadanachāditā;",
  "ne37:5.3_0": "Pamattabandhanā baddhā,",
  "ne37:5.4_0": "Macchāva kumināmukhe;",
  "ne37:5.5_0": "Jarāmaraṇamanventi,",
  "ne37:5.6_0": "Vaccho khīrapakova mātaran”ti.",
  "ne37:6.1_0": "Idaṁ saṅkilesabhāgiyaṁ suttaṁ.",
  "ne37:7.1_0": "Cattārimāni, bhikkhave, agatigamanāni.",
  "ne37:7.2_0": "Katamāni cattāri?",
  "ne37:7.3_0": "Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati.",
  "ne37:7.4_0": "Imāni kho, bhikkhave, cattāri agatigamanāni.",
  "ne37:7.5_0": "Idamavoca bhagavā.",
  "ne37:7.6_0": "Idaṁ vatvāna sugato athāparaṁ etadavoca satthā—",
  "ne37:8.1_0": "“Chandā dosā bhayā mohā,",
  "ne37:8.2_0": "yo dhammaṁ ativattati;",
  "ne37:8.3_0": "Nihīyati tassa yaso,",
  "ne37:8.4_0": "kāḷapakkheva candimā”ti.",
  "ne37:9.1_0": "Idaṁ saṅkilesabhāgiyaṁ suttaṁ.",
  "ne37:10.1_0": "“Manopubbaṅgamā dhammā,",
  "ne37:10.2_0": "Manoseṭṭhā manomayā;",
  "ne37:10.3_0": "Manasā ce paduṭṭhena,",
  "ne37:10.4_0": "Bhāsati vā karoti vā;",
  "ne37:10.5_0": "Tato naṁ dukkhamanveti,",
  "ne37:10.6_0": "Cakkaṁva vahato padan”ti.",
  "ne37:11.1_0": "Idaṁ saṅkilesabhāgiyaṁ suttaṁ.",
  "ne37:12.1_0": "“Middhī yadā hoti mahagghaso ca,",
  "ne37:12.2_0": "Niddāyitā samparivattasāyī;",
  "ne37:12.3_0": "Mahāvarāhova nivāpapuṭṭho,",
  "ne37:12.4_0": "Punappunaṁ gabbhamupeti mando”ti.",
  "ne37:13.1_0": "Idaṁ saṅkilesabhāgiyaṁ suttaṁ.",
  "ne37:14.1_0": "“Ayasāva malaṁ samuṭṭhitaṁ,",
  "ne37:14.2_0": "Tatuṭṭhāya tameva khādati;",
  "ne37:14.3_0": "Evaṁ atidhonacārinaṁ,",
  "ne37:14.4_0": "Sāni kammāni nayanti duggatin”ti.",
  "ne37:15.1_0": "Idaṁ saṅkilesabhāgiyaṁ suttaṁ.",
  "ne37:16.1_0": "“Coro yathā sandhimukhe gahīto,",
  "ne37:16.2_0": "Sakammunā haññati bajjhate ca;",
  "ne37:16.3_0": "Evaṁ ayaṁ pecca pajā parattha,",
  "ne37:16.4_0": "Sakammunā haññati bajjhate cā”ti.",
  "ne37:17.1_0": "Idaṁ saṅkilesabhāgiyaṁ suttaṁ.",
  "ne37:18.1_0": "“Sukhakāmāni bhūtāni,",
  "ne37:18.2_0": "Yo daṇḍena vihiṁsati;",
  "ne37:18.3_0": "Attano sukhamesāno,",
  "ne37:18.4_0": "Pecca so na labhate sukhan”ti.",
  "ne37:19.1_0": "Idaṁ saṅkilesabhāgiyaṁ suttaṁ.",
  "ne37:20.1_0": "“Gunnañce taramānānaṁ,",
  "ne37:20.2_0": "Jimhaṁ gacchati puṅgavo;",
  "ne37:20.3_0": "Sabbā tā jimhaṁ gacchanti,",
  "ne37:20.4_0": "Nette jimhaṁ gate sati.",
  "ne37:21.1_0": "Evameva manussesu,",
  "ne37:21.2_0": "Yo hoti seṭṭhasammato;",
  "ne37:21.3_0": "So ce adhammaṁ carati,",
  "ne37:21.4_0": "Pageva itarā pajā;",
  "ne37:21.5_0": "Sabbaṁ raṭṭhaṁ dukkhaṁ seti,",
  "ne37:21.6_0": "Rājā ce hoti adhammiko”ti.",
  "ne37:22.1_0": "Idaṁ saṅkilesabhāgiyaṁ suttaṁ.",
  "ne37:23.1_0": "“Sukiccharūpāvatime manussā,",
  "ne37:23.2_0": "Karonti pāpaṁ upadhīsu rattā;",
  "ne37:23.3_0": "Gacchanti te bahujanasannivāsaṁ,",
  "ne37:23.4_0": "Nirayaṁ avīciṁ kaṭukaṁ bhayānakan”ti.",
  "ne37:24.1_0": "Idaṁ saṅkilesabhāgiyaṁ suttaṁ.",
  "ne37:25.1_0": "“Phalaṁ ve kadaliṁ hanti,",
  "ne37:25.2_0": "phalaṁ veḷuṁ phalaṁ naḷaṁ;",
  "ne37:25.3_0": "Sakkāro kāpurisaṁ hanti,",
  "ne37:25.4_0": "gabbho assatariṁ yathā”ti.",
  "ne37:26.1_0": "Idaṁ saṅkilesabhāgiyaṁ suttaṁ.",
  "ne37:27.1_0": "“Kodhamakkhagaru bhikkhu,",
  "ne37:27.2_0": "Lābhasakkāragāravo;",
  "ne37:27.3_0": "Sukhette pūtibījaṁva,",
  "ne37:27.4_0": "Saddhamme na virūhatī”ti.",
  "ne37:28.1_0": "Idaṁ saṅkilesabhāgiyaṁ suttaṁ.",
  "ne37:29.1_0": "“Idhāhaṁ,",
  "ne37:29.1_1": "bhikkhave,",
  "ne37:29.1_2": "ekaccaṁ puggalaṁ paduṭṭhacittaṁ evaṁ cetasā ceto paricca pajānāmi,",
  "ne37:29.1_3": "yathā kho ayaṁ puggalo iriyati,",
  "ne37:29.1_4": "yañca paṭipadaṁ paṭipanno,",
  "ne37:29.1_5": "yañca maggaṁ samārūḷho.",
  "ne37:29.2_0": "Imamhi cāyaṁ samaye kālaṁ kareyya, yathābhataṁ nikkhitto, evaṁ niraye.",
  "ne37:29.3_0": "Taṁ kissa hetu?",
  "ne37:29.4_0": "Cittaṁ hissa,",
  "ne37:29.4_1": "bhikkhave,",
  "ne37:29.4_2": "paduṭṭhaṁ,",
  "ne37:29.4_3": "cetopadosahetu kho pana,",
  "ne37:29.4_4": "bhikkhave,",
  "ne37:29.4_5": "evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti.",
  "ne37:29.5_0": "Etamatthaṁ bhagavā avoca, tatthetaṁ iti vuccati—",
  "ne37:30.1_0": "“Paduṭṭhacittaṁ ñatvāna,",
  "ne37:30.2_0": "ekaccaṁ idha puggalaṁ;",
  "ne37:30.3_0": "Etamatthañca byākāsi,",
  "ne37:30.4_0": "buddho bhikkhūna santike.",
  "ne37:31.1_0": "Imamhi cāyaṁ samaye,",
  "ne37:31.2_0": "kālaṁ kayirātha puggalo;",
  "ne37:31.3_0": "Nirayaṁ upapajjeyya,",
  "ne37:31.4_0": "cittaṁ hissa padūsitaṁ.",
  "ne37:32.1_0": "Cetopadosahetu hi,",
  "ne37:32.2_0": "sattā gacchanti duggatiṁ;",
  "ne37:32.3_0": "Yathābhataṁ nikkhipeyya,",
  "ne37:32.4_0": "evameva tathāvidho;",
  "ne37:32.5_0": "Kāyassa bhedā duppañño,",
  "ne37:32.6_0": "nirayaṁ sopapajjatī”ti.",
  "ne37:33.1_0": "Ayampi attho vutto bhagavatā iti me sutanti.",
  "ne37:34.1_0": "Idaṁ saṅkilesabhāgiyaṁ suttaṁ.",
  "ne37:35.1_0": "“Sace bhāyatha dukkhassa,",
  "ne37:35.2_0": "sace vo dukkhamappiyaṁ;",
  "ne37:35.3_0": "Mākattha pāpakaṁ kammaṁ,",
  "ne37:35.4_0": "āvi vā yadi vā raho.",
  "ne37:36.1_0": "Sace ca pāpakaṁ kammaṁ,",
  "ne37:36.2_0": "karissatha karotha vā;",
  "ne37:36.3_0": "Na vo dukkhā pamutyatthi,",
  "ne37:36.4_0": "upeccapi palāyatan”ti.",
  "ne37:37.1_0": "Idaṁ saṅkilesabhāgiyaṁ suttaṁ.",
  "ne37:38.1_0": "“Adhammena dhanaṁ laddhā,",
  "ne37:38.2_0": "musāvādena cūbhayaṁ;",
  "ne37:38.3_0": "Mameti bālā maññanti,",
  "ne37:38.4_0": "taṁ kathaṁ nu bhavissati.",
  "ne37:39.1_0": "Antarāyā su bhavissanti,",
  "ne37:39.2_0": "sambhatassa vinassati;",
  "ne37:39.3_0": "Matā saggaṁ na gacchanti,",
  "ne37:39.4_0": "nanu ettāvatā hatā”ti.",
  "ne37:40.1_0": "Idaṁ saṅkilesabhāgiyaṁ suttaṁ.",
  "ne37:41.1_0": "“Kathaṁ khaṇati attānaṁ,",
  "ne37:41.2_0": "kathaṁ mittehi jīrati;",
  "ne37:41.3_0": "Kathaṁ vivaṭṭate dhammā,",
  "ne37:41.4_0": "kathaṁ saggaṁ na gacchati.",
  "ne37:42.1_0": "Lobhā khaṇati attānaṁ,",
  "ne37:42.2_0": "luddho mittehi jīrati;",
  "ne37:42.3_0": "Lobhā vivaṭṭate dhammā,",
  "ne37:42.4_0": "lobhā saggaṁ na gacchatī”ti.",
  "ne37:43.1_0": "Idaṁ saṅkilesabhāgiyaṁ suttaṁ.",
  "ne37:44.1_0": "“Caranti bālā dummedhā,",
  "ne37:44.2_0": "amitteneva attanā;",
  "ne37:44.3_0": "Karontā pāpakaṁ kammaṁ,",
  "ne37:44.4_0": "yaṁ hoti kaṭukapphalaṁ.",
  "ne37:45.1_0": "Na taṁ kammaṁ kataṁ sādhu,",
  "ne37:45.2_0": "yaṁ katvā anutappati;",
  "ne37:45.3_0": "Yassa assumukho rodaṁ,",
  "ne37:45.4_0": "vipākaṁ paṭisevatī”ti.",
  "ne37:46.1_0": "Idaṁ saṅkilesabhāgiyaṁ suttaṁ.",
  "ne37:47.1_0": "“Dukkaraṁ duttitikkhañca,",
  "ne37:47.2_0": "abyattena ca sāmaññaṁ;",
  "ne37:47.3_0": "Bahū hi tattha sambādhā,",
  "ne37:47.4_0": "yattha bālo visīdati.",
  "ne37:48.1_0": "Yo hi atthañca dhammañca,",
  "ne37:48.2_0": "bhāsamāne tathāgate;",
  "ne37:48.3_0": "Manaṁ padosaye bālo,",
  "ne37:48.4_0": "moghaṁ kho tassa jīvitaṁ.",
  "ne37:49.1_0": "Etañcāhaṁ arahāmi,",
  "ne37:49.2_0": "Dukkhañca ito ca pāpiyataraṁ bhante;",
  "ne37:49.3_0": "Yo appameyyesu tathāgatesu,",
  "ne37:49.4_0": "Cittaṁ padosemi avītarāgo”ti.",
  "ne37:50.1_0": "Idaṁ saṅkilesabhāgiyaṁ suttaṁ.",
  "ne37:51.1_0": "“Appameyyaṁ paminanto,",
  "ne37:51.2_0": "Kodha vidvā vikappaye;",
  "ne37:51.3_0": "Appameyyaṁ pamāyinaṁ,",
  "ne37:51.4_0": "Nivutaṁ taṁ maññe akissavan”ti.",
  "ne37:52.1_0": "Idaṁ saṅkilesabhāgiyaṁ suttaṁ.",
  "ne37:53.1_0": "“Purisassa hi jātassa,",
  "ne37:53.2_0": "kuṭhārī jāyate mukhe;",
  "ne37:53.3_0": "Yāya chindati attānaṁ,",
  "ne37:53.4_0": "bālo dubbhāsitaṁ bhaṇaṁ.",
  "ne37:54.1_0": "Na hi satthaṁ sunisitaṁ,",
  "ne37:54.2_0": "visaṁ halāhalaṁ iva;",
  "ne37:54.3_0": "Evaṁ viraddhaṁ pāteti,",
  "ne37:54.4_0": "vācā dubbhāsitā yathā”ti.",
  "ne37:55.1_0": "Idaṁ saṅkilesabhāgiyaṁ suttaṁ.",
  "ne37:56.1_0": "“Yo nindiyaṁ pasaṁsati,",
  "ne37:56.2_0": "Taṁ vā nindati yo pasaṁsiyo;",
  "ne37:56.3_0": "Vicināti mukhena so kaliṁ,",
  "ne37:56.4_0": "Kalinā tena sukhaṁ na vindati.",
  "ne37:57.1_0": "Appamatto ayaṁ kali,",
  "ne37:57.2_0": "Yo akkhesu dhanaparājayo;",
  "ne37:57.3_0": "Sabbassāpi sahāpi attanā,",
  "ne37:57.4_0": "Ayameva mahantataro kali;",
  "ne37:57.5_0": "Yo sugatesu manaṁ padosaye.",
  "ne37:58.1_0": "Sataṁ sahassānaṁ nirabbudānaṁ,",
  "ne37:58.2_0": "Chattiṁsatī pañca ca abbudāni;",
  "ne37:58.3_0": "Yamariyagarahī nirayaṁ upeti,",
  "ne37:58.4_0": "Vācaṁ manañca paṇidhāya pāpakan”ti.",
  "ne37:59.1_0": "Idaṁ saṅkilesabhāgiyaṁ suttaṁ.",
  "ne37:60.1_0": "“Yo lobhaguṇe anuyutto,",
  "ne37:60.2_0": "So vacasā paribhāsati aññe;",
  "ne37:60.3_0": "Assaddho kadariyo avadaññū,",
  "ne37:60.4_0": "Macchari pesuṇiyaṁ anuyutto.",
  "ne37:61.1_0": "Mukhadugga vibhūta anariya,",
  "ne37:61.2_0": "Bhūnahu pāpaka dukkaṭakāri;",
  "ne37:61.3_0": "Purisanta kalī avajātaputta,",
  "ne37:61.4_0": "Mā bahubhāṇidha nerayikosi.",
  "ne37:62.1_0": "Rajamākirasī ahitāya,",
  "ne37:62.2_0": "Sante garahasi kibbisakārī;",
  "ne37:62.3_0": "Bahūni duccaritāni caritvā,",
  "ne37:62.4_0": "Gacchasi kho papataṁ cirarattan”ti.",
  "ne37:63.1_0": "Idaṁ saṅkilesabhāgiyaṁ suttaṁ.",
  "ne37:64.1_0": "Tattha katamaṁ vāsanābhāgiyaṁ suttaṁ?",
  "ne37:65.1_0": "“Manopubbaṅgamā dhammā,",
  "ne37:65.2_0": "Manoseṭṭhā manomayā;",
  "ne37:65.3_0": "Manasā ce pasannena,",
  "ne37:65.4_0": "Bhāsati vā karoti vā;",
  "ne37:65.5_0": "Tato naṁ sukhamanveti,",
  "ne37:65.6_0": "Chāyāva anapāyinī”ti.",
  "ne37:66.1_0": "Idaṁ vāsanābhāgiyaṁ suttaṁ.",
  "ne37:67.1_0": "Mahānāmo sakko bhagavantaṁ etadavoca—",
  "ne37:67.2_0": "“idaṁ, bhante,",
  "ne37:67.2_1": "kapilavatthu iddhañceva phītañca bāhujaññaṁ ākiṇṇamanussaṁ sambādhabyūhaṁ,",
  "ne37:67.2_2": "so kho ahaṁ, bhante,",
  "ne37:67.2_3": "bhagavantaṁ vā payirupāsitvā manobhāvanīye vā bhikkhū sāyanhasamayaṁ kapilavatthuṁ pavisanto bhantenapi hatthinā samāgacchāmi,",
  "ne37:67.2_4": "bhantenapi assena samāgacchāmi,",
  "ne37:67.2_5": "bhantenapi rathena samāgacchāmi,",
  "ne37:67.2_6": "bhantenapi sakaṭena samāgacchāmi,",
  "ne37:67.2_7": "bhantenapi purisena samāgacchāmi,",
  "ne37:67.2_8": "tassa mayhaṁ, bhante,",
  "ne37:67.2_9": "tasmiṁ samaye mussateva bhagavantaṁ ārabbha sati,",
  "ne37:67.2_10": "mussati dhammaṁ ārabbha sati,",
  "ne37:67.2_11": "mussati saṅghaṁ ārabbha sati.",
  "ne37:67.3_0": "Tassa mayhaṁ, bhante,",
  "ne37:67.3_1": "evaṁ hoti ‘imamhi cāhaṁ sāyanhasamaye kālaṁ kareyyaṁ,",
  "ne37:67.3_2": "kā mayhaṁ gati,",
  "ne37:67.3_3": "ko abhisamparāyo’”ti.",
  "ne37:68.1_0": "“Mā bhāyi, mahānāma, mā bhāyi, mahānāma, apāpakaṁ te maraṇaṁ bhavissati, apāpikā kālaṅkiriyā.",
  "ne37:68.2_0": "Catūhi kho, mahānāma,",
  "ne37:68.2_1": "dhammehi samannāgato ariyasāvako nibbānaninno hoti nibbānapoṇo nibbānapabbhāro.",
  "ne37:68.3_0": "Katamehi catūhi?",
  "ne37:68.4_0": "Idha, mahānāma,",
  "ne37:68.4_1": "ariyasāvako buddhe aveccappasādena samannāgato hoti,",
  "ne37:68.4_2": "itipi so bhagavā arahaṁ …pe…",
  "ne37:68.4_3": "buddho bhagavāti.",
  "ne37:68.5_0": "Dhamme …pe…",
  "ne37:68.6_0": "saṅghe …pe…",
  "ne37:68.7_0": "ariyakantehi sīlehi samannāgato hoti akhaṇḍehi …pe…",
  "ne37:68.8_0": "samādhisaṁvattanikehi.",
  "ne37:68.9_0": "Seyyathāpi, mahānāma,",
  "ne37:68.9_1": "rukkho pācīnaninno pācīnapoṇo pācīnapabbhāro,",
  "ne37:68.9_2": "so mūlacchinno katamena papateyyā”ti?",
  "ne37:68.10_0": "“Yena, bhante, ninno yena poṇo yena pabbhāro”ti.",
  "ne37:68.11_0": "“Evameva kho, mahānāma,",
  "ne37:68.11_1": "imehi catūhi dhammehi samannāgato ariyasāvako nibbānaninno hoti nibbānapoṇo nibbānapabbhāro.",
  "ne37:68.12_0": "Mā bhāyi, mahānāma, mā bhāyi, mahānāma, apāpakaṁ te maraṇaṁ bhavissati, apāpikā kālaṅkiriyā”ti.",
  "ne37:69.1_0": "Idaṁ vāsanābhāgiyaṁ suttaṁ.",
  "ne37:70.1_0": "“Sukhakāmāni bhūtāni,",
  "ne37:70.2_0": "yo daṇḍena na hiṁsati;",
  "ne37:70.3_0": "Attano sukhamesāno,",
  "ne37:70.4_0": "pecca so labhate sukhan”ti.",
  "ne37:71.1_0": "Idaṁ vāsanābhāgiyaṁ suttaṁ.",
  "ne37:72.1_0": "“Gunnañce taramānānaṁ,",
  "ne37:72.2_0": "ujuṁ gacchati puṅgavo;",
  "ne37:72.3_0": "Sabbā tā ujuṁ gacchanti,",
  "ne37:72.4_0": "nette ujuṁ gate sati.",
  "ne37:73.1_0": "Evameva manussesu,",
  "ne37:73.2_0": "yo hoti seṭṭhasammato;",
  "ne37:73.3_0": "So sace dhammaṁ carati,",
  "ne37:73.4_0": "pageva itarā pajā;",
  "ne37:73.5_0": "Sabbaṁ raṭṭhaṁ sukhaṁ seti,",
  "ne37:73.6_0": "rājā ce hoti dhammiko”ti.",
  "ne37:74.1_0": "Idaṁ vāsanābhāgiyaṁ suttaṁ.",
  "ne37:75.1_0": "Bhagavā sāvatthiyaṁ viharati jetavane anāthapiṇḍikassa ārāme.",
  "ne37:75.2_0": "Tena kho pana samayena sambahulā bhikkhū bhagavato cīvarakammaṁ karonti “niṭṭhitacīvaro bhagavā temāsaccayena cārikaṁ pakkamissatī”ti.",
  "ne37:75.3_0": "Tena kho pana samayena isidattapurāṇā thapatayo sākete paṭivasanti kenaci deva karaṇīyena.",
  "ne37:75.4_0": "Assosuṁ kho isidattapurāṇā thapatayo “sambahulā kira bhikkhū bhagavato cīvarakammaṁ karonti.",
  "ne37:75.5_0": "Niṭṭhitacīvaro bhagavā temāsaccayena cārikaṁ pakkamissatī”ti.",
  "ne37:76.1_0": "Atha kho isidattapurāṇā thapatayo magge purisaṁ ṭhapesuṁ “yadā tvaṁ,",
  "ne37:76.1_1": "ambho purisa,",
  "ne37:76.1_2": "passeyyāsi bhagavantaṁ āgacchantaṁ arahantaṁ sammāsambuddhaṁ,",
  "ne37:76.1_3": "atha amhākaṁ āroceyyāsī”ti.",
  "ne37:76.2_0": "Dvīhatīhaṁ ṭhito kho so puriso addasa bhagavantaṁ dūratova āgacchantaṁ,",
  "ne37:76.2_1": "disvāna yena isidattapurāṇā thapatayo tenupasaṅkami,",
  "ne37:76.2_2": "upasaṅkamitvā isidattapurāṇe thapatayo etadavoca—",
  "ne37:76.3_0": "“ayaṁ so, bhante bhagavā āgacchati arahaṁ sammāsambuddho, yassadāni kālaṁ maññathā”ti.",
  "ne37:77.1_0": "Atha kho isidattapurāṇā thapatayo yena bhagavā tenupasaṅkamiṁsu,",
  "ne37:77.1_1": "upasaṅkamitvā bhagavantaṁ abhivādetvā bhagavantaṁ piṭṭhito piṭṭhito anubandhiṁsu.",
  "ne37:77.2_0": "Atha kho bhagavā maggā okkamma yena aññataraṁ rukkhamūlaṁ tenupasaṅkami,",
  "ne37:77.2_1": "upasaṅkamitvā paññatte āsane nisīdi.",
  "ne37:77.3_0": "Isidattapurāṇā thapatayo bhagavantaṁ abhivādetvā ekamantaṁ nisīdiṁsu,",
  "ne37:77.3_1": "ekamantaṁ nisinnā kho isidattapurāṇā thapatayo bhagavantaṁ etadavocuṁ—",
  "ne37:78.1_0": "“Yadā mayaṁ, bhante,",
  "ne37:78.1_1": "bhagavantaṁ suṇoma ‘sāvatthiyā kosalesu cārikaṁ pakkamissatī’ti,",
  "ne37:78.1_2": "hoti no tasmiṁ samaye anattamanatā hoti domanassaṁ ‘dūre no bhagavā bhavissatī’ti.",
  "ne37:78.2_0": "Yadā pana mayaṁ bhante bhagavantaṁ suṇoma ‘sāvatthiyā kosalesu cārikaṁ pakkanto’ti,",
  "ne37:78.2_1": "hoti no tasmiṁ samaye anattamanatā hoti domanassaṁ ‘dūre no bhagavā’ti …pe….",
  "ne37:79.1_0": "Yadā pana mayaṁ, bhante,",
  "ne37:79.1_1": "bhagavantaṁ suṇoma ‘kāsīsu magadhesu cārikaṁ pakkamissatī’ti,",
  "ne37:79.1_2": "hoti no tasmiṁ samaye anattamanatā hoti domanassaṁ ‘dūre no bhagavā bhavissatī’ti.",
  "ne37:79.2_0": "Yadā pana mayaṁ, bhante,",
  "ne37:79.2_1": "bhagavantaṁ suṇoma ‘kāsīsu magadhesu cārikaṁ pakkanto’ti,",
  "ne37:79.2_2": "anappakā no tasmiṁ samaye anattamanatā hoti anappakaṁ domanassaṁ ‘dūre no bhagavā’ti.",
  "ne37:80.1_0": "Yadā pana mayaṁ, bhante,",
  "ne37:80.1_1": "bhagavantaṁ suṇoma ‘magadhesu kāsīsu cārikaṁ pakkamissatī’ti,",
  "ne37:80.1_2": "hoti no tasmiṁ samaye attamanatā hoti somanassaṁ ‘āsanne no bhagavā bhavissatī’ti.",
  "ne37:80.2_0": "Yadā pana mayaṁ bhante bhagavantaṁ suṇoma ‘magadhesu kāsīsu cārikaṁ pakkanto’ti,",
  "ne37:80.2_1": "hoti no tasmiṁ samaye attamanatā hoti somanassaṁ ‘āsanne no bhagavā’ti …pe….",
  "ne37:81.1_0": "Yadā pana mayaṁ, bhante, bhagavantaṁ suṇoma ‘kosalesu sāvatthiṁ cārikaṁ pakkamissatī’ti.",
  "ne37:81.2_0": "Hoti no tasmiṁ samaye attamanatā hoti somanassaṁ ‘āsanne no bhagavā bhavissatī’ti.",
  "ne37:82.1_0": "Yadā pana mayaṁ, bhante,",
  "ne37:82.1_1": "bhagavantaṁ suṇoma ‘sāvatthiyaṁ viharati jetavane anāthapiṇḍikassa ārāme’ti hoti anappakā no tasmiṁ samaye attamanatā,",
  "ne37:82.1_2": "hoti anappakaṁ somanassaṁ ‘āsanne no bhagavā’”ti.",
  "ne37:83.1_0": "“Tasmātiha,",
  "ne37:83.1_1": "thapatayo,",
  "ne37:83.1_2": "sambādho gharāvāso rajāpatho,",
  "ne37:83.1_3": "abbhokāso pabbajjā,",
  "ne37:83.1_4": "alañca pana vo,",
  "ne37:83.1_5": "thapatayo,",
  "ne37:83.1_6": "appamādāyā”ti.",
  "ne37:83.2_0": "“Atthi kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti?",
  "ne37:83.3_0": "“Katamo pana vo,",
  "ne37:83.3_1": "thapatayo,",
  "ne37:83.3_2": "etamhā sambādhā añño sambādho sambādhataro ceva sambādhasaṅkhātataro cā”ti?",
  "ne37:84.1_0": "“Idha mayaṁ, bhante,",
  "ne37:84.1_1": "yadā rājā pasenadi kosalo uyyānabhūmiṁ niyyātukāmo hoti,",
  "ne37:84.1_2": "ye te rañño pasenadissa kosalassa nāgā opavayhā,",
  "ne37:84.1_3": "te kappetvā yā tā rañño pasenadissa kosalassa pajāpatiyo piyā manāpā,",
  "ne37:84.1_4": "tā ekaṁ purato ekaṁ pacchato nisīdāpema,",
  "ne37:84.1_5": "tāsaṁ kho pana, bhante,",
  "ne37:84.1_6": "bhaginīnaṁ evarūpo gandho hoti.",
  "ne37:84.2_0": "Seyyathāpi nāma gandhakaraṇḍakassa tāvadeva vivariyamānassa,",
  "ne37:84.2_1": "yathā taṁ rājakaññānaṁ gandhena vibhūsitānaṁ.",
  "ne37:84.3_0": "Tāsaṁ kho pana, bhante,",
  "ne37:84.3_1": "bhaginīnaṁ evarūpo kāyasamphasso hoti,",
  "ne37:84.3_2": "seyyathāpi nāma tūlapicuno vā kappāsapicuno vā,",
  "ne37:84.3_3": "yathā taṁ rājakaññānaṁ sukhedhitānaṁ.",
  "ne37:84.4_0": "Tasmiṁ kho pana, bhante, samaye nāgopi rakkhitabbo hoti.",
  "ne37:84.5_0": "Tāpi bhaginiyo rakkhitabbā honti.",
  "ne37:84.6_0": "Attāpi rakkhitabbo hoti.",
  "ne37:84.7_0": "Na kho pana mayaṁ, bhante,",
  "ne37:84.7_1": "abhijānāma tāsu bhaginīsu pāpakaṁ cittaṁ uppādentā,",
  "ne37:84.7_2": "ayaṁ kho no, bhante,",
  "ne37:84.7_3": "etamhā sambādhā añño sambādho sambādhataro ceva sambādhasaṅkhātataro cā”ti.",
  "ne37:85.1_0": "“Tasmātiha, thapatayo, sambādho gharāvāso rajāpatho, abbhokāso pabbajjā.",
  "ne37:85.2_0": "Alañca pana vo, thapatayo, appamādāya.",
  "ne37:85.3_0": "Catūhi kho,",
  "ne37:85.3_1": "thapatayo,",
  "ne37:85.3_2": "dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "ne37:86.1_0": "Katamehi catūhi?",
  "ne37:86.2_0": "Idha,",
  "ne37:86.2_1": "thapatayo,",
  "ne37:86.2_2": "sutavā ariyasāvako buddhe aveccappasādena samannāgato hoti itipi so bhagavā arahaṁ …pe…",
  "ne37:86.2_3": "buddho bhagavāti,",
  "ne37:86.2_4": "dhamme …pe…",
  "ne37:86.3_0": "saṅghe …pe…",
  "ne37:86.3_1": "vigatamalamaccherena cetasā agāraṁ ajjhāvasati,",
  "ne37:86.3_2": "muttacāgo payatapāṇi vossaggarato yācayogo dānasaṁvibhāgarato appaṭivibhattaṁ.",
  "ne37:86.4_0": "Imehi kho,",
  "ne37:86.4_1": "thapatayo,",
  "ne37:86.4_2": "catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.",
  "ne37:87.1_0": "Tumhe kho,",
  "ne37:87.1_1": "thapatayo,",
  "ne37:87.1_2": "buddhe aveccappasādena samannāgatā itipi so bhagavā arahaṁ …pe…",
  "ne37:87.1_3": "buddho bhagavāti,",
  "ne37:87.1_4": "dhamme …pe…",
  "ne37:87.2_0": "saṅghe …pe…",
  "ne37:87.3_0": "yaṁ kho pana kiñci kule deyyadhammaṁ,",
  "ne37:87.3_1": "sabbaṁ taṁ appaṭivibhattaṁ sīlavantehi kalyāṇadhammehi,",
  "ne37:87.3_2": "taṁ kiṁ maññatha,",
  "ne37:87.3_3": "thapatayo,",
  "ne37:87.3_4": "katividhā te kosalesu manussā ye tumhākaṁ samasamā yadidaṁ dānasaṁvibhāgehī”ti?",
  "ne37:87.4_0": "“Lābhā no, bhante, suladdhaṁ no, bhante, yesaṁ no bhagavā evaṁ pajānātī”ti.",
  "ne37:88.1_0": "Idaṁ vāsanābhāgiyaṁ suttaṁ.",
  "ne37:89.1_0": "“Ekapupphaṁ cajitvāna,",
  "ne37:89.2_0": "sahassaṁ kappakoṭiyo;",
  "ne37:89.3_0": "Deve ceva manusse ca,",
  "ne37:89.4_0": "sesena parinibbuto”ti.",
  "ne37:90.1_0": "Idaṁ vāsanābhāgiyaṁ suttaṁ.",
  "ne37:91.1_0": "“Assatthe haritobhāse,",
  "ne37:91.2_0": "Saṁvirūḷhamhi pādape;",
  "ne37:91.3_0": "Ekaṁ buddhagataṁ saññaṁ,",
  "ne37:91.4_0": "Alabhiṁhaṁ patissato.",
  "ne37:92.1_0": "Ajja tiṁsaṁ tato kappā,",
  "ne37:92.2_0": "nābhijānāmi duggatiṁ;",
  "ne37:92.3_0": "Tisso vijjā sacchikatā,",
  "ne37:92.4_0": "tassā saññāya vāsanā”ti.",
  "ne37:93.1_0": "Idaṁ vāsanābhāgiyaṁ suttaṁ.",
  "ne37:94.1_0": "“Piṇḍāya kosalaṁ puraṁ,",
  "ne37:94.2_0": "pāvisi aggapuggalo;",
  "ne37:94.3_0": "Anukampako purebhattaṁ,",
  "ne37:94.4_0": "taṇhānighātako muni.",
  "ne37:95.1_0": "Purisassa vaṭaṁsako hatthe,",
  "ne37:95.2_0": "Sabbapupphehilaṅkato;",
  "ne37:95.3_0": "So addasāsi sambuddhaṁ,",
  "ne37:95.4_0": "Bhikkhusaṅghapurakkhataṁ.",
  "ne37:96.1_0": "Pavisantaṁ rājamaggena,",
  "ne37:96.2_0": "devamānusapūjitaṁ;",
  "ne37:96.3_0": "Haṭṭho cittaṁ pasādetvā,",
  "ne37:96.4_0": "sambuddhamupasaṅkami.",
  "ne37:97.1_0": "So taṁ vaṭaṁsakaṁ surabhiṁ,",
  "ne37:97.2_0": "vaṇṇavantaṁ manoramaṁ;",
  "ne37:97.3_0": "Sambuddhassupanāmesi,",
  "ne37:97.4_0": "pasanno sehi pāṇibhi.",
  "ne37:98.1_0": "Tato aggisikhā vaṇṇā,",
  "ne37:98.2_0": "buddhassa lapanantarā;",
  "ne37:98.3_0": "Sahassaraṁsi vijjuriva,",
  "ne37:98.4_0": "okkā nikkhami ānanā.",
  "ne37:99.1_0": "Padakkhiṇaṁ karitvāna,",
  "ne37:99.2_0": "sīse ādiccabandhuno;",
  "ne37:99.3_0": "Tikkhattuṁ parivaṭṭetvā,",
  "ne37:99.4_0": "muddhanantaradhāyatha.",
  "ne37:100.1_0": "Idaṁ disvā acchariyaṁ,",
  "ne37:100.2_0": "abbhutaṁ lomahaṁsanaṁ;",
  "ne37:100.3_0": "Ekaṁsaṁ cīvaraṁ katvā,",
  "ne37:100.4_0": "ānando etadabravi.",
  "ne37:101.1_0": "‘Ko hetu sitakammassa,",
  "ne37:101.2_0": "byākarohi mahāmune;",
  "ne37:101.3_0": "Dhammāloko bhavissati,",
  "ne37:101.4_0": "kaṅkhaṁ vitara no mune.",
  "ne37:102.1_0": "Yassa taṁ sabbadhammesu,",
  "ne37:102.2_0": "sadā ñāṇaṁ pavattati;",
  "ne37:102.3_0": "Kaṅkhiṁ vematikaṁ theraṁ,",
  "ne37:102.4_0": "ānandaṁ etadabravi.",
  "ne37:103.1_0": "Yo so ānanda puriso,",
  "ne37:103.2_0": "mayi cittaṁ pasādayi;",
  "ne37:103.3_0": "Caturāsītikappāni,",
  "ne37:103.4_0": "duggatiṁ na gamissati.",
  "ne37:104.1_0": "Devesu devasobhaggaṁ,",
  "ne37:104.2_0": "dibbaṁ rajjaṁ pasāsiya;",
  "ne37:104.3_0": "Manujesu manujindo,",
  "ne37:104.4_0": "rājā raṭṭhe bhavissati.",
  "ne37:105.1_0": "So carimaṁ pabbajitvā,",
  "ne37:105.2_0": "Sacchikatvā ca dhammataṁ;",
  "ne37:105.3_0": "Paccekabuddho dhutarāgo,",
  "ne37:105.4_0": "Vaṭaṁsako nāma bhavissati.",
  "ne37:106.1_0": "Natthi citte pasannamhi,",
  "ne37:106.2_0": "appakā nāma dakkhiṇā;",
  "ne37:106.3_0": "Tathāgate vā sambuddhe,",
  "ne37:106.4_0": "atha vā tassa sāvake.",
  "ne37:107.1_0": "Evaṁ acintiyā buddhā,",
  "ne37:107.2_0": "Buddhadhammā acintiyā;",
  "ne37:107.3_0": "Acintiye pasannānaṁ,",
  "ne37:107.4_0": "Vipāko hoti acintiyo’”ti.",
  "ne37:108.1_0": "Idaṁ vāsanābhāgiyaṁ suttaṁ.",
  "ne37:109.1_0": "“Idhāhaṁ,",
  "ne37:109.1_1": "bhikkhave,",
  "ne37:109.1_2": "ekaccaṁ puggalaṁ pasannacittaṁ evaṁ cetasā ceto paricca pajānāmi yathā kho ayaṁ puggalo iriyati,",
  "ne37:109.1_3": "yañca paṭipadaṁ paṭipanno,",
  "ne37:109.1_4": "yañca maggaṁ samārūḷho.",
  "ne37:109.2_0": "Imamhi cāyaṁ samaye kālaṁ kareyya, yathābhataṁ nikkhitto evaṁ sagge.",
  "ne37:109.3_0": "Taṁ kissa hetu?",
  "ne37:109.4_0": "Cittaṁ hissa,",
  "ne37:109.4_1": "bhikkhave, pasannaṁ,",
  "ne37:109.4_2": "cetopasādahetu kho pana evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "ne37:109.5_0": "Etamatthaṁ bhagavā avoca, tatthetaṁ iti vuccati—",
  "ne37:110.1_0": "“Pasannacittaṁ ñatvāna,",
  "ne37:110.2_0": "ekaccaṁ idha puggalaṁ;",
  "ne37:110.3_0": "Etamatthañca byākāsi,",
  "ne37:110.4_0": "buddho bhikkhūna santike.",
  "ne37:111.1_0": "Imamhi cāyaṁ samaye,",
  "ne37:111.2_0": "kālaṁ kayirātha puggalo;",
  "ne37:111.3_0": "Saggamhi upapajjeyya,",
  "ne37:111.4_0": "cittaṁ hissa pasāditaṁ.",
  "ne37:112.1_0": "Cetopasādahetu hi,",
  "ne37:112.2_0": "sattā gacchanti suggatiṁ;",
  "ne37:112.3_0": "Yathābhataṁ nikkhipeyya,",
  "ne37:112.4_0": "evamevaṁ tathāvidho;",
  "ne37:112.5_0": "Kāyassa bhedā sappañño,",
  "ne37:112.6_0": "saggaṁ so upapajjatī”ti.",
  "ne37:113.1_0": "“Ayampi attho vutto bhagavatā iti me sutan”ti.",
  "ne37:114.1_0": "Idaṁ vāsanābhāgiyaṁ suttaṁ.",
  "ne37:115.1_0": "“Suvaṇṇacchadanaṁ nāvaṁ,",
  "ne37:115.2_0": "Nāri āruyha tiṭṭhasi;",
  "ne37:115.3_0": "Ogāhasi pokkharaṇiṁ,",
  "ne37:115.4_0": "Padmaṁ chindasi pāṇinā.",
  "ne37:116.1_0": "Kena te tādiso vaṇṇo,",
  "ne37:116.2_0": "ānubhāvo juti ca te;",
  "ne37:116.3_0": "Uppajjanti ca te bhogā,",
  "ne37:116.4_0": "ye keci manasicchitā.",
  "ne37:117.1_0": "Pucchitā devate saṁsa,",
  "ne37:117.2_0": "kissa kammassidaṁ phalaṁ;",
  "ne37:117.3_0": "Sā devatā attamanā,",
  "ne37:117.4_0": "devarājena pucchitā.",
  "ne37:118.1_0": "Pañhaṁ puṭṭhā viyākāsi,",
  "ne37:118.2_0": "sakkassa iti me sutaṁ;",
  "ne37:118.3_0": "Addhānaṁ paṭipannāhaṁ,",
  "ne37:118.4_0": "disvā thūpaṁ manoramaṁ.",
  "ne37:119.1_0": "Tattha cittaṁ pasādesiṁ,",
  "ne37:119.2_0": "Kassapassa yasassino;",
  "ne37:119.3_0": "Paddhapupphehi pūjesiṁ,",
  "ne37:119.4_0": "Pasannā sehi tasseva;",
  "ne37:119.5_0": "Kammassa phalaṁ vipāko,",
  "ne37:119.6_0": "Etādisaṁ katapuññā labhantī”ti.",
  "ne37:120.1_0": "Idaṁ vāsanābhāgiyaṁ suttaṁ.",
  "ne37:121.1_0": "“Dānakathā sīlakathā saggakathā puññakathā puññavipākakathā”ti.",
  "ne37:122.1_0": "Idaṁ vāsanābhāgiyaṁ suttaṁ.",
  "ne37:123.1_0": "“Api cāpi paṁsuthūpesu uddissakatesu dasabaladharānaṁ tatthapi kāraṁ katvā saggesu narā pamodantī”ti.",
  "ne37:124.1_0": "Idaṁ vāsanābhāgiyaṁ suttaṁ.",
  "ne37:125.1_0": "“Devaputtasarīravaṇṇā,",
  "ne37:125.2_0": "sabbe subhagasaṇṭhitī;",
  "ne37:125.3_0": "Udakena paṁsuṁ temetvā,",
  "ne37:125.4_0": "thūpaṁ vaḍḍhetha kassapaṁ.",
  "ne37:126.1_0": "Ayaṁ sugatte sugatassa thūpo,",
  "ne37:126.2_0": "Mahesino dasabaladhammadhārino;",
  "ne37:126.3_0": "Tasmiṁ ime devamanujā pasannā,",
  "ne37:126.4_0": "Kāraṁ karontā jarāmaraṇā pamuccare”ti.",
  "ne37:127.1_0": "Idaṁ vāsanābhāgiyaṁ suttaṁ.",
  "ne37:128.1_0": "“Uḷāraṁ vata taṁ āsi,",
  "ne37:128.2_0": "yāhaṁ thūpaṁ mahesino;",
  "ne37:128.3_0": "Uppalāni ca cattāri,",
  "ne37:128.4_0": "mālañca abhiropayiṁ.",
  "ne37:129.1_0": "Ajja tiṁsaṁ tato kappā,",
  "ne37:129.2_0": "Nābhijānāmi duggatiṁ;",
  "ne37:129.3_0": "Vinipātaṁ na gacchāmi,",
  "ne37:129.4_0": "Thūpaṁ pūjetva satthuno”ti.",
  "ne37:130.1_0": "Idaṁ vāsanābhāgiyaṁ suttaṁ.",
  "ne37:131.1_0": "“Bāttiṁsalakkhaṇadharassa,",
  "ne37:131.2_0": "Vijitavijayassa lokanāthassa;",
  "ne37:131.3_0": "Satasahassaṁ kappe,",
  "ne37:131.4_0": "Mudito thūpaṁ apūjesi.",
  "ne37:132.1_0": "Yaṁ mayā pasutaṁ puññaṁ,",
  "ne37:132.2_0": "Tena ca puññena deva sobhaggaṁ;",
  "ne37:132.3_0": "Rajjāni ca kāritāni,",
  "ne37:132.4_0": "Anāgantuna vinipātaṁ.",
  "ne37:133.1_0": "Yaṁ cakkhu adantadamakassa,",
  "ne37:133.2_0": "Sāsane paṇihitaṁ tathā;",
  "ne37:133.3_0": "Cittaṁ taṁ me sabbaṁ,",
  "ne37:133.4_0": "Laddhaṁ vimuttacittamhi vidhūtalato”ti.",
  "ne37:134.1_0": "Idaṁ vāsanābhāgiyaṁ suttaṁ.",
  "ne37:135.1_0": "“Sāmākapatthodanamattameva hi,",
  "ne37:135.2_0": "Paccekabuddhamhi adāsi dakkhiṇaṁ;",
  "ne37:135.3_0": "Vimuttacitte akhile anāsave,",
  "ne37:135.4_0": "Araṇavihārimhi asaṅgamānase.",
  "ne37:136.1_0": "Tasmiñca okappayi dhammamuttamaṁ,",
  "ne37:136.2_0": "Tasmiñca dhamme paṇidhesiṁ mānasaṁ;",
  "ne37:136.3_0": "Evaṁvihārīhi me saṅgamo siyā,",
  "ne37:136.4_0": "Bhave kudāsupi ca mā apekkhavā.",
  "ne37:137.1_0": "Tasseva kammassa vipākato ahaṁ,",
  "ne37:137.2_0": "Sahassakkhattuṁ kurusūpapajjatha;",
  "ne37:137.3_0": "Dīghāyukesu amamesu pāṇisu,",
  "ne37:137.4_0": "Visesagāmīsu ahīnagāmisu.",
  "ne37:138.1_0": "Tasseva kammassa vipākato ahaṁ,",
  "ne37:138.2_0": "Sahassakkhattuṁ tidasopapajjatha;",
  "ne37:138.3_0": "Vicitramālābharaṇānulepisu,",
  "ne37:138.4_0": "Visiṭṭhakāyūpagato yasassisu.",
  "ne37:139.1_0": "Tasseva kammassa vipākato ahaṁ,",
  "ne37:139.2_0": "Vimuttacitto akhilo anāsavo;",
  "ne37:139.3_0": "Imehi me antimadehadhāribhi,",
  "ne37:139.4_0": "Samāgamo āsi hitāhitāsihi.",
  "ne37:140.1_0": "Paccakkhaṁ khvimaṁ avaca tathāgato jino,",
  "ne37:140.2_0": "Samijjhate sīlavato yadicchati;",
  "ne37:140.3_0": "Yathā yathā me manasā vicintitaṁ,",
  "ne37:140.4_0": "Tathā samiddhaṁ ayamantimo bhavo”ti.",
  "ne37:141.1_0": "Idaṁ vāsanābhāgiyaṁ suttaṁ.",
  "ne37:142.1_0": "“Ekatiṁsamhi kappamhi jino anejo,",
  "ne37:142.2_0": "Anantadassī bhagavā sikhīti;",
  "ne37:142.3_0": "Tassāpi rājā bhātā sikhiddhe,",
  "ne37:142.4_0": "Buddhe ca dhamme ca abhippasanno.",
  "ne37:143.1_0": "Parinibbute lokavināyakamhi,",
  "ne37:143.2_0": "Thūpaṁ sakāsi vipulaṁ mahantaṁ;",
  "ne37:143.3_0": "Samantato gāvutikaṁ mahesino,",
  "ne37:143.4_0": "Devātidevassa naruttamassa.",
  "ne37:144.1_0": "Tasmiṁ manusso balimābhihārī,",
  "ne37:144.2_0": "Paggayha jātisumanaṁ pahaṭṭho;",
  "ne37:144.3_0": "Vātena pupphaṁ patitassa ekaṁ,",
  "ne37:144.4_0": "Tāhaṁ gahetvāna tasseva dāsi.",
  "ne37:145.1_0": "So maṁ avocābhipasannacitto,",
  "ne37:145.2_0": "Tuyhameva etaṁ pupphaṁ dadāmi;",
  "ne37:145.3_0": "Tāhaṁ gahetvā abhiropayesiṁ,",
  "ne37:145.4_0": "Punappunaṁ buddhamanussaranto.",
  "ne37:146.1_0": "Ajja tiṁsaṁ tato kappā,",
  "ne37:146.2_0": "nābhijānāmi duggatiṁ;",
  "ne37:146.3_0": "Vinipātañca na gacchāmi,",
  "ne37:146.4_0": "thūpapūjāyidaṁ phalan”ti.",
  "ne37:147.1_0": "Idaṁ vāsanābhāgiyaṁ suttaṁ.",
  "ne37:148.1_0": "“Kapilaṁ nāma nagaraṁ,",
  "ne37:148.2_0": "suvibhattaṁ mahāpathaṁ;",
  "ne37:148.3_0": "Ākiṇṇamiddhaṁ phītañca,",
  "ne37:148.4_0": "brahmadattassa rājino.",
  "ne37:149.1_0": "Kummāsaṁ vikkiṇiṁ tattha,",
  "ne37:149.2_0": "pañcālānaṁ puruttame;",
  "ne37:149.3_0": "Sohaṁ addasiṁ sambuddhaṁ,",
  "ne37:149.4_0": "upariṭṭhaṁ yasassinaṁ.",
  "ne37:150.1_0": "Haṭṭho cittaṁ pasādetvā,",
  "ne37:150.2_0": "nimantesiṁ naruttamaṁ;",
  "ne37:150.3_0": "Ariṭṭhaṁ dhuvabhattena,",
  "ne37:150.4_0": "yaṁ me gehamhi vijjatha.",
  "ne37:151.1_0": "Tato ca kattiko puṇṇo,",
  "ne37:151.2_0": "puṇṇamāsī upaṭṭhitā;",
  "ne37:151.3_0": "Navaṁ dussayugaṁ gayha,",
  "ne37:151.4_0": "ariṭṭhassopanāmayiṁ.",
  "ne37:152.1_0": "Pasannacittaṁ ñatvāna,",
  "ne37:152.2_0": "paṭiggaṇhi naruttamo;",
  "ne37:152.3_0": "Anukampako kāruṇiko,",
  "ne37:152.4_0": "taṇhānighātako muni.",
  "ne37:153.1_0": "Tāhaṁ kammaṁ karitvāna,",
  "ne37:153.2_0": "kalyāṇaṁ buddhavaṇṇitaṁ;",
  "ne37:153.3_0": "Deve ceva manusse ca,",
  "ne37:153.4_0": "sandhāvitvā tato cuto.",
  "ne37:154.1_0": "Bārāṇasiyaṁ nagare,",
  "ne37:154.2_0": "seṭṭhissa ekaputtako;",
  "ne37:154.3_0": "Aḍḍhe kulasmiṁ uppajjiṁ,",
  "ne37:154.4_0": "pāṇehi ca piyataro.",
  "ne37:155.1_0": "Tato ca viññutaṁ patto,",
  "ne37:155.2_0": "devaputtena codito;",
  "ne37:155.3_0": "Pāsādā orūhitvāna,",
  "ne37:155.4_0": "sambuddhamupasaṅkamiṁ.",
  "ne37:156.1_0": "So me dhammamadesayi,",
  "ne37:156.2_0": "anukampāya gotamo;",
  "ne37:156.3_0": "Dukkhaṁ dukkhasamuppādaṁ,",
  "ne37:156.4_0": "dukkhassa ca atikkamaṁ.",
  "ne37:157.1_0": "Ariyaṁ aṭṭhaṅgikaṁ maggaṁ,",
  "ne37:157.2_0": "dukkhūpasamagāminaṁ;",
  "ne37:157.3_0": "Cattāri ariyasaccāni,",
  "ne37:157.4_0": "muni dhammamadesayi.",
  "ne37:158.1_0": "Tassāhaṁ vacanaṁ sutvā,",
  "ne37:158.2_0": "vihariṁ sāsane rato;",
  "ne37:158.3_0": "Samathaṁ paṭivijjhāhaṁ,",
  "ne37:158.4_0": "rattindivamatandito.",
  "ne37:159.1_0": "Ajjhattañca bahiddhā ca,",
  "ne37:159.2_0": "ye me vijjiṁsu āsavā;",
  "ne37:159.3_0": "Sabbe āsuṁ samucchinnā,",
  "ne37:159.4_0": "na ca uppajjare puna.",
  "ne37:160.1_0": "Pariyantakataṁ dukkhaṁ,",
  "ne37:160.2_0": "carimoyaṁ samussayo;",
  "ne37:160.3_0": "Jātimaraṇasaṁsāro,",
  "ne37:160.4_0": "natthi dāni punabbhavo”ti.",
  "ne37:161.1_0": "Idaṁ vāsanābhāgiyaṁ suttaṁ.",
  "ne37:162.1_0": "Tattha katamaṁ nibbedhabhāgiyaṁ suttaṁ?",
  "ne37:163.1_0": "“Uddhaṁ adho sabbadhi vippamutto,",
  "ne37:163.2_0": "Ayaṁ ahasmīti anānupassī;",
  "ne37:163.3_0": "Evaṁ vimutto udatāri oghaṁ,",
  "ne37:163.4_0": "Atiṇṇapubbaṁ apunabbhavāyā”ti.",
  "ne37:164.1_0": "Idaṁ nibbedhabhāgiyaṁ suttaṁ.",
  "ne37:165.1_0": "“Sīlavato, ānanda, na cetanā karaṇīyā ‘kinti me avippaṭisāro jāyeyyā’ti.",
  "ne37:165.2_0": "Dhammatā esā, ānanda, yaṁ sīlavato avippaṭisāro jāyeyya.",
  "ne37:165.3_0": "Avippaṭisārinā, ānanda, na cetanā karaṇīyā ‘kinti me pāmojjaṁ jāyeyyā’ti.",
  "ne37:165.4_0": "Dhammatā esā, ānanda, yaṁ avippaṭisārino pāmojjaṁ jāyeyya.",
  "ne37:165.5_0": "Pamuditena, ānanda, na cetanā karaṇīyā ‘kinti me pīti jāyeyyā’ti.",
  "ne37:165.6_0": "Dhammatā esā, ānanda, yaṁ pamuditassa pīti jāyeyya.",
  "ne37:165.7_0": "Pītimanassa, ānanda, na cetanā karaṇīyā ‘kinti me kāyo passambheyyā’ti.",
  "ne37:165.8_0": "Dhammatā esā, ānanda, yaṁ pītimanassa kāyo passambheyya.",
  "ne37:165.9_0": "Passaddhakāyassa, ānanda, na cetanā karaṇīyā ‘kintāhaṁ sukhaṁ vediyeyyan’ti.",
  "ne37:165.10_0": "Dhammatā esā, ānanda, yaṁ passaddhakāyo sukhaṁ vediyeyya.",
  "ne37:165.11_0": "Sukhino ānanda, na cetanā karaṇīyā ‘kinti me samādhi jāyeyyā’ti.",
  "ne37:165.12_0": "Dhammatā esā, ānanda, yaṁ sukhino samādhi jāyeyya.",
  "ne37:165.13_0": "Samāhitassa, ānanda, na cetanā karaṇīyā ‘kintāhaṁ yathābhūtaṁ pajāneyyan’ti.",
  "ne37:165.14_0": "Dhammatā esā, ānanda, yaṁ samāhito yathābhūtaṁ pajāneyya.",
  "ne37:165.15_0": "Yathābhūtaṁ pajānatā, ānanda, na cetanā karaṇīyā ‘kinti me nibbidā jāyeyyā’ti.",
  "ne37:165.16_0": "Dhammatā esā, ānanda, yaṁ yathābhūtaṁ pajānanto nibbindeyya.",
  "ne37:165.17_0": "Nibbindantena, ānanda, na cetanā karaṇīyā ‘kinti me virāgo jāyeyyā’ti.",
  "ne37:165.18_0": "Dhammatā esā, ānanda, yaṁ nibbindanto virajjeyya.",
  "ne37:165.19_0": "Virajjantena, ānanda, na cetanā karaṇīyā ‘kinti me vimutti jāyeyyā’ti.",
  "ne37:165.20_0": "Dhammatā esā, ānanda, yaṁ virajjanto vimucceyya.",
  "ne37:165.21_0": "Vimuttena, ānanda, na cetanā karaṇīyā ‘kinti me vimuttiñāṇadassanaṁ uppajjeyyā’ti.",
  "ne37:165.22_0": "Dhammatā esā, ānanda, yaṁ vimuttassa vimuttiñāṇadassanaṁ uppajjeyyā”ti.",
  "ne37:166.1_0": "Idaṁ nibbedhabhāgiyaṁ suttaṁ.",
  "ne37:167.1_0": "“Yadā have pātubhavanti dhammā,",
  "ne37:167.2_0": "Ātāpino jhāyato brāhmaṇassa;",
  "ne37:167.3_0": "Athassa kaṅkhā vapayanti sabbā,",
  "ne37:167.4_0": "Yato pajānāti sahetudhamman”ti.",
  "ne37:168.1_0": "Idaṁ nibbedhabhāgiyaṁ suttaṁ.",
  "ne37:169.1_0": "“Yadā have pātubhavanti dhammā,",
  "ne37:169.2_0": "Ātāpino jhāyato brāhmaṇassa;",
  "ne37:169.3_0": "Athassa kaṅkhā vapayanti sabbā,",
  "ne37:169.4_0": "Yato khayaṁ paccayānaṁ avedī”ti.",
  "ne37:170.1_0": "Idaṁ nibbedhabhāgiyaṁ suttaṁ.",
  "ne37:171.1_0": "“Kiṁ nu kujjhasi mā kujjhi,",
  "ne37:171.2_0": "Akkodho tissa te varaṁ;",
  "ne37:171.3_0": "Kodhamānamakkhavinayatthaṁ hi,",
  "ne37:171.4_0": "Tissa brahmacariyaṁ vussatī”ti.",
  "ne37:172.1_0": "Idaṁ nibbedhabhāgiyaṁ suttaṁ.",
  "ne37:173.1_0": "“Kadāhaṁ nandaṁ passeyyaṁ,",
  "ne37:173.2_0": "Āraññaṁ paṁsukūlikaṁ;",
  "ne37:173.3_0": "Aññātuñchena yāpentaṁ,",
  "ne37:173.4_0": "Kāmesu anapekkhinan”ti.",
  "ne37:174.1_0": "Idaṁ nibbedhabhāgiyaṁ suttaṁ.",
  "ne37:175.1_0": "“Kiṁsu chetvā sukhaṁ seti,",
  "ne37:175.2_0": "kiṁsu chetvā na socati;",
  "ne37:175.3_0": "Kissassu ekadhammassa,",
  "ne37:175.4_0": "vadhaṁ rocesi gotamāti.",
  "ne37:176.1_0": "Kodhaṁ chetvā sukhaṁ seti,",
  "ne37:176.2_0": "kodhaṁ chetvā na socati;",
  "ne37:176.3_0": "Kodhassa visamūlassa,",
  "ne37:176.4_0": "madhuraggassa brāhmaṇa;",
  "ne37:176.5_0": "Vadhaṁ ariyā pasaṁsanti,",
  "ne37:176.6_0": "taṁ hi chetvā na socatī”ti.",
  "ne37:177.1_0": "Idaṁ nibbedhabhāgiyaṁ suttaṁ.",
  "ne37:178.1_0": "“Kiṁsu hane uppatitaṁ,",
  "ne37:178.2_0": "kiṁsu jātaṁ vinodaye;",
  "ne37:178.3_0": "Kiñcassu pajahe dhīro,",
  "ne37:178.4_0": "kissābhisamayo sukho.",
  "ne37:179.1_0": "Kodhaṁ hane uppatitaṁ,",
  "ne37:179.2_0": "rāgaṁ jātaṁ vinodaye;",
  "ne37:179.3_0": "Avijjaṁ pajahe dhīro,",
  "ne37:179.4_0": "saccābhisamayo sukho”ti.",
  "ne37:180.1_0": "Idaṁ nibbedhabhāgiyaṁ suttaṁ.",
  "ne37:181.1_0": "“Sattiyā viya omaṭṭho,",
  "ne37:181.2_0": "ḍayhamānova matthake;",
  "ne37:181.3_0": "Kāmarāgappahānāya,",
  "ne37:181.4_0": "sato bhikkhu paribbaje.",
  "ne37:182.1_0": "Sattiyā viya omaṭṭho,",
  "ne37:182.2_0": "ḍayhamānova matthake;",
  "ne37:182.3_0": "Sakkāyadiṭṭhippahānāya,",
  "ne37:182.4_0": "sato bhikkhu paribbaje”ti.",
  "ne37:183.1_0": "Idaṁ nibbedhabhāgiyaṁ suttaṁ.",
  "ne37:184.1_0": "“Sabbe khayantā nicayā,",
  "ne37:184.2_0": "Patanantā samussayā;",
  "ne37:184.3_0": "Sabbesaṁ maraṇamāgamma,",
  "ne37:184.4_0": "Sabbesaṁ jīvitamaddhuvaṁ;",
  "ne37:184.5_0": "Etaṁ bhayaṁ maraṇe pekkhamāno,",
  "ne37:184.6_0": "Puññāni kayirātha sukhāvahāni.",
  "ne37:185.1_0": "Sabbe khayantā nicayā,",
  "ne37:185.2_0": "Patanantā samussayā;",
  "ne37:185.3_0": "Sabbesaṁ maraṇamāgamma,",
  "ne37:185.4_0": "Sabbesaṁ jīvitamaddhuvaṁ;",
  "ne37:185.5_0": "Etaṁ bhayaṁ maraṇe pekkhamāno,",
  "ne37:185.6_0": "Lokāmisaṁ pajahe santipekkho”ti.",
  "ne37:186.1_0": "Idaṁ nibbedhabhāgiyaṁ suttaṁ.",
  "ne37:187.1_0": "“Sukhaṁ sayanti munayo,",
  "ne37:187.2_0": "Na te socanti māvidha;",
  "ne37:187.3_0": "Yesaṁ jhānarataṁ cittaṁ,",
  "ne37:187.4_0": "Paññavā susamāhito;",
  "ne37:187.5_0": "Āraddhavīriyo pahitatto,",
  "ne37:187.6_0": "Oghaṁ tarati duttaraṁ.",
  "ne37:188.1_0": "Virato kāmasaññāya,",
  "ne37:188.2_0": "sabbasaṁyojanātīto;",
  "ne37:188.3_0": "Nandibhavaparikkhīṇo,",
  "ne37:188.4_0": "so gambhīre na sīdatī”ti.",
  "ne37:189.1_0": "Idaṁ nibbedhabhāgiyaṁ suttaṁ.",
  "ne37:190.1_0": "“Saddahāno arahataṁ,",
  "ne37:190.2_0": "dhammaṁ nibbānapattiyā;",
  "ne37:190.3_0": "Sussūsaṁ labhate paññaṁ,",
  "ne37:190.4_0": "appamatto vicakkhaṇo.",
  "ne37:191.1_0": "Patirūpakārī dhuravā,",
  "ne37:191.2_0": "uṭṭhātā vindate dhanaṁ;",
  "ne37:191.3_0": "Saccena kittiṁ pappoti,",
  "ne37:191.4_0": "dadaṁ mittāni ganthati;",
  "ne37:191.5_0": "Asmā lokā paraṁ lokaṁ,",
  "ne37:191.6_0": "evaṁ pecca na socatī”ti.",
  "ne37:192.1_0": "Idaṁ nibbedhabhāgiyaṁ suttaṁ.",
  "ne37:193.1_0": "“Sabbaganthapahīnassa,",
  "ne37:193.2_0": "vippamuttassa te sato;",
  "ne37:193.3_0": "Samaṇassa na taṁ sādhu,",
  "ne37:193.4_0": "yadaññamanusāsasīti.",
  "ne37:194.1_0": "Yena kenaci vaṇṇena,",
  "ne37:194.2_0": "saṁvāso sakka jāyati;",
  "ne37:194.3_0": "Na taṁ arahati sappañño,",
  "ne37:194.4_0": "manasā anukampituṁ.",
  "ne37:195.1_0": "Manasā ce pasannena,",
  "ne37:195.2_0": "yadaññamanusāsati;",
  "ne37:195.3_0": "Na tena hoti saṁyutto,",
  "ne37:195.4_0": "yānukampā anuddayā”ti.",
  "ne37:196.1_0": "Idaṁ nibbedhabhāgiyaṁ suttaṁ.",
  "ne37:197.1_0": "“Rāgo ca doso ca kutonidānā,",
  "ne37:197.2_0": "Aratī ratī lomahaṁso kutojā;",
  "ne37:197.3_0": "Kuto samuṭṭhāya manovitakkā,",
  "ne37:197.4_0": "Kumārakā dhaṅkamivossajanti.",
  "ne37:198.1_0": "Rāgo ca doso ca itonidānā,",
  "ne37:198.2_0": "Aratī ratī lomahaṁso itojā;",
  "ne37:198.3_0": "Ito samuṭṭhāya manovitakkā,",
  "ne37:198.4_0": "Kumārakā dhaṅkamivossajanti.",
  "ne37:199.1_0": "Snehajā attasambhūtā,",
  "ne37:199.2_0": "nigrodhasseva khandhajā;",
  "ne37:199.3_0": "Puthu visattā kāmesu,",
  "ne37:199.4_0": "māluvāva vitatā vane.",
  "ne37:200.1_0": "Ye naṁ pajānanti yatonidānaṁ,",
  "ne37:200.2_0": "Te naṁ vinodenti suṇohi yakkha;",
  "ne37:200.3_0": "Te duttaraṁ oghamimaṁ taranti,",
  "ne37:200.4_0": "Atiṇṇapubbaṁ apunabbhavāyā”ti.",
  "ne37:201.1_0": "Idaṁ nibbedhabhāgiyaṁ suttaṁ.",
  "ne37:202.1_0": "“Dukkaraṁ bhagavā sudukkaraṁ bhagavā”ti.",
  "ne37:203.1_0": "“Dukkaraṁ vāpi karonti,",
  "ne37:203.2_0": "(kāmadāti bhagavā)",
  "ne37:203.3_0": "Sekkhā sīlasamāhitā;",
  "ne37:203.4_0": "Ṭhitattā anagāriyupetassa,",
  "ne37:203.5_0": "Tuṭṭhi hoti sukhāvahā”ti.",
  "ne37:204.1_0": "“Dullabhā bhagavā yadidaṁ tuṭṭhī”ti.",
  "ne37:205.1_0": "“Dullabhaṁ vāpi labhanti,",
  "ne37:205.2_0": "(kāmadāti bhagavā)",
  "ne37:205.3_0": "Cittavūpasame ratā;",
  "ne37:205.4_0": "Yesaṁ divā ca ratto ca,",
  "ne37:205.5_0": "Bhāvanāya rato mano”ti.",
  "ne37:206.1_0": "“Dussamādahaṁ bhagavā yadidaṁ cittan”ti.",
  "ne37:207.1_0": "“Dussamādahaṁ vāpi samādahanti,",
  "ne37:207.2_0": "(kāmadāti bhagavā)",
  "ne37:207.3_0": "Indriyūpasame ratā;",
  "ne37:207.4_0": "Te chetvā maccuno jālaṁ,",
  "ne37:207.5_0": "Ariyā gacchanti kāmadā”ti.",
  "ne37:208.1_0": "“Duggamo bhagavā visamo maggo”ti.",
  "ne37:209.1_0": "“Duggame visame vāpi,",
  "ne37:209.2_0": "Ariyā gacchanti kāmada;",
  "ne37:209.3_0": "Anariyā visame magge,",
  "ne37:209.4_0": "Papatanti avaṁsirā;",
  "ne37:209.5_0": "Ariyānaṁ samo maggo,",
  "ne37:209.6_0": "Ariyā hi visame samā”ti.",
  "ne37:210.1_0": "Idaṁ nibbedhabhāgiyaṁ suttaṁ.",
  "ne37:211.1_0": "“Idaṁ hi taṁ jetavanaṁ,",
  "ne37:211.2_0": "isisaṅghanisevitaṁ;",
  "ne37:211.3_0": "Āvutthaṁ dhammarājena,",
  "ne37:211.4_0": "pītisañjananaṁ mama.",
  "ne37:212.1_0": "Kammaṁ vijjā ca dhammo ca,",
  "ne37:212.2_0": "sīlaṁ jīvitamuttamaṁ;",
  "ne37:212.3_0": "Etena maccā sujjhanti,",
  "ne37:212.4_0": "na gottena dhanena vā.",
  "ne37:213.1_0": "Tasmā hi paṇḍito poso,",
  "ne37:213.2_0": "sampassaṁ atthamattano;",
  "ne37:213.3_0": "Yoniso vicine dhammaṁ,",
  "ne37:213.4_0": "evaṁ tattha visujjhati.",
  "ne37:214.1_0": "Sāriputtova paññāya,",
  "ne37:214.2_0": "sīlena upasamena ca;",
  "ne37:214.3_0": "Yopi pāraṅgato bhikkhu,",
  "ne37:214.4_0": "etāvaparamo siyā”ti.",
  "ne37:215.1_0": "Idaṁ nibbedhabhāgiyaṁ suttaṁ.",
  "ne37:216.1_0": "“Atītaṁ nānvāgameyya,",
  "ne37:216.2_0": "nappaṭikaṅkhe anāgataṁ;",
  "ne37:216.3_0": "Yadatītaṁ pahīnaṁ taṁ,",
  "ne37:216.4_0": "appattañca anāgataṁ.",
  "ne37:217.1_0": "Paccuppannañca yo dhammaṁ,",
  "ne37:217.2_0": "Tattha tattha vipassati;",
  "ne37:217.3_0": "Asaṁhīraṁ asaṅkuppaṁ,",
  "ne37:217.4_0": "Taṁ vidvā manubrūhaye.",
  "ne37:218.1_0": "Ajjeva kiccamātappaṁ,",
  "ne37:218.2_0": "ko jaññā maraṇaṁ suve;",
  "ne37:218.3_0": "Na hi no saṅgaraṁ tena,",
  "ne37:218.4_0": "mahāsenena maccunā.",
  "ne37:219.1_0": "Evaṁ vihāriṁ ātāpiṁ,",
  "ne37:219.2_0": "ahorattamatanditaṁ;",
  "ne37:219.3_0": "Taṁ ve bhaddekarattoti,",
  "ne37:219.4_0": "santo ācikkhate munī”ti.",
  "ne37:220.1_0": "Idaṁ nibbedhabhāgiyaṁ suttaṁ.",
  "ne37:221.1_0": "“Cattārimāni, bhikkhave, sacchikātabbāni.",
  "ne37:221.2_0": "Katamāni cattāri?",
  "ne37:221.3_0": "Atthi,",
  "ne37:221.3_1": "bhikkhave,",
  "ne37:221.3_2": "dhammā cakkhunā paññāya ca sacchikātabbā,",
  "ne37:221.3_3": "atthi dhammā satiyā paññāya ca sacchikātabbā,",
  "ne37:221.3_4": "atthi dhammā kāyena paññāya ca sacchikātabbā,",
  "ne37:221.3_5": "atthi dhammā paññāya veditabbā,",
  "ne37:221.3_6": "paññāya ca sacchikātabbā.",
  "ne37:222.1_0": "Katame ca, bhikkhave, dhammā cakkhunā paññāya ca sacchikātabbā?",
  "ne37:222.2_0": "Dibbacakkhu suvisuddhaṁ atikkantamānusakaṁ cakkhunā paññāya ca sacchikātabbaṁ.",
  "ne37:223.1_0": "Katame ca, bhikkhave, dhammā satiyā paññāya ca sacchikātabbā?",
  "ne37:223.2_0": "Pubbenivāsānussati satiyā paññāya ca sacchikātabbā.",
  "ne37:224.1_0": "Katame ca, bhikkhave, dhammā kāyena paññāya ca sacchikātabbā?",
  "ne37:224.2_0": "Iddhividhā nirodhā kāyena paññāya ca sacchikātabbā.",
  "ne37:225.1_0": "Katame ca, bhikkhave, dhammā paññāya veditabbā, paññāya sacchikātabbā?",
  "ne37:225.2_0": "Āsavānaṁ khaye ñāṇaṁ paññāya veditabbaṁ, paññāya ca sacchikātabban”ti.",
  "ne37:226.1_0": "Idaṁ nibbedhabhāgiyaṁ suttaṁ.",
  "ne37:227.1_0": "Tattha katamaṁ asekkhabhāgiyaṁ suttaṁ?",
  "ne37:228.1_0": "“Yassa selūpamaṁ cittaṁ,",
  "ne37:228.2_0": "Ṭhitaṁ nānupakampati;",
  "ne37:228.3_0": "Virattaṁ rajanīyesu,",
  "ne37:228.4_0": "Kopaneyye na kuppati;",
  "ne37:228.5_0": "Yassevaṁ bhāvitaṁ cittaṁ,",
  "ne37:228.6_0": "Kuto naṁ dukkhamessatī”ti.",
  "ne37:229.1_0": "Idaṁ asekkhabhāgiyaṁ suttaṁ.",
  "ne37:230.1_0": "Āyasmato ca sāriputtassa cārikādasamaṁ veyyākaraṇaṁ kātabbanti.",
  "ne37:231.1_0": "Idaṁ asekkhabhāgiyaṁ suttaṁ.",
  "ne37:232.1_0": "“Yo brāhmaṇo bāhitapāpadhammo,",
  "ne37:232.2_0": "Nihuṁhuṅko nikkasāvo yatatto;",
  "ne37:232.3_0": "Vedantagū vūsitabrahmacariyo,",
  "ne37:232.4_0": "Dhammena so brahmavādaṁ vadeyya;",
  "ne37:232.5_0": "Yassussadā natthi kuhiñci loke”ti.",
  "ne37:233.1_0": "Idaṁ asekkhabhāgiyaṁ suttaṁ.",
  "ne37:234.1_0": "“Bāhitvā pāpake dhamme,",
  "ne37:234.2_0": "ye caranti sadā satā;",
  "ne37:234.3_0": "Khīṇasaṁyojanā buddhā,",
  "ne37:234.4_0": "te ve lokasmi brāhmaṇā”ti.",
  "ne37:235.1_0": "Idaṁ asekkhabhāgiyaṁ suttaṁ.",
  "ne37:236.1_0": "“Yattha āpo ca pathavī,",
  "ne37:236.2_0": "tejo vāyo na gādhati;",
  "ne37:236.3_0": "Na tattha sukkā jotanti,",
  "ne37:236.4_0": "ādicco nappakāsati;",
  "ne37:236.5_0": "Na tattha candimā bhāti,",
  "ne37:236.6_0": "tamo tattha na vijjati.",
  "ne37:237.1_0": "Yadā ca attanāvedi,",
  "ne37:237.2_0": "muni monena brāhmaṇo;",
  "ne37:237.3_0": "Atha rūpā arūpā ca,",
  "ne37:237.4_0": "sukhadukkhā pamuccatī”ti.",
  "ne37:238.1_0": "Idaṁ asekkhabhāgiyaṁ suttaṁ.",
  "ne37:239.1_0": "“Yadā sakesu dhammesu,",
  "ne37:239.2_0": "pāragū hoti brāhmaṇo;",
  "ne37:239.3_0": "Atha etaṁ pisācañca,",
  "ne37:239.4_0": "pakkulañcātivattatī”ti.",
  "ne37:240.1_0": "Idaṁ asekkhabhāgiyaṁ suttaṁ.",
  "ne37:241.1_0": "“Nābhinandati āyantiṁ,",
  "ne37:241.2_0": "pakkamantiṁ na socati;",
  "ne37:241.3_0": "Saṅgā saṅgāmajiṁ muttaṁ,",
  "ne37:241.4_0": "tamahaṁ brūmi brāhmaṇan”ti.",
  "ne37:242.1_0": "Idaṁ asekkhabhāgiyaṁ suttaṁ.",
  "ne37:243.1_0": "“Na udakena sucī hoti,",
  "ne37:243.2_0": "bahvettha nhāyatī jano;",
  "ne37:243.3_0": "Yamhi saccañca dhammo ca,",
  "ne37:243.4_0": "so sucī so ca brāhmaṇo”ti.",
  "ne37:244.1_0": "Idaṁ asekkhabhāgiyaṁ suttaṁ.",
  "ne37:245.1_0": "“Yadā have pātubhavanti dhammā,",
  "ne37:245.2_0": "Ātāpino jhāyato brāhmaṇassa;",
  "ne37:245.3_0": "Vidhūpayaṁ tiṭṭhati mārasenaṁ,",
  "ne37:245.4_0": "Sūriyova obhāsayamantalikkhan”ti.",
  "ne37:246.1_0": "Idaṁ asekkhabhāgiyaṁ suttaṁ.",
  "ne37:247.1_0": "“Santindriyaṁ passatha iriyamānaṁ,",
  "ne37:247.2_0": "Tevijjapattaṁ apahānadhammaṁ;",
  "ne37:247.3_0": "Sabbāni yogāni upātivatto,",
  "ne37:247.4_0": "Akiñcano iriyati paṁsukūliko.",
  "ne37:248.1_0": "Taṁ devatā sambahulā uḷārā,",
  "ne37:248.2_0": "Brahmavimānaṁ upasaṅkamitvā;",
  "ne37:248.3_0": "Ājāniyaṁ jātibalaṁ nisedhaṁ,",
  "ne37:248.4_0": "Nītaṁ namassanti pasannacittā.",
  "ne37:249.1_0": "Namo te purisājañña,",
  "ne37:249.2_0": "namo te purisuttama;",
  "ne37:249.3_0": "Yassa te nābhijānāma,",
  "ne37:249.4_0": "kiṁ tvaṁ nissāya jhāyasī”ti.",
  "ne37:250.1_0": "Idaṁ asekkhabhāgiyaṁ suttaṁ.",
  "ne37:251.1_0": "“Sahāyā vatime bhikkhū,",
  "ne37:251.2_0": "cirarattasametikā;",
  "ne37:251.3_0": "Sameti nesaṁ saddhammo,",
  "ne37:251.4_0": "dhamme buddhappavedite.",
  "ne37:252.1_0": "Suvinītā kappinena,",
  "ne37:252.2_0": "dhamme ariyappavedite;",
  "ne37:252.3_0": "Dhārenti antimaṁ dehaṁ,",
  "ne37:252.4_0": "jetvā māraṁ savāhinin”ti.",
  "ne37:253.1_0": "Idaṁ asekkhabhāgiyaṁ suttaṁ.",
  "ne37:254.1_0": "“Nayidaṁ sithilamārabbha,",
  "ne37:254.2_0": "nayidaṁ appena thāmasā;",
  "ne37:254.3_0": "Nibbānaṁ adhigantabbaṁ,",
  "ne37:254.4_0": "sabbadukkhappamocanaṁ.",
  "ne37:255.1_0": "Ayañca daharo bhikkhu,",
  "ne37:255.2_0": "ayamuttamaporiso;",
  "ne37:255.3_0": "Dhāreti antimaṁ dehaṁ,",
  "ne37:255.4_0": "jetvā māraṁ savāhinin”ti.",
  "ne37:256.1_0": "Idaṁ asekkhabhāgiyaṁ suttaṁ.",
  "ne37:257.1_0": "“Dubbaṇṇako lūkhacīvaro,",
  "ne37:257.2_0": "mogharājā sadā sato;",
  "ne37:257.3_0": "Khīṇāsavo visaṁyutto,",
  "ne37:257.4_0": "katakicco anāsavo.",
  "ne37:258.1_0": "Tevijjo iddhippatto ca,",
  "ne37:258.2_0": "cetopariyāyakovido;",
  "ne37:258.3_0": "Dhāreti antimaṁ dehaṁ,",
  "ne37:258.4_0": "jetvā māraṁ savāhinin”ti.",
  "ne37:259.1_0": "Idaṁ asekkhabhāgiyaṁ suttaṁ.",
  "ne37:260.1_0": "“Tathāgato,",
  "ne37:260.1_1": "bhikkhave,",
  "ne37:260.1_2": "arahaṁ sammāsambuddho rūpassa nibbidā virāgā nirodhā anupādā vimutto sammāsambuddhoti vuccati.",
  "ne37:260.2_0": "Bhikkhupi,",
  "ne37:260.2_1": "bhikkhave,",
  "ne37:260.2_2": "paññāvimutto rūpassa nibbidā virāgā nirodhā anupādā vimutto paññāvimuttoti vuccati.",
  "ne37:261.1_0": "Tathāgato, bhikkhave, arahaṁ sammāsambuddho vedanāya …pe…",
  "ne37:261.2_0": "saññāya …",
  "ne37:261.3_0": "saṅkhārānaṁ …",
  "ne37:261.4_0": "viññāṇassa nibbidā virāgā nirodhā anupādā vimutto sammāsambuddhoti vuccati.",
  "ne37:261.5_0": "Bhikkhupi,",
  "ne37:261.5_1": "bhikkhave,",
  "ne37:261.5_2": "paññāvimutto viññāṇassa nibbidā virāgā nirodhā anupādā vimutto paññāvimuttoti vuccati.",
  "ne37:262.1_0": "Tatra kho,",
  "ne37:262.1_1": "bhikkhave,",
  "ne37:262.1_2": "ko viseso ko adhippayāso kiṁ nānākaraṇaṁ tathāgatassa arahato sammāsambuddhassa paññāvimuttena bhikkhunāti?",
  "ne37:262.2_0": "Bhagavaṁmūlakā no, bhante, dhammā …pe…",
  "ne37:263.1_0": "Tathāgato,",
  "ne37:263.1_1": "bhikkhave,",
  "ne37:263.1_2": "arahaṁ sammāsambuddho anuppannassa maggassa uppādetā,",
  "ne37:263.1_3": "asañjātassa maggassa sañjanetā,",
  "ne37:263.1_4": "anakkhātassa maggassa akkhātā,",
  "ne37:263.1_5": "maggaññū maggavidū maggakovido,",
  "ne37:263.1_6": "maggānugā ca,",
  "ne37:263.1_7": "bhikkhave,",
  "ne37:263.1_8": "etarahi sāvakā viharanti pacchā samannāgatā.",
  "ne37:263.2_0": "Ayaṁ kho,",
  "ne37:263.2_1": "bhikkhave, viseso,",
  "ne37:263.2_2": "ayaṁ adhippayāso,",
  "ne37:263.2_3": "idaṁ nānākaraṇaṁ tathāgatassa arahato sammāsambuddhassa paññāvimuttena bhikkhunā”ti.",
  "ne37:264.1_0": "Idaṁ asekkhabhāgiyaṁ suttaṁ.",
  "ne37:265.1_0": "Tattha katamaṁ saṅkilesabhāgiyañca vāsanābhāgiyañca suttaṁ?",
  "ne37:266.1_0": "“Channamativassati,",
  "ne37:266.2_0": "vivaṭaṁ nātivassati;",
  "ne37:266.3_0": "Tasmā channaṁ vivaretha,",
  "ne37:266.4_0": "evaṁ taṁ nātivassatī”ti.",
  "ne37:267.1_0": "“Channamativassatī”ti saṅkileso,",
  "ne37:267.1_1": "“vivaṭaṁ nātivassatī”ti vāsanā,",
  "ne37:267.1_2": "“tasmā channaṁ vivaretha,",
  "ne37:267.1_3": "evaṁ taṁ nātivassatī”ti ayaṁ saṅkileso ca vāsanā ca.",
  "ne37:267.2_0": "Idaṁ saṅkilesabhāgiyañca vāsanābhāgiyañca suttaṁ.",
  "ne37:268.1_0": "“Cattārome, mahārāja, puggalā santo saṁvijjamānā lokasmiṁ.",
  "ne37:268.2_0": "Katame cattāro?",
  "ne37:268.3_0": "Tamo tamaparāyaṇo tamo jotiparāyaṇo joti tamaparāyaṇo joti jotiparāyaṇo”ti.",
  "ne37:268.4_0": "Tattha yo ca puggalo joti tamaparāyaṇo yo ca puggalo tamo tamaparāyaṇo,",
  "ne37:268.4_1": "ime dve puggalā saṅkilesabhāgiyā,",
  "ne37:268.4_2": "yo ca puggalo tamo jotiparāyaṇo yo ca puggalo joti jotiparāyaṇo,",
  "ne37:268.4_3": "ime dve puggalā vāsanābhāgiyā.",
  "ne37:268.5_0": "Idaṁ saṅkilesabhāgiyañca vāsanābhāgiyañca suttaṁ.",
  "ne37:269.1_0": "Tattha katamaṁ saṅkilesabhāgiyañca nibbedhabhāgiyañca suttaṁ?",
  "ne37:270.1_0": "“Na taṁ daḷhaṁ bandhanamāhu dhīrā,",
  "ne37:270.2_0": "Yadāyasaṁ dārujapabbajañca;",
  "ne37:270.3_0": "Sārattarattā maṇikuṇḍalesu,",
  "ne37:270.4_0": "Puttesu dāresu ca yā apekkhā”ti.",
  "ne37:271.1_0": "Ayaṁ saṅkileso.",
  "ne37:272.1_0": "“Etaṁ daḷhaṁ bandhanamāhu dhīrā,",
  "ne37:272.2_0": "Ohārinaṁ sithilaṁ duppamuñcaṁ;",
  "ne37:272.3_0": "Etampi chetvāna paribbajanti,",
  "ne37:272.4_0": "Anapekkhino kāmasukhaṁ pahāyā”ti.",
  "ne37:273.1_0": "Ayaṁ nibbedho.",
  "ne37:273.2_0": "Idaṁ saṅkilesabhāgiyañca nibbedhabhāgiyañca suttaṁ.",
  "ne37:274.1_0": "“Yañca, bhikkhave, ceteti, yañca pakappeti, yañca anuseti.",
  "ne37:274.2_0": "Ārammaṇametaṁ hoti viññāṇassa ṭhitiyā,",
  "ne37:274.2_1": "ārammaṇe sati patiṭṭhā viññāṇassa hoti,",
  "ne37:274.2_2": "tasmiṁ patiṭṭhite viññāṇe virūḷhe āyatiṁ punabbhavābhinibbatti hoti,",
  "ne37:274.2_3": "āyatiṁ punabbhavābhinibbattiyā sati āyatiṁ jātijarāmaraṇaṁ sokaparidevadukkhadomanassupāyāsā sambhavanti,",
  "ne37:274.2_4": "evametassa kevalassa dukkhakkhandhassa samudayo hoti.",
  "ne37:275.1_0": "No ce, bhikkhave, ceteti, no ce pakappeti, atha ce anuseti.",
  "ne37:275.2_0": "Ārammaṇametaṁ hoti viññāṇassa ṭhitiyā,",
  "ne37:275.2_1": "ārammaṇe sati patiṭṭhā viññāṇassa hoti,",
  "ne37:275.2_2": "tasmiṁ patiṭṭhite viññāṇe virūḷhe āyatiṁ punabbhavābhinibbatti hoti,",
  "ne37:275.2_3": "āyatiṁ punabbhavābhinibbattiyā sati āyatiṁ jātijarāmaraṇaṁ sokaparidevadukkhadomanassupāyāsā sambhavanti,",
  "ne37:275.2_4": "evametassa kevalassa dukkhakkhandhassa samudayo hotī”ti.",
  "ne37:275.3_0": "Ayaṁ saṅkileso.",
  "ne37:276.1_0": "“Yato ca kho, bhikkhave, no ceva ceteti, no ca pakappeti, no ca anuseti.",
  "ne37:276.2_0": "Ārammaṇametaṁ na hoti viññāṇassa ṭhitiyā,",
  "ne37:276.2_1": "ārammaṇe asati patiṭṭhā viññāṇassa na hoti,",
  "ne37:276.2_2": "tasmiṁ appatiṭṭhite viññāṇe avirūḷhe āyatiṁ punabbhavābhinibbatti na hoti,",
  "ne37:276.2_3": "āyatiṁ punabbhavābhinibbattiyā asati āyatiṁ jātijarāmaraṇaṁ sokaparidevadukkhadomanassupāyāsā nirujjhanti.",
  "ne37:276.3_0": "Evametassa kevalassa dukkhakkhandhassa nirodho hotī”ti, ayaṁ nibbedho.",
  "ne37:276.4_0": "Idaṁ saṅkilesabhāgiyañca nibbedhabhāgiyañca suttaṁ.",
  "ne37:277.1_0": "Tattha katamaṁ saṅkilesabhāgiyañca asekkhabhāgiyañca suttaṁ?",
  "ne37:278.1_0": "“‘Samuddo samuddo’ti kho, bhikkhave, assutavā puthujjano bhāsati.",
  "ne37:278.2_0": "Neso, bhikkhave, ariyassa vinaye samuddo.",
  "ne37:278.3_0": "Mahā eso, bhikkhave, udakarāsi mahāudakaṇṇavo.",
  "ne37:278.4_0": "Cakkhu, bhikkhave, purisassa samuddo, tassa rūpamayo vego”ti.",
  "ne37:278.5_0": "Ayaṁ saṅkileso.",
  "ne37:279.1_0": "“Yo taṁ rūpamayaṁ vegaṁ sahati ayaṁ vuccati,",
  "ne37:279.1_1": "bhikkhave,",
  "ne37:279.1_2": "atari cakkhusamuddaṁ saūmiṁ sāvaṭṭaṁ sagahaṁ sarakkhasaṁ tiṇṇo pāraṅgato thale tiṭṭhati brāhmaṇo”ti.",
  "ne37:279.2_0": "Ayaṁ asekkho.",
  "ne37:280.1_0": "“Sotaṁ, bhikkhave …pe…",
  "ne37:280.2_0": "ghānaṁ …",
  "ne37:280.3_0": "jivhā …",
  "ne37:280.4_0": "kāyo …",
  "ne37:280.5_0": "mano, bhikkhave, purisassa samuddo tassa dhammamayo vego”ti.",
  "ne37:280.6_0": "Ayaṁ saṅkileso.",
  "ne37:281.1_0": "“Yo taṁ dhammamayaṁ vegaṁ sahati,",
  "ne37:281.1_1": "ayaṁ vuccati,",
  "ne37:281.1_2": "bhikkhave,",
  "ne37:281.1_3": "atari manosamuddaṁ saūmiṁ sāvaṭṭaṁ sagahaṁ sarakkhasaṁ tiṇṇo pāraṅgato thale tiṭṭhati brāhmaṇo”ti.",
  "ne37:281.2_0": "Ayaṁ asekkho.",
  "ne37:281.3_0": "Idamavoca bhagavā.",
  "ne37:281.4_0": "Idaṁ vatvāna sugato athāparaṁ etadavoca satthā—",
  "ne37:282.1_0": "“Yo imaṁ samuddaṁ sagahaṁ sarakkhasaṁ,",
  "ne37:282.2_0": "Saūmiṁ sāvaṭṭaṁ sabhayaṁ duttaraṁ accatari;",
  "ne37:282.3_0": "Sa vedantagū vusitabrahmacariyo,",
  "ne37:282.4_0": "Lokantagū pāragatoti vuccatī”ti.",
  "ne37:283.1_0": "Ayaṁ asekkho.",
  "ne37:283.2_0": "Idaṁ saṅkilesabhāgiyañca asekkhabhāgiyañca suttaṁ.",
  "ne37:284.1_0": "“Chayime, bhikkhave, baḷisā lokasmiṁ anayāya sattānaṁ byābādhāya pāṇīnaṁ.",
  "ne37:284.2_0": "Katame cha?",
  "ne37:284.3_0": "Santi,",
  "ne37:284.3_1": "bhikkhave,",
  "ne37:284.3_2": "cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,",
  "ne37:284.3_3": "tañce bhikkhu abhinandati abhivadati ajjhosāya tiṭṭhati,",
  "ne37:284.3_4": "ayaṁ vuccati,",
  "ne37:284.3_5": "bhikkhave,",
  "ne37:284.3_6": "bhikkhu gilitabaḷiso mārassa anayaṁ āpanno,",
  "ne37:284.3_7": "byasanaṁ āpanno,",
  "ne37:284.3_8": "yathākāmakaraṇīyo pāpimato.",
  "ne37:285.1_0": "Santi, bhikkhave, sotaviññeyyā saddā …pe…",
  "ne37:285.2_0": "ghānaviññeyyā gandhā …",
  "ne37:285.3_0": "jivhāviññeyyā rasā …",
  "ne37:285.4_0": "kāyaviññeyyā phoṭṭhabbā …",
  "ne37:285.5_0": "manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā,",
  "ne37:285.5_1": "tañce bhikkhu abhinandati abhivadati ajjhosāya tiṭṭhati.",
  "ne37:285.6_0": "Ayaṁ vuccati,",
  "ne37:285.6_1": "bhikkhave,",
  "ne37:285.6_2": "bhikkhu gilitabaḷiso mārassa anayaṁ āpanno,",
  "ne37:285.6_3": "byasanaṁ āpanno,",
  "ne37:285.6_4": "yathākāmakaraṇīyo pāpimato”ti.",
  "ne37:285.7_0": "Ayaṁ saṅkileso.",
  "ne37:286.1_0": "Santi ca,",
  "ne37:286.1_1": "bhikkhave,",
  "ne37:286.1_2": "cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,",
  "ne37:286.1_3": "tañce bhikkhu nābhinandati nābhivadati nājjhosāya tiṭṭhati,",
  "ne37:286.1_4": "ayaṁ vuccati,",
  "ne37:286.1_5": "bhikkhave,",
  "ne37:286.1_6": "bhikkhu na gilitabaḷiso mārassa,",
  "ne37:286.1_7": "abhedi baḷisaṁ,",
  "ne37:286.1_8": "paribhedi baḷisaṁ,",
  "ne37:286.1_9": "na anayaṁ āpanno,",
  "ne37:286.1_10": "na byasanaṁ āpanno,",
  "ne37:286.1_11": "na yathākāmakaraṇīyo pāpimato.",
  "ne37:287.1_0": "Santi ca, bhikkhave, sotaviññeyyā saddā …pe…",
  "ne37:287.2_0": "manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā,",
  "ne37:287.2_1": "tañce bhikkhu nābhinandati nābhivadati,",
  "ne37:287.2_2": "nājjhosāya tiṭṭhati.",
  "ne37:287.3_0": "Ayaṁ vuccati,",
  "ne37:287.3_1": "bhikkhave,",
  "ne37:287.3_2": "bhikkhu na gilitabaḷiso mārassa,",
  "ne37:287.3_3": "abhedi baḷisaṁ,",
  "ne37:287.3_4": "paribhedi baḷisaṁ,",
  "ne37:287.3_5": "na anayaṁ āpanno,",
  "ne37:287.3_6": "na byasanaṁ āpanno,",
  "ne37:287.3_7": "na yathākāmakaraṇīyo pāpimato”ti.",
  "ne37:287.4_0": "Ayaṁ asekkho.",
  "ne37:287.5_0": "Idaṁ saṅkilesabhāgiyañca asekkhabhāgiyañca suttaṁ.",
  "ne37:288.1_0": "Tattha katamaṁ saṅkilesabhāgiyañca nibbedhabhāgiyañca asekkhabhāgiyañca suttaṁ?",
  "ne37:289.1_0": "“Ayaṁ loko santāpajāto,",
  "ne37:289.2_0": "Phassapareto rogaṁ vadati attato;",
  "ne37:289.3_0": "Yena yena hi maññanti,",
  "ne37:289.4_0": "Tato taṁ hoti aññathā.",
  "ne37:290.1_0": "Aññathābhāvī bhavasatto loko,",
  "ne37:290.2_0": "Bhavapareto bhavamevābhinandati;",
  "ne37:290.3_0": "Yadabhinandati taṁ bhayaṁ,",
  "ne37:290.4_0": "Yassa bhāyati taṁ dukkhan”ti.",
  "ne37:290.5_0": "Ayaṁ saṅkileso.",
  "ne37:291.1_0": "“Bhavavippahānāya kho panidaṁ brahmacariyaṁ vussatī”ti.",
  "ne37:291.2_0": "Ayaṁ nibbedho.",
  "ne37:292.1_0": "“Ye hi keci samaṇā vā brāhmaṇā vā bhavena bhavassa vippamokkhamāhaṁsu,",
  "ne37:292.1_1": "sabbe te ‘avippamuttā bhavasmā’ti vadāmi.",
  "ne37:292.2_0": "Ye vā pana keci samaṇā vā brāhmaṇā vā vibhavena bhavassa nissaraṇamāhaṁsu,",
  "ne37:292.2_1": "sabbe te ‘anissaṭā bhavasmā’ti vadāmi.",
  "ne37:292.3_0": "Upadhiṁ hi paṭicca dukkhamidaṁ sambhotī”ti.",
  "ne37:292.4_0": "Ayaṁ saṅkileso.",
  "ne37:293.1_0": "“Sabbupādānakkhayā natthi dukkhassa sambhavo”ti.",
  "ne37:293.2_0": "Ayaṁ nibbedho.",
  "ne37:294.1_0": "“Lokamimaṁ passa,",
  "ne37:294.1_1": "puthū avijjāya paretā bhūtā bhūtaratā,",
  "ne37:294.1_2": "bhavā aparimuttā,",
  "ne37:294.1_3": "ye hi keci bhavā sabbadhi sabbatthatāya,",
  "ne37:294.1_4": "sabbe te bhavā aniccā dukkhā vipariṇāmadhammā”ti.",
  "ne37:294.2_0": "Ayaṁ saṅkileso.",
  "ne37:295.1_0": "“Evametaṁ yathābhūtaṁ,",
  "ne37:295.2_0": "Sammappaññāya passato;",
  "ne37:295.3_0": "Bhavataṇhā pahīyati,",
  "ne37:295.4_0": "Vibhavaṁ nābhinandati;",
  "ne37:295.5_0": "Sabbaso taṇhānaṁ khayā,",
  "ne37:295.6_0": "Asesavirāganirodho nibbānan”ti.",
  "ne37:296.1_0": "Ayaṁ nibbedho.",
  "ne37:297.1_0": "“Tassa nibbutassa bhikkhuno,",
  "ne37:297.2_0": "Anupādā punabbhavo na hoti;",
  "ne37:297.3_0": "Abhibhūto māro vijitasaṅgāmo,",
  "ne37:297.4_0": "Upaccagā sabbabhavāni tādī”ti.",
  "ne37:298.1_0": "Ayaṁ asekkho.",
  "ne37:298.2_0": "Idaṁ saṅkilesabhāgiyañca nibbedhabhāgiyañca asekkhabhāgiyañca suttaṁ.",
  "ne37:299.1_0": "“Cattārome, bhikkhave, puggalā.",
  "ne37:299.2_0": "Katame cattāro?",
  "ne37:299.3_0": "Anusotagāmī paṭisotagāmī ṭhitatto tiṇṇo pāraṅgato thale tiṭṭhati brāhmaṇo”ti.",
  "ne37:299.4_0": "Tattha yoyaṁ puggalo anusotagāmī, ayaṁ puggalo saṅkilesabhāgiyo.",
  "ne37:299.5_0": "Tattha yoyaṁ puggalo paṭisotagāmī yo ca ṭhitatto, ime dve puggalā nibbedhabhāgiyā.",
  "ne37:299.6_0": "Tattha yoyaṁ puggalo tiṇṇo pāraṅgato thale tiṭṭhati brāhmaṇo, ayaṁ asekkho.",
  "ne37:299.7_0": "Idaṁ saṅkilesabhāgiyañca nibbedhabhāgiyañca asekkhabhāgiyañca suttaṁ.",
  "ne37:300.1_0": "Tattha katamaṁ saṅkilesabhāgiyañca vāsanābhāgiyañca nibbedhabhāgiyañca suttaṁ?",
  "ne37:301.1_0": "Chaḷābhijātiko atthi puggalo kaṇho kaṇhābhijātiko kaṇhaṁ dhammaṁ abhijāyati,",
  "ne37:301.1_1": "atthi puggalo kaṇho kaṇhābhijātiko sukkaṁ dhammaṁ abhijāyati,",
  "ne37:301.1_2": "atthi puggalo kaṇho kaṇhābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti,",
  "ne37:301.1_3": "atthi puggalo sukko sukkābhijātiko kaṇhaṁ dhammaṁ abhijāyati,",
  "ne37:301.1_4": "atthi puggalo sukko sukkābhijātiko sukkaṁ dhammaṁ abhijāyati,",
  "ne37:301.1_5": "atthi puggalo sukko sukkābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti.",
  "ne37:302.1_0": "Tattha yo ca puggalo kaṇho kaṇhābhijātiko kaṇhaṁ dhammaṁ abhijāyati,",
  "ne37:302.1_1": "yo ca puggalo sukko sukkābhijātiko kaṇhaṁ dhammaṁ abhijāyati,",
  "ne37:302.1_2": "ime dve puggalā saṅkilesabhāgiyā.",
  "ne37:303.1_0": "Tattha yo ca puggalo kaṇho kaṇhābhijātiko sukkaṁ dhammaṁ abhijāyati,",
  "ne37:303.1_1": "yo ca puggalo sukko sukkābhijātiko sukkaṁ dhammaṁ abhijāyati,",
  "ne37:303.1_2": "ime dve puggalā vāsanābhāgiyā.",
  "ne37:304.1_0": "Tattha yo ca puggalo kaṇho kaṇhābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti,",
  "ne37:304.1_1": "yo ca puggalo sukko sukkābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti,",
  "ne37:304.1_2": "ime dve puggalā nibbedhabhāgiyā,",
  "ne37:304.1_3": "idaṁ saṅkilesabhāgiyañca vāsanābhāgiyañca nibbedhabhāgiyañca suttaṁ.",
  "ne37:305.1_0": "“Cattārimāni, bhikkhave, kammāni.",
  "ne37:305.2_0": "Katamāni cattāri?",
  "ne37:305.3_0": "Atthi kammaṁ kaṇhaṁ kaṇhavipākaṁ,",
  "ne37:305.3_1": "atthi kammaṁ sukkaṁ sukkavipākaṁ,",
  "ne37:305.3_2": "atthi kammaṁ kaṇhasukkaṁ kaṇhasukkavipākaṁ,",
  "ne37:305.3_3": "atthi kammaṁ akaṇhaṁ asukkaṁ akaṇhaasukkavipākaṁ kammuttamaṁ kammaseṭṭhaṁ kammakkhayāya saṁvattati”.",
  "ne37:306.1_0": "Tattha yañca kammaṁ kaṇhaṁ kaṇhavipākaṁ, yañca kammaṁ kaṇhasukkaṁ kaṇhasukkavipākaṁ, ayaṁ saṅkileso.",
  "ne37:306.2_0": "Yañca kammaṁ sukkaṁ sukkavipākaṁ, ayaṁ vāsanā.",
  "ne37:306.3_0": "Yañca kammaṁ akaṇhaṁ asukkaṁ akaṇhaasukkavipākaṁ kammuttamaṁ kammaseṭṭhaṁ kammakkhayāya saṁvattati,",
  "ne37:306.3_1": "ayaṁ nibbedho.",
  "ne37:306.4_0": "Idaṁ saṅkilesabhāgiyañca vāsanābhāgiyañca nibbedhabhāgiyañca suttaṁ.",
  "ne37:307.1_0": "Tattha katamaṁ vāsanābhāgiyañca, nibbedhabhāgiyañca suttaṁ?",
  "ne37:308.1_0": "“Laddhāna mānusattaṁ dve,",
  "ne37:308.2_0": "Kiccaṁ akiccameva ca;",
  "ne37:308.3_0": "Sukiccaṁ ceva puññāni,",
  "ne37:308.4_0": "Saṁyojanavippahānaṁ vā”ti.",
  "ne37:309.1_0": "“Sukiccaṁ ceva puññānī”ti vāsanā.",
  "ne37:309.2_0": "“Saṁyojanavippahānaṁ vā”ti nibbedho.",
  "ne37:310.1_0": "“Puññāni karitvāna,",
  "ne37:310.2_0": "Saggā saggaṁ vajanti katapuññā;",
  "ne37:310.3_0": "Saṁyojanappahānā,",
  "ne37:310.4_0": "Jarāmaraṇā vippamuccantī”ti.",
  "ne37:311.1_0": "“Puññāni karitvāna, saggā saggaṁ vajanti katapuññā”ti vāsanā.",
  "ne37:311.2_0": "“Saṁyojanappahānā jarāmaraṇā vippamuccantī”ti nibbedho.",
  "ne37:311.3_0": "Idaṁ vāsanābhāgiyañca nibbedhabhāgiyañca suttaṁ.",
  "ne37:312.1_0": "“Dvemāni, bhikkhave, padhānāni.",
  "ne37:312.2_0": "Katamāni dve?",
  "ne37:312.3_0": "Yo ca agārasmā anagāriyaṁ pabbajitesu cīvarapiṇḍapātasenāsanagilānapaccayabhesajjaparikkhāraṁ pariccajati,",
  "ne37:312.3_1": "yo ca agārasmā anagāriyaṁ pabbajitesu sabbūpadhipaṭinissaggo taṇhakkhayo virāgo nirodho nibbānan”ti.",
  "ne37:312.4_0": "Tattha yo agārasmā anagāriyaṁ pabbajitesu cīvarapiṇḍapātasenāsanagilānapaccayabhesajjaparikkhāraṁ pariccajati,",
  "ne37:312.4_1": "ayaṁ vāsanā.",
  "ne37:313.1_0": "Yo agārasmā anagāriyaṁ pabbajitesu sabbūpadhipaṭinissaggo taṇhakkhayo virāgo nirodho nibbānaṁ,",
  "ne37:313.1_1": "ayaṁ nibbedho.",
  "ne37:313.2_0": "Idaṁ vāsanābhāgiyañca nibbedhabhāgiyañca suttaṁ.",
  "ne37:314.1_0": "Tattha taṇhāsaṅkilesabhāgiyaṁ suttaṁ taṇhāpakkheneva niddisitabbaṁ tīhi taṇhāhi—",
  "ne37:314.2_0": "kāmataṇhāya bhavataṇhāya vibhavataṇhāya.",
  "ne37:314.3_0": "Yena yena vā pana vatthunā ajjhositā,",
  "ne37:314.3_1": "tena teneva niddisitabbaṁ,",
  "ne37:314.3_2": "tassā vitthāro chattiṁsataṇhājāliniyā vicaritāni.",
  "ne37:315.1_0": "Tattha diṭṭhisaṅkilesabhāgiyaṁ suttaṁ diṭṭhipakkheneva niddisitabbaṁ ucchedasassatena,",
  "ne37:315.1_1": "yena yena vā pana vatthunā diṭṭhivasena abhinivisati “idameva saccaṁ moghamaññan”ti,",
  "ne37:315.1_2": "tena teneva niddisitabbaṁ,",
  "ne37:315.1_3": "tassā vitthāro dvāsaṭṭhidiṭṭhigatāni.",
  "ne37:316.1_0": "Tattha duccaritasaṅkilesabhāgiyaṁ suttaṁ cetanāya cetasikakammena niddisitabbaṁ tīhi duccaritehi—",
  "ne37:316.2_0": "kāyaduccaritena vacīduccaritena manoduccaritena, tassa vitthāro dasaakusalakammapathā.",
  "ne37:317.1_0": "Tattha taṇhāvodānabhāgiyaṁ suttaṁ samathena niddisitabbaṁ,",
  "ne37:317.1_1": "diṭṭhivodānabhāgiyaṁ suttaṁ vipassanāya niddisitabbaṁ,",
  "ne37:317.1_2": "duccaritavodānabhāgiyaṁ suttaṁ sucaritena niddisitabbaṁ—",
  "ne37:317.2_0": "tīṇi akusalamūlāni.",
  "ne37:317.3_0": "Taṁ kissa hetu?",
  "ne37:317.4_0": "Saṁsārassa nibbattiyā.",
  "ne37:317.5_0": "Tathā nibbatte saṁsāre kāyaduccaritaṁ kāyasucaritaṁ vacīduccaritaṁ vacīsucaritaṁ manoduccaritaṁ manosucaritaṁ",
  "ne37:317.5_1": "iminā asubhena kammavipākena idaṁ bālalakkhaṇaṁ nibbattatīti.",
  "ne37:317.6_0": "Idaṁ saṅkilesabhāgiyaṁ suttaṁ.",
  "ne37:318.1_0": "Iminā subhena kammavipākena idaṁ mahāpurisalakkhaṇaṁ nibbattatīti.",
  "ne37:318.2_0": "Idaṁ vāsanābhāgiyaṁ suttaṁ.",
  "ne37:319.1_0": "Tattha saṅkilesabhāgiyaṁ suttaṁ catūhi kilesabhūmīhi niddisitabbaṁ—",
  "ne37:319.2_0": "anusayabhūmiyā pariyuṭṭhānabhūmiyā saṁyojanabhūmiyā upādānabhūmiyā.",
  "ne37:319.3_0": "Sānusayassa pariyuṭṭhānaṁ jāyati,",
  "ne37:319.3_1": "pariyuṭṭhito saṁyujjati,",
  "ne37:319.3_2": "saṁyujjanto upādiyati,",
  "ne37:319.3_3": "upādānapaccayā bhavo,",
  "ne37:319.3_4": "bhavapaccayā jāti,",
  "ne37:319.3_5": "jātipaccayā jarāmaraṇaṁ sokaparidevadukkhadomanassupāyāsā sambhavanti,",
  "ne37:319.3_6": "evametassa kevalassa dukkhakkhandhassa samudayo hoti.",
  "ne37:319.4_0": "Imāhi catūhi kilesabhūmīhi sabbe kilesā saṅgahaṁ samosaraṇaṁ gacchanti,",
  "ne37:319.4_1": "idaṁ saṅkilesabhāgiyaṁ suttaṁ.",
  "ne37:320.1_0": "Vāsanābhāgiyaṁ suttaṁ tīhi sucaritehi niddisitabbaṁ,",
  "ne37:320.1_1": "nibbedhabhāgiyaṁ suttaṁ catūhi saccehi niddisitabbaṁ,",
  "ne37:320.1_2": "asekkhabhāgiyaṁ suttaṁ tīhi dhammehi niddisitabbaṁ—",
  "ne37:320.2_0": "buddhadhammehi paccekabuddhadhammehi sāvakabhūmiyā.",
  "ne37:320.3_0": "Jhāyivisaye niddisitabbanti.",
  "ne37:321.1_0": "Tattha katame aṭṭhārasa mūlapadā?",
  "ne37:321.2_0": "Lokiyaṁ lokuttaraṁ lokiyañca lokuttarañca,",
  "ne37:321.2_1": "sattādhiṭṭhānaṁ dhammādhiṭṭhānaṁ sattādhiṭṭhānañca dhammādhiṭṭhānañca,",
  "ne37:321.2_2": "ñāṇaṁ ñeyyaṁ ñāṇañca ñeyyañca,",
  "ne37:321.2_3": "dassanaṁ bhāvanā dassanañca bhāvanā ca,",
  "ne37:321.2_4": "sakavacanaṁ paravacanaṁ sakavacanañca paravacanañca,",
  "ne37:321.2_5": "visajjanīyaṁ avisajjanīyaṁ visajjanīyañca avisajjanīyañca,",
  "ne37:321.2_6": "kammaṁ vipāko kammañca vipāko ca,",
  "ne37:321.2_7": "kusalaṁ akusalaṁ kusalañca akusalañca,",
  "ne37:321.2_8": "anuññātaṁ paṭikkhittaṁ anuññātañca paṭikkhittañca,",
  "ne37:321.2_9": "thavo cāti.",
  "ne37:322.1_0": "Tattha katamaṁ lokiyaṁ?",
  "ne37:323.1_0": "“Na hi pāpaṁ kataṁ kammaṁ,",
  "ne37:323.2_0": "Sajjukhīraṁva muccati;",
  "ne37:323.3_0": "Ḍahantaṁ bālamanveti,",
  "ne37:323.4_0": "Bhasmacchannova pāvako”ti.",
  "ne37:324.1_0": "Idaṁ lokiyaṁ.",
  "ne37:325.1_0": "“Cattārimāni, bhikkhave, agatigamanāni sabbaṁ …pe…",
  "ne37:325.2_0": "nihīyate tassa yaso kāḷapakkheva candimā”ti.",
  "ne37:325.3_0": "Idaṁ lokiyaṁ.",
  "ne37:326.1_0": "“Aṭṭhime, bhikkhave, lokadhammā.",
  "ne37:326.2_0": "Katame aṭṭha?",
  "ne37:326.3_0": "Lābho alābho, yaso ayaso, nindā pasaṁsā, sukhaṁ dukkhaṁ.",
  "ne37:326.4_0": "Ime kho, bhikkhave, aṭṭha lokadhammā”ti.",
  "ne37:326.5_0": "Idaṁ lokiyaṁ.",
  "ne37:327.1_0": "Tattha katamaṁ lokuttaraṁ?",
  "ne37:328.1_0": "“Yassindriyāni samathaṅgatāni,",
  "ne37:328.2_0": "Assā yathā sārathinā sudantā;",
  "ne37:328.3_0": "Pahīnamānassa anāsavassa,",
  "ne37:328.4_0": "Devāpi tassa pihayanti tādino”ti.",
  "ne37:329.1_0": "Idaṁ lokuttaraṁ.",
  "ne37:330.1_0": "“Pañcimāni, bhikkhave, indriyāni lokuttarāni.",
  "ne37:330.2_0": "Katamāni pañca?",
  "ne37:330.3_0": "Saddhindriyaṁ vīriyindriyaṁ satindriyaṁ samādhindriyaṁ paññindriyaṁ.",
  "ne37:330.4_0": "Imāni kho, bhikkhave, pañcindriyāni lokuttarānī”ti.",
  "ne37:330.5_0": "Idaṁ lokuttaraṁ. ",
  "ne37:331.1_0": "Tattha katamaṁ lokiyañca lokuttarañca?",
  "ne37:332.1_0": "“Laddhāna mānusattaṁ dve, kiccaṁ akiccameva cā”ti dve gāthā.",
  "ne37:332.2_0": "Yaṁ iha “sukiccaṁ ceva puññānī”ti ca “puññāni karitvāna, saggā saggaṁ vajanti katapuññā”ti ca.",
  "ne37:332.3_0": "Idaṁ lokiyaṁ.",
  "ne37:333.1_0": "Yaṁ iha “saṁyojanavippahānaṁ vā”ti ca “saṁyojanappahānā,",
  "ne37:333.1_1": "jarāmaraṇā vippamuccantī”ti ca,",
  "ne37:333.1_2": "idaṁ lokuttaraṁ.",
  "ne37:333.2_0": "Idaṁ lokiyañca lokuttarañca.",
  "ne37:334.1_0": "“Viññāṇe ce,",
  "ne37:334.1_1": "bhikkhave,",
  "ne37:334.1_2": "āhāre sati nāmarūpassa avakkanti hoti,",
  "ne37:334.1_3": "nāmarūpassa avakkantiyā sati punabbhavo hoti,",
  "ne37:334.1_4": "punabbhave sati jāti hoti,",
  "ne37:334.1_5": "jātiyā sati jarāmaraṇaṁ sokaparidevadukkhadomanassupāyāsā sambhavanti.",
  "ne37:334.2_0": "Evametassa kevalassa dukkhakkhandhassa samudayo hoti.",
  "ne37:334.3_0": "Seyyathāpi,",
  "ne37:334.3_1": "bhikkhave,",
  "ne37:334.3_2": "mahārukkho,",
  "ne37:334.3_3": "tassa yāni ceva mūlāni adhogamāni yāni ca tiriyaṅgamāni,",
  "ne37:334.3_4": "sabbāni tāni uddhaṁ ojaṁ abhiharanti.",
  "ne37:334.4_0": "Evaṁ hi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya.",
  "ne37:334.5_0": "Evameva kho, bhikkhave, viññāṇe āhāre sati nāmarūpassa avakkanti hoti sabbaṁ …pe…",
  "ne37:334.6_0": "evametassa kevalassa dukkhakkhandhassa samudayo hotī”ti.",
  "ne37:334.7_0": "Idaṁ lokiyaṁ.",
  "ne37:335.1_0": "“Viññāṇe ce,",
  "ne37:335.1_1": "bhikkhave,",
  "ne37:335.1_2": "āhāre asati nāmarūpassa avakkanti na hoti,",
  "ne37:335.1_3": "nāmarūpassa avakkantiyā asati punabbhavo na hoti,",
  "ne37:335.1_4": "punabbhave asati jāti na hoti,",
  "ne37:335.1_5": "jātiyā asati jarāmaraṇaṁ sokaparidevadukkhadomanassupāyāsā nirujjhanti.",
  "ne37:335.2_0": "Evametassa kevalassa dukkhakkhandhassa nirodho hoti.",
  "ne37:335.3_0": "Seyyathāpi,",
  "ne37:335.3_1": "bhikkhave,",
  "ne37:335.3_2": "mahārukkho atha puriso āgaccheyya kuddālapiṭakaṁ ādāya,",
  "ne37:335.3_3": "so taṁ rukkhaṁ mūle chindeyya,",
  "ne37:335.3_4": "mūle chetvā palikhaṇeyya,",
  "ne37:335.3_5": "palikhaṇitvā mūlāni uddhareyya antamaso usīranāḷimattānipi.",
  "ne37:335.4_0": "So taṁ rukkhaṁ khaṇḍākhaṇḍikaṁ chindeyya,",
  "ne37:335.4_1": "khaṇḍākhaṇḍikaṁ chinditvā phāleyya,",
  "ne37:335.4_2": "phāletvā sakalikaṁ sakalikaṁ kareyya,",
  "ne37:335.4_3": "sakalikaṁ sakalikaṁ karitvā vātātape visoseyya,",
  "ne37:335.4_4": "vātātape visosetvā agginā ḍaheyya,",
  "ne37:335.4_5": "agginā ḍahetvā masiṁ kareyya,",
  "ne37:335.4_6": "masiṁ karitvā mahāvāte vā ophuṇeyya,",
  "ne37:335.4_7": "nadiyā vā sīghasotāya pavāheyya,",
  "ne37:335.4_8": "evaṁ hi so,",
  "ne37:335.4_9": "bhikkhave,",
  "ne37:335.4_10": "mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo.",
  "ne37:335.5_0": "Evameva kho,",
  "ne37:335.5_1": "bhikkhave,",
  "ne37:335.5_2": "viññāṇe āhāre asati nāmarūpassa avakkanti na hoti,",
  "ne37:335.5_3": "nāmarūpassa avakkantiyā asati sabbaṁ …pe…",
  "ne37:335.6_0": "evametassa kevalassa dukkhakkhandhassa nirodho hotī”ti.",
  "ne37:335.7_0": "Idaṁ lokuttaraṁ.",
  "ne37:335.8_0": "Idaṁ lokiyañca lokuttarañca. ",
  "ne37:336.1_0": "Tattha katamaṁ sattādhiṭṭhānaṁ?",
  "ne37:337.1_0": "“Sabbā disā anuparigamma cetasā,",
  "ne37:337.2_0": "Nevajjhagā piyataramattanā kvaci;",
  "ne37:337.3_0": "Evaṁ piyo puthu attā paresaṁ,",
  "ne37:337.4_0": "Tasmā na hiṁse paramattakāmo”ti.",
  "ne37:338.1_0": "Idaṁ sattādhiṭṭhānaṁ.",
  "ne37:339.1_0": "“Ye keci bhūtā bhavissanti ye vāpi,",
  "ne37:339.2_0": "Sabbe gamissanti pahāya dehaṁ;",
  "ne37:339.3_0": "Taṁ sabbajāniṁ kusalo viditvā,",
  "ne37:339.4_0": "Ātāpiyo brahmacariyaṁ careyyā”ti.",
  "ne37:340.1_0": "Idaṁ sattādhiṭṭhānaṁ.",
  "ne37:341.1_0": "“Sattahi,",
  "ne37:341.1_1": "bhikkhave,",
  "ne37:341.1_2": "aṅgehi samannāgataṁ kalyāṇamittaṁ api viveciyamānena paṇāmiyamānena gale pisanamajjamānena yāvajīvaṁ na vijahitabbaṁ.",
  "ne37:341.2_0": "Katamehi sattahi?",
  "ne37:341.3_0": "Piyo ca hoti manāpo ca garu ca bhāvanīyo ca vattā ca vacanakkhamo ca gambhīrañca kathaṁ kattā hoti,",
  "ne37:341.3_1": "no ca aṭṭhāne niyojeti.",
  "ne37:341.4_0": "Imehi kho, bhikkhave, sattahi …pe…",
  "ne37:341.5_0": "na vijahitabbaṁ.",
  "ne37:341.6_0": "Idamavoca bhagavā.",
  "ne37:341.7_0": "Idaṁ vatvāna sugato, athāparaṁ etadavoca satthā—",
  "ne37:342.1_0": "“Piyo garu bhāvanīyo,",
  "ne37:342.2_0": "vattā ca vacanakkhamo;",
  "ne37:342.3_0": "Gambhīrañca kathaṁ kattā,",
  "ne37:342.4_0": "na caṭṭhāne niyojako;",
  "ne37:342.5_0": "Taṁ mittaṁ mittakāmena,",
  "ne37:342.6_0": "yāvajīvampi seviyan”ti.",
  "ne37:343.1_0": "Idaṁ sattādhiṭṭhānaṁ.",
  "ne37:344.1_0": "Tattha katamaṁ dhammādhiṭṭhānaṁ?",
  "ne37:345.1_0": "“Yañca kāmasukhaṁ loke,",
  "ne37:345.2_0": "yañcidaṁ diviyaṁ sukhaṁ;",
  "ne37:345.3_0": "Taṇhakkhayasukhassete,",
  "ne37:345.4_0": "kalaṁ nāgghanti soḷasin”ti.",
  "ne37:346.1_0": "Idaṁ dhammādhiṭṭhānaṁ.",
  "ne37:347.1_0": "“Susukhaṁ vata nibbānaṁ,",
  "ne37:347.2_0": "sammāsambuddhadesitaṁ;",
  "ne37:347.3_0": "Asokaṁ virajaṁ khemaṁ,",
  "ne37:347.4_0": "yattha dukkhaṁ nirujjhatī”ti.",
  "ne37:348.1_0": "Idaṁ dhammādhiṭṭhānaṁ. ",
  "ne37:349.1_0": "Tattha katamaṁ sattādhiṭṭhānañca dhammādhiṭṭhānañca",
  "ne37:350.1_0": "“Mātaraṁ pitaraṁ hantvā,",
  "ne37:350.2_0": "rājāno dve ca khattiye;",
  "ne37:350.3_0": "Raṭṭhaṁ sānucaraṁ hantvā”ti.",
  "ne37:351.1_0": "Idaṁ dhammādhiṭṭhānaṁ.",
  "ne37:352.1_0": "“Anīgho yāti brāhmaṇo”ti.",
  "ne37:353.1_0": "Idaṁ sattādhiṭṭhānaṁ.",
  "ne37:354.1_0": "Idaṁ sattādhiṭṭhānañca dhammādhiṭṭhānañca.",
  "ne37:355.1_0": "“Cattārome, bhikkhave, iddhipādā.",
  "ne37:355.2_0": "Katame cattāro?",
  "ne37:355.3_0": "Chandasamādhipadhānasaṅkhārasamannāgato iddhipādo,",
  "ne37:355.4_0": "vīriya …pe…",
  "ne37:355.5_0": "citta …",
  "ne37:355.6_0": "vīmaṁsāsamādhipadhānasaṅkhārasamannāgato iddhipādo”ti.",
  "ne37:355.7_0": "Idaṁ dhammādhiṭṭhānaṁ.",
  "ne37:356.1_0": "So kāyepi cittaṁ samodahati,",
  "ne37:356.1_1": "cittepi kāyaṁ samodahati,",
  "ne37:356.1_2": "kāye sukhasaññañca lahusaññañca okkamitvā upasampajja viharati.",
  "ne37:356.2_0": "Idaṁ sattādhiṭṭhānaṁ, idaṁ sattādhiṭṭhānañca dhammādhiṭṭhānañca. ",
  "ne37:357.1_0": "Tattha katamaṁ ñāṇaṁ?",
  "ne37:358.1_0": "“Yaṁ taṁ lokuttaraṁ ñāṇaṁ,",
  "ne37:358.2_0": "sabbaññū yena vuccati;",
  "ne37:358.3_0": "Na tassa parihānatthi,",
  "ne37:358.4_0": "sabbakāle pavattatī”ti.",
  "ne37:359.1_0": "Idaṁ ñāṇaṁ.",
  "ne37:360.1_0": "“Paññā hi seṭṭhā lokasmiṁ,",
  "ne37:360.2_0": "yāyaṁ nibbānagāminī;",
  "ne37:360.3_0": "Yāya sammā pajānāti,",
  "ne37:360.4_0": "jātimaraṇasaṅkhayan”ti.",
  "ne37:361.1_0": "Idaṁ ñāṇaṁ.",
  "ne37:362.1_0": "Tattha katamaṁ ñeyyaṁ?",
  "ne37:363.1_0": "“Kittayissāmi te santiṁ,",
  "ne37:363.2_0": "(dhotakāti bhagavā)",
  "ne37:363.3_0": "Diṭṭhe dhamme anītihaṁ;",
  "ne37:363.4_0": "Yaṁ viditvā sato caraṁ,",
  "ne37:363.5_0": "Tare loke visattikaṁ.",
  "ne37:364.1_0": "Tañcāhaṁ abhinandāmi,",
  "ne37:364.2_0": "mahesi santimuttamaṁ;",
  "ne37:364.3_0": "Yaṁ viditvā sato caraṁ,",
  "ne37:364.4_0": "tare loke visattikaṁ.",
  "ne37:365.1_0": "Yaṁ kiñci sampajānāsi,",
  "ne37:365.2_0": "(dhotakāti bhagavā)",
  "ne37:365.3_0": "Uddhaṁ adho tiriyañcāpi majjhe;",
  "ne37:365.4_0": "Etaṁ viditvā saṅgoti loke,",
  "ne37:365.5_0": "Bhavābhavāya mākāsi taṇhan”ti.",
  "ne37:366.1_0": "Idaṁ ñeyyaṁ.",
  "ne37:367.1_0": "“Catunnaṁ,",
  "ne37:367.1_1": "bhikkhave,",
  "ne37:367.1_2": "ariyasaccānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca …pe…",
  "ne37:367.2_0": "tayidaṁ,",
  "ne37:367.2_1": "bhikkhave,",
  "ne37:367.2_2": "dukkhaṁ ariyasaccaṁ anubuddhaṁ paṭividdhaṁ,",
  "ne37:367.2_3": "dukkhasamudayaṁ ariyasaccaṁ anubuddhaṁ paṭividdhaṁ,",
  "ne37:367.2_4": "dukkhanirodhaṁ ariyasaccaṁ anubuddhaṁ paṭividdhaṁ,",
  "ne37:367.2_5": "dukkhanirodhagāminī paṭipadā ariyasaccaṁ anubuddhaṁ paṭividdhaṁ.",
  "ne37:367.3_0": "Ucchinnā bhavataṇhā, khīṇā bhavanetti, natthi dāni punabbhavo”ti.",
  "ne37:367.4_0": "Idamavoca bhagavā.",
  "ne37:367.5_0": "Idaṁ vatvāna sugato athāparaṁ etadavoca satthā—",
  "ne37:368.1_0": "“Catunnaṁ ariyasaccānaṁ,",
  "ne37:368.2_0": "Yathābhūtaṁ adassanā;",
  "ne37:368.3_0": "Saṁsitaṁ dīghamaddhānaṁ,",
  "ne37:368.4_0": "Tāsu tāsveva jātisu.",
  "ne37:369.1_0": "Tāni etāni diṭṭhāni,",
  "ne37:369.2_0": "bhavanetti samūhatā;",
  "ne37:369.3_0": "Ucchinnaṁ mūlaṁ dukkhassa,",
  "ne37:369.4_0": "natthi dāni punabbhavo”ti.",
  "ne37:370.1_0": "Idaṁ ñeyyaṁ. ",
  "ne37:371.1_0": "Tattha katamaṁ ñāṇañca ñeyyañca?",
  "ne37:371.2_0": "Rūpaṁ aniccaṁ, vedanā aniccā, saññā aniccā, saṅkhārā aniccā, viññāṇaṁ aniccanti.",
  "ne37:371.3_0": "Idaṁ ñeyyaṁ.",
  "ne37:372.1_0": "Evaṁ jānaṁ evaṁ passaṁ ariyasāvako “rūpaṁ aniccan”ti passati,",
  "ne37:372.2_0": "“vedanā aniccā”ti passati, “saññaṁ …",
  "ne37:372.3_0": "saṅkhāre …",
  "ne37:372.4_0": "viññāṇaṁ aniccan”ti passatīti.",
  "ne37:372.5_0": "Idaṁ ñāṇaṁ.",
  "ne37:373.1_0": "So parimuccati rūpena,",
  "ne37:373.1_1": "parimuccati vedanāya,",
  "ne37:373.1_2": "parimuccati saññāya,",
  "ne37:373.1_3": "parimuccati saṅkhārehi,",
  "ne37:373.1_4": "parimuccati viññāṇamhā,",
  "ne37:373.1_5": "parimuccati dukkhasmāti vadāmīti.",
  "ne37:373.2_0": "Idaṁ ñāṇañca ñeyyañca.",
  "ne37:374.1_0": "“Sabbe saṅkhārā aniccā”ti idaṁ ñeyyaṁ.",
  "ne37:374.2_0": "“Yadā paññāya passatī”ti idaṁ ñāṇaṁ.",
  "ne37:374.3_0": "“Atha nibbindati dukkhe esa maggo visuddhiyā”ti idaṁ ñāṇañca ñeyyañca.",
  "ne37:375.1_0": "“Sabbe saṅkhārā dukkhā”ti idaṁ ñeyyaṁ.",
  "ne37:375.2_0": "“Yadā paññāya passatī”ti idaṁ ñāṇaṁ.",
  "ne37:375.3_0": "“Atha nibbindati dukkhe esa maggo visuddhiyā”ti idaṁ ñāṇañca ñeyyañca.",
  "ne37:376.1_0": "“Sabbe dhammā anattā”ti idaṁ ñeyyaṁ.",
  "ne37:376.2_0": "“Yadā paññāya passatī”ti idaṁ ñāṇaṁ.",
  "ne37:376.3_0": "“Atha nibbindati dukkhe esa maggo visuddhiyā”ti idaṁ ñāṇañca ñeyyañca.",
  "ne37:377.1_0": "“Ye hi keci, soṇa,",
  "ne37:377.1_1": "samaṇā vā brāhmaṇā vā aniccena rūpena dukkhena vipariṇāmadhammena ‘seyyohamasmī’ti vā samanupassanti,",
  "ne37:377.1_2": "‘sadisohamasmī’ti vā samanupassanti,",
  "ne37:377.1_3": "‘hīnohamasmī’ti vā samanupassanti.",
  "ne37:377.2_0": "Kimaññatra yathābhūtassa adassanā.",
  "ne37:377.3_0": "Aniccāya vedanāya …pe…",
  "ne37:377.4_0": "aniccāya saññāya …",
  "ne37:377.5_0": "aniccehi saṅkhārehi …",
  "ne37:377.6_0": "aniccena viññāṇena dukkhena vipariṇāmadhammena ‘seyyohamasmī’ti vā samanupassanti,",
  "ne37:377.6_1": "‘sadisohamasmī’ti vā samanupassanti,",
  "ne37:377.6_2": "‘hīnohamasmī’ti vā samanupassanti,",
  "ne37:377.6_3": "kimaññatra yathābhūtassa adassanā”ti.",
  "ne37:377.7_0": "Idaṁ ñeyyaṁ.",
  "ne37:378.1_0": "“Ye ca kho keci, soṇa,",
  "ne37:378.1_1": "samaṇā vā brāhmaṇā vā aniccena rūpena dukkhena vipariṇāmadhammena ‘seyyohamasmī’tipi na samanupassanti,",
  "ne37:378.1_2": "‘sadisohamasmī’tipi na samanupassanti,",
  "ne37:378.1_3": "‘hīnohamasmī’tipi na samanupassanti,",
  "ne37:378.1_4": "kimaññatra yathābhūtassa dassanā.",
  "ne37:378.2_0": "Aniccāya vedanāya …pe…",
  "ne37:378.3_0": "aniccāya saññāya …",
  "ne37:378.4_0": "aniccehi saṅkhārehi …",
  "ne37:378.5_0": "aniccena viññāṇena dukkhena vipariṇāmadhammena ‘seyyohamasmī’tipi na samanupassanti,",
  "ne37:378.5_1": "‘sadisohamasmī’tipi na samanupassanti,",
  "ne37:378.5_2": "‘hīnohamasmī’tipi na samanupassanti,",
  "ne37:378.5_3": "kimaññatra yathābhūtassa dassanā”ti.",
  "ne37:378.6_0": "Idaṁ ñāṇaṁ.",
  "ne37:379.1_0": "Idaṁ ñāṇañca ñeyyañca. ",
  "ne37:380.1_0": "Tattha katamaṁ dassanaṁ?",
  "ne37:381.1_0": "“Ye ariyasaccāni vibhāvayanti,",
  "ne37:381.2_0": "Gambhīrapaññena sudesitāni;",
  "ne37:381.3_0": "Kiñcāpi te honti bhusaṁ pamattā,",
  "ne37:381.4_0": "Na te bhavaṁ aṭṭhamamādiyantī”ti.",
  "ne37:382.1_0": "Idaṁ dassanaṁ.",
  "ne37:383.1_0": "“Yathindakhīlo pathavissito siyā,",
  "ne37:383.2_0": "Catubbhi vātehi asampakampiyo;",
  "ne37:383.3_0": "Tathūpamaṁ sappurisaṁ vadāmi,",
  "ne37:383.4_0": "Yo ariyasaccāni avecca passatī”ti.",
  "ne37:384.1_0": "Idaṁ dassanaṁ.",
  "ne37:385.1_0": "“Catūhi,",
  "ne37:385.1_1": "bhikkhave,",
  "ne37:385.1_2": "sotāpattiyaṅgehi samannāgato ariyasāvako ākaṅkhamāno attanāva attānaṁ byākareyya ‘khīṇanirayomhi,",
  "ne37:385.1_3": "khīṇatiracchānayoni,",
  "ne37:385.1_4": "khīṇapettivisayo,",
  "ne37:385.1_5": "khīṇāpāyaduggativinipāto,",
  "ne37:385.1_6": "sotāpannohamasmi avinipātadhammo niyato sambodhiparāyaṇo,",
  "ne37:385.1_7": "sattakkhattuparamaṁ deve ca manusse ca sandhāvitvā saṁsaritvā dukkhassantaṁ karissāmī’ti.",
  "ne37:385.2_0": "Katamehi catūhi?",
  "ne37:385.3_0": "Idha,",
  "ne37:385.3_1": "bhikkhave,",
  "ne37:385.3_2": "ariyasāvakassa tathāgate saddhā niviṭṭhā patiṭṭhitā virūḷhā mūlajātā asaṁhāriyā samaṇena vā brāhmaṇena",
  "ne37:385.3_3": "vā devena vā mārena vā brahmunā vā kenaci vā lokasmiṁ saha dhammena,",
  "ne37:385.3_4": "dhamme kho pana niṭṭhaṁ gato hoti,",
  "ne37:385.3_5": "svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhi,",
  "ne37:385.3_6": "yadidaṁ madanimmadano …pe…",
  "ne37:385.4_0": "nirodho nibbānaṁ, saha dhammiyā kho panassa honti iṭṭhā kantā piyā manāpā gihī ceva pabbajitā ca.",
  "ne37:385.5_0": "Ariyakantehi kho pana sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasaṭṭhehi",
  "ne37:385.5_1": "aparāmaṭṭhehi samādhisaṁvattanikehi.",
  "ne37:385.6_0": "Imehi kho,",
  "ne37:385.6_1": "bhikkhave,",
  "ne37:385.6_2": "catūhi sotāpattiyaṅgehi samannāgato ariyasāvako ākaṅkhamāno attanāva attānaṁ byākareyya ‘khīṇanirayomhi,",
  "ne37:385.6_3": "khīṇatiracchānayoni,",
  "ne37:385.6_4": "khīṇapettivisayo,",
  "ne37:385.6_5": "khīṇāpāyaduggativinipāto,",
  "ne37:385.6_6": "sotāpannohamasmi avinipātadhammo niyato sambodhiparāyaṇo,",
  "ne37:385.6_7": "sattakkhattuparamaṁ deve ca manusse ca sandhāvitvā saṁsaritvā dukkhassantaṁ karissāmī’”ti.",
  "ne37:386.1_0": "Idaṁ dassanaṁ.",
  "ne37:387.1_0": "Tattha katamā bhāvanā?",
  "ne37:388.1_0": "“Yassindriyāni bhāvitāni,",
  "ne37:388.2_0": "Ajjhattaṁ bahiddhā ca sabbaloke;",
  "ne37:388.3_0": "Nibbijjha imaṁ parañca lokaṁ,",
  "ne37:388.4_0": "Kālaṁ kaṅkhati bhāvito sa danto”ti.",
  "ne37:389.1_0": "Ayaṁ bhāvanā.",
  "ne37:390.1_0": "“Cattārimāni, bhikkhave, dhammapadāni.",
  "ne37:390.2_0": "Katamāni cattāri?",
  "ne37:390.3_0": "Anabhijjhā dhammapadaṁ,",
  "ne37:390.3_1": "abyāpādo dhammapadaṁ,",
  "ne37:390.3_2": "sammāsati dhammapadaṁ,",
  "ne37:390.3_3": "sammāsamādhi dhammapadaṁ,",
  "ne37:390.3_4": "imāni kho,",
  "ne37:390.3_5": "bhikkhave,",
  "ne37:390.3_6": "cattāri dhammapadānī”ti.",
  "ne37:390.4_0": "Ayaṁ bhāvanā. ",
  "ne37:391.1_0": "Tattha katamaṁ dassanañca bhāvanā ca?",
  "ne37:391.2_0": "“Pañca chinde pañca jahe”ti idaṁ dassanaṁ.",
  "ne37:391.3_0": "“Pañca cuttari bhāvaye.",
  "ne37:391.4_0": "Pañca saṅgātigo bhikkhu, oghatiṇṇoti vuccatī”ti ayaṁ bhāvanā.",
  "ne37:391.5_0": "Idaṁ dassanañca bhāvanā ca.",
  "ne37:392.1_0": "“Tīṇimāni, bhikkhave, indriyāni.",
  "ne37:392.2_0": "Katamāni tīṇi, anaññātaññassāmītindriyaṁ aññindriyaṁ aññātāvindriyaṁ.",
  "ne37:392.3_0": "Katamañca, bhikkhave, anaññātaññassāmītindriyaṁ?",
  "ne37:392.4_0": "Idha,",
  "ne37:392.4_1": "bhikkhave,",
  "ne37:392.4_2": "bhikkhu anabhisametassa dukkhassa ariyasaccassa abhisamayāya chandaṁ janeti vāyamati vīriyaṁ ārabhati cittaṁ paggaṇhāti padahati,",
  "ne37:392.5_0": "anabhisametassa dukkhasamudayassa ariyasaccassa …pe…",
  "ne37:392.6_0": "dukkhanirodhassa …pe…",
  "ne37:392.7_0": "dukkhanirodhagāminiyā paṭipadāya ariyasaccassa abhisamayāya chandaṁ janeti vāyamati vīriyaṁ ārabhati cittaṁ paggaṇhāti padahati.",
  "ne37:392.8_0": "Idaṁ, bhikkhave, anaññātaññassāmītindriyan”ti.",
  "ne37:392.9_0": "Idaṁ dassanaṁ.",
  "ne37:393.1_0": "“Katamañca, bhikkhave, aññindriyaṁ?",
  "ne37:393.2_0": "Idha,",
  "ne37:393.2_1": "bhikkhave,",
  "ne37:393.2_2": "bhikkhu ‘idaṁ dukkhan’ti yathābhūtaṁ pajānāti,",
  "ne37:393.2_3": "‘ayaṁ dukkhasamudayo’ti yathābhūtaṁ pajānāti,",
  "ne37:393.2_4": "‘ayaṁ dukkhanirodho’ti …pe…",
  "ne37:393.3_0": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "ne37:393.4_0": "Idaṁ, bhikkhave, aññindriyaṁ.",
  "ne37:394.1_0": "Katamañca, bhikkhave, aññātāvindriyaṁ?",
  "ne37:394.2_0": "Idha,",
  "ne37:394.2_1": "bhikkhave,",
  "ne37:394.2_2": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati,",
  "ne37:394.2_3": "khīṇā jāti,",
  "ne37:394.2_4": "vusitaṁ brahmacariyaṁ,",
  "ne37:394.2_5": "kataṁ karaṇīyaṁ,",
  "ne37:394.2_6": "nāparaṁ itthattāyāti pajānāti.",
  "ne37:394.3_0": "Idaṁ, bhikkhave, aññātāvindriyan”ti.",
  "ne37:394.4_0": "Ayaṁ bhāvanā.",
  "ne37:395.1_0": "Idaṁ dassanañca bhāvanā ca. ",
  "ne37:396.1_0": "Tattha katamaṁ sakavacanaṁ?",
  "ne37:397.1_0": "“Sabbapāpassa akaraṇaṁ,",
  "ne37:397.2_0": "kusalassa upasampadā;",
  "ne37:397.3_0": "Sacittapariyodāpanaṁ,",
  "ne37:397.4_0": "etaṁ buddhāna sāsanan”ti.",
  "ne37:398.1_0": "Idaṁ sakavacanaṁ.",
  "ne37:399.1_0": "“Tīṇimāni,",
  "ne37:399.1_1": "bhikkhave,",
  "ne37:399.1_2": "bālassa bālalakkhaṇāni bālanimittāni bālāpadānāni,",
  "ne37:399.1_3": "yehi bālaṁ bāloti pare sañjānanti.",
  "ne37:399.2_0": "Katamāni tīṇi?",
  "ne37:399.3_0": "Bālo, bhikkhave, duccintitacintī ca hoti, dubbhāsitabhāsī ca hoti, dukkaṭakammakārī ca hoti.",
  "ne37:399.4_0": "Imāni kho, bhikkhave, tīṇi bālassa bālalakkhaṇāni bālanimittāni bālāpadānāni.",
  "ne37:400.1_0": "Tīṇimāni,",
  "ne37:400.1_1": "bhikkhave,",
  "ne37:400.1_2": "paṇḍitassa paṇḍitalakkhaṇāni paṇḍitanimittāni paṇḍitāpadānāni,",
  "ne37:400.1_3": "yehi paṇḍitaṁ paṇḍitoti pare sañjānanti.",
  "ne37:400.2_0": "Katamāni tīṇi?",
  "ne37:400.3_0": "Paṇḍito, bhikkhave, sucintitacintī ca hoti, subhāsitabhāsī ca hoti, sukatakammakārī ca hoti.",
  "ne37:400.4_0": "Imāni kho, bhikkhave, tīṇi paṇḍitassa paṇḍitalakkhaṇāni paṇḍitanimittāni paṇḍitāpadānānī”ti.",
  "ne37:401.1_0": "Idaṁ sakavacanaṁ.",
  "ne37:402.1_0": "Tattha katamaṁ paravacanaṁ?",
  "ne37:403.1_0": "“Pathavīsamo natthi vitthato,",
  "ne37:403.2_0": "Ninno pātālasamo na vijjati;",
  "ne37:403.3_0": "Merusamo natthi unnato,",
  "ne37:403.4_0": "Cakkavattisadiso natthi poriso”ti.",
  "ne37:404.1_0": "Idaṁ paravacanaṁ.",
  "ne37:405.1_0": "“‘Hotu, devānaminda, subhāsitena jayoti.",
  "ne37:405.2_0": "Hotu, vepacitti, subhāsitena jayoti.",
  "ne37:405.3_0": "Bhaṇa, vepacitti, gāthan’ti.",
  "ne37:405.4_0": "Atha kho, bhikkhave, vepacitti asurindo imaṁ gāthaṁ abhāsi—",
  "ne37:406.1_0": "‘Bhiyyo bālā pakujjheyyuṁ,",
  "ne37:406.2_0": "no cassa paṭisedhako;",
  "ne37:406.3_0": "Tasmā bhusena daṇḍena,",
  "ne37:406.4_0": "dhīro bālaṁ nisedhaye’ti.",
  "ne37:407.1_0": "Bhāsitāya kho pana, bhikkhave, vepacittinā asurindena gāthāya asurā anumodiṁsu, devā tuṇhī ahesuṁ.",
  "ne37:407.2_0": "Atha kho, bhikkhave, vepacitti asurindo sakkaṁ devānamindaṁ etadavoca—",
  "ne37:407.3_0": "‘bhaṇa, devānaminda, gāthan’ti.",
  "ne37:407.4_0": "Evaṁ vutte, bhikkhave, sakko devānamindo imaṁ gāthaṁ abhāsi—",
  "ne37:408.1_0": "‘Etadeva ahaṁ maññe,",
  "ne37:408.2_0": "bālassa paṭisedhanaṁ;",
  "ne37:408.3_0": "Paraṁ saṅkupitaṁ ñatvā,",
  "ne37:408.4_0": "yo sato upasammatī’ti.",
  "ne37:409.1_0": "Bhāsitāya kho pana, bhikkhave, sakkena devānamindena gāthāya devā anumodiṁsu, asurā tuṇhī ahesuṁ.",
  "ne37:409.2_0": "Atha kho, bhikkhave, sakko devānamindo vepacittiṁ asurindaṁ etadavoca—",
  "ne37:409.3_0": "‘bhaṇa, vepacitti, gāthan’ti.",
  "ne37:409.4_0": "Evaṁ vutte, bhikkhave, vepacitti asurindo imaṁ gāthaṁ abhāsi—",
  "ne37:410.1_0": "‘Etadeva titikkhāya,",
  "ne37:410.2_0": "vajjaṁ passāmi vāsava;",
  "ne37:410.3_0": "Yadā naṁ maññati bālo,",
  "ne37:410.4_0": "bhayā myāyaṁ titikkhati;",
  "ne37:410.5_0": "Ajjhāruhati dummedho,",
  "ne37:410.6_0": "gova bhiyyo palāyinan’ti.",
  "ne37:411.1_0": "Bhāsitāya kho pana, bhikkhave, vepacittinā asurindena gāthāya asurā anumodiṁsu, devā tuṇhī ahesuṁ.",
  "ne37:411.2_0": "Atha kho vepacitti asurindo sakkaṁ devānamindaṁ etadavoca—",
  "ne37:411.3_0": "‘bhaṇa, devānaminda, gāthan’ti.",
  "ne37:411.4_0": "Evaṁ vutte, bhikkhave, sakko devānamindo imā gāthāyo abhāsi—",
  "ne37:412.1_0": "‘Kāmaṁ maññatu vā mā vā,",
  "ne37:412.2_0": "bhayā myāyaṁ titikkhati;",
  "ne37:412.3_0": "Sadatthaparamā atthā,",
  "ne37:412.4_0": "khantyā bhiyyo na vijjati.",
  "ne37:413.1_0": "Yo have balavā santo,",
  "ne37:413.2_0": "dubbalassa titikkhati;",
  "ne37:413.3_0": "Tamāhu paramaṁ khantiṁ,",
  "ne37:413.4_0": "niccaṁ khamati dubbalo.",
  "ne37:414.1_0": "Abalaṁ taṁ balaṁ āhu,",
  "ne37:414.2_0": "yassa bālabalaṁ balaṁ;",
  "ne37:414.3_0": "Balassa dhammaguttassa,",
  "ne37:414.4_0": "paṭivattā na vijjati.",
  "ne37:415.1_0": "Tasseva tena pāpiyo,",
  "ne37:415.2_0": "yo kuddhaṁ paṭikujjhati;",
  "ne37:415.3_0": "Kuddhaṁ appaṭikujjhanto,",
  "ne37:415.4_0": "saṅgāmaṁ jeti dujjayaṁ.",
  "ne37:416.1_0": "Ubhinnamatthaṁ carati,",
  "ne37:416.2_0": "attano ca parassa ca;",
  "ne37:416.3_0": "Paraṁ saṅkupitaṁ ñatvā,",
  "ne37:416.4_0": "yo sato upasammati.",
  "ne37:417.1_0": "Ubhinnaṁ tikicchantānaṁ,",
  "ne37:417.2_0": "attano ca parassa ca;",
  "ne37:417.3_0": "Janā maññanti bāloti,",
  "ne37:417.4_0": "ye dhammassa akovidā’ti.",
  "ne37:418.1_0": "Bhāsitāsu kho pana, bhikkhave, sakkena devānamindena gāthāsu devā anumodiṁsu, asurā tuṇhī ahesun”ti.",
  "ne37:418.2_0": "Idaṁ paravacanaṁ. ",
  "ne37:419.1_0": "Tattha katamaṁ sakavacanañca paravacanañca?",
  "ne37:420.1_0": "Yañca pattaṁ yañca pattabbaṁ ubhayametaṁ rajānukiṇṇaṁ āturassānusikkhato.",
  "ne37:420.2_0": "Ye ca sikkhāsārā sīlaṁ vataṁ jīvitaṁ brahmacariyaṁ upaṭṭhānasārā, ayameko anto.",
  "ne37:420.3_0": "Ye ca evaṁvādino evaṁdiṭṭhino “natthi kāmesu doso”ti, ayaṁ dutiyo anto.",
  "ne37:420.4_0": "Iccete ubho antā kaṭasivaḍḍhanā kaṭasiyo diṭṭhiṁ vaḍḍhenti.",
  "ne37:420.5_0": "Ete ubho ante anabhiññāya olīyanti eke atidhāvanti eketi.",
  "ne37:420.6_0": "Idaṁ paravacanaṁ.",
  "ne37:421.1_0": "Ye ca kho te ubho ante abhiññāya tatra ca na ahesuṁ,",
  "ne37:421.1_1": "tena ca amaññiṁsu,",
  "ne37:421.1_2": "vaṭṭaṁ tesaṁ natthi paññāpanāyāti.",
  "ne37:421.2_0": "Idaṁ sakavacanaṁ.",
  "ne37:421.3_0": "Ayaṁ udāno sakavacanañca paravacanañca.",
  "ne37:422.1_0": "Rājā pasenadi kosalo bhagavantaṁ etadavoca—",
  "ne37:422.2_0": "idha mayhaṁ, bhante,",
  "ne37:422.2_1": "rahogatassa paṭisallīnassa evaṁ cetaso parivitakko udapādi “kesaṁ nu kho piyo attā,",
  "ne37:422.2_2": "kesaṁ appiyo attā”ti.",
  "ne37:422.3_0": "Tassa mayhaṁ, bhante, etadahosi—",
  "ne37:422.4_0": "“ye ca kho keci kāyena duccaritaṁ caranti,",
  "ne37:422.4_1": "vācāya duccaritaṁ caranti,",
  "ne37:422.4_2": "manasā duccaritaṁ caranti,",
  "ne37:422.4_3": "tesaṁ appiyo attā.",
  "ne37:422.5_0": "Kiñcāpi te evaṁ vadeyyuṁ ‘piyo no attā’ti, atha kho tesaṁ appiyo attā.",
  "ne37:422.6_0": "Taṁ kissa hetu?",
  "ne37:422.7_0": "Yaṁ hi appiyo appiyassa kareyya, taṁ te attanāva attano karonti, tasmā tesaṁ appiyo attā.",
  "ne37:422.8_0": "Ye ca kho keci kāyena sucaritaṁ caranti,",
  "ne37:422.8_1": "vācāya sucaritaṁ caranti,",
  "ne37:422.8_2": "manasā sucaritaṁ caranti,",
  "ne37:422.8_3": "tesaṁ piyo attā.",
  "ne37:422.9_0": "Kiñcāpi te evaṁ vadeyyuṁ ‘appiyo no attā’ti, atha kho tesaṁ piyo attā.",
  "ne37:422.10_0": "Taṁ kissa hetu?",
  "ne37:422.11_0": "Yaṁ hi piyo piyassa kareyya.",
  "ne37:422.12_0": "Taṁ te attanāva attano karonti.",
  "ne37:422.13_0": "Tasmā tesaṁ piyo attā”ti.",
  "ne37:423.1_0": "“Evametaṁ, mahārāja, evametaṁ, mahārāja,",
  "ne37:423.1_1": "ye hi keci, mahārāja,",
  "ne37:423.1_2": "kāyena duccaritaṁ caranti,",
  "ne37:423.1_3": "vācāya duccaritaṁ caranti,",
  "ne37:423.1_4": "manasā duccaritaṁ caranti tasmā tesaṁ appiyo attā.",
  "ne37:423.2_0": "Kiñcāpi te evaṁ vadeyyuṁ ‘piyo no attā’ti, atha kho tesaṁ appiyo attā.",
  "ne37:423.3_0": "Taṁ kissa hetu?",
  "ne37:423.4_0": "Yaṁ hi, mahārāja, appiyo appiyassa kareyya, taṁ te attanāva attano karonti, tasmā tesaṁ appiyo attā.",
  "ne37:423.5_0": "Ye ca kho keci mahārāja kāyena sucaritaṁ caranti,",
  "ne37:423.5_1": "vācāya sucaritaṁ caranti,",
  "ne37:423.5_2": "manasā sucaritaṁ caranti,",
  "ne37:423.5_3": "tesaṁ piyo attā.",
  "ne37:423.6_0": "Kiñcāpi te evaṁ vadeyyuṁ ‘appiyo no attā’ti, atha kho tesaṁ piyo attā.",
  "ne37:423.7_0": "Taṁ kissa hetu?",
  "ne37:423.8_0": "Yaṁ hi, mahārāja, piyo piyassa kareyya, taṁ te attanāva attano karonti, tasmā tesaṁ piyo attāti.",
  "ne37:423.9_0": "Idamavoca bhagavā …pe…",
  "ne37:423.10_0": "satthā—",
  "ne37:424.1_0": "“Attānañce piyaṁ jaññā,",
  "ne37:424.2_0": "na naṁ pāpena saṁyuje;",
  "ne37:424.3_0": "Na hi taṁ sulabhaṁ hoti,",
  "ne37:424.4_0": "sukhaṁ dukkaṭakārinā.",
  "ne37:425.1_0": "Antakenādhipannassa,",
  "ne37:425.2_0": "jahato mānusaṁ bhavaṁ;",
  "ne37:425.3_0": "Kiṁ hi tassa sakaṁ hoti,",
  "ne37:425.4_0": "kiñca ādāya gacchati;",
  "ne37:425.5_0": "Kiñcassa anugaṁ hoti,",
  "ne37:425.6_0": "chāyāva anapāyinī.",
  "ne37:426.1_0": "Ubho puññañca pāpañca,",
  "ne37:426.2_0": "yaṁ macco kurute idha;",
  "ne37:426.3_0": "Tañhi tassa sakaṁ hoti,",
  "ne37:426.4_0": "taṁva ādāya gacchati;",
  "ne37:426.5_0": "Taṁvassa anugaṁ hoti,",
  "ne37:426.6_0": "chāyāva anapāyinī.",
  "ne37:427.1_0": "Tasmā kareyya kalyāṇaṁ,",
  "ne37:427.2_0": "nicayaṁ samparāyikaṁ;",
  "ne37:427.3_0": "Puññāni paralokasmiṁ,",
  "ne37:427.4_0": "patiṭṭhā honti pāṇinan”ti.",
  "ne37:428.1_0": "Idaṁ suttaṁ paravacanaṁ.",
  "ne37:428.2_0": "Anugīti sakavacanaṁ.",
  "ne37:428.3_0": "Idaṁ sakavacanañca paravacanañca. ",
  "ne37:429.1_0": "Tattha katamaṁ visajjanīyaṁ?",
  "ne37:430.1_0": "Pañhe pucchite idaṁ abhiññeyyaṁ,",
  "ne37:430.1_1": "idaṁ pariññeyyaṁ,",
  "ne37:430.1_2": "idaṁ pahātabbaṁ,",
  "ne37:430.1_3": "idaṁ bhāvetabbaṁ,",
  "ne37:430.1_4": "idaṁ sacchikātabbaṁ,",
  "ne37:430.1_5": "ime dhammā evaṅgahitā idaṁ phalaṁ nibbattayanti.",
  "ne37:430.2_0": "Tesaṁ evaṅgahitānaṁ ayamattho iti idaṁ visajjanīyaṁ.",
  "ne37:430.3_0": "“Uḷāro buddho bhagavā”ti buddhauḷārataṁ dhammasvākkhātataṁ saṅghasuppaṭipattiñca ekaṁseneva niddise.",
  "ne37:430.4_0": "“Sabbe saṅkhārā aniccā”ti “sabbe saṅkhārā dukkhā”ti “sabbe dhammā anattā”ti ekaṁseneva niddise.",
  "ne37:430.5_0": "Yaṁ vā panaññampi evaṁ jātiyaṁ.",
  "ne37:430.6_0": "Idaṁ visajjanīyaṁ.",
  "ne37:431.1_0": "Tattha katamaṁ avisajjanīyaṁ?",
  "ne37:432.1_0": "“Ākaṅkhato te naradammasārathi,",
  "ne37:432.2_0": "Devā manussā manasā vicintitaṁ;",
  "ne37:432.3_0": "Sabbe na jaññā kasiṇāpi pāṇino,",
  "ne37:432.4_0": "Santaṁ samādhiṁ araṇaṁ nisevato;",
  "ne37:432.5_0": "Kintaṁ bhagavā ākaṅkhatī”ti.",
  "ne37:433.1_0": "Idaṁ avisajjanīyaṁ.",
  "ne37:434.1_0": "Ettako bhagavā sīlakkhandhe samādhikkhandhe paññākkhandhe vimuttikkhandhe vimuttiñāṇadassanakkhandhe",
  "ne37:434.1_1": "iriyāyaṁ pabhāve hitesitāyaṁ karuṇāyaṁ iddhiyanti.",
  "ne37:434.2_0": "Idaṁ avisajjanīyaṁ.",
  "ne37:435.1_0": "“Tathāgatassa,",
  "ne37:435.1_1": "bhikkhave,",
  "ne37:435.1_2": "arahato sammāsambuddhassa loke uppādā tiṇṇaṁ ratanānaṁ uppādo buddharatanassa dhammaratanassa saṅgharatanassa”.",
  "ne37:435.2_0": "Kiṁpamāṇāni tīṇi ratanānīti?",
  "ne37:435.3_0": "Idaṁ avisajjanīyaṁ.",
  "ne37:436.1_0": "Buddhavisayo avisajjanīyo.",
  "ne37:436.2_0": "Puggalaparoparaññutā avisajjanīyā.",
  "ne37:436.3_0": "“Pubbā,",
  "ne37:436.3_1": "bhikkhave,",
  "ne37:436.3_2": "koṭi na paññāyati avijjānīvaraṇānaṁ sattānaṁ taṇhāsaṁyojanānaṁ sakiṁ nirayaṁ sakiṁ tiracchānayoniṁ sakiṁ",
  "ne37:436.3_3": "pettivisayaṁ sakiṁ asurayoniṁ sakiṁ deve sakiṁ manusse sandhāvitaṁ saṁsaritaṁ”.",
  "ne37:436.4_0": "Katamā pubbā koṭīti avisajjanīyaṁ.",
  "ne37:436.5_0": "Na paññāyatīti sāvakānaṁ ñāṇavekallena.",
  "ne37:436.6_0": "Duvidhā buddhānaṁ bhagavantānaṁ desanā attūpanāyikā ca parūpanāyikā ca.",
  "ne37:436.7_0": "Na paññāyatīti parūpanāyikā.",
  "ne37:436.8_0": "Natthi buddhānaṁ bhagavantānaṁ avijānanāti attūpanāyikā.",
  "ne37:436.9_0": "Yathā bhagavā kokālikaṁ bhikkhuṁ ārabbha aññataraṁ bhikkhuṁ evamāha—",
  "ne37:437.1_0": "“Seyyathāpi, bhikkhu, vīsatikhāriko kosalako tilavāho …pe…",
  "ne37:437.2_0": "na tveva eko abbudo nirayo.",
  "ne37:437.3_0": "Seyyathāpi, bhikkhu, vīsati abbudā nirayā, evameko nirabbudo nirayo.",
  "ne37:437.4_0": "Seyyathāpi, bhikkhu, vīsati nirabbudā nirayā, evameko ababo nirayo.",
  "ne37:437.5_0": "Seyyathāpi, bhikkhu, vīsati ababā nirayā, evameko aṭaṭo nirayo.",
  "ne37:437.6_0": "Seyyathāpi, bhikkhu, vīsati aṭaṭā nirayā, evameko ahaho nirayo.",
  "ne37:437.7_0": "Seyyathāpi, bhikkhu, vīsati ahahā nirayā, evameko kumudo nirayo.",
  "ne37:437.8_0": "Seyyathāpi, bhikkhu, vīsati kumudā nirayā, evameko sogandhiko nirayo.",
  "ne37:437.9_0": "Seyyathāpi, bhikkhu, vīsati sogandhikā nirayā, evameko uppalako nirayo.",
  "ne37:437.10_0": "Seyyathāpi, bhikkhu, vīsati uppalakā nirayā, evameko puṇḍarīko nirayo.",
  "ne37:437.11_0": "Seyyathāpi, bhikkhu, vīsati puṇḍarīkā nirayā, evameko padumo nirayo.",
  "ne37:437.12_0": "Padume pana, bhikkhu, niraye kokāliko bhikkhu upapanno sāriputtamoggallānesu cittaṁ āghātetvā”ti.",
  "ne37:437.13_0": "Yaṁ vā pana kiñci bhagavā āha—",
  "ne37:437.14_0": "“ayaṁ appameyyo asaṅkheyyo”ti.",
  "ne37:437.15_0": "Sabbaṁ taṁ avisajjanīyaṁ.",
  "ne37:437.16_0": "Idaṁ avisajjanīyaṁ. ",
  "ne37:438.1_0": "Tattha katamaṁ visajjanīyañca avisajjanīyañca, yadā so upako ājīvako bhagavantaṁ āha—",
  "ne37:438.2_0": "“kuhiṁ, āvuso gotama, gamissasī”ti.",
  "ne37:438.3_0": "Bhagavā āha—",
  "ne37:439.1_0": "“Bārāṇasiṁ gamissāmi,",
  "ne37:439.2_0": "ahaṁ taṁ amatadundubhiṁ;",
  "ne37:439.3_0": "Dhammacakkaṁ pavattetuṁ,",
  "ne37:439.4_0": "loke appaṭivattiyan”ti.",
  "ne37:440.1_0": "Upako ājīvako āha—",
  "ne37:440.2_0": "“‘jino’ti kho āvuso, bho gotama, paṭijānāsī”ti.",
  "ne37:440.3_0": "Bhagavā āha—",
  "ne37:441.1_0": "“Mādisā ve jinā honti,",
  "ne37:441.2_0": "ye pattā āsavakkhayaṁ;",
  "ne37:441.3_0": "Jitā me pāpakā dhammā,",
  "ne37:441.4_0": "tasmāhaṁ upakā jino”ti.",
  "ne37:442.1_0": "Kathaṁ jino kena jinoti visajjanīyaṁ.",
  "ne37:442.2_0": "Katamo jinoti avisajjanīyaṁ.",
  "ne37:442.3_0": "Katamo āsavakkhayo, rāgakkhayo dosakkhayo mohakkhayoti visajjanīyaṁ.",
  "ne37:442.4_0": "Kittako āsavakkhayoti avisajjanīyaṁ.",
  "ne37:442.5_0": "Idaṁ visajjanīyañca avisajjanīyañca.",
  "ne37:443.1_0": "Atthi tathāgatoti visajjanīyaṁ.",
  "ne37:443.2_0": "Atthi rūpanti visajjanīyaṁ.",
  "ne37:443.3_0": "Rūpaṁ tathāgatoti avisajjanīyaṁ.",
  "ne37:443.4_0": "Rūpavā tathāgatoti avisajjanīyaṁ.",
  "ne37:443.5_0": "Rūpe tathāgatoti avisajjanīyaṁ.",
  "ne37:443.6_0": "Tathāgate rūpanti avisajjanīyaṁ.",
  "ne37:443.7_0": "Evaṁ atthi vedanā …pe…",
  "ne37:443.8_0": "saññā …",
  "ne37:443.9_0": "saṅkhārā …",
  "ne37:443.10_0": "atthi viññāṇanti visajjanīyaṁ.",
  "ne37:443.11_0": "Viññāṇaṁ tathāgatoti avisajjanīyaṁ.",
  "ne37:443.12_0": "Viññāṇavā tathāgatoti avisajjanīyaṁ.",
  "ne37:443.13_0": "Viññāṇe tathāgatoti avisajjanīyaṁ.",
  "ne37:443.14_0": "Tathāgate viññāṇanti avisajjanīyaṁ.",
  "ne37:443.15_0": "Aññatra rūpena tathāgatoti avisajjanīyaṁ.",
  "ne37:443.16_0": "Aññatra vedanāya …pe…",
  "ne37:443.17_0": "saññāya …",
  "ne37:443.18_0": "saṅkhārehi …",
  "ne37:443.19_0": "viññāṇena tathāgatoti avisajjanīyaṁ.",
  "ne37:443.20_0": "Ayaṁ so tathāgato arūpako …",
  "ne37:443.21_0": "avedanako …",
  "ne37:443.22_0": "asaññako …",
  "ne37:443.23_0": "asaṅkhārako …",
  "ne37:443.24_0": "aviññāṇakoti avisajjanīyaṁ.",
  "ne37:443.25_0": "Idaṁ visajjanīyañca avisajjanīyañca.",
  "ne37:444.1_0": "Passati bhagavā dibbena cakkhunā visuddhena atikkantamānusakena satte cavamāne upapajjamāne evaṁ sabbaṁ …pe…",
  "ne37:444.2_0": "yathākammūpage satte pajānātīti visajjanīyaṁ.",
  "ne37:444.3_0": "Katame sattā, katamo tathāgatoti avisajjanīyaṁ.",
  "ne37:444.4_0": "Idaṁ visajjanīyañca avisajjanīyañca.",
  "ne37:445.1_0": "Atthi tathāgatoti visajjanīyaṁ.",
  "ne37:445.2_0": "Atthi tathāgato paraṁ maraṇāti avisajjanīyaṁ.",
  "ne37:445.3_0": "Idaṁ visajjanīyañca avisajjanīyañca. ",
  "ne37:446.1_0": "Tattha katamaṁ kammaṁ?",
  "ne37:447.1_0": "“Antakenādhipannassa,",
  "ne37:447.2_0": "jahato mānusaṁ bhavaṁ;",
  "ne37:447.3_0": "Kiṁ hi tassa sakaṁ hoti,",
  "ne37:447.4_0": "kiñca ādāya gacchati;",
  "ne37:447.5_0": "Kiñcassa anugaṁ hoti,",
  "ne37:447.6_0": "chāyāva anapāyinī.",
  "ne37:448.1_0": "Ubho puññañca pāpañca,",
  "ne37:448.2_0": "yaṁ macco kurute idha;",
  "ne37:448.3_0": "Tañhi tassa sakaṁ hoti,",
  "ne37:448.4_0": "taṁva ādāya gacchati;",
  "ne37:448.5_0": "Taṁvassa anugaṁ hoti,",
  "ne37:448.6_0": "chāyāva anapāyinī”ti.",
  "ne37:449.1_0": "Idaṁ kammaṁ.",
  "ne37:450.1_0": "“Puna caparaṁ,",
  "ne37:450.1_1": "bhikkhave,",
  "ne37:450.1_2": "bālaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ yānissa pubbe pāpakāni kammāni katāni",
  "ne37:450.1_3": "kāyena duccaritāni vācāya duccaritāni manasā duccaritāni,",
  "ne37:450.1_4": "tānissa tamhi samaye olambanti ajjholambanti abhippalambanti.",
  "ne37:450.2_0": "Seyyathāpi,",
  "ne37:450.2_1": "bhikkhave,",
  "ne37:450.2_2": "mahataṁ pabbatakūṭānaṁ chāyā sāyanhasamayaṁ pathaviyaṁ olambanti ajjholambanti abhippalambanti.",
  "ne37:450.3_0": "Evameva kho,",
  "ne37:450.3_1": "bhikkhave,",
  "ne37:450.3_2": "bālaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ yānissa pubbe pāpakāni kammāni katāni",
  "ne37:450.3_3": "kāyena duccaritāni vācāya duccaritāni manasā duccaritāni,",
  "ne37:450.3_4": "tānissa tamhi samaye olambanti ajjholambanti abhippalambanti.",
  "ne37:450.4_0": "Tatra, bhikkhave, bālassa evaṁ hoti ‘akataṁ vata me kalyāṇaṁ, akataṁ kusalaṁ, akataṁ bhīruttāṇaṁ.",
  "ne37:450.5_0": "Kataṁ pāpaṁ,",
  "ne37:450.5_1": "kataṁ luddaṁ,",
  "ne37:450.5_2": "kataṁ kibbisaṁ,",
  "ne37:450.5_3": "yāvatā bho akatakalyāṇānaṁ akatakusalānaṁ akatabhīruttāṇānaṁ katapāpānaṁ kataluddānaṁ katakibbisānaṁ gati,",
  "ne37:450.5_4": "taṁ gatiṁ pecca gacchāmī’ti,",
  "ne37:450.5_5": "so socati kilamati paridevati urattāḷiṁ kandati sammohaṁ āpajjatīti.",
  "ne37:451.1_0": "Puna caparaṁ,",
  "ne37:451.1_1": "bhikkhave,",
  "ne37:451.1_2": "paṇḍitaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ yānissa pubbe kalyāṇāni kammāni katāni",
  "ne37:451.1_3": "kāyena sucaritāni vācāya sucaritāni manasā sucaritāni,",
  "ne37:451.1_4": "tānissa tamhi samaye olambanti ajjholambanti abhippalambanti.",
  "ne37:451.2_0": "Seyyathāpi,",
  "ne37:451.2_1": "bhikkhave,",
  "ne37:451.2_2": "mahataṁ pabbatakūṭānaṁ chāyā sāyanhasamayaṁ pathaviyaṁ olambanti ajjholambanti abhippalambanti.",
  "ne37:451.3_0": "Evameva kho,",
  "ne37:451.3_1": "bhikkhave,",
  "ne37:451.3_2": "paṇḍitaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ yānissa pubbe kalyāṇāni kammāni katāni",
  "ne37:451.3_3": "kāyena sucaritāni vācāya sucaritāni manasā sucaritāni,",
  "ne37:451.3_4": "tānissa tamhi samaye olambanti ajjholambanti abhippalambanti.",
  "ne37:451.4_0": "Tatra, bhikkhave, paṇḍitassa ‘evaṁ hoti akataṁ vata me pāpaṁ, akataṁ luddaṁ, akataṁ kibbisaṁ.",
  "ne37:451.5_0": "Kataṁ kalyāṇaṁ,",
  "ne37:451.5_1": "kataṁ kusalaṁ,",
  "ne37:451.5_2": "kataṁ bhīruttāṇaṁ,",
  "ne37:451.5_3": "yāvatā bho akatapāpānaṁ akataluddānaṁ akatakibbisānaṁ katakalyāṇānaṁ katakusalānaṁ katabhīruttāṇānaṁ gati,",
  "ne37:451.5_4": "taṁ gatiṁ pecca gacchāmī’ti,",
  "ne37:451.5_5": "so na socati na kilamati na paridevati na urattāḷiṁ kandati na sammohaṁ āpajjati,",
  "ne37:451.5_6": "‘kataṁ me puññaṁ,",
  "ne37:451.5_7": "akataṁ pāpaṁ,",
  "ne37:451.5_8": "yā bhavissati gati akatapāpassa akataluddassa akatakibbisassa katapuññassa katakusalassa katabhīruttāṇassa,",
  "ne37:451.5_9": "taṁ pecca bhave gatiṁ paccanubhavissāmī’ti vippaṭisāro na jāyati.",
  "ne37:451.6_0": "Avippaṭisārino kho,",
  "ne37:451.6_1": "bhikkhave,",
  "ne37:451.6_2": "itthiyā vā purisassa vā gihino vā pabbajitassa vā bhaddakaṁ maraṇaṁ bhaddikā kālaṅkiriyāti vadāmī”ti.",
  "ne37:451.7_0": "Idaṁ kammaṁ.",
  "ne37:452.1_0": "“Tīṇimāni, bhikkhave, duccaritāni.",
  "ne37:452.2_0": "Katamāni tīṇi, kāyaduccaritaṁ vacīduccaritaṁ manoduccaritaṁ.",
  "ne37:452.3_0": "Imāni kho, bhikkhave, tīṇi duccaritāni.",
  "ne37:452.4_0": "Tīṇimāni, bhikkhave, sucaritāni.",
  "ne37:452.5_0": "Katamāni tīṇi?",
  "ne37:452.6_0": "Kāyasucaritaṁ vacīsucaritaṁ manosucaritaṁ.",
  "ne37:452.7_0": "Imāni kho, bhikkhave, tīṇi sucaritāni”.",
  "ne37:452.8_0": "Idaṁ kammaṁ.",
  "ne37:453.1_0": "Tattha katamo vipāko?",
  "ne37:454.1_0": "“Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāya.",
  "ne37:454.2_0": "Diṭṭhā mayā, bhikkhave, chaphassāyatanikā nāma nirayā.",
  "ne37:454.3_0": "Tattha yaṁ kiñci cakkhunā rūpaṁ passati aniṭṭharūpaṁyeva passati, no iṭṭharūpaṁ.",
  "ne37:454.4_0": "Akantarūpaṁyeva passati, no kantarūpaṁ.",
  "ne37:454.5_0": "Amanāparūpaṁyeva passati, no manāparūpaṁ.",
  "ne37:455.1_0": "Yaṁ kiñci sotena saddaṁ suṇāti …pe…",
  "ne37:455.2_0": "ghānena …",
  "ne37:455.3_0": "jivhāya …",
  "ne37:455.4_0": "kāyena …",
  "ne37:455.5_0": "yaṁ kiñci manasā dhammaṁ vijānāti aniṭṭhadhammaṁyeva vijānāti, no iṭṭhadhammaṁ.",
  "ne37:455.6_0": "Akantadhammaṁyeva vijānāti, no kantadhammaṁ.",
  "ne37:455.7_0": "Amanāpadhammaṁyeva vijānāti, no manāpadhammaṁ.",
  "ne37:455.8_0": "Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāya.",
  "ne37:456.1_0": "Diṭṭhā mayā, bhikkhave, chaphassāyatanikā nāma saggā.",
  "ne37:456.2_0": "Tattha yaṁ kiñci cakkhunā rūpaṁ passati iṭṭharūpaṁyeva passati, no aniṭṭharūpaṁ.",
  "ne37:456.3_0": "Kantarūpaṁyeva passati, no akantarūpaṁ.",
  "ne37:456.4_0": "Manāparūpaṁyeva passati, no amanāparūpaṁ.",
  "ne37:456.5_0": "Yaṁ kiñci sotena saddaṁ suṇāti …pe…",
  "ne37:456.6_0": "ghānena …",
  "ne37:456.7_0": "jivhāya …",
  "ne37:456.8_0": "kāyena …",
  "ne37:456.9_0": "manasā dhammaṁ vijānāti iṭṭhadhammaṁyeva vijānāti, no aniṭṭhadhammaṁ.",
  "ne37:456.10_0": "Kantadhammaṁyeva vijānāti, no akantadhammaṁ.",
  "ne37:456.11_0": "Manāpadhammaṁyeva vijānāti, no amanāpadhammaṁ.",
  "ne37:456.12_0": "Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāyā”ti.",
  "ne37:456.13_0": "Ayaṁ vipāko.",
  "ne37:457.1_0": "“Saṭṭhivassasahassāni,",
  "ne37:457.2_0": "paripuṇṇāni sabbaso;",
  "ne37:457.3_0": "Niraye paccamānānaṁ,",
  "ne37:457.4_0": "kadā anto bhavissati.",
  "ne37:458.1_0": "Natthi anto kuto anto,",
  "ne37:458.2_0": "na anto paṭidissati;",
  "ne37:458.3_0": "Tadā hi pakataṁ pāpaṁ,",
  "ne37:458.4_0": "tuyhaṁ mayhañca mārisā”ti.",
  "ne37:459.1_0": "Ayaṁ vipāko. ",
  "ne37:460.1_0": "Tattha katamaṁ kammañca vipāko ca?",
  "ne37:461.1_0": "“Adhammacārī hi naro pamatto,",
  "ne37:461.2_0": "Yahiṁ yahiṁ gacchati duggatiṁ yo;",
  "ne37:461.3_0": "So naṁ adhammo carito hanāti,",
  "ne37:461.4_0": "Sayaṁ gahīto yathā kaṇhasappo.",
  "ne37:462.1_0": "Na hi dhammo adhammo ca,",
  "ne37:462.2_0": "ubho samavipākino;",
  "ne37:462.3_0": "Adhammo nirayaṁ neti,",
  "ne37:462.4_0": "dhammo pāpeti suggatin”ti.",
  "ne37:463.1_0": "Idaṁ kammañca vipāko ca.",
  "ne37:464.1_0": "“Mā,",
  "ne37:464.1_1": "bhikkhave,",
  "ne37:464.1_2": "puññānaṁ bhāyittha,",
  "ne37:464.1_3": "sukhassetaṁ,",
  "ne37:464.1_4": "bhikkhave,",
  "ne37:464.1_5": "adhivacanaṁ iṭṭhassa kantassa piyassa manāpassa yadidaṁ puññāni.",
  "ne37:464.2_0": "Abhijānāmi kho panāhaṁ,",
  "ne37:464.2_1": "bhikkhave,",
  "ne37:464.2_2": "dīgharattaṁ katānaṁ puññānaṁ iṭṭhaṁ kantaṁ piyaṁ manāpaṁ vipākaṁ paccanubhūtaṁ,",
  "ne37:464.2_3": "satta vassāni mettacittaṁ bhāvetvā satta saṁvaṭṭavivaṭṭakappe na imaṁ lokaṁ punarāgamāsiṁ.",
  "ne37:464.3_0": "Saṁvaṭṭamāne sudāhaṁ, bhikkhave, kappe ābhassarūpago homi.",
  "ne37:464.4_0": "Vivaṭṭamāne kappe suññaṁ brahmavimānaṁ upapajjāmi.",
  "ne37:464.5_0": "Tatra sudāhaṁ, bhikkhave, brahmā homi mahābrahmā abhibhū anabhibhūto aññadatthudaso vasavattī.",
  "ne37:464.6_0": "Chattiṁsakkhattuṁ kho panāhaṁ,",
  "ne37:464.6_1": "bhikkhave,",
  "ne37:464.6_2": "sakko ahosiṁ devānamindo,",
  "ne37:464.6_3": "anekasatakkhattuṁ rājā ahosiṁ cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato,",
  "ne37:464.6_4": "ko pana vādo padesarajjassa?",
  "ne37:464.7_0": "Tassa mayhaṁ, bhikkhave, etadahosi—",
  "ne37:464.8_0": "‘kissa nu kho me idaṁ kammassa phalaṁ,",
  "ne37:464.8_1": "kissa kammassa vipāko,",
  "ne37:464.8_2": "yenāhaṁ etarahi evaṁmahiddhiko evaṁmahānubhāvo’ti.",
  "ne37:464.9_0": "Tassa mayhaṁ, bhikkhave, etadahosi—",
  "ne37:464.10_0": "‘tiṇṇaṁ kho me idaṁ kammānaṁ phalaṁ, tiṇṇaṁ kammānaṁ vipāko.",
  "ne37:464.11_0": "Yenāhaṁ etarahi evaṁmahiddhiko evaṁmahānubhāvo’ti.",
  "ne37:464.12_0": "Seyyathidaṁ—",
  "ne37:464.13_0": "dānassa damassa saṁyamassā”ti.",
  "ne37:464.14_0": "Tattha yañca dānaṁ yo ca damo yo ca saṁyamo, idaṁ kammaṁ.",
  "ne37:464.15_0": "Yo tappaccayā vipāko paccanubhūto, ayaṁ vipāko.",
  "ne37:464.16_0": "Tathā cūḷakammavibhaṅgo vattabbo.",
  "ne37:465.1_0": "Yaṁ subhassa māṇavassa todeyyaputtassa desitaṁ.",
  "ne37:465.2_0": "Tattha ye dhammā appāyukadīghāyukatāya saṁvattanti bahvābādhaappābādhatāya appesakkhamahesakkhatāya dubbaṇṇasuvaṇṇatāya",
  "ne37:465.2_1": "nīcakulikauccakulikatāya appabhogamahābhogatāya duppaññapaññavantatāya ca saṁvattanti,",
  "ne37:465.2_2": "idaṁ kammaṁ.",
  "ne37:465.3_0": "Yā tattha appāyukadīghāyukatā …pe…",
  "ne37:465.4_0": "duppaññapaññavantatā, ayaṁ vipāko.",
  "ne37:465.5_0": "Idaṁ kammañca vipāko ca. ",
  "ne37:466.1_0": "Tattha katamaṁ kusalaṁ?",
  "ne37:467.1_0": "“Vācānurakkhī manasā susaṁvuto,",
  "ne37:467.2_0": "Kāyena ca nākusalaṁ kayirā;",
  "ne37:467.3_0": "Ete tayo kammapathe visodhaye,",
  "ne37:467.4_0": "Ārādhaye maggamisippaveditan”ti.",
  "ne37:468.1_0": "Idaṁ kusalaṁ.",
  "ne37:469.1_0": "“Yassa kāyena vācāya,",
  "ne37:469.2_0": "manasā natthi dukkaṭaṁ;",
  "ne37:469.3_0": "Saṁvutaṁ tīhi ṭhānehi,",
  "ne37:469.4_0": "tamahaṁ brūmi brāhmaṇan”ti.",
  "ne37:470.1_0": "Idaṁ kusalaṁ.",
  "ne37:471.1_0": "“Tīṇimāni, bhikkhave, kusalamūlāni.",
  "ne37:471.2_0": "Katamāni tīṇi?",
  "ne37:471.3_0": "Alobho kusalamūlaṁ, adoso kusalamūlaṁ, amoho kusalamūlaṁ.",
  "ne37:471.4_0": "Imāni kho, bhikkhave, tīṇi kusalamūlāni”.",
  "ne37:471.5_0": "Idaṁ kusalaṁ.",
  "ne37:471.6_0": "“Vijjā, bhikkhave, pubbaṅgamā kusalānaṁ dhammānaṁ samāpattiyā anudeva hirī ottappañcā”ti.",
  "ne37:471.7_0": "Idaṁ kusalaṁ.",
  "ne37:472.1_0": "Tattha katamaṁ akusalaṁ?",
  "ne37:473.1_0": "“Yassa accantadussīlyaṁ,",
  "ne37:473.2_0": "māluvā sālamivotthataṁ;",
  "ne37:473.3_0": "Karoti so tathattānaṁ,",
  "ne37:473.4_0": "yathā naṁ icchatī diso”ti.",
  "ne37:474.1_0": "Idaṁ akusalaṁ.",
  "ne37:475.1_0": "“Attanā hi kataṁ pāpaṁ,",
  "ne37:475.2_0": "Attajaṁ attasambhavaṁ;",
  "ne37:475.3_0": "Abhimatthati dummedhaṁ,",
  "ne37:475.4_0": "Vajiraṁvasmamayaṁ maṇin”ti.",
  "ne37:476.1_0": "Idaṁ akusalaṁ.",
  "ne37:477.1_0": "“Dasa kammapathe niseviya,",
  "ne37:477.2_0": "Akusalākusalehi vivajjitā;",
  "ne37:477.3_0": "Garahā ca bhavanti devate,",
  "ne37:477.4_0": "Bālamatī nirayesu paccare”ti.",
  "ne37:478.1_0": "Idaṁ akusalaṁ.",
  "ne37:479.1_0": "“Tīṇimāni, bhikkhave, akusalamūlāni, katamāni tīṇi?",
  "ne37:479.2_0": "Lobho akusalamūlaṁ, doso akusalamūlaṁ, moho akusalamūlaṁ.",
  "ne37:479.3_0": "Imāni kho, bhikkhave, tīṇi akusalamūlāni”.",
  "ne37:479.4_0": "Idaṁ akusalaṁ. ",
  "ne37:480.1_0": "Tattha katamaṁ kusalañca akusalañca?",
  "ne37:481.1_0": "“Yādisaṁ vapate bījaṁ,",
  "ne37:481.2_0": "tādisaṁ harate phalaṁ;",
  "ne37:481.3_0": "Kalyāṇakārī kalyāṇaṁ,",
  "ne37:481.4_0": "pāpakārī ca pāpakan”ti.",
  "ne37:482.1_0": "Tattha yaṁ āha—",
  "ne37:482.2_0": "“kalyāṇakārī kalyāṇan”ti, idaṁ kusalaṁ.",
  "ne37:482.3_0": "Yaṁ āha—",
  "ne37:482.4_0": "“pāpakārī ca pāpakan”ti, idaṁ akusalaṁ.",
  "ne37:482.5_0": "Idaṁ kusalañca akusalañca.",
  "ne37:483.1_0": "“Subhena kammena vajanti suggatiṁ,",
  "ne37:483.2_0": "Apāyabhūmiṁ asubhena kammunā;",
  "ne37:483.3_0": "Khayā ca kammassa vimuttacetaso,",
  "ne37:483.4_0": "Nibbanti te jotirivindhanakkhayā”.",
  "ne37:484.1_0": "Tattha yaṁ āha—",
  "ne37:484.2_0": "“subhena kammena vajanti suggatin”ti, idaṁ kusalaṁ.",
  "ne37:484.3_0": "Yaṁ āha—",
  "ne37:484.4_0": "“apāyabhūmiṁ asubhena kammunā”ti, idaṁ akusalaṁ.",
  "ne37:484.5_0": "Idaṁ kusalañca akusalañca. ",
  "ne37:485.1_0": "Tattha katamaṁ anuññātaṁ?",
  "ne37:486.1_0": "“Yathāpi bhamaro pupphaṁ,",
  "ne37:486.2_0": "Vaṇṇagandhamaheṭhayaṁ;",
  "ne37:486.3_0": "Paleti rasamādāya,",
  "ne37:486.4_0": "Evaṁ gāme munī care”ti.",
  "ne37:487.1_0": "Idaṁ anuññātaṁ.",
  "ne37:488.1_0": "“Tīṇimāni, bhikkhave, bhikkhūnaṁ karaṇīyāni.",
  "ne37:488.2_0": "Katamāni tīṇi?",
  "ne37:488.3_0": "Idha,",
  "ne37:488.3_1": "bhikkhave,",
  "ne37:488.3_2": "bhikkhu pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "ne37:488.3_3": "samādāya sikkhati sikkhāpadesu,",
  "ne37:488.3_4": "kāyakammavacīkammena samannāgato kusalena parisuddhājīvo.",
  "ne37:488.4_0": "Āraddhavīriyo kho pana hoti thāmavā daḷhaparakkamo anikkhittadhuro akusalānaṁ dhammānaṁ pahānāya kusalānaṁ dhammānaṁ bhāvanāya sacchikiriyāya.",
  "ne37:488.5_0": "Paññavā kho pana hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "ne37:488.6_0": "Imāni kho, bhikkhave, bhikkhūnaṁ tīṇi karaṇīyānī”ti.",
  "ne37:488.7_0": "Idaṁ anuññātaṁ.",
  "ne37:489.1_0": "“Dasayime, bhikkhave, dhammā pabbajitena abhiṇhaṁ paccavekkhitabbā.",
  "ne37:489.2_0": "Katame dasa?",
  "ne37:489.3_0": "‘Vevaṇṇiyamhi ajjhupagato’ti pabbajitena abhiṇhaṁ paccavekkhitabbaṁ …pe…",
  "ne37:489.4_0": "ime kho, bhikkhave, dasa dhammā pabbajitena abhiṇhaṁ paccavekkhitabbā”ti.",
  "ne37:489.5_0": "Idaṁ anuññātaṁ.",
  "ne37:490.1_0": "“Tīṇimāni, bhikkhave, karaṇīyāni.",
  "ne37:490.2_0": "Katamāni tīṇi?",
  "ne37:490.3_0": "Kāyasucaritaṁ vacīsucaritaṁ manosucaritanti.",
  "ne37:490.4_0": "Imāni kho, bhikkhave, tīṇi karaṇīyānī”ti.",
  "ne37:490.5_0": "Idaṁ anuññātaṁ.",
  "ne37:491.1_0": "Tattha katamaṁ paṭikkhittaṁ?",
  "ne37:492.1_0": "“Natthi puttasamaṁ pemaṁ,",
  "ne37:492.2_0": "Natthi gosamitaṁ dhanaṁ;",
  "ne37:492.3_0": "Natthi sūriyasamā ābhā,",
  "ne37:492.4_0": "Samuddaparamā sarā”ti.",
  "ne37:493.1_0": "Bhagavā āha—",
  "ne37:494.1_0": "“Natthi attasamaṁ pemaṁ,",
  "ne37:494.2_0": "natthi dhaññasamaṁ dhanaṁ;",
  "ne37:494.3_0": "Natthi paññāsamā ābhā,",
  "ne37:494.4_0": "vuṭṭhiveparamā sarā”ti.",
  "ne37:495.1_0": "Ettha yaṁ purimakaṁ, idaṁ paṭikkhittaṁ.",
  "ne37:496.1_0": "“Tīṇimāni, bhikkhave akaraṇīyāni.",
  "ne37:496.2_0": "Katamāni tīṇi?",
  "ne37:496.3_0": "Kāyaduccaritaṁ vacīduccaritaṁ manoduccaritanti.",
  "ne37:496.4_0": "Imāni kho, bhikkhave, tīṇi akaraṇīyānī”ti.",
  "ne37:496.5_0": "Idaṁ paṭikkhittaṁ. ",
  "ne37:497.1_0": "Tattha katamaṁ anuññātañca paṭikkhittañca?",
  "ne37:498.1_0": "“Kiṁsūdha bhītā janatā anekā,",
  "ne37:498.2_0": "Maggo canekāyatano pavutto;",
  "ne37:498.3_0": "Pucchāmi taṁ gotama bhūripañña,",
  "ne37:498.4_0": "Kismiṁ ṭhito paralokaṁ na bhāyeti.",
  "ne37:499.1_0": "Vācaṁ manañca paṇidhāya sammā,",
  "ne37:499.2_0": "Kāyena pāpāni akubbamāno;",
  "ne37:499.3_0": "Bahvannapānaṁ gharamāvasanto,",
  "ne37:499.4_0": "Saddho mudū saṁvibhāgī vadaññū;",
  "ne37:499.5_0": "Etesu dhammesu ṭhito catūsu,",
  "ne37:499.6_0": "Dhamme ṭhito paralokaṁ na bhāye”ti.",
  "ne37:500.1_0": "Tattha yaṁ āha—",
  "ne37:500.2_0": "“vācaṁ manañca paṇidhāya sammā”ti, idaṁ anuññātaṁ.",
  "ne37:500.3_0": "“Kāyena pāpāni akubbamāno”ti, idaṁ paṭikkhittaṁ.",
  "ne37:500.4_0": "“Bahvannapānaṁ gharamāvasanto, saddho mudū saṁvibhāgī vadaññū.",
  "ne37:500.5_0": "Etesu dhammesu ṭhito catūsu, dhamme ṭhito paralokaṁ na bhāye”ti, idaṁ anuññātaṁ.",
  "ne37:500.6_0": "Idaṁ anuññātañca paṭikkhittañca.",
  "ne37:501.1_0": "“Sabbapāpassa akaraṇaṁ,",
  "ne37:501.2_0": "kusalassa upasampadā;",
  "ne37:501.3_0": "Sacittapariyodāpanaṁ,",
  "ne37:501.4_0": "etaṁ buddhānasāsanaṁ”.",
  "ne37:502.1_0": "Tattha yaṁ āha—",
  "ne37:502.2_0": "“sabbapāpassa akaraṇan”ti, idaṁ paṭikkhittaṁ, yaṁ āha—",
  "ne37:502.3_0": "“kusalassa upasampadā”ti, idaṁ anuññātaṁ.",
  "ne37:502.4_0": "Idaṁ anuññātañca paṭikkhittañca.",
  "ne37:503.1_0": "“Kāyasamācārampāhaṁ, devānaminda, duvidhena vadāmi sevitabbampi asevitabbampi.",
  "ne37:503.2_0": "Vacīsamācārampāhaṁ, devānaminda, duvidhena vadāmi sevitabbampi asevitabbampi.",
  "ne37:503.3_0": "Manosamācārampāhaṁ, devānaminda, duvidhena vadāmi …pe…",
  "ne37:503.4_0": "pariyesanampāhaṁ, devānaminda, duvidhena vadāmi sevitabbampi asevitabbampi.",
  "ne37:504.1_0": "Kāyasamācārampāhaṁ,",
  "ne37:504.1_1": "devānaminda,",
  "ne37:504.1_2": "duvidhena vadāmi sevitabbampi asevitabbampī”ti iti kho panetaṁ vuttaṁ,",
  "ne37:504.1_3": "kiñcetaṁ paṭicca vuttaṁ.",
  "ne37:504.2_0": "Yathārūpañca kho kāyasamācāraṁ sevato akusalā dhammā abhivaḍḍhanti,",
  "ne37:504.2_1": "kusalā dhammā parihāyanti,",
  "ne37:504.2_2": "evarūpo kāyasamācāro na sevitabbo.",
  "ne37:504.3_0": "Tattha yaṁ jaññā kāyasamācāraṁ “imaṁ kho me kāyasamācāraṁ sevato akusalā dhammā parihāyanti,",
  "ne37:504.3_1": "kusalā dhammā abhivaḍḍhantī”ti,",
  "ne37:504.3_2": "evarūpo kāyasamācāro sevitabbo.",
  "ne37:504.4_0": "“Kāyasamācārampāhaṁ devānaminda,",
  "ne37:504.4_1": "duvidhena vadāmi sevitabbampi asevitabbampī”ti iti yaṁ taṁ vuttaṁ,",
  "ne37:504.4_2": "idametaṁ paṭicca vuttaṁ.",
  "ne37:505.1_0": "“Vacīsamācāraṁ …pe…",
  "ne37:505.2_0": "pariyesanampāhaṁ,",
  "ne37:505.2_1": "devānaminda,",
  "ne37:505.2_2": "duvidhena vadāmi sevitabbampi asevitabbampī”ti iti kho panetaṁ vuttaṁ,",
  "ne37:505.2_3": "kiñcetaṁ paṭicca vuttaṁ.",
  "ne37:505.3_0": "Yathārūpañca kho pariyesanaṁ sevato akusalā dhammā abhivaḍḍhanti,",
  "ne37:505.3_1": "kusalā dhammā parihāyanti,",
  "ne37:505.3_2": "evarūpā pariyesanā na sevitabbā.",
  "ne37:505.4_0": "Tattha yaṁ jaññā pariyesanaṁ “imaṁ kho me pariyesanaṁ sevato akusalā dhammā parihāyanti,",
  "ne37:505.4_1": "kusalā dhammā abhivaḍḍhantī”ti,",
  "ne37:505.4_2": "evarūpā pariyesanā sevitabbā.",
  "ne37:506.1_0": "“Pariyesanampāhaṁ,",
  "ne37:506.1_1": "devānaminda,",
  "ne37:506.1_2": "duvidhena vadāmi sevitabbampi asevitabbampī”ti iti yaṁ taṁ vuttaṁ,",
  "ne37:506.1_3": "idametaṁ paṭicca vuttaṁ.",
  "ne37:507.1_0": "Tattha yaṁ āha—",
  "ne37:507.2_0": "“sevitabbampī”ti, idaṁ anuññātaṁ.",
  "ne37:507.3_0": "Yaṁ āha—",
  "ne37:507.4_0": "“na sevitabbampī”ti, idaṁ paṭikkhittaṁ.",
  "ne37:507.5_0": "Idaṁ anuññātañca paṭikkhittañca. ",
  "ne37:508.1_0": "Tattha katamo thavo?",
  "ne37:509.1_0": "“Maggānaṭṭhaṅgiko seṭṭho,",
  "ne37:509.2_0": "saccānaṁ caturo padā;",
  "ne37:509.3_0": "Virāgo seṭṭho dhammānaṁ,",
  "ne37:509.4_0": "dvipadānañca cakkhumā”ti.",
  "ne37:510.1_0": "Ayaṁ thavo.",
  "ne37:511.1_0": "“Tīṇimāni, bhikkhave, aggāni.",
  "ne37:511.2_0": "Katamāni tīṇi?",
  "ne37:511.3_0": "Yāvatā,",
  "ne37:511.3_1": "bhikkhave,",
  "ne37:511.3_2": "sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā,",
  "ne37:511.3_3": "tathāgato tesaṁ aggamakkhāyati seṭṭhamakkhāyati pavaramakkhāyati,",
  "ne37:511.3_4": "yadidaṁ arahaṁ sammāsambuddho.",
  "ne37:511.4_0": "Yāvatā,",
  "ne37:511.4_1": "bhikkhave,",
  "ne37:511.4_2": "dhammānaṁ paṇṇattisaṅkhatānaṁ vā asaṅkhatānaṁ vā,",
  "ne37:511.4_3": "virāgo tesaṁ dhammānaṁ aggamakkhāyati seṭṭhamakkhāyati pavaramakkhāyati,",
  "ne37:511.4_4": "yadidaṁ madanimmadano …pe…",
  "ne37:511.5_0": "nirodho nibbānaṁ.",
  "ne37:511.6_0": "Yāvatā,",
  "ne37:511.6_1": "bhikkhave,",
  "ne37:511.6_2": "saṅghānaṁ paṇṇatti gaṇānaṁ paṇṇatti mahājanasannipātānaṁ paṇṇatti,",
  "ne37:511.6_3": "tathāgatasāvakasaṅgho tesaṁ aggamakkhāyati seṭṭhamakkhāyati pavaramakkhāyati,",
  "ne37:511.6_4": "yadidaṁ cattāri purisayugāni aṭṭha purisapuggalā …pe…",
  "ne37:511.7_0": "puññakkhettaṁ lokassā”ti.",
  "ne37:512.1_0": "“Sabbalokuttaro satthā,",
  "ne37:512.2_0": "dhammo ca kusalakkhato;",
  "ne37:512.3_0": "Gaṇo ca narasīhassa,",
  "ne37:512.4_0": "tāni tīṇi vississare.",
  "ne37:513.1_0": "Samaṇapadumasañcayo gaṇo,",
  "ne37:513.2_0": "Dhammavaro ca vidūnaṁ sakkato;",
  "ne37:513.3_0": "Naravaradamako ca cakkhumā,",
  "ne37:513.4_0": "Tāni tīṇi lokassa uttari.",
  "ne37:514.1_0": "Satthā ca appaṭisamo,",
  "ne37:514.2_0": "Dhammo ca sabbo nirupadāho;",
  "ne37:514.3_0": "Ariyo ca gaṇavaro,",
  "ne37:514.4_0": "Tāni khalu vississare tīṇi.",
  "ne37:515.1_0": "Saccanāmo jino khemo sabbābhibhū,",
  "ne37:515.2_0": "Saccadhammo natthañño tassa uttari;",
  "ne37:515.3_0": "Ariyasaṅgho niccaṁ viññūnaṁ pūjito,",
  "ne37:515.4_0": "Tāni tīṇi lokassa uttari.",
  "ne37:516.1_0": "Ekāyanaṁ jātikhayantadassī,",
  "ne37:516.2_0": "Maggaṁ pajānāti hitānukampī;",
  "ne37:516.3_0": "Etena maggena tariṁsu pubbe,",
  "ne37:516.4_0": "Tarissanti ye ca taranti oghaṁ.",
  "ne37:517.1_0": "Taṁ tādisaṁ devamanussaseṭṭhaṁ,",
  "ne37:517.2_0": "Sattā namassanti visuddhipekkhā”ti.",
  "ne37:518.1_0": "Ayaṁ thavoti.",
  "ne37:519.1_0": "Tattha lokiyaṁ suttaṁ dvīhi suttehi niddisitabbaṁ saṅkilesabhāgiyena ca vāsanābhāgiyena ca.",
  "ne37:519.2_0": "Lokuttarampi suttaṁ tīhi suttehi niddisitabbaṁ dassanabhāgiyena ca bhāvanābhāgiyena ca asekkhabhāgiyena ca.",
  "ne37:519.3_0": "Lokiyañca lokuttarañca.",
  "ne37:519.4_0": "Yasmiṁ sutte yaṁ yaṁ padaṁ dissati saṅkilesabhāgiyaṁ vā vāsanābhāgiyaṁ vā,",
  "ne37:519.4_1": "tena tena lokiyanti niddisitabbaṁ,",
  "ne37:519.4_2": "dassanabhāgiyaṁ vā bhāvanābhāgiyaṁ vā asekkhabhāgiyaṁ vā yaṁ yaṁ padaṁ dissati tena tena lokuttaranti niddisitabbaṁ.",
  "ne37:520.1_0": "Vāsanābhāgiyaṁ suttaṁ saṅkilesabhāgiyassa suttassa nigghātāya,",
  "ne37:520.1_1": "dassanabhāgiyaṁ suttaṁ vāsanābhāgiyassa suttassa nigghātāya,",
  "ne37:520.1_2": "bhāvanābhāgiyaṁ suttaṁ dassanabhāgiyassa suttassa paṭinissaggāya,",
  "ne37:520.1_3": "asekkhabhāgiyaṁ suttaṁ bhāvanābhāgiyassa suttassa paṭinissaggāya,",
  "ne37:520.1_4": "asekkhabhāgiyaṁ suttaṁ diṭṭhadhammasukhavihāratthaṁ.",
  "ne37:521.1_0": "Lokuttaraṁ suttaṁ sattādhiṭṭhānaṁ chabbīsatiyā puggalehi niddisitabbaṁ,",
  "ne37:521.1_1": "te tīhi suttehi samanvesitabbā dassanabhāgiyena bhāvanābhāgiyena asekkhabhāgiyena cāti.",
  "ne37:522.1_0": "Tattha dassanabhāgiyaṁ suttaṁ pañcahi puggalehi niddisitabbaṁ ekabījinā kolaṅkolena sattakkhattuparamena saddhānusārinā dhammānusārinā cāti,",
  "ne37:522.1_1": "dassanabhāgiyaṁ suttaṁ imehi pañcahi puggalehi niddisitabbaṁ.",
  "ne37:522.2_0": "Bhāvanābhāgiyaṁ suttaṁ dvādasahi puggalehi niddisitabbaṁ sakadāgāmiphalasacchikiriyāya paṭipannena,",
  "ne37:522.2_1": "sakadāgāminā,",
  "ne37:522.2_2": "anāgāmiphalasacchikiriyāya paṭipannena,",
  "ne37:522.2_3": "anāgāminā,",
  "ne37:522.2_4": "antarā parinibbāyinā,",
  "ne37:522.2_5": "upahacca parinibbāyinā,",
  "ne37:522.2_6": "asaṅkhāraparinibbāyinā,",
  "ne37:522.2_7": "sasaṅkhāraparinibbāyinā,",
  "ne37:522.2_8": "uddhaṁsotena akaniṭṭhagāminā,",
  "ne37:522.2_9": "saddhāvimuttena,",
  "ne37:522.2_10": "diṭṭhippattena,",
  "ne37:522.2_11": "kāyasakkhinā cāti,",
  "ne37:522.2_12": "bhāvanābhāgiyaṁ suttaṁ imehi dvādasahi puggalehi niddisitabbaṁ.",
  "ne37:522.3_0": "Asekkhabhāgiyaṁ suttaṁ navahi puggalehi niddisitabbaṁ saddhāvimuttena,",
  "ne37:522.3_1": "paññāvimuttena,",
  "ne37:522.3_2": "suññatavimuttena,",
  "ne37:522.3_3": "animittavimuttena,",
  "ne37:522.3_4": "appaṇihitavimuttena,",
  "ne37:522.3_5": "ubhatobhāgavimuttena samasīsinā paccekabuddhasammāsambuddhehi cāti,",
  "ne37:522.3_6": "asekkhabhāgiyaṁ suttaṁ imehi navahi puggalehi niddisitabbaṁ.",
  "ne37:522.4_0": "Evaṁ lokuttaraṁ suttaṁ sattādhiṭṭhānaṁ imehi chabbīsatiyā puggalehi niddisitabbaṁ.",
  "ne37:523.1_0": "Lokiyaṁ suttaṁ sattādhiṭṭhānaṁ ekūnavīsatiyā puggalehi niddisitabbaṁ.",
  "ne37:523.2_0": "Te caritehi niddiṭṭhā samanvesitabbā keci rāgacaritā,",
  "ne37:523.2_1": "keci dosacaritā,",
  "ne37:523.2_2": "keci mohacaritā,",
  "ne37:523.2_3": "keci rāgacaritā ca dosacaritā ca,",
  "ne37:523.2_4": "keci rāgacaritā ca mohacaritā ca,",
  "ne37:523.2_5": "keci dosacaritā ca mohacaritā ca,",
  "ne37:523.2_6": "keci rāgacaritā ca dosacaritā ca mohacaritā ca,",
  "ne37:523.2_7": "rāgamukhe ṭhito rāgacarito,",
  "ne37:523.2_8": "rāgamukhe ṭhito dosacarito,",
  "ne37:523.2_9": "rāgamukhe ṭhito mohacarito,",
  "ne37:523.2_10": "rāgamukhe ṭhito rāgacarito ca dosacarito ca mohacarito ca,",
  "ne37:523.2_11": "dosamukhe ṭhito dosacarito,",
  "ne37:523.2_12": "dosamukhe ṭhito mohacarito,",
  "ne37:523.2_13": "dosamukhe ṭhito rāgacarito,",
  "ne37:523.2_14": "dosamukhe ṭhito rāgacarito ca dosacarito ca mohacarito ca,",
  "ne37:523.2_15": "mohamukhe ṭhito mohacarito,",
  "ne37:523.2_16": "mohamukhe ṭhito rāgacarito mohamukhe ṭhito dosacarito,",
  "ne37:523.2_17": "mohamukhe ṭhito rāgacarito ca dosacarito ca mohacarito cāti,",
  "ne37:523.2_18": "lokiyaṁ suttaṁ sattādhiṭṭhānaṁ imehi ekūnavīsatiyā puggalehi niddisitabbaṁ.",
  "ne37:524.1_0": "Vāsanābhāgiyaṁ suttaṁ sīlavantehi niddisitabbaṁ,",
  "ne37:524.1_1": "te sīlavanto pañca puggalā pakatisīlaṁ samādānasīlaṁ cittappasādo samatho vipassanā cāti,",
  "ne37:524.1_2": "vāsanābhāgiyaṁ suttaṁ imehi pañcahi puggalehi niddisitabbaṁ.",
  "ne37:525.1_0": "Lokuttaraṁ suttaṁ dhammādhiṭṭhānaṁ tīhi suttehi niddisitabbaṁ dassanabhāgiyena bhāvanābhāgiyena asekkhabhāgiyena ca.",
  "ne37:526.1_0": "Lokiyañca lokuttarañca sattādhiṭṭhānañca dhammādhiṭṭhānañca ubhayena niddisitabbaṁ,",
  "ne37:526.1_1": "ñāṇaṁ paññāya niddisitabbaṁ paññindriyena paññābalena adhipaññāsikkhāya dhammavicayasambojjhaṅgena sammādiṭṭhiyā",
  "ne37:526.1_2": "tīraṇāya santīraṇāya dhamme ñāṇena anvaye ñāṇena khaye ñāṇena anuppāde ñāṇena anaññātaññassāmītindriyena",
  "ne37:526.1_3": "aññindriyena aññātāvindriyena cakkhunā vijjāya buddhiyā bhūriyā medhāya,",
  "ne37:526.1_4": "yaṁ yaṁ vā pana labbhati,",
  "ne37:526.1_5": "tena tena paññādhivacanena niddisitabbaṁ.",
  "ne37:527.1_0": "Ñeyyaṁ atītānāgatapaccuppannehi ajjhattikabāhirehi hīnappaṇītehi dūrasantikehi saṅkhatāsaṅkhatehi kusalākusalābyākatehi",
  "ne37:527.1_1": "saṅkhepato vā chahi ārammaṇehi niddisitabbaṁ.",
  "ne37:527.2_0": "Ñāṇañca ñeyyañca tadubhayena niddisitabbaṁ,",
  "ne37:527.2_1": "paññāpi ārammaṇabhūtā ñeyyaṁ,",
  "ne37:527.2_2": "yaṁ kiñci ārammaṇabhūtaṁ ajjhattikaṁ vā bāhiraṁ vā,",
  "ne37:527.2_3": "sabbaṁ taṁ saṅkhatena asaṅkhatena ca niddisitabbaṁ.",
  "ne37:528.1_0": "Dassanaṁ bhāvanā sakavacanaṁ paravacanaṁ visajjanīyaṁ avisajjanīyaṁ kammaṁ vipākoti sabbattha tadubhayaṁ sutte yathā niddiṭṭhaṁ,",
  "ne37:528.1_1": "tathā upadhārayitvā labbhamānato niddisitabbaṁ,",
  "ne37:528.1_2": "yaṁ vā pana kiñci bhagavā aññataravacanaṁ bhāsati,",
  "ne37:528.1_3": "sabbaṁ taṁ yathāniddiṭṭhaṁ dhārayitabbaṁ.",
  "ne37:529.1_0": "Duvidho hetu yañca kammaṁ ye ca kilesā, samudayo kilesā.",
  "ne37:529.2_0": "Tattha kilesā saṅkilesabhāgiyena suttena niddisitabbā.",
  "ne37:529.3_0": "Samudayo saṅkilesabhāgiyena ca vāsanābhāgiyena ca suttena niddisitabbo.",
  "ne37:529.4_0": "Tattha kusalaṁ catūhi suttehi niddisitabbaṁ vāsanābhāgiyena dassanabhāgiyena bhāvanābhāgiyena asekkhabhāgiyena ca.",
  "ne37:529.5_0": "Akusalaṁ saṅkilesabhāgiyena suttena niddisitabbaṁ.",
  "ne37:529.6_0": "Kusalañca akusalañca tadubhayena niddisitabbaṁ.",
  "ne37:529.7_0": "Anuññātaṁ bhagavato anuññātāya niddisitabbaṁ,",
  "ne37:529.7_1": "taṁ pañcavidhaṁ saṁvaro pahānaṁ bhāvanā sacchikiriyā kappiyānulomoti,",
  "ne37:529.7_2": "yaṁ dissati tāsu tāsu bhūmīsu,",
  "ne37:529.7_3": "taṁ kappiyānulomena niddisitabbaṁ.",
  "ne37:529.8_0": "Paṭikkhittaṁ bhagavatā paṭikkhittakāraṇena niddisitabbaṁ.",
  "ne37:529.9_0": "Anuññātañca paṭikkhittañca tadubhayena niddisitabbaṁ.",
  "ne37:529.10_0": "Thavo pasaṁsāya niddisitabbo.",
  "ne37:529.11_0": "So pañcavidhena veditabbo bhagavato dhammassa ariyasaṅghassa ariyadhammānaṁ sikkhāya lokiyaguṇasampattiyāti.",
  "ne37:529.12_0": "Evaṁ thavo pañcavidhena niddisitabbo.",
  "ne37:530.1_0": "Indriyabhūmi navahi padehi niddisitabbā,",
  "ne37:530.1_1": "kilesabhūmi navahi padehi niddisitabbā,",
  "ne37:530.1_2": "evametāni aṭṭhārasa padāni honti nava padāni kusalāni nava padāni akusalānīti,",
  "ne37:530.1_3": "tathāhi vuttaṁ “aṭṭhārasa mūlapadā kuhiṁ daṭṭhabbā,",
  "ne37:530.1_4": "sāsanappaṭṭhāne”ti.",
  "ne37:530.2_0": "Tenāha āyasmā mahākaccāyano—",
  "ne37:531.1_0": "“Navahi ca padehi kusalā,",
  "ne37:531.2_0": "Navahi ca yujjanti akusalapakkhā;",
  "ne37:531.3_0": "Ete kho mūlapadā,",
  "ne37:531.4_0": "Bhavanti aṭṭhārasa padānī”ti.",
  "ne37:531.5_0": "Niyuttaṁ sāsanappaṭṭhānaṁ.",
  "ne37:531.6_0": "Ettāvatā samattā netti yā āyasmatā mahākaccāyanena bhāsitā bhagavatā anumoditā mūlasaṅgītiyaṁ saṅgītāti."
}