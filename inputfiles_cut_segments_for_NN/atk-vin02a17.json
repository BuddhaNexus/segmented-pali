{
  "atk-vin02a17:0_0": "4. Pācittiyakaṇḍaṁ (bhikkhunīvibhaṅgavaṇṇanā)",
  "atk-vin02a17:1_0": "1. Lasuṇavaggo",
  "atk-vin02a17:2_0": "1. Paṭhamalasuṇasikkhāpadavaṇṇanā",
  "atk-vin02a17:3_0": "Tiṁsakānantaraṁ dhammā, chasaṭṭhisatasaṅgahā;",
  "atk-vin02a17:4_0": "Saṅgītā ye ayaṁ dāni, hoti tesampi vaṇṇanā.",
  "atk-vin02a17:5_0": "793.",
  "atk-vin02a17:5_1": "Tattha lasuṇavaggassa tāva paṭhamasikkhāpade – dve tayo bhaṇḍiketi dve vā tayo vā poṭṭalike;",
  "atk-vin02a17:5_2": "sampuṇṇamiñjānametaṁ adhivacanaṁ.",
  "atk-vin02a17:5_3": "Na mattaṁ jānitvāti pamāṇaṁ ajānitvā khettapālassa vārentassa bahuṁ lasuṇaṁ harāpesi.",
  "atk-vin02a17:6_0": "Aññataraṁ haṁsayoninti suvaṇṇahaṁsayoniṁ.",
  "atk-vin02a17:6_1": "So tāsaṁ ekekanti so haṁso jātissaro ahosi,",
  "atk-vin02a17:6_2": "atha pubbasinehena āgantvā tāsaṁ ekekaṁ pattaṁ deti,",
  "atk-vin02a17:6_3": "taṁ tāpanatālanacchedanakkhamaṁ suvaṇṇameva hoti.",
  "atk-vin02a17:7_0": "795.Māgadhakanti magadhesu jātaṁ.",
  "atk-vin02a17:7_1": "Magadharaṭṭhe jātalasuṇameva hi idha lasuṇanti adhippetaṁ, tampi bhaṇḍikalasuṇameva, na ekadvitimiñjakaṁ.",
  "atk-vin02a17:7_2": "Kurundiyaṁ pana jātadesaṁ avatvā ‘‘māgadhakaṁ nāma bhaṇḍikalasuṇa’’nti vuttaṁ.",
  "atk-vin02a17:7_3": "Ajjhohāre ajjhohāreti ettha sace dve tayo bhaṇḍike ekatoyeva saṅkhāditvā ajjhoharati, ekaṁ pācittiyaṁ.",
  "atk-vin02a17:7_4": "Bhinditvā ekekaṁ miñjaṁ khādantiyā pana payogagaṇanāya pācittiyānīti.",
  "atk-vin02a17:8_0": "797.Palaṇḍukādīnaṁ vaṇṇena vā miñjāya vā nānattaṁ veditabbaṁ – vaṇṇena tāva palaṇḍuko paṇḍuvaṇṇo hoti. Bhañjanako lohitavaṇṇo. Haritako haritapaṇṇavaṇṇo.",
  "atk-vin02a17:8_1": "Miñjāya pana palaṇḍukassa ekā miñjā hoti, bhañjanakassa dve, haritakassa tisso. Cāpalasuṇo amiñjako,",
  "atk-vin02a17:8_2": "aṅkuramattameva hi tassa hoti.",
  "atk-vin02a17:8_3": "Mahāpaccariyādīsu pana ‘‘palaṇḍukassa tīṇi miñjāni, bhañjanakassa dve, haritakassa eka’’nti vuttaṁ .",
  "atk-vin02a17:8_4": "Ete palaṇḍukādayo sabhāveneva vaṭṭanti.",
  "atk-vin02a17:8_5": "Sūpasampākādīsu pana māgadhakampi vaṭṭati.",
  "atk-vin02a17:8_6": "Tañhi paccamānesu muggasūpādīsu vā macchamaṁsavikatiyā vā telādīsu vā badarasāḷavādīsu vā ambilasākādīsu vā uttaribhaṅgesu vā yattha katthaci antamaso yāgubhattepi pakkhipituṁ vaṭṭati. Sesamettha uttānameva.",
  "atk-vin02a17:9_0": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:10_0": "Lasuṇasikkhāpadaṁ paṭhamaṁ.",
  "atk-vin02a17:11_0": "2. Dutiyasikkhāpadavaṇṇanā",
  "atk-vin02a17:12_0": "799.",
  "atk-vin02a17:12_1": "Dutiye – sambādheti paṭicchannokāse.",
  "atk-vin02a17:12_2": "Tassa vibhāgadassanatthaṁ pana ‘‘ubho upakacchakā muttakaraṇa’’nti vuttaṁ.",
  "atk-vin02a17:12_3": "Ekampilomanti kattariyā vā saṇḍāsakena vā khurena vā yena kenaci ekapayogena vā nānāpayogena vā ekaṁ vā bahūni vā saṁharāpentiyā payogagaṇanāya pācittiyāni, na lomagaṇanāya.",
  "atk-vin02a17:13_0": "801.Ābādhapaccayāti kaṇḍukacchuādiābādhapaccayā saṁharāpentiyā anāpatti. Sesaṁ uttānameva.",
  "atk-vin02a17:13_1": "Catusamuṭṭhānaṁ – kāyato kāyavācato kāyacittato kāyavācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:14_0": "Dutiyasikkhāpadaṁ.",
  "atk-vin02a17:15_0": "3. Tatiyasikkhāpadavaṇṇanā",
  "atk-vin02a17:16_0": "803-4.",
  "atk-vin02a17:16_1": "Tatiye – talaghātaketi muttakaraṇatalaghātane.",
  "atk-vin02a17:16_2": "Antamaso uppalapattenāpīti ettha pattaṁ tāva mahantaṁ,",
  "atk-vin02a17:16_3": "kesarenāpi pahāraṁ dentiyā āpattiyeva.",
  "atk-vin02a17:17_0": "805.Ābādhapaccayāti gaṇḍaṁ vā vaṇaṁ vā paharituṁ vaṭṭati. Sesaṁ uttānameva.",
  "atk-vin02a17:17_1": "Paṭhamapārājikasamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, tivedananti.",
  "atk-vin02a17:18_0": "Tatiyasikkhāpadaṁ.",
  "atk-vin02a17:19_0": "4. Catutthasikkhāpadavaṇṇanā",
  "atk-vin02a17:20_0": "806.",
  "atk-vin02a17:20_1": "Catutthe – purāṇarājorodhāti purāṇe gihibhāve rañño orodhā.",
  "atk-vin02a17:20_2": "Cirāciraṁ gacchatīti cirena cirena gacchati. Dhārethāti sakkotha.",
  "atk-vin02a17:20_3": "Kassidaṁ kammanti vutte anārocitepi etā mayi āsaṅkaṁ karissantīti maññamānā evamāha – ‘‘mayhidaṁ kamma’’nti.",
  "atk-vin02a17:21_0": "807.Jatumaṭṭhaketi jatunā kate maṭṭhadaṇḍake. Vatthuvasenevetaṁ vuttaṁ,",
  "atk-vin02a17:21_1": "yaṁkiñci pana daṇḍakaṁ pavesentiyā āpattiyeva.",
  "atk-vin02a17:21_2": "Tenāha – ‘‘antamaso uppalapattampi muttakaraṇaṁ pavesetī’’ti. Etampi ca atimahantaṁ,",
  "atk-vin02a17:21_3": "kesaramattampi pana pavesentiyā āpatti eva. Sesaṁ uttānameva.",
  "atk-vin02a17:21_4": "Samuṭṭhānādīni talaghātake vuttasadisānevāti.",
  "atk-vin02a17:22_0": "Catutthasikkhāpadaṁ.",
  "atk-vin02a17:23_0": "5. Pañcamasikkhāpadavaṇṇanā",
  "atk-vin02a17:24_0": "810.",
  "atk-vin02a17:24_1": "Pañcame – atigambhīraṁ udakasuddhikaṁ ādiyantīti atianto pavesetvā udakena dhovanaṁ kurumānā.",
  "atk-vin02a17:25_0": "812.Kesaggamattampi atikkāmetīti vitthārato tatiyaṁ vā catutthaṁ vā aṅgulaṁ gambhīrato dvinnaṁ pabbānaṁ upari kesaggamattampi pavesentiyā pācittiyanti attho.",
  "atk-vin02a17:25_1": "Vuttañhetaṁ mahāpaccariyaṁ – ‘‘ekissā aṅguliyā tīṇi pabbāni ādātuṁ na labhati,",
  "atk-vin02a17:25_2": "tiṇṇaṁ vā catunnaṁ vā ekekampi pabbaṁ ādātuṁ na labhatī’’ti. Sesaṁ uttānameva.",
  "atk-vin02a17:25_3": "Samuṭṭhānādīnipi talaghātake vuttasadisānevāti.",
  "atk-vin02a17:26_0": "Pañcamasikkhāpadaṁ.",
  "atk-vin02a17:27_0": "6. Chaṭṭhasikkhāpadavaṇṇanā",
  "atk-vin02a17:28_0": "815.",
  "atk-vin02a17:28_1": "Chaṭṭhe – bhattavissagganti bhattakiccaṁ.",
  "atk-vin02a17:28_2": "Pānīyena ca vidhūpanena ca upatiṭṭhitvāti ekena hatthena pānīyathālakaṁ ekena bījaniṁ gahetvā bījamānā samīpe ṭhatvāti attho.",
  "atk-vin02a17:28_3": "Accāvadatīti pubbepi tumhe evaṁ bhuñjatha,",
  "atk-vin02a17:28_4": "ahaṁ evaṁ upaṭṭhānaṁ karomī’’ti pabbajitacārittaṁ atikkamitvā gehassitakathaṁ kathetīti attho.",
  "atk-vin02a17:29_0": "817.Yaṁkiñci pānīyanti suddhaudakaṁ vā hotu,",
  "atk-vin02a17:29_1": "takkadadhimatthurasakhīrādīnaṁ vā aññataraṁ.",
  "atk-vin02a17:29_2": "Yā kāci bījanīti antamaso cīvarakaṇṇopi.",
  "atk-vin02a17:29_3": "Hatthapāse tiṭṭhati āpatti pācittiyassāti idha ṭhānapaccayāva pācittiyaṁ vuttaṁ.",
  "atk-vin02a17:29_4": "Pahārapaccayā pana khandhake dukkaṭaṁ paññattaṁ.",
  "atk-vin02a17:30_0": "819.Deti dāpetīti pānīyaṁ vā sūpādiṁ vā imaṁ pivatha, iminā bhuñjathāti deti;",
  "atk-vin02a17:30_1": "tālavaṇṭaṁ iminā bījantā bhuñjathāti deti; aññena vā ubhayampi dāpeti, anāpatti.",
  "atk-vin02a17:30_2": "Anupasampannaṁ āṇāpetīti upatiṭṭhanatthaṁ sāmaṇeriṁ āṇāpeti, anāpatti. Sesaṁ uttānameva.",
  "atk-vin02a17:31_0": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:32_0": "Chaṭṭhasikkhāpadaṁ.",
  "atk-vin02a17:33_0": "7. Sattamasikkhāpadavaṇṇanā",
  "atk-vin02a17:34_0": "822.",
  "atk-vin02a17:34_1": "Sattame – bhuñjissāmīti paṭiggaṇhāti āpatti dukkaṭassāti idaṁ payogadukkaṭaṁ nāma,",
  "atk-vin02a17:34_2": "tasmā na kevalaṁ paṭiggahaṇeyeva hoti,",
  "atk-vin02a17:34_3": "paṭiggaṇhitvā pana araññato āharaṇepi sukkhāpanepi vaddalidivase bhajjanatthāya uddhanasajjanepi kapallasajjanepi dabbisajjanepi dārūni ādāya aggikaraṇepi kapallamhi dhaññapakkhipanepi dabbiyā saṅghaṭṭanesupi koṭṭanatthaṁ udukkhalamusalādisajjanesupi koṭṭanapapphoṭanadhovanādīsupi yāva mukhe ṭhapetvā ajjhoharaṇatthaṁ dantehi saṅkhādati,",
  "atk-vin02a17:34_4": "tāva sabbapayogesu dukkaṭāni,",
  "atk-vin02a17:34_5": "ajjhoharaṇakāle pana ajjhoharaṇagaṇanāya pācittiyāni.",
  "atk-vin02a17:34_6": "Ettha ca viññatti ceva bhojanañca pamāṇaṁ.",
  "atk-vin02a17:34_7": "Tasmā sayaṁ viññāpetvā aññāya bhajjanakoṭṭanapacanāni kārāpetvā bhuñjantiyāpi āpatti.",
  "atk-vin02a17:34_8": "Aññāya viññāpetvā sayaṁ bhajjanādīni katvā bhuñjantiyāpi āpatti.",
  "atk-vin02a17:34_9": "Mahāpaccariyaṁ pana vuttaṁ – ‘‘idaṁ āmakadhaññaṁ nāma mātarampi viññāpetvā bhuñjantiyā pācittiyameva,",
  "atk-vin02a17:34_10": "aviññattiyā laddhaṁ sayaṁ bhajjanādīni katvā vā kārāpetvā vā bhuñjantiyā dukkaṭaṁ.",
  "atk-vin02a17:34_11": "Aññāya viññattiyā laddhaṁ sayaṁ vā bhajjanādīni katvā tāya vā kārāpetvā aññāya vā kārāpetvā bhuñjantiyāpi dukkaṭamevā’’ti.",
  "atk-vin02a17:34_12": "Punapi vuttaṁ ‘‘aññāya viññattiyā laddhaṁ,",
  "atk-vin02a17:34_13": "sayaṁ bhajjanādīni katvā bhuñjantiyā pācittiyameva.",
  "atk-vin02a17:34_14": "Bhajjanādīni kārāpetvā bhuñjantiyā pana dukkaṭa’’nti. Taṁ pubbāparaviruddhaṁ hoti,",
  "atk-vin02a17:34_15": "na hi bhajjanādīnaṁ karaṇe vā kārāpane vā viseso atthi.",
  "atk-vin02a17:34_16": "Mahāaṭṭhakathāyaṁ pana ‘‘aññāya viññattaṁ bhuñjantiyā dukkaṭa’’nti avisesena vuttaṁ.",
  "atk-vin02a17:35_0": "823.Ābādhapaccayāti sedakammādīnaṁ atthāya dhaññaviññattiyā anāpatti.",
  "atk-vin02a17:35_1": "‘‘Aviññattiyā labbhamānaṁ pana navakammatthāya sampaṭicchituṁ vaṭṭatī’’ti mahāpaccariyaṁ vuttaṁ.",
  "atk-vin02a17:35_2": "Aparaṇṇaṁ viññāpetīti ṭhapetvā satta dhaññāni muggamāsādiṁ vā lābukumbhaṇḍādiṁ vā aññaṁ yaṁkiñci ñātakapavāritaṭṭhāne viññāpentiyā anāpatti.",
  "atk-vin02a17:35_3": "Āmakadhaññaṁ pana ñātakapavāritaṭṭhāne na vaṭṭati. Sesaṁ uttānameva.",
  "atk-vin02a17:36_0": "Catusamuṭṭhānaṁ – kāyato kāyavācato kāyacittato kāyavācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:37_0": "Sattamasikkhāpadaṁ.",
  "atk-vin02a17:38_0": "8. Aṭṭhamasikkhāpadavaṇṇanā",
  "atk-vin02a17:39_0": "824.",
  "atk-vin02a17:39_1": "Aṭṭhame – nibbiṭṭho rājabhaṭo rañño bhati keṇi etenāti nibbiṭṭharājabhaṭo,",
  "atk-vin02a17:39_2": "ekaṁ ṭhānantaraṁ keṇiyā gahetvā tato laddhaudayoti attho.",
  "atk-vin02a17:39_3": "Taññeva bhaṭapathaṁ yācissāmīti rañño keṇiṁ datvā puna taṁyeva ṭhānantaraṁ yācissāmīti cintento.",
  "atk-vin02a17:39_4": "Paribhāsīti tā bhikkhuniyo ‘‘mā puna evaṁ karitthā’’ti santajjesi.",
  "atk-vin02a17:40_0": "826.Sayaṁ chaḍḍetīti cattāripi vatthūni ekapayogena chaḍḍentiyā ekāva āpatti,",
  "atk-vin02a17:40_1": "pāṭekkaṁ chaḍḍentiyā vatthugaṇanāya āpattiyo. Āṇattiyampi eseva nayo.",
  "atk-vin02a17:40_2": "Dantakaṭṭhachaḍḍanepi bhikkhuniyā pācittiyameva.",
  "atk-vin02a17:40_3": "Bhikkhussa sabbattha dukkaṭaṁ. Sesaṁ uttānameva.",
  "atk-vin02a17:41_0": "Chasamuṭṭhānaṁ – kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:42_0": "Aṭṭhamasikkhāpadaṁ.",
  "atk-vin02a17:43_0": "9. Navamasikkhāpadavaṇṇanā",
  "atk-vin02a17:44_0": "830-2.",
  "atk-vin02a17:44_1": "Navame – yaṁ manussānaṁ upabhogaparibhogaṁ ropimanti khettaṁ vā hotu nāḷikerādiārāmo vā,",
  "atk-vin02a17:44_2": "yattha katthaci ropimaharitaṭṭhāne etāni vatthūni chaḍḍentiyā purimanayeneva āpattibhedo veditabbo.",
  "atk-vin02a17:44_3": "Khette vā ārāme vā nisīditvā bhuñjamānā ucchuādīni vā khādantī;",
  "atk-vin02a17:44_4": "gacchamānā ucchiṭṭhodakacalakādīni haritaṭṭhāne chaḍḍeti,",
  "atk-vin02a17:44_5": "antamaso udakaṁ pivitvā matthakacchinnanāḷikerampi chaḍḍeti, pācittiyameva. Bhikkhuno dukkaṭaṁ.",
  "atk-vin02a17:44_6": "Kasitaṭṭhāne pana nikkhittabīje yāva aṅkuraṁ na uṭṭhahati, tāva sabbesaṁ dukkaṭaṁ .",
  "atk-vin02a17:44_7": "Anikkhittabījesu khettakoṇādīsu vā asañjātaropimesu khettamariyādādīsu vā chaḍḍetuṁ vaṭṭati.",
  "atk-vin02a17:44_8": "Manussānaṁ kacavarachaḍḍanaṭṭhānepi vaṭṭati.",
  "atk-vin02a17:44_9": "Chaḍḍitakhetteti manussesu sassaṁ uddharitvā gatesu chaḍḍitakhettaṁ nāma hoti, tattha vaṭṭati.",
  "atk-vin02a17:44_10": "Yattha pana lāyitampi pubbaṇṇādi puna uṭṭhahissatīti rakkhanti, tattha yathāvatthukameva. Sesaṁ uttānameva.",
  "atk-vin02a17:44_11": "Chasamuṭṭhānaṁ – kiriyākiriyaṁ…pe… tivedananti.",
  "atk-vin02a17:45_0": "Navamasikkhāpadaṁ.",
  "atk-vin02a17:46_0": "10. Dasamasikkhāpadavaṇṇanā",
  "atk-vin02a17:47_0": "835.",
  "atk-vin02a17:47_1": "Dasame – yaṁkiñci naccanti naṭādayo vā naccantu soṇḍā vā,",
  "atk-vin02a17:47_2": "antamaso morasuvamakkaṭādayopi, sabbampetaṁ naccameva.",
  "atk-vin02a17:47_3": "Yaṁkiñci gītanti yaṁkiñci naṭādīnaṁ vā gītaṁ hotu,",
  "atk-vin02a17:47_4": "ariyānaṁ parinibbānakāle ratanattayaguṇūpasaṁhitaṁ sādhukīḷitagītaṁ vā asaṁyatabhikkhūnaṁ dhammabhāṇakagītaṁ vā, sabbampetaṁ gītameva.",
  "atk-vin02a17:47_5": "Yaṁkiñci vāditanti tantibaddhādivādanīyabhaṇḍavāditaṁ vā hotu, kuṭabherivāditaṁ vā,",
  "atk-vin02a17:47_6": "antamaso udakabherivāditampi, sabbampetaṁ vāditameva.",
  "atk-vin02a17:48_0": "836.Dassanāya gacchati āpatti dukkaṭassāti padavāragaṇanāya āpatti dukkaṭassa.",
  "atk-vin02a17:48_1": "Yattha ṭhitā passati vā suṇāti vāti ekapayogena olokentī passati,",
  "atk-vin02a17:48_2": "tesaṁyeva gītavāditaṁ suṇāti, ekameva pācittiyaṁ.",
  "atk-vin02a17:48_3": "Sace pana ekaṁ disaṁ oloketvā naccaṁ passati,",
  "atk-vin02a17:48_4": "puna aññato oloketvā gāyante passati aññato vādente, pāṭekkā āpattiyo.",
  "atk-vin02a17:48_5": "Bhikkhunī sayampi naccituṁ vā gāyituṁ vā vādituṁ vā na labhati, aññe ‘‘nacca, gāya,",
  "atk-vin02a17:48_6": "vādehī’’ti vattumpi na labhati. ‘‘Cetiyassa upahāraṁ detha,",
  "atk-vin02a17:48_7": "upāsakā’’ti vattumpi ‘‘tumhākaṁ cetiyassa upaṭṭhānaṁ karomā’’ti vutte ‘‘sādhū’’ti sampaṭicchitumpi na labhati.",
  "atk-vin02a17:48_8": "Sabbattha pācittiyanti sabbaaṭṭhakathāsu vuttaṁ. Bhikkhuno dukkaṭaṁ.",
  "atk-vin02a17:48_9": "‘‘Tumhākaṁ cetiyassa upaṭṭhānaṁ karomā’’ti vutte pana ‘‘upaṭṭhānakaraṇaṁ nāma sundara’’nti vattuṁ vaṭṭati.",
  "atk-vin02a17:49_0": "837.Ārāme ṭhitāti ārāme ṭhatvā antarārāme vā bahiārāme vā naccādīni passati vā suṇāti vā, anāpatti.",
  "atk-vin02a17:49_1": "Sati karaṇīyeti salākabhattādīnaṁ vā atthāya aññena vā kenaci karaṇīyena gantvā gataṭṭhāne passati vā suṇāti vā, anāpatti.",
  "atk-vin02a17:49_2": "Āpadāsūti tādisena upaddavena upaddutā samajjaṭṭhānaṁ pavisati,",
  "atk-vin02a17:49_3": "evaṁ pavisitvā passantiyā vā suṇantiyā vā anāpatti. Sesaṁ uttānameva.",
  "atk-vin02a17:50_0": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, lokavajjaṁ, kāyakammaṁ, akusalacittaṁ, tivedananti.",
  "atk-vin02a17:51_0": "Dasamasikkhāpadaṁ.",
  "atk-vin02a17:52_0": "Lasuṇavaggo paṭhamo.",
  "atk-vin02a17:53_0": "2. Andhakāravaggo",
  "atk-vin02a17:54_0": "1. Paṭhamasikkhāpadavaṇṇanā",
  "atk-vin02a17:55_0": "839.",
  "atk-vin02a17:55_1": "Andhakāravaggassa paṭhamasikkhāpade – appadīpeti padīpacandasūriyaaggīsu ekenāpi anobhāsite.",
  "atk-vin02a17:55_2": "Tenevassa padabhājane ‘‘anāloke’’ti vuttaṁ.",
  "atk-vin02a17:55_3": "Sallapeyya vāti gehassitakathaṁ katheyya.",
  "atk-vin02a17:56_0": "841.Arahopekkhā aññavihitāti na rahoassādāpekkhā rahoassādato aññavihitāva hutvā ñātiṁ vā pucchati, dāne vā pūjāya vā manteti. Sesaṁ uttānameva.",
  "atk-vin02a17:56_1": "Theyyasatthasamuṭṭhānaṁ – kāyacittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dvivedananti.",
  "atk-vin02a17:57_0": "Paṭhamasikkhāpadaṁ.",
  "atk-vin02a17:58_0": "2. Dutiyasikkhāpadavaṇṇanā",
  "atk-vin02a17:59_0": "842.",
  "atk-vin02a17:59_1": "Dutiye – paṭicchanne okāseti idameva nānaṁ.",
  "atk-vin02a17:59_2": "Sesaṁ sabbaṁ purimasadisamevāti.",
  "atk-vin02a17:60_0": "Dutiyasikkhāpadaṁ.",
  "atk-vin02a17:61_0": "3. Tatiyasikkhāpadavaṇṇanā",
  "atk-vin02a17:62_0": "846. Tatiye – ajjhokāseti nānaṁ, sesaṁ sabbaṁ tādisamevāti.",
  "atk-vin02a17:63_0": "Tatiyasikkhāpadaṁ.",
  "atk-vin02a17:64_0": "4. Catutthasikkhāpadavaṇṇanā",
  "atk-vin02a17:65_0": "850-3.",
  "atk-vin02a17:65_1": "Catutthe – nikaṇṇikanti kaṇṇamūlaṁ vuccati;",
  "atk-vin02a17:65_2": "kaṇṇamūle jappeyyāti vuttaṁ hoti.",
  "atk-vin02a17:65_3": "Sati karaṇīyeti salākabhattādīnaṁ āharaṇatthāya vihāre vā dunnikkhittaṁ paṭisāmanatthāya. Sesaṁ uttānameva.",
  "atk-vin02a17:65_4": "Samuṭṭhānādīni purimasadisānevāti.",
  "atk-vin02a17:66_0": "Catutthasikkhāpadaṁ.",
  "atk-vin02a17:67_0": "5. Pañcamasikkhāpadavaṇṇanā",
  "atk-vin02a17:68_0": "854.",
  "atk-vin02a17:68_1": "Pañcame – gharaṁ sodhentāti tesaṁ kira etadahosi – ‘‘theriyā koci kāyikavācasiko vītikkamo na dissati, gharampi tāva sodhemā’’ti,",
  "atk-vin02a17:68_2": "tato gharaṁ sodhentā naṁ addasaṁsu.",
  "atk-vin02a17:69_0": "856.Anovassakaṁ atikkāmentiyāti paṭhamaṁ pādaṁ atikkāmentiyā dukkaṭaṁ,",
  "atk-vin02a17:69_1": "dutiyaṁ atikkāmentiyā pācittiyaṁ, upacārātikkame eseva nayo.",
  "atk-vin02a17:70_0": "858.Gilānāyāti yā tādisena gelaññena āpucchituṁ na sakkoti.",
  "atk-vin02a17:70_1": "Āpadāsūti ghare aggi vā uṭṭhito hoti, corā vā;",
  "atk-vin02a17:70_2": "evarūpe upaddave anāpucchā pakkamati, anāpatti. Sesamettha uttānameva.",
  "atk-vin02a17:71_0": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:72_0": "Pañcamasikkhāpadaṁ.",
  "atk-vin02a17:73_0": "6. Chaṭṭhasikkhāpadavaṇṇanā",
  "atk-vin02a17:74_0": "860.",
  "atk-vin02a17:74_1": "Chaṭṭhe – abhinisīdeyyāti nisīdeyya.",
  "atk-vin02a17:74_2": "Nisīditvā gacchantiyā ekā āpatti,",
  "atk-vin02a17:74_3": "anisīditvā nipajjitvā gacchantiyā ekā,",
  "atk-vin02a17:74_4": "nisīditvā nipajjitvā gacchantiyā dve.",
  "atk-vin02a17:75_0": "863.Dhuvapaññatteti bhikkhunīnaṁ atthāya niccapaññatte. Sesaṁ uttānameva.",
  "atk-vin02a17:75_1": "Kathinasamuṭṭhānaṁ…pe… tivedananti.",
  "atk-vin02a17:76_0": "Chaṭṭhasikkhāpadaṁ.",
  "atk-vin02a17:77_0": "7. Sattamasikkhāpadavaṇṇanā",
  "atk-vin02a17:78_0": "864.",
  "atk-vin02a17:78_1": "Sattamepi – sabbaṁ chaṭṭhe vuttanayeneva veditabbaṁ.",
  "atk-vin02a17:79_0": "Sattamasikkhāpadaṁ.",
  "atk-vin02a17:80_0": "8. Aṭṭhamasikkhāpadavaṇṇanā",
  "atk-vin02a17:81_0": "869. Aṭṭhame – sabbaṁ uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ akusalacittaṁ, dukkhavedananti.",
  "atk-vin02a17:82_0": "Aṭṭhamasikkhāpadaṁ.",
  "atk-vin02a17:83_0": "9. Navamasikkhāpadavaṇṇanā",
  "atk-vin02a17:84_0": "875.",
  "atk-vin02a17:84_1": "Navame – abhisapeyyāti sapathaṁ kareyya.",
  "atk-vin02a17:84_2": "Nirayena abhisapati nāma ‘‘niraye nibbattāmi, avīcimhi nibbattāmi, niraye nibbattatu,",
  "atk-vin02a17:84_3": "avīcimhi nibbattatū’’ti evamādinā nayena akkosati.",
  "atk-vin02a17:84_4": "Brahmacariyena abhisapati nāma ‘‘gihinī homi, odātavatthā homi, paribbājikā homi,",
  "atk-vin02a17:84_5": "itarā vā edisā hotū’’ti evamādinā nayena akkosati; vācāya vācāya pācittiyaṁ.",
  "atk-vin02a17:84_6": "Ṭhapetvā pana nirayañca brahmacariyañca ‘‘sunakhī sūkarī kāṇā kuṇī’’tiādinā nayena akkosantiyā vācāya vācāya dukkaṭaṁ.",
  "atk-vin02a17:85_0": "878.Atthapurekkhārāyāti aṭṭhakathaṁ kathentiyā.",
  "atk-vin02a17:85_1": "Dhammapurekkhārāyāti pāḷiṁ vācentiyā.",
  "atk-vin02a17:85_2": "Anusāsanipurekkhārāyāti ‘‘idānipi tvaṁ edisā, sādhu viramassu, no ce viramasi,",
  "atk-vin02a17:85_3": "addhā puna evarūpāni kammāni katvā niraye uppajjissasi,",
  "atk-vin02a17:85_4": "tiracchānayoniyā uppajjissasī’’ti evaṁ anusāsaniyaṁ ṭhatvā vadantiyā anāpatti. Sesaṁ uttānameva.",
  "atk-vin02a17:86_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:87_0": "Navamasikkhāpadaṁ.",
  "atk-vin02a17:88_0": "10. Dasamasikkhāpadavaṇṇanā",
  "atk-vin02a17:89_0": "879. Dasame – sabbaṁ uttānameva.",
  "atk-vin02a17:89_1": "Dhuranikkhepasamuṭṭhānaṁ – kāyavācācittato samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalakammaṁ, dukkhavedananti.",
  "atk-vin02a17:90_0": "Dasamasikkhāpadaṁ.",
  "atk-vin02a17:91_0": "Andhakāravaggo dutiyo.",
  "atk-vin02a17:92_0": "3. Naggavaggo",
  "atk-vin02a17:93_0": "1. Paṭhamasikkhāpadavaṇṇanā",
  "atk-vin02a17:94_0": "883-6.",
  "atk-vin02a17:94_1": "Naggavaggassa paṭhamasikkhāpade – brahmacariyaṁ ciṇṇenāti brahmacariyena ciṇṇena;",
  "atk-vin02a17:94_2": "atha vā brahmacariyassa caraṇenāti;",
  "atk-vin02a17:94_3": "evaṁ karaṇatthe vā sāmiatthe vā upayogavacanaṁ veditabbaṁ.",
  "atk-vin02a17:94_4": "Acchinnacīvarikāyāti idaṁ udakasāṭikaṁ sandhāya vuttaṁ, na aññaṁ cīvaraṁ.",
  "atk-vin02a17:94_5": "Tasmā udakasāṭikāya acchinnāya vā naṭṭhāya vā naggāya nhāyantiyā anāpatti.",
  "atk-vin02a17:94_6": "Sacepi udakasāṭikacīvaraṁ mahagghaṁ hoti,",
  "atk-vin02a17:94_7": "na sakkā nivāsetvā bahi gantuṁ,",
  "atk-vin02a17:94_8": "evampi naggāya nhāyituṁ vaṭṭati. Sesamettha uttānameva.",
  "atk-vin02a17:95_0": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:96_0": "Paṭhamasikkhāpadaṁ.",
  "atk-vin02a17:97_0": "2. Dutiyasikkhāpadavaṇṇanā",
  "atk-vin02a17:98_0": "887. Dutiye – sabbaṁ uttānameva. Chasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:99_0": "Dutiyasikkhāpadaṁ.",
  "atk-vin02a17:100_0": "3. Tatiyasikkhāpadavaṇṇanā",
  "atk-vin02a17:101_0": "893-4.",
  "atk-vin02a17:101_1": "Tatiye – anantarāyikinīti dasasu antarāyesu ekenapi antarāyena anantarāyā.",
  "atk-vin02a17:101_2": "Dhuraṁ nikkhittamatteti dhuraṁ nikkhipitvā sacepi pacchā sibbati, āpattiyevāti attho. Sesaṁ uttānameva.",
  "atk-vin02a17:102_0": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:103_0": "Tatiyasikkhāpadaṁ.",
  "atk-vin02a17:104_0": "4. Catutthasikkhāpadavaṇṇanā",
  "atk-vin02a17:105_0": "898-9.",
  "atk-vin02a17:105_1": "Catutthe – pañca ahāni pañcāhaṁ, pañcāhameva pañcāhikaṁ.",
  "atk-vin02a17:105_2": "Saṅghāṭīnaṁ cāro saṅghāṭicāro;",
  "atk-vin02a17:105_3": "paribhogavasena vā otāpanavasena vā saṅghaṭitaṭṭhena saṅghāṭīti laddhanāmānaṁ pañcannaṁ cīvarānaṁ parivattananti attho.",
  "atk-vin02a17:105_4": "Tasmāyeva padabhājane ‘‘pañcamaṁ divasaṁ pañca cīvarānī’’tiādimāha.",
  "atk-vin02a17:105_5": "Āpatti pācittiyassāti ettha ca ekasmiṁ cīvare ekā āpatti; pañcasu pañca.",
  "atk-vin02a17:106_0": "900.Āpadāsūti mahagghaṁ cīvaraṁ,",
  "atk-vin02a17:106_1": "na sakkā hoti corabhayādīsu paribhuñjituṁ; evarūpe upaddave anāpatti. Sesaṁ uttānameva.",
  "atk-vin02a17:106_2": "Kathinasamuṭṭhānaṁ – akiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:107_0": "Catutthasikkhāpadaṁ.",
  "atk-vin02a17:108_0": "5. Pañcamasikkhāpadavaṇṇanā",
  "atk-vin02a17:109_0": "903.",
  "atk-vin02a17:109_1": "Pañcame – cīvarasaṅkamanīyanti saṅkametabbaṁ cīvaraṁ;",
  "atk-vin02a17:109_2": "aññissā santakaṁ anāpucchā gahitaṁ puna paṭidātabbacīvaranti attho.",
  "atk-vin02a17:110_0": "906.Āpadāsūti sace apārutaṁ vā anivatthaṁ vā corā haranti,",
  "atk-vin02a17:110_1": "evarūpāsu āpadāsu dhārentiyā anāpatti. Sesaṁ uttānameva.",
  "atk-vin02a17:110_2": "Kathinasamuṭṭhānaṁ – kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:111_0": "Pañcamasikkhāpadaṁ.",
  "atk-vin02a17:112_0": "6. Chaṭṭhasikkhāpadavaṇṇanā",
  "atk-vin02a17:113_0": "909-10.",
  "atk-vin02a17:113_1": "Chaṭṭhe – aññaṁ parikkhāranti yaṁkiñci thālakādīnaṁ vā sappitelādīnaṁ vā aññataraṁ.",
  "atk-vin02a17:113_2": "Ānisaṁsanti ‘‘kittakaṁ agghanakaṁ dātukāmatthā’’ti pucchati, ‘‘ettakaṁ nāmā’’ti vadanti, ‘‘āgametha tāva, idāni vatthaṁ mahagghaṁ,",
  "atk-vin02a17:113_3": "katipāhena kappāse āgate samagghaṁ bhavissatī’’ti evaṁ vatvā nivārentiyā anāpatti. Sesaṁ uttānameva.",
  "atk-vin02a17:114_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a17:115_0": "Chaṭṭhasikkhāpadaṁ.",
  "atk-vin02a17:116_0": "7. Sattamasikkhāpadavaṇṇanā",
  "atk-vin02a17:117_0": "911.",
  "atk-vin02a17:117_1": "Sattame – pakkamiṁsūti aññāsampi āgamanaṁ āgamentī ‘‘addhā amhākampi āgamessatī’’ti tattha tattha agamaṁsu. Paṭibāheyyāti paṭisedheyya.",
  "atk-vin02a17:118_0": "915.Ānisaṁsanti ‘‘ekissā ekaṁ sāṭakaṁ nappahoti, āgametha tāva, katipāhena uppajjissati,",
  "atk-vin02a17:118_1": "tato bhājessāmī’’ti evaṁ ānisaṁsaṁ dassetvā paṭibāhantiyā anāpatti. Sesaṁ uttānameva.",
  "atk-vin02a17:119_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:120_0": "Sattamasikkhāpadaṁ.",
  "atk-vin02a17:121_0": "8. Aṭṭhamasikkhāpadavaṇṇanā",
  "atk-vin02a17:122_0": "916-8.",
  "atk-vin02a17:122_1": "Aṭṭhame – naṭā nāma ye nāṭakaṁ nāṭenti. Naṭakā nāma ye naccanti.",
  "atk-vin02a17:122_2": "Laṅghakā nāma ye vaṁsavarattādīsu laṅghanakammaṁ karonti. Sokajjhāyikā nāma māyākārā.",
  "atk-vin02a17:122_3": "Kumbhathūṇikā nāma ghaṭakena kīḷanakā; bimbisakavādakātipi vadanti.",
  "atk-vin02a17:122_4": "Deti āpatti pācittiyassāti ettha cīvaragaṇanāya āpattiyo veditabbā. Sesaṁ uttānameva.",
  "atk-vin02a17:123_0": "Chasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:124_0": "Aṭṭhamasikkhāpadaṁ.",
  "atk-vin02a17:125_0": "9. Navamasikkhāpadavaṇṇanā",
  "atk-vin02a17:126_0": "921-4.",
  "atk-vin02a17:126_1": "Navame – dubbalacīvarapaccāsāyāti dubbalāya cīvarapaccāsāya.",
  "atk-vin02a17:126_2": "Ānisaṁsanti kiñcāpi ‘‘na mayaṁ ayye sakkomā’’ti vadanti,",
  "atk-vin02a17:126_3": "‘‘idāni pana tesaṁ kappāso āgamissati ,",
  "atk-vin02a17:126_4": "saddho pasanno puriso āgamissati,",
  "atk-vin02a17:126_5": "addhā dassatī’’ti evaṁ ānisaṁsaṁ dassetvā nivārentiyā anāpatti. Sesaṁ uttānameva.",
  "atk-vin02a17:127_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a17:128_0": "Navamasikkhāpadaṁ.",
  "atk-vin02a17:129_0": "10. Dasamasikkhāpadavaṇṇanā",
  "atk-vin02a17:130_0": "927.",
  "atk-vin02a17:130_1": "Dasame – kathinuddhāraṁ na dassantīti kīdiso kathinuddhāro dātabbo, kīdiso na dātabboti?",
  "atk-vin02a17:130_2": "Yassa atthāramūlako ānisaṁso mahā, ubbhāramūlako appo, evarūpo na dātabbo.",
  "atk-vin02a17:130_3": "Yassa pana atthāramūlako ānisaṁso appo, ubbhāramūlako mahā, evarūpo dātabbo.",
  "atk-vin02a17:130_4": "Samānisaṁsopi saddhāparipālanatthaṁ dātabbova.",
  "atk-vin02a17:131_0": "931.Ānisaṁsanti bhikkhunisaṅgho jiṇṇacīvaro,",
  "atk-vin02a17:131_1": "kathinānisaṁsamūlako mahālābhoti evarūpaṁ ānisaṁsaṁ dassetvā paṭibāhantiyā anāpatti. Sesaṁ uttānameva.",
  "atk-vin02a17:132_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a17:133_0": "Dasamasikkhāpadaṁ.",
  "atk-vin02a17:134_0": "Naggavaggo tatiyo.",
  "atk-vin02a17:135_0": "4. Tuvaṭṭavaggo",
  "atk-vin02a17:136_0": "1. Paṭhamasikkhāpadavaṇṇanā",
  "atk-vin02a17:137_0": "933.",
  "atk-vin02a17:137_1": "Tuvaṭṭavaggassa paṭhamasikkhāpade – tuvaṭṭeyyunti nipajjeyyuṁ. Sesaṁ uttānameva.",
  "atk-vin02a17:137_2": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:138_0": "Paṭhamasikkhāpadaṁ.",
  "atk-vin02a17:139_0": "2. Dutiyasikkhāpadavaṇṇanā",
  "atk-vin02a17:140_0": "937.",
  "atk-vin02a17:140_1": "Dutiye – ekaṁ attharaṇañceva pāvuraṇañca etāsanti ekattharaṇapāvuraṇā;",
  "atk-vin02a17:140_2": "saṁhārimānaṁ pāvārattharaṇakaṭasārakādīnaṁ ekaṁ antaṁ attharitvā ekaṁ pārupitvā tuvaṭṭentīnametaṁ adhivacanaṁ.",
  "atk-vin02a17:141_0": "940.Vavatthānaṁ dassetvāti majjhe kāsāvaṁ vā kattarayaṭṭhiṁ vā antamaso kāyabandhanampi ṭhapetvā nipajjantīnaṁ anāpattīti attho. Sesaṁ uttānameva.",
  "atk-vin02a17:141_1": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:142_0": "Dutiyasikkhāpadaṁ.",
  "atk-vin02a17:143_0": "3. Tatiyasikkhāpadavaṇṇanā",
  "atk-vin02a17:144_0": "941.",
  "atk-vin02a17:144_1": "Tatiye – uḷārasambhāvitāti uḷārakulā pabbajitattā guṇehi ca uḷārattā uḷārāti sambhāvitā. Issāpakatāti issāya apakatā; abhibhūtāti attho.",
  "atk-vin02a17:144_2": "Saññatti bahulā etāsanti saññattibahulā;",
  "atk-vin02a17:144_3": "divasaṁ mahājanaṁ saññāpayamānāti attho.",
  "atk-vin02a17:144_4": "Viññatti bahulā etāsanti viññattibahulā.",
  "atk-vin02a17:144_5": "Viññattīti hetūdāharaṇādīhi vividhehi nayehi ñāpanā veditabbā, na yācanā.",
  "atk-vin02a17:145_0": "943.",
  "atk-vin02a17:145_1": "Caṅkamane nivattanagaṇanāya āpattiyo veditabbā.",
  "atk-vin02a17:145_2": "Tiṭṭhati vātiādīsu payogagaṇanāya.",
  "atk-vin02a17:145_3": "Uddisati vātiādīsu padādigaṇanāya. Sesaṁ uttānameva.",
  "atk-vin02a17:146_0": "Tisamuṭṭhānaṁ – kiriyākiriyaṁ , saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:147_0": "Tatiyasikkhāpadaṁ.",
  "atk-vin02a17:148_0": "4. Catutthasikkhāpadavaṇṇanā",
  "atk-vin02a17:149_0": "949.",
  "atk-vin02a17:149_1": "Catutthe – sati antarāyeti dasavidhe antarāye sati.",
  "atk-vin02a17:149_2": "Pariyesitvā na labhatīti aññaṁ upaṭṭhāyikaṁ na labhati. Gilānāyāti sayaṁ gilānāya.",
  "atk-vin02a17:149_3": "Āpadāsūti tathārūpe upaddave sati anāpatti. Sesaṁ uttānameva.",
  "atk-vin02a17:150_0": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:151_0": "Catutthasikkhāpadaṁ.",
  "atk-vin02a17:152_0": "5. Pañcamasikkhāpadavaṇṇanā",
  "atk-vin02a17:153_0": "952.",
  "atk-vin02a17:153_1": "Pañcame – aññaṁ āṇāpetīti ettha sace nikkaḍḍhāti āṇattā ekapayogena bahūnipi dvārāni atikkāmeti, ekā āpatti.",
  "atk-vin02a17:153_2": "Atha imañcimañca dvāraṁ atikkāmehīti evaṁ āṇattā atikkāmeti, dvāragaṇanāya āpattiyo. Sesaṁ uttānameva.",
  "atk-vin02a17:154_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:155_0": "Pañcamasikkhāpadaṁ.",
  "atk-vin02a17:156_0": "6. Chaṭṭhasikkhāpadavaṇṇanā",
  "atk-vin02a17:157_0": "955. Chaṭṭhe – sabbaṁ uttānameva.",
  "atk-vin02a17:157_1": "Samanubhāsanasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:158_0": "Chaṭṭhasikkhāpadaṁ.",
  "atk-vin02a17:159_0": "7-8-9. Sattamaaṭṭhamanavamasikkhāpadavaṇṇanā",
  "atk-vin02a17:160_0": "961.",
  "atk-vin02a17:160_1": "Sattamaaṭṭhamanavamesu sabbaṁ uttānameva.",
  "atk-vin02a17:160_2": "Sabbāni eḷakalomasamuṭṭhānāni, kiriyāni, nosaññāvimokkhāni, acittakāni, paṇṇattivajjāni, kāyakammāni, ticittāni tivedanānīti.",
  "atk-vin02a17:161_0": "Sattamaaṭṭhamanavamasikkhāpadāni.",
  "atk-vin02a17:162_0": "10. Dasamasikkhāpadavaṇṇanā",
  "atk-vin02a17:163_0": "973. Dasame – āhundarikāti sambādhā.",
  "atk-vin02a17:164_0": "975.Dhuraṁ nikkhittamatteti sacepi dhuraṁ nikkhipitvā pacchā pakkamati, āpattiyevāti attho.",
  "atk-vin02a17:164_1": "Pavāretvā pañca yojanāni gacchantiyāpi anāpatti. Chasu vattabbameva natthi.",
  "atk-vin02a17:164_2": "Sace pana tīṇi gantvā teneva maggena paccāgacchati, na vaṭṭati.",
  "atk-vin02a17:164_3": "Aññena maggena āgantuṁ vaṭṭati.",
  "atk-vin02a17:165_0": "976.Antarāyeti dasavidhe antarāye – paraṁ gacchissāmīti nikkhantā, nadīpūro pana āgato, corā vā magge honti, megho vā uṭṭhāti, nivattituṁ vaṭṭati. Sesaṁ uttānameva.",
  "atk-vin02a17:165_1": "Paṭhamapārājikasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dukkhavedananti.",
  "atk-vin02a17:166_0": "Dasamasikkhāpadaṁ.",
  "atk-vin02a17:167_0": "Tuvaṭṭavaggo catuttho.",
  "atk-vin02a17:168_0": "5. Cittāgāravaggo",
  "atk-vin02a17:169_0": "1. Paṭhamasikkhāpadavaṇṇanā",
  "atk-vin02a17:170_0": "978.",
  "atk-vin02a17:170_1": "Cittāgāravaggassa paṭhamasikkhāpade – rājāgāranti rañño kīḷanagharaṁ.",
  "atk-vin02a17:170_2": "Cittāgāranti kīḷanacittasālaṁ. Ārāmanti kīḷanaupavanaṁ. Uyyānanti kīḷanuyyānaṁ.",
  "atk-vin02a17:170_3": "Pokkharaṇīnti kīḷanapokkharaṇiṁ.",
  "atk-vin02a17:170_4": "Tasmāyeva padabhājane ‘‘yattha katthaci rañño kīḷitu’’ntiādi vuttaṁ.",
  "atk-vin02a17:170_5": "Dassanāya gacchati āpatti dukkaṭassāti ettha padavāragaṇanāya dukkaṭaṁ.",
  "atk-vin02a17:170_6": "Yattha ṭhitā passatīti ettha pana sace ekasmiṁyeva ṭhāne ṭhitā padaṁ anuddharamānā pañcapi passati, ekameva pācittiyaṁ.",
  "atk-vin02a17:170_7": "Taṁ taṁ disābhāgaṁ oloketvā passantiyā pana pāṭekkā āpattiyo.",
  "atk-vin02a17:170_8": "Bhikkhussa pana sabbattha dukkaṭaṁ.",
  "atk-vin02a17:171_0": "981.Ārāme ṭhitāti ajjhārāme rājāgārādīni karonti, tāni passantiyā anāpatti.",
  "atk-vin02a17:171_1": "Gacchantī vā āgacchantī vāti piṇḍapātādīnaṁ atthāya gacchantiyā maggo hoti, tāni passati, anāpatti.",
  "atk-vin02a17:171_2": "Sati karaṇīye gantvāti rañño santikaṁ kenaci karaṇīyena gantvā passati, anāpatti.",
  "atk-vin02a17:171_3": "Āpadāsūti kenaci upaddutā pavisitvā passati, anāpatti. Sesaṁ uttānameva.",
  "atk-vin02a17:172_0": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, lokavajjaṁ, kāyakammaṁ, akusalacittaṁ, tivedananti.",
  "atk-vin02a17:173_0": "Paṭhamasikkhāpadaṁ.",
  "atk-vin02a17:174_0": "2. Dutiyasikkhāpadavaṇṇanā",
  "atk-vin02a17:175_0": "982.",
  "atk-vin02a17:175_1": "Dutiye – abhinisīdanābhinipajjanesu payogagaṇanāya āpattiyo veditabbā. Sesaṁ uttānameva.",
  "atk-vin02a17:176_0": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:177_0": "Dutiyasikkhāpadaṁ.",
  "atk-vin02a17:178_0": "3. Tatiyasikkhāpadavaṇṇanā",
  "atk-vin02a17:179_0": "988.",
  "atk-vin02a17:179_1": "Tatiye – ujjavujjaveti yattakaṁ hatthena añchitaṁ hoti,",
  "atk-vin02a17:179_2": "tasmiṁ takkamhi veṭhite ekā āpatti.",
  "atk-vin02a17:179_3": "Kantanato pana pubbe kappāsavicinanaṁ ādiṁ katvā sabbapayogesu hatthavāragaṇanāya dukkaṭaṁ.",
  "atk-vin02a17:180_0": "989.Kantitasuttanti dasikasuttādiṁ saṅghāṭetvā kantati, dukkantitaṁ vā paṭikantati. Sesaṁ uttānameva.",
  "atk-vin02a17:180_1": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:181_0": "Tatiyasikkhāpadaṁ.",
  "atk-vin02a17:182_0": "4. Catutthasikkhāpadavaṇṇanā",
  "atk-vin02a17:183_0": "992.",
  "atk-vin02a17:183_1": "Catutthe – yāguṁ vātiādīsu taṇḍulakoṭṭanaṁ ādiṁ katvā sabbesu pubbapayogesu payogagaṇanāya dukkaṭaṁ.",
  "atk-vin02a17:183_2": "Yāgubhattesu bhājanagaṇanāya,",
  "atk-vin02a17:183_3": "khādanīyādīsu rūpagaṇanāya pācittiyāni.",
  "atk-vin02a17:184_0": "993.Yāgupāneti manussehi saṅghassatthāya kariyamāne yāgupāne vā saṅghabhatte vā tesaṁ sahāyikabhāvena yaṁkiñci pacantiyā anāpatti.",
  "atk-vin02a17:184_1": "Cetiyapūjāya sahāyikā hutvā gandhādīni pūjeti, vaṭṭati.",
  "atk-vin02a17:184_2": "Attano veyyāvaccakarassāti sacepi mātāpitaro āgacchanti,",
  "atk-vin02a17:184_3": "yaṁkiñci bījaniṁ vā sammuñjanidaṇḍakaṁ vā kārāpetvā veyyāvaccakaraṭṭhāne ṭhapetvāva yaṁkiñci pacituṁ vaṭṭati. Sesaṁ uttānameva.",
  "atk-vin02a17:184_4": "Samuṭṭhānādīni tatiyasadisānevāti.",
  "atk-vin02a17:185_0": "Catutthasikkhāpadaṁ.",
  "atk-vin02a17:186_0": "5. Pañcamasikkhāpadavaṇṇanā",
  "atk-vin02a17:187_0": "996.",
  "atk-vin02a17:187_1": "Pañcame – asati antarāyeti dasavidhe antarāye asati.",
  "atk-vin02a17:187_2": "Dhuraṁ nikkhipitvā pacchā vinicchinantī āpattiṁ āpajjitvāva vinicchināti.",
  "atk-vin02a17:188_0": "998.Pariyesitvāna labhatīti sahāyikā bhikkhuniyo na labhati. Sesaṁ uttānameva.",
  "atk-vin02a17:188_1": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ,",
  "atk-vin02a17:188_2": "akusalacittaṁ dukkhavedananti.",
  "atk-vin02a17:189_0": "Pañcamasikkhāpadaṁ.",
  "atk-vin02a17:190_0": "6. Chaṭṭhasikkhāpadavaṇṇanā",
  "atk-vin02a17:191_0": "999.",
  "atk-vin02a17:191_1": "Chaṭṭhe – sabbaṁ naggavagge āgārikasikkhāpade vuttanayeneva veditabbaṁ. Ayaṁ pana viseso, taṁ chasamuṭṭhānaṁ.",
  "atk-vin02a17:191_2": "Idaṁ ‘‘sahatthā’’ti vuttattā eḷakalomasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:192_0": "Chaṭṭhasikkhāpadaṁ.",
  "atk-vin02a17:193_0": "7. Sattamasikkhāpadavaṇṇanā",
  "atk-vin02a17:194_0": "1007.",
  "atk-vin02a17:194_1": "Sattame – puna pariyāyenāti punavāre.",
  "atk-vin02a17:194_2": "Āpadāsūti mahagghacīvaraṁ sarīrato mocetvā supaṭisāmitampi corā haranti,",
  "atk-vin02a17:194_3": "evarūpāsu āpadāsu anissajjitvā nivāsentiyā anāpatti. Sesaṁ uttānamevāti.",
  "atk-vin02a17:195_0": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ kāyakammaṁ, vacīkammaṁ, ticittaṁ, tivedananti.",
  "atk-vin02a17:196_0": "Sattamasikkhāpadaṁ.",
  "atk-vin02a17:197_0": "8. Aṭṭhamasikkhāpadavaṇṇanā",
  "atk-vin02a17:198_0": "1008.",
  "atk-vin02a17:198_1": "Aṭṭhame – anissajjitvāti rakkhaṇatthāya adatvā;",
  "atk-vin02a17:198_2": "‘‘imaṁ jaggeyyāsī’’ti evaṁ anāpucchitvāti attho.",
  "atk-vin02a17:199_0": "1012.Pariyesitvā na labhatīti paṭijaggikaṁ na labhati.",
  "atk-vin02a17:199_1": "Gilānāyāti vacībhedaṁ kātuṁ asamatthāya.",
  "atk-vin02a17:199_2": "Āpadāsūti raṭṭhe bhijjante āvāse chaḍḍetvā gacchanti, evarūpāsu āpadāsu anāpatti. Sesaṁ uttānameva.",
  "atk-vin02a17:199_3": "Samuṭṭhānādīni anantarasikkhāpadasadisānevāti.",
  "atk-vin02a17:200_0": "Aṭṭhamasikkhāpadaṁ.",
  "atk-vin02a17:201_0": "9. Navamasikkhāpadavaṇṇanā",
  "atk-vin02a17:202_0": "1015-6.",
  "atk-vin02a17:202_1": "Navame – bāhirakaṁ anatthasaṁhitanti hatthiassarathadhanutharusippaāthabbaṇakhīlanavasīkaraṇasosāpanamantāgadappayogādibhedaṁ parūpaghātakaraṁ.",
  "atk-vin02a17:202_2": "Parittanti yakkhaparittanāgamaṇḍalādibhedaṁ sabbampi vaṭṭati. Sesaṁ uttānameva.",
  "atk-vin02a17:203_0": "Padasodhammasamuṭṭhānaṁ – vācato vācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, vacīkammaṁ, ticittaṁ, tivedananti.",
  "atk-vin02a17:204_0": "Navamasikkhāpadaṁ.",
  "atk-vin02a17:205_0": "10. Dasamasikkhāpadavaṇṇanā",
  "atk-vin02a17:206_0": "1018.",
  "atk-vin02a17:206_1": "Dasame vāceyyāti padaṁ viseso,",
  "atk-vin02a17:206_2": "sesaṁ navame vuttanayeneva veditabbaṁ saddhiṁ samuṭṭhānādīhīti.",
  "atk-vin02a17:207_0": "Dasamasikkhāpadaṁ.",
  "atk-vin02a17:208_0": "Cittāgāravaggo pañcamo.",
  "atk-vin02a17:209_0": "6. Ārāmavaggo",
  "atk-vin02a17:210_0": "1. Paṭhamasikkhāpadavaṇṇanā",
  "atk-vin02a17:211_0": "1025.",
  "atk-vin02a17:211_1": "Ārāmavaggassa paṭhamasikkhāpade – parikkhepaṁ atikkāmentiyā,",
  "atk-vin02a17:211_2": "upacāraṁ okkamantiyāti ettha paṭhamapāde dukkaṭaṁ, dutiyapāde pācittiyaṁ.",
  "atk-vin02a17:212_0": "1027.Sīsānulokikāti paṭhamaṁ pavisantīnaṁ bhikkhunīnaṁ sīsaṁ anulokentī pavisati, anāpatti.",
  "atk-vin02a17:212_1": "Yattha bhikkhuniyoti yattha bhikkhuniyo paṭhamataraṁ pavisitvā sajjhāyacetiyavandanādīni karonti,",
  "atk-vin02a17:212_2": "tattha tāsaṁ santikaṁ gacchāmīti gantuṁ vaṭṭati.",
  "atk-vin02a17:212_3": "Āpadāsūti kenaci upaddutā hoti,",
  "atk-vin02a17:212_4": "evarūpāsu āpadāsu pavisituṁ vaṭṭati. Sesaṁ uttānameva.",
  "atk-vin02a17:213_0": "Dhuranikkhepasamuṭṭhānaṁ – kiriyākiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:214_0": "Paṭhamasikkhāpadaṁ.",
  "atk-vin02a17:215_0": "2. Dutiyasikkhāpadavaṇṇanā",
  "atk-vin02a17:216_0": "1028.",
  "atk-vin02a17:216_1": "Dutiye – āyasmā kappitakoti ayaṁ jaṭilasahassabbhantaro thero. Saṁharīti saṅkāmesi. Saṁhaṭoti saṅkāmito.",
  "atk-vin02a17:216_2": "Kāsāvaṭoti nhāpitā kāsāvaṁ nivāsetvā kammaṁ karonti, taṁ sandhāyāhaṁsu. Sesaṁ uttānameva.",
  "atk-vin02a17:217_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:218_0": "Dutiyasikkhāpadaṁ.",
  "atk-vin02a17:219_0": "3. Tatiyasikkhāpadavaṇṇanā",
  "atk-vin02a17:220_0": "1036.",
  "atk-vin02a17:220_1": "Tatiye – anusāsanipurekkhārāyāti idānipi tvaṁ bālā abyattātiādinā nayena anusāsanipakkhe ṭhatvā vadantiyā anāpatti. Sesaṁ uttānameva.",
  "atk-vin02a17:220_2": "Samuṭṭhānādīni anantarasikkhāpadasadisānevāti.",
  "atk-vin02a17:221_0": "Tatiyasikkhāpadaṁ.",
  "atk-vin02a17:222_0": "4. Catutthasikkhāpadavaṇṇanā",
  "atk-vin02a17:223_0": "1037. Catutthe – sabbaṁ uttānameva.",
  "atk-vin02a17:223_1": "Catusamuṭṭhānaṁ – kāyato kāyavācato kāyacittato kāyavācācittato ca samuṭṭhāti.",
  "atk-vin02a17:223_2": "Nimantitāya anāpucchā bhuñjantiyā āpattisambhavato siyā kiriyākiriyaṁ,",
  "atk-vin02a17:223_3": "pavāritāya kappiyaṁ kāretvāpi akāretvāpi bhuñjantiyā āpattisambhavato siyā kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:224_0": "Catutthasikkhāpadaṁ.",
  "atk-vin02a17:225_0": "5. Pañcamasikkhāpadavaṇṇanā",
  "atk-vin02a17:226_0": "1043.",
  "atk-vin02a17:226_1": "Pañcame – kule maccharo kulamaccharo,",
  "atk-vin02a17:226_2": "kulamaccharo etissā atthīti kulamaccharinī kulaṁ vā maccharāyatīti kulamaccharinī.",
  "atk-vin02a17:226_3": "Kulassa avaṇṇanti taṁ kulaṁ assaddhaṁ appasannanti.",
  "atk-vin02a17:226_4": "Bhikkhunīnaṁ avaṇṇanti bhikkhuniyo dussīlā pāpadhammāti.",
  "atk-vin02a17:227_0": "1045.Santaṁyeva ādīnavanti kulassa vā bhikkhunīnaṁ vā santaṁ aguṇaṁ. Sesaṁ uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ,",
  "atk-vin02a17:227_1": "akusalacittaṁ dukkhavedananti.",
  "atk-vin02a17:228_0": "Pañcamasikkhāpadaṁ.",
  "atk-vin02a17:229_0": "6. Chaṭṭhasikkhāpadavaṇṇanā",
  "atk-vin02a17:230_0": "1048.",
  "atk-vin02a17:230_1": "Chaṭṭhe – ovādāyāti garudhammatthāya.",
  "atk-vin02a17:230_2": "Saṁvāsāyāti uposathapavāraṇāpucchanatthāya. Ayamettha saṅkhepo.",
  "atk-vin02a17:230_3": "Vitthāro pana bhikkhunovādakasikkhāpadavaṇṇanāyaṁ vuttoyeva.",
  "atk-vin02a17:231_0": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:232_0": "Chaṭṭhasikkhāpadaṁ.",
  "atk-vin02a17:233_0": "7. Sattamasikkhāpadavaṇṇanā",
  "atk-vin02a17:234_0": "1053.",
  "atk-vin02a17:234_1": "Sattame – pariyesitvā na labhatīti bhikkhuniṁ na labhati. Sesaṁ uttānameva.",
  "atk-vin02a17:234_2": "Imassāpi vitthāro bhikkhunovādake vuttoyeva.",
  "atk-vin02a17:235_0": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:236_0": "Sattamasikkhāpadaṁ.",
  "atk-vin02a17:237_0": "8. Aṭṭhamasikkhāpadavaṇṇanā",
  "atk-vin02a17:238_0": "1056.",
  "atk-vin02a17:238_1": "Aṭṭhame – ekakammantiādīhi uposathapavāraṇāyeva vuttā. Sesaṁ uttānameva.",
  "atk-vin02a17:238_2": "Imassāpi vitthāro bhikkhunovādake vuttoyeva.",
  "atk-vin02a17:239_0": "Paṭhamapārājikasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dukkhavedananti.",
  "atk-vin02a17:240_0": "Aṭṭhamasikkhāpadaṁ.",
  "atk-vin02a17:241_0": "9. Navamasikkhāpadavaṇṇanā",
  "atk-vin02a17:242_0": "1058. Navame – sabbaṁ uttānameva.",
  "atk-vin02a17:242_1": "Imassāpi vitthāro bhikkhunovādake vuttoyeva.",
  "atk-vin02a17:243_0": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:244_0": "Navamasikkhāpadaṁ.",
  "atk-vin02a17:245_0": "10. Dasamasikkhāpadavaṇṇanā",
  "atk-vin02a17:246_0": "1062. Dasame – pasākheti adhokāye.",
  "atk-vin02a17:246_1": "Adhokāyo hi yasmā tato rukkhassa sākhā viya ubho ūrū pabhijjitvā gatā, tasmā pasākhoti vuccati.",
  "atk-vin02a17:247_0": "1065.Bhindātiādīsu sace ‘‘bhinda, phālehī’’ti sabbāni āṇāpeti, so ca tatheva karoti,",
  "atk-vin02a17:247_1": "cha āṇattidukkaṭāni cha ca pācittiyāni āpajjati.",
  "atk-vin02a17:247_2": "Athāpi evaṁ āṇāpeti – ‘‘upāsaka, yaṁkiñci ettha kātabbaṁ, taṁ sabbaṁ karohī’’ti,",
  "atk-vin02a17:247_3": "so ca sabbānipi bhedanādīni karoti;",
  "atk-vin02a17:247_4": "ekavācāya cha dukkaṭāni cha pācittiyānīti dvādasa āpattiyo.",
  "atk-vin02a17:247_5": "Sace pana bhedanādīsupi ekaṁyeva vatvā ‘‘idaṁ karohī’’ti āṇāpeti, so ca sabbāni karoti, yaṁ āṇattaṁ, tasseva karaṇe pācittiyaṁ. Sesesu anāpatti. Sesaṁ uttānameva.",
  "atk-vin02a17:248_0": "Kathinasamuṭṭhānaṁ – kiriyākiriyaṁ, nosaññāvimokkhaṁ , acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:249_0": "Dasamasikkhāpadaṁ.",
  "atk-vin02a17:250_0": "Ārāmavaggo chaṭṭho.",
  "atk-vin02a17:251_0": "7. Gabbhinivaggo",
  "atk-vin02a17:252_0": "1. Paṭhamasikkhāpadavaṇṇanā",
  "atk-vin02a17:253_0": "1069.",
  "atk-vin02a17:253_1": "Gabbhinivaggassa paṭhamasikkhāpade – āpannasattāti kucchipaviṭṭhasattā.",
  "atk-vin02a17:254_0": "Paṭhamasikkhāpadaṁ.",
  "atk-vin02a17:255_0": "2. Dutiyasikkhāpadavaṇṇanā",
  "atk-vin02a17:256_0": "1073-4.",
  "atk-vin02a17:256_1": "Dutiye – pāyantinti thaññaṁ pāyamānaṁ.",
  "atk-vin02a17:256_2": "Mātā vā hotīti yaṁ dārakaṁ pāyeti, tassa mātā vā hoti dhāti vā. Sesaṁ uttānameva.",
  "atk-vin02a17:256_3": "Ubhayampi tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:257_0": "Dutiyasikkhāpadaṁ.",
  "atk-vin02a17:258_0": "3. Tatiyasikkhāpadavaṇṇanā",
  "atk-vin02a17:259_0": "1077.",
  "atk-vin02a17:259_1": "Tatiye – sikkhāsammutiṁ dātunti kasmā dāpesi?",
  "atk-vin02a17:259_2": "‘‘Mātugāmo nāma lolo hoti dve vassāni chasu dhammesu asikkhitvā sīlāni pūrayamāno kilamati,",
  "atk-vin02a17:259_3": "sikkhitvā pana pacchā na kilamissati, nittharissatī’’ti dāpesi.",
  "atk-vin02a17:260_0": "1079.Pāṇātipātāveramaṇiṁ dve vassāni avītikkamma samādānaṁ samādiyāmīti yaṁ taṁ pāṇātipātā veramaṇīti paññattaṁ sikkhāpadaṁ,",
  "atk-vin02a17:260_1": "taṁ pāṇātipātā veramaṇisikkhāpadaṁ dve vassāni avītikkamitabbasamādānaṁ katvā samādiyāmīti attho. Esa nayo sabbattha.",
  "atk-vin02a17:260_2": "Imā cha sikkhāyo saṭṭhivassāyapi pabbajitāya dātabbāyeva,",
  "atk-vin02a17:260_3": "na etāsu asikkhitā upasampādetabbā.",
  "atk-vin02a17:261_0": "Tatiyasikkhāpadaṁ.",
  "atk-vin02a17:262_0": "4. Catutthasikkhāpadavaṇṇanā",
  "atk-vin02a17:263_0": "1084. Catutthe – sabbaṁ uttānameva.",
  "atk-vin02a17:263_1": "Sace pana paṭhamaṁ vuṭṭhānasammuti na dinnā hoti,",
  "atk-vin02a17:263_2": "upasampadamāḷakepi dātabbāyeva.",
  "atk-vin02a17:263_3": "Imā dvepi mahāsikkhamānā nāma.",
  "atk-vin02a17:264_0": "Catutthasikkhāpadaṁ.",
  "atk-vin02a17:265_0": "5. Pañcamasikkhāpadavaṇṇanā",
  "atk-vin02a17:266_0": "1090.",
  "atk-vin02a17:266_1": "Pañcame – kiñcāpi ūnadvādasavassaṁ paripuṇṇasaññāya vuṭṭhāpentiyā anāpatti, sā pana anupasampannāva hoti. Sesaṁ uttānameva.",
  "atk-vin02a17:267_0": "Pañcamasikkhāpadaṁ.",
  "atk-vin02a17:268_0": "6. Chaṭṭhasikkhāpadavaṇṇanā",
  "atk-vin02a17:269_0": "1095.",
  "atk-vin02a17:269_1": "Chaṭṭhe – dasavassāya gihigatāya sikkhāsammutiṁ datvā paripuṇṇadvādasavassaṁ upasampādetuṁ vaṭṭati.",
  "atk-vin02a17:270_0": "Chaṭṭhasikkhāpadaṁ.",
  "atk-vin02a17:271_0": "7. Sattamasikkhāpadavaṇṇanā",
  "atk-vin02a17:272_0": "1101. Sattame – sabbaṁ uttānameva.",
  "atk-vin02a17:272_1": "Samuṭṭhānādīnipi sabbesu dutiye vuttasadisāneva.",
  "atk-vin02a17:272_2": "Ayaṁ pana viseso – yattha sammuti atthi, tattha kiriyākiriyaṁ hotīti.",
  "atk-vin02a17:273_0": "Sattamasikkhāpadaṁ.",
  "atk-vin02a17:274_0": "8. Aṭṭhamasikkhāpadavaṇṇanā",
  "atk-vin02a17:275_0": "1108.",
  "atk-vin02a17:275_1": "Aṭṭhame – na anuggaṇhāpeyyāti ‘‘imissā ayye uddesādīni dehī’’ti evaṁ uddesādīhi na anuggaṇhāpeyya.",
  "atk-vin02a17:276_0": "1110.Pariyesitvāti aññaṁ pariyesitvā na labhati, sayaṁ gilānā hoti, na sakkoti uddesādīni dātuṁ, tassā anāpatti. Sesaṁ uttānameva.",
  "atk-vin02a17:276_1": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:277_0": "Aṭṭhamasikkhāpadaṁ.",
  "atk-vin02a17:278_0": "9. Navamasikkhāpadavaṇṇanā",
  "atk-vin02a17:279_0": "1113.",
  "atk-vin02a17:279_1": "Navame – na upaṭṭhaheyyāti cuṇṇena mattikāya dantakaṭṭhena mukhodakenāti evaṁ tena tena karaṇīyena na upaṭṭhaheyya. Sesaṁ uttānameva.",
  "atk-vin02a17:279_2": "Paṭhamapārājikasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dukkhavedananti.",
  "atk-vin02a17:280_0": "Navamasikkhāpadaṁ.",
  "atk-vin02a17:281_0": "10. Dasamasikkhāpadavaṇṇanā",
  "atk-vin02a17:282_0": "1116.",
  "atk-vin02a17:282_1": "Dasame – neva vūpakāseyyāti na gahetvā gaccheyya.",
  "atk-vin02a17:282_2": "Na vūpakāsāpeyyāti ‘‘imaṁ ayye gahetvā gacchā’’ti aññaṁ na āṇāpeyya. Sesamettha uttānameva.",
  "atk-vin02a17:282_3": "Dhuranikkhepasamuṭṭhānaṁ – akiriyaṁ, saññāvimokkhaṁ , sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:283_0": "Dasamasikkhāpadaṁ.",
  "atk-vin02a17:284_0": "Gabbhinivaggo sattamo.",
  "atk-vin02a17:285_0": "8. Kumāribhūtavaggo",
  "atk-vin02a17:286_0": "1-2-3. Paṭhamadutiyatatiyasikkhāpadavaṇṇanā",
  "atk-vin02a17:287_0": "1119.",
  "atk-vin02a17:287_1": "Kumāribhūtavaggassa paṭhamadutiyatatiyasikkhāpadāni tīṇi tīhi gihigatasikkhāpadehi sadisāni.",
  "atk-vin02a17:287_2": "Yā pana tā sabbapaṭhamā dve mahāsikkhamānā,",
  "atk-vin02a17:287_3": "tā atikkantavīsativassāti veditabbā.",
  "atk-vin02a17:287_4": "Tā gihigatā vā hontu agihigatā vā, sikkhamānā icceva vattabbā,",
  "atk-vin02a17:287_5": "gihigatāti vā kumāribhūtāti vā na vattabbā.",
  "atk-vin02a17:287_6": "Gihigatāya dasavassakāle sikkhāsammutiṁ datvā dvādasavassakāle upasampadā kātabbā.",
  "atk-vin02a17:287_7": "Ekādasavassakāle datvā terasavassakāle kātabbā,",
  "atk-vin02a17:287_8": "dvādasaterasacuddasapannarasasoḷasasattarasaaṭṭhārasavassakāle sammutiṁ datvā vīsativassakāle upasampadā kātabbā.",
  "atk-vin02a17:287_9": "Aṭṭhārasavassakālato paṭṭhāya ca panāyaṁ gihigatātipi kumāribhūtātipi vattuṁ vaṭṭati,",
  "atk-vin02a17:287_10": "kumāribhūtā pana gihigatāti na vattabbā, kumāribhūtā icceva vattabbā.",
  "atk-vin02a17:287_11": "Mahāsikkhamānā pana gihigatātipi vattuṁ na vaṭṭati,",
  "atk-vin02a17:287_12": "kumāribhūtātipi vattuṁ na vaṭṭati,",
  "atk-vin02a17:287_13": "sikkhāsammutidānavasena pana tissopi sikkhamānāti vattuṁ vaṭṭati.",
  "atk-vin02a17:288_0": "Paṭhamadutiyatatiyāni.",
  "atk-vin02a17:289_0": "4-5-6. Catutthapañcamachaṭṭhasikkhāpadavaṇṇanā",
  "atk-vin02a17:290_0": "1136.Catutthapañcamachaṭṭhesu sabbaṁ uttānameva.",
  "atk-vin02a17:290_1": "Sabbāni tisamuṭṭhānāni catutthaṁ kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti. Pañcamaṁ kiriyākiriyaṁ, saññāvimokkhaṁ, sacittakaṁ, paṇṇattivajjaṁ , kāyakammaṁ, vacīkammaṁ, ticittaṁ, tivedananti.",
  "atk-vin02a17:290_2": "Yañcettha saṅghena paricchinditabbāti vuttaṁ,",
  "atk-vin02a17:290_3": "tassa upaparikkhitabbāti attho. Chaṭṭhaṁ kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ,",
  "atk-vin02a17:290_4": "akusalacittaṁ dukkhavedananti.",
  "atk-vin02a17:290_5": "Yaṁ panettha ‘‘paricchinditvā’’ti vuttaṁ, tassa upaparikkhitvāti attho.",
  "atk-vin02a17:291_0": "Catutthapañcamachaṭṭhasikkhāpadāni",
  "atk-vin02a17:292_0": "7. Sattamasikkhāpadavaṇṇanā",
  "atk-vin02a17:293_0": "1150. Sattame – sabbaṁ uttānameva.",
  "atk-vin02a17:293_1": "Dhuranikkhepasamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:294_0": "Sattamasikkhāpadaṁ.",
  "atk-vin02a17:295_0": "8. Aṭṭhamasikkhāpadavaṇṇanā",
  "atk-vin02a17:296_0": "1154.",
  "atk-vin02a17:296_1": "Aṭṭhamepi – sabbaṁ uttānameva.",
  "atk-vin02a17:296_2": "Samuṭṭhānādīnipi anantarasadisānevāti.",
  "atk-vin02a17:297_0": "Aṭṭhamasikkhāpadaṁ.",
  "atk-vin02a17:298_0": "9. Navamasikkhāpadavaṇṇanā",
  "atk-vin02a17:299_0": "1158.",
  "atk-vin02a17:299_1": "Navame – sokāvāsanti saṅketaṁ katvā agacchamānā purisānaṁ anto sokaṁ pavesetīti sokāvāsā, taṁ sokāvāsaṁ.",
  "atk-vin02a17:299_2": "Tenevāha – ‘‘sokāvāsā nāma paresaṁ dukkhaṁ uppādetī’’ti.",
  "atk-vin02a17:299_3": "Atha vā gharaṁ viya gharasāmikā,",
  "atk-vin02a17:299_4": "ayampi purisasamāgamaṁ alabhamānā sokaṁ āvisati. Iti yaṁ āvisati, svāssā āvāso hotīti sokāvāsā. Tenāha – ‘‘sokaṁ āvisatī’’ti.",
  "atk-vin02a17:299_5": "Ajānantīti edisā ayanti ajānamānā. Sesaṁ uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:300_0": "Navamasikkhāpadaṁ.",
  "atk-vin02a17:301_0": "10. Dasamasikkhāpadavaṇṇanā",
  "atk-vin02a17:302_0": "1164.",
  "atk-vin02a17:302_1": "Dasame – anāpucchāti anāpucchitvā.",
  "atk-vin02a17:302_2": "Bhikkhunīhi dvikkhattuṁ āpucchitabbaṁ – pabbajjākāle ca upasampadākāle ca,",
  "atk-vin02a17:302_3": "bhikkhūnaṁ pana sakiṁ āpucchitepi vaṭṭati.",
  "atk-vin02a17:303_0": "1165.Ajānantīti mātādīnaṁ atthibhāvaṁ ajānantī. Sesaṁ uttānameva. Idaṁ apubbasamuṭṭhānasīsaṁ.",
  "atk-vin02a17:303_1": "Catusamuṭṭhānaṁ – vācato kāyavācato vācācittato kāyavācācittato ca samuṭṭhāti. Kathaṁ?",
  "atk-vin02a17:303_2": "Abbhānakammādīsu kenacideva karaṇīyena khaṇḍasīmāyaṁ nisinnā ‘‘pakkosatha sikkhamānaṁ,",
  "atk-vin02a17:303_3": "idheva naṁ upasampādessāmā’’ti upasampādeti; evaṁ vācato samuṭṭhāti.",
  "atk-vin02a17:303_4": "Upassayato paṭṭhāya upasampādessāmīti vatvā khaṇḍasīmaṁ gacchantiyā kāyavācato samuṭṭhāti.",
  "atk-vin02a17:303_5": "Dvīsupi ṭhānesu paṇṇattibhāvaṁ jānitvāva vītikkamaṁ karontiyā vācācittato kāyavācācittato ca samuṭṭhāti.",
  "atk-vin02a17:303_6": "Ananujānāpetvā upasampādanato kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:304_0": "Dasamasikkhāpadaṁ.",
  "atk-vin02a17:305_0": "11. Ekādasamasikkhāpadavaṇṇanā",
  "atk-vin02a17:306_0": "1167-8.",
  "atk-vin02a17:306_1": "Ekādasame – pārivāsikachandadānenāti pārivāsiyena chandadānena.",
  "atk-vin02a17:306_2": "Tattha catubbidhaṁ pārivāsiyaṁ – parisapārivāsiyaṁ , rattipārivāsiyaṁ, chandapārivāsiyaṁ, ajjhāsayapārivāsiyanti.",
  "atk-vin02a17:306_3": "Tattha parisapārivāsiyaṁ nāma bhikkhū kenacideva karaṇīyena sannipatitā honti, atha megho vā uṭṭhāti, ussāraṇā vā kariyati,",
  "atk-vin02a17:306_4": "manussā vā ajjhottharantā āgacchanti,",
  "atk-vin02a17:306_5": "bhikkhū ‘‘anokāsā mayaṁ aññatra gacchāmā’’ti chandaṁ avissajjetvāva uṭṭhahanti. Idaṁ parisapārivāsiyaṁ. Kiñcāpi parisapārivāsiyaṁ,",
  "atk-vin02a17:306_6": "chandassa pana avissaṭṭhattā kammaṁ kātuṁ vaṭṭati.",
  "atk-vin02a17:307_0": "Puna bhikkhū ‘‘uposathādīni karissāmā’’ti rattiṁ sannipatitvā ‘‘yāva sabbe sannipatanti,",
  "atk-vin02a17:307_1": "tāva dhammaṁ suṇissāmā’’ti ekaṁ ajjhesanti,",
  "atk-vin02a17:307_2": "tasmiṁ dhammakathaṁ kathenteyeva aruṇo uggacchati.",
  "atk-vin02a17:307_3": "Sace ‘‘cātuddasikaṁ uposathaṁ karissāmā’’ti nisinnā ‘‘pannaraso’’ti kātuṁ vaṭṭati.",
  "atk-vin02a17:307_4": "Sace pannarasikaṁ kātuṁ nisinnā pāṭipade anuposathe uposathaṁ kātuṁ na vaṭṭati,",
  "atk-vin02a17:307_5": "aññaṁ pana saṅghakiccaṁ kātuṁ vaṭṭati. Idaṁ rattipārivāsiyaṁ nāma.",
  "atk-vin02a17:308_0": "Puna bhikkhū ‘‘kiñcideva abbhānādisaṅghakammaṁ karissāmā’’ti nisinnā honti,",
  "atk-vin02a17:308_1": "tatreko nakkhattapāṭhako bhikkhu evaṁ vadati – ‘‘ajja nakkhattaṁ dāruṇaṁ, mā imaṁ kammaṁ karothā’’ti.",
  "atk-vin02a17:308_2": "Te tassa vacanena chandaṁ vissajjetvā tattheva nisinnā honti.",
  "atk-vin02a17:308_3": "Athañño āgantvā ‘‘nakkhattaṁ paṭimānentaṁ attho bālaṁ upaccagā’’ti (jā.",
  "atk-vin02a17:308_4": "1.1.49) vatvā ‘‘kiṁ nakkhattena karothā’’ti vadati.",
  "atk-vin02a17:308_5": "Idaṁ chandapārivāsiyañceva ajjhāsayapārivāsiyañca.",
  "atk-vin02a17:308_6": "Etasmiṁ pārivāsiye puna chandapārisuddhiṁ anānetvā kammaṁ kātuṁ na vaṭṭati.",
  "atk-vin02a17:309_0": "Vuṭṭhitāya parisāyāti chandaṁ vissajjetvā kāyena vā vācāya vā chandavissajjanamatteneva vā uṭṭhitāya parisāya.",
  "atk-vin02a17:310_0": "1169.Anāpatti avuṭṭhitāya parisāyāti chandaṁ avissajjetvā avuṭṭhitāya anāpatti. Sesaṁ uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ , kāyakammaṁ, vacīkammaṁ, ticittaṁ, tivedananti.",
  "atk-vin02a17:311_0": "Ekādasamasikkhāpadaṁ.",
  "atk-vin02a17:312_0": "12. Dvādasamasikkhāpadavaṇṇanā",
  "atk-vin02a17:313_0": "1170.",
  "atk-vin02a17:313_1": "Dvādasame – upassayo na sammatīti vasanokāso nappahoti. Sesaṁ uttānameva.",
  "atk-vin02a17:313_2": "Samuṭṭhānādīni anantarasadisānevāti.",
  "atk-vin02a17:314_0": "Dvādasamasikkhāpadaṁ.",
  "atk-vin02a17:315_0": "13. Terasamasikkhāpadavaṇṇanā",
  "atk-vin02a17:316_0": "1175.",
  "atk-vin02a17:316_1": "Terasame – ekaṁ vassaṁ dveti ekantarike ekasmiṁ saṁvacchare dve vuṭṭhāpeti. Sesaṁ uttānameva.",
  "atk-vin02a17:316_2": "Samuṭṭhānādīnipi vuttasadisānevāti.",
  "atk-vin02a17:317_0": "Terasamasikkhāpadaṁ.",
  "atk-vin02a17:318_0": "Kumāribhūtavaggo aṭṭhamo.",
  "atk-vin02a17:319_0": "9. Chattupāhanavaggo",
  "atk-vin02a17:320_0": "1. Paṭhamasikkhāpadavaṇṇanā",
  "atk-vin02a17:321_0": "1181.",
  "atk-vin02a17:321_1": "Chattavaggassa paṭhamasikkhāpade – sakimpi dhāreti āpatti pācittiyassāti maggagamane ekapayogeneva divasampi dhāreti, ekāva āpatti.",
  "atk-vin02a17:321_2": "Sace kaddamādīni patvā upāhanā omuñcitvā chattameva dhārentī gacchati, dukkaṭaṁ.",
  "atk-vin02a17:321_3": "Athāpi gacchādīni disvā chattaṁ apanāmetvā upāhanāruḷhāva gacchati, dukkaṭameva.",
  "atk-vin02a17:321_4": "Sace chattampi apanāmetvā upāhanāpi omuñcitvā puna dhāreti, puna pācittiyaṁ.",
  "atk-vin02a17:321_5": "Evaṁ payogagaṇanāya āpattiyo veditabbā. Sesaṁ uttānameva.",
  "atk-vin02a17:321_6": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:322_0": "Paṭhamasikkhāpadaṁ.",
  "atk-vin02a17:323_0": "2. Dutiyasikkhāpadavaṇṇanā",
  "atk-vin02a17:324_0": "1184.",
  "atk-vin02a17:324_1": "Dutiye – yānena yāyantīti etthāpi orohitvā punappunaṁ abhiruhantiyā payogagaṇanāya āpattiyo veditabbā.",
  "atk-vin02a17:324_2": "Sesaṁ paṭhame vuttanayamevāti.",
  "atk-vin02a17:325_0": "Dutiyasikkhāpadaṁ.",
  "atk-vin02a17:326_0": "3. Tatiyasikkhāpadavaṇṇanā",
  "atk-vin02a17:327_0": "1190.",
  "atk-vin02a17:327_1": "Tatiye – vippakiriyiṁsūti maṇayo vippakiṇṇā.",
  "atk-vin02a17:327_2": "Idhāpi omuñcitvā dhārentiyā payogagaṇanāya āpattiyo. Samuṭṭhānādīni vuttanayāneva.",
  "atk-vin02a17:327_3": "Kevalaṁ idha akusalacittaṁ hotīti.",
  "atk-vin02a17:328_0": "Tatiyasikkhāpadaṁ.",
  "atk-vin02a17:329_0": "4. Catutthasikkhāpadavaṇṇanā",
  "atk-vin02a17:330_0": "1194.",
  "atk-vin02a17:330_1": "Catutthe – sīsūpagādīsu yaṁ yaṁ dhāreti,",
  "atk-vin02a17:330_2": "tassa tassa vasena vatthugaṇanāya āpattiyo veditabbā. Sesaṁ tatiye vuttanayamevāti.",
  "atk-vin02a17:331_0": "Catutthasikkhāpadaṁ.",
  "atk-vin02a17:332_0": "5. Pañcamasikkhāpadavaṇṇanā",
  "atk-vin02a17:333_0": "1199.",
  "atk-vin02a17:333_1": "Pañcame – gandhavaṇṇakenāti gandhena ca vaṇṇakena ca. Sesaṁ uttānameva.",
  "atk-vin02a17:333_2": "Samuṭṭhānādīni tatiyasadisānevāti.",
  "atk-vin02a17:334_0": "Pañcamasikkhāpadaṁ.",
  "atk-vin02a17:335_0": "6. Chaṭṭhasikkhāpadavaṇṇanā",
  "atk-vin02a17:336_0": "1202. Chaṭṭhe – sabbaṁ pañcame vuttasadisamevāti.",
  "atk-vin02a17:337_0": "Chaṭṭhasikkhāpadaṁ.",
  "atk-vin02a17:338_0": "7. Sattamasikkhāpadavaṇṇanā",
  "atk-vin02a17:339_0": "1208-9.",
  "atk-vin02a17:339_1": "Sattame – ummaddāpeti āpatti pācittiyassāti ettha hatthaṁ amocetvā ummaddane ekāva āpatti,",
  "atk-vin02a17:339_2": "mocetvā mocetvā ummaddane payogagaṇanāya āpattiyo. Sambāhanepi eseva nayo.",
  "atk-vin02a17:339_3": "Gilānāyāti antamaso maggagamanaparissamenāpi sābādhāya.",
  "atk-vin02a17:339_4": "Āpadāsūti corabhayādīhi sarīrakampanādīsu. Sesaṁ uttānameva.",
  "atk-vin02a17:339_5": "Samuṭṭhānādīni tatiyasadisānevāti.",
  "atk-vin02a17:340_0": "Sattamasikkhāpadaṁ.",
  "atk-vin02a17:341_0": "8-9-10. Aṭṭhamanavamadasamasikkhāpadavaṇṇanā",
  "atk-vin02a17:342_0": "1210.",
  "atk-vin02a17:342_1": "Aṭṭhamādīsu tīsu sikkhamānāya sāmaṇeriyā,",
  "atk-vin02a17:342_2": "gihiniyāti idameva nānākaraṇaṁ,",
  "atk-vin02a17:342_3": "sesaṁ sattame vuttasadisamevāti.",
  "atk-vin02a17:343_0": "Aṭṭhamanavamadasamasikkhāpadāni.",
  "atk-vin02a17:344_0": "11. Ekādasamasikkhāpadavaṇṇanā",
  "atk-vin02a17:345_0": "1214.",
  "atk-vin02a17:345_1": "Ekādasame – bhikkhussa puratoti abhimukhamevāti attho.",
  "atk-vin02a17:345_2": "Idaṁ pana upacāraṁ sandhāya kathitanti veditabbaṁ. Sesaṁ uttānameva.",
  "atk-vin02a17:345_3": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:346_0": "Ekādasamasikkhāpadaṁ.",
  "atk-vin02a17:347_0": "12. Dvādasamasikkhāpadavaṇṇanā",
  "atk-vin02a17:348_0": "1219-23.",
  "atk-vin02a17:348_1": "Dvādasame – anokāsakatanti asukasmiṁ nāma ṭhāne pucchāmīti evaṁ akataokāsaṁ.",
  "atk-vin02a17:348_2": "Tenevāha – ‘‘anokāsakatanti anāpucchā’’ti .",
  "atk-vin02a17:348_3": "Anodissāti asukasmiṁ nāma ṭhāne pucchāmīti evaṁ aniyametvā kevalaṁ ‘‘pucchitabbaṁ atthi, pucchāmi ayyā’’ti evaṁ vatvā. Sesaṁ uttānameva.",
  "atk-vin02a17:348_4": "Padasodhammasamuṭṭhānaṁ – vācato vācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, vacīkammaṁ, ticittaṁ, tivedananti.",
  "atk-vin02a17:349_0": "Dvādasamasikkhāpadaṁ.",
  "atk-vin02a17:350_0": "13. Terasamasikkhāpadavaṇṇanā",
  "atk-vin02a17:351_0": "1226.",
  "atk-vin02a17:351_1": "Terasame – parikkhepaṁ atikkāmentiyāti ekena pādena atikkante dukkaṭaṁ, dutiyena pācittiyaṁ. Upacārepi eseva nayo.",
  "atk-vin02a17:352_0": "1227.Acchinnacīvarikāyātiādīsu saṅkaccikacīvarameva cīvaranti veditabbaṁ.",
  "atk-vin02a17:352_1": "Āpadāsūti mahagghaṁ hoti saṅkaccikaṁ,",
  "atk-vin02a17:352_2": "pārupitvā gacchantiyāva upaddavo uppajjati, evarūpāsu āpadāsu anāpatti. Sesaṁ uttānameva.",
  "atk-vin02a17:352_3": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:353_0": "Terasamasikkhāpadaṁ.",
  "atk-vin02a17:354_0": "Chattupāhanavaggo navamo.",
  "atk-vin02a17:355_0": "Uddiṭṭhā kho ayyāyo chasaṭṭhisataṁ pācittiyā dhammāti ettha sabbāneva bhikkhunīnaṁ khuddakesu channavuti,",
  "atk-vin02a17:355_1": "bhikkhūnaṁ dvenavutīti aṭṭhāsītisataṁ sikkhāpadāni,",
  "atk-vin02a17:355_2": "tato sakalaṁ bhikkhunīvaggaṁ, paramparabhojanaṁ, anatirittabhojanaṁ,",
  "atk-vin02a17:355_3": "anatirittena abhihaṭṭhuṁ pavāraṇaṁ, paṇītabhojanaviññatti, acelakasikkhāpadaṁ, duṭṭhullapaṭicchādanaṁ, ūnavīsativassupasampādanaṁ,",
  "atk-vin02a17:355_4": "mātugāmena saddhiṁ saṁvidhāya addhānagamanaṁ, rājantepurappavesanaṁ,",
  "atk-vin02a17:355_5": "santaṁ bhikkhuṁ anāpucchā vikāle gāmappavesanaṁ,",
  "atk-vin02a17:355_6": "nisīdanaṁ vassikasāṭikanti imāni dvāvīsati sikkhāpadāni apanetvā sesāni satañca chasaṭṭhi ca sikkhāpadāni pātimokkhuddesamaggena uddiṭṭhāni hontīti veditabbāni.",
  "atk-vin02a17:355_7": "Tenāha – ‘‘uddiṭṭhā kho ayyāyo chasaṭṭhisataṁ pācittiyā dhammā…pe… evametaṁ dhārayāmī’’ti.",
  "atk-vin02a17:356_0": "Tatrāyaṁ saṅkhepato samuṭṭhānavinicchayo – giraggasamajjaṁ, cittāgārasikkhāpadaṁ, saṅghāṇi, itthālaṅkāro, gandhavaṇṇako, vāsitakapiññāko,",
  "atk-vin02a17:356_1": "bhikkhunīādīhi ummaddanaparimaddanānīti imāni dasa sikkhāpadāni acittakāni lokavajjāni.",
  "atk-vin02a17:356_2": "Ayaṁ panettha adhippāyo – vināpi cittena āpajjitabbattā acittakāni,",
  "atk-vin02a17:356_3": "citte pana sati akusaleneva āpajjitabbattā lokavajjāni. Avasesāni acittakāni, paṇṇattivajjāneva. Corīvuṭṭhāpanaṁ, gāmantaraṁ,",
  "atk-vin02a17:356_4": "ārāmasikkhāpadaṁ gabbhinivagge ādito paṭṭhāya satta,",
  "atk-vin02a17:356_5": "kumāribhūtavagge ādito paṭṭhāya pañca,",
  "atk-vin02a17:356_6": "purisasaṁsaṭṭhaṁ pārivāsiyachandadānaṁ, anuvassavuṭṭhāpanaṁ,",
  "atk-vin02a17:356_7": "ekantarikavuṭṭhāpananti imāni ekūnavīsati sikkhāpadāni sacittakāni paṇṇattivajjāni,",
  "atk-vin02a17:356_8": "avasesāni sacittakāni lokavajjānevāti.",
  "atk-vin02a17:357_0": "Samantapāsādikāya vinayasaṁvaṇṇanāya bhikkhunīvibhaṅge",
  "atk-vin02a17:358_0": "Khuddakavaṇṇanā niṭṭhitā.",
  "atk-vin02a17:359_0": "Pācittiyakaṇḍaṁ niṭṭhitaṁ."
}