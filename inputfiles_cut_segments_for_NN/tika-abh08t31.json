{
  "tika-abh08t31:0_0": "7. Sattamo paricchedo",
  "tika-abh08t31:1_0": "Vipākacittappavattiniddesavaṇṇanā",
  "tika-abh08t31:2_0": "376.Anantañāṇenāti anantārammaṇe pavattañāṇena.",
  "tika-abh08t31:2_1": "Niraṅgaṇenāti ettha rāgādayo akusalā aṅganti etehi taṁsamaṅgino puggalā nihīnabhāvaṁ gacchantīti aṅgaṇāti vuccanti. Yathāha –",
  "tika-abh08t31:3_0": "“Rāgo aṅgaṇaṁ,",
  "tika-abh08t31:3_1": "doso aṅgaṇaṁ,",
  "tika-abh08t31:3_2": "moho aṅgaṇaṁ,",
  "tika-abh08t31:3_3": "pāpakānaṁ kho, āvuso,",
  "tika-abh08t31:3_4": "akusalānaṁ icchāvacarānaṁ adhivacanaṁ yadidaṁ aṅgaṇa”nti ca ādi.",
  "tika-abh08t31:4_0": "Attano santāne sīlādiguṇe esī gavesīti guṇesī,",
  "tika-abh08t31:4_1": "tena guṇesinā.",
  "tika-abh08t31:4_2": "Karuṇāyaṁ niyutto,",
  "tika-abh08t31:4_3": "sā assa atthīti vā kāruṇiko,",
  "tika-abh08t31:4_4": "tena kāruṇikena.",
  "tika-abh08t31:4_5": "Ettha ca “anantañāṇenā”ti iminā bhagavato sabbaññubhāvamāha,",
  "tika-abh08t31:4_6": "“niraṅgaṇenā”ti khīṇāsavabhāvaṁ,",
  "tika-abh08t31:4_7": "“guṇesinā”ti pubbacariyaṁ,",
  "tika-abh08t31:4_8": "“kāruṇikenā”ti mahākaruṇāsamaṅgibhāvaṁ.",
  "tika-abh08t31:4_9": "Ettakena pana thomanena bhagavato vipākadesanāya niyyānikādibhāvaṁ dīpeti.",
  "tika-abh08t31:4_10": "Asabbaññunā hi desitaṁ aniyyānikaṁ hoti,",
  "tika-abh08t31:4_11": "akhīṇāsavena desitaṁ na pākaṭaṁ,",
  "tika-abh08t31:4_12": "apuññavatā desitaṁ nappatiṭṭhāti,",
  "tika-abh08t31:4_13": "akāruṇikena vuttaṁ sukhadāyakaṁ na hoti.",
  "tika-abh08t31:4_14": "Bhagavato pana sabbaññubhāvato tena desitaṁ niyyānikaṁ,",
  "tika-abh08t31:4_15": "khīṇāsavattā pākaṭaṁ,",
  "tika-abh08t31:4_16": "puññavantatāya patiṭṭhāti,",
  "tika-abh08t31:4_17": "mahākaruṇāsamaṅgitāya sukhadāyakanti.",
  "tika-abh08t31:4_18": "Cittappabhavanti vipākacittānaṁ uppattiṁ.",
  "tika-abh08t31:5_0": "377-86.",
  "tika-abh08t31:5_1": "Idāni vipākakathāya mātikāvasena aṭṭhakathāya ṭhapite dasappakāre dassetuṁ “ekūnatiṁsa kammānī”tiādi vuttaṁ.",
  "tika-abh08t31:5_2": "Tattha yathāraddhāya vipākakathāya mūlakāraṇabhāvato “ekūnatiṁsa kammānī”ti paṭhamaṁ kammavavatthānaṁ kataṁ.",
  "tika-abh08t31:5_3": "Kamme pana kathite vipākakathāya adhiṭṭhānabhūtā vipākāpi kathetabbāti “pākā dvattiṁsa dassitā”ti dutiyaṁ vipākavavatthānaṁ kataṁ.",
  "tika-abh08t31:5_4": "Kammavipākānañca advāresu adissanato “tīsu…pe…",
  "tika-abh08t31:5_5": "dissare”ti tatiyaṁ kammadvāravipākadvārā vuttā.",
  "tika-abh08t31:5_6": "Kammavipākānaṁ vacanappasaṅgeyeva ekasseva kammassa taṁ taṁ paccayamāgamma anekaphalanipphādanaṁ dassetuṁ “kusalaṁ…pe…",
  "tika-abh08t31:5_7": "vividhaṁ phala”nti catutthaṁ kāmāvacarakusalassa pavattipaṭisandhīsu nānāphalanipphādanaṁ vuttaṁ.",
  "tika-abh08t31:5_8": "Evaṁ vutte pana pavattipaṭisandhīnaṁ labbhamānavipākavasena vuttabhāvaṁ ajānantā –",
  "tika-abh08t31:6_0": "“Tasseva kammassa vipākāvasesenā”ti;",
  "tika-abh08t31:7_0": "“Ekaṁ pupphaṁ cajitvāna, asītikappakoṭiyo;",
  "tika-abh08t31:8_0": "Duggatiṁ nābhijānāmī”ti. ca –",
  "tika-abh08t31:9_0": "Evamādivacanassa byañjanacchāyāya atthaṁ gahetvā dinnapaṭisandhikāyapi cetanāya puna paṭisandhidānaṁ maññeyyunti “ekāya…pe…",
  "tika-abh08t31:9_1": "pakāsitā”ti pañcamaṁ ekena kammena ekissāyeva paṭisandhiyā nibbattanaṁ vuttaṁ.",
  "tika-abh08t31:9_2": "Ekasmiṁ bhave nānākammassa vipākappavattiṁ suṇantā “disvā kumāraṁ satapuññalakkhaṇa”ntiādivacanassa atthaṁ",
  "tika-abh08t31:9_3": "ajānantā “nānākammena ekāva paṭisandhi hotī”ti cinteyyunti “nānā…pe…",
  "tika-abh08t31:9_4": "paṭisandhiyo”ti chaṭṭhaṁ nānākammassa nānāpaṭisandhidānaṁ vuttaṁ.",
  "tika-abh08t31:9_5": "Tathā vipaccantassa ca ekassa kammassa soḷasa vipākāni dvādasamaggo ahetukaṭṭhakampīti ayaṁ vipākavibhāgo",
  "tika-abh08t31:9_6": "hetubhedavasena hotīti dassanatthaṁ “tihetukaṁ…pe…",
  "tika-abh08t31:9_7": "na ca hoti tihetukā”ti sattamaṁ aṭṭhakathāya āgatahetukittanaṁ dassitaṁ.",
  "tika-abh08t31:9_8": "Taṁ pana hetukittanaṁ ekekassa kammassa vipākavibhāgadassanatthanti.",
  "tika-abh08t31:9_9": "Idāni tipiṭakacūḷanāgattherassa,",
  "tika-abh08t31:9_10": "moravāpivāsimahādattattherassa,",
  "tika-abh08t31:9_11": "tipiṭakamahādhammarakkhitattherassāti tiṇṇaṁ therānaṁ vādesu “ekāya cetanāya dvādasa vipākāni ettheva",
  "tika-abh08t31:9_12": "dasakamaggo ahetukaṭṭhakampī”ti āgatassa dutiyattheravādassa,",
  "tika-abh08t31:9_13": "“ekāya cetanāya dasa vipākāni ettheva ahetukaṭṭhakampī”ti āgatassa tatiyattherassa vādassa ca na sammāpatiṭṭhitattā",
  "tika-abh08t31:9_14": "suppatiṭṭhitassa paṭhamattheravādassa vasena dassetuṁ vipākesu asaṅkhārasasaṅkhāravidhānaṁ paccayabalena hoti,",
  "tika-abh08t31:9_15": "no kammabalenāti dīpanatthaṁ aṭṭhamaṁ,",
  "tika-abh08t31:9_16": "“asaṅkhārasasaṅkhāra”ntiādinā kammena saha asamānampi katvā saṅkhārabhedo vutto.",
  "tika-abh08t31:9_17": "Kammassa somanassupekkhāsahagatabhāvepi ārammaṇavaseneva vipākavedanāya parivattanaṁ dassetuṁ “ārammaṇena…pe…",
  "tika-abh08t31:9_18": "parivattana”nti navamaṁ ārammaṇena vedanāparivattanaṁ vuttaṁ.",
  "tika-abh08t31:9_19": "Kammavasena ceva ārammaṇavasena ca aniyatassa tadārammaṇassa javanavasena niyamadassanatthaṁ “tadārammaṇa…pe…",
  "tika-abh08t31:9_20": "niyāmita”nti dasamaṁ javanena tadārammaṇaniyamo vuttoti.",
  "tika-abh08t31:10_0": "Ekūnatiṁsakammānīti kusalākusalavasena vīsati parittāni,",
  "tika-abh08t31:10_1": "nava mahaggatānīti ekūnatiṁsa kammāni.",
  "tika-abh08t31:10_2": "Yasmā panesā vaṭṭavasena vipākakathā,",
  "tika-abh08t31:10_3": "tasmā lokuttarakusalaṁ vajjetvā ekūnatiṁseva kammāni vuttāni.",
  "tika-abh08t31:10_4": "Evaṁ “pākā dvattiṁsā”ti etthāpi tevīsati parittā,",
  "tika-abh08t31:10_5": "nava mahaggatāti pākā dvattiṁsa.",
  "tika-abh08t31:10_6": "Tīsu dvāresūti kāyavacīmanodvāravasena tīsu kammadvāresu.",
  "tika-abh08t31:10_7": "Kammadvāravavatthānaṁ heṭṭhā saṅkhepato dassitameva.",
  "tika-abh08t31:10_8": "Vitthārato panetaṁ aṭṭhasāliniyā dhammasaṅgahaṭṭhakathāya,",
  "tika-abh08t31:10_9": "taṁsaṁvaṇṇanādito ca gahetabbaṁ.",
  "tika-abh08t31:10_10": "Kāmaṁ kammānipi chasu dvāresu pavattanti,",
  "tika-abh08t31:10_11": "pañcadvārappavattāni pana avipākāni,",
  "tika-abh08t31:10_12": "manodvāradvārattayavasena bhinnānaṁ vipākadāyakānameva saṅgaṇhanatthaṁ “tīsu dvāresū”ti vuttaṁ.",
  "tika-abh08t31:10_13": "Chasūti cakkhudvārādīni pañca,",
  "tika-abh08t31:10_14": "manodvārañcāti chasu vipākadvāresu.",
  "tika-abh08t31:11_0": "Taṁ taṁ paccayamāgammāti kālasampadādikaṁ taṁ taṁ paccayamāgamma. Tenāhu porāṇā –",
  "tika-abh08t31:12_0": "“Kālopadhippayogānaṁ, gatiyā ca yathārahaṁ;",
  "tika-abh08t31:13_0": "Sampattiñca vipattiñca, kammamāgamma paccatī”ti.",
  "tika-abh08t31:14_0": "Atha vā taṁ taṁ paccayanti somanassādihetubhūtaṁ taṁ taṁ sahakāripaccayaṁ.",
  "tika-abh08t31:14_1": "Vividhaṁ phalanti somanassupekkhāsahagatasahetukāhetukaasaṅkhārasasaṅkhāravasena nānappakāraphalaṁ.",
  "tika-abh08t31:14_2": "Ekāya cetanāyāti upapajjavedanīyabhūtāya,",
  "tika-abh08t31:14_3": "aparāpariyavedanīyabhūtāya vā ekāya cetanāya.",
  "tika-abh08t31:14_4": "Diṭṭhadhammavedanīyabhūtā pana pavattivipākameva nibbatteti,",
  "tika-abh08t31:14_5": "no paṭisandhiṁ.",
  "tika-abh08t31:15_0": "Kiñcāpi “tihetuka”nti avisesena vuttaṁ,",
  "tika-abh08t31:15_1": "ukkaṭṭhameva pana tihetukakammaṁ tihetukavipākaṁ deti,",
  "tika-abh08t31:15_2": "tathā duhetukampi ukkaṭṭhameva duhetukavipākaṁ deti.",
  "tika-abh08t31:15_3": "Omakaṁ pana tihetukakammaṁ duhetukukkaṭṭhasadisaṁ,",
  "tika-abh08t31:15_4": "duhetukāhetukameva vipākaṁ deti.",
  "tika-abh08t31:15_5": "Tathā duhetukampi ahetukameva vipākaṁ detīti.",
  "tika-abh08t31:15_6": "Ukkaṭṭhomakavibhāgo ca panesa kusalākusalaparivāralābhato,",
  "tika-abh08t31:15_7": "āsevanavippaṭisārappavattiyā vā daṭṭhabbo.",
  "tika-abh08t31:15_8": "Yañhi kammaṁ attano pavattikāle purimapacchābhāgappavattehi kusaladhammehi parivāritaṁ,",
  "tika-abh08t31:15_9": "pacchā vā āsevanalābhena samudāciṇṇaṁ,",
  "tika-abh08t31:15_10": "taṁ ukkaṭṭhaṁ.",
  "tika-abh08t31:15_11": "Yaṁ pana karaṇakāle akusaladhammehi parivāritaṁ,",
  "tika-abh08t31:15_12": "pacchā vā “dukkaṭaṁ mayā”ti vippaṭisāruppādanena paribhāvitaṁ,",
  "tika-abh08t31:15_13": "taṁ omakaṁ nāma hoti.",
  "tika-abh08t31:16_0": "Athettha yathāvuttavidhānaṁ kiṁ paṭisandhipavattīnaṁ avisesena,",
  "tika-abh08t31:16_1": "udāhu pavattivasenevāti ce?",
  "tika-abh08t31:16_2": "Pavattivaseneva,",
  "tika-abh08t31:16_3": "paṭisandhiyaṁ pana ayaṁ visesoti dassento āha “tihetukenā”tiādi.",
  "tika-abh08t31:16_4": "Etthāpi tihetukukkaṭṭhakammeneva tihetukapaṭisandhi hoti,",
  "tika-abh08t31:16_5": "omakena pana duhetukukkaṭṭhena ca duhetukā paṭisandhi,",
  "tika-abh08t31:16_6": "duhetukomakena pana ahetukāvāti ayaṁ viseso veditabbo.",
  "tika-abh08t31:16_7": "Yasmā panettha ñāṇaṁ jaccandhādivipattinimittassa mohassa,",
  "tika-abh08t31:16_8": "sabbākusalassa vā paṭipakkhaṁ,",
  "tika-abh08t31:16_9": "tasmā taṁsampayuttaṁ kammaṁ jaccandhādivipattipaccayaṁ na hotīti tihetukaṁ atidubbalampi samānaṁ duhetukapaṭisandhimeva ākaḍḍhati,",
  "tika-abh08t31:16_10": "nāhetukanti āha “na ca hoti ahetukā”ti.",
  "tika-abh08t31:16_11": "Yasmā paṭisambhidāmagge sugatiyaṁ jaccandhabadhirādivipattiyā ahetukūpapattiṁ vajjetvā gatisampattiyā ahetukūpapattiṁ dassentena dhammasenāpatinā –",
  "tika-abh08t31:17_0": "“Gatisampattiyā ñāṇasampayutte aṭṭhannaṁ hetūnaṁ paccayā upapatti hoti,",
  "tika-abh08t31:17_1": "gatisampattiyā ñāṇasampayutte katamesaṁ aṭṭhannaṁ hetūnaṁ paccayā upapatti hoti?",
  "tika-abh08t31:17_2": "Kusalassa kammassa javanakkhaṇe tayo hetū kusalā tasmiṁ khaṇe jātacetanāya sahajātapaccayā honti,",
  "tika-abh08t31:17_3": "tena vuccati kusalamūlapaccayāpi saṅkhārā.",
  "tika-abh08t31:17_4": "Nikantikkhaṇe dve hetū akusalā tasmiṁ khaṇe jātacetanāya sahajātapaccayā honti,",
  "tika-abh08t31:17_5": "tena vuccati akusalamūlapaccayāpi saṅkhārā.",
  "tika-abh08t31:17_6": "Paṭisandhikkhaṇe tayo hetū abyākatā tasmiṁ khaṇe jātacetanāya sahajātapaccayā honti,",
  "tika-abh08t31:17_7": "tena vuccati nāmarūpapaccayāpi viññāṇaṁ,",
  "tika-abh08t31:17_8": "viññāṇapaccayāpi nāmarūpa”nti –",
  "tika-abh08t31:18_0": "Evaṁ javanakkhaṇe tiṇṇaṁ hetūnaṁ paccayā ñāṇasampayuttavipākuppatti vuttā,",
  "tika-abh08t31:18_1": "na pana “javanakkhaṇe dvinnaṁ hetūnaṁ paccayā”ti,",
  "tika-abh08t31:18_2": "tasmā tihetukakammeneva tihetukapaṭisandhi hoti,",
  "tika-abh08t31:18_3": "na duhetukenāti āha “duhetukena…pe…",
  "tika-abh08t31:18_4": "na ca hoti tihetukā”ti.",
  "tika-abh08t31:18_5": "Yadi hi duhetukakammena tihetukapaṭisandhi siyā,",
  "tika-abh08t31:18_6": "yathā “aṭṭhannaṁ hetūnaṁ paccayā upapatti hotī”ti vatvā tassa vibhaṅgo kato,",
  "tika-abh08t31:18_7": "evaṁ “gatisampattiyā ñāṇasampayutte sattannaṁ hetūnaṁ paccayā upapatti hoti.",
  "tika-abh08t31:18_8": "Gatisampattiyā ñāṇasampayutte katamesaṁ sattannaṁ hetūnaṁ paccayā upapatti hoti?",
  "tika-abh08t31:18_9": "Kusalassa kammassa javanakkhaṇe dve hetū kusalā tasmiṁ khaṇe…pe… saṅkhārā,",
  "tika-abh08t31:18_10": "nikantikkhaṇe dve hetū akusalā tasmiṁ khaṇe…pe… saṅkhārā,",
  "tika-abh08t31:18_11": "paṭisandhikkhaṇe tayo hetū abyākatā tasmiṁ khaṇe…pe…",
  "tika-abh08t31:18_12": "nāmarūpa”nti sattannaṁ hetūnaṁ paccayā ñāṇasampayuttūpapattiṁ vatvā tassa vibhaṅgo kātabbo siyā,",
  "tika-abh08t31:18_13": "na ca panevaṁ atthi,",
  "tika-abh08t31:18_14": "tasmā viññāyati “duhetukakammena tihetukapaṭisandhi na hotī”ti.",
  "tika-abh08t31:19_0": "Yadi evaṁ –",
  "tika-abh08t31:20_0": "“Gatisampattiyā ñāṇavippayutte channaṁ hetūnaṁ paccayā upapatti hoti.",
  "tika-abh08t31:20_1": "Gatisampattiyā ñāṇavippayutte katamesaṁ…pe… hoti?",
  "tika-abh08t31:20_2": "Kusalassa kammassa javanakkhaṇe dve hetū kusalā tasmiṁ khaṇe…pe… saṅkhārā.",
  "tika-abh08t31:20_3": "Nikantikkhaṇe dve hetū akusalā tasmiṁ khaṇe…pe… saṅkhārā.",
  "tika-abh08t31:20_4": "Paṭisandhikkhaṇe dve hetū abyākatā tasmiṁ khaṇe…pe…",
  "tika-abh08t31:20_5": "nāmarūpa”nti –",
  "tika-abh08t31:21_0": "Evaṁ duhetukakammena duhetukūpapattiṁ uddharitvā “gatisampattiyā ñāṇavippayutte sattannaṁ hetūnaṁ paccayā upapatti hoti.",
  "tika-abh08t31:21_1": "Gatisampattiyā ñāṇavippayutte katamesaṁ sattannaṁ hetūnaṁ paccayā upapatti hoti?",
  "tika-abh08t31:21_2": "Kusalassa kammassa javanakkhaṇe tayo hetū kusalā tasmiṁ khaṇe…pe… saṅkhārā.",
  "tika-abh08t31:21_3": "Nikantikkhaṇe dve hetū akusalā tasmiṁ khaṇe…pe… saṅkhārā.",
  "tika-abh08t31:21_4": "Paṭisandhikkhaṇe dve hetū abyākatā tasmiṁ khaṇe…pe…",
  "tika-abh08t31:21_5": "nāmarūpa”nti evaṁ tihetukakammena duhetukapaṭisandhiyāpi anuddhaṭattā sāpi na hotīti ce?",
  "tika-abh08t31:21_6": "No na hoti,",
  "tika-abh08t31:21_7": "duhetukomakakammena ahetukapaṭisandhiyā viya tihetukomakena duhetukapaṭisandhiyāva dātabbattā,",
  "tika-abh08t31:21_8": "kammasarikkhakavipākadassanatthaṁ pana mahātherena pāṭho sāvaseso kato.",
  "tika-abh08t31:22_0": "Yadi evaṁ purimavuttehi idaṁ samānaṁ kammasarikkhakatābhāvatoti duhetukakammena tihetukapaṭisandhi na uddhaṭā,",
  "tika-abh08t31:22_1": "na pana alabbhanatoti? Taṁ na,",
  "tika-abh08t31:22_2": "akusalakammassa alobhasampayogābhāvato,",
  "tika-abh08t31:22_3": "alobhaphaluppādane viya ñāṇavippayuttassa ñāṇaphaluppādane asamatthabhāvato.",
  "tika-abh08t31:22_4": "Paññābalasampayogato hi taṁñāṇaphaluppādane samatthaṁ hoti.",
  "tika-abh08t31:23_0": "Etthāha –",
  "tika-abh08t31:23_1": "kiṁ panetaṁ kammameva paṭisandhiṁ dentaṁ attanā sadisavedanameva deti,",
  "tika-abh08t31:23_2": "udāhu visadisavedanampīti?",
  "tika-abh08t31:23_3": "Duhetukomakameva visadisavedanaṁ deti,",
  "tika-abh08t31:23_4": "itaraṁ pana sadisavedanameva.",
  "tika-abh08t31:23_5": "Tathā hi papañcasūdaniyā majjhimaṭṭhakathāya mahākammavibhaṅgasutte sukhavedanīyādikammavaṇṇanāya –",
  "tika-abh08t31:24_0": "“Kāmāvacarakusalato somanassasahagatacittasampayuttā catasso cetanā,",
  "tika-abh08t31:24_1": "rūpāvacarakusalato catukkajjhānacetanāti evaṁ paṭisandhipavattesu sukhavedanāya jananato sukhavedanīyaṁ kammaṁ nāma.",
  "tika-abh08t31:24_2": "Kāmāvacarañcettha paṭisandhiyaṁyeva ekantena sukhaṁ janeti,",
  "tika-abh08t31:24_3": "pavatte pana iṭṭhamajjhattārammaṇe adukkhamasukhampi.",
  "tika-abh08t31:25_0": "“Akusalacetanā pavatte kāyadvārappavattadukkhassa jananato dukkhavedanīyaṁ kammaṁ nāma.",
  "tika-abh08t31:26_0": "“Kāmāvacarakusalato pana upekkhāsahagatacittasampayuttā catasso cetanā,",
  "tika-abh08t31:26_1": "rūpāvacarakusalato catutthajjhānacetanāti evaṁ paṭisandhipavattesu tatiyavedanāya jananato adukkhamasukhavedanīyaṁ kammaṁ nāma.",
  "tika-abh08t31:26_2": "Ettha ca “kāmāvacaraṁ paṭisandhiyaṁyeva ekantena adukkhamasukhaṁ janeti,",
  "tika-abh08t31:26_3": "pavatte iṭṭhārammaṇe sukhampī”ti –",
  "tika-abh08t31:27_0": "Vuttaṁ.",
  "tika-abh08t31:27_1": "Nanu ca “ārammaṇena hoteva,",
  "tika-abh08t31:27_2": "vedanāparivattana”nti vacanato ārammaṇavasena vedanāniyamo hoti,",
  "tika-abh08t31:27_3": "na ca somanassasahagatakammena paṭisandhiṁ gaṇhantassa iṭṭhārammaṇameva kammanimittādikamāpāthamāgacchatīti niyamo atthi,",
  "tika-abh08t31:27_4": "upekkhāsahagatakammena vā iṭṭhamajjhattārammaṇanti na sakkā vattuṁ,",
  "tika-abh08t31:27_5": "tasmā kathaṁ kammavaseneva vedanāniyamoti? Vuccate –",
  "tika-abh08t31:27_6": "iṭṭhādiārammaṇampi āpāthamāgacchantaṁ kammabaleneva āgacchatīti somanassasahagatakammena paṭisandhiggahaṇakāle",
  "tika-abh08t31:27_7": "tassa balena iṭṭhārammaṇamāpāthamāgacchati,",
  "tika-abh08t31:27_8": "upekkhāsahagatakammena iṭṭhamajjhattārammaṇanti na na sakkā vattuṁ,",
  "tika-abh08t31:27_9": "tasmā kammavasena paṭisandhiyā ārammaṇaniyamo,",
  "tika-abh08t31:27_10": "ārammaṇavasena vedanāniyamoti.",
  "tika-abh08t31:27_11": "Apica “ārammaṇena hoteva,",
  "tika-abh08t31:27_12": "vedanāparivattana”nti idaṁ tadārammaṇaṁ sandhāya vuttanti na tena paṭisandhiyā kammasarikkhakavedanābhāvo paṭikkhipituṁ sakkā,",
  "tika-abh08t31:27_13": "duhetukomakaṁ pana somanassasahagatampi attano nihīnatāya duhetukaphaluppādane asamatthattā,",
  "tika-abh08t31:27_14": "ahetukāya ca attanā sadisavedanāya paṭisandhiyā asambhavato upekkhāsahagatapaṭisandhiyā anurūpato iṭṭhamajjhattārammaṇamupaṭṭhapetvā",
  "tika-abh08t31:27_15": "tadārammaṇaṁ upekkhāsahagatameva paṭisandhiṁ deti.",
  "tika-abh08t31:28_0": "Nanu ca “pacchimabhavikamahābodhisattānaṁ mettāpubbabhāgaṁ somanassakammaṁ paṭisandhiṁ detī”ti aṭṭhakathāsu vuttaṁ,",
  "tika-abh08t31:28_1": "mahāsivatthero ca upekkhāsahagatañāṇasampayuttaasaṅkhārikavipākacittena paṭisandhiṁ icchati.",
  "tika-abh08t31:28_2": "Vuttañhi tena “somanassasahagatato upekkhāsahagataṁ balavataraṁ,",
  "tika-abh08t31:28_3": "tena paṭisandhiṁ gaṇhanti,",
  "tika-abh08t31:28_4": "tena gahitapaṭisandhikā hi mahajjhāsayā honti tipiṭakacūḷanāgatthero viyā”ti,",
  "tika-abh08t31:28_5": "tasmā somanassasahagatakusalato upekkhāsahagatapaṭisandhipi labbhati yathā ca,",
  "tika-abh08t31:28_6": "evaṁ tathā upekkhāsahagatato somanassasahagatāpīti kathaṁ kammasadisavedanā paṭisandhīti?",
  "tika-abh08t31:28_7": "Etthāpi ca kammampi upekkhāsahagatamevāti therassa adhippāyo siyāti sakkā vattuṁ.",
  "tika-abh08t31:28_8": "Apicāyaṁ vādo mahāaṭṭhakathāyaṁ paṭikkhittova.",
  "tika-abh08t31:28_9": "Tathā hi vuttaṁ saṅgahakārehi “aṭṭhakathāyaṁ pana ayaṁ therassa manoratho,",
  "tika-abh08t31:28_10": "natthi eta”nti paṭikkhipitvā sabbaññubodhisattānaṁ hitūpacāro balavā hoti,",
  "tika-abh08t31:28_11": "tasmā mettāpubbabhāgakāmāvacarakusalavipākasomanassasahagatatihetukaasaṅkhārikacittena paṭisandhiṁ gaṇhantīti vuttanti,",
  "tika-abh08t31:28_12": "tasmā paṭikkhittavādaṁ gahetvā na sakkā aṭṭhakathāvacanaṁ cāletunti sampaṭicchitabbamevetaṁ kammasadisavedanā paṭisandhīti.",
  "tika-abh08t31:28_13": "Asampaṭicchantehi vā aṭṭhakathāya adhippāyo sādhukaṁ kathetabboti.",
  "tika-abh08t31:29_0": "Asaṅkhāranti asaṅkhārikakammaṁ. Asaṅkhāraṁ sasaṅkhārampi phalaṁ detīti sambandho.",
  "tika-abh08t31:30_0": "Ārammaṇenāti iṭṭhādiārammaṇena.",
  "tika-abh08t31:30_1": "Vedanāparivattananti tassa tassa ārammaṇassa anurūpato somanassādivedanāya parivattanaṁ,",
  "tika-abh08t31:30_2": "kusalavipākasantīraṇatadārammaṇāni sandhāya cetaṁ vuttaṁ.",
  "tika-abh08t31:30_3": "Tāni hi iṭṭhārammaṇe somanassasahagatāni,",
  "tika-abh08t31:30_4": "iṭṭhamajjhatte upekkhāsahagatāni.",
  "tika-abh08t31:30_5": "Akusalavipākaṁ pana santīraṇatadārammaṇaṁ aniṭṭhe,",
  "tika-abh08t31:30_6": "aniṭṭhamajjhatte ca ārammaṇe upekkhāsahagatameva.",
  "tika-abh08t31:30_7": "Na hi tassa ārammaṇavasena vedanābhedo atthi,",
  "tika-abh08t31:30_8": "heṭṭhā vuttanayena dvīsupi upekkhāsahagatameva.",
  "tika-abh08t31:30_9": "Dvipañcaviññāṇasampaṭicchanesu ca ṭhapetvā kāyaviññāṇadvayaṁ sesāni iṭṭhādīsu sabbattha heṭṭhā vuttakāraṇavaseneva upekkhāsahagatāni,",
  "tika-abh08t31:30_10": "tathā kāyaviññāṇaṁ iṭṭhādīsu sukhasahagataṁ,",
  "tika-abh08t31:30_11": "aniṭṭhādīsu dukkhasahagatanti.",
  "tika-abh08t31:30_12": "Javanena niyamitaṁ aṭṭhakathāyanti adhippāyo.",
  "tika-abh08t31:30_13": "Hetuniyamanameva cettha javanavasena hoti vedanābhedassa ārammaṇeneva,",
  "tika-abh08t31:30_14": "saṅkhārabhedassa ca paccayavaseneva niyamitattā.",
  "tika-abh08t31:30_15": "Ettha ca akusalavipākānaṁ vibhāgābhāvato kusalavipākatadārammaṇānameva ārammaṇajavanapaccayavasena niyamanaṁ hoti.",
  "tika-abh08t31:30_16": "Taṁ pana sarūpato evaṁ veditabbaṁ –",
  "tika-abh08t31:30_17": "tihetukukkaṭṭhakammena hi tadārammaṇaṁ pavattamānaṁ kammavasena niyamābhāvato sabbesupi kusalavipākatadārammaṇesu",
  "tika-abh08t31:30_18": "sampattesu ārammaṇajavanapaccayavasena,",
  "tika-abh08t31:30_19": "ārammaṇajavanavaseneva vā niyataṁ ekameva uppajjati. Kathaṁ?",
  "tika-abh08t31:30_20": "Tadārammaṇesu hi ārammaṇavasena vedanāniyamo hoti,",
  "tika-abh08t31:30_21": "javanavasena hetuniyamo,",
  "tika-abh08t31:30_22": "paccayavasena saṅkhāraniyamo.",
  "tika-abh08t31:30_23": "Ahetukesu pana saṅkhārabhedābhāvato paccayavasena niyamanaṁ natthi.",
  "tika-abh08t31:30_24": "Tattha ārammaṇena vedanāniyamanaṁ heṭṭhā vuttanayena veditabbaṁ.",
  "tika-abh08t31:30_25": "Javanavasena hetuniyamane pana kammasarikkhakahetuvasena tihetukāni duhetukāni ahetukānīti tīṇi javanāni veditabbāni.",
  "tika-abh08t31:30_26": "Tattha kammasarikkhakahetuvasena tihetukajavanāni nāma kāmāvacarakusalakiriyāsu ñāṇasampayuttajavanāni,",
  "tika-abh08t31:30_27": "duhetukajavanāni nāma ñāṇavippayuttajavanāni,",
  "tika-abh08t31:30_28": "ahetukāni nāma akusalajavanāni ceva kiriyāhetukajavanañca.",
  "tika-abh08t31:30_29": "Akusalajavanānipi hi kusalakammasarikkhakahetuvasena ahetukāni kusalahetūnaṁ tesu abhāvato.",
  "tika-abh08t31:31_0": "Tattha kammassa javanasadisatadārammaṇābhinipphādanasāmatthiye sati tihetukajavane javite tihetukatadārammaṇaṁ hoti,",
  "tika-abh08t31:31_1": "duhetukajavane javite duhetukatadārammaṇaṁ,",
  "tika-abh08t31:31_2": "ahetukajavane javite ahetukatadārammaṇaṁ hotīti.",
  "tika-abh08t31:31_3": "Evaṁ javanavasena hetuniyamanaṁ daṭṭhabbaṁ.",
  "tika-abh08t31:31_4": "Kathaṁ paccayavasena saṅkhāraniyamoti?",
  "tika-abh08t31:31_5": "Kālasampadādīnaṁ,",
  "tika-abh08t31:31_6": "utusampadādīnañca paccayānaṁ balavabhāve sati asaṅkhārikatadārammaṇaṁ hoti,",
  "tika-abh08t31:31_7": "dubbalabhāve sasaṅkhārikaṁ.",
  "tika-abh08t31:31_8": "Ahetukatadārammaṇassa pana paccayavasena niyamo natthi,",
  "tika-abh08t31:31_9": "tasmā yadi iṭṭhārammaṇaṁ hoti,",
  "tika-abh08t31:31_10": "tadā upekkhāsahagataṁ tadārammaṇaṁ paṭibāhitvā somanassasahagatatadārammaṇameva hoti.",
  "tika-abh08t31:31_11": "Somanassasahagatatadārammaṇesupi aniyamena ārammaṇavasena sabbesu sampattesu javanassa tihetukabhāve",
  "tika-abh08t31:31_12": "duhetukāhetuke paṭibāhitvā tihetukameva tadārammaṇaṁ hoti.",
  "tika-abh08t31:31_13": "Tihetukatadārammaṇesupi aniyamena javanavasena sabbesu sampattesu paccayassa balavabhāve sati sasaṅkhārikatadārammaṇaṁ",
  "tika-abh08t31:31_14": "paṭibāhitvā asaṅkhārikameva tadārammaṇaṁ hoti.",
  "tika-abh08t31:31_15": "Eteneva nayena sesaṁ tadārammaṇampi taṁtaṁjavanānurūpato niyamanaṁ daṭṭhabbaṁ.",
  "tika-abh08t31:32_0": "Ahetukatadārammaṇaṁ pana paccayaṁ anapekkhitvā ārammaṇavasena ceva javanavasena ca niyamanaṁ hoti.",
  "tika-abh08t31:32_1": "Idamettha yebhuyyappavattivasena niyamanaṁ.",
  "tika-abh08t31:32_2": "Kadāci pana ārammaṇavasena,",
  "tika-abh08t31:32_3": "paccayavasena,",
  "tika-abh08t31:32_4": "paricitavasena ca tadārammaṇaniyamo hoti.",
  "tika-abh08t31:32_5": "Tattha ārammaṇavasena ceva paccayavasena ca niyamanaṁ heṭṭhā vuttanayameva.",
  "tika-abh08t31:32_6": "Paricitavasena pana niyamane yebhuyyena tihetukakusalappavattiyā tesu paricitassa kadāci duhetuke,",
  "tika-abh08t31:32_7": "ahetuke vā javane javite paricayavasena tihetukatadārammaṇameva hoti.",
  "tika-abh08t31:32_8": "Yebhuyyena ca duhetukajavanappavattiyā tattha paricitassa kadāci tihetuke,",
  "tika-abh08t31:32_9": "ahetuke vā javane javite paricayavasena duhetukatadārammaṇameva hoti.",
  "tika-abh08t31:32_10": "Tatheva akusalesu paricitassa kadāci tihetukaduhetukesupi javanesu javitesu paricayavasena ahetukatadārammaṇameva hotīti.",
  "tika-abh08t31:32_11": "Evañca katvā paṭṭhāne –",
  "tika-abh08t31:33_0": "“Kusalākusale niruddhe sahetuko vipāko tadārammaṇatā uppajjati,",
  "tika-abh08t31:33_1": "sahetuke khandhe aniccato dukkhato anattato vipassati,",
  "tika-abh08t31:33_2": "kusalākusale niruddhe ahetuko vipāko tadārammaṇatā uppajjatī”ti –",
  "tika-abh08t31:34_0": "Avisesena akusalajavanānantarampi sahetukatadārammaṇaṁ,",
  "tika-abh08t31:34_1": "tihetukajavanānantarañca ahetukatadārammaṇaṁ vuttaṁ.",
  "tika-abh08t31:34_2": "Tihetukomakena,",
  "tika-abh08t31:34_3": "pana duhetukukkaṭṭhena ca kammena tadārammaṇappavattiyaṁ kammassa tihetukavipākadāne asamatthatāya tihetukajavanepi",
  "tika-abh08t31:34_4": "javite duhetukatadārammaṇameva hoti.",
  "tika-abh08t31:34_5": "Sesaṁ vuttanayameva.",
  "tika-abh08t31:34_6": "Duhetukomakena pana kammena tadārammaṇappavattiyaṁ kammassa sahetukatadārammaṇanibbattane asamatthatāya",
  "tika-abh08t31:34_7": "sahetukajavanepi javite ahetukatadārammaṇameva hoti.",
  "tika-abh08t31:34_8": "Sesaṁ vuttanayameva.",
  "tika-abh08t31:35_0": "387-91.Tulyena pākacittenāti somanassasahagatañāṇasampayuttaasaṅkhārikena mahāvipākacittena.",
  "tika-abh08t31:35_1": "Balavārammaṇeti atimahantārammaṇe.",
  "tika-abh08t31:35_2": "Catubbidhañhi ārammaṇaṁ atimahantaṁ mahantaṁ parittaṁ atiparittanti.",
  "tika-abh08t31:35_3": "Vuttañca –",
  "tika-abh08t31:36_0": "“Tathā hi visayaṁ āhu, catudhā ettha paṇḍitā;",
  "tika-abh08t31:37_0": "Mahantātimahantato, parittātiparittato”ti.",
  "tika-abh08t31:38_0": "Atimahantādibhāvo cassa āpāthagatakāle uppajjanakacittakkhaṇavasena veditabbo.",
  "tika-abh08t31:38_1": "Tathā hi āpāthagatakkhaṇato paṭṭhāya yāva soḷasacittakkhaṇā,",
  "tika-abh08t31:38_2": "tāva vijjamānāyukaārammaṇaṁ atimahantaṁ nāma.",
  "tika-abh08t31:38_3": "Pannarasacuddasacittakkhaṇāyukaṁ mahantaṁ nāma.",
  "tika-abh08t31:38_4": "Terasacittakkhaṇato paṭṭhāya aṭṭhacittakkhaṇāyukaṁ parittaṁ nāma.",
  "tika-abh08t31:38_5": "Tato paraṁ atiparittaṁ nāma.",
  "tika-abh08t31:38_6": "Tattha atimahantārammaṇe tadārammaṇapariyosānāni vīthicittāni uppajjanti.",
  "tika-abh08t31:38_7": "Mahante javanapariyosānāni,",
  "tika-abh08t31:38_8": "natthi tadārammaṇuppādo.",
  "tika-abh08t31:38_9": "Paritte javanampi na uppajjati,",
  "tika-abh08t31:38_10": "santīraṇānantaraṁ voṭṭhabbanameva dvattikkhattuṁ pavattati.",
  "tika-abh08t31:38_11": "Atiparitte bhavaṅgacalanamattameva. Kathaṁ?",
  "tika-abh08t31:38_12": "Atimahante hi ārammaṇe pañcadvāresu yathānurūpaṁ aññatarasmiṁ dvāre āpāthagate pasādaghaṭṭanānubhāvena",
  "tika-abh08t31:38_13": "hadayavatthusannissitā bhavaṅgasantati vocchijjati,",
  "tika-abh08t31:38_14": "vocchijjamānā ca sahasā na occhijjati.",
  "tika-abh08t31:38_15": "Yathā pana vegena dhāvanto puriso antarā ṭhātukāmopi ekadvepadavāre atikkamitvāva ṭhātuṁ sakkoti,",
  "tika-abh08t31:38_16": "na pana ṭhātukāmatāya saddhiṁyeva,",
  "tika-abh08t31:38_17": "evameva dīpasikhā viya,",
  "tika-abh08t31:38_18": "gaṅgāsoto viya,",
  "tika-abh08t31:38_19": "vegena javamānā bhavaṅgasantati antarā occhijjamānāpi pasādaghaṭṭanato paraṁ dvattikkhattuṁ uppajjitvāva occhijjati.",
  "tika-abh08t31:38_20": "Tattha paṭhamacittaṁ bhavaṅgasantatiyā calanākārena uppajjanato bhavaṅgacalanaṁ nāma,",
  "tika-abh08t31:38_21": "dutiyaṁ upacchijjanavasena uppajjanato bhavaṅgupacchedo nāma.",
  "tika-abh08t31:38_22": "Calanañcettha visadisacittassa upanissayabhāvagamanaṁ.",
  "tika-abh08t31:38_23": "Vuttañca –",
  "tika-abh08t31:39_0": "“Ārammaṇantarāpāthe, dvikkhattuṁ calite mano;",
  "tika-abh08t31:40_0": "Cittantarassa hetuttaṁ, yānaṁ calanamīrita”nti.",
  "tika-abh08t31:41_0": "Yadi evaṁ dutiyassapi taṁ atthīti tampi bhavaṅgacalanamicceva vattabbanti? Saccaṁ,",
  "tika-abh08t31:41_1": "bhavaṅgassa pana upacchijjanavasena pavattivisesaṁ gahetvā purimassa nāmato visadisanāmaṁ kātuṁ “bhavaṅgupacchedo”ti vuccatīti.",
  "tika-abh08t31:41_2": "Nanu ca rūpādīhi pasāde ghaṭṭite pasādanissitasseva calanaṁ yuttaṁ,",
  "tika-abh08t31:41_3": "kathaṁ pana hadayavatthusannissitāya bhavaṅgasantatiyā calananti?",
  "tika-abh08t31:41_4": "Santativasena ekābaddhattā.",
  "tika-abh08t31:41_5": "Yathā hi bheriyā ekasmiṁ tale ṭhitasakkharāya makkhikāya nipannāya aparasmiṁ tale daṇḍādinā pahaṭe anukkamena",
  "tika-abh08t31:41_6": "bhericammavarattādīnaṁ calanena sakkharāya calitāya makkhikāya palāyanaṁ hoti,",
  "tika-abh08t31:41_7": "evameva rūpādimhi pasāde ghaṭṭite tannissayesu mahābhūtesu calitesu anukkamena taṁsambandhānaṁ sesarūpānampi",
  "tika-abh08t31:41_8": "calanena hadayavatthumhi calite tannissitassa bhavaṅgassa calanākārena pavatti hoti.",
  "tika-abh08t31:41_9": "Vuttañca –",
  "tika-abh08t31:42_0": "“Ghaṭṭite aññavatthumhi, aññanissitakampanaṁ;",
  "tika-abh08t31:43_0": "Ekābaddhena hotīti, sakkharopamayā vade”ti. ;",
  "tika-abh08t31:44_0": "Evaṁ bhavaṅgacalanabhavaṅgupacchedesu uppajjitvā niruddhesu “kiṁ nāmeta”nti vadantī viya vīthicittāni",
  "tika-abh08t31:44_1": "ārammaṇābhimukhaṁ paṭipādentī kiriyāmanodhātu uppajjati,",
  "tika-abh08t31:44_2": "tassānantaraṁ yathārahaṁ dassanādikiccaṁ sādhayamānā pañcaviññāṇadhātūsu aññatarā uppajjati,",
  "tika-abh08t31:44_3": "tadanantaraṁ tāya gahitamevārammaṇaṁ sampaṭicchamānā vipākāhetukamanodhātu uppajjati,",
  "tika-abh08t31:44_4": "tadanantaraṁ tadevārammaṇaṁ santīrayamānā vipākāhetukamanoviññāṇadhātu uppajjati,",
  "tika-abh08t31:44_5": "tadanantaraṁ tamevārammaṇaṁ vavatthāpayamānā kiriyāhetukamanoviññāṇadhātu uppajjati,",
  "tika-abh08t31:44_6": "tadanantaraṁ kāmāvacarakusalākusalakiriyajavanesu yaṁ kiñci laddhapaccayaṁ tadevārammaṇaṁ ārabbha javanaṁ hutvā yebhuyyena sattakkhattuṁ javati,",
  "tika-abh08t31:44_7": "tadanantaraṁ ekādasatadārammaṇacittesu aññataraṁ kammaṁ ārammaṇaṁ javanaṁ paccayo paricitatāti imesaṁ anurūpavasena dvikkhattuṁ uppajjati,",
  "tika-abh08t31:44_8": "tadanantaraṁ bhavaṅgapāto hoti.",
  "tika-abh08t31:45_0": "Idha ṭhatvā imissā cittaparamparāya sukhaggahaṇatthaṁ ambopamā veditabbā. Kathaṁ?",
  "tika-abh08t31:45_1": "Eko kira puriso phalitambarukkhassa heṭṭhā sasīsaṁ pārupitvā nipanno niddāyati,",
  "tika-abh08t31:45_2": "athekaṁ ambapakkaṁ vaṇṭato muccitvā tassa kaṇṇasakkhaliṁ puñchamānaṁ viya “ṭha”nti bhūmiyaṁ patati,",
  "tika-abh08t31:45_3": "so tassa saddena pabujjhitvā sīsato vatthaṁ apanetvā cakkhuṁ ummīletvā olokesi,",
  "tika-abh08t31:45_4": "tato hatthaṁ pasāretvā phalaṁ gahetvā madditvā upasiṅghitvā pakkabhāvaṁ ñatvā paribhuñjitvā mukhagataṁ saha semhena assādetvā puna tatheva niddāyati.",
  "tika-abh08t31:45_5": "Tattha tassa purisassa ambarukkhamūle niddāyanakālo viya bhavaṅgasamaṅgikālo,",
  "tika-abh08t31:45_6": "ambapakkassa patitakālo viya ārammaṇassa pasādaghaṭṭanakālo,",
  "tika-abh08t31:45_7": "patanasaddena pabuddhakālo viya manodhātuyā bhavaṅgassa āvaṭṭitakālo,",
  "tika-abh08t31:45_8": "ummīletvā olokitakālo viya cakkhuviññāṇassa dassanakiccaṁ sādhanakālo,",
  "tika-abh08t31:45_9": "hatthaṁ pasāretvā gahitakālo viya vipākamanodhātuyā ārammaṇasampaṭicchanakālo,",
  "tika-abh08t31:45_10": "gahetvā madditakālo viya vipākamanoviññāṇadhātuyā ārammaṇassa santīritakālo,",
  "tika-abh08t31:45_11": "upasiṅghitakālo viya kiriyāmanoviññāṇadhātuyā vavatthāpitakālo,",
  "tika-abh08t31:45_12": "paribhuttakālo viya javanassa ārammaṇarasaanubhavitakālo,",
  "tika-abh08t31:45_13": "mukhagataṁ saha semhena assāditakālo viya tadārammaṇassa javanena anubhūtārammaṇaanubhavanakālo,",
  "tika-abh08t31:45_14": "puna niddāyanaṁ viya puna bhavaṅgakāloti evamettha upamāsaṁsandanaṁ veditabbaṁ.",
  "tika-abh08t31:46_0": "Ayaṁ pana upamā kiṁ dīpeti?",
  "tika-abh08t31:46_1": "Ārammaṇassa pasādaghaṭṭanameva kiccaṁ,",
  "tika-abh08t31:46_2": "kiriyāmanodhātuyā bhavaṅgāvaṭṭanameva kiccaṁ,",
  "tika-abh08t31:46_3": "pañcaviññāṇadhātūnaṁ dassanādikameva kiccaṁ,",
  "tika-abh08t31:46_4": "vipākamanoviññāṇadhātuyā sampaṭicchanameva kiccaṁ,",
  "tika-abh08t31:46_5": "vipākamanoviññāṇadhātuyā santīraṇameva kiccaṁ,",
  "tika-abh08t31:46_6": "kiriyāmanoviññāṇadhātuyā vavatthāpanameva kiccaṁ,",
  "tika-abh08t31:46_7": "javanasseva pana ārammaṇarasānubhavanaṁ tadārammaṇassa etena anubhūtasseva anubhavananti evaṁ kiccavasena dhammānaṁ aññamaññāsaṁkiṇṇataṁ dīpeti,",
  "tika-abh08t31:46_8": "evaṁ pavattamānaṁ pana cittaṁ “tvaṁ āvajjanaṁ nāma hohi,",
  "tika-abh08t31:46_9": "tvaṁ dassanādīsu aññataraṁ,",
  "tika-abh08t31:46_10": "tvaṁ sampaṭicchanaṁ nāmā”tiādinā niyuñjake kārake asatipi cittaniyāmavaseneva pavattatīti veditabbaṁ.",
  "tika-abh08t31:46_11": "Taṁ pana cittaniyāmaṁ saddhiṁ utuniyāmādīhi paricchedāvasāne vakkhati.",
  "tika-abh08t31:46_12": "Ayaṁ tāva atimahantārammaṇe cittappavattivibhāvanā.",
  "tika-abh08t31:47_0": "Mahantārammaṇe pana tadārammaṇuppādassa abhāvato tasmiṁ āpāthagate vuttanayena javanapariyosānesu vīthicittesu uppannesu bhavaṅgapātova hoti,",
  "tika-abh08t31:47_1": "ārammaṇassa pana parikkhīṇāyukattā ekacittakkhaṇikappamāṇepi vā āyumhi sati samāsannamaraṇo viya puriso dubbalabhāvato tadārammaṇaṁ nuppajjati.",
  "tika-abh08t31:47_2": "Apica tadārammaṇamuppajjantaṁ niyamato dvikkhattumeva uppajjati,",
  "tika-abh08t31:47_3": "na ekavāraṁ.",
  "tika-abh08t31:47_4": "Ekacittakkhaṇāvasiṭṭhe ca ārammaṇe ekasmiṁ tadārammaṇe uppannesu dutiyassa uppajjanakāle tassa niruddhattā nuppajjati.",
  "tika-abh08t31:47_5": "Na hi dvīsu tadārammaṇesu ekaṁ paccuppannārammaṇaṁ,",
  "tika-abh08t31:47_6": "ekaṁ atītārammaṇaṁ hoti,",
  "tika-abh08t31:47_7": "tasmā dutiyassa anuppattiyā paṭhamampi nuppajjatīti.",
  "tika-abh08t31:47_8": "Majjhimaṭṭhakathāyaṁ pana sakimpi tadārammaṇassa pavatti vuttā.",
  "tika-abh08t31:47_9": "Paramatthavinicchayepi ca tameva vādaṁ sampaṭicchitvā “sakiṁ dve vā tadālamba”nti vuttaṁ.",
  "tika-abh08t31:47_10": "Abhidhammaṭṭhakathāyaṁ pana “cittappavattigaṇanāyaṁ sabbavāresu dve eva cittavārāni āgatānī”ti vatvā taṁ na sampaṭicchitaṁ,",
  "tika-abh08t31:47_11": "tasmā mahantārammaṇe javanāvasāne bhavaṅgapātova hoti,",
  "tika-abh08t31:47_12": "natthi tadārammaṇuppādo,",
  "tika-abh08t31:47_13": "ayañca tadārammaṇehi tucchatāya “moghavāro”ti vuccati.",
  "tika-abh08t31:48_0": "Parittārammaṇe javanuppādassapi abhāvato santīraṇāvasānesu vīthicittesu uppannesu tadanantaraṁ voṭṭhabbanameva",
  "tika-abh08t31:48_1": "āsevanaṁ labhitvā javanaṭṭhāne ṭhatvā dvikkhattuṁ pavattati,",
  "tika-abh08t31:48_2": "tato bhavaṅgapāto hoti.",
  "tika-abh08t31:48_3": "Voṭṭhabbanaṁ pana appatvā antarā cakkhuviññāṇādikaṁ patvā nivattissatīti netaṁ ṭhānaṁ vijjati.",
  "tika-abh08t31:48_4": "Javanaṁ pana ārammaṇassa appāyukabhāvena paridubbalattā nuppajjati.",
  "tika-abh08t31:48_5": "Tañhi uppajjamānaṁ sattacittakkhaṇāyukeyeva uppajjati,",
  "tika-abh08t31:48_6": "katipayacittakkhaṇāyuke pana paṭhamajavanameva nuppajjati.",
  "tika-abh08t31:48_7": "Tadanuppattiyañhi itarānipi nuppajjanti,",
  "tika-abh08t31:48_8": "tasmā parittārammaṇe natthi javanuppādoti ayaṁ dutiyo moghavāro aṭṭhakathāya vutto.",
  "tika-abh08t31:48_9": "Ṭīkākāro pana tathā asampaṭicchitvā aññathā dutiyamoghavāraṁ pakappeti.",
  "tika-abh08t31:48_10": "Vuttañhi tena tīsu moghavāresu dutiyamoghavāro upaparikkhitvā gahetabbo.",
  "tika-abh08t31:49_0": "Yadi hi anulome vedanāttike paṭiccavārādīsu “āsevanapaccayā na magge dve,",
  "tika-abh08t31:49_1": "namaggapaccayā āsevane dve”ti ca vuttaṁ siyā,",
  "tika-abh08t31:49_2": "sopi moghavāro labbheyya.",
  "tika-abh08t31:49_3": "Yadi ca voṭṭhabbanampi āsevanapaccayo siyā,",
  "tika-abh08t31:49_4": "kusalākusalānampi siyā.",
  "tika-abh08t31:49_5": "Na hi āsevanapaccayaṁ laddhuṁ yuttassa āsevanapaccayabhāvī dhammo āsevanapaccayo hotīti avutto atthi.",
  "tika-abh08t31:49_6": "Voṭṭhabbanassa pana kusalākusalānaṁ āsevanapaccayabhāvo na vutto.",
  "tika-abh08t31:49_7": "“Kusalaṁ dhammaṁ paṭicca kusalo dhammo uppajjati nāsevanapaccayā.",
  "tika-abh08t31:49_8": "Akusalaṁ dhammaṁ paṭicca akusalo dhammo uppajjati nāsevanapaccayā”ti vacanato paṭikkhittova.",
  "tika-abh08t31:49_9": "Athāpi siyā “asamānavedanānaṁ vasenevaṁ vutta”nti,",
  "tika-abh08t31:49_10": "evampi yathā “āvajjanā kusalānaṁ khandhānaṁ,",
  "tika-abh08t31:49_11": "akusalānaṁ khandhānaṁ anantarapaccayena paccayo”ti vuttaṁ,",
  "tika-abh08t31:49_12": "evaṁ “āsevanapaccayena paccayo”tipi vattabbaṁ siyā.",
  "tika-abh08t31:49_13": "Jātibhedā na vuttanti ce,",
  "tika-abh08t31:49_14": "“bhūmibhinnassa kāmāvacarassa rūpāvacarādīnaṁ āsevanapaccayabhāvo viya jātibhinnassapi bhaveyyā”ti vattabbo eva siyā,",
  "tika-abh08t31:49_15": "abhinnajātikassa ca vasena yathā “āvajjanā sahetukānaṁ khandhānaṁ anantarapaccayena paccayo”ti vuttaṁ,",
  "tika-abh08t31:49_16": "evaṁ “āsevanapaccayena paccayo”tipi vattabbaṁ siyā,",
  "tika-abh08t31:49_17": "na tu vuttaṁ,",
  "tika-abh08t31:49_18": "tasmā vedanāttikepi saṁkhittāya gaṇanāya “āsevanapaccayā namagge ekaṁ,",
  "tika-abh08t31:49_19": "namaggapaccayā āsevane eka”nti evaṁ gaṇanāya niddhāriyamānāya voṭṭhabbanassa āsevanapaccayattābhāvā yathāvuttappakāro",
  "tika-abh08t31:49_20": "dutiyo moghavāro vīmaṁsitvā gahetabbo.",
  "tika-abh08t31:49_21": "Voṭṭhabbanaṁ pana vīthivipākasantatiyā āvaṭṭanato “āvajjanā”icceva vuttaṁ.",
  "tika-abh08t31:49_22": "Tato visadisassa javanassa karaṇato manasikāro ca.",
  "tika-abh08t31:49_23": "Evañca katvā paṭṭhāne “voṭṭhabbanaṁ kusalānaṁ khandhānaṁ anantarapaccayena paccayo”tiādi na vuttaṁ,",
  "tika-abh08t31:49_24": "“āvajjanā”icceva vuttaṁ,",
  "tika-abh08t31:49_25": "tasmā voṭṭhabbanato catunnaṁ vā pañcannaṁ vā javanānaṁ ārammaṇapurejātaṁ bhavituṁ asakkontaṁ rūpādiāvajjanādīnaṁ paccayo bhavituṁ na sakkoti,",
  "tika-abh08t31:49_26": "ayametassa sabhāvoti javanāpāripūriyā dutiyo moghavāro dassetuṁ yutto siyāti.",
  "tika-abh08t31:50_0": "Ayañhi ācariyassa adhippāyo –",
  "tika-abh08t31:50_1": "yadi voṭṭhabbanampi āsevanapaccayo siyā,",
  "tika-abh08t31:50_2": "yathā “sukhāya vedanāya sampayuttaṁ dhammaṁ paṭicca sukhāya vedanāya sampayutto dhammo uppajjati āsevanapaccayā namaggapaccayā”ti anulomapaccaniye,",
  "tika-abh08t31:50_3": "paccaniyānulome ca “sukhā…pe…",
  "tika-abh08t31:50_4": "namaggapaccayā āsevanapaccayā”ti ca vuttaṁ hasituppādacittavasena,",
  "tika-abh08t31:50_5": "evampi voṭṭhabbanavasena “adukkhamasukhāya vedanāya sampayuttaṁ dhammaṁ paṭiccā”tiādinā pubbe vuttanayena pāṭho siyā.",
  "tika-abh08t31:50_6": "Tathā ca sati vāradvayavasena gaṇanāya “āsevanapaccayā namagge dve,",
  "tika-abh08t31:50_7": "namaggapaccayā āsevane dve”ti ca vattabbaṁ siyā,",
  "tika-abh08t31:50_8": "na pana vuttaṁ,",
  "tika-abh08t31:50_9": "“āsevanapaccayā namagge ekaṁ,",
  "tika-abh08t31:50_10": "namaggapaccayā āsevane eka”nticceva vuttaṁ.",
  "tika-abh08t31:50_11": "Apica yadi hi voṭṭhabbanampi āsevanapaccayo siyā,",
  "tika-abh08t31:50_12": "dutiyamoghavāro viya purimavāresupi siyā.",
  "tika-abh08t31:50_13": "Tathā ca sati attano viya kusalākusalānampi siyā.",
  "tika-abh08t31:50_14": "Na hi āsevanapaccayaṁ laddhuṁ yuttassa āsevanapaccayabhāvī dhammo āsevanapaccayo hotīti avutto atthi",
  "tika-abh08t31:50_15": "“purimā purimā kusalā khandhā”tiādinā anavasesato vuttattā,",
  "tika-abh08t31:50_16": "voṭṭhabbanassa pana avutto “abyākato dhammo kusalassa dhammassa āsevanapaccayena paccayo”tiādivacanassa abhāvato.",
  "tika-abh08t31:50_17": "Na kevalaṁ avuttova,",
  "tika-abh08t31:50_18": "atha kho “kusalaṁ dhammaṁ paṭicca kusalo dhammo uppajjati,",
  "tika-abh08t31:50_19": "akusalaṁ dhammaṁ paṭicca akusalo dhammo uppajjatī”ti phassādikusalākusaladhamme paṭicca sahajātādipaccayavasena",
  "tika-abh08t31:50_20": "kusalākusalassa uppattiṁ vatvā paṭhamajavanassa voṭṭhabbanato āsevanapaccayālābhaṁ sandhāya “nāsevanapaccayā”ti",
  "tika-abh08t31:50_21": "paṭikkhittova.",
  "tika-abh08t31:51_0": "Athāpettha samodhānaṁ siyā,",
  "tika-abh08t31:51_1": "samānavedanānaṁ eva āsevanapaccayabhāvassa dassanato voṭṭhabbanena asamānavedanānaṁ kusalākusalānaṁ vasenāyaṁ paṭikkhepo katoti.",
  "tika-abh08t31:51_2": "Evampi sati yathā “āvajjanā kusalānaṁ khandhānaṁ akusalānaṁ khandhānaṁ anantarapaccayena paccayo”ti vuttaṁ,",
  "tika-abh08t31:51_3": "evaṁ samānavedanāvasena “āsevanapaccayena paccayo”tipi vattabbaṁ siyā.",
  "tika-abh08t31:51_4": "Atha voṭṭhabbanassa kusalākusalehi bhinnajātikattā tassa tesaṁ āsevanapaccayabhāvo na vuttoti ce.",
  "tika-abh08t31:51_5": "Yathā bhūmivasena bhinnassa gotrabhuvodānavasena ṭhitassa kāmāvacarassa rūpāvacarādīnaṁ āsevanabhāvo dissati,",
  "tika-abh08t31:51_6": "evaṁ jātivasena bhinnassa voṭṭhabbanassa āsevanapaccayabhāve na koci vibandho,",
  "tika-abh08t31:51_7": "apica abhinnavedanassa,",
  "tika-abh08t31:51_8": "abhinnajātikassa ca upekkhāsahagatamahākiriyacittassa vasena yathā “āvajjanā sahetukānaṁ khandhānaṁ anantarapaccayena paccayo”ti vuttaṁ,",
  "tika-abh08t31:51_9": "evaṁ “āsevanapaccayena paccayo”tipi vattabbaṁ siyā,",
  "tika-abh08t31:51_10": "na tu vuttaṁ,",
  "tika-abh08t31:51_11": "tasmā vedanāttikepi voṭṭhabbanassa āsevanapaccayattassa abhāvā voṭṭhabbanassa āsevanabhāvadassanavasena vutto dutiyo moghavāro vīmaṁsitvā gahetabbo.",
  "tika-abh08t31:51_12": "Voṭṭhabbanāvajjanānaṁ pana anatthantarabhāvato āvajjanāya ca kusalākusalānaṁ anantarapaccayabhāvassa",
  "tika-abh08t31:51_13": "vuttattā sati uppattiyaṁ voṭṭhabbanaṁ kāmāvacarakusalākusalakiriyājavanānaṁ ekantato anantarapaccayabhāveneva vatteyya,",
  "tika-abh08t31:51_14": "na pana aññathāti muñchāmaraṇāsannavelādīsu javanāpāripūriyā mandībhūtavegatāya ayaṁ dassetabboti.",
  "tika-abh08t31:52_0": "Ācariyadhammapālattherena panettha idaṁ vuttaṁ –",
  "tika-abh08t31:52_1": "“yaṁ javanabhāvappattaṁ,",
  "tika-abh08t31:52_2": "taṁ chinnamūlarukkhapupphaṁ viyā”ti vakkhamānattā anupacchinnabhavamūlānaṁ pavattassa voṭṭhabbanassa kiriyabhāvo na siyā,",
  "tika-abh08t31:52_3": "vutto ca “yasmiṁ samaye manoviññāṇadhātu uppannā kiriyā nevakusalā, nākusalā,",
  "tika-abh08t31:52_4": "na ca kammavipākā upekkhāsahagatā”ti,",
  "tika-abh08t31:52_5": "tasmā aṭṭhakathāyaṁ “javanaṭṭhāne ṭhatvā”ti vacanaṁ javanassa uppajjanaṭṭhāne dvikkhattuṁ pavattitvā na javanabhāvenāti adhippāyena vuttaṁ,",
  "tika-abh08t31:52_6": "“āsevanaṁ labhitvā”ti ca “āsevanaṁ viya āsevana”nti vutte na koci virodhoti.",
  "tika-abh08t31:52_7": "Vipphārikassa pana sato dvikkhattuṁ pavattiyevettha āsevanasadisatā.",
  "tika-abh08t31:52_8": "Vipphārikatāya hi viññattisamuṭṭhāpakattañcassa vuccati.",
  "tika-abh08t31:52_9": "Vipphārikampi javanaṁ viya anekakkhattuṁ appavattiyā dubbalattā na nippariyāyato āsevanapaccayabhāvena",
  "tika-abh08t31:52_10": "pavatteyyāti na imassa pāṭhe āsevanattaṁ vuttaṁ.",
  "tika-abh08t31:52_11": "Aṭṭhakathāyaṁ pana pariyāyato vuttaṁ,",
  "tika-abh08t31:52_12": "yathā phalacittesu maggaṅgaṁ maggapariyāpannanti.",
  "tika-abh08t31:52_13": "Yadipi “javanāpāripūriyā…pe…",
  "tika-abh08t31:52_14": "yutto”ti vuttaṁ,",
  "tika-abh08t31:52_15": "“āvajjanādīnaṁ paccayo bhavituṁ na sakkotī”ti pana vuttattā cittappavattivasena paṭhamamoghavārato etassa na koci visesoti.",
  "tika-abh08t31:53_0": "Cakkhussāpāthamāgateti cakkhudvārassa yogyadesāvaṭṭhānavasena āpāthamāgate.",
  "tika-abh08t31:53_1": "Tāyāti manodhātuyā bhavaṅgāvaṭṭane pākaṭatāya kiriyāmanodhātuṁ paccāmasati.",
  "tika-abh08t31:53_2": "Āvaṭṭiteti santativasena pavattituṁ adatvā nivattite,",
  "tika-abh08t31:53_3": "pariṇāmite vā.",
  "tika-abh08t31:53_4": "Jātesu jāyateti sambandho.",
  "tika-abh08t31:53_5": "Gateti niruddhe.",
  "tika-abh08t31:53_6": "Tadevāti javanānubhūtameva iṭṭhārammaṇaṁ.",
  "tika-abh08t31:53_7": "Tenevāti javanaṁ hutvā niruddhena tena kāmāvacarakusalacittena.",
  "tika-abh08t31:53_8": "Tadārammaṇasaññitanti javanaggahiteyeva ārammaṇe pavattanato “brahmassaro”tiādīsu viya tassa ārammaṇaṁ",
  "tika-abh08t31:53_9": "ārammaṇamassāti majjhapadalopavasena tadārammaṇanti saññitaṁ.",
  "tika-abh08t31:53_10": "Tulyatoti ārammaṇato visadisabhāvepi somanassasahagatādinā sadisattā.",
  "tika-abh08t31:53_11": "Mūlasadisaṁ bhavaṅgaṁ mūlabhavaṅgaṁ.",
  "tika-abh08t31:53_12": "Tadārammaṇampi bhavaṅgasabhāvattā “bhavaṅga”nti vuccati yathā “sahetukaṁ bhavaṅgaṁ ahetukassa bhavaṅgassa anantarapaccayena paccayo”ti.",
  "tika-abh08t31:53_13": "Ettha hi paṭisandhicitte eva pavattiyaṁ “bhavaṅga”nti vuccamāne na tassa hetuvasena bhedoti “sahetukaṁ",
  "tika-abh08t31:53_14": "bhavaṅgaṁ ahetukassa bhavaṅgassa anantarapaccayena paccayo”ti na sakkā vattuṁ.",
  "tika-abh08t31:53_15": "Nāpi cetaṁ “sahetukaṁ cutiṁ ahetukapaṭisandhiñca sandhāya vutta”nti sakkā viññātuṁ.",
  "tika-abh08t31:53_16": "Bhavassa aṅgabhāvābhāvato cuticittassa bhavaṅgavohārālābhatoti “sahetukaṁ bhavaṅga”nti tadārammaṇaṁ vuttanti viññāyati.",
  "tika-abh08t31:53_17": "“Tadārammaṇasaññita”nti vatvā “mūlabhavaṅganti vuccatī”ti vuttattā nāmadvayampi imassa labbhatīti dīpitaṁ hoti.",
  "tika-abh08t31:54_0": "392.Tañcāti tadārammaṇañca. Etthāti imesu vīthicittesu. Gaṇanūpagacittānīti vipākagaṇanūpagacittāni.",
  "tika-abh08t31:55_0": "394.Asamānattāti asaṅkhārikabhāvena asamānattā.",
  "tika-abh08t31:56_0": "396.",
  "tika-abh08t31:56_1": "Purimāni pañca vipākacittāni iminā saddhiṁ cha hontīti sambandho.",
  "tika-abh08t31:56_2": "Ettha ca yebhuyyato iṭṭhārammaṇe somanassappavattivasena somanassasahagatajavanānantarameva somanassatadārammaṇaṁ vuttaṁ.",
  "tika-abh08t31:56_3": "Javanassa pana pakappetvā ārammaṇaggahaṇasabbhāvato,",
  "tika-abh08t31:56_4": "vipākassa ca tadabhāvato iṭṭhārammaṇe upekkhāsahagatajavanesupi javitesu somanassasahagatameva tadārammaṇaṁ hoti.",
  "tika-abh08t31:57_0": "399-403.Tasmiṁ dvāreti tasmiṁyeva cakkhudvāre.",
  "tika-abh08t31:57_1": "Vedanā parivattatīti kammassa somanassasahagatabhāvepi ārammaṇassa iṭṭhamajjhattatāya somanassavedanā parivattitvā upekkhāvedanā hoti.",
  "tika-abh08t31:57_2": "Atha vā heṭṭhā vipākavedanāya somanassabhāvepi iṭṭhārammaṇassa majjhattabhāvena taṁvasena vedanā parivattatīti attho.",
  "tika-abh08t31:58_0": "Javanesu javitesūti sambandho.",
  "tika-abh08t31:58_1": "“Javitesu catūsvapī”ti vā pāṭho.",
  "tika-abh08t31:58_2": "Jāyareti tadārammaṇavasena jāyanti.",
  "tika-abh08t31:58_3": "Vedanāyāti vedanāya karaṇabhūtāya.",
  "tika-abh08t31:58_4": "Asamānattāti paṭisandhiyā saha asamānattā.",
  "tika-abh08t31:58_5": "Purimehīti heṭṭhā vuttatadārammaṇacatukkato.",
  "tika-abh08t31:58_6": "Atha vā “purimehi asamānattā” icceva yojanā.",
  "tika-abh08t31:58_7": "Purimehi saha asamānabhāve vutte tesaṁ sandhiyā saha asamānabhāvopi vuttova hotīti cattāri nāmato piṭṭhibhavaṅgāni ca hontīti yojanā.",
  "tika-abh08t31:58_8": "Ca-saddena āgantukabhavaṅgāni,",
  "tika-abh08t31:58_9": "tadārammaṇāni ca hontīti dasseti.",
  "tika-abh08t31:58_10": "Etthāpi ca yebhuyyena iṭṭhamajjhattārammaṇe upekkhāsahagatajavanassa uppajjanato upekkhāsahagatajavanānantarameva upekkhāsahagatatadārammaṇaṁ vuttaṁ,",
  "tika-abh08t31:58_11": "heṭṭhā vuttanayena pana upekkhāsahagatatadārammaṇaṁ hoti.",
  "tika-abh08t31:58_12": "Ñāṇasampayuttādīsu javitesu ñāṇavippayuttatadārammaṇānaṁ sambhavo heṭṭhā vuttanayena veditabbo.",
  "tika-abh08t31:58_13": "Kiñcāpi asaṅkhārasasaṅkhāravidhānaṁ javanavasena vuttaṁ,",
  "tika-abh08t31:58_14": "tathāpi utubhojanādipaccayānaṁ dubbalabhāve javanasseva asaṅkhārikattābhāvato asaṅkhārajavanāvasāne asaṅkhārameva tadārammaṇaṁ hoti,",
  "tika-abh08t31:58_15": "na sasaṅkhāranti niyamo.",
  "tika-abh08t31:58_16": "Paccayassa pana balavabhāve satipi paresaṁ ussāhabalena sasaṅkhārassa javanassa sambhavato sasaṅkhārajavanāvasāne sasaṅkhārameva tadārammaṇaṁ hoti,",
  "tika-abh08t31:58_17": "sasaṅkhārikattābhāvato asaṅkhārajavanāvasāne asaṅkhāramevāti niyamo natthīti asaṅkhārajavanāvasāne asaṅkhārampi sasaṅkhārampi tadārammaṇaṁ hoti,",
  "tika-abh08t31:58_18": "sasaṅkhārajavanāvasāne sasaṅkhārampi asaṅkhārampi tadārammaṇaṁ hoti.",
  "tika-abh08t31:59_0": "Pañcimānīti iṭṭhamajjhattārammaṇe vuttāni upekkhāsahagatasantīraṇādīni pañca vipākāni.",
  "tika-abh08t31:59_1": "Purimehi sattahīti iṭṭhārammaṇe vuttehi cakkhuviññāṇādīhi sattahi viniddise cakkhudvārasminti adhippāyo.",
  "tika-abh08t31:60_0": "405-6.Ekāyacetanāyāti ekāya tihetukasomanassasahagataasaṅkhārikacetanāya.",
  "tika-abh08t31:60_1": "Evaṁ samasaṭṭhi vipākāni uppajjantīti sambandho.",
  "tika-abh08t31:60_2": "Yasmā pana cakkhudvārādīsu anuppajjitvā sotadvārādīsuyeva uppajjamānā sotaviññāṇādayo viya pañcasu dvāresu",
  "tika-abh08t31:60_3": "anuppajjitvā manodvāreyeva uppajjamāno kāmāvacaravipāko natthi,",
  "tika-abh08t31:60_4": "tasmā manodvāre vipākappavatti na vuttā.",
  "tika-abh08t31:60_5": "Atha vā cakkhudvāre gahitānameva manodhātumanoviññāṇadhātūnaṁ sotadvārādīsupi gahaṇena pañcadvāresu gahitāya",
  "tika-abh08t31:60_6": "manoviññāṇadhātuyā manodvārepi gahaṇanayadassanaṁ kataṁ hoti,",
  "tika-abh08t31:60_7": "evaṁ sati chasu dvāresupi samasattati vipākāni honti.",
  "tika-abh08t31:60_8": "Atha vā manodvāre labbhamānāyapi pañcadvārappavattāya manoviññāṇadhātuyā manodvāre aggahaṇena sotadvārādīsu",
  "tika-abh08t31:60_9": "labbhamānānampi cakkhudvāre gahitamanodhātumanoviññāṇadhātūnaṁ sotadvārādīsu aggahaṇassa nayadassanaṁ",
  "tika-abh08t31:60_10": "kataṁ hoti,",
  "tika-abh08t31:60_11": "evaṁ sati pañcadvāresu soḷasa vipākāni honti.",
  "tika-abh08t31:60_12": "Evañca katvā vuttaṁ “gahitāggahaṇenā”tiādi.",
  "tika-abh08t31:61_0": "408-9.Tīhi vipākehīti tehi tīhi kusalacittehi samānehi tīhi vipākehi dinnāya paṭisandhiyāti sambandho.",
  "tika-abh08t31:61_1": "Upekkhāsahitadvayeti upekkhāsahagatapaṭisandhiyugaḷe.",
  "tika-abh08t31:61_2": "Idha ṭhatvā nāḷiyantūpamā veditabbā. Kathaṁ?",
  "tika-abh08t31:61_3": "Ucchupīḷanasamaye kira ekasmā gāmā ekādasa yantavāhā nikkhamitvā ekaṁ ucchuvāṭaṁ disvā tassa paripakkabhāvaṁ",
  "tika-abh08t31:61_4": "ñatvā ucchusāmikaṁ upasaṅkamitvā “yantavāhā maya”nti ārocesuṁ.",
  "tika-abh08t31:61_5": "So “ahaṁ tumheyeva pariyesissāmī”ti ucchusālaṁ gahetvā agamāsi.",
  "tika-abh08t31:61_6": "Te tattha nāḷiyantaṁ yojetvā “mayaṁ ekādasa janā aparampi ekaṁ laddhuṁ vaṭṭati,",
  "tika-abh08t31:61_7": "vattanena gaṇhathā”ti āhaṁsu.",
  "tika-abh08t31:61_8": "Ucchusāmiko “ahameva sahāyo bhavissāmī”ti ucchusālaṁ pūrāpetvā tesaṁ sahāyo ahosi.",
  "tika-abh08t31:61_9": "Te attano attano kiccāni katvā phāṇitapācakena ucchurase pakke guḷe baddhe ucchusāmikena tulayitvā bhāgesu",
  "tika-abh08t31:61_10": "dinnesu attano attano bhāgaṁ ādāya sālaṁ sālasāmikaṁ paṭicchāpetvā eteneva upāyena aparāsupi catūsu sālāsu",
  "tika-abh08t31:61_11": "kammaṁ katvā pakkamiṁsu.",
  "tika-abh08t31:61_12": "Tattha pañca yantasālā viya pañca pasādā daṭṭhabbā,",
  "tika-abh08t31:61_13": "pañca ucchuvāṭā viya pañca ārammaṇāni,",
  "tika-abh08t31:61_14": "ekādasa vicaraṇakayantavāhā viya ekādasa vipākacittāni,",
  "tika-abh08t31:61_15": "pañca ucchusālasāmino viya pañca viññāṇāni,",
  "tika-abh08t31:61_16": "paṭhamakasālāya sālasāmikena saddhiṁ dvādasannaṁ janānaṁ ekato hutvā katakammānaṁ bhāgaggahaṇakālo viya",
  "tika-abh08t31:61_17": "ekādasannaṁ vipākacittānaṁ cakkhuviññāṇena saddhiṁ ekato hutvā cakkhudvāre rūpārammaṇe sakasakakiccakaraṇakālo,",
  "tika-abh08t31:61_18": "sālasāmikassa sālāya sampaṭicchitakālo viya cakkhuviññāṇassa dvārasaṅkantiakaraṇaṁ,",
  "tika-abh08t31:61_19": "dutiyatatiyacatutthapañcamasālāya dvādasannaṁ ekato hutvā katakammānaṁ bhāgaggahaṇakālo viya ekādasannaṁ",
  "tika-abh08t31:61_20": "vipākacittānaṁ kāyaviññāṇena saddhiṁ ekato hutvā kāyadvāre phoṭṭhabbārammaṇe sakasakakiccakaraṇakālo,",
  "tika-abh08t31:61_21": "sāmikassa sampaṭicchitakālo viya kāyaviññāṇassa dvārasaṅkantiakaraṇaṁ veditabbaṁ.",
  "tika-abh08t31:62_0": "414.Assāti imassa bījassa. Hetupavattitoti paccayappavattito.",
  "tika-abh08t31:63_0": "415.",
  "tika-abh08t31:63_1": "Idāni tihetukomakakammena gahitaduhetukapaṭisandhikassa vipākappavatti duhetukukkaṭṭhena gahitaduhetukapaṭisandhikassa",
  "tika-abh08t31:63_2": "vipākappavattiyā samānāti taṁ ṭhapetvā duhetukakammena gahitaduhetukapaṭisandhikasseva vipākappavattiṁ",
  "tika-abh08t31:63_3": "dassetuṁ “duhetukena kammenā”tiādi vuttaṁ.",
  "tika-abh08t31:64_0": "418-9.",
  "tika-abh08t31:64_1": "Duhetukapaṭisandhikassa kāmāvacaratihetukajavanānaṁ sambhavepi kammasarikkhakāneva javanāni dassetuṁ “somanassa…pe…",
  "tika-abh08t31:64_2": "duhetuke”ti vuttaṁ.",
  "tika-abh08t31:64_3": "Tihetukajavanāvasānepi panassa paṭisandhidāyakakammaṁ tihetukavipākadāne asamatthanti tihetukatadārammaṇābhāvato,",
  "tika-abh08t31:64_4": "javanassa ca kammasarikkhakahetuvasena duhetukabhāvato duhetukatadārammaṇameva hoti.",
  "tika-abh08t31:65_0": "424.Imāni ca bhavaṅgānīti imāni cattāri mūlāgantukapiṭṭhibhavaṅgāni. Aṭṭha hīti aṭṭheva.",
  "tika-abh08t31:66_0": "426.Sotaghānādināti sotaghānādiviññāṇehi.",
  "tika-abh08t31:66_1": "Etthāpi ambopamā pākaṭikāva.",
  "tika-abh08t31:66_2": "Yantavāhopamāya panettha satta yantavāhā tehi hatthayante nāma sajjite sālasāmikaṁ aṭṭhamaṁ katvā vuttanayānusāreneva yojanā veditabbā.",
  "tika-abh08t31:67_0": "434-6.Vuddhimupetassāti mātukucchito nikkhamitvā saṁvarāsaṁvare paṭṭhapetuṁ samatthabhāvena vuḍḍhippattassa.",
  "tika-abh08t31:67_1": "Kiñcāpi ahetukapaṭisandhikassa kammasarikkhakajavanameva dassetuṁ “duhetūnaṁ…pe…",
  "tika-abh08t31:67_2": "vasānasmi”nti vuttaṁ.",
  "tika-abh08t31:67_3": "Tihetukajavanampi pana tesaṁ javati,",
  "tika-abh08t31:67_4": "javanassa duhetukabhāvepi kammassa duhetukavipākadāne asamatthatāya “ahetuka…pe…",
  "tika-abh08t31:67_5": "jāyate”ti vuttaṁ.",
  "tika-abh08t31:68_0": "443-8.“Ahetupaṭisandhissā”tiādīsu adhippāyo heṭṭhā āgatova.",
  "tika-abh08t31:68_1": "Apāyesu paṭisandhidāyakakammena paṭisandhito hīnatadārammaṇassa anipphannato tassa labbhamānaṭṭhānameva dassetuṁ “sugatiya”nti vuttaṁ,",
  "tika-abh08t31:68_2": "kāmāvacarasugatiyanti attho.",
  "tika-abh08t31:68_3": "Tenāti tena jātapaṭisandhivipākena.",
  "tika-abh08t31:68_4": "“Catūsu apāyesu labbhatī”ti vatvā tassa visayadassanatthaṁ “thero nerayikāna”ntiādi vuttaṁ.",
  "tika-abh08t31:68_5": "Theroti nirayacārikāya pākaṭattā mahāmoggallānattheramāha.",
  "tika-abh08t31:68_6": "Niraye bhavā nerayikā.",
  "tika-abh08t31:68_7": "Dhammaṁ desetīti niraye padumaṁ māpetvā padumakaṇṇikāya nisinno dhammaṁ deseti.",
  "tika-abh08t31:68_8": "Vassatīti antohetvatthaṁ katvā vuttaṁ,",
  "tika-abh08t31:68_9": "vassāpetīti attho.",
  "tika-abh08t31:68_10": "Theraṁ disvāti therassa dassanahetu.",
  "tika-abh08t31:68_11": "Iminā indanīlapaṭimāvaṇṇassa therassa iṭṭhārammaṇabhāvena kusalavipākacakkhuviññāṇuppattiyā kāraṇaṁ dasseti.",
  "tika-abh08t31:68_12": "Esa nayo “dhammaṁ sutvā”tiādīsupi.",
  "tika-abh08t31:68_13": "Gandhanti tena māpitagandhaṁ.",
  "tika-abh08t31:68_14": "Aṭṭhakathāyaṁ pana “candanavane divāvihāraṁ nisinnassa cīvaragandha”nti vuttaṁ.",
  "tika-abh08t31:68_15": "Ghāyatanti ghāyantānaṁ.",
  "tika-abh08t31:68_16": "Santīraṇadvayanti atiiṭṭhamajjhattassa gandhādino vasena santīraṇadvayaṁ.",
  "tika-abh08t31:68_17": "Kusalavipākānaṁ,",
  "tika-abh08t31:68_18": "iṭṭhārammaṇassa ca niraye sambhavadīpanena sesāpāyattayepi sambhavo dassitova hoti.",
  "tika-abh08t31:69_0": "450.",
  "tika-abh08t31:69_1": "Niyamoyeva niyamattaṁ,",
  "tika-abh08t31:69_2": "tadārammaṇacittampi javanena niyāmitanti vuttaniyamoti attho.",
  "tika-abh08t31:69_3": "Kusalaṁ pana sandhāyāti kusalajavanaṁ sandhāya dīpitaṁ aṭṭhakathāyaṁ,",
  "tika-abh08t31:69_4": "kusalassa viya akusalassa sadisavipākābhāvatoti adhippāyo.",
  "tika-abh08t31:69_5": "Ettha ca kusalajavanānantaraṁ sahetukatadārammaṇasseva vacanaṁ.",
  "tika-abh08t31:69_6": "Javanassa kammasarikkhakahetuvasena sahetukattā javanānurūpato vuttaṁ.",
  "tika-abh08t31:69_7": "Paricitavasena pana aññakammenāpi taṁ ahetukatadārammaṇaṁ na hotīti na vattabbaṁ.",
  "tika-abh08t31:69_8": "Na hi paṭisandhijanakameva kammaṁ tadārammaṇaṁ janeti,",
  "tika-abh08t31:69_9": "atha kho aññakammampi paṭisandhidāyakakammena nibbattetabbatadārammaṇato visadisampi nibbattetīti.",
  "tika-abh08t31:69_10": "Akusalajavanānantarañca ahetukatadārammaṇampi javanassa kammasarikkhakahetukattā tadanurūpato vuttaṁ.",
  "tika-abh08t31:69_11": "Yathāvuttanayena pana sahetukatadārammaṇampi na hotīti natthi.",
  "tika-abh08t31:70_0": "456-7.",
  "tika-abh08t31:70_1": "Ettāvatā tipiṭakacūḷanāgattheravāde soḷasa vipākacittāni saddhiṁ dvādasakamaggena ceva ahetukaṭṭhakena",
  "tika-abh08t31:70_2": "ca vibhāvetvā moravāpivāsimahādattattheravāde visesābhāvato taṁ anāmasitvā mahādhammarakkhitattheravāde",
  "tika-abh08t31:70_3": "kusalākusalakiriyavasena piṇḍitvā dassitānaṁ piṇḍajavanānaṁ vasena tadārammaṇaṁ dassetuṁ “somanassayute",
  "tika-abh08t31:70_4": "citte”tiādi vuttaṁ.",
  "tika-abh08t31:70_5": "Somanassa…pe…",
  "tika-abh08t31:70_6": "javiteti iṭṭhārammaṇe kusalākusalakiriyābyākatavasena somanassayutesu terasasu javanacittesu javitesu.",
  "tika-abh08t31:70_7": "Gavesitabbā…pe…",
  "tika-abh08t31:70_8": "mānasāti heṭṭhā vuttanayena somanassasahagatāni pañceva tadārammaṇacittāni gavesitabbāni.",
  "tika-abh08t31:70_9": "Upekkhā…pe…",
  "tika-abh08t31:70_10": "javitesūti kusalākusalakiriyavasena cuddasasu upekkhāsahagatajavanacittesu javitesu.",
  "tika-abh08t31:70_11": "Cha gavesitabbānīti upekkhāsahagatāni cha eva gavesitabbāni.",
  "tika-abh08t31:70_12": "Khīṇāsavānaṁ pahīnavipallāsatāya kiriyājavanaṁ iṭṭhārammaṇe upekkhāsahagataṁ na hotīti somanassasahagatakiriyājavanesu",
  "tika-abh08t31:70_13": "javitesu somanassasahagatatadārammaṇameva hoti.",
  "tika-abh08t31:70_14": "Iṭṭhamajjhatte,",
  "tika-abh08t31:70_15": "aniṭṭhādīsu ca somanassabhāvato upekkhāsahagatakiriyājavanesu javitesu upekkhāsahagatatadārammaṇamevāti idamettha sanniṭṭhānaṁ.",
  "tika-abh08t31:70_16": "Sekhaputhujjanānaṁ pana appahīnavipallāsatāya iṭṭhamajjhatte,",
  "tika-abh08t31:70_17": "aniṭṭhaaniṭṭhamajjhattārammaṇe ca somanassasahagatajavanaṁ uppajjatīti somanassasahagatajavanāvasāne somanassasahagatatadārammaṇameva hoti,",
  "tika-abh08t31:70_18": "natthi upekkhāsahagatanti nāyaṁ niyamo.",
  "tika-abh08t31:70_19": "Iṭṭhārammaṇepi vuttanayānusārena yojetabbaṁ.",
  "tika-abh08t31:70_20": "Tenetaṁ vuccati –",
  "tika-abh08t31:71_0": "“Parittakusalādosa-pāpasātakriyājavā;",
  "tika-abh08t31:72_0": "Pañcasvekaṁ tadālambaṁ, sukhitesu yathārahaṁ.",
  "tika-abh08t31:73_0": "“Pāpā kāmasubhā ceva, sopekkhā ca kriyājavā;",
  "tika-abh08t31:74_0": "Sopekkhesu tadālambaṁ, chasvekamanurūpato”ti.",
  "tika-abh08t31:75_0": "458-62.",
  "tika-abh08t31:75_1": "Duhetukāhetukānaṁ vipākāvaraṇehi samannāgatattā jhānuppādoyeva natthīti āha “tihetusomanassenā”ti.",
  "tika-abh08t31:75_2": "Jhānato parihīnassāti uppāditalokiyajjhānato parihīnassa.",
  "tika-abh08t31:75_3": "Vippaṭisārinoti “mahantena vāyāmena uppādito me paṇītadhammo naṭṭho”ti uppannavippaṭisāravantassa. Kiṁ…pe…",
  "tika-abh08t31:75_4": "mānasanti ayaṁ anumatipucchā,",
  "tika-abh08t31:75_5": "tadārammaṇamānasaṁ jāyate kiṁ,",
  "tika-abh08t31:75_6": "na vāti ayañhettha attho.",
  "tika-abh08t31:75_7": "Bhavaṅgapāto vā hotu tadārammaṇaṁ vā,",
  "tika-abh08t31:75_8": "ko ettha vibandhoti āha “paṭṭhāne paṭisiddhā”tiādi.",
  "tika-abh08t31:75_9": "Avacanameva paṭisedhoti katvā āha “paṭisiddhā”ti.",
  "tika-abh08t31:75_10": "Yadi somanassānantaraṁ domanassaṁ,",
  "tika-abh08t31:75_11": "domanassānantaraṁ somanassaṁ vā uppajjeyya,",
  "tika-abh08t31:75_12": "tadā “sukhāya vedanāya sampayutto dhammo adukkhamasukhāya vedanāya sampayuttassa dhammassa anantarapaccayena",
  "tika-abh08t31:75_13": "paccayo”tiādi viya “sukhāya vedanāya sampayutto dhammo dukkhāya vedanāya sampayuttassa dhammassa anantarapaccayena paccayo,",
  "tika-abh08t31:75_14": "dukkhāya vedanāya…pe…",
  "tika-abh08t31:75_15": "sukhāya vedanāya…pe…",
  "tika-abh08t31:75_16": "paccayo”ti vattabbaṁ siyā,",
  "tika-abh08t31:75_17": "tathā gaṇanavāre ekekavedanāsampayuttassa attanā samānavedanāsampayuttassa,",
  "tika-abh08t31:75_18": "itaravedanādvayasamaṅgissa ca paccayabhāvaṁ sandhāya “anantare navā”ti vattabbaṁ siyā,",
  "tika-abh08t31:75_19": "na ca panevaṁ pāḷi āgatā.",
  "tika-abh08t31:75_20": "Domanassasomanassavedanāya sampayuttānaṁ pana aññamaññaanantarapaccayavasena gaṇanadvayaṁ parihāpetvā “anantare sattā”ti vuttaṁ,",
  "tika-abh08t31:75_21": "tasmā yathādhammasāsane avacanampi paṭisedhasadisaṁ abhāvasseva dīpanatoti vuttaṁ “paṭisiddhā”ti.",
  "tika-abh08t31:75_22": "Assa vā anantaraṁ domanassassa uppattīti sambandho.",
  "tika-abh08t31:75_23": "Assāti somanassassa.",
  "tika-abh08t31:76_0": "Evaṁ bhavaṅgapātābhāve kāraṇaṁ vatvā puna tadārammaṇābhāvaṁ dassento āha “mahaggata”ntiādi.",
  "tika-abh08t31:76_1": "Tattheva paṭisiddhanti “parittārammaṇo dhammo mahaggatārammaṇassa dhammassa kammapaccayena paccayo”ti vacanābhāvato tattheva paṭṭhāne paṭisiddhaṁ.",
  "tika-abh08t31:76_2": "Kiṁ nu kātabbanti kiṁ kātabbaṁ.",
  "tika-abh08t31:76_3": "Na hi sakkā ettakena “acittako”ti vattunti adhippāyo.",
  "tika-abh08t31:76_4": "Ettha ca mahaggatārammaṇameva domanassajavanaṁ nidassanavasena vuttaṁ.",
  "tika-abh08t31:76_5": "Iṭṭhārammaṇabhūte pana buddhādiārammaṇepi domanassajavane javite somanassapaṭisandhikassa tadārammaṇasambhavo,",
  "tika-abh08t31:76_6": "bhavaṅgapāto vā natthi.",
  "tika-abh08t31:77_0": "464-5.",
  "tika-abh08t31:77_1": "Iṭṭhārammaṇe upekkhāsahagatatadārammaṇassa domanassānantarañca somanassassa abhāvato “upekkhāsahitā hetū”tiādinā",
  "tika-abh08t31:77_2": "ācariyena vutte puna codako anubandhanto āha “āvajjanaṁ kimassā”ti.",
  "tika-abh08t31:77_3": "Ācariyo pana kimettha āvajjanagavesanena,",
  "tika-abh08t31:77_4": "tena vināva idaṁ cittaṁ uppajjatīti dīpento āha “natthi ta”nti.",
  "tika-abh08t31:77_5": "Puna codako āvajjanena vinā cittappavattiṁ avisahanto āha “taṁ jāyate katha”nti.",
  "tika-abh08t31:77_6": "Evaṁ pana vutte ācariyo kimettha āvajjanena,",
  "tika-abh08t31:77_7": "kiñca āvajjanena vinā cittappavatti natthīti idaṁ na ekantikanti dīpetuṁ nirāvajjanacittānaṁ sambhavaṁ dassento āha “bhavaṅgāvajjanāna”ntiādi,",
  "tika-abh08t31:77_8": "bhavaṅgāvajjanānaṁ kiṁ āvajjanaṁ,",
  "tika-abh08t31:77_9": "nanu natthevāti adhippāyo.",
  "tika-abh08t31:77_10": "Nanu ca bhavaṅgāvajjanāni tāva sakasakavisayesu ninnattā āvajjanena vinā uppattiyaṁ bahulaṁ ciṇṇattāva uppajjanti,",
  "tika-abh08t31:77_11": "ayaṁ pana kathaṁ uppajjatīti idaṁ anuyogaṁ sandhāya puna nirāvajjanacittāni dassento āha “maggassā”tiādi.",
  "tika-abh08t31:77_12": "Maggassa lokuttaramaggassa cittassa.",
  "tika-abh08t31:77_13": "Anantarassa phalassa cāti maggānantarassa phalassa ca atthāya kiṁ āvajjananti sambandho.",
  "tika-abh08t31:77_14": "Evaṁ natthīti yathā etesaṁ,",
  "tika-abh08t31:77_15": "evametassāpi natthi.",
  "tika-abh08t31:78_0": "Ānandācariyo panettha ariyamaggacittaṁ,",
  "tika-abh08t31:78_1": "maggānantarāni phalāni ca parikammāvajjanena sāvajjanāni samānāni asatipi nirāvajjanuppattiyaṁ ninnādibhāve",
  "tika-abh08t31:78_2": "uppattiyā nidassanamattavasena vuttānīti vaṇṇeti.",
  "tika-abh08t31:78_3": "Ayaṁ hissa adhippāyo –",
  "tika-abh08t31:78_4": "yadi hi nibbānārammaṇāvajjanābhāvaṁ sandhāya vuttāni siyuṁ,",
  "tika-abh08t31:78_5": "gotrabhuvodānāni dassitabbāni siyuṁ teheva etesaṁ nirāvajjanatāsiddhito,",
  "tika-abh08t31:78_6": "phalasamāpattikāle ca “parittārammaṇaṁ mahaggatārammaṇaṁ anulomaṁ phalasamāpattiyā anantarapaccayena",
  "tika-abh08t31:78_7": "paccayo”ti vacanato samānārammaṇāvajjanarahitattā maggānantarāni phalacittānīti evaṁ samāpattiphalacittāni",
  "tika-abh08t31:78_8": "na vajjetabbāni siyuṁ,",
  "tika-abh08t31:78_9": "gotrabhuvodānāni pana yadipi nibbāne ciṇṇāni,",
  "tika-abh08t31:78_10": "samudācitāni ca na honti,",
  "tika-abh08t31:78_11": "ārammaṇantare ciṇṇasamudācitāneva.",
  "tika-abh08t31:78_12": "Phalasamāpatticittāni ca maggavīthito uddhaṁ tadatthaṁ parikammasabbhāvāti tesaṁ gahaṇaṁ na kataṁ.",
  "tika-abh08t31:78_13": "Anulomānantarañca phalasamāpatticittaṁ ciṇṇasamudācitaṁ,",
  "tika-abh08t31:78_14": "na nevasaññānāsaññānantaraṁ maggānantarassa viya tadatthaṁ parikammābhāvāti “nirodhā vuṭṭhahantassā”ti tañca nidassitanti.",
  "tika-abh08t31:79_0": "467.",
  "tika-abh08t31:79_1": "“Kimassārammaṇa”nti vatvā nirāvajjanabhāvaṁ viya anārammaṇabhāvampi vadeyyāti tabbhāvadassanena attano vacanaṁ sādhento āha “vinā ārammaṇenā”tiādi.",
  "tika-abh08t31:79_2": "Yaṁ kiñcīti yaṁ kiñci paricitapubbaṁ ārammaṇaṁ ārabbha.",
  "tika-abh08t31:79_3": "Nanu ca tadārammaṇikaṁ siyāti vuttaṁ,",
  "tika-abh08t31:79_4": "tadārammaṇañca javanārammaṇameva gaṇhāti itarathā tadārammaṇabhāvāyogatoti kathamassā parittārammaṇanti? Saccaṁ,",
  "tika-abh08t31:79_5": "kāmāvacaravipākacittānaṁ ekantaparittārammaṇattā nāssā mahaggatārammaṇabhāvo yutto,",
  "tika-abh08t31:79_6": "“tadārammaṇa”nti ca tadārammaṇaṭṭhāne uppattiṁ gahetvā vuttaṁ,",
  "tika-abh08t31:79_7": "na tassā tadārammaṇakiccasambhavato.",
  "tika-abh08t31:79_8": "Kena carahi kiccenāyaṁ uppajjatīti?",
  "tika-abh08t31:79_9": "Tadārammaṇakiccaṁ tāva yathāvuttakāraṇatova natthi,",
  "tika-abh08t31:79_10": "nāpi santīraṇakiccaṁ tathā appavattanato.",
  "tika-abh08t31:79_11": "Paṭisandhicutīsu vattabbameva natthi.",
  "tika-abh08t31:79_12": "Pārisesato pana bhavassa aṅgabhāvato bhavaṅgakiccanti yuttaṁ siyā,",
  "tika-abh08t31:79_13": "paṭisandhibhūtameva cittaṁ bhavaṅganti idaṁ yebhuyyavasena vuccatīti.",
  "tika-abh08t31:79_14": "Ācariyadhammapālattherenāpi hi ayamattho dassitova.",
  "tika-abh08t31:80_0": "468-73.",
  "tika-abh08t31:80_1": "Avijjamāne kārake kathaṁ kassaci nirāvajjanappavattikassa sāvajjanabhāvenāti codanaṁ sandhāya cittaniyāmanibbattametanti",
  "tika-abh08t31:80_2": "dassetuṁ “utubījaniyāmo cā”tiādi vuttaṁ.",
  "tika-abh08t31:80_3": "Utubījaniyāmo cāti utuniyāmo ceva bījaniyāmo ca,",
  "tika-abh08t31:80_4": "utusabhāvaniyāmo bījasabhāvaniyāmoti vuttaṁ hoti.",
  "tika-abh08t31:80_5": "Kammadhammānaṁ niyāmo eva kammadhammaniyāmatā.",
  "tika-abh08t31:80_6": "Ekappahārenāti taṁ taṁ utusamayamanatikkamitvā ekasmiṁyeva kāle.",
  "tika-abh08t31:80_7": "Phalapupphādīti ādi-saddena pallavādīnaṁ saṅgaho.",
  "tika-abh08t31:80_8": "Sabbesanti tasmiṁ samaye phalādinibbattanakānaṁ sabbesaṁ.",
  "tika-abh08t31:80_9": "Taṁtaṁtulyaphalubbhavoti tehi tehi bījehi sadisānaṁ phalānaṁ nibbatti,",
  "tika-abh08t31:80_10": "tesaṁ tesaṁ bījānaṁ anurūpaphalanibbattīti attho.",
  "tika-abh08t31:80_11": "“Kulatthagacchassa uttaraggabhāvo,",
  "tika-abh08t31:80_12": "dakkhiṇavalliyā dakkhiṇarukkhapariharaṇaṁ,",
  "tika-abh08t31:80_13": "sūriyāvattapupphānaṁ sūriyābhimukhabhāvo,",
  "tika-abh08t31:80_14": "māluvalatāya rukkhābhimukhagamana”nti evamādīnipi ettheva samodhānaṁ gacchanti.",
  "tika-abh08t31:80_15": "Chiddattanti chiddavantabhāvo,",
  "tika-abh08t31:80_16": "chiddaṁyeva vā.",
  "tika-abh08t31:80_17": "Bījajoti bījasambhavo niyāmo.",
  "tika-abh08t31:80_18": "Yato detīti yato yato paccayabhāvaniyāmato deti.",
  "tika-abh08t31:80_19": "Ayanti ayaṁ attano anurūpassa,",
  "tika-abh08t31:80_20": "sadisassa,",
  "tika-abh08t31:80_21": "visadisassa ca phalassa nibbattane niyāmo. Apica –",
  "tika-abh08t31:81_0": "“Na antalikkhe na samuddamajjhe,",
  "tika-abh08t31:82_0": "Na pabbatānaṁ vivaraṁ pavissa;",
  "tika-abh08t31:83_0": "Na vijjatī so jagatippadeso,",
  "tika-abh08t31:84_0": "Yatthaṭṭhito mucceyya pāpakammā”ti. –",
  "tika-abh08t31:85_0": "Imissā gāthāya aṭṭhuppattiyaṁ āgataṁ tiṇakalāpassa gahitaaggino uṭṭhahitvā ākāse gacchato kākassa gīvāya paṭimuccanaṁ,",
  "tika-abh08t31:85_1": "nāvikassa bhariyāya vālukaghaṭaṁ kaṇṭhe bandhitvā samuddudake pakkhipanaṁ,",
  "tika-abh08t31:85_2": "pabbatakūṭassa patitvā leṇe vasantānaṁ bhikkhūnaṁ dvārapidahananti taṁtaṁkammasarikkhakavipākanibbattanampi kammaniyāmoyevāti veditabbaṁ.",
  "tika-abh08t31:85_3": "Jātiyanti paṭisandhiggahaṇe ceva mātukucchito nikkhamane ca,",
  "tika-abh08t31:85_4": "nidassanamattañcetaṁ abhisambodhidhammacakkappavattanādīsupi medanīkampanādikassa sambhavato.",
  "tika-abh08t31:85_5": "Bodhisattassāti pacchimabhavikabodhisattassa.",
  "tika-abh08t31:85_6": "Medanīkampanādikanti pathavīkampanādikaṁ dvattiṁsapubbanimittaṁ.",
  "tika-abh08t31:85_7": "Visesattamanekampīti pubbanimittato aññaṁ tadā pātubhūtaṁ sabbaṁ acchariyaṁ.",
  "tika-abh08t31:85_8": "Uppattāvajjanādīnanti “tvaṁ āvajjanaṁ hohi,",
  "tika-abh08t31:85_9": "tvaṁ dassana”ntiādinā niyuñjakassa abhāvepi taṁtaṁkiccavasena tesaṁ tesaṁ uppatti.",
  "tika-abh08t31:86_0": "474.",
  "tika-abh08t31:86_1": "Hadaye andhakāro viyāti hadayandhakāro,",
  "tika-abh08t31:86_2": "sammohoti attho,",
  "tika-abh08t31:86_3": "tassa viddhaṁsanaṁ pahānakaraṇanti hadayandhakāraviddhaṁsanaṁ.",
  "tika-abh08t31:86_4": "Payuttoti anupādāparinibbānaṁ appatvā anosakkamānena vīriyena vīriyavā.",
  "tika-abh08t31:86_5": "Mohandhakārāpagamanti arahattamāha.",
  "tika-abh08t31:87_0": "Iti abhidhammatthavikāsiniyā nāma",
  "tika-abh08t31:88_0": "Abhidhammāvatārasaṁvaṇṇanāya",
  "tika-abh08t31:89_0": "Vipākacittappavattiniddesavaṇṇanā niṭṭhitā."
}