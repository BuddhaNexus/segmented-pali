{
  "anya-e0103n4:0_0": "4. Pathavīkasiṇaniddesavaṇṇanā",
  "anya-e0103n4:1_0": "51.Phāsuhotīti āvāsasappāyādilābhena manasikāraphāsutā bhāvanānukūlatā hoti.",
  "anya-e0103n4:1_1": "Parisodhentenāti tesaṁ tesaṁ gaṇṭhiṭṭhānānaṁ chindanavasena visodhentena.",
  "anya-e0103n4:1_2": "Akilamantoyevāti akilantakāyo eva.",
  "anya-e0103n4:1_3": "Sati hi kāyakilamathe siyā kammaṭṭhānamanasikārassa antarāyoti adhippāyo.",
  "anya-e0103n4:1_4": "Gaṇṭhiṭṭhānanti atthato,",
  "anya-e0103n4:1_5": "adhippāyato ca dubbinivedhatāya gaṇṭhibhūtaṁ ṭhānaṁ.",
  "anya-e0103n4:1_6": "Chinditvāti yāthāvato atthassa,",
  "anya-e0103n4:1_7": "adhippāyassa ca vibhāvanena chinditvā,",
  "anya-e0103n4:1_8": "vibhūtaṁ supākaṭaṁ katvāti adhippāyo.",
  "anya-e0103n4:1_9": "Suvisuddhanti suṭṭhu visuddhaṁ,",
  "anya-e0103n4:1_10": "nigumbaṁ nijjaṭanti attho.",
  "anya-e0103n4:2_0": "Ananurūpavihāravaṇṇanā",
  "anya-e0103n4:3_0": "52.Aññatarenāti aññatarenāpi,",
  "anya-e0103n4:3_1": "pageva anekehīti adhippāyo.",
  "anya-e0103n4:3_2": "Mahantabhāvo mahattaṁ.",
  "anya-e0103n4:3_3": "Tathā sesesu.",
  "anya-e0103n4:3_4": "Soṇḍavā soṇḍī.",
  "anya-e0103n4:3_5": "Tathā paṇṇantiādīsu.",
  "anya-e0103n4:3_6": "Bodhiaṅgaṇādīsu kātabbaṁ idha ‘‘vatta’’nti adhippetanti āha ‘‘pānīyaghaṭaṁ vā ritta’’nti.",
  "anya-e0103n4:3_7": "Niṭṭhitāyāti paviṭṭhapaviṭṭhānaṁ dānena parikkhīṇāya.",
  "anya-e0103n4:3_8": "Jiṇṇavihārepi yatra bhikkhū evaṁ vadanti ‘‘āyasmā,",
  "anya-e0103n4:3_9": "yathāsukhaṁ samaṇadhammaṁ karotu,",
  "anya-e0103n4:3_10": "mayaṁ paṭijaggissāmā’’ti.",
  "anya-e0103n4:3_11": "Evarūpe vihātabbanti ayampi nayo labbhati,",
  "anya-e0103n4:3_12": "vuttanayattā pana na vutto.",
  "anya-e0103n4:4_0": "Mahāpathavihāreti mahāpathasamīpe vihāre.",
  "anya-e0103n4:4_1": "Bhājanadārudoṇikādīnīti rajanabhājanāni,",
  "anya-e0103n4:4_2": "rajanatthāya dāru,",
  "anya-e0103n4:4_3": "dārumayadoṇikā,",
  "anya-e0103n4:4_4": "rajanapacanaṭṭhānaṁ,",
  "anya-e0103n4:4_5": "dhovanaphalakanti evamādīni.",
  "anya-e0103n4:4_6": "Sākahārikāti sākahāriniyo itthiyo.",
  "anya-e0103n4:4_7": "Visabhāgasaddo kāmaguṇūpasaṁhito gītasaddoti vadanti,",
  "anya-e0103n4:4_8": "kevalopi itthisaddo visabhāgasaddo eva.",
  "anya-e0103n4:4_9": "Tatrāti pupphavante vihāre.",
  "anya-e0103n4:4_10": "Tādisoyevāti ‘‘tatthassa kammaṭṭhānaṁ gahetvā’’tiādinā yādiso paṇṇavante vihāre upaddavo vutto,",
  "anya-e0103n4:4_11": "tādisoyeva.",
  "anya-e0103n4:4_12": "‘‘Pupphahārikāyo pupphaṁ ocinantiyo’’ti pana vattabbaṁ.",
  "anya-e0103n4:4_13": "Ayamidha viseso.",
  "anya-e0103n4:5_0": "Patthanīyeti tattha vasantesu sambhāvanāvasena upasaṅkamanādinā patthetabbe.",
  "anya-e0103n4:5_1": "Tenāha ‘‘leṇasammate’’ti.",
  "anya-e0103n4:5_2": "Dakkhiṇāgirīti magadhavisaye dakkhiṇāgirīti vadanti.",
  "anya-e0103n4:6_0": "Visabhāgārammaṇāni iṭṭhāni,",
  "anya-e0103n4:6_1": "aniṭṭhāni ca.",
  "anya-e0103n4:6_2": "Aniṭṭhānaṁ hi dassanatthaṁ ‘‘ghaṭehi nighaṁsantiyo’’tiādi vuttaṁ.",
  "anya-e0103n4:6_3": "Dabbūpakaraṇayoggā rukkhā dabbūpakaraṇarukkhā.",
  "anya-e0103n4:7_0": "Yo pana vihāro.",
  "anya-e0103n4:7_1": "Khalanti dhaññakaraṇaṭṭhānaṁ.",
  "anya-e0103n4:7_2": "Gāvo rundhanti ‘‘sassaṁ khādiṁsū’’ti.",
  "anya-e0103n4:7_3": "Udakavāranti kedāresu sassānaṁ dātabbaudakavāraṁ.",
  "anya-e0103n4:7_4": "Ayampīti mahāsaṅghabhogopi vihāro.",
  "anya-e0103n4:7_5": "Vāriyamānā kammaṭṭhānikena bhikkhunā.",
  "anya-e0103n4:8_0": "Samuddasāmuddikanadīnissitaṁ udakapaṭṭanaṁ.",
  "anya-e0103n4:8_1": "Mahānagarānaṁ āyadvārabhūtaṁ aṭavimukhādinissitaṁ thalapaṭṭanaṁ.",
  "anya-e0103n4:8_2": "Appasannā honti.",
  "anya-e0103n4:8_3": "Tenassa tattha phāsuvihāro na hotīti adhippāyo.",
  "anya-e0103n4:8_4": "Maññamānā rājamanussā.",
  "anya-e0103n4:9_0": "Samosaraṇenāti ito cito sañcaraṇena.",
  "anya-e0103n4:9_1": "Papāteti papātasīse ṭhatvā gāyi ‘‘gītasaddena idhāgataṁ papāte pātetvā khādissāmī’’ti.",
  "anya-e0103n4:9_2": "Vegena gahetvāti vegenāgantvā ‘‘kuhiṁ yāsī’’ti khandhe gahetvā.",
  "anya-e0103n4:10_0": "Yatthāti yasmiṁ vihāre,",
  "anya-e0103n4:10_1": "vihārasāmantā vā na sakkā hoti kalyāṇamittaṁ laddhuṁ,",
  "anya-e0103n4:10_2": "tattha vihāre so alābho mahādosoti yojanā.",
  "anya-e0103n4:11_0": "Panthaninti panthe nīto pavattitoti panthanī,",
  "anya-e0103n4:11_1": "magganissito vihāro.",
  "anya-e0103n4:11_2": "Taṁ panthaniṁ.",
  "anya-e0103n4:11_3": "Soṇḍinti soṇḍisahito vihāro soṇḍī,",
  "anya-e0103n4:11_4": "taṁ soṇḍiṁ.",
  "anya-e0103n4:11_5": "Tathā paṇṇantiādīsu.",
  "anya-e0103n4:11_6": "Nagaranissitaṁ nagaranti vuttaṁ uttarapadalopena yathā ‘‘bhīmaseno bhīmo’’ti.",
  "anya-e0103n4:11_7": "Dārunāti dārunissitena saha.",
  "anya-e0103n4:11_8": "Visabhāgenāti yo visabhāgehi vusīyati,",
  "anya-e0103n4:11_9": "visabhāgānaṁ vā nivāso,",
  "anya-e0103n4:11_10": "so vihāro visabhāgo.",
  "anya-e0103n4:11_11": "Tena visabhāgena saddhiṁ.",
  "anya-e0103n4:11_12": "Paccantanissitañca sīmānissitañca asappāyañca paccantasīmāsappāyaṁ.",
  "anya-e0103n4:11_13": "Yattha mitto na labbhati,",
  "anya-e0103n4:11_14": "tampīti sabbattha ṭhāna-saddāpekkhāya napuṁsakaniddeso.",
  "anya-e0103n4:11_15": "Iti viññāyāti ‘‘bhāvanāya ananurūpānī’’ti evaṁ vijānitvā.",
  "anya-e0103n4:12_0": "Anurūpavihāravaṇṇanā",
  "anya-e0103n4:13_0": "53.Ayaṁanurūpo nāmāti ayaṁ vihāro bhāvanāya anurūpo nāma.",
  "anya-e0103n4:13_1": "Nātidūranti gocaraṭṭhānato aḍḍhagāvutato orabhāgatāya na atidūraṁ.",
  "anya-e0103n4:13_2": "Nāccāsannanti pacchimena pamāṇena gocaraṭṭhānato pañcadhanusatikatāya na atiāsannaṁ.",
  "anya-e0103n4:13_3": "Tāya ca pana nātidūranāccāsannatāya,",
  "anya-e0103n4:13_4": "gocaraṭṭhānaṁ parissayādirahitamaggatāya ca gamanassa ca āgamanassa ca yuttarūpattā gamanāgamanasampannaṁ.",
  "anya-e0103n4:13_5": "Divasabhāge mahājanasaṁkiṇṇatābhāvena divā appākiṇṇaṁ.",
  "anya-e0103n4:13_6": "Abhāvattho hi ayaṁ appa-saddo ‘‘appiccho’’tiādīsu (ma. ni.",
  "anya-e0103n4:13_7": "1.336) viya.",
  "anya-e0103n4:13_8": "Rattiyaṁ janālāpasaddābhāvena rattiṁ appasaddaṁ.",
  "anya-e0103n4:13_9": "Sabbadāpi janasannipātanigghosābhāvena appanigghosaṁ.",
  "anya-e0103n4:13_10": "Appakasirenāti akasirena sukheneva.",
  "anya-e0103n4:13_11": "Sīlādiguṇānaṁ thirabhāvappattiyā therā.",
  "anya-e0103n4:13_12": "Suttageyyādi bahu sutaṁ etesanti bahussutā.",
  "anya-e0103n4:13_13": "Vācuggatakaraṇena,",
  "anya-e0103n4:13_14": "sammadeva garūnaṁ santike āgamitabhāvena ca āgato pariyattidhammasaṅkhāto āgamo etesanti āgatāgamā.",
  "anya-e0103n4:13_15": "Suttābhidhammasaṅkhātassa dhammassa dhāraṇena dhammadharā.",
  "anya-e0103n4:13_16": "Vinayassa dhāraṇena vinayadharā.",
  "anya-e0103n4:13_17": "Tesaṁyeva dhammavinayānaṁ mātikāya dhāraṇena mātikādharā.",
  "anya-e0103n4:13_18": "Tattha tattha dhammaparipucchāya paripucchati.",
  "anya-e0103n4:13_19": "Atthaparipucchāya paripañhati vīmaṁsati vicāreti. Idaṁ, bhante,",
  "anya-e0103n4:13_20": "kathaṁ imassa ko atthoti paripucchanaparipañhākāradassanaṁ.",
  "anya-e0103n4:13_21": "Avivaṭañceva pāḷiyā atthaṁ padesantarapāḷidassanena āgamato vivaranti.",
  "anya-e0103n4:13_22": "Anuttānīkatañca yuttivibhāvanena uttānīkaronti.",
  "anya-e0103n4:13_23": "Kaṅkhaṭṭhāniyesu dhammesu saṁsayuppattiyā hetutāya gaṇṭhiṭṭhānabhūtesu pāḷipadesesu yāthāvato vinicchayadānena kaṅkhaṁ paṭivinodenti.",
  "anya-e0103n4:13_24": "Ettha ca ‘‘nātidūraṁ,",
  "anya-e0103n4:13_25": "nāccāsannaṁ,",
  "anya-e0103n4:13_26": "gamanāgamanasampanna’’nti ekaṁ aṅgaṁ,",
  "anya-e0103n4:13_27": "‘‘divā appākiṇṇaṁ,",
  "anya-e0103n4:13_28": "rattiṁ appasaddaṁ appanigghosa’’nti ekaṁ,",
  "anya-e0103n4:13_29": "‘‘appaḍaṁsamakasavātātapasarīsapasamphassa’’nti ekaṁ,",
  "anya-e0103n4:13_30": "‘‘tasmiṁ kho pana senāsane viharantassa…pe…",
  "anya-e0103n4:13_31": "parikkhārā’’ti ekaṁ,",
  "anya-e0103n4:13_32": "‘‘tasmiṁ kho pana senāsane therā…pe…",
  "anya-e0103n4:13_33": "kaṅkhaṁ paṭivinodentī’’ti ekaṁ.",
  "anya-e0103n4:13_34": "Evaṁ pañca aṅgāni veditabbāni.",
  "anya-e0103n4:14_0": "Khuddakapalibodhavaṇṇanā",
  "anya-e0103n4:15_0": "54.",
  "anya-e0103n4:15_1": "Khuddakapalibodhupacchede payojanaṁ parato āgamissati.",
  "anya-e0103n4:15_2": "Aggaḷaanuvātaparibhaṇḍadānādinā daḷhīkammaṁ vā.",
  "anya-e0103n4:15_3": "Tantacchedādīsu tunnakammaṁ vā kātabbaṁ.",
  "anya-e0103n4:16_0": "Bhāvanāvidhānavaṇṇanā",
  "anya-e0103n4:17_0": "55.Sabbakammaṭṭhānavasenāti anukkamena niddisiyamānassa cattālīsavidhassa sabbassa kammaṭṭhānassa vasena.",
  "anya-e0103n4:17_1": "Piṇḍapātapaṭikkantenāti piṇḍapātaparibhogato paṭinivattena,",
  "anya-e0103n4:17_2": "piṇḍapātabhuttāvinā onītapattapāṇināti attho.",
  "anya-e0103n4:17_3": "Bhattasammadaṁ paṭivinodetvāti bhojananimittaṁ parissamaṁ vinodetvā.",
  "anya-e0103n4:17_4": "Āhāre hi āsayaṁ paviṭṭhamatte tassa āgantukatāya yebhuyyena siyā sarīrassa koci parissamo,",
  "anya-e0103n4:17_5": "taṁ vūpasametvā.",
  "anya-e0103n4:17_6": "Tasmiṁ hi avūpasante sarīrakhedena cittaṁ ekaggataṁ na labheyyāti.",
  "anya-e0103n4:17_7": "Pavivitteti janavivitte.",
  "anya-e0103n4:17_8": "Sukhanisinnenāti pallaṅkaṁ ābhujitvā ujuṁ kāyaṁ paṇidhāya nisajjāya sukhanisinnena.",
  "anya-e0103n4:17_9": "Vuttañhetanti yaṁ ‘‘katāya vā’’tiādinā pathaviyā nimittaggahaṇaṁ idha vuccati,",
  "anya-e0103n4:17_10": "vuttaṁ hetaṁ porāṇaṭṭhakathāyaṁ.",
  "anya-e0103n4:18_0": "Idāni taṁ aṭṭhakathāpāḷiṁ dassento ‘‘pathavīkasiṇaṁ uggaṇhanto’’tiādimāha.",
  "anya-e0103n4:18_1": "Tatthāyaṁ saṅkhepattho –",
  "anya-e0103n4:18_2": "pathavīkasiṇaṁ uggaṇhantoti uggahanimittabhāvena pathavīkasiṇaṁ gaṇhanto ādiyanto,",
  "anya-e0103n4:18_3": "uggahanimittabhūtaṁ pathavīkasiṇaṁ uppādentoti attho.",
  "anya-e0103n4:18_4": "Uppādanañcettha tathānimittassa upaṭṭhāpanaṁ daṭṭhabbaṁ.",
  "anya-e0103n4:18_5": "Pathaviyanti vakkhamānavisese pathavīmaṇḍale.",
  "anya-e0103n4:18_6": "Nimittaṁ gaṇhātīti tattha cakkhunā ādāsatale mukhanimittaṁ viya bhāvanāñāṇena vakkhamānavisesaṁ pathavīnimittaṁ gaṇhāti.",
  "anya-e0103n4:18_7": "‘‘Pathaviya’’nti vatvāpi maṇḍalāpekkhāya napuṁsakaniddeso.",
  "anya-e0103n4:18_8": "Kateti vakkhamānavidhinā abhisaṅkhateti attho.",
  "anya-e0103n4:18_9": "Vā-saddo aniyamattho.",
  "anya-e0103n4:18_10": "Akateti pākatike khalamaṇḍalādike pathavīmaṇḍale.",
  "anya-e0103n4:18_11": "Sāntaketi saantake eva,",
  "anya-e0103n4:18_12": "saparicchede evāti attho.",
  "anya-e0103n4:18_13": "Sāvadhāraṇañhetaṁ vacanaṁ.",
  "anya-e0103n4:18_14": "Tathā hi tena nivattitaṁ dassetuṁ ‘‘no anantake’’ti vuttaṁ.",
  "anya-e0103n4:18_15": "Sakoṭiyetiādīnipi tasseva vevacanāni.",
  "anya-e0103n4:18_16": "Suppamatte vātiādīsu suppasarāvāni samappamāṇāni icchitāni.",
  "anya-e0103n4:18_17": "Keci pana vadanti ‘‘sarāvamattaṁ vidatthicaturaṅgulaṁ hoti,",
  "anya-e0103n4:18_18": "suppamattaṁ tato adhikappamāṇanti.",
  "anya-e0103n4:18_19": "Kittimaṁ kasiṇamaṇḍalaṁ heṭṭhimaparicchedena sarāvamattaṁ,",
  "anya-e0103n4:18_20": "uparimaparicchedena suppamattaṁ,",
  "anya-e0103n4:18_21": "na tato adho,",
  "anya-e0103n4:18_22": "uddhaṁ vāti parittappamāṇabhedasaṅgaṇhanatthaṁ ‘suppamatte vā sarāvamatte vā’ti vutta’’nti.",
  "anya-e0103n4:18_23": "Yathāupaṭṭhite ārammaṇe ekaṅgulamattampi vaḍḍhitaṁ appamāṇamevāti vuttovāyamattho.",
  "anya-e0103n4:18_24": "Keci pana ‘‘chattamattampi kasiṇamaṇḍalaṁ kātabba’’nti vadanti.",
  "anya-e0103n4:19_0": "Sotaṁ nimittaṁ suggahitaṁ karotīti so yogāvacaro taṁ pathavīmaṇḍalaṁ suggahitaṁ nimittaṁ karoti.",
  "anya-e0103n4:19_1": "Yadā cakkhuṁ ummīletvā oloketvā tattha nimittaṁ gahetvā nimmīletvā āvajjentassa ummīletvā olokitakkhaṇe viya upaṭṭhāti,",
  "anya-e0103n4:19_2": "tadā suggahitaṁ karoti nāma.",
  "anya-e0103n4:19_3": "Athettha satiṁ sūpaṭṭhitaṁ katvā abahigatena mānasena punappunaṁ sallakkhento sūpadhāritaṁ upadhāreti nāma.",
  "anya-e0103n4:19_4": "Evaṁ upadhāritaṁ pana naṁ punappunaṁ āvajjento manasi karonto tamevārabbha āsevanaṁ bhāvanaṁ bahulaṁ pavattento suvavatthitaṁ vavatthapeti nāma.",
  "anya-e0103n4:19_5": "Tasmiṁ ārammaṇeti evaṁ suggahitakaraṇādinā sammadeva upaṭṭhite tasmiṁ pathavīkasiṇasaññite ārammaṇe.",
  "anya-e0103n4:19_6": "Cittaṁ upanibandhatīti attano cittaṁ upacārajjhānaṁ upanetvā nibandhati aññārammaṇato vinivattaṁ karoti.",
  "anya-e0103n4:19_7": "Addhā imāyātiādi ānisaṁsadassāvitādassanaṁ.",
  "anya-e0103n4:20_0": "Idāni yathādassitassa aṭṭhakathāpāṭhassa atthappakāsanena saddhiṁ bhāvanāvidhiṁ vibhāvetukāmo akate tāva",
  "anya-e0103n4:20_1": "nimittaggahaṇaṁ dassento ‘‘tattha yena atītabhavepī’’tiādimāha.",
  "anya-e0103n4:20_2": "Tattha tatthāti tasmiṁ aṭṭhakathāpāṭhe.",
  "anya-e0103n4:20_3": "Catukkapañcakajjhānānīti catukkapañcakanayavasena vadati.",
  "anya-e0103n4:20_4": "Puññavatoti bhāvanāmayapuññavato.",
  "anya-e0103n4:20_5": "Upanissayasampannassāti tādiseneva upanissayena samannāgatassa.",
  "anya-e0103n4:20_6": "Khalamaṇḍaleti maṇḍalākāre dhaññakaraṇaṭṭhāne.",
  "anya-e0103n4:20_7": "Taṁṭhānappamāṇamevāti olokitaṭṭhānappamāṇameva.",
  "anya-e0103n4:21_0": "Avirādhetvāti avirajjhitvā vuttavidhinā eva.",
  "anya-e0103n4:21_1": "Nīlapītalohitaodātasambhedavasenāti nīlādivaṇṇāhi mattikāhi paccekaṁ,",
  "anya-e0103n4:21_2": "ekajjhañca saṁsaggavasena.",
  "anya-e0103n4:21_3": "Gaṅgāvaheti gaṅgāsote.",
  "anya-e0103n4:21_4": "Sīhaḷadīpe kira rāvaṇagaṅgā nāma nadī,",
  "anya-e0103n4:21_5": "tassā sotena chinnataṭaṭṭhāne mattikā aruṇavaṇṇā.",
  "anya-e0103n4:21_6": "Taṁ sandhāya vuttaṁ ‘‘gaṅgāvahe mattikāsadisāya aruṇavaṇṇāyā’’ti.",
  "anya-e0103n4:21_7": "Aruṇavaṇṇāya aruṇanibhāya,",
  "anya-e0103n4:21_8": "aruṇappabhāvaṇṇāyāti attho.",
  "anya-e0103n4:22_0": "Evaṁ kasiṇadose dassetvā idāni kasiṇakaraṇādike sesākāre dassetuṁ ‘‘tañca kho’’tiādi vuttaṁ.",
  "anya-e0103n4:22_1": "Saṁhārimanti saṁharitabbaṁ gahetvā caraṇayoggaṁ.",
  "anya-e0103n4:22_2": "Tatraṭṭhakanti yatra kataṁ,",
  "anya-e0103n4:22_3": "tattheva tiṭṭhanakaṁ.",
  "anya-e0103n4:22_4": "Vuttappamāṇanti ‘‘suppamatte vā sarāvamatte vā’’ti vuttappamāṇaṁ.",
  "anya-e0103n4:22_5": "Vaṭṭanti maṇḍalasaṇṭhānaṁ.",
  "anya-e0103n4:22_6": "Parikammakāleti nimittuggahaṇāya bhāvanākāle.",
  "anya-e0103n4:22_7": "Etadevāti yaṁ vidatthicaturaṅgulavitthāraṁ,",
  "anya-e0103n4:22_8": "etadeva pamāṇaṁ sandhāya ‘‘suppamattaṁ vā sarāvamattaṁ vā’’ti vuttaṁ.",
  "anya-e0103n4:22_9": "Suppaṁ hi nātimahantaṁ,",
  "anya-e0103n4:22_10": "sarāvañca mahantaṁ cāṭipidhānappahonakanti samappamāṇaṁ hoti.",
  "anya-e0103n4:23_0": "56.Tasmāti paricchedatthāya vuttattā.",
  "anya-e0103n4:23_1": "Evaṁ vuttapamāṇaṁ paricchedanti yathāvuttappamāṇaṁ vidatthicaturaṅgulavitthāraṁ paricchedaṁ katvā,",
  "anya-e0103n4:23_2": "evaṁ vuttappamāṇaṁ vā kasiṇamaṇḍalaṁ visabhāgavaṇṇena paricchedaṁ katvā.",
  "anya-e0103n4:23_3": "Rukkhapāṇikāti kucandanādirukkhapāṇikā aruṇavaṇṇassa visabhāgavaṇṇaṁ samuṭṭhapeti.",
  "anya-e0103n4:23_4": "Tasmā taṁ aggahetvāti vuttaṁ.",
  "anya-e0103n4:23_5": "Pakatirukkhapāṇikā pana pāsāṇapāṇikāgatikāva.",
  "anya-e0103n4:23_6": "Ninnunnataṭṭhānābhāvena bherītalasadisaṁ katvā.",
  "anya-e0103n4:23_7": "Tato dūrataretiādi yathāvuttato padesato,",
  "anya-e0103n4:23_8": "pīṭhato ca aññasmiṁ ādīnavadassanaṁ.",
  "anya-e0103n4:23_9": "Kasiṇadosāti hatthapāṇipadādayo idha kasiṇadosā.",
  "anya-e0103n4:24_0": "Vuttanayenevāti ‘‘aḍḍhateyyahatthantare padese,",
  "anya-e0103n4:24_1": "vidatthicaturaṅgulapādake pīṭhe’’ti ca vuttavidhināva.",
  "anya-e0103n4:24_2": "Kāmesu ādīnavanti ‘‘kāmā nāmete aṭṭhikaṅkalūpamā nirassādaṭṭhena,",
  "anya-e0103n4:24_3": "tiṇukkūpamā anudahanaṭṭhena,",
  "anya-e0103n4:24_4": "aṅgārakāsūpamā mahābhitāpaṭṭhena,",
  "anya-e0103n4:24_5": "supinakūpamā ittarapaccupaṭṭhānaṭṭhena,",
  "anya-e0103n4:24_6": "yācitakūpamā tāvakālikaṭṭhena,",
  "anya-e0103n4:24_7": "rukkhaphalūpamā sabbaṅgapaccaṅgapalibhañjanaṭṭhena,",
  "anya-e0103n4:24_8": "asisūnūpamā adhikuṭṭanaṭṭhena,",
  "anya-e0103n4:24_9": "sattisūlūpamā vinivijjhanaṭṭhena,",
  "anya-e0103n4:24_10": "sappasirūpamā sapaṭibhayaṭṭhenā’’tiādinā (pāci. aṭṭha. 417; ma. ni. aṭṭha.",
  "anya-e0103n4:24_11": "1.234) ‘‘appassādā kāmā bahudukkhā bahupāyāsā’’tiādinā (pāci. 417; ma. ni. 1.234;",
  "anya-e0103n4:24_12": "2.42) ‘‘kāmasukhañca nāmetaṁ bahuparissayaṁ, sāsaṅkaṁ, sabhayaṁ,",
  "anya-e0103n4:24_13": "saṁkiliṭṭhaṁ,",
  "anya-e0103n4:24_14": "mīḷhaparibhogasadisaṁ, hīnaṁ, gammaṁ,",
  "anya-e0103n4:24_15": "pothujjanikaṁ, anariyaṁ,",
  "anya-e0103n4:24_16": "anatthasaṁhita’’ntiādinā ca anekākāravokāraṁ vatthukāmakilesakāmesu ādīnavaṁ dosaṁ paccavekkhitvā.",
  "anya-e0103n4:24_17": "Kāmanissaraṇeti kāmānaṁ nissaraṇabhūte,",
  "anya-e0103n4:24_18": "tehi vā nissaṭe.",
  "anya-e0103n4:24_19": "Aggamaggassa pādakabhāvena sabbadukkhasamatikkamassa upāyabhūte.",
  "anya-e0103n4:24_20": "Nekkhammeti jhāne.",
  "anya-e0103n4:24_21": "Jātābhilāsena sañjātacchandena.",
  "anya-e0103n4:24_22": "‘‘Sammāsambuddho vata bhagavā aviparītadhammadesanattā,",
  "anya-e0103n4:24_23": "svākkhāto dhammo ekantaniyyānikattā,",
  "anya-e0103n4:24_24": "suppaṭipanno saṅgho yathānusiṭṭhaṁ paṭipajjanato’’ti evaṁ buddhadhammasaṅghaguṇānussaraṇena ratanattayavisayaṁ pītipāmojjaṁ janayitvā.",
  "anya-e0103n4:24_25": "Nekkhammaṁ paṭipajjati etāyāti nekkhammapaṭipadā,",
  "anya-e0103n4:24_26": "saupacārassa jhānassa,",
  "anya-e0103n4:24_27": "vipassanāya, maggassa,",
  "anya-e0103n4:24_28": "nibbānassa ca adhigamakāraṇanti attho.",
  "anya-e0103n4:24_29": "Pubbe pana paṭhamajjhānameva nekkhammanti vuttattā vuttāvasesā sabbepi nekkhammadhammā. Yathāha –",
  "anya-e0103n4:25_0": "‘‘Pabbajjā paṭhamaṁ jhānaṁ, nibbānaṁ ca vipassanā;",
  "anya-e0103n4:26_0": "Sabbepi kusalā dhammā, ‘nekkhamma’nti pavuccare’’ti. (itivu. aṭṭha. 109);",
  "anya-e0103n4:27_0": "Pavivekasukharasassāti cittavivekādivivekajassa sukharasassa.",
  "anya-e0103n4:27_1": "Evametehi pañcahi padehi ‘‘ānisaṁsadassāvī’’tiādīnaṁ padānaṁ attho dassitoti daṭṭhabbaṁ.",
  "anya-e0103n4:27_2": "Samena ākārenāti atiummīlanaatimandālocanāni vajjetvā nātiummīlananātimandālocanasaṅkhātena samena ālocanākārena.",
  "anya-e0103n4:27_3": "Nimittaṁ gaṇhantenāti pathavīkasiṇe cakkhunā gahitanimittaṁ manasā gaṇhantena.",
  "anya-e0103n4:27_4": "Bhāvetabbanti tathāpavattaṁ nimittaggahaṇaṁ vaḍḍhetabbaṁ āsevitabbaṁ bahulīkātabbaṁ.",
  "anya-e0103n4:28_0": "Cakkhu kilamati atisukhumaṁ,",
  "anya-e0103n4:28_1": "atibhāsurañca rūpagataṁ upanijjhāyato viya.",
  "anya-e0103n4:28_2": "Ativibhūtaṁ hoti attano sabhāvāvibhāvato.",
  "anya-e0103n4:28_3": "Tathā ca vaṇṇato vā lakkhaṇato vā upatiṭṭheyya.",
  "anya-e0103n4:28_4": "Tena vuttaṁ ‘‘tenassa nimittaṁ nuppajjatī’’ti.",
  "anya-e0103n4:28_5": "Avibhūtaṁ hoti gajanimmīlanena pekkhantassa rūpagataṁ viya.",
  "anya-e0103n4:28_6": "Cittañca līnaṁ hoti dassane mandabyāpāratāya kosajjapātato.",
  "anya-e0103n4:28_7": "Tenāha ‘‘evampi nimittaṁ nuppajjatī’’ti.",
  "anya-e0103n4:28_8": "Ādāsatale mukhanimittadassinā viyāti yathā ādāsatale mukhanimittadassī puriso na tattha atigāḷhaṁ ummīlati,",
  "anya-e0103n4:28_9": "nāpi atimandaṁ,",
  "anya-e0103n4:28_10": "na ādāsatalassa vaṇṇaṁ paccavekkhati,",
  "anya-e0103n4:28_11": "nāpi lakkhaṇaṁ manasi karoti.",
  "anya-e0103n4:28_12": "Atha kho samena ākārena olokento attano mukhanimittameva passati,",
  "anya-e0103n4:28_13": "evameva ayampi pathavīkasiṇaṁ samena ākārena olokento nimittaggahaṇappasutoyeva hoti,",
  "anya-e0103n4:28_14": "tena vuttaṁ ‘‘samena ākārenā’’tiādi.",
  "anya-e0103n4:28_15": "Na vaṇṇo paccavekkhitabboti yo tattha pathavīkasiṇe aruṇavaṇṇo,",
  "anya-e0103n4:28_16": "so na cintetabbo.",
  "anya-e0103n4:28_17": "Cakkhuviññāṇena pana gahaṇaṁ na sakkā nivāretuṁ.",
  "anya-e0103n4:28_18": "Tenevettha ‘‘na oloketabbo’’ti avatvā paccavekkhaṇaggahaṇaṁ kataṁ.",
  "anya-e0103n4:28_19": "Na lakkhaṇaṁ manasi kātabbanti yaṁ tattha pathavīdhātuyā thaddhalakkhaṇaṁ,",
  "anya-e0103n4:28_20": "taṁ na manasi kātabbaṁ.",
  "anya-e0103n4:29_0": "Disvā gahetabbattā ‘‘vaṇṇaṁ amuñcitvā’’ti vatvāpi vaṇṇavasenettha ābhogo na kātabbo,",
  "anya-e0103n4:29_1": "so pana vaṇṇo nissayagatiko kātabboti dassento āha ‘‘nissayasavaṇṇaṁ katvā’’ti.",
  "anya-e0103n4:29_2": "Nissayena samānākārasannissito so vaṇṇo tāya pathaviyā samānagatikaṁ katvā,",
  "anya-e0103n4:29_3": "vaṇṇena saheva ‘‘pathavī’’ti manasi kātabbanti attho.",
  "anya-e0103n4:29_4": "Ussadavasena paṇṇattidhammeti pathavīdhātuyā ussannabhāvena sattito adhikabhāvena sasambhārapathaviyaṁ ‘‘pathavī’’ti yo lokavohāro,",
  "anya-e0103n4:29_5": "tasmiṁ paṇṇattidhamme cittaṁ paṭṭhapetvā ‘‘pathavī,",
  "anya-e0103n4:29_6": "pathavī’’ti manasi kātabbaṁ.",
  "anya-e0103n4:29_7": "Yadi lokavohārena paṇṇattimatte cittaṁ ṭhapetabbaṁ,",
  "anya-e0103n4:29_8": "nāmantaravasenapi pathavī manasi kātabbā bhaveyyāti, hotu,",
  "anya-e0103n4:29_9": "ko dosoti dassento ‘‘mahī medinī’’tiādimāha.",
  "anya-e0103n4:29_10": "Tattha yamicchatīti yaṁ nāmaṁ vattuṁ icchati,",
  "anya-e0103n4:29_11": "taṁ vattabbaṁ.",
  "anya-e0103n4:29_12": "Tañca kho yadassa saññānukūlaṁhoti yaṁ nāmaṁ assa yogino pubbe tattha gahitasaññāvasena anukūlaṁ pacuratāya,",
  "anya-e0103n4:29_13": "paguṇatāya vā āgacchati,",
  "anya-e0103n4:29_14": "taṁ vattabbaṁ.",
  "anya-e0103n4:29_15": "Vattabbanti ca paṭhamasamannāhāre kassaci vacībhedopi hotīti katvā vuttaṁ,",
  "anya-e0103n4:29_16": "ācariyena vā vattabbataṁ sandhāya.",
  "anya-e0103n4:29_17": "Kiṁ vā bahunā,",
  "anya-e0103n4:29_18": "pākaṭabhāvoyevettha pamāṇanti dassetuṁ ‘‘apicā’’tiādi vuttaṁ.",
  "anya-e0103n4:29_19": "Kālena ummīletvā kālena nimmīletvāti kiñci kālaṁ cakkhuṁ ummīletvā nimittaggahaṇavasena pathavīmaṇḍalaṁ",
  "anya-e0103n4:29_20": "oloketvā puna kiñci kālaṁ cakkhuṁ nimmīletvā āvajjitabbaṁ.",
  "anya-e0103n4:29_21": "Yenākārena oloketvā gahitaṁ,",
  "anya-e0103n4:29_22": "tenākārena puna taṁ samannāharitabbaṁ.",
  "anya-e0103n4:30_0": "57.Āpāthamāgacchatīti manodvārikajavanānaṁ gocarabhāvaṁ upagacchati.",
  "anya-e0103n4:30_1": "Tassa uggahanimittassa.",
  "anya-e0103n4:30_2": "Na tasmiṁ ṭhāne nisīditabbaṁ. Kasmā?",
  "anya-e0103n4:30_3": "Yadi uggahanimitte jātepi pathavīmaṇḍalaṁ oloketvā bhāveti,",
  "anya-e0103n4:30_4": "paṭibhāganimittuppatti na siyā.",
  "anya-e0103n4:30_5": "Samīpaṭṭhena ca na oloketuṁ na sakkā.",
  "anya-e0103n4:30_6": "Tena vuttaṁ ‘‘attano vasanaṭṭhānaṁ pavisitvā’’tiādi.",
  "anya-e0103n4:30_7": "Nissaddabhāvāya ekapaṭalikūpāhanāgahaṇaṁ,",
  "anya-e0103n4:30_8": "parissayavinodanatthaṁ kattaradaṇḍaggahaṇaṁ.",
  "anya-e0103n4:30_9": "Sace nassati,",
  "anya-e0103n4:30_10": "athānena bhāvetabbanti sambandho.",
  "anya-e0103n4:30_11": "Vakkhamānesu asappāyesu kenacideva asappāyena kāraṇabhūtena.",
  "anya-e0103n4:30_12": "Nimittaṁ ādāyāti yathājātaṁ uggahanimittaṁ gahetvā.",
  "anya-e0103n4:30_13": "Samannāharitabbanti āvajjitabbaṁ nimittanti adhippāyo,",
  "anya-e0103n4:30_14": "sammā vā anu anu āharitabbaṁ kammaṭṭhānanti attho.",
  "anya-e0103n4:30_15": "Takkāhataṁ vitakkāhatanti takkanato,",
  "anya-e0103n4:30_16": "savisesaṁ takkanato ca ‘‘takko,",
  "anya-e0103n4:30_17": "vitakko’’ti ca evaṁ laddhanāmena bhāvanācittasampayuttena sammāsaṅkappena āhananapariyāhananakiccena aparāparaṁ vattamānena kammaṭṭhānaṁ āhataṁ,",
  "anya-e0103n4:30_18": "pariyāhatañca kātabbaṁ,",
  "anya-e0103n4:30_19": "balappattavitakko manasikāro bahulaṁ pavattetabboti attho.",
  "anya-e0103n4:30_20": "Evaṁ karontassāti evaṁ kammaṭṭhānaṁ takkāhataṁ vitakkāhataṁ karontassa.",
  "anya-e0103n4:30_21": "Yathā bhāvanā pubbenāparaṁ visesaṁ āvahati,",
  "anya-e0103n4:30_22": "evaṁ anuyuñjantassa.",
  "anya-e0103n4:30_23": "Anukkamenāti bhāvanānukkamena.",
  "anya-e0103n4:30_24": "Yadā saddhādīni indriyāni suvisadāni tikkhāni pavattanti,",
  "anya-e0103n4:30_25": "tadā assaddhiyādīnaṁ dūrībhāvena sātisayathāmappattehi sattahi balehi laddhūpatthambhāni vitakkādīni",
  "anya-e0103n4:30_26": "kāmāvacarāneva jhānaṅgāni bahūni hutvā pātubhavanti.",
  "anya-e0103n4:30_27": "Tato eva tesaṁ ujuvipaccanīkabhūtā kāmacchandādayo saddhiṁ tadekaṭṭhehi pāpadhammehi vidūrī bhavanti,",
  "anya-e0103n4:30_28": "paṭibhāganimittuppattiyā saddhiṁ taṁ ārabbha upacārajjhānaṁ uppajjati.",
  "anya-e0103n4:30_29": "Tena vuttaṁ ‘‘nīvaraṇāni vikkhambhantī’’tiādi.",
  "anya-e0103n4:30_30": "Tattha sannisīdantīti sammadeva sīdanti,",
  "anya-e0103n4:30_31": "upasamantīti attho.",
  "anya-e0103n4:31_0": "Imassāti paṭibhāganimittassa.",
  "anya-e0103n4:31_1": "Aṅgulipadapāṇipadādiko kasiṇadoso.",
  "anya-e0103n4:31_2": "Ādāsamaṇḍalūpamādīhi uggahanimittato paṭibhāganimittassa suparisuddhataṁ,",
  "anya-e0103n4:31_3": "saṇhasukhumatañca dasseti.",
  "anya-e0103n4:31_4": "Tañca kho paṭibhāganimittaṁ neva vaṇṇavantaṁ na saṇṭhānavantaṁ aparamatthasabhāvattā.",
  "anya-e0103n4:31_5": "Īdisanti vaṇṇasaṇṭhānavantaṁ.",
  "anya-e0103n4:31_6": "Tilakkhaṇabbhāhatanti uppādādilakkhaṇattayānupaviṭṭhaṁ,",
  "anya-e0103n4:31_7": "aniccatādilakkhaṇattayaṅkitaṁ vā.",
  "anya-e0103n4:31_8": "Yadi na panetaṁ tādisaṁ vaṇṇādivantaṁ,",
  "anya-e0103n4:31_9": "kathaṁ jhānassa ārammaṇabhāvoti āha ‘‘kevalañhī’’tiādi.",
  "anya-e0103n4:31_10": "Saññajanti bhāvanāsaññājanitaṁ,",
  "anya-e0103n4:31_11": "bhāvanāsaññāya sañjātamattaṁ.",
  "anya-e0103n4:31_12": "Na hi asabhāvassa kutoci samuṭṭhānaṁ atthi.",
  "anya-e0103n4:31_13": "Tenāha ‘‘upaṭṭhānākāramatta’’nti.",
  "anya-e0103n4:32_0": "58.Vikkhambhitāneva sannisinnāva,",
  "anya-e0103n4:32_1": "na pana tadatthaṁ ussāho kātabboti adhippāyo.",
  "anya-e0103n4:32_2": "‘‘Upacārasamādhinā’’ti vutte itaropi samādhi atthīti atthato āpannanti tampi dassetuṁ ‘‘duvidho hi samādhī’’tiādi āraddhaṁ.",
  "anya-e0103n4:32_3": "Dvīhākārehīti jhānadhammānaṁ paṭipakkhadūrībhāvo,",
  "anya-e0103n4:32_4": "thirabhāvappatti cāti imehi dvīhi kāraṇehi.",
  "anya-e0103n4:32_5": "Idāni tāni kāraṇāni avatthāmukhena dassetuṁ ‘‘upacārabhūmiyaṁ vā’’tiādi vuttaṁ.",
  "anya-e0103n4:32_6": "Upacārabhūmiyanti upacārāvatthāyaṁ.",
  "anya-e0103n4:32_7": "Yadipi tadā jhānaṅgāni paṭutarāni mahaggatabhāvappattāni na uppajjanti,",
  "anya-e0103n4:32_8": "tesaṁ pana paṭipakkhadhammānaṁ vikkhambhanena cittaṁ samādhiyati.",
  "anya-e0103n4:32_9": "Tenāha ‘‘nīvaraṇappahānena cittaṁ samāhitaṁ hotī’’ti.",
  "anya-e0103n4:32_10": "Paṭilābhabhūmiyanti jhānassa adhigamāvatthāyaṁ.",
  "anya-e0103n4:32_11": "Tadā hi appanāpattānaṁ jhānadhammānaṁ uppattiyā cittaṁ samādhiyati.",
  "anya-e0103n4:32_12": "Tenāha ‘‘aṅgapātubhāvenā’’ti.",
  "anya-e0103n4:32_13": "Cittaṁ samāhitaṁ hotīti sambandho.",
  "anya-e0103n4:33_0": "Na thāmajātānīti na jātathāmāni,",
  "anya-e0103n4:33_1": "na bhāvanābalaṁ pattānīti attho.",
  "anya-e0103n4:33_2": "Cittanti jhānacittaṁ.",
  "anya-e0103n4:33_3": "Kevalampi rattiṁ kevalampi divasaṁ tiṭṭhatīti samāpattivelaṁ sandhāyāha.",
  "anya-e0103n4:33_4": "Upacārabhūmiyaṁ nimittavaḍḍhanaṁ yuttanti katvā vuttaṁ ‘‘nimittaṁ vaḍḍhetvā’’ti.",
  "anya-e0103n4:33_5": "Laddhaparihānīti laddhaupacārajjhānaparihāni.",
  "anya-e0103n4:33_6": "Nimitte avinassante tadārammaṇajhānampi aparihīnameva hoti,",
  "anya-e0103n4:33_7": "nimitte pana ārakkhābhāvena vinaṭṭhe laddhaṁ laddhaṁ jhānampi vinassati tadāyattavuttito.",
  "anya-e0103n4:33_8": "Tenāha ‘‘ārakkhamhī’’tiādi.",
  "anya-e0103n4:34_0": "Sattasappāyavaṇṇanā",
  "anya-e0103n4:35_0": "59.",
  "anya-e0103n4:35_1": "‘‘Thāvarañca hotī’’ti vatvā yathā thāvaraṁ hoti,",
  "anya-e0103n4:35_2": "taṁ dassetuṁ ‘‘sati upaṭṭhāti,",
  "anya-e0103n4:35_3": "cittaṁ samādhiyatī’’ti vuttaṁ.",
  "anya-e0103n4:35_4": "Yathāladdhañhi nimittaṁ tattha satiṁ sūpaṭṭhitaṁ katvā ekaggataṁ vindantassa thiraṁ nāma hoti,",
  "anya-e0103n4:35_5": "surakkhitañca.",
  "anya-e0103n4:35_6": "Sati-ggahaṇena cettha sampajaññaṁ,",
  "anya-e0103n4:35_7": "samādhiggahaṇena vīriyañca saṅgahitaṁ hoti nānantariyabhāvato.",
  "anya-e0103n4:35_8": "Tatthāti tesu āvāsesu.",
  "anya-e0103n4:35_9": "Tīṇi tīṇīti ekekasmiṁ āvāse avutthaavutthaṭṭhāne vasananiyāmena tayo tayo divase vasitvā.",
  "anya-e0103n4:36_0": "Uttarena vā dakkhiṇena vāti vuttaṁ gamanāgamane sūriyābhimukhabhāvanivāraṇatthanti.",
  "anya-e0103n4:36_1": "Sahassadhanuppamāṇaṁ diyaḍḍhakosaṁ.",
  "anya-e0103n4:37_0": "Dvattiṁsa tiracchānakathāti rājakathādike (dī. ni. 1.17; ma. ni. 2.223; saṁ. ni. 5.1080; a. ni. 10.69; pāci.",
  "anya-e0103n4:37_1": "508) sandhāyāha.",
  "anya-e0103n4:37_2": "Tā hi pāḷiyaṁ sarūpato anāgatāpi araññapabbatanadīdīpakathā iti-saddena saṅgahetvā saggamokkhānaṁ tiracchānabhāvato",
  "anya-e0103n4:37_3": "‘‘dvattiṁsa tiracchānakathā’’ti vuttā.",
  "anya-e0103n4:37_4": "Dasakathāvatthunissitanti ‘‘appicchatā,",
  "anya-e0103n4:37_5": "santuṭṭhi, paviveko,",
  "anya-e0103n4:37_6": "asaṁsaggo,",
  "anya-e0103n4:37_7": "vīriyārambho, sīla, samādhi, paññā, vimutti,",
  "anya-e0103n4:37_8": "vimuttiñāṇadassana’’nti imāni appicchakathādīnaṁ vatthūni,",
  "anya-e0103n4:37_9": "tannissitaṁ bhassaṁ sappāyaṁ.",
  "anya-e0103n4:38_0": "Atiracchānakathikoti natiracchānakathiko,",
  "anya-e0103n4:38_1": "tiracchānakathā vidhuraṁ dhammikaṁ kammaṭṭhānapaṭisaṁyuttameva kathaṁ kathetīti adhippāyo.",
  "anya-e0103n4:38_2": "Sīlādiguṇasampannoti sīlasamādhiādiguṇasampanno.",
  "anya-e0103n4:38_3": "Yo hi samādhikammaṭṭhāniko,",
  "anya-e0103n4:38_4": "samādhikammaṭṭhānassa vā pāraṁ patto,",
  "anya-e0103n4:38_5": "so imassa yogino sappāyo.",
  "anya-e0103n4:38_6": "Tenāha ‘‘yaṁ nissāyā’’tiādi.",
  "anya-e0103n4:38_7": "Kāyadaḷhībahuloti kāyassa santappanaposanappasuto.",
  "anya-e0103n4:38_8": "Yaṁ sandhāya vuttaṁ ‘‘yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharatī’’ti (dī. ni. 3.320; ma. ni. 1.186; a. ni. 5.206).",
  "anya-e0103n4:39_0": "Bhojanaṁ yebhuyyena madhurambilarasavasena sattānaṁ upayogaṁ gacchati dadhiādīsu tathā dassanato.",
  "anya-e0103n4:39_1": "Kaṭukādirasā pana kevalaṁ abhisaṅkhārakā evāti āha ‘‘kassaci madhuraṁ,",
  "anya-e0103n4:39_2": "kassaci ambilaṁ sappāyaṁ hotī’’ti.",
  "anya-e0103n4:40_0": "Yasmiṁ iriyāpathe ādhārabhūte,",
  "anya-e0103n4:40_1": "vattamāne vā,",
  "anya-e0103n4:40_2": "yasmiṁ vā iriyāpathe pavattamānassa.",
  "anya-e0103n4:40_3": "Nimittāsevanabahulassāti nimitte āsevanābahulassa paṭibhāganimitte visayabhūte bhāvanāmanasikāraṁ bahulaṁ āsevantassa,",
  "anya-e0103n4:40_4": "nimittassa vā gocarāsevanavasena āsevanābahulassa.",
  "anya-e0103n4:40_5": "Yena hi bhāventassa bhāvanāsevanā,",
  "anya-e0103n4:40_6": "tena gocarāsevanāpi icchitabbāti.",
  "anya-e0103n4:41_0": "Dasavidhaappanākosallavaṇṇanā",
  "anya-e0103n4:42_0": "60.Na hoti appanā.",
  "anya-e0103n4:42_1": "Yena vidhinā appanāyaṁ kusalo hoti,",
  "anya-e0103n4:42_2": "so dasavidho vidhi appanākosallaṁ,",
  "anya-e0103n4:42_3": "tannibbattaṁ vā ñāṇaṁ.",
  "anya-e0103n4:42_4": "Vatthuvisadakiriyatoti vatthūnaṁ visadabhāvakaraṇato appanākosallaṁ icchitabbanti sambandho.",
  "anya-e0103n4:42_5": "Evaṁ sesesupi.",
  "anya-e0103n4:43_0": "61.",
  "anya-e0103n4:43_1": "Cittacetasikānaṁ hi pavattiṭṭhānabhāvato sarīraṁ,",
  "anya-e0103n4:43_2": "tappaṭibaddhāni cīvarādīni ca idha ‘‘vatthūnī’’ti adhippetāni.",
  "anya-e0103n4:43_3": "Tāni yathā cittassa sukhāvahāni honti,",
  "anya-e0103n4:43_4": "tathā karaṇaṁ tesaṁ visadabhāvakaraṇaṁ.",
  "anya-e0103n4:43_5": "Tena vuttaṁ ‘‘ajjhattikabāhirāna’’ntiādi.",
  "anya-e0103n4:43_6": "Sarīraṁ vāti vā-saddo aṭṭhānappayutto,",
  "anya-e0103n4:43_7": "sarīraṁ sedamalaggahitaṁ vā aññena vā avassutakiccena vibādhitanti adhippāyo.",
  "anya-e0103n4:43_8": "Senāsanaṁ vāti vā-saddena pattādīnampi saṅgaho daṭṭhabbo.",
  "anya-e0103n4:43_9": "Nanu cāyaṁ nayo khuddakapalibodhupacchedena saṅgahito,",
  "anya-e0103n4:43_10": "puna kasmā vuttoti?",
  "anya-e0103n4:43_11": "Saccaṁ saṅgahito,",
  "anya-e0103n4:43_12": "so ca kho bhāvanāya ārambhakāle.",
  "anya-e0103n4:43_13": "Idha pana āraddhakammaṭṭhānassa upacārajjhāne ṭhatvā appanāparivāsaṁ vasantassa kālantare jāte tathāpaṭipatti appanākosallāya vuttā.",
  "anya-e0103n4:43_14": "Avisade sati,",
  "anya-e0103n4:43_15": "visayabhūte vā.",
  "anya-e0103n4:43_16": "Kathaṁ bhāvanamanuyuñjantassa tāni visayo?",
  "anya-e0103n4:43_17": "Antarantarā pavattanakacittuppādavasenevaṁ vuttaṁ.",
  "anya-e0103n4:43_18": "Te hi cittuppādā cittekaggatāya aparisuddhabhāvāya saṁvattanti.",
  "anya-e0103n4:43_19": "Cittacetasikesu nissayādipaccayabhūtesu.",
  "anya-e0103n4:43_20": "Ñāṇampīti pi-saddo sampiṇḍane.",
  "anya-e0103n4:43_21": "Tena ‘‘na kevalaṁ taṁ vatthuyeva,",
  "anya-e0103n4:43_22": "atha kho tasmiṁ aparisuddhe ñāṇampi aparisuddhaṁ hotī’’ti dassitaṁ.",
  "anya-e0103n4:43_23": "Taṁsampayuttānaṁ pana aparisuddhatā avuttasiddhā,",
  "anya-e0103n4:43_24": "ñāṇassa ca visuṁ gahaṇaṁ appanāya bahukārattā.",
  "anya-e0103n4:43_25": "Tathā hi jhānaṁ ‘‘dandhābhiññaṁ,",
  "anya-e0103n4:43_26": "khippābhiñña’’nti ñāṇamukhena niddiṭṭhaṁ.",
  "anya-e0103n4:43_27": "Nissayanissayopi nissayotveva vuccatīti āha ‘‘dīpakapallikavaṭṭitelāni nissāyā’’ti.",
  "anya-e0103n4:43_28": "Ñāṇe avisade vipassanābhāvanā viya samādhibhāvanāpi paridubbalā hotīti dassetuṁ ‘‘aparisuddhena ñāṇenā’’tiādi vuttaṁ.",
  "anya-e0103n4:43_29": "Tattha kammaṭṭhānanti samathakammaṭṭhānaṁ āha.",
  "anya-e0103n4:43_30": "Vuḍḍhiṁ aṅgapātubhāvena,",
  "anya-e0103n4:43_31": "virūḷhiṁ guṇabhāvena,",
  "anya-e0103n4:43_32": "vepullaṁ sabbaso vasibhāvappattiyā veditabbaṁ.",
  "anya-e0103n4:43_33": "Visade panāti sukkapakkho,",
  "anya-e0103n4:43_34": "tassa vuttavipariyāyena attho veditabbo.",
  "anya-e0103n4:44_0": "62.Samabhāvakaraṇanti kiccato anūnādhikabhāvakaraṇaṁ.",
  "anya-e0103n4:44_1": "Yathāpaccayaṁ saddheyyavatthusmiṁ adhimokkhakiccassa paṭutarabhāvena,",
  "anya-e0103n4:44_2": "paññāya avisadatāya,",
  "anya-e0103n4:44_3": "vīriyādīnaṁ ca sithilatādinā saddhindriyaṁ balavaṁ hoti.",
  "anya-e0103n4:44_4": "Tenāha ‘‘itarāni mandānī’’ti.",
  "anya-e0103n4:44_5": "Tatoti tasmā saddhindriyassa balavabhāvato,",
  "anya-e0103n4:44_6": "itaresañca mandattā.",
  "anya-e0103n4:44_7": "Kosajjapakkhe patituṁ adatvā sampayuttadhammānaṁ paggaṇhanaṁ anubalappadānaṁ paggaho,",
  "anya-e0103n4:44_8": "paggahova kiccaṁ,",
  "anya-e0103n4:44_9": "paggahakiccaṁ kātuṁ na sakkotīti sambandhitabbaṁ.",
  "anya-e0103n4:44_10": "Ārammaṇaṁ upagantvā ṭhānaṁ,",
  "anya-e0103n4:44_11": "anissajjanaṁ vā upaṭṭhānaṁ,",
  "anya-e0103n4:44_12": "vikkhepapaṭipakkho.",
  "anya-e0103n4:44_13": "Yena vā sampayuttā avikkhittā honti,",
  "anya-e0103n4:44_14": "so avikkhepo.",
  "anya-e0103n4:44_15": "Rūpagataṁ viya cakkhunā yena yāthāvato visayasabhāvaṁ passati,",
  "anya-e0103n4:44_16": "taṁ dassanakiccaṁ kātuṁ na sakkoti balavatā saddhindriyena abhibhūtattā.",
  "anya-e0103n4:44_17": "Sahajātadhammesu hi indaṭṭhaṁ kārentānaṁ sahapavattamānānaṁ dhammānaṁ ekarasatāvaseneva atthasiddhi,",
  "anya-e0103n4:44_18": "na aññathā.",
  "anya-e0103n4:44_19": "Tasmāti vuttamevatthaṁ kāraṇabhāvena paccāmasati .",
  "anya-e0103n4:44_20": "Tanti saddhindriyaṁ.",
  "anya-e0103n4:44_21": "Dhammasabhāvapaccavekkhaṇenāti yassa saddheyyavatthuno uḷāratādiguṇe adhimuccanassa sātisayappavattiyā saddhindriyaṁ balavaṁ jātaṁ,",
  "anya-e0103n4:44_22": "tassa paccayapaccayuppannādivibhāgato yāthāvato vīmaṁsanena.",
  "anya-e0103n4:44_23": "Evañhi evaṁdhammatānayena sabhāvarasato pariggayhamāne savipphāro adhimokkho na hoti,",
  "anya-e0103n4:44_24": "‘‘ayaṁ imesaṁ dhammānaṁ sabhāvo’’ti parijānanavasena paññābyāpārassa sātisayattā.",
  "anya-e0103n4:44_25": "Dhuriyadhammesu hi yathā saddhāya balavabhāve paññāya mandabhāvo hoti,",
  "anya-e0103n4:44_26": "evaṁ paññāya balavabhāve saddhāya mandabhāvo hotīti.",
  "anya-e0103n4:44_27": "Tena vuttaṁ ‘‘taṁ dhammasabhāvapaccavekkhaṇena hāpetabba’’nti.",
  "anya-e0103n4:45_0": "Tathā amanasikārenāti yenākārena bhāvanamanuyuñjantassa saddhindriyaṁ balavaṁ hoti,",
  "anya-e0103n4:45_1": "tenākārena bhāvanāya ananuyuñjanatoti vuttaṁ hoti.",
  "anya-e0103n4:45_2": "Idha duvidhena saddhindriyassa balavabhāvo,",
  "anya-e0103n4:45_3": "attano vā paccayavisesato kiccuttariyena,",
  "anya-e0103n4:45_4": "vīriyādīnaṁ vā mandakiccatāya.",
  "anya-e0103n4:45_5": "Tattha paṭhamavikappe hāpanavidhi dassito,",
  "anya-e0103n4:45_6": "dutiyavikappe pana yathā manasi karoto vīriyādīnaṁ mandakiccatāya saddhindriyaṁ balavaṁ jātaṁ,",
  "anya-e0103n4:45_7": "tathā amanasikārena vīriyādīnaṁ paṭukiccabhāvāvahena manasikārena saddhindriyaṁ tehi samarasaṁ karontena hāpetabbaṁ.",
  "anya-e0103n4:45_8": "Iminā nayena sesindriyesupi hāpanavidhi veditabbo.",
  "anya-e0103n4:46_0": "Vakkalittheravatthūti so hi āyasmā saddhādhimuttatāya katādhikāro satthu rūpakāyadassanappasuto eva hutvā viharanto satthārā ‘‘kiṁ te, vakkali,",
  "anya-e0103n4:46_1": "iminā pūtikāyena diṭṭhena? Yo kho, vakkali,",
  "anya-e0103n4:46_2": "dhammaṁ passati,",
  "anya-e0103n4:46_3": "so maṁ passatī’’tiādinā (saṁ. ni.",
  "anya-e0103n4:46_4": "3.87) ovaditvā kammaṭṭhāne niyojitopi taṁ ananuyuñjanto paṇāmito attānaṁ vinipātetuṁ papātaṭṭhānaṁ abhiruhi.",
  "anya-e0103n4:46_5": "Atha naṁ satthā yathānisinnova obhāsaṁ visajjento attānaṁ dassetvā –",
  "anya-e0103n4:47_0": "‘‘Pāmojjabahulo bhikkhu, pasanno buddhasāsane;",
  "anya-e0103n4:48_0": "Adhigacche padaṁ santaṁ, saṅkhārūpasamaṁ sukha’’nti. (dha. pa. 381) –",
  "anya-e0103n4:49_0": "Gāthaṁ vatvā ‘‘ehi vakkalī’’ti āha.",
  "anya-e0103n4:49_1": "So tena amateneva abhisitto haṭṭhatuṭṭho hutvā vipassanaṁ paṭṭhapesi.",
  "anya-e0103n4:49_2": "Saddhāya pana balavabhāvato vipassanāvīthiṁ na otari.",
  "anya-e0103n4:49_3": "Taṁ ñatvā bhagavā indriyasamataṁ paṭipādento kammaṭṭhānaṁ sodhetvā adāsi.",
  "anya-e0103n4:49_4": "So satthārā dinnanayena vipassanaṁ ussukkāpetvā maggapaṭipāṭiyā arahattaṁ pāpuṇi.",
  "anya-e0103n4:49_5": "Tena vuttaṁ ‘‘vakkalittheravatthu cettha nidassana’’nti.",
  "anya-e0103n4:50_0": "Itarakiccabhedanti upaṭṭhānādikiccavisesaṁ.",
  "anya-e0103n4:50_1": "Passaddhādīti ādi-saddena samādhiupekkhāsambojjhaṅgānaṁ saṅgaho daṭṭhabbo.",
  "anya-e0103n4:50_2": "Hāpetabbanti yathā saddhindriyassa balavabhāvo dhammasabhāvapaccavekkhaṇena hāyati,",
  "anya-e0103n4:50_3": "evaṁ vīriyindriyassa adhimattatā passaddhiādibhāvanāya hāyati,",
  "anya-e0103n4:50_4": "samādhipakkhiyattā tassā.",
  "anya-e0103n4:50_5": "Tathā hi sā samādhindriyassa adhimattataṁ kosajjapātato rakkhantī vīriyādibhāvanā viya vīriyindriyassa",
  "anya-e0103n4:50_6": "adhimattataṁ uddhaccapātato rakkhantī ekaṁsato hāpeti.",
  "anya-e0103n4:50_7": "Tena vuttaṁ ‘‘passaddhādibhāvanāya hāpetabba’’nti.",
  "anya-e0103n4:51_0": "Soṇattherassa vatthūti (mahāva.",
  "anya-e0103n4:51_1": "243) sukumārassa soṇattherassa vatthu.",
  "anya-e0103n4:51_2": "So hi āyasmā satthu santike kammaṭṭhānaṁ gahetvā sītavane viharanto ‘‘mama sarīraṁ sukhumālaṁ,",
  "anya-e0103n4:51_3": "na ca sakkā sukheneva sukhaṁ adhigantuṁ,",
  "anya-e0103n4:51_4": "kāyaṁ kilametvāpi samaṇadhammo kātabbo’’ti ṭhānacaṅkamameva adhiṭṭhāya padhānamanuyuñjanto pādatalesu",
  "anya-e0103n4:51_5": "phoṭesu uṭṭhitesupi vedanaṁ ajjhupekkhitvā daḷhaṁ vīriyaṁ karonto accāraddhavīriyatāya visesaṁ nibbattetuṁ nāsakkhi.",
  "anya-e0103n4:51_6": "Satthā tattha gantvā vīṇovādena ovaditvā vīriyasamatāyojanavidhiṁ dassento kammaṭṭhānaṁ sodhetvā gijjhakūṭaṁ gato.",
  "anya-e0103n4:51_7": "Theropi satthārā dinnanayena vīriyasamataṁ yojento vipassanaṁ ussukkāpetvā arahatte patiṭṭhāsi.",
  "anya-e0103n4:51_8": "Tena vuttaṁ ‘‘soṇattherassa vatthu dassetabba’’nti.",
  "anya-e0103n4:52_0": "Sesesupīti satisamādhipaññindriyesupi.",
  "anya-e0103n4:52_1": "Ekassāti ekekassa.",
  "anya-e0103n4:52_2": "Sāmaññaniddesovāyaṁ daṭṭhabbo.",
  "anya-e0103n4:52_3": "Evaṁ pañcannaṁ indriyānaṁ paccekaṁ adhimattatāya pana hāpanavasena samataṁ dassetvā idāni tattha yesaṁ visesato asādhāraṇato,",
  "anya-e0103n4:52_4": "sādhāraṇato ca samatā icchitabbā,",
  "anya-e0103n4:52_5": "taṁ dassetuṁ ‘‘visesato panā’’tiādi vuttaṁ.",
  "anya-e0103n4:52_6": "Etthāti etesu pañcasu indriyesu.",
  "anya-e0103n4:52_7": "Samatanti saddhāpaññānaṁ aññamaññaṁ anūnānadhikabhāvaṁ.",
  "anya-e0103n4:52_8": "Tathā samādhivīriyānaṁ .",
  "anya-e0103n4:52_9": "Yathā hi saddhāpaññānaṁ visuṁ visuṁ dhuriyadhammabhūtānaṁ kiccato aññamaññānativattanaṁ visesato icchitabbameva,",
  "anya-e0103n4:52_10": "yato nesaṁ samadhuratāya appanā sampajjatīti,",
  "anya-e0103n4:52_11": "evaṁ samādhivīriyānaṁ kosajjauddhaccapakkhikānaṁ samarasatāya sati aññamaññūpatthambhanato sampayuttadhammānaṁ",
  "anya-e0103n4:52_12": "antadvayapātābhāvena sammadeva appanā ijjhati.",
  "anya-e0103n4:53_0": "‘‘Balavasaddho hī’’tiādi nidassanavasena vuttaṁ.",
  "anya-e0103n4:53_1": "Tassattho –",
  "anya-e0103n4:53_2": "yo balavatiyā saddhāya samannāgato avisadañāṇo,",
  "anya-e0103n4:53_3": "so muddhappasanno hoti,",
  "anya-e0103n4:53_4": "na aveccappasanno.",
  "anya-e0103n4:53_5": "Tathā hi so avatthusmiṁ pasīdati seyyathāpi titthiyasāvakā.",
  "anya-e0103n4:53_6": "Kerāṭikapakkhanti sāṭheyyapakkhaṁ bhajati.",
  "anya-e0103n4:53_7": "Saddhāhīnāya paññāya atidhāvanto ‘‘deyyavatthupariccāgena vinā cittuppādamattenapi dānamayaṁ puññaṁ hotī’’tiādīni",
  "anya-e0103n4:53_8": "parikappeti hetupaṭirūpakehi vañcito.",
  "anya-e0103n4:53_9": "Evaṁbhūto pana sukkhatakkaviluttacitto paṇḍitānaṁ vacanaṁ nādiyati,",
  "anya-e0103n4:53_10": "saññattiṁ na gacchati.",
  "anya-e0103n4:53_11": "Tenāha ‘‘bhesajjasamuṭṭhito viya rogo atekiccho hotī’’ti.",
  "anya-e0103n4:53_12": "Yathā cettha saddhāpaññānaṁ aññamaññaviraho na atthāvaho anatthāvaho ca,",
  "anya-e0103n4:53_13": "evamidhāpi samādhivīriyānaṁ aññamaññaviraho na avikkhepāvaho vikkhepāvaho cāti veditabbaṁ.",
  "anya-e0103n4:53_14": "Kosajjaṁ abhibhavati,",
  "anya-e0103n4:53_15": "tena appanaṁ na pāpuṇātīti adhippāyo.",
  "anya-e0103n4:53_16": "Uddhaccaṁ abhibhavatīti etthāpi eseva nayo.",
  "anya-e0103n4:53_17": "Tadubhayanti taṁ saddhāpaññādvayaṁ,",
  "anya-e0103n4:53_18": "samādhivīriyadvayañca.",
  "anya-e0103n4:53_19": "Samaṁ kātabbanti samarasaṁ kātabbaṁ.",
  "anya-e0103n4:54_0": "Samādhikammikassāti samathakammaṭṭhānikassa.",
  "anya-e0103n4:54_1": "Evanti evaṁ sante,",
  "anya-e0103n4:54_2": "saddhāya tesaṁ balavabhāve satīti attho.",
  "anya-e0103n4:54_3": "Saddahantoti ‘‘pathavī pathavī’’ti manasikaraṇamattena kathaṁ jhānuppattīti acintetvā ‘‘addhā sammāsambuddhena",
  "anya-e0103n4:54_4": "vuttavidhi ijjhissatī’’ti saddahanto saddhaṁ janento.",
  "anya-e0103n4:54_5": "Okappentoti ārammaṇaṁ anupavisitvā viya adhimuccanavasena okappento pakkhandanto.",
  "anya-e0103n4:54_6": "Ekaggatā balavatī vaṭṭati samādhipadhānattā jhānassa.",
  "anya-e0103n4:54_7": "Ubhinnanti samādhipaññānaṁ,",
  "anya-e0103n4:54_8": "samādhikammikassa samādhino adhimattatāpi icchitabbāti āha ‘‘samatāyapī’’ti,",
  "anya-e0103n4:54_9": "samabhāvenāpīti attho.",
  "anya-e0103n4:54_10": "Appanāti idhādhippetaappanā.",
  "anya-e0103n4:54_11": "Tathā hi ‘‘hotiyevā’’ti sāsaṅkaṁ vadati ,",
  "anya-e0103n4:54_12": "lokuttarappanā pana tesaṁ samabhāveneva icchitā. Yathāha –",
  "anya-e0103n4:54_13": "‘‘samathavipassanaṁ yuganaddhaṁ bhāvetī’’ti (paṭi. ma. 2.1, 5).",
  "anya-e0103n4:55_0": "Yadi visesato saddhāpaññānaṁ,",
  "anya-e0103n4:55_1": "samādhivīriyānañca samatā icchitā,",
  "anya-e0103n4:55_2": "kathaṁ satīti āha ‘‘sati pana sabbattha balavatī vaṭṭatī’’ti.",
  "anya-e0103n4:55_3": "Sabbatthāti līnuddhaccapakkhesu pañcasu indriyesu.",
  "anya-e0103n4:55_4": "Uddhaccapakkhiye gaṇhanto ‘‘saddhāvīriyapaññāna’’nti āha.",
  "anya-e0103n4:55_5": "Aññathāpīti ca gahetabbā siyā.",
  "anya-e0103n4:55_6": "Tathā hi ‘‘kosajjapakkhena samādhinā’’ icceva vuttaṁ,",
  "anya-e0103n4:55_7": "na ‘‘passaddhisamādhiupekkhāhī’’ti. Sā sati.",
  "anya-e0103n4:55_8": "Sabbesu rājakammesu niyutto sabbakammiko.",
  "anya-e0103n4:55_9": "Tena kāraṇena sabbattha icchitabbatthena.",
  "anya-e0103n4:55_10": "Āha aṭṭhakathāyaṁ.",
  "anya-e0103n4:55_11": "Sabbattha niyuttā sabbatthikā,",
  "anya-e0103n4:55_12": "sabbena vā līnuddhaccapakkhiyena bojjhaṅgaggahaṇena atthetabbā sabbatthiyā,",
  "anya-e0103n4:55_13": "sabbatthiyāva sabbatthikā.",
  "anya-e0103n4:55_14": "Cittanti kusalacittaṁ.",
  "anya-e0103n4:55_15": "Tassa hi sati paṭisaraṇaṁ parāyaṇaṁ appattassa pattiyā anadhigatassa adhigamāya.",
  "anya-e0103n4:55_16": "Tenāha ‘‘ārakkhapaccupaṭṭhānā’’tiādi.",
  "anya-e0103n4:56_0": "63.Cittekaggatānimittassāti cittekaggatāya nimittassa,",
  "anya-e0103n4:56_1": "cittekaggatāsaṅkhātassa ca nimittassa.",
  "anya-e0103n4:56_2": "Cittassa hi samāhitākāraṁ sallakkhetvā samathanimittaṁ rakkhantoyeva kasiṇanimittaṁ rakkhati.",
  "anya-e0103n4:56_3": "Tasmā pathavīkasiṇādikassāti ādi-saddena na kevalaṁ paṭibhāganimittasseva,",
  "anya-e0103n4:56_4": "atha kho samathanimittassāpi gahaṇaṁ daṭṭhabbaṁ.",
  "anya-e0103n4:56_5": "Tanti rakkhaṇakosallaṁ.",
  "anya-e0103n4:56_6": "Idha appanākosallakathāyaṁ ‘‘nimittakosalla’’nti adhippetaṁ,",
  "anya-e0103n4:56_7": "karaṇabhāvanākosallānaṁ pageva siddhattāti adhippāyo.",
  "anya-e0103n4:57_0": "64.Atisithilavīriyatādīhīti ādi-saddena pamodanasaṁvejanavipariyāye saṅgaṇhāti.",
  "anya-e0103n4:57_1": "Līnanti saṅkucitaṁ kosajjapakkhapatitaṁ.",
  "anya-e0103n4:57_2": "Cittanti bhāvanācittaṁ.",
  "anya-e0103n4:57_3": "Dhammavicayasambojjhaṅgādayo bhāvetīti ettha ‘‘tayo’’ti padaṁ ānetvā sambandhitabbaṁ.",
  "anya-e0103n4:57_4": "Yathā pana te bhāvetabbā,",
  "anya-e0103n4:57_5": "taṁ sayameva vakkhati.",
  "anya-e0103n4:58_0": "Parittanti appakaṁ.",
  "anya-e0103n4:58_1": "Ujjāletukāmoti padīpetukāmo.",
  "anya-e0103n4:58_2": "Udakavātaṁ dadeyyāti udakamissaṁ vātaṁ upaneyya.",
  "anya-e0103n4:58_3": "Akāloti nakālo,",
  "anya-e0103n4:58_4": "ayuttakālo vā.",
  "anya-e0103n4:58_5": "Satiādidhammasāmaggisaṅkhātāya bodhiyā bujjhati etāyāti katvā,",
  "anya-e0103n4:58_6": "taṁsamaṅgino vā bujjhatīti bodhino yogino aṅganti bojjhaṅgo , pasattho,",
  "anya-e0103n4:58_7": "sundaro vā bojjhaṅgo sambojjhaṅgo .",
  "anya-e0103n4:58_8": "Kāyacittadarathavūpasamalakkhaṇā passaddhiyeva sambojjhaṅgo passaddhisambojjhaṅgo,",
  "anya-e0103n4:58_9": "tassa passaddhisambojjhaṅgassa.",
  "anya-e0103n4:58_10": "Samādhisambojjhaṅgādīsupi eseva nayo.",
  "anya-e0103n4:58_11": "Ayaṁ pana viseso –",
  "anya-e0103n4:58_12": "samādhissa tāva padatthalakkhaṇāni heṭṭhā āgatāneva.",
  "anya-e0103n4:58_13": "Upapattito ikkhatīti upekkhā.",
  "anya-e0103n4:58_14": "Sā panāyaṁ atthato tatramajjhattupekkhāva idha bojjhaṅgupekkhā veditabbā.",
  "anya-e0103n4:58_15": "Dusamuṭṭhāpayanti samuṭṭhāpetuṁ uppādetuṁ asakkuṇeyyaṁ.",
  "anya-e0103n4:58_16": "Dhammānaṁ,",
  "anya-e0103n4:58_17": "dhammesu vā vicayo dhammavicayo,",
  "anya-e0103n4:58_18": "paññāti attho.",
  "anya-e0103n4:58_19": "Vīrassa bhāvo,",
  "anya-e0103n4:58_20": "kammaṁ vā,",
  "anya-e0103n4:58_21": "vidhinā vā īretabbaṁ pavattetabbanti vīriyaṁ, ussāho.",
  "anya-e0103n4:58_22": "Pīṇeti kāyaṁ,",
  "anya-e0103n4:58_23": "cittaṁ ca santappetīti pīti.",
  "anya-e0103n4:59_0": "Yaṁ yaṁ sakaṁ yathāsakaṁ,",
  "anya-e0103n4:59_1": "attano attanoti attho.",
  "anya-e0103n4:59_2": "Āhāravasenāti paccayavasena.",
  "anya-e0103n4:59_3": "Bhāvanāti uppādanā,",
  "anya-e0103n4:59_4": "vaḍḍhanā ca.",
  "anya-e0103n4:59_5": "Kusalākusalāti kosallasambhūtaṭṭhena kusalā,",
  "anya-e0103n4:59_6": "tappaṭipakkhato akusalā.",
  "anya-e0103n4:59_7": "Ye akusalā,",
  "anya-e0103n4:59_8": "te sāvajjā.",
  "anya-e0103n4:59_9": "Ye kusalā,",
  "anya-e0103n4:59_10": "te anavajjā.",
  "anya-e0103n4:59_11": "Akusalā hīnā,",
  "anya-e0103n4:59_12": "itare paṇītā.",
  "anya-e0103n4:59_13": "Kusalāpi vā hīnehi chandādīhi āraddhā hīnā,",
  "anya-e0103n4:59_14": "itare paṇītā.",
  "anya-e0103n4:59_15": "Kaṇhāti kāḷakā cittassa apabhassarabhāvakaraṇā,",
  "anya-e0103n4:59_16": "sukkāti odātā cittassa pabhassarabhāvakaraṇā.",
  "anya-e0103n4:59_17": "Kaṇhābhijātihetuto vā kaṇhā,",
  "anya-e0103n4:59_18": "sukkābhijātihetuto sukkā.",
  "anya-e0103n4:59_19": "Te eva sappaṭibhāgā.",
  "anya-e0103n4:59_20": "Kaṇhā hi ujuvipaccanīkatāya sukkehi sappaṭibhāgā.",
  "anya-e0103n4:59_21": "Tathā sukkāpi itarehi.",
  "anya-e0103n4:59_22": "Atha vā kaṇhā ca sukkā ca sappaṭibhāgā ca kaṇhasukkasappaṭibhāgā.",
  "anya-e0103n4:59_23": "Sukhā hi vedanā dukkhāya vedanāya sappaṭibhāgā,",
  "anya-e0103n4:59_24": "dukkhā ca vedanā sukhāya sappaṭibhāgāti.",
  "anya-e0103n4:59_25": "Anuppannassāti anibbattassa.",
  "anya-e0103n4:59_26": "Uppādāyāti uppādanatthāya.",
  "anya-e0103n4:59_27": "Uppannassāti nibbattassa.",
  "anya-e0103n4:59_28": "Bhiyyobhāvāyāti punappunabhāvāya.",
  "anya-e0103n4:59_29": "Vepullāyāti vipulabhāvāya.",
  "anya-e0103n4:59_30": "Bhāvanāyāti vaḍḍhiyā.",
  "anya-e0103n4:59_31": "Pāripūriyāti paripūraṇatthāya.",
  "anya-e0103n4:60_0": "Tatthāti ‘‘atthi bhikkhave’’tiādinā dassitapāṭhe.",
  "anya-e0103n4:60_1": "Sabhāvasāmaññalakkhaṇapaṭivedhavasenāti ekajjhaṁ katvā gahaṇe anavajjasukhavipākādikassa visuṁ visuṁ pana phusanādikassa sabhāvalakkhaṇassa,",
  "anya-e0103n4:60_2": "aniccādikassa sāmaññalakkhaṇassa ca paṭivijjhanavasena.",
  "anya-e0103n4:60_3": "Pavattamanasikāroti kusalādīnaṁ taṁtaṁsabhāvalakkhaṇādikassa yāthāvato avabujjhanavasena uppannajavanacittuppādo.",
  "anya-e0103n4:60_4": "So hi aviparītamanasikāratāya ‘‘yonisomanasikāro’’ti vutto.",
  "anya-e0103n4:60_5": "Tadābhogatāya āvajjanāpi taggatikāva.",
  "anya-e0103n4:60_6": "Ruppanalakkhaṇādikampi idha sāmaññalakkhaṇeneva saṅgahitanti daṭṭhabbaṁ.",
  "anya-e0103n4:60_7": "Kusalakiriyāya ādiārambhavasena pavattavīriyaṁ dhitisabhāvatāya ‘‘dhātū’’ti vuttanti āha ‘‘ārambhadhātūti paṭhamavīriyaṁ vuccatī’’ti.",
  "anya-e0103n4:60_8": "Laddhāsevanaṁ vīriyaṁ balappattaṁ hutvā paṭipakkhaṁ vidhamatīti āha ‘‘kosajjato nikkhantattā tato balavatara’’nti.",
  "anya-e0103n4:60_9": "Adhimattādhimattatarānaṁ paṭipakkhadhammānaṁ vidhamanasamatthaṁ paṭupaṭutarādibhāvappattaṁ hotīti vuttaṁ",
  "anya-e0103n4:60_10": "‘‘paraṁ paraṁ ṭhānaṁ akkamanato tatopi balavatara’’nti.",
  "anya-e0103n4:60_11": "Tiṭṭhati pavattati etthāti ṭhāniyā,",
  "anya-e0103n4:60_12": "pītisambojjhaṅgassa ṭhāniyā pītisambojjhaṅgaṭṭhāniyā.",
  "anya-e0103n4:60_13": "Ṭhātabbo vā ṭhāniyo,",
  "anya-e0103n4:60_14": "pītisambojjhaṅgo ṭhāniyo etesūti pītisambojjhaṅgaṭṭhāniyā,",
  "anya-e0103n4:60_15": "aparāparaṁ vattamānā pītisambojjhaṅgasampayuttā dhammā.",
  "anya-e0103n4:60_16": "Yasmā pana tesu pītiyeva pītisambojjhaṅgassa visesakāraṇaṁ,",
  "anya-e0103n4:60_17": "tasmā vuttaṁ ‘‘pītiyā eva etaṁ nāma’’nti.",
  "anya-e0103n4:60_18": "Uppādakamanasikāroti yathā manasi karoto anuppanno pītisambojjhaṅgo uppajjati,",
  "anya-e0103n4:60_19": "uppanno ca vaḍḍhati,",
  "anya-e0103n4:60_20": "tathā pavattamanasikāro.",
  "anya-e0103n4:61_0": "Paripucchakatāti pariyogāhetvā pucchakabhāvo.",
  "anya-e0103n4:61_1": "Pañcapi hi nikāye uggahetvā ācariye pariyupāsitvā tassa tassa atthaṁ paripucchantassa,",
  "anya-e0103n4:61_2": "te vā saha aṭṭhakathāya pariyogāhetvā yaṁ yaṁ tattha gaṇṭhiṭṭhānaṁ,",
  "anya-e0103n4:61_3": "taṁ taṁ ‘‘idaṁ, bhante, kathaṁ,",
  "anya-e0103n4:61_4": "imassa ko attho’’ti pucchantassa dhammavicayasambojjhaṅgo uppajjatīti.",
  "anya-e0103n4:61_5": "Vatthuvisadakiriyā indriyasamattapaṭipādanā saṅkhepato,",
  "anya-e0103n4:61_6": "vitthārato ca pakāsitā eva.",
  "anya-e0103n4:61_7": "Tattha pana samādhisaṁvattaniyabhāvena āgatā,",
  "anya-e0103n4:61_8": "idha paññāsaṁvattaniyabhāvena.",
  "anya-e0103n4:61_9": "Yadaggena hi samādhisaṁvattanikā,",
  "anya-e0103n4:61_10": "tadaggena paññāsaṁvattanikā samādhissa ñāṇapaccupaṭṭhānato.",
  "anya-e0103n4:61_11": "‘‘Samāhito yathābhūtaṁ pajānātī’’ti (saṁ. ni. 4.99;",
  "anya-e0103n4:61_12": "5.1071) vuttaṁ.",
  "anya-e0103n4:61_13": "Duppaññapuggalaparivajjanā nāma duppaññānaṁ mandabuddhīnaṁ bhattanikkhittakākamaṁsanikkhittasunakhasadisānaṁ momūhapuggalānaṁ dūrato pariccajanā.",
  "anya-e0103n4:61_14": "Paññavantapuggalasevanā nāma paññāya katādhikārānaṁ saccapaṭiccasamuppādādīsu kusalānaṁ ariyānaṁ,",
  "anya-e0103n4:61_15": "vipassanākammikānaṁ vā mahāpaññānaṁ kālena kālaṁ upasaṅkamanaṁ.",
  "anya-e0103n4:61_16": "Gambhīrañāṇacariyapaccavekkhaṇāti gambhīrañāṇehi caritabbānaṁ khandhāyatanadhātādīnaṁ,",
  "anya-e0103n4:61_17": "saccapaccayākārādidīpanānaṁ vā suññatāpaṭisaṁyuttānaṁ suttantānaṁ paccavekkhaṇā.",
  "anya-e0103n4:61_18": "Tadadhimuttatāti paññādhimuttatā,",
  "anya-e0103n4:61_19": "paññāya ninnapoṇapabbhāratāti attho.",
  "anya-e0103n4:62_0": "Apāyādīti ādi-saddena jātiādiṁ atīte vaṭṭamūlakaṁ dukkhaṁ,",
  "anya-e0103n4:62_1": "anāgate vaṭṭamūlakaṁ dukkhaṁ,",
  "anya-e0103n4:62_2": "paccuppanne āhārapariyeṭṭhimūlakañca dukkhaṁ saṅgaṇhāti.",
  "anya-e0103n4:62_3": "Vīriyāyattassa lokiyalokuttaravisesassa adhigamo eva ānisaṁso,",
  "anya-e0103n4:62_4": "tassa dassanasīlatā vīriyāyatta…pe… dassitā.",
  "anya-e0103n4:62_5": "Sapubbabhāgo nibbānagāmimaggo gamanavīthi gantabbā paṭipajjitabbā paṭipadāti katvā .",
  "anya-e0103n4:62_6": "Dāyakānaṁ mahapphalabhāvakaraṇena piṇḍāpacāyanatāti paccayadāyakānaṁ attani kārassa attano sammāpaṭipattiyā",
  "anya-e0103n4:62_7": "mahapphalakārabhāvassa karaṇena piṇḍassa bhikkhāya paṭipūjanā.",
  "anya-e0103n4:62_8": "Itarathāti āmisapūjāya.",
  "anya-e0103n4:62_9": "Kusītapuggalaparivajjanatāti alasānaṁ bhāvanāya nāmamattampi ajānantānaṁ kāyadaḷhībahulānaṁ yāvadatthaṁ",
  "anya-e0103n4:62_10": "bhuñjitvā seyyasukhādianuyuñjanakānaṁ tiracchānakathikānaṁ puggalānaṁ dūrato pariccajanā.",
  "anya-e0103n4:62_11": "Āraddhavīriyapuggalasevanatāti ‘‘divasaṁ caṅkamena nisajjāyā’’tiādinā (vibha. 519; a. ni.",
  "anya-e0103n4:62_12": "3.16) bhāvanārambhavasena āraddhavīriyānaṁ daḷhaparakkamānaṁ puggalānaṁ kālena kālaṁ upasaṅkamanā.",
  "anya-e0103n4:62_13": "Sammappadhānapaccavekkhaṇatāti catubbidhasammappadhānānubhāvassa paccavekkhaṇatā.",
  "anya-e0103n4:62_14": "Tadadhimuttatāti tasmiṁ vīriyasambojjhaṅge adhimutti sabbiriyāpathesu ninnapoṇapabbhāratā.",
  "anya-e0103n4:62_15": "Ettha ca thinamiddhavinodanakusītapuggalaparivajjanaāraddhavīriyapuggalasevanatadadhimuttatā paṭipakkhavidhamanapaccayūpasaṁhāravasena,",
  "anya-e0103n4:62_16": "apāyādibhayapaccavekkhaṇādayo samuttejanavasena vīriyasambojjhaṅgassa uppādakā daṭṭhabbā.",
  "anya-e0103n4:63_0": "Buddhādīsu pasādasinehābhāvena thusakharahadayā lūkhapuggalā,",
  "anya-e0103n4:63_1": "tabbipariyāyena siniddhapuggalā veditabbā.",
  "anya-e0103n4:63_2": "Buddhādīnaṁ guṇaparidīpanā sampasādanīyasuttādayo (dī. ni.",
  "anya-e0103n4:63_3": "3.141 ādayo) pasādanīyasuttantā.",
  "anya-e0103n4:63_4": "Imehi ākārehīti yathāvuttehi kusalādīnaṁ sabhāvasāmaññalakkhaṇapaṭivijjhanādiākārehi ceva paripucchakatādiākārehi ca.",
  "anya-e0103n4:63_5": "Ete dhammeti ete kusalādīsu yonisomanasikārādike ceva dhammatthaññutādike ca.",
  "anya-e0103n4:64_0": "65.Accāraddhavīriyatādīhīti ativiya paggahitavīriyatādīhi.",
  "anya-e0103n4:64_1": "Ādi-saddena saṁvejanapamodanādiṁ saṅgaṇhāti.",
  "anya-e0103n4:64_2": "Uddhatanti samādhiādīnaṁ mandatāya avūpasantaṁ.",
  "anya-e0103n4:64_3": "Duvūpasamayanti vūpasametuṁ samādhātuṁ asakkuṇeyyaṁ.",
  "anya-e0103n4:65_0": "Taṁākāraṁ sallakkhetvāti yenākārena assa yogino passaddhi samādhi upekkhāti ime passaddhiādayo dhammā",
  "anya-e0103n4:65_1": "pubbe yathārahaṁ tasmiṁ tasmiṁ kāle uppannapubbā,",
  "anya-e0103n4:65_2": "taṁ cittataṁsampayuttadhammānaṁ passaddhākāraṁ,",
  "anya-e0103n4:65_3": "samāhitākāraṁ,",
  "anya-e0103n4:65_4": "ajjhupekkhitākārañca upalakkhetvā upadhāretvā.",
  "anya-e0103n4:65_5": "Tīsupi padesūti ‘‘atthi,",
  "anya-e0103n4:65_6": "bhikkhave,",
  "anya-e0103n4:65_7": "kāyappassaddhī’’tiādinā āgatesu tīsupi vākyesu,",
  "anya-e0103n4:65_8": "tehi vā pakāsitesu tīsu dhammakoṭṭhāsesu.",
  "anya-e0103n4:65_9": "Yathāsamāhitākāraṁ sallakkhetvā gayhamāno samatho eva samathanimittanti āha ‘‘samathanimittanti ca samathassevetamadhivacana’’nti.",
  "anya-e0103n4:65_10": "Nānārammaṇe paribbhamanena vividhaṁ aggaṁ etassāti byaggo, vikkhepo.",
  "anya-e0103n4:65_11": "Tathā hi so anavaṭṭhānaraso,",
  "anya-e0103n4:65_12": "bhantatāpaccupaṭṭhāno ca vutto.",
  "anya-e0103n4:65_13": "Ekaggatābhāvato byaggapaṭipakkhoti abyaggo, samādhi.",
  "anya-e0103n4:65_14": "So eva nimittanti pubbe viya vattabbaṁ.",
  "anya-e0103n4:65_15": "Tenāha ‘‘avikkhepaṭṭhena ca tasseva abyagganimittanti adhivacana’’nti.",
  "anya-e0103n4:66_0": "Sarīrāvatthaṁ ñatvā mattaso paribhutto paṇītāhāro kāyalahutādīnaṁ samuṭṭhāpanena passaddhiyā paccayo hoti,",
  "anya-e0103n4:66_1": "tathā utusappāyaṁ,",
  "anya-e0103n4:66_2": "iriyāpathasappāyañca sevitaṁ,",
  "anya-e0103n4:66_3": "payogo ca kāyiko pavattitoti āha ‘‘paṇītabhojanasevanatā’’tiādi.",
  "anya-e0103n4:66_4": "Payogasamatādīnaṁ abhāvena sadarathakāyacittā puggalā sāraddhapuggalā.",
  "anya-e0103n4:66_5": "Vuttavipariyāyena passaddhakāyā puggalā veditabbā.",
  "anya-e0103n4:67_0": "Nirassādassāti bhāvanassādarahitassa.",
  "anya-e0103n4:67_1": "Bhāvanā hi vīthipaṭipannā pubbenāparaṁ visesavatī pavattamānā cittassa assādaṁ upasamasukhaṁ āvahati,",
  "anya-e0103n4:67_2": "tadabhāvato nirassādaṁ cittaṁ hoti.",
  "anya-e0103n4:67_3": "Saddhāsaṁvegavasenāti saddhāvasena,",
  "anya-e0103n4:67_4": "saṁvegavasena ca.",
  "anya-e0103n4:67_5": "Sampahaṁsanatāti sammadeva pahaṁsanatā saṁvejanapubbakapasāduppādanena bhāvanā cittassa tosanā.",
  "anya-e0103n4:67_6": "Sammāpavattassāti līnuddhaccavirahena,",
  "anya-e0103n4:67_7": "samathavīthipaṭipattiyā ca samaṁ,",
  "anya-e0103n4:67_8": "savisesañca pavattiyā sammadeva pavattassa bhāvanācittassa.",
  "anya-e0103n4:67_9": "Ajjhupekkhanatāti paggahaniggahasampahaṁsanesu abyāvaṭatā.",
  "anya-e0103n4:67_10": "Jhānavimokkhapaccavekkhaṇatāti paṭhamādīni jhānāni paccanīkadhammehi suṭṭhu vimuttatādinā teyeva vimokkhā tesaṁ ‘‘evaṁ bhāvanā,",
  "anya-e0103n4:67_11": "evaṁ samāpajjanā,",
  "anya-e0103n4:67_12": "evaṁ adhiṭṭhānaṁ,",
  "anya-e0103n4:67_13": "evaṁ vuṭṭhānaṁ,",
  "anya-e0103n4:67_14": "evaṁ saṁkileso,",
  "anya-e0103n4:67_15": "evaṁ vodāna’’nti pati pati avekkhaṇā.",
  "anya-e0103n4:68_0": "Sattamajjhattatāti sattesu piyaṭṭhāniyesupi gahaṭṭhapabbajitesu majjhattākāro ajjhupekkhanā.",
  "anya-e0103n4:68_1": "Saṅkhāramajjhattatāti ajjhattikesu cakkhādīsu,",
  "anya-e0103n4:68_2": "bāhiresu pattacīvarādīsu majjhattākāro ajjhupekkhanā.",
  "anya-e0103n4:68_3": "Sattasaṅkhārānaṁ mamāyanaṁ sattasaṅkhārakelāyanaṁ.",
  "anya-e0103n4:68_4": "Imehākārehīti imehi yathāvuttehi kāyacittānaṁ passaddhākārasallakkhaṇādiākārehi ceva sappāyāhārasevanādiākārehi ca.",
  "anya-e0103n4:68_5": "Ete dhammeti ete passaddhiādidhamme.",
  "anya-e0103n4:69_0": "66.Paññāpayogamandatāyāti paññābyāpārassa appabhāvena.",
  "anya-e0103n4:69_1": "Yathā hi dānasīlāni alobhādosappadhānāni ,",
  "anya-e0103n4:69_2": "evaṁ bhāvanā amohappadhānā visesato appanāvahā.",
  "anya-e0103n4:69_3": "Tattha yadā paññā na balavatī hoti,",
  "anya-e0103n4:69_4": "tadā bhāvanācittassa anabhisaṅkhato viya āhāro purisassa abhiruciṁ na janeti,",
  "anya-e0103n4:69_5": "tena taṁ nirassādaṁ hoti.",
  "anya-e0103n4:69_6": "Yadā ca bhāvanā pubbenāparaṁ visesāvahā na hoti sammadeva avīthipaṭipattiyā,",
  "anya-e0103n4:69_7": "tadā upasamasukhassa alābhena cittaṁ nirassādaṁ hoti.",
  "anya-e0103n4:69_8": "Tadubhayaṁ sandhāyāha ‘‘paññāpayogamandatāyā’’tiādi.",
  "anya-e0103n4:69_9": "Nanti cittaṁ.",
  "anya-e0103n4:69_10": "Jātijarābyādhimaraṇāni yathārahaṁ sugatiyaṁ,",
  "anya-e0103n4:69_11": "duggatiyañca hontīti tadaññameva pañcavidhabandhanādikhuppipāsādiaññamaññavibādhanādihetukaṁ apāyadukkhaṁ daṭṭhabbaṁ.",
  "anya-e0103n4:69_12": "Tayidaṁ sabbaṁ tesaṁ tesaṁ sattānaṁ paccuppannabhavanissitaṁ gahitanti atīte,",
  "anya-e0103n4:69_13": "anāgate ca kāle vaṭṭamūlakadukkhāni visuṁ gahitāni.",
  "anya-e0103n4:69_14": "Ye pana sattā āhārūpajīvino,",
  "anya-e0103n4:69_15": "tattha ca uṭṭhānaphalūpajīvino,",
  "anya-e0103n4:69_16": "tesaṁ aññehi asādhāraṇaṁ jīvitadukkhaṁ aṭṭhamaṁ saṁvegavatthu vuttanti daṭṭhabbaṁ.",
  "anya-e0103n4:70_0": "Assāti cittassa.",
  "anya-e0103n4:70_1": "Alīnantiādīsu kosajjapakkhiyānaṁ dhammānaṁ anadhimattatāya alīnaṁ.",
  "anya-e0103n4:70_2": "Uddhaccapakkhikānaṁ dhammānaṁ anadhimattatāya anuddhataṁ.",
  "anya-e0103n4:70_3": "Paññāpayogasampattiyā,",
  "anya-e0103n4:70_4": "upasamasukhādhigamena ca anirassādaṁ.",
  "anya-e0103n4:70_5": "Pubbenāparaṁ savisesaṁ tato eva ārammaṇe samappavattaṁ,",
  "anya-e0103n4:70_6": "samathavīthipaṭipannañca.",
  "anya-e0103n4:70_7": "Tattha alīnatāya paggahe,",
  "anya-e0103n4:70_8": "anuddhatatāya niggahe,",
  "anya-e0103n4:70_9": "anirassādatāya sampahaṁsane na byāpāraṁ āpajjati.",
  "anya-e0103n4:70_10": "Alīnānuddhatatāya hi ārammaṇe samappavattaṁ anirassādatāya samathavīthipaṭipannaṁ.",
  "anya-e0103n4:70_11": "Samappavattiyā vā alīnaṁ anuddhataṁ,",
  "anya-e0103n4:70_12": "samathavīthipaṭipattiyā anirassādanti daṭṭhabbaṁ.",
  "anya-e0103n4:71_0": "Nekkhammapaṭipadanti jhānapaṭipattiṁ.",
  "anya-e0103n4:71_1": "Samādhiadhimuttatāti samādhinibbattane jhānādhigame yuttappayuttatā.",
  "anya-e0103n4:71_2": "Sā pana yasmā samādhiṁ garuṁ katvā tattha ninnapoṇapabbhārabhāvena pavattiyā hoti,",
  "anya-e0103n4:71_3": "tasmā ‘‘samādhigarū’’tiādi vuttaṁ.",
  "anya-e0103n4:72_0": "67.",
  "anya-e0103n4:72_1": "Paṭiladdhe nimittasmiṁ evaṁ hi sampādayato appanākosallaṁ imaṁ appanā sampavattatīti sambandho.",
  "anya-e0103n4:72_2": "Sāti appanā.",
  "anya-e0103n4:72_3": "Hitvā hīti hi-saddo hetuattho.",
  "anya-e0103n4:72_4": "Yasmā ṭhānametaṁ na vijjati,",
  "anya-e0103n4:72_5": "tasmā cittappavattiākāraṁ bhāvanācittassa līnuddhatādivasena pavattiākāraṁ sallakkhayaṁ upadhārento.",
  "anya-e0103n4:72_6": "Samataṁ vīriyasseva vīriyassa samādhinā samarasataṁyeva yojayetha.",
  "anya-e0103n4:72_7": "Kathaṁ pana yojayethāti āha ‘‘īsakampī’’tiādi.",
  "anya-e0103n4:72_8": "Tattha layanti līnabhāvaṁ,",
  "anya-e0103n4:72_9": "saṅkocanti attho.",
  "anya-e0103n4:72_10": "Yantanti gacchantaṁ ,",
  "anya-e0103n4:72_11": "paggaṇhetheva samabhāvāyāti adhippāyo.",
  "anya-e0103n4:72_12": "Tenāha ‘‘accāraddhaṁ nisedhetvā samameva pavattaye’’ti.",
  "anya-e0103n4:72_13": "Kathaṁ pana samameva pavattayeti āha ‘‘reṇumhī’’tiādi.",
  "anya-e0103n4:72_14": "Yathāti reṇuādīsu yathā madhukarādīnaṁ pavatti upamābhāvena aṭṭhakathāyaṁ sammavaṇṇitā,",
  "anya-e0103n4:72_15": "evaṁ līnuddhatabhāvehi mocayitvā vīriyasamatāyojanena nimittābhimukhaṁ mānasaṁ paṭipādaye paṭibhāganimittābhimukhaṁ bhāvanācittaṁ sampādeyyāti attho.",
  "anya-e0103n4:73_0": "Nimittābhimukhapaṭipādanavaṇṇanā",
  "anya-e0103n4:74_0": "68.Tatrāti tasmiṁ ‘‘reṇumhī’’tiādinā vuttagāthādvaye.",
  "anya-e0103n4:74_1": "Atthadīpanā upamūpameyyatthavibhāvanā.",
  "anya-e0103n4:74_2": "Achekoti akusalo.",
  "anya-e0103n4:74_3": "Pakkhandoti dhāvituṁ āraddho.",
  "anya-e0103n4:74_4": "Vikasanakkhaṇeyeva sarasaṁ kusumaparāgaṁ hoti,",
  "anya-e0103n4:74_5": "pacchā vātādīhi paripatati,",
  "anya-e0103n4:74_6": "virasaṁ vā hoti.",
  "anya-e0103n4:74_7": "Tasmā nivattane reṇu khīyatīti āha ‘‘khīṇe reṇumhi sampāpuṇātī’’ti.",
  "anya-e0103n4:74_8": "Puppharāsinti rukkhasākhāsu nissitaṁ pupphasañcayaṁ.",
  "anya-e0103n4:75_0": "Sallakattaantevāsikesūti sallakattaācariyassa antevāsikesu.",
  "anya-e0103n4:75_1": "Udakathālagateti udakathāliyaṁ ṭhapite.",
  "anya-e0103n4:75_2": "Satthakammanti sirāvedhanādisatthakammaṁ.",
  "anya-e0103n4:75_3": "Phusitumpi uppalapattanti sambandho.",
  "anya-e0103n4:75_4": "Samenāti purimakā viya garuṁ,",
  "anya-e0103n4:75_5": "mandañca payogaṁ akatvā samappamāṇena payogena.",
  "anya-e0103n4:75_6": "Tatthāti uppalapatte.",
  "anya-e0103n4:75_7": "Pariyodātasippoti suvisuddhasippo nipphannasippo.",
  "anya-e0103n4:76_0": "Makkaṭakasuttanti lūtasuttaṁ.",
  "anya-e0103n4:76_1": "Niyāmako nāvāsārathī.",
  "anya-e0103n4:76_2": "Laṅkāranti kilañjādimayaṁ nāvākaṭasārakaṁ.",
  "anya-e0103n4:76_3": "Telena achaḍḍento nāḷiṁ pūretīti sarāvādigatena telena achaḍḍento sukhumacchiddakaṁ telanāḷiṁ pūreti.",
  "anya-e0103n4:76_4": "Evamevāti yathā te ādito vuttamadhukarasallakattaantevāsisuttākaḍḍhakaniyāmakatelapūrakā vegena payogaṁ karonti,",
  "anya-e0103n4:76_5": "evameva yo bhikkhu ‘‘sīghaṁ appanaṁ pāpuṇissāmī’’ti gāḷhaṁ vīriyaṁ karoti,",
  "anya-e0103n4:76_6": "yo majjhe vuttamadhukarādayo viya vīriyaṁ na karoti,",
  "anya-e0103n4:76_7": "ime dvepi vīriyasamatābhāvena appanaṁ pāpuṇituṁ na sakkonti.",
  "anya-e0103n4:76_8": "Yo pana avasāne vuttamadhukarādayo viya samappayogo,",
  "anya-e0103n4:76_9": "ayaṁ appanaṁ pāpuṇituṁ sakkoti vīriyasamatāyogatoti upamāsaṁsandanaṁ veditabbaṁ.",
  "anya-e0103n4:76_10": "Tena vuttaṁ ‘‘eko bhikkhū’’tiādi.",
  "anya-e0103n4:76_11": "Līnaṁ bhāvanācittanti adhippāyo.",
  "anya-e0103n4:77_0": "Paṭhamajjhānakathāvaṇṇanā",
  "anya-e0103n4:78_0": "69.Evanti vuttappakārena.",
  "anya-e0103n4:78_1": "Vīriyasamatāyojanavasena vīthipaṭipannaṁ bhāvanāmānasaṁ paṭibhāganimitteyeva ṭhapanavasena nimittābhimukhaṁ paṭipādayato assa yogino.",
  "anya-e0103n4:78_2": "Ijjhissatīti samijjhissati,",
  "anya-e0103n4:78_3": "uppajjissatīti attho.",
  "anya-e0103n4:78_4": "Anuyogavasenāti bhāvanāvasena.",
  "anya-e0103n4:78_5": "Sesānīti sesāni tīṇi,",
  "anya-e0103n4:78_6": "cattāri vā.",
  "anya-e0103n4:78_7": "Pakaticittehīti pākatikehi kāmāvacaracittehi.",
  "anya-e0103n4:78_8": "Balava…pe…",
  "anya-e0103n4:78_9": "cittekaggatāni bhāvanābalena paṭutarasabhāvappattiyā.",
  "anya-e0103n4:78_10": "Parikammattāti paṭisaṅkhārakattā.",
  "anya-e0103n4:78_11": "Yadi āsannattā upacāratā,",
  "anya-e0103n4:78_12": "gotrabhuno eva upacārasamaññā siyāti āha ‘‘samīpacārittā vā’’ti.",
  "anya-e0103n4:78_13": "Anaccāsannopi hi nātidūrapavattī samīpacārī nāma hoti.",
  "anya-e0103n4:78_14": "Appanaṁ upecca carantīti upacārāni.",
  "anya-e0103n4:78_15": "Ito pubbe parikammānanti nānāvajjanavīthiyaṁ parikammānaṁ.",
  "anya-e0103n4:78_16": "Etthāti etesu parikammupacārānulomasaññitesu.",
  "anya-e0103n4:78_17": "Sabbantimanti tatiyaṁ,",
  "anya-e0103n4:78_18": "catutthaṁ vā.",
  "anya-e0103n4:78_19": "Parittagottābhibhavanatoti parittassa gottassa abhibhavanato.",
  "anya-e0103n4:78_20": "Gaṁtāyatīti hi gottaṁ,",
  "anya-e0103n4:78_21": "‘‘paritta’’nti pavattamānaṁ abhidhānaṁ,",
  "anya-e0103n4:78_22": "buddhiñca ekaṁsikavisayatāya rakkhatīti parittagottaṁ.",
  "anya-e0103n4:78_23": "Yathā hi buddhi ārammaṇabhūtena atthena vinā na pavattati,",
  "anya-e0103n4:78_24": "evaṁ abhidhānaṁ abhidheyyabhūtena.",
  "anya-e0103n4:78_25": "Tasmā so tāni tāyati rakkhatīti vuccati.",
  "anya-e0103n4:78_26": "Taṁ pana mahaggatānuttaravidhuraṁ kāmataṇhāya gocarabhūtaṁ kāmāvacaradhammānaṁ āveṇikarūpaṁ daṭṭhabbaṁ.",
  "anya-e0103n4:78_27": "Mahaggatagottepi iminā nayena attho veditabbo.",
  "anya-e0103n4:78_28": "Bhāvanatoti uppādanato.",
  "anya-e0103n4:79_0": "Avisesena sabbesaṁ sabbā samaññāti paṭhamanayo gahitaggahaṇaṁ hotīti āha ‘‘aggahitaggahaṇenā’’tiādi.",
  "anya-e0103n4:79_1": "Nānāvajjanaparikammameva parikammanti adhippāyena ‘‘paṭhamaṁ vā upacāra’’ntiādi vuttaṁ.",
  "anya-e0103n4:79_2": "Catutthaṁ appanācittaṁ,",
  "anya-e0103n4:79_3": "pañcamaṁ vā appanācittaṁ pubbe vuttanayena sace catutthaṁ gotrabhu hotīti attho.",
  "anya-e0103n4:79_4": "Pañcamaṁ vāti vā-saddo aniyame.",
  "anya-e0103n4:79_5": "Svāyaṁ aniyamo iminā kāraṇenāti dassetuṁ ‘‘tañca kho khippābhiññadandhābhiññavasenā’’ti vuttaṁ.",
  "anya-e0103n4:79_6": "Tattha khippābhiññassa catutthaṁ appeti,",
  "anya-e0103n4:79_7": "dandhābhiññassa pañcamaṁ.",
  "anya-e0103n4:79_8": "Kasmā pana catutthaṁ,",
  "anya-e0103n4:79_9": "pañcamaṁ vā appeti,",
  "anya-e0103n4:79_10": "na tato paranti āha ‘‘tato paraṁ javanaṁ patatī’’ti.",
  "anya-e0103n4:79_11": "Tato pañcamato paraṁ chaṭṭhaṁ,",
  "anya-e0103n4:79_12": "sattamañca javanaṁ patantaṁ viya hoti parikkhīṇajavattāti adhippāyo.",
  "anya-e0103n4:80_0": "Yathā aladdhāsevanaṁ paṭhamajavanaṁ dubbalattā gotrabhuṁ na uppādeti,",
  "anya-e0103n4:80_1": "laddhāsevanaṁ pana balavabhāvato dutiyaṁ,",
  "anya-e0103n4:80_2": "tatiyaṁ vā gotrabhuṁ uppādeti,",
  "anya-e0103n4:80_3": "evaṁ laddhāsevanatāya balavabhāvato chaṭṭhaṁ,",
  "anya-e0103n4:80_4": "sattamampi appetīti therassa adhippāyo.",
  "anya-e0103n4:80_5": "Tenāha ‘‘tasmā chaṭṭhepi sattamepi appanā hotī’’ti.",
  "anya-e0103n4:80_6": "Tanti therassa vacanaṁ.",
  "anya-e0103n4:80_7": "Suttasuttānulomaācariyavādehi anupatthambhitattā vuttaṁ ‘‘attanomatimatta’’nti.",
  "anya-e0103n4:80_8": "‘‘Purimā purimā kusalā dhammā’’ti (paṭṭhā.",
  "anya-e0103n4:80_9": "1.1.12) pana suttapadamakāraṇaṁ āsevanapaccayalābhassa balavabhāve anekantikattā.",
  "anya-e0103n4:80_10": "Tathā hi aladdhāsevanāpi paṭhamacetanā diṭṭhadhammavedanīyā hoti,",
  "anya-e0103n4:80_11": "laddhāsevanā dutiyacetanā yāva chaṭṭhacetanā aparāpariyavedanīyā.",
  "anya-e0103n4:80_12": "Catutthapañcamesuyevātiādi vuttassevatthassa yuttidassanamukhena nigamanatthaṁ vuttaṁ.",
  "anya-e0103n4:80_13": "Tattha yadi chaṭṭhasattamaṁ javanaṁ patitaṁ nāma hoti parikkhīṇajavattā,",
  "anya-e0103n4:80_14": "kathaṁ sattamajavanacetanā upapajjavedanīyā,",
  "anya-e0103n4:80_15": "ānantariyā ca hotīti?",
  "anya-e0103n4:80_16": "Nāyaṁ viseso āsevanapaccayalābhena balappattiyā.",
  "anya-e0103n4:80_17": "Kiñcarahi kiriyāvatthāvisesato.",
  "anya-e0103n4:80_18": "Kiriyāvatthā hi ārambhamajjhapariyosānavasena tividhā.",
  "anya-e0103n4:80_19": "Tattha ca pariyosānāvatthāya sanniṭṭhāpakacetanābhāvena upapajjavedanīyāditā hoti,",
  "anya-e0103n4:80_20": "na balavabhāvenāti daṭṭhabbaṁ.",
  "anya-e0103n4:80_21": "Paṭisandhiyā anantarapaccayabhāvino vipākasantānassa anantarapaccayabhāvena tathā abhisaṅkhatattāti ca vadanti.",
  "anya-e0103n4:80_22": "Tasmā chaṭṭhasattamānaṁ papātābhimukhatāya parikkhīṇajavatā na sakkā nivāretuṁ.",
  "anya-e0103n4:80_23": "Tathā hi ‘‘yathā hi puriso’’tiādi vuttaṁ.",
  "anya-e0103n4:81_0": "Sāca pana appanā.",
  "anya-e0103n4:81_1": "Addhānaparicchedoti kālaparicchedo.",
  "anya-e0103n4:81_2": "So panettha sattasu ṭhānesu katthaci aparimāṇacittakkhaṇatāya,",
  "anya-e0103n4:81_3": "katthaci atiittarakhaṇatāya natthīti vutto.",
  "anya-e0103n4:81_4": "Na hettha sampuṇṇajavanavīthi addhā labbhati.",
  "anya-e0103n4:81_5": "Tenevāha ‘‘ettha maggānantaraphala’’ntiādi.",
  "anya-e0103n4:81_6": "Sesaṭṭhānesūti paṭhamappanā,",
  "anya-e0103n4:81_7": "lokiyābhiññā,",
  "anya-e0103n4:81_8": "maggakkhaṇo,",
  "anya-e0103n4:81_9": "nirodhā vuṭṭhahantassa phalakkhaṇoti etesu catūsu ṭhānesu.",
  "anya-e0103n4:82_0": "Ettāvatāti ettakena bhāvanākkamena esa yogāvacaro paṭhamaṁ jhānaṁ upasampajja viharati.",
  "anya-e0103n4:82_1": "Evaṁ viharatā ca anena tadeva paṭhamaṁ jhānaṁ adhigataṁ hoti pathavīkasiṇanti sambandho.",
  "anya-e0103n4:83_0": "70.Tatthāti tasmiṁ jhānapāṭhe.",
  "anya-e0103n4:83_1": "Viviccitvāti visuṁ hutvā.",
  "anya-e0103n4:83_2": "Tenāha ‘‘vinā hutvā apakkamitvā’’ti,",
  "anya-e0103n4:83_3": "pajahanavasena apasakkitvāti attho.",
  "anya-e0103n4:83_4": "Vivicceva kāmehīti ettha ‘‘viviccā’’ti iminā vivecanaṁ jhānakkhaṇe kāmānaṁ abhāvamattaṁ vuttaṁ.",
  "anya-e0103n4:83_5": "‘‘Viviccevā’’ti pana iminā ekaṁsato kāmānaṁ vivecetabbatādīpanena tappaṭipakkhatā jhānassa,",
  "anya-e0103n4:83_6": "kāmavivekassa ca jhānādhigamūpāyatā dassitā hotīti imamatthaṁ dassetuṁ ‘‘paṭhamaṁ jhāna’’ntiādiṁ vatvā",
  "anya-e0103n4:83_7": "tamevatthaṁ pākaṭataraṁ kātuṁ ‘‘katha’’ntiādi vuttaṁ.",
  "anya-e0103n4:83_8": "‘‘Andhakāre sati padīpobhāso viyā’’ti etena yathā padīpobhāsābhāvena rattiyaṁ andhakārābhibhavo,",
  "anya-e0103n4:83_9": "evaṁ jhānābhāvena sattasantatiyaṁ kāmābhibhavoti dasseti.",
  "anya-e0103n4:84_0": "Etanti pubbapadeyeva avadhāraṇavacanaṁ.",
  "anya-e0103n4:84_1": "Na kho pana evaṁ daṭṭhabbaṁ ‘‘kāmehi evā’’ti avadhāraṇassa akatattā.",
  "anya-e0103n4:84_2": "Nissaranti niggacchanti etena,",
  "anya-e0103n4:84_3": "ettha vāti nissaraṇaṁ.",
  "anya-e0103n4:84_4": "Ke niggacchanti? Kāmā,",
  "anya-e0103n4:84_5": "tesaṁ kāmānaṁ nissaraṇaṁ pahānaṁ tannissaraṇaṁ, tato.",
  "anya-e0103n4:84_6": "Kathaṁ pana samāne vikkhambhane kāmānamevetaṁ nissaraṇaṁ,",
  "anya-e0103n4:84_7": "na byāpādādīnanti codanaṁ yuttito,",
  "anya-e0103n4:84_8": "āgamato ca sodhetuṁ ‘‘kāmadhātū’’tiādi vuttaṁ.",
  "anya-e0103n4:84_9": "Tattha kāmadhātusamatikkamanatoti sakalassapi kāmabhavassa samatikkamapaṭipadābhāvato.",
  "anya-e0103n4:84_10": "Tena imassa jhānassa kāmapariññābhāvamāha.",
  "anya-e0103n4:84_11": "Kāmarāgapaṭipakkhatoti vakkhamānavibhāgassa kilesakāmassa paccatthikabhāvato.",
  "anya-e0103n4:84_12": "Tena yathā mettā byāpādassa,",
  "anya-e0103n4:84_13": "karuṇā vihiṁsāya,",
  "anya-e0103n4:84_14": "evamidaṁ jhānaṁ kāmarāgassa ujuvipaccanīkabhūtanti dasseti.",
  "anya-e0103n4:84_15": "Evamattano pavattiyā,",
  "anya-e0103n4:84_16": "vipākappavattiyā ca kāmarāgato,",
  "anya-e0103n4:84_17": "kāmadhātuto ca vinivattasabhāvattā idaṁ jhānaṁ visesato kāmānameva nissaraṇaṁ.",
  "anya-e0103n4:84_18": "Svāyamattho pāṭhagato evāti āha ‘‘yathāhā’’tiādi.",
  "anya-e0103n4:84_19": "Kāmañcetamatthaṁ dīpetuṁ purimapadeyeva avadhāraṇaṁ gahitaṁ,",
  "anya-e0103n4:84_20": "uttarapadepi pana taṁ gahetabbameva tathā atthasambhavatoti dassetuṁ ‘‘uttarapadepī’’tiādi vuttaṁ.",
  "anya-e0103n4:84_21": "Itoti kāmacchandato.",
  "anya-e0103n4:84_22": "Esa niyamo.",
  "anya-e0103n4:84_23": "Sādhāraṇavacanenāti avisesavacanena.",
  "anya-e0103n4:84_24": "Tadaṅgavikkhambhanasamucchedappaṭipassaddhinissaraṇavivekā tadaṅgavivekādayo.",
  "anya-e0103n4:84_25": "Cittakāyaupadhivivekā cittavivekādayo.",
  "anya-e0103n4:84_26": "Tayo eva idha jhānakathāyaṁ daṭṭhabbā samucchedavivekādīnaṁ asambhavato.",
  "anya-e0103n4:85_0": "Niddeseti mahāniddese (mahāni. 1, 7).",
  "anya-e0103n4:85_1": "Tattha hi ‘‘uddānato dve kāmā –",
  "anya-e0103n4:85_2": "vatthukāmā kilesakāmā cā’’ti uddisitvā ‘‘tattha katame vatthukāmā?",
  "anya-e0103n4:85_3": "Manāpiyā rūpā…pe…",
  "anya-e0103n4:85_4": "manāpiyā phoṭṭhabbā’’tiādinā vatthukāmā niddiṭṭhā.",
  "anya-e0103n4:85_5": "Te pana kāmīyantīti kāmāti veditabbā.",
  "anya-e0103n4:85_6": "Tatthevāti niddese eva.",
  "anya-e0103n4:85_7": "Vibhaṅgeti jhānavibhaṅge (vibha. 564).",
  "anya-e0103n4:85_8": "Patthanākārena pavatto dubbalo lobho chandanaṭṭhena chando,",
  "anya-e0103n4:85_9": "tato balavā rañjanaṭṭhena rāgo,",
  "anya-e0103n4:85_10": "tatopi balavataro bahalarāgo chandarāgo.",
  "anya-e0103n4:85_11": "Nimittānubyañjanāni saṅkappeti etenāti saṅkappo,",
  "anya-e0103n4:85_12": "tathāpavatto lobho,",
  "anya-e0103n4:85_13": "tato balavā rañjanaṭṭhena rāgo,",
  "anya-e0103n4:85_14": "saṅkappanavaseneva pavatto tatopi balavataro saṅkapparāgoti.",
  "anya-e0103n4:85_15": "Svāyaṁ pabhedo ekasseva lobhassa pavattiākāravasena,",
  "anya-e0103n4:85_16": "avatthābhedavasena ca veditabbo yathā ‘‘vaccho dammo balībaddo’’ti.",
  "anya-e0103n4:85_17": "Ime kilesakāmā.",
  "anya-e0103n4:85_18": "Kāmentīti kāmā,",
  "anya-e0103n4:85_19": "kāmenti etehīti vā.",
  "anya-e0103n4:86_0": "Evañhi satīti evaṁ ubhayesampi kāmānaṁ saṅgahe sati.",
  "anya-e0103n4:86_1": "Vatthukāmehipīti ‘‘vatthukāmehi viviccevā’’tipi attho yujjatīti evaṁ yujjamānatthantarasamuccayattho pi-saddo,",
  "anya-e0103n4:86_2": "na kilesakāmasamuccayattho. Kasmā?",
  "anya-e0103n4:86_3": "Imasmiṁ atthe kilesakāmehi vivekassa dutiyapadena vuttattā.",
  "anya-e0103n4:86_4": "Tenāti vatthukāmavivekena.",
  "anya-e0103n4:86_5": "Kāyaviveko vutto hoti puttadārādipariggahavivekadīpanato.",
  "anya-e0103n4:86_6": "Purimenāti kāyavivekena.",
  "anya-e0103n4:86_7": "Etthāti ‘‘vivicceva kāmehi,",
  "anya-e0103n4:86_8": "vivicca akusalehi dhammehī’’ti etasmiṁ padadvaye,",
  "anya-e0103n4:86_9": "ito vā niddhārite vivekadvaye.",
  "anya-e0103n4:86_10": "Akusala-saddena yadipi kilesakāmā,",
  "anya-e0103n4:86_11": "sabbākusalāpi vā gahitā,",
  "anya-e0103n4:86_12": "sabbathā pana kilesakāmehi viveko vuttoti āha ‘‘dutiyena kilesakāmehi vivekavacanato’’ti.",
  "anya-e0103n4:86_13": "Dutiyenāti ca cittavivekenāti attho.",
  "anya-e0103n4:86_14": "Etesanti yathāvuttānaṁ dvinnaṁ padānaṁ,",
  "anya-e0103n4:86_15": "niddhāraṇe cetaṁ sāmivacanaṁ.",
  "anya-e0103n4:86_16": "Taṇhādisaṁkilesānaṁ vatthuno pahānaṁ saṁkilesavatthuppahānaṁ.",
  "anya-e0103n4:86_17": "Lolabhāvo nāma tattha tattha rūpādīsu taṇhuppādo,",
  "anya-e0103n4:86_18": "tassa hetu vatthukāmā eva veditabbā.",
  "anya-e0103n4:86_19": "Bālabhāvo avijjā,",
  "anya-e0103n4:86_20": "duccintitacintitādi vā,",
  "anya-e0103n4:86_21": "tassa ayonisomanasikāro,",
  "anya-e0103n4:86_22": "sabbepi vā akusalā dhammā hetu.",
  "anya-e0103n4:86_23": "Kāmaguṇādhigamahetupi pāṇātipātādiasuddhapayogo hotīti tabbivekena payogasuddhi vibhāvitā.",
  "anya-e0103n4:86_24": "Taṇhāsaṁkilesasodhanena,",
  "anya-e0103n4:86_25": "vivaṭṭūpanissayasaṁvaḍḍhanena ca ajjhāsayavisodhanaṁ āsayaposanaṁ.",
  "anya-e0103n4:86_26": "Kāmesūti niddhāraṇe bhummaṁ.",
  "anya-e0103n4:87_0": "Anekabhedoti kāmāsavakāmarāgasaṁyojanādivasena,",
  "anya-e0103n4:87_1": "rūpataṇhādivasena ca anekappabhedo.",
  "anya-e0103n4:87_2": "Kāmacchandoyevāti kāmasabhāvoyeva chando,",
  "anya-e0103n4:87_3": "na kattukamyatāchando,",
  "anya-e0103n4:87_4": "nāpi kusalacchandoti adhippāyo.",
  "anya-e0103n4:87_5": "Jhānapaṭipakkhatoti jhānassa paṭipakkhabhāvato taṁhetu tannimittaṁ visuṁ vutto.",
  "anya-e0103n4:87_6": "Akusalabhāvasāmaññena aggahetvā visuṁ sarūpena gahito.",
  "anya-e0103n4:87_7": "Yadi kilesakāmova purimapade vutto,",
  "anya-e0103n4:87_8": "kathaṁ bahuvacananti āha ‘‘anekabhedato’’tiādi.",
  "anya-e0103n4:88_0": "Aññesampi diṭṭhimānaahirikānottappādīnaṁ,",
  "anya-e0103n4:88_1": "taṁsahitaphassādīnañca.",
  "anya-e0103n4:88_2": "Upari vuccamānāni jhānaṅgāni uparijhānaṅgāni,",
  "anya-e0103n4:88_3": "tesaṁ attano paccanīkānaṁ paṭipakkhabhāvadassanato tappaccanīkanīvaraṇavacanaṁ.",
  "anya-e0103n4:88_4": "Nīvaraṇāni hi jhānaṅgapaccanīkāni tesaṁ pavattinivāraṇato.",
  "anya-e0103n4:88_5": "Samādhi kāmacchandassapaṭipakkho rāgappaṇidhiyā ujuvipaccanīkabhāvato,",
  "anya-e0103n4:88_6": "nānārammaṇehi palobhitassa paribbhamantassa cittassa samādhānato ca.",
  "anya-e0103n4:88_7": "Pīti byāpādassa paṭipakkhā pāmojjena samānayogakkhemattā.",
  "anya-e0103n4:88_8": "Vitakko thinamiddhassa paṭipakkho yoniso saṅkappanavasena savipphārapavattito.",
  "anya-e0103n4:88_9": "Sukhaṁ avūpasamānutāpasabhāvassa uddhaccakukkuccassa paṭipakkhaṁ vūpasantasītalasabhāvattā.",
  "anya-e0103n4:88_10": "Vicāro vicikicchāya paṭipakkho ārammaṇe anumajjanavasena paññāpaṭirūpasabhāvattā.",
  "anya-e0103n4:88_11": "Mahākaccānattherena desitaṁ piṭakānaṁ saṁvaṇṇanā peṭakaṁ,",
  "anya-e0103n4:88_12": "tasmiṁ peṭake.",
  "anya-e0103n4:89_0": "Pañcakāmaguṇabhedavisayassāti rūpādipañcakāmaguṇavisesavisayassa.",
  "anya-e0103n4:89_1": "Āghātavatthubhedādivisayānanti byāpādavivekavacanena ‘‘anatthaṁ me acarī’’ti (dī. ni. 3.340; a. ni. 9.29; vibha.",
  "anya-e0103n4:89_2": "960) ādiāghātavatthubhedavisayassa dosassa,",
  "anya-e0103n4:89_3": "mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa mohassa vikkhambhanaviveko vutto.",
  "anya-e0103n4:89_4": "Kāmarāgabyāpādatadekaṭṭhathinamiddhādivikkhambhakañcetaṁ sabbākusalapaṭipakkhasabhāvattā.",
  "anya-e0103n4:89_5": "Sabbakusalānaṁ tena sabhāvena sabbākusalappahāyakaṁ hoti,",
  "anya-e0103n4:89_6": "hontampi kāmarāgādivikkhambhanasabhāvameva hoti taṁsabhāvattāti avisesetvā nīvaraṇākusalamūlādīnaṁ ‘‘vikkhambhanaviveko vutto hotī’’ti āha.",
  "anya-e0103n4:90_0": "71.",
  "anya-e0103n4:90_1": "Yathāpaccayaṁ pavattamānānaṁ sabhāvadhammānaṁ natthi kāci vasavattitāti vasavattibhāvanivāraṇatthaṁ ‘‘vitakkanaṁ vitakko’’ti vuttaṁ.",
  "anya-e0103n4:90_2": "Tayidaṁ ‘‘vitakkanaṁ īdisamida’’nti ārammaṇassa parikappananti āha ‘‘ūhananti vuttaṁ hotī’’ti.",
  "anya-e0103n4:90_3": "Yasmā cittaṁ vitakkabalena ārammaṇaṁ abhiniruḷhaṁ viya hoti,",
  "anya-e0103n4:90_4": "tasmā so ārammaṇābhiniropanalakkhaṇo vutto.",
  "anya-e0103n4:90_5": "Yathā hi koci rājavallabhaṁ,",
  "anya-e0103n4:90_6": "taṁsambandhinaṁ mittaṁ vā nissāya rājagehaṁ ārohati anupavisati,",
  "anya-e0103n4:90_7": "evaṁ vitakkaṁ nissāya cittaṁ ārammaṇaṁ ārohati.",
  "anya-e0103n4:90_8": "Yadi evaṁ,",
  "anya-e0103n4:90_9": "kathaṁ avitakkaṁ cittaṁ ārammaṇaṁ ārohatīti?",
  "anya-e0103n4:90_10": "Vitakkabaleneva.",
  "anya-e0103n4:90_11": "Yathā hi so puriso paricayena tena vināpi nirāsaṅko rājagehaṁ pavisati,",
  "anya-e0103n4:90_12": "evaṁ paricayena vitakkena vināpi avitakkaṁ cittaṁ ārammaṇaṁ ārohati.",
  "anya-e0103n4:90_13": "Paricayenāti ca santāne pavattavitakkabhāvanāsaṅkhātena paricayena.",
  "anya-e0103n4:90_14": "Vitakkassa hi santāne abhiṇhaṁ pavattassa vasena cittassa ārammaṇābhiruhaṇaṁ ciraparicitaṁ.",
  "anya-e0103n4:90_15": "Tena taṁ kadāci vitakkena vināpi tattha pavattateva.",
  "anya-e0103n4:90_16": "Yathā taṁ ñāṇasahitaṁ hutvā sammasanavasena ciraparicitaṁ kadāci ñāṇavirahitampi sammasanavasena pavattati,",
  "anya-e0103n4:90_17": "yathā vā kilesasahitaṁ hutvā pavattaṁ sabbaso kilesarahitampi paricayena kilesavāsanāvasena pavattati,",
  "anya-e0103n4:90_18": "evaṁsampadamidaṁ daṭṭhabbaṁ. Ādito,",
  "anya-e0103n4:90_19": "abhimukhaṁ vā hananaṁ āhananaṁ. Parito,",
  "anya-e0103n4:90_20": "parivattetvā vā āhananaṁ pariyāhananaṁ.",
  "anya-e0103n4:90_21": "‘‘Rūpaṁ rūpaṁ,",
  "anya-e0103n4:90_22": "pathavī pathavī’’ti ākoṭentassa viya pavatti ‘‘āhananaṁ,",
  "anya-e0103n4:90_23": "pariyāhanana’’nti ca veditabbaṁ.",
  "anya-e0103n4:90_24": "Ānayanaṁ cittassa ārammaṇe upanayanaṁ,",
  "anya-e0103n4:90_25": "ākaḍḍhanaṁ vā.",
  "anya-e0103n4:91_0": "Anusañcaraṇaṁ anuparibbhamanaṁ.",
  "anya-e0103n4:91_1": "Svāyaṁ viseso santānamhi labbhamāno eva santāne pākaṭo hotīti daṭṭhabbo.",
  "anya-e0103n4:91_2": "Sesesupi eseva nayo.",
  "anya-e0103n4:91_3": "Anumajjanaṁ ārammaṇe cittassa anumasanaṁ,",
  "anya-e0103n4:91_4": "parimajjananti attho.",
  "anya-e0103n4:91_5": "Tathā hi vicāro ‘‘parimajjanahattho viya,",
  "anya-e0103n4:91_6": "sañcaraṇahattho viyā’’ti ca vutto.",
  "anya-e0103n4:91_7": "Tatthāti ārammaṇe.",
  "anya-e0103n4:91_8": "Sahajātānaṁ anuyojanaṁ ārammaṇe anuvicāraṇasaṅkhātaanumajjanavaseneva veditabbaṁ.",
  "anya-e0103n4:91_9": "Anuppabandhanaṁ ārammaṇe cittassa avicchinnassa viya pavatti.",
  "anya-e0103n4:91_10": "Tathā hi so ‘‘anusandhānatā’’ti (dha. sa.",
  "anya-e0103n4:91_11": "8) niddiṭṭho.",
  "anya-e0103n4:91_12": "Teneva ca ‘‘ghaṇḍānuravo viya,",
  "anya-e0103n4:91_13": "paribbhamanaṁ viyā’’ti ca vutto.",
  "anya-e0103n4:92_0": "Katthacīti paṭhamajjhāne,",
  "anya-e0103n4:92_1": "parittacittuppādesu ca.",
  "anya-e0103n4:92_2": "Vicārato oḷārikaṭṭhena,",
  "anya-e0103n4:92_3": "vicārasseva ca pubbaṅgamaṭṭhena anuravato oḷāriko,",
  "anya-e0103n4:92_4": "tassa ca pubbaṅgamo ghaṇḍābhighāto viya vitakko.",
  "anya-e0103n4:92_5": "Yathā hi ghaṇḍābhighāto paṭhamābhinipāto hoti,",
  "anya-e0103n4:92_6": "evaṁ ārammaṇābhimukhaniropanaṭṭhena vitakko cetaso paṭhamābhinipāto hoti.",
  "anya-e0103n4:92_7": "Abhighāta-ggahaṇena cettha abhighātajo saddo gahitoti veditabbo.",
  "anya-e0103n4:92_8": "Vipphāravāti vicalanayutto saparipphando.",
  "anya-e0103n4:92_9": "Paribbhamanaṁ viya parissayābhāvavīmaṁsanatthaṁ.",
  "anya-e0103n4:92_10": "Anuppabandhena pavattiyanti upacāre vā appanāyaṁ vā santānena pavattiyaṁ.",
  "anya-e0103n4:92_11": "Tattha hi vitakko niccalo hutvā ārammaṇaṁ anupavisitvā viya pavattati,",
  "anya-e0103n4:92_12": "na paṭhamābhinipāte.",
  "anya-e0103n4:92_13": "Pākaṭo hotīti vitakkassa viseso abhiniropanākāro oḷārikattā paṭhamajjhāne pākaṭo hoti,",
  "anya-e0103n4:92_14": "tadabhāvato pañcakanaye dutiyajjhāne vicārassa viseso anumajjanākāro pākaṭo hoti.",
  "anya-e0103n4:93_0": "Vālaṇḍupakaṁ eḷakalomādīhi katacumbaṭakaṁ.",
  "anya-e0103n4:93_1": "Uppīḷanahatthoti piṇḍassa uppīḷanahattho.",
  "anya-e0103n4:93_2": "Tasseva ito cito ca sañcaraṇahattho.",
  "anya-e0103n4:93_3": "Maṇḍalanti kaṁsabhājanādīsu kiñci maṇḍalaṁ vaṭṭalekhaṁ karontassa.",
  "anya-e0103n4:93_4": "Yathā pupphaphalasākhādiavayavavinimutto avijjamānopi rukkho ‘‘sapuppho saphalo’’ti voharīyati,",
  "anya-e0103n4:93_5": "evaṁ vitakkādiaṅgavinimuttaṁ avijjamānampi jhānaṁ ‘‘savitakkaṁ savicāra’’nti voharīyatīti dassetuṁ ‘‘rukkho viyā’’tiādi vuttaṁ.",
  "anya-e0103n4:93_6": "Jhānabhāvanāya puggalavasena desetabbattā ‘‘idha bhikkhu vivicceva kāmehī’’tiādinā puggalādhiṭṭhānena jhānāni uddiṭṭhānīti.",
  "anya-e0103n4:93_7": "Yadipi vibhaṅge puggalādhiṭṭhānā desanā katā,",
  "anya-e0103n4:93_8": "attho pana tatrāpi vibhaṅgepi yathā idha ‘‘iminā ca vitakkenā’’tiādinā dhammavasena vutto,",
  "anya-e0103n4:93_9": "evameva daṭṭhabbo,",
  "anya-e0103n4:93_10": "paramatthato puggalasseva abhāvatoti adhippāyo. Attho…pe…",
  "anya-e0103n4:93_11": "daṭṭhabbo jhānasamaṅgino vitakkavicārasamaṅgitādassanena,",
  "anya-e0103n4:93_12": "jhānasseva ca savitakkasavicāratāya vuttattāti evaṁ vā ettha attho daṭṭhabbo.",
  "anya-e0103n4:94_0": "Vivekāti vivekā hetubhūtāti viveka-saddassa bhāvasādhanataṁ sandhāyāha.",
  "anya-e0103n4:94_1": "Viveketi kattusādhanataṁ,",
  "anya-e0103n4:94_2": "kammasādhanataṁ vā.",
  "anya-e0103n4:94_3": "‘‘Vivitto’’ti hi iminā nīvaraṇehi vinābhūto tehi vivecitoti ca sādhanadvayampi saṅgahitamevāti.",
  "anya-e0103n4:95_0": "72.Pīṇayatīti tappeti,",
  "anya-e0103n4:95_1": "vaḍḍheti vā.",
  "anya-e0103n4:95_2": "Sampiyāyanalakkhaṇāti paritussanalakkhaṇā.",
  "anya-e0103n4:95_3": "Pīṇanarasāti paribrūhanarasā.",
  "anya-e0103n4:95_4": "Pharaṇarasāti paṇītarūpehi kāyassa byāpanarasā.",
  "anya-e0103n4:95_5": "Udaggabhāvo odagyaṁ.",
  "anya-e0103n4:95_6": "Khuddikā lahuṁ lomahaṁsanamattaṁ katvā bhinnā na puna uppajjati.",
  "anya-e0103n4:95_7": "Khaṇikā bahulaṁ uppajjati.",
  "anya-e0103n4:95_8": "Ubbegato pharaṇā niccalattā,",
  "anya-e0103n4:95_9": "ciraṭṭhitikattā ca paṇītatarā.",
  "anya-e0103n4:95_10": "Cetiyaṅgaṇaṁ gantvāti puṇṇavallikavihāre cetiyaṅgaṇaṁ gantvā.",
  "anya-e0103n4:95_11": "Pakatiyā diṭṭhārammaṇavasenāti pubbe mahācetiyaṁ gahitārammaṇavasena.",
  "anya-e0103n4:95_12": "Citrageṇḍuko vicitrākārena katageṇḍuko.",
  "anya-e0103n4:95_13": "Upanissayeti samīpe,",
  "anya-e0103n4:95_14": "tassa vā vihārassa nissayabhūte,",
  "anya-e0103n4:95_15": "gocaraṭṭhānabhūteti attho.",
  "anya-e0103n4:96_0": "Gharājireti gehaṅgaṇe.",
  "anya-e0103n4:96_1": "Pabbatasikhare katacetiyaṁ ‘‘ākāsacetiya’’nti vuttaṁ.",
  "anya-e0103n4:96_2": "Gahitanimittenevāti cetiyavandanaṁ,",
  "anya-e0103n4:96_3": "dhammassavanañca uddissa ‘‘dhaññā vatime’’tiādinā gahitakusalanimitteneva kāraṇabhūtena.",
  "anya-e0103n4:96_4": "Gahitaṁ vā nimittaṁ etenāti gahitanimittaṁ,",
  "anya-e0103n4:96_5": "vuttākārena pavattacittaṁ,",
  "anya-e0103n4:96_6": "tena gahitanimitteneva cittena saha.",
  "anya-e0103n4:96_7": "Pakkhandanti anupaviṭṭhaṁ.",
  "anya-e0103n4:96_8": "Anuparipphuṭanti anu anu samantato phuṭaṁ,",
  "anya-e0103n4:96_9": "sabbaso anuvisaṭanti attho.",
  "anya-e0103n4:97_0": "Passaddhiyā nimittabhāvena gabbhaṁ gaṇhantī.",
  "anya-e0103n4:97_1": "Paripācanavasena paripākaṁ gacchantī.",
  "anya-e0103n4:97_2": "Appanāsampayuttāva pīti appanāsamādhipūrikā.",
  "anya-e0103n4:97_3": "Khaṇikasamādhipūrikā ca upacārasamādhipūrikā ca appanāsamādhissa vidūratarāti tadubhayaṁ anāmasanto ‘‘tāsu yā appanāsamādhissā’’tiādimāha .",
  "anya-e0103n4:97_4": "Samādhisampayogaṁ gatāti pubbe upacārasamādhinā sampayuttā hutvā anukkamena vaḍḍhitvā appanāsamādhinā sampayogaṁ gatā.",
  "anya-e0103n4:98_0": "73.",
  "anya-e0103n4:98_1": "Sukhayatīti sukhaṁ,",
  "anya-e0103n4:98_2": "attanā sampayuttadhamme laddhassāde karotīti attho.",
  "anya-e0103n4:98_3": "Svāyaṁ kattuniddeso pariyāyaladdho dhammato aññassa kattu nivattanattho,",
  "anya-e0103n4:98_4": "nippariyāyena pana bhāvasādhanameva labbhatīti ‘‘sukhanaṁ sukha’’nti vuttaṁ.",
  "anya-e0103n4:98_5": "Iṭṭhasabhāvattā taṁsamaṅgīpuggalaṁ,",
  "anya-e0103n4:98_6": "sampayuttadhamme vā attani sādayatīti sātaṁ da-kārassa ta-kāraṁ katvā.",
  "anya-e0103n4:98_7": "Sātaṁ ‘‘madhura’’nti vadanti.",
  "anya-e0103n4:98_8": "Sātaṁ lakkhaṇaṁ etassāti sātalakkhaṇaṁ.",
  "anya-e0103n4:98_9": "Upabrūhanaṁ sampayuttadhammānaṁ saṁvaḍḍhanaṁ.",
  "anya-e0103n4:98_10": "Dukkhaṁ viya avissajjetvā adukkhamasukhā viya anajjhupekkhitvā anu anu gaṇhanaṁ,",
  "anya-e0103n4:98_11": "upakāritā vā anuggaho.",
  "anya-e0103n4:98_12": "Katthaci paṭhamajjhānādike.",
  "anya-e0103n4:98_13": "Paṭilābhatuṭṭhīti paṭilābhavasena uppajjanakatuṭṭhi.",
  "anya-e0103n4:98_14": "Paṭiladdharasānubhavananti paṭiladdhassa ārammaṇarasassa anubhavananti sabhāvato pītisukhāni vibhajitvā dasseti.",
  "anya-e0103n4:98_15": "Yattha pīti,",
  "anya-e0103n4:98_16": "tattha sukhanti vitakkassa viya itarena pītiyā sukhena accantasaṁyogamāha.",
  "anya-e0103n4:98_17": "‘‘Yattha sukhaṁ,",
  "anya-e0103n4:98_18": "tattha na niyamato pītī’’ti vicārassa viya vitakkena sukhassa pītiyā anaccantasaṁyogaṁ.",
  "anya-e0103n4:98_19": "Tena accantānaccantasaṁyogitāya pītisukhānaṁ visesaṁ dasseti.",
  "anya-e0103n4:98_20": "Kaṁ tārenti etthāti kantāraṁ,",
  "anya-e0103n4:98_21": "nirudakamaruṭṭhānaṁ.",
  "anya-e0103n4:98_22": "Vanameva vanantaṁ.",
  "anya-e0103n4:98_23": "Tasmiṁ tasmiṁ samayeti iṭṭhārammaṇassa paṭilābhasamaye,",
  "anya-e0103n4:98_24": "paṭiladdhassa rasānubhavanasamaye,",
  "anya-e0103n4:98_25": "vanacchāyādīnaṁ savanadassanasamaye,",
  "anya-e0103n4:98_26": "pavesaparibhogasamaye ca.",
  "anya-e0103n4:98_27": "Pākaṭabhāvatoti yathākkamaṁ pītisukhānaṁ vibhūtabhāvato.",
  "anya-e0103n4:99_0": "Vivekajaṁ pītisukhanti ettha purimasmiṁ atthe vivekajanti jhānaṁ vuttaṁ.",
  "anya-e0103n4:99_1": "Pītisukhasaddato ca atthiatthavisesato ‘‘assa jhānassa,",
  "anya-e0103n4:99_2": "asmiṁ vā jhāne’’ti ettha a-kāro daṭṭhabbo.",
  "anya-e0103n4:99_3": "Dutiye pītisukhameva vivekajaṁ.",
  "anya-e0103n4:99_4": "‘‘Vivekajaṁpītisukha’’nti ca aññapadatthasamāso,",
  "anya-e0103n4:99_5": "paccattaniddesassa ca alopo kato.",
  "anya-e0103n4:99_6": "Lope vā sati ‘‘vivekajapītisukha’’nti pāṭhoti ayaṁ viseso.",
  "anya-e0103n4:100_0": "Upasampajjāti ettha upa-saṁ-saddā ‘‘upalabbhati,",
  "anya-e0103n4:100_1": "saṁbhuñjatī’’tiādīsu viya niratthakāti dassetuṁ ‘‘upagantvā’’tiādiṁ vatvā puna tesaṁ sātthakabhāvaṁ dassetuṁ ‘‘upasampādayitvā’’tiādi vuttaṁ,",
  "anya-e0103n4:100_2": "tasmā patvā,",
  "anya-e0103n4:100_3": "sādhetvāti vā attho.",
  "anya-e0103n4:100_4": "Iriyanti kiriyaṁ.",
  "anya-e0103n4:100_5": "Vuttiādīni tasseva vevacanāni.",
  "anya-e0103n4:100_6": "Pālanāti hi ekaṁ iriyāpathabādhanaṁ iriyāpathantarehi rakkhaṇā.",
  "anya-e0103n4:101_0": "Pañcaṅgavippahīnādivaṇṇanā",
  "anya-e0103n4:102_0": "74.",
  "anya-e0103n4:102_1": "Pañca aṅgāni vikkhambhanavasena pahīnāni etassāti pañcaṅgavippahīnaṁ.",
  "anya-e0103n4:102_2": "‘‘Agyāhito’’ti ettha āhita-saddassa viya vippahīna-saddassettha paravacanaṁ daṭṭhabbaṁ,",
  "anya-e0103n4:102_3": "pañcahi aṅgehi vippahīnanti vā pañcaṅgavippahīnaṁ.",
  "anya-e0103n4:102_4": "Nanu aññepi akusalā dhammā iminā jhānena pahīyanti,",
  "anya-e0103n4:102_5": "atha kasmā pañcaṅgavippahīnatāva vuccatīti āha ‘‘kiñcāpī’’tiādi.",
  "anya-e0103n4:102_6": "Jhānalābhinopi ajhānasamaṅgikāle jhānapaṭipakkhalobhacittādīnaṁ pavattisabbhāvato ‘‘jhānakkhaṇe’’ti vuttaṁ.",
  "anya-e0103n4:102_7": "Pahīyantīti vigacchanti,",
  "anya-e0103n4:102_8": "nappavattantīti attho.",
  "anya-e0103n4:102_9": "Ekattārammaṇeti pathavīkasiṇādivasena ekasabhāve,",
  "anya-e0103n4:102_10": "ekaggatāsaṅkhāte ekattāvahe vā ārammaṇe.",
  "anya-e0103n4:102_11": "Tanti taṁ nānāvisayapalobhitaṁ cittaṁ.",
  "anya-e0103n4:102_12": "Kāmadhātuppahānāyāti nānāvisayasamūpabyūḷhāya kāmadhātuyā pahānāya samatikkamāya paṭipadaṁ jhānaṁ nappaṭipajjati.",
  "anya-e0103n4:102_13": "Nirantaranti vikkhepena anantaritaṁ,",
  "anya-e0103n4:102_14": "sahitanti attho.",
  "anya-e0103n4:102_15": "Akammaññanti akammanīyaṁ,",
  "anya-e0103n4:102_16": "bhāvanākammassa ayogyanti attho.",
  "anya-e0103n4:102_17": "Uddhaccakukkuccaparetanti uddhaccakukkuccena abhibhūtaṁ.",
  "anya-e0103n4:102_18": "Paribbhamati anavaṭṭhānato,",
  "anya-e0103n4:102_19": "avaṭṭhānassa samādhānassa abhāvatoti attho.",
  "anya-e0103n4:102_20": "Vicikicchāya upahatanti sātisayassa vicārassa abhāvato ‘‘sammāsambuddho nu kho bhagavā,",
  "anya-e0103n4:102_21": "na nu kho’’ti,",
  "anya-e0103n4:102_22": "‘‘pathavī pathavī’’tiādinā manasikārena,",
  "anya-e0103n4:102_23": "‘‘jhānaṁ siyā nu kho,",
  "anya-e0103n4:102_24": "na nu kho’’tiādinā ca pavattāya vicikicchāya upahataṁ.",
  "anya-e0103n4:102_25": "Nārohati appaṭipattinimittattā.",
  "anya-e0103n4:102_26": "Visesena jhānantarāyakarattāti samādhiādīnaṁ ujuvipaccanīkabhāvena jhānādhigamassa antarāyakaraṇato.",
  "anya-e0103n4:103_0": "Tehīti jhānādhigamassa paccayabhūtehi vitakkavicārehi.",
  "anya-e0103n4:103_1": "Avikkhepāya sampāditappayogassāti tato evaṁ samādhānāya nipphāditabhāvanāpayogassa.",
  "anya-e0103n4:103_2": "Cetaso payogasampattisambhavāti yathāvuttabhāvanāpayogasampattisamuṭṭhānā.",
  "anya-e0103n4:103_3": "Pīti pīṇanaṁ bhāvanāvasena tappanaṁ.",
  "anya-e0103n4:103_4": "Upabrūhanaṁ bhāvanāvasena parivuddhiṁ cetaso karotīti sambandho.",
  "anya-e0103n4:103_5": "Nanti cittaṁ.",
  "anya-e0103n4:103_6": "Sasesasampayuttadhammanti avasiṭṭhaphassādidhammasahitaṁ,",
  "anya-e0103n4:103_7": "samaṁ sammā ca ādhiyatīti sambandho.",
  "anya-e0103n4:103_8": "Indriyasamatāvasena samaṁ,",
  "anya-e0103n4:103_9": "paṭipakkhadhammānaṁ.",
  "anya-e0103n4:103_10": "Dūrībhāve līnuddhaccābhāvena sammā ca ṭhapetīti attho.",
  "anya-e0103n4:103_11": "Ekaggatā hi samādhānakiccena cittaṁ,",
  "anya-e0103n4:103_12": "sampayuttadhamme ca attānaṁ anuvattāpentī jhānakkhaṇe sātisayaṁ samāhite karotīti.",
  "anya-e0103n4:103_13": "Uppattivasenāti yathāpaccayaṁ uppajjanavasena .",
  "anya-e0103n4:103_14": "Etesu vitakkādīsu jhānaṁ uppannaṁ nāma hoti tattheva jhānavohārato.",
  "anya-e0103n4:103_15": "Tenāha ‘‘tasmā’’tiādi.",
  "anya-e0103n4:103_16": "‘‘Yathā panā’’tiādināpi upamāvasena tamevatthaṁ pākaṭataraṁ karoti.",
  "anya-e0103n4:104_0": "Pakaticittatoti pākatikakāmāvacaracittato.",
  "anya-e0103n4:104_1": "Suvisadenāti suṭṭhu visadena,",
  "anya-e0103n4:104_2": "paṭutarenāti attho.",
  "anya-e0103n4:104_3": "Sabbāvantanti sabbāvayavavantaṁ,",
  "anya-e0103n4:104_4": "anavasesanti attho.",
  "anya-e0103n4:104_5": "Apphuṭanti asamphuṭṭhaṁ.",
  "anya-e0103n4:104_6": "Ārammaṇesu phusitāti appanāvasena pavattamānā cittekaggatā samantato ārammaṇaṁ pharantī viya hotīti katvā vuttaṁ.",
  "anya-e0103n4:104_7": "Kasmā panettha jhānapāṭhe aggahitā cittekaggatā gahitāti anuyogaṁ sandhāya ‘‘tattha cittekaggatā’’tiādi vuttaṁ.",
  "anya-e0103n4:104_8": "Tatthāti tesu jhānaṅgesu.",
  "anya-e0103n4:104_9": "Na niddiṭṭhāti sarūpato na niddiṭṭhā,",
  "anya-e0103n4:104_10": "sāmaññato pana jhānaggahaṇena gahitā.",
  "anya-e0103n4:104_11": "Evaṁ vuttattāti sarūpeneva vuttattā,",
  "anya-e0103n4:104_12": "aṅgameva cittekaggatāti sambandho.",
  "anya-e0103n4:104_13": "Yena adhippāyenāti yena vitakkādīhi saha vattantaṁ dhammaṁ dīpetuṁ tassa pakāsanādhippāyena ‘‘savitakkaṁ savicāra’’ntiādinā uddeso kato.",
  "anya-e0103n4:104_14": "So eva adhippāyo tena bhagavatā vibhaṅge ‘‘cittekaggatā’’ti niddisantena pakāsito.",
  "anya-e0103n4:104_15": "Tasmā sā jhānapāṭhe aggahitāti na cintetabbaṁ.",
  "anya-e0103n4:105_0": "Tividhakalyāṇavaṇṇanā",
  "anya-e0103n4:106_0": "75.Ādimajjhapariyosānavasenāti jhānassa ādimajjhapariyosānavasena.",
  "anya-e0103n4:106_1": "Lakkhaṇavasenāti tesaṁyeva appanāyaṁ lakkhitabbabhāvavasena.",
  "anya-e0103n4:107_0": "Tatrāti tasmiṁ kalyāṇatālakkhaṇānaṁ vibhāvane.",
  "anya-e0103n4:107_1": "Paṭipadāvisuddhīti paṭipajjati jhānaṁ etāyāti paṭipadā,",
  "anya-e0103n4:107_2": "gotrabhupariyosāno pubbabhāgiyo bhāvanānayo.",
  "anya-e0103n4:107_3": "Paripanthato visujjhanaṁ visuddhi,",
  "anya-e0103n4:107_4": "paṭipadāya visuddhi paṭipadāvisuddhi.",
  "anya-e0103n4:107_5": "Sā panāyaṁ yasmā jhānassa uppādakkhaṇe labbhati,",
  "anya-e0103n4:107_6": "tasmā vuttaṁ ‘‘paṭipadāvisuddhi ādī’’ti.",
  "anya-e0103n4:107_7": "Upekkhānubrūhanāti visodhetabbatādīnaṁ abhāvato jhānapariyāpannāya tatramajjhattupekkhāya kiccanipphattiyā anubrūhanā.",
  "anya-e0103n4:107_8": "Sā panāyaṁ visesato jhānassa ṭhitikkhaṇe labbhati.",
  "anya-e0103n4:107_9": "Tena vuttaṁ ‘‘upekkhānubrūhanā majjhe’’ti.",
  "anya-e0103n4:107_10": "Sampahaṁsanāti tattha dhammānaṁ anativattanādisādhakassa ñāṇassa kiccanipphattivasena pariyodapanā.",
  "anya-e0103n4:107_11": "Sā pana yasmā jhānassa osānakkhaṇe pākaṭā hoti ,",
  "anya-e0103n4:107_12": "tasmā vuttaṁ ‘‘sampahaṁsanā pariyosāna’’nti.",
  "anya-e0103n4:107_13": "Imāni tīṇi lakkhaṇānīti paripanthato cittassa visujjhanākāro ,",
  "anya-e0103n4:107_14": "majjhimassa samathanimittassa paṭipajjanākāro,",
  "anya-e0103n4:107_15": "tattha pakkhandanākāroti imāni tīṇi jhānassa ādito uppādakkhaṇe appanāpattilakkhaṇāni tehi ākārehi vinā appanāpattiyā abhāvato,",
  "anya-e0103n4:107_16": "asati ca appanāya tadabhāvato.",
  "anya-e0103n4:107_17": "Ādikalyāṇañceva visuddhipaṭipadattā.",
  "anya-e0103n4:107_18": "Yathāvuttehi lakkhaṇehi samannāgatattā,",
  "anya-e0103n4:107_19": "sampannalakkhaṇattā ca tilakkhaṇasampannañca.",
  "anya-e0103n4:107_20": "Iminā nayena majjhapariyosānalakkhaṇānañca yojanā veditabbā.",
  "anya-e0103n4:108_0": "Sambharīyati jhānaṁ etenāti sambhāro,",
  "anya-e0103n4:108_1": "nānāvajjanaparikammaṁ.",
  "anya-e0103n4:108_2": "Saha sambhārenāti sasambhāro,",
  "anya-e0103n4:108_3": "so eva sasambhāriko.",
  "anya-e0103n4:108_4": "Upacāroti ekāvajjanūpacāramāha.",
  "anya-e0103n4:108_5": "Paggahādikiccassa pubbabhāge bhāvanāya eva sādhitattā yā tattha ekāvajjanūpacāre siddhā ajjhupekkhanā,",
  "anya-e0103n4:108_6": "sā jhānakkhaṇe paribrūhitā nāma hotīti vuttaṁ ‘‘upekkhānubrūhanā nāma appanā’’ti.",
  "anya-e0103n4:108_7": "Yathādhigataṁ jhānaṁ nissāya yo pahaṭṭhākāro cittassa paritoso,",
  "anya-e0103n4:108_8": "taṁ paccavekkhaṇāvasena pavattaṁ sandhāyāha ‘‘sampahaṁsanā nāma paccavekkhaṇā’’ti.",
  "anya-e0103n4:108_9": "Eketi abhayagirivāsino.",
  "anya-e0103n4:108_10": "Te hi evaṁ paṭipadāvisuddhiādike vaṇṇayanti,",
  "anya-e0103n4:108_11": "tadayuttaṁ.",
  "anya-e0103n4:108_12": "Tathā hi sati ajjhānadhammehi jhānassa guṇasaṁkittanaṁ nāma kataṁ hoti.",
  "anya-e0103n4:108_13": "Na hi bhūmantaraṁ bhūmantarapariyāpannaṁ hoti.",
  "anya-e0103n4:108_14": "Pāḷiyā cetaṁ viruddhanti dassetuṁ ‘‘yasmā panā’’tiādi vuttaṁ.",
  "anya-e0103n4:108_15": "Tattha ekattagataṁ cittanti indriyānaṁ ekarasabhāvena,",
  "anya-e0103n4:108_16": "ekaggatāya ca sikhāppattiyā tadanuguṇaṁ ekattaṁ gatanti ekattagataṁ,",
  "anya-e0103n4:108_17": "sasampayuttaṁ appanāpattacittaṁ.",
  "anya-e0103n4:108_18": "Tasseva paṭipadāvisuddhipakkhandatādi anantarameva vuccati.",
  "anya-e0103n4:108_19": "Tasmāti yasmā ekasmiṁyeva appanācittakkhaṇe paṭipadāvisuddhiādi pāḷiyaṁ vuttaṁ,",
  "anya-e0103n4:108_20": "tasmā āgamanavasenāti parikammāgamanavasena.",
  "anya-e0103n4:108_21": "Anativattanādīti ādi-saddena indriyekarasatātadupagavīriyavāhanāsevanāni saṅgaṇhāti.",
  "anya-e0103n4:108_22": "Pariyodāpakassāti parisodhakassa pabhassarabhāvakarassa.",
  "anya-e0103n4:108_23": "Anativattanādibhāvasādhanameva cettha ñāṇassa kiccanipphatti veditabbā.",
  "anya-e0103n4:109_0": "Tasminti tasmiṁ vāre,",
  "anya-e0103n4:109_1": "catupañcacittaparimāṇāya appanāvīthiyanti attho.",
  "anya-e0103n4:109_2": "Tato paripanthato.",
  "anya-e0103n4:109_3": "Cittaṁ visujjhatīti yadipi āgamanaṁ gahetuṁ avisesena viya vuttaṁ,",
  "anya-e0103n4:109_4": "parikammavisuddhito pana appanāvisuddhi sātisayāva.",
  "anya-e0103n4:109_5": "Tenāha ‘‘visuddhattā’’tiādi.",
  "anya-e0103n4:109_6": "Āvaraṇavirahitaṁ hutvāti yenāvaraṇena āvaṭattā cittaṁ tato pubbe majjhimaṁ samathanimittaṁ paṭipajjituṁ na sakkoti,",
  "anya-e0103n4:109_7": "tena vivittaṁ hutvā,",
  "anya-e0103n4:109_8": "taṁ vikkhambhetvāti attho.",
  "anya-e0103n4:109_9": "Līnuddhaccasaṅkhātānaṁ ubhinnaṁ antānaṁ anupagamanena majjhimo,",
  "anya-e0103n4:109_10": "savisesaṁ paccanīkadhammānaṁ vūpasamanato samatho,",
  "anya-e0103n4:109_11": "yogino sukhavisesānaṁ kāraṇabhāvato nimittañcāti majjhimaṁ samathanimittaṁ.",
  "anya-e0103n4:109_12": "Tenāha ‘‘samappavatto appanāsamādhiyevā’’ti.",
  "anya-e0103n4:109_13": "Tadanantaraṁ pana purimacittanti tassa appanācittassa anantarapaccayabhūtaṁ purimaṁ cittaṁ,",
  "anya-e0103n4:109_14": "gotrabhucittanti attho.",
  "anya-e0103n4:109_15": "Ekasantatipariṇāmanayenāti yathā ‘‘tadeva khīraṁ dadhisampanna’’nti,",
  "anya-e0103n4:109_16": "evaṁ satipi parittamahaggatabhāvabhede,",
  "anya-e0103n4:109_17": "paccayapaccayuppannabhāvabhede ca ekissā eva santatiyā pariṇāmūpagamananayena ekattanayavasena.",
  "anya-e0103n4:109_18": "Tathattanti tathabhāvaṁ appanāsamādhivasena samāhitabhāvaṁ.",
  "anya-e0103n4:109_19": "Evaṁ paṭipannattāti vuttākārena paṭipajjamānattā.",
  "anya-e0103n4:109_20": "Yasmiñhi khaṇe tathattaṁ majjhimaṁ samathanimittaṁ paṭipajjati,",
  "anya-e0103n4:109_21": "tasmiṁyeva khaṇe tathattupagamanena appanāsamādhinā samāhitabhāvūpagamanena tattha pakkhandati nāma.",
  "anya-e0103n4:109_22": "Purimacitteti appanācittassa purimasmiṁ citte gotrabhucitte.",
  "anya-e0103n4:109_23": "Vijjamānākāranipphādikāti tasmiṁ citte vijjamānānaṁ paripanthavisuddhimajjhimasamathapaṭipattipakkhandanākārānaṁ nipphādikā,",
  "anya-e0103n4:109_24": "tenākārena nipphajjamānāti attho.",
  "anya-e0103n4:109_25": "Teyeva hi ākārā paccayavisesato jhānakkhaṇe nipphajjamānā ‘‘paṭipadāvisuddhī’’ti laddhasamaññā jhānassa taṁ visesaṁ nipphādentā viya vuttā.",
  "anya-e0103n4:109_26": "Uppādakkhaṇeyevāti attalābhavelāyameva.",
  "anya-e0103n4:109_27": "Yadi evaṁ,",
  "anya-e0103n4:109_28": "kathaṁ te ākārā nipphajjantīti āha ‘‘āgamanavasenā’’ti.",
  "anya-e0103n4:110_0": "Tassāti cittassa.",
  "anya-e0103n4:110_1": "‘‘Visuddhaṁ cittaṁ ajjhupekkhatī’’ti pāḷiyaṁ (paṭi. ma.",
  "anya-e0103n4:110_2": "1.158) puggalādhiṭṭhānena āgatāti ‘‘byāpāraṁ akaronto’’ti āha.",
  "anya-e0103n4:110_3": "Samathapaṭipattitathattupagamanañca idha samathabhāvāpattiyevāti āha ‘‘samathabhāvūpagamanenā’’ti.",
  "anya-e0103n4:110_4": "Kilesasaṁsaggaṁ pahāya ekattena upaṭṭhitassāti pubbe ‘‘kathaṁ nu kho kilesasaṁsaggaṁ pajaheyya’’nti paṭipannassa",
  "anya-e0103n4:110_5": "idāni samathapaṭipattiyā tassa pahīnattā kilesasaṅgaṇikābhāvena ekattena upaṭṭhitassa jhānacittassa.",
  "anya-e0103n4:110_6": "Paripanthavisuddhimajjhimasamathapaṭipattipakkhandanehi vuddhippattiyā anubrūhite jhānacitte laddhokāsā",
  "anya-e0103n4:110_7": "tatramajjhattupekkhā sampayuttesu samavāhitabhāvena pavattamānā te anubrūhentī viya hotīti āha ‘‘tatramajjhattupekkhāya",
  "anya-e0103n4:110_8": "kiccavasena upekkhānubrūhanā veditabbā’’ti.",
  "anya-e0103n4:111_0": "Ye panete yuganaddhadhammāti sambandho.",
  "anya-e0103n4:111_1": "Tatthāti tasmiṁ jhānacitte.",
  "anya-e0103n4:111_2": "Aññamaññānativattanavasena kiccakaraṇato yuge naddhā baddhā viya yuganaddhā.",
  "anya-e0103n4:111_3": "Vimuttirasenāti vimuccanakiccena,",
  "anya-e0103n4:111_4": "vimuccanasampattiyā vā. Esa yogī.",
  "anya-e0103n4:111_5": "Vāhayatīti pavatteti.",
  "anya-e0103n4:111_6": "Assāti jhānacittassa.",
  "anya-e0103n4:111_7": "Tasmiṁ khaṇeti bhaṅgakkhaṇe.",
  "anya-e0103n4:111_8": "Uppādakkhaṇe atīte hi ṭhitikkhaṇato paṭṭhāya āsevanā pavattati nāma.",
  "anya-e0103n4:111_9": "Te ākārāti aññamaññānativattanādayo tattha dhammānaṁ pavattiākārā.",
  "anya-e0103n4:111_10": "Āsevanāpi hi āsevanapaccayabhāvīnaṁ dhammānaṁ pavattiākāroyeva.",
  "anya-e0103n4:111_11": "Saṁkilesavodānesūti samādhipaññānaṁ samarasatāya akaraṇaṁ bhāvanāya saṁkileso,",
  "anya-e0103n4:111_12": "karaṇaṁ vodānaṁ.",
  "anya-e0103n4:111_13": "Tathā sesesupi.",
  "anya-e0103n4:111_14": "Evametesu saṁkilesavodānesu taṁ taṁ ādīnavaṁ dosaṁ ānisaṁsaṁ guṇaṁ puretaraṁ pāṭihāriyañāṇena disvā yathā aññamaññānativattanādayo honti,",
  "anya-e0103n4:111_15": "tathā bhāvanāya sampahaṁsitattā teneva ñāṇena visodhitattā.",
  "anya-e0103n4:111_16": "Visodhanaṁ hettha sampahaṁsanaṁ.",
  "anya-e0103n4:111_17": "Te ākārā yasmā nipphannā,",
  "anya-e0103n4:111_18": "tasmā ‘‘dhammānaṁ…pe…",
  "anya-e0103n4:111_19": "veditabbāti vutta’’nti lakkhaṇasaṁvaṇṇanāya ādimhi vuttaṁ nigamanavasena dasseti.",
  "anya-e0103n4:112_0": "‘‘Yasmā upekkhāvasena ñāṇaṁ pākaṭaṁ hotī’’ti ko sambandho.",
  "anya-e0103n4:112_1": "Kasmā sampahaṁsanāva pariyosānanti vuttā,",
  "anya-e0103n4:112_2": "na upekkhānubrūhanāti codanaṁ sandhāya ‘‘tattha yasmā upekkhāvasena ñāṇaṁ pākaṭaṁ hotī’’ti vuttaṁ.",
  "anya-e0103n4:112_3": "Tatthāti tasmiṁ bhāvanācitte.",
  "anya-e0103n4:112_4": "Upekkhāvasena ñāṇaṁ pākaṭaṁ hotīti appanākāle bhāvanāya samappavattiyā,",
  "anya-e0103n4:112_5": "paṭipakkhassa ca pahānato paggahādīsu byāpārassa akātabbato ajjhupekkhanāva hoti.",
  "anya-e0103n4:112_6": "Yaṁ sandhāya vuttaṁ ‘‘samaye cittassa ajjhupekkhanā,",
  "anya-e0103n4:112_7": "visuddhaṁ cittaṁ ajjhupekkhatī’’ti ca ādi.",
  "anya-e0103n4:112_8": "Sā panāyaṁ ajjhupekkhanā ñāṇassa kiccasiddhiyā hoti,",
  "anya-e0103n4:112_9": "visesato ñāṇasādhanattā appanābyāpārassāti phalena kāraṇānumānañāyena.",
  "anya-e0103n4:112_10": "Yasmā upekkhāvasena ñāṇaṁ pākaṭaṁ hoti,",
  "anya-e0103n4:112_11": "tasmā ñāṇakiccabhūtā sampahaṁsanā pariyosānanti vuttāti sambandho.",
  "anya-e0103n4:113_0": "Idāni yathāvuttamatthaṁ pāḷiyā samatthetuṁ ‘‘yathāhā’’tiādi vuttaṁ.",
  "anya-e0103n4:113_1": "Tathāpaggahitaṁ cittanti yathā bhāvanācittaṁ kosajjapakkhe na patati,",
  "anya-e0103n4:113_2": "tathā vīriyasambojjhaṅgaṭṭhāniyānaṁ dhammānaṁ bahulīkāravasena paggahitaṁ.",
  "anya-e0103n4:113_3": "Sādhukaṁ ajjhupekkhatīti paggaṇhantenāpi samādhissa vīriyasamatāyojanavasena paggahitattā sakkaccaṁ ajjhupekkhati,",
  "anya-e0103n4:113_4": "tatramajjhattupekkhā okāsaṁ labhati.",
  "anya-e0103n4:113_5": "Taṁ pana ajjhupekkhanaṁ upekkhāvasena pubbe pavattapārihāriyapaññāvasena appanāpaññāya kiccādhikatāti",
  "anya-e0103n4:113_6": "āha ‘‘paññāvasena paññindriyaṁ adhimattaṁ hotī’’ti.",
  "anya-e0103n4:113_7": "Tassa adhimattattā eva ajjhupekkhantasseva nānāsabhāvehi nīvaraṇapamukhehi kilesehi appanācittaṁ vimuccati.",
  "anya-e0103n4:113_8": "Vimokkhavasena vimuccanavasena.",
  "anya-e0103n4:113_9": "Paññāvasenāti pubbe pavattapārihāriyapaññāvasena.",
  "anya-e0103n4:113_10": "Vimuttattāti nānākilesehi vimuttattā eva.",
  "anya-e0103n4:113_11": "Te dhammā saddhādayo,",
  "anya-e0103n4:113_12": "visesato saddhāpaññāvīriyasamādhayo ca ekarasā samānakiccā honti.",
  "anya-e0103n4:113_13": "Evamayaṁ indriyānaṁ ekarasaṭṭhena bhāvanā nipphajjamānā ñāṇabyāpāroti āha ‘‘ñāṇakiccabhūtā sampahaṁsanā pariyosāna’’nti.",
  "anya-e0103n4:113_14": "Evaṁ tividhāya paṭipadāvisuddhiyā laddhavisesāya tividhāya upekkhānubrūhanāya sātisayaṁ paññindriyassa",
  "anya-e0103n4:113_15": "adhimuttabhāvena catubbidhāpi sampahaṁsanā sijjhatīti āgamanupekkhā ñāṇakiccavasena dasapi ākārā jhāne",
  "anya-e0103n4:113_16": "eva veditabbā.",
  "anya-e0103n4:114_0": "Gaṇanānupubbatāti gaṇanānupubbatāya,",
  "anya-e0103n4:114_1": "gaṇanānupubbatāmattaṁ vā paṭhamanti idanti attho.",
  "anya-e0103n4:114_2": "Tena desanākkamaṁ ulliṅgeti.",
  "anya-e0103n4:114_3": "‘‘Paṭhamaṁ uppannanti paṭhama’’nti iminā paṭipattikkamaṁ,",
  "anya-e0103n4:114_4": "uppannanti hi adhigatanti attho.",
  "anya-e0103n4:114_5": "‘‘Paṭhamaṁ samāpajjitabbanti paṭhama’’nti idaṁ pana na ekantalakkhaṇanti aṭṭhakathāyaṁ (dha. sa. aṭṭha.",
  "anya-e0103n4:114_6": "160) paṭisiddhattā idha na gahitaṁ.",
  "anya-e0103n4:114_7": "Ārammaṇūpanijjhānaṁ lakkhaṇūpanijjhānanti duvidhe jhāne idhādhippetajjhānameva dassetuṁ ‘‘ārammaṇūpanijjhānato’’ti vuttaṁ.",
  "anya-e0103n4:114_8": "Pathavīkasiṇasaṅkhātassa attano attano ārammaṇassa rūpaṁ viya cakkhunā upanijjhāyanato.",
  "anya-e0103n4:114_9": "Paccanīkajhāpanatoti nīvaraṇādīnaṁ paccanīkadhammānaṁ dahanato vikkhambhanavasena pajahanato.",
  "anya-e0103n4:114_10": "Sakalaṭṭhenāti heṭṭhā vuttanayena kate vā akate vā paricchijja gahite pathavībhāge pathavīmaṇḍale sakalārammaṇakaraṇaṭṭhena.",
  "anya-e0103n4:114_11": "Na hi tassa ekadesamārammaṇaṁ karīyati.",
  "anya-e0103n4:114_12": "Pathavīkasiṇasannissayatāya nimittaṁ pathavīkasiṇaṁ yathā ‘‘mañcā ukkuṭṭhiṁ karontī’’ti.",
  "anya-e0103n4:114_13": "Taṁsahacaraṇato jhānaṁ pathavīkasiṇaṁ yathā ‘‘kuntā pacarantī’’ti.",
  "anya-e0103n4:115_0": "Ciraṭṭhitisampādanavaṇṇanā",
  "anya-e0103n4:116_0": "76.",
  "anya-e0103n4:116_1": "Lakkhaṭṭhāne ṭhitaṁ sarena vālaṁ vijjhatīti vālavedhī.",
  "anya-e0103n4:116_2": "Idha pana anekadhā bhinnassa vālassa aṁsuṁ vijjhanto ‘‘vālavedhī’’ti adhippeto.",
  "anya-e0103n4:116_3": "Tenavālavedhinā.",
  "anya-e0103n4:116_4": "Sūdenāti bhattakārena.",
  "anya-e0103n4:116_5": "‘‘Ākārā pariggahetabbā’’ti saṅkhepato vuttamatthaṁ vivarituṁ ‘‘yathā hī’’tiādi vuttaṁ.",
  "anya-e0103n4:116_6": "Tattha sukusaloti suṭṭhu cheko.",
  "anya-e0103n4:116_7": "Dhanuggahoti issāso.",
  "anya-e0103n4:116_8": "Kammanti yogyaṁ.",
  "anya-e0103n4:116_9": "Akkantapadānanti vijjhanakāle akkamanavasena pavattapadānaṁ.",
  "anya-e0103n4:116_10": "Ākāranti dhanujiyāsarānaṁ gahitākāraṁ.",
  "anya-e0103n4:116_11": "Pariggaṇheyyāti upadhāreyya.",
  "anya-e0103n4:116_12": "Bhojanasappāyādayoti ādi-saddo avuttākārānampi saṅgāhako daṭṭhabbo.",
  "anya-e0103n4:116_13": "Tena utubhāvanānimittādīnampi pariggaṇhanaṁ vuttaṁ hoti.",
  "anya-e0103n4:116_14": "Tasminti tasmiṁ taruṇasamādhimhi.",
  "anya-e0103n4:117_0": "Bhattāranti sāminaṁ,",
  "anya-e0103n4:117_1": "bhattavetanādīhi posakanti attho.",
  "anya-e0103n4:117_2": "Parivisantoti bhojento.",
  "anya-e0103n4:117_3": "Tassa ruccitvā bhuñjanākāraṁ sallakkhetvā tassa upanāmentoti yojanā.",
  "anya-e0103n4:117_4": "Ayampi yogī.",
  "anya-e0103n4:117_5": "Adhigatakkhaṇe bhojanādayo ākāreti pubbe jhānassa adhigatakkhaṇe kiccasādhake bhojanādigate ākāre.",
  "anya-e0103n4:117_6": "Gahetvāti pariggahetvā sallakkhetvā.",
  "anya-e0103n4:117_7": "Naṭṭhe naṭṭhe samādhimhi punappunaṁ appanāya.",
  "anya-e0103n4:118_0": "Mahānasavijjāparicayena paṇḍito.",
  "anya-e0103n4:118_1": "Tattha visadañāṇatāya byatto.",
  "anya-e0103n4:118_2": "Ṭhānuppattikakaosallayogena kusalo.",
  "anya-e0103n4:118_3": "Nānaccayehīti nānaccayehi nānāsabhāvehi,",
  "anya-e0103n4:118_4": "nānārasehīti attho.",
  "anya-e0103n4:118_5": "Tenāha ‘‘ambilaggehī’’tiādi.",
  "anya-e0103n4:118_6": "Sūpehīti byañjanehi.",
  "anya-e0103n4:118_7": "Ambilaggehīti ambilakoṭṭhāsehi,",
  "anya-e0103n4:118_8": "ye vā ambilarasā hutvā aggabhūtā,",
  "anya-e0103n4:118_9": "tehi caturambilādimissehi.",
  "anya-e0103n4:118_10": "Esa nayo tittakaggādīsupi.",
  "anya-e0103n4:118_11": "Khārikehīti vātiṅgaṇakaḷīrādimissehi.",
  "anya-e0103n4:118_12": "Nimittanti ākāraṁ ruccanavasena bhuñjanākāraṁ.",
  "anya-e0103n4:118_13": "Uggaṇhātīti uparūpari gaṇhāti upadhāreti.",
  "anya-e0103n4:118_14": "Imassa vā sūpeyyassa atthāya hatthaṁ abhiharati.",
  "anya-e0103n4:118_15": "Abhihārānanti abhimukhena haritabbānaṁ paṇṇākārānaṁ,",
  "anya-e0103n4:118_16": "pūjābhihārānaṁ vā.",
  "anya-e0103n4:118_17": "Nimittaṁ uggaṇhātīti ‘‘evaṁ me cittaṁ samāhitaṁ ahosī’’ti nimittaṁ gaṇhāti sallakkheti.",
  "anya-e0103n4:119_0": "Samādhiparipanthānanti samādhissa paripanthabhūtānaṁ.",
  "anya-e0103n4:119_1": "Dhammānanti kāmacchandādinīvaraṇadhammānaṁ.",
  "anya-e0103n4:119_2": "Suvisodhitattāti suṭṭhu visodhitattā,",
  "anya-e0103n4:119_3": "vikkhambhanavaseneva sammadeva pahīnattāti attho.",
  "anya-e0103n4:119_4": "Kāmādīnavapaccavekkhaṇādīhīti ādi-saddena asubhamanasikāranekkhammānisaṁsapaccavekkhaṇādīni saṅgaṇhāti.",
  "anya-e0103n4:119_5": "Nekkhammaguṇadassanenāpi hi tassa vibandhabhūte kāmacchande ādīnavo visesato pākaṭo hotīti.",
  "anya-e0103n4:119_6": "Kāyaduṭṭhullanti kāyadarathaṁ sāraddhakāyataṁ.",
  "anya-e0103n4:119_7": "Tena kāyacittānaṁ sārambhanimittassa byāpādanīvaraṇassa na visodhanamāha.",
  "anya-e0103n4:119_8": "Ārambhadhātumanasikārādīti ādi-saddena vīriyasambojjhaṅganimittānaṁ,",
  "anya-e0103n4:119_9": "ālokasaññādīnañca saṅgaho daṭṭhabbo.",
  "anya-e0103n4:119_10": "Samathanimittamanasikārādīti ādi-saddena samādhisambojjhaṅgaṭṭhāniyānaṁ dhammānaṁ saṅgaho daṭṭhabbo.",
  "anya-e0103n4:119_11": "Aññepi samādhiparipantheti vicikicchāṭṭhāniye,",
  "anya-e0103n4:119_12": "madamānādike ca sandhāyāha.",
  "anya-e0103n4:119_13": "Āsayanti vasanakasusiraṁ.",
  "anya-e0103n4:119_14": "Suparisuddhanti āsaṅkanīyattābhāvena suṭṭhu parisuddhaṁ. Etthāha –",
  "anya-e0103n4:119_15": "nanu cāyaṁ pageva kāmādīnavaṁ paccavekkhitvā samathapaṭipadaṁ paṭipanno upacārakkhaṇeyeva jhānena nīvaraṇāni vikkhambhitāni,",
  "anya-e0103n4:119_16": "atha kasmā puna kāmādīnavapaccavekkhaṇādi gahitanti?",
  "anya-e0103n4:119_17": "Saccametaṁ.",
  "anya-e0103n4:119_18": "Taṁ pana pahānamattanti jhānassa ciraṭṭhitiyā atisayapahānatthaṁ puna gahitaṁ.",
  "anya-e0103n4:120_0": "Uddhaccamiddhanti kukkuccaṁ,",
  "anya-e0103n4:120_1": "thinañca tadekaṭṭhatāya gahitamevāti katvā vuttaṁ.",
  "anya-e0103n4:120_2": "Suddhantagatoti suparisuddhapariyantaṁ sabbaso visodhitakoṇapariyantaṁ uyyānaṁ gato.",
  "anya-e0103n4:120_3": "Tahiṁ rameti tasmiṁ jhāne rameyya divasabhāgampi jhānasamaṅgī eva bhaveyya.",
  "anya-e0103n4:121_0": "Cittabhāvanāvepullatthanti samādhibhāvanāya vipulabhāvāya.",
  "anya-e0103n4:121_1": "Yathā hi bhāvanāvasena nimittassa uppatti,",
  "anya-e0103n4:121_2": "evamassa bhāvanāvaseneva vaḍḍhanampi.",
  "anya-e0103n4:121_3": "Tasmā ekaṅgulādivasena nimittaṁ vaḍḍhentassa punappunaṁ bahulīkārena jhānaṁ bhāvanāpi vuddhiṁ viruḷhiṁ vepullaṁ āpajjati.",
  "anya-e0103n4:121_4": "Tena vuttaṁ ‘‘cittabhāvanāvepullatthañca yathāladdhaṁ paṭibhāganimittaṁ vaḍḍhetabba’’nti.",
  "anya-e0103n4:121_5": "Tassāti paṭibhāganimittassa.",
  "anya-e0103n4:122_0": "Nimittavaḍḍhananayavaṇṇanā",
  "anya-e0103n4:123_0": "77.Tatrāti sāmiatthe bhummavacanaṁ,",
  "anya-e0103n4:123_1": "tassāti attho.",
  "anya-e0103n4:123_2": "Avaḍḍhetvāti yathā kumbhakāro mattikāya pattaṁ karonto paṭhamaṁ aparicchinditvāva pattaṁ vaḍḍheti,",
  "anya-e0103n4:123_3": "evaṁ pattavaḍḍhanayogena pattavaḍḍhanayuttiyā avaḍḍhetvā pūvikassa pūvavaḍḍhanaṁ.",
  "anya-e0103n4:123_4": "Bhattassa upari bhattapakkhipanaṁ bhattavaḍḍhanaṁ.",
  "anya-e0103n4:123_5": "Vatthassa tintassa añchanādi dussavaḍḍhanaṁ.",
  "anya-e0103n4:123_6": "Paccekaṁ yoga-saddo yojetabbo.",
  "anya-e0103n4:123_7": "Aparicchinditvā na vaḍḍhetabbaṁ saparicchede eva bhāvanāpavattito.",
  "anya-e0103n4:123_8": "Tathā hi vuttaṁ ‘‘sāntake no anantake’’ti (visuddhi. 1.55).",
  "anya-e0103n4:124_0": "Haṁsapotakāti javanahaṁsapotakā.",
  "anya-e0103n4:124_1": "Ukkūlaṁ unnataṭṭhānaṁ.",
  "anya-e0103n4:124_2": "Vikūlaṁ ninnaṭṭhānaṁ.",
  "anya-e0103n4:124_3": "Nadīsotena kataṁ viduggaṁ nadīviduggaṁ.",
  "anya-e0103n4:124_4": "Visamākārena ṭhito pabbatapadeso pabbatavisamo.",
  "anya-e0103n4:125_0": "Thūlāni hutvā upaṭṭhahanti paccavekkhaṇābāhullena vibhūtabhāvato.",
  "anya-e0103n4:125_1": "Dubbalāni hutvā upaṭṭhahanti paguṇabalavabhāvassa anāpādikattā.",
  "anya-e0103n4:125_2": "Upari ussukkanāyāti bhāvanāya upari ārohanāya,",
  "anya-e0103n4:125_3": "dutiyajjhānādhigamāyāti attho.",
  "anya-e0103n4:126_0": "Pabbateyyāti pabbate bahulacārinī.",
  "anya-e0103n4:126_1": "Akhettaññūti agocaraññū.",
  "anya-e0103n4:126_2": "Samādhiparipanthānaṁ visodhanānabhiññātāya bālo.",
  "anya-e0103n4:126_3": "Jhānassa paguṇabhāvāpādanaveyyattiyassa abhāvena abyatto.",
  "anya-e0103n4:126_4": "Uparijhānassa padaṭṭhānabhāvānavabodhena akhettaññū.",
  "anya-e0103n4:126_5": "Sabbathāpi samāpattikosallābhāvena akusalo.",
  "anya-e0103n4:126_6": "Samādhinimittassa vā anāsevanāya bālo.",
  "anya-e0103n4:126_7": "Abhāvanāya abyatto.",
  "anya-e0103n4:126_8": "Abahulīkārena akhettaññū.",
  "anya-e0103n4:126_9": "Sammadeva anadhiṭṭhānato akusaloti yojetabbaṁ.",
  "anya-e0103n4:126_10": "Ubhato bhaṭṭhoti ubhayato jhānato bhaṭṭho.",
  "anya-e0103n4:126_11": "So hi appaguṇatāya na suppatiṭṭhitatāya saussāhopi vināsato,",
  "anya-e0103n4:126_12": "asāmatthiyato ca jhānadvayato parihīno.",
  "anya-e0103n4:126_13": "Ciṇṇavasināti āsevitavasinā.",
  "anya-e0103n4:127_0": "Pañcavasīkathāvaṇṇanā",
  "anya-e0103n4:128_0": "78.",
  "anya-e0103n4:128_1": "Vasanaṁ vasīti dhātuniddesatāya kiriyāniddesoti adhippāyenāha ‘‘vasiyo’’ti,",
  "anya-e0103n4:128_2": "yathāruci pavattiyoti attho.",
  "anya-e0103n4:128_3": "Āvajjanāya vasī,",
  "anya-e0103n4:128_4": "āvajjanāvasena vā vasī āvajjanavasī.",
  "anya-e0103n4:128_5": "Jhānaṁ āvajjituṁ yattha yattha padese icchā yatthicchakaṁ.",
  "anya-e0103n4:128_6": "Yadā yadā,",
  "anya-e0103n4:128_7": "yasmiṁ yasmiṁ vā jhānaṅge icchā yadicchakaṁ.",
  "anya-e0103n4:128_8": "Yāva yāva icchā yāvadicchakaṁ,",
  "anya-e0103n4:128_9": "da-kāro padasandhikaro.",
  "anya-e0103n4:128_10": "‘‘Yāvā’’ti ca idaṁ bahūnaṁ javanavārānaṁ nirantaraṁ viya tathāpavattanaṁ sandhāya vuttaṁ,",
  "anya-e0103n4:128_11": "na ekameva.",
  "anya-e0103n4:128_12": "So hi paricchinnacittakkhaṇoti.",
  "anya-e0103n4:128_13": "Āvajjanāya dandhāyitattaṁ natthīti vuttanayena yattha katthaci ṭhāne yadā yadā yaṁ kiñci jhānaṅgaṁ āvajjentassa",
  "anya-e0103n4:128_14": "yathicchitaṁ kālaṁ āvajjanāya āvajjanappavattiyā dandhāyitattaṁ vitthāyitattaṁ,",
  "anya-e0103n4:128_15": "cirāyitattaṁ vā natthi.",
  "anya-e0103n4:128_16": "Evaṁ āvajjanavasī siddhā nāma hotīti attho.",
  "anya-e0103n4:128_17": "Sesāti vuṭṭhānaadhiṭṭhānapaccavekkhaṇāvasiyo.",
  "anya-e0103n4:129_0": "Aṅgasamudāyabhāvato jhānassa jhāne āvajjanavasiṁ nipphādetukāmena paṭipāṭiyā jhānaṅgāni āvajjetabbānīti āha ‘‘paṭhamaṁ vitakkaṁ āvajjayato’’ti.",
  "anya-e0103n4:129_1": "Yadipi āvajjanamevettha icchitaṁ āvajjanavasiyā adhippetattā,",
  "anya-e0103n4:129_2": "āvajjanāya pana uppannāya javanehi bhavitabbaṁ.",
  "anya-e0103n4:129_3": "Tāni ca kho āvajjanatapparatāya cittābhinīhārassa yathāvajjitajhānaṅgārammaṇāni katipayāneva honti,",
  "anya-e0103n4:129_4": "na paripuṇṇānīti vuttaṁ ‘‘vitakkārammaṇāneva cattāri pañca vā javanāni javantī’’ti.",
  "anya-e0103n4:129_5": "Cattāri tikkhindriyassa.",
  "anya-e0103n4:129_6": "Pañca nātitikkhindriyassāti daṭṭhabbaṁ.",
  "anya-e0103n4:129_7": "Nirantaranti visabhāgehi nirantaraṁ.",
  "anya-e0103n4:129_8": "Ayaṁ panāti bhavaṅgadvayantaritā catujavanacittā yathāvuttā āvajjanavasī.",
  "anya-e0103n4:129_9": "Aññesaṁ vā dhammasenāpatiādīnaṁ.",
  "anya-e0103n4:129_10": "Evarūpe kāleti uṭṭhāya samuṭṭhāya lahutaraṁ āvajjanavasīnibbattanakāle.",
  "anya-e0103n4:129_11": "Sā ca kho ittarā parittakālā,",
  "anya-e0103n4:129_12": "na satthu yamakamahāpāṭihāriye viya ciratarappabandhavatī.",
  "anya-e0103n4:129_13": "Tathā hi taṁ sāvakehi asādhāraṇaṁ vuttaṁ.",
  "anya-e0103n4:129_14": "Adhigamena samaṁ sasampayuttassa jhānassa sammā āpajjanaṁ paṭipajjanaṁ samāpajjanaṁ,",
  "anya-e0103n4:129_15": "jhānasamaṅgitā.",
  "anya-e0103n4:130_0": "Sīghanti ettha samāpajjitukāmatānantaraṁ dvīsu bhavaṅgesu uppannesu bhavaṅgaṁ upacchinditvā uppannāvajjanānantaraṁ",
  "anya-e0103n4:130_1": "samāpajjanaṁ sīghaṁ samāpajjanasamatthatā.",
  "anya-e0103n4:130_2": "Ayañca matthakappattā samāpajjanavasī satthu dhammadesanāyaṁ labbhati.",
  "anya-e0103n4:130_3": "Yaṁ sandhāya vuttaṁ ‘‘so kho ahaṁ,",
  "anya-e0103n4:130_4": "aggivessana,",
  "anya-e0103n4:130_5": "tassā eva kathāya pariyosāne tasmiṁyeva purimasmiṁ samādhinimitte ajjhattameva cittaṁ saṇṭhapemi sannisādemi",
  "anya-e0103n4:130_6": "ekodiṁ karomi samādahāmi yenassudaṁ niccakappaṁ viharāmī’’ti (ma. ni. 1.387).",
  "anya-e0103n4:130_7": "Ito sīghatarā hi samāpajjanavasī nāma natthi.",
  "anya-e0103n4:130_8": "Juṇhāya rattiyā navoropitehi kesehi kapotakandarāyaṁ viharantassa āyasmato sāriputtassa yakkhena mahantampi",
  "anya-e0103n4:130_9": "pabbatakūṭaṁ padāletuṁ samatthe pahāre sīse dinne samāpajjanampettha nidassetabbaṁ.",
  "anya-e0103n4:130_10": "Tathā hi vakkhati ‘‘tadā thero tassa paharaṇasamaye samāpattiṁ appesī’’ti (visuddhi. 2.374).",
  "anya-e0103n4:130_11": "Pāḷiyaṁ pana ‘‘aññataraṁ samādhiṁ samāpajjitvā nisinno’’ti (udā.",
  "anya-e0103n4:130_12": "34) vuttaṁ.",
  "anya-e0103n4:130_13": "Ime pana therā ‘‘samāpattito vuṭṭhānasamakālaṁ tena pahāro dinno’’ti vadanti.",
  "anya-e0103n4:131_0": "Accharāmattanti aṅguliphoṭamattaṁ khaṇaṁ.",
  "anya-e0103n4:131_1": "Ṭhapetunti setu viya sīghasotāya nadiyā oghaṁ vegena pavattituṁ adatvā yathāvuttakkhaṇaṁ jhānaṁ ṭhapetuṁ samatthatā.",
  "anya-e0103n4:131_2": "Abhibhuyya ṭhapanaṁ,",
  "anya-e0103n4:131_3": "adhiṭṭhānaṁ viyāti vā adhiṭṭhānaṁ.",
  "anya-e0103n4:131_4": "Tattha vasī adhiṭṭhānavasī.",
  "anya-e0103n4:131_5": "Tatheva lahuṁ vuṭṭhātunti accharāmattaṁ vā dasaccharāmattaṁ vā lahuṁ khaṇaṁ jhānasamaṅgī hutvā jhānato vuṭṭhātuṁ samatthatā.",
  "anya-e0103n4:131_6": "Bhavaṅgacittuppattiyeva hettha jhānato vuṭṭhānaṁ nāma.",
  "anya-e0103n4:131_7": "Ettha ca yathā ‘‘ettakameva khaṇaṁ jhānaṁ ṭhapessāmī’’ti pubbaparikammavasena adhiṭṭhānasamatthatā adhiṭṭhānavasī,",
  "anya-e0103n4:131_8": "evaṁ ‘‘ettakameva khaṇaṁ jhānasamaṅgī hutvā jhānato vuṭṭhahissāmī’’ti pubbaparikammavasena vuṭṭhānasamatthatā vuṭṭhānavasī veditabbā,",
  "anya-e0103n4:131_9": "yā samāpatti ‘‘vuṭṭhānakusalatā’’ti vuccati.",
  "anya-e0103n4:131_10": "Tadubhayadassanatthanti adhiṭṭhānavuṭṭhānavasīdassanatthaṁ.",
  "anya-e0103n4:132_0": "Tatthāti tasmiṁ nimmitapabbate tassa vivare.",
  "anya-e0103n4:132_1": "Kiñcāpi ekaṁyeva taṁ abhiññācittaṁ yena pabbataṁ nimmineyya,",
  "anya-e0103n4:132_2": "abhiññāpādakassa pana jhānassa lahutaraṁ ṭhapanaṁ,",
  "anya-e0103n4:132_3": "vuṭṭhānañca idha nidassitanti daṭṭhabbaṁ.",
  "anya-e0103n4:132_4": "‘‘Ettakā iddhimantā ekaṁ upaṭṭhākaṁ garuḷato rakkhituṁ na sakkhiṁsū’’ti gārayhā assāma.",
  "anya-e0103n4:133_0": "Āvajjanānantarānīti āvajjanavasībhāvāya yathākkamaṁ vitakkādīnaṁ jhānaṅgānaṁ āvajjanāya parato yāni javanāni pavattāni,",
  "anya-e0103n4:133_1": "tāni tesaṁ paccavekkhaṇāni.",
  "anya-e0103n4:133_2": "Yadaggena āvajjanavasīsiddhi,",
  "anya-e0103n4:133_3": "tadaggena paccavekkhaṇāvasīsiddhi veditabbā.",
  "anya-e0103n4:134_0": "Dutiyajjhānakathāvaṇṇanā",
  "anya-e0103n4:135_0": "79.",
  "anya-e0103n4:135_1": "Nīvaraṇappahānassa tappaṭhamatāya āsannanīvaraṇapaccatthikā.",
  "anya-e0103n4:135_2": "Thūlaṁ nāma vipulampi pheggu viya sukhabhañjanīyanti āha ‘‘oḷārikattā aṅgadubbalā’’ti.",
  "anya-e0103n4:135_3": "Santato manasi karitvāti paṭhamajjhānaṁ viya anoḷārikaṅgattā,",
  "anya-e0103n4:135_4": "santadhammasamaṅgitāya ca ‘‘santa’’nti manasi katvā.",
  "anya-e0103n4:135_5": "Ye hi dhammā dutiyajjhāne pītisukhādayo,",
  "anya-e0103n4:135_6": "kāmaṁ te paṭhamajjhānepi santi,",
  "anya-e0103n4:135_7": "tehi pana te santatarā ceva paṇītatarā ca bhavantīti.",
  "anya-e0103n4:135_8": "Nikantinti nikāmanaṁ,",
  "anya-e0103n4:135_9": "apekkhanti attho.",
  "anya-e0103n4:135_10": "Pariyādāyāti khepetvā.",
  "anya-e0103n4:135_11": "Cattāri pañcāti vā-saddo luttaniddiṭṭho.",
  "anya-e0103n4:135_12": "Dutiyajjhānaṁ etassa atthīti dutiyajjhānikaṁ.",
  "anya-e0103n4:135_13": "Vuttappakārānevāti paṭhamajjhāne vuttappakārāniyeva,",
  "anya-e0103n4:135_14": "parikammādināmakānīti attho.",
  "anya-e0103n4:136_0": "80.Vūpasamāti vūpasamahetu,",
  "anya-e0103n4:136_1": "vūpasamoti cettha pahānaṁ adhippetaṁ,",
  "anya-e0103n4:136_2": "tañca vitakkavicārānaṁ.",
  "anya-e0103n4:136_3": "Atikkamo atthato dutiyajjhānakkhaṇe anuppādoti āha ‘‘samatikkamā’’tiādi.",
  "anya-e0103n4:136_4": "Katamesaṁ panettha vitakkavicārānaṁ vūpasamo adhippeto,",
  "anya-e0103n4:136_5": "kiṁ paṭhamajjhānikānaṁ,",
  "anya-e0103n4:136_6": "udāhu dutiyajjhānikānanti.",
  "anya-e0103n4:136_7": "Kiñcettha yadi paṭhamajjhānikānaṁ,",
  "anya-e0103n4:136_8": "natthi tesaṁ vūpasamo.",
  "anya-e0103n4:136_9": "Na hi kadāci paṭhamajjhānaṁ vitakkavicārarahitaṁ atthi.",
  "anya-e0103n4:136_10": "Atha dutiyajjhānikānaṁ,",
  "anya-e0103n4:136_11": "evampi nattheva vūpasamo,",
  "anya-e0103n4:136_12": "sabbena sabbaṁ tesaṁ tattha abhāvatoti? Vuccate –",
  "anya-e0103n4:136_13": "yehi vitakkavicārehi paṭhamajjhānassa oḷārikatā,",
  "anya-e0103n4:136_14": "tesaṁ samatikkamā dutiyassa jhānassa samadhigamo,",
  "anya-e0103n4:136_15": "na sabhāvato anoḷārikānaṁ phassādīnaṁ samatikkamāti ayamattho ‘‘vitakkavicārānaṁ vūpasamā’’ti etena dīpito.",
  "anya-e0103n4:136_16": "Tasmā ‘‘kiṁ paṭhamajjhānikānaṁ vitakkavicārānaṁ vūpasamo idhādhippeto,",
  "anya-e0103n4:136_17": "udāhu dutiyajjhānikāna’’nti edisī codanā anokāsāva.",
  "anya-e0103n4:136_18": "Yasmā diṭṭhādīnavassa taṁtaṁjhānakkhaṇe anuppattidhammatāpādanaṁ vūpasamanaṁ adhippetaṁ.",
  "anya-e0103n4:136_19": "Vitakkādayo eva jhānaṅgabhūtā tathā karīyanti,",
  "anya-e0103n4:136_20": "na taṁsampayuttā phassādayo,",
  "anya-e0103n4:136_21": "tasmā vitakkādīnaṁyeva vūpasamādivacanaṁ ñāyāgataṁ.",
  "anya-e0103n4:136_22": "Yasmā pana vitakkādīnaṁ viya taṁsampayuttadhammānampi etena ‘‘etaṁ oḷārika’’nti ādīnavadassanaṁ sutte āgataṁ,",
  "anya-e0103n4:136_23": "tasmā avisesena vitakkādīnaṁ,",
  "anya-e0103n4:136_24": "taṁsahagatānañca vūpasamādike vattabbe vitakkādīnaṁyeva vūpasamo vuccamāno adhikavacanaṁ aññaṁ atthaṁ",
  "anya-e0103n4:136_25": "bodhetīti katvā kiñci visesaṁ dīpetīti dassetuṁ aṭṭhakathāyaṁ ‘‘oḷārikassa panā’’tiādi gahitanti idha",
  "anya-e0103n4:136_26": "‘‘yehi vitakkavicārehī’’tiādi vuttanti daṭṭhabbaṁ.",
  "anya-e0103n4:136_27": "‘‘Pītiyā ca virāgā’’tiādīsupi eseva nayo.",
  "anya-e0103n4:136_28": "Tasmā vitakkavicārapītisukhasamatikkamavacanāni oḷārikoḷārikaṅgasamatikkamā dutiyādiadhigamadīpakānīti",
  "anya-e0103n4:136_29": "tesaṁ ekadesabhūtaṁ vitakkavicārasamatikkamavacanaṁ taṁdīpakaṁ vuttaṁ.",
  "anya-e0103n4:136_30": "Visuṁ visuṁ ṭhitepi hi vitakkavicārasamatikkamavacanādike paheyyaṅganiddesatāsāmaññena cittena samūhato",
  "anya-e0103n4:136_31": "gahite vitakkavicāravūpasamavacanassa tadekadesatā daṭṭhabbā.",
  "anya-e0103n4:136_32": "Ayañca attho avayavena samudāyopalakkhaṇanayena vutto.",
  "anya-e0103n4:136_33": "Atha vā vitakkavicāravūpasamavacaneneva taṁsamatikkamā dutiyādhigamadīpakena pītivirāgādivacanānaṁ pītiādisamatikkamā",
  "anya-e0103n4:136_34": "tatiyādiadhigamadīpakatā dīpitā hotīti tassa taṁdīpakatā vuttā.",
  "anya-e0103n4:137_0": "Niyakajjhattamadhippetaṁ na ajjhattajjhattādi.",
  "anya-e0103n4:137_1": "Tattha kāraṇamāha ‘‘vibhaṅge panā’’tiādi.",
  "anya-e0103n4:137_2": "Nīlavaṇṇayogato nīlavatthaṁ viyāti nīlayogato vatthaṁ nīlaṁ viyāti adhippāyo.",
  "anya-e0103n4:137_3": "Yena sampasādanena yogā jhānaṁ sampasādanaṁ.",
  "anya-e0103n4:137_4": "Tasmiṁ dassite ‘‘sampasādanaṁ jhāna’’nti samānādhikaraṇaniddeseneva taṁyogā jhāne taṁsaddappavatti dassitāti avirodho yutto.",
  "anya-e0103n4:137_5": "Ekodibhāve kathanti ekodimhi dassite ekodibhāvaṁ jhānanti samānādhikaraṇaniddeseneva jhānassa ekodivaḍḍhanatā vuttā hotīti ce?",
  "anya-e0103n4:137_6": "‘‘Ekodibhāva’’nti padaṁ uddharitvā ekodissa niddeso na kātabbo siyāti ekodibhāvasaddo eva samādhimhi",
  "anya-e0103n4:137_7": "pavatto sampasādanasaddo viya jhāne pavattatīti yuttaṁ.",
  "anya-e0103n4:137_8": "Imasmiñca atthavikappeti ‘‘cetaso sampasādayatī’’ti etasmiṁ pakkhe ‘‘cetaso’’ti ca upayogatthe sāmivacanaṁ.",
  "anya-e0103n4:137_9": "Purimasminti ‘‘sampasādanayogato jhānaṁ sampasādana’’nti vuttapakkhe.",
  "anya-e0103n4:137_10": "Cetasoti sambandhe sāmivacanaṁ.",
  "anya-e0103n4:138_0": "Seṭṭhopi loke ‘‘eko’’ti vuccati ‘‘yāva pare ekāhaṁ te karomī’’tiādīsu.",
  "anya-e0103n4:138_1": "Eko adutiyo ‘‘ekākībhi khuddakehi jita’’ntiādīsu asahāyatthopi eka-saddo diṭṭhoti āha ‘‘eko asahāyo hutvā’’ti.",
  "anya-e0103n4:138_2": "Saddhādayopi kāmaṁ sampayuttadhammānaṁ sādhāraṇato,",
  "anya-e0103n4:138_3": "asādhāraṇato ca paccayā hontiyeva,",
  "anya-e0103n4:138_4": "samādhi pana jhānakkhaṇe sampayuttadhammānaṁ avikkhepalakkhaṇe indaṭṭhakaraṇena sātisayaṁ paccayo hotīti dassento ‘‘sampayuttadhamme…pe…",
  "anya-e0103n4:138_5": "adhivacana’’nti āha.",
  "anya-e0103n4:139_0": "‘‘Sampasādanaṁ ,",
  "anya-e0103n4:139_1": "cetaso ekodibhāva’’nti visesanadvayaṁ jhānassa atisayavacanicchāvasena gahitaṁ.",
  "anya-e0103n4:139_2": "Svāyamatisayo yathā imasmiṁ jhāne labbhati,",
  "anya-e0103n4:139_3": "na tathā paṭhamajjhāneti imaṁ visesaṁ dassetuṁ ‘‘nanu cā’’tiādi vuttaṁ.",
  "anya-e0103n4:139_4": "Ārammaṇe āhananapariyāhananavasena,",
  "anya-e0103n4:139_5": "anumajjanaanuyojanavasena ca pavattamānā dhammā satipi nīvaraṇappahānena kilesakālussiyāpagame sampayuttānaṁ",
  "anya-e0103n4:139_6": "kañci khobhaṁ karontā viya tehi ca te na sannisinnā hontīti vuttaṁ ‘‘vitakkavicārakkhobhena na suppasanna’’nti.",
  "anya-e0103n4:139_7": "Khuddikā ūmiyo vīciyo.",
  "anya-e0103n4:139_8": "Mahatiyo taraṅgā.",
  "anya-e0103n4:139_9": "Satipi indriyasamatte,",
  "anya-e0103n4:139_10": "vīriyasamatāya ca teneva khobhena,",
  "anya-e0103n4:139_11": "sampasādābhāvena ca samādhipi na suṭṭhu pākaṭo bahale viya jale maccho.",
  "anya-e0103n4:139_12": "Yathāvuttakkhobho eva palibodho.",
  "anya-e0103n4:139_13": "Evaṁ vuttenāti yassā saddhāya vasena sampasādanaṁ,",
  "anya-e0103n4:139_14": "yassā ca cittekaggatāya vasena ekodibhāvanti ca jhānaṁ vuttaṁ.",
  "anya-e0103n4:139_15": "Tāsaṁ eva ‘‘saddahanā’’tiādinā pavattiākārassa visesavibhāvanāvasena vuttena.",
  "anya-e0103n4:139_16": "Tena vibhaṅgapāṭhena.",
  "anya-e0103n4:139_17": "‘‘Sampasādanayogato,",
  "anya-e0103n4:139_18": "sampasādanato vā sampasādanaṁ,",
  "anya-e0103n4:139_19": "ekodiṁ bhāvetīti ekodibhāvanti jhānaṁ vutta’’nti evaṁ pavattā ayaṁ atthavaṇṇanā na virujjhati.",
  "anya-e0103n4:139_20": "Yathā pana avirodho,",
  "anya-e0103n4:139_21": "so vutto eva.",
  "anya-e0103n4:140_0": "81.Santāti samaṁ nirodhaṁ gatā.",
  "anya-e0103n4:140_1": "Samitāti bhāvanāya samaṁ gamitā nirodhitā.",
  "anya-e0103n4:140_2": "Vūpasantāti tato eva suṭṭhu upasantā.",
  "anya-e0103n4:140_3": "Atthaṅgatāti atthaṁ vināsaṁ gatā.",
  "anya-e0103n4:140_4": "Abbhatthaṅgatāti upasaggena padaṁ vaḍḍhetvā vuttaṁ.",
  "anya-e0103n4:140_5": "Appitāti vināsaṁ gamitā.",
  "anya-e0103n4:140_6": "Sositāti pavattisaṅkhātassa santānassa abhāvena sosaṁ sukkhabhāvaṁ itā.",
  "anya-e0103n4:140_7": "Byantikatāti vigatantakatā.",
  "anya-e0103n4:141_0": "Ayamatthoti bhāvanāya pahīnattā vitakkavicārānaṁ abhāvo.",
  "anya-e0103n4:141_1": "Codakena vuttamatthaṁ sampaṭicchitvā pariharituṁ ‘‘evametaṁ siddhovāyamattho’’ti vatvā ‘‘na paneta’’ntiādi vuttaṁ.",
  "anya-e0103n4:141_2": "Tattha etanti ‘‘vitakkavicārānaṁ vūpasamā’’ti etaṁ vacanaṁ.",
  "anya-e0103n4:141_3": "Tadatthadīpakanti tassa vitakkavicārābhāvamattasaṅkhātassa atthassa dīpakaṁ.",
  "anya-e0103n4:141_4": "Ayañhettha attho –",
  "anya-e0103n4:141_5": "dutiyajjhānādiadhigamūpāyadīpakena ajjhattasampasādanatāya,",
  "anya-e0103n4:141_6": "cetaso ekodibhāvatāya ca hetudīpakena,",
  "anya-e0103n4:141_7": "avitakkaavicārabhāvahetudīpakena ca vitakkavicāravūpasamavacaneneva vitakkavicārābhāvo dīpitoti kiṁ puna avitakkaavicāravacanena katenāti? Na,",
  "anya-e0103n4:141_8": "adīpitattā.",
  "anya-e0103n4:141_9": "Na hi vitakkavicāravūpasamavacanena vitakkavicārānaṁ appavatti vuttā hoti.",
  "anya-e0103n4:141_10": "Vitakkavicāresu hi taṇhāppahānaṁ etesaṁ vūpasamanaṁ,",
  "anya-e0103n4:141_11": "ye ca saṅkhāresu taṇhāppahānaṁ karonti,",
  "anya-e0103n4:141_12": "tesu maggesu,",
  "anya-e0103n4:141_13": "pahīnataṇhesu ca phalesu saṅkhārapavatti hoti eva ,",
  "anya-e0103n4:141_14": "evamevidhāpi vikkhambhitavitakkavicārataṇhassa dutiyajjhānassa vitakkavicārasampayogo purimena na nivārito siyāti taṁnivāraṇatthaṁ,",
  "anya-e0103n4:141_15": "āvajjitukāmatādiatikkamova tesaṁ vūpasamoti dassanatthañca ‘‘avitakkaṁ avicāra’’nti vuttaṁ.",
  "anya-e0103n4:141_16": "Paṭhamampīti paṭhamaṁ jhānampi.",
  "anya-e0103n4:142_0": "‘‘Dutiyaṁ uppannantipi dutiya’’nti vattuṁ vaṭṭatiyeva.",
  "anya-e0103n4:142_1": "Na tathā imassa vitakkavicārāti yathā paṭhamajjhānassa upacārakkhaṇe nīvaraṇāni pahīyanti,",
  "anya-e0103n4:142_2": "tathā imassa dutiyajjhānassa upacārakkhaṇe vitakkavicārā na pahīyanti asaṁkiliṭṭhasabhāvattā,",
  "anya-e0103n4:142_3": "upacārabhāvanāya ca te pahātuṁ asamatthabhāvato.",
  "anya-e0103n4:142_4": "Yadipi tāya tesu taṇhā pahīyati,",
  "anya-e0103n4:142_5": "na pana savisesaṁ.",
  "anya-e0103n4:142_6": "Savisesañhi tattha taṇhāppahānaṁ appanāya eva hoti.",
  "anya-e0103n4:142_7": "Tena vuttaṁ ‘‘appanākkhaṇeyevā’’tiādi.",
  "anya-e0103n4:142_8": "Pahānaṅgatāpi atisayappahānavaseneva veditabbā yathā nīvaraṇānaṁ paṭhamajjhānassa.",
  "anya-e0103n4:142_9": "Tasmāti yasmā tivaṅgamevetaṁ jhānaṁ, tasmā.",
  "anya-e0103n4:142_10": "Tanti vibhaṅge vacanaṁ.",
  "anya-e0103n4:142_11": "Rathassa paṇḍukambalaṁ viya sampasādo jhānassa parikkhāro,",
  "anya-e0103n4:142_12": "na jhānaṅganti āha ‘‘saparikkhāraṁ jhānaṁ dassetu’’nti.",
  "anya-e0103n4:143_0": "Tatiyajjhānakathāvaṇṇanā",
  "anya-e0103n4:144_0": "82.Uppilāvitanti kāmañcāyaṁ pariggahesu apariccattapemassa anādīnavadassino taṇhāsahagatāya pītiyā pavattiākāro,",
  "anya-e0103n4:144_1": "idha pana dutiyajjhānapīti adhippetā.",
  "anya-e0103n4:144_2": "Tathāpi sabbaso pītiyaṁ avirattaṁ,",
  "anya-e0103n4:144_3": "sāpi anubandheyyāti vuttaṁ.",
  "anya-e0103n4:144_4": "Uppilāvitaṁ viyāti vā uppilāvitaṁ.",
  "anya-e0103n4:144_5": "Ādīnavaṁ hi tattha pākaṭataraṁ katvā dassetuṁ evaṁ vuttanti daṭṭhabbaṁ.",
  "anya-e0103n4:145_0": "83.",
  "anya-e0103n4:145_1": "Virajjanaṁ virāgo.",
  "anya-e0103n4:145_2": "Taṁ pana virajjanaṁ nibbindanamukhena hīḷanaṁ vā tappaṭibaddharāgappahānaṁ vāti tadubhayaṁ dassetuṁ ‘‘vuttappakārāya",
  "anya-e0103n4:145_3": "pītiyā jigucchanaṁ vā samatikkamo vā’’ti āha.",
  "anya-e0103n4:145_4": "Vuttappakārāyāti ‘‘yadeva tattha pītī’’tiādinā vuttappakārāya.",
  "anya-e0103n4:145_5": "Sampiṇḍanaṁ samuccayo.",
  "anya-e0103n4:146_0": "Maggoti upāyo. Tadadhigamāyāti tatiyamaggādhigamāya.",
  "anya-e0103n4:147_0": "84.Upapattitoti samavāhitabhāvena patirūpato.",
  "anya-e0103n4:147_1": "Jhānupekkhāpi samavāhitameva antonītaṁ katvā pavattatīti āha ‘‘samaṁ passatī’’ti.",
  "anya-e0103n4:147_2": "Visadāyāti paribyattāya saṁkilesavigamena.",
  "anya-e0103n4:147_3": "Vipulāyāti mahatiyā sātisayaṁ mahaggatabhāvappattiyā.",
  "anya-e0103n4:147_4": "Thāmagatāyāti pītivigamena thirabhāvappattāya.",
  "anya-e0103n4:148_0": "Parisuddhapakati khīṇāsavapakati nikkilesatā.",
  "anya-e0103n4:148_1": "Sattesu kammassakatādassanahetuko samabhāvadassanākāro majjhattākāro brahmavihārupekkhā.",
  "anya-e0103n4:149_0": "Sahajātadhammānanti niddhāraṇe sāmivacanaṁ.",
  "anya-e0103n4:149_1": "Samappavattiyā bhāvanāya vīthipaṭipannāya alīnānuddhatā nirassādatāya paggahaniggahasampahaṁsanesu byāpārābhāvato",
  "anya-e0103n4:149_2": "sampayuttadhammesu majjhattākārabhūtā bojjhaṅgupekkhā.",
  "anya-e0103n4:150_0": "Upekkhānimittanti ettha līnuddhaccapakkhapātarahitaṁ majjhattaṁ vīriyaṁ upekkhā.",
  "anya-e0103n4:150_1": "Tadeva taṁ ākāraṁ gahetvā pavattetabbassa tādisassa vīriyassa nimittabhāvato upekkhānimittaṁ bhāvanāya samappavattikāle upekkhīyatīti upekkhā,",
  "anya-e0103n4:150_2": "vīriyameva upekkhā vīriyupekkhā.",
  "anya-e0103n4:151_0": "‘‘Paṭhamaṁ jhānaṁ paṭilābhatthāya nīvaraṇe…pe…",
  "anya-e0103n4:151_1": "nevasaññānāsaññāyatanasamāpattiṁ paṭilābhatthāya ākiñcaññāyatanasaññaṁ paṭisaṅkhā santiṭṭhanā paññā saṅkhārupekkhāsu ñāṇa’’nti (paṭi. ma.",
  "anya-e0103n4:151_2": "1.57) evamāgatā imā aṭṭha samādhivasena uppajjanti.",
  "anya-e0103n4:151_3": "‘‘Sotāpattimaggaṁ paṭilābhatthāya uppādaṁ pavattaṁ nimittaṁ āyūhanaṁ paṭisandhiṁ gatiṁ nibbattiṁ upapattiṁ",
  "anya-e0103n4:151_4": "jātiṁ jaraṁ byādhiṁ maraṇaṁ sokaṁ paridevaṁ upāyāsaṁ.",
  "anya-e0103n4:151_5": "Sotāpattiphalasamāpattatthāya uppādaṁ pavattaṁ…pe…",
  "anya-e0103n4:151_6": "arahattamaggaṁ paṭilābhatthāya uppādaṁ…pe…",
  "anya-e0103n4:151_7": "upāyāsaṁ…pe…",
  "anya-e0103n4:151_8": "arahattaphalasamāpattatthāya suññatāvihārasamāpattatthāya animittavihārasamāpattatthāya uppādaṁ pavattaṁ",
  "anya-e0103n4:151_9": "nimittaṁ āyūhanaṁ paṭisandhiṁ gatiṁ nibbattiṁ upapattiṁ jātiṁ jaraṁ byādhiṁ maraṇaṁ sokaṁ paridevaṁ upāyāsaṁ",
  "anya-e0103n4:151_10": "paṭisaṅkhā santiṭṭhanā paññā saṅkhārupekkhāsu ñāṇa’’nti evamāgatā imā dasa vipassanāvasena uppajjanti.",
  "anya-e0103n4:151_11": "Ettha ca paṭhamajjhānādīhi vikkhambhitāni nīvaraṇavitakkavicārādīni paṭisaṅkhāya sabhāvato upaparikkhitvā",
  "anya-e0103n4:151_12": "sanniṭṭhānavasena tiṭṭhamānā nīvaraṇādipaṭisaṅkhāsantiṭṭhanā diṭṭhādīnavattā tesaṁ gahaṇe uppādane ajjhupekkhantī",
  "anya-e0103n4:151_13": "vipassanāpaññā gahaṇe majjhattabhūtā upekkhā.",
  "anya-e0103n4:152_0": "Tattha uppādanti purimakammapaccayā khandhānaṁ idha uppattimāha.",
  "anya-e0103n4:152_1": "Pavattanti tathāuppannassa pavattiṁ.",
  "anya-e0103n4:152_2": "Nimittanti sabbampi tebhūmakasaṅkhāragataṁ nimittabhāvena upaṭṭhānato.",
  "anya-e0103n4:152_3": "Āyūhananti āyatiṁ paṭisandhihetubhūtaṁ kammaṁ.",
  "anya-e0103n4:152_4": "Paṭisandhinti āyatiṁ uppattiṁ.",
  "anya-e0103n4:152_5": "Gatinti yāya gatiyā sā paṭisandhi hoti.",
  "anya-e0103n4:152_6": "Nibbattinti khandhānaṁ nibbattanaṁ.",
  "anya-e0103n4:152_7": "Upapattinti ‘‘samāpannassa vā upapannassa vā’’ti (paṭi. ma.",
  "anya-e0103n4:152_8": "1.72) ettha ‘‘upapannassā’’ti vuttavipākappavattiṁ.",
  "anya-e0103n4:152_9": "Jātinti jarādīnaṁ paccayabhūtaṁ bhavapaccayā jātiṁ.",
  "anya-e0103n4:152_10": "Jarābyādhimaraṇādayo pākaṭā eva.",
  "anya-e0103n4:152_11": "Ettha ca uppādādayo pañceva saṅkhārupekkhāñāṇassa visayavasena vuttā,",
  "anya-e0103n4:152_12": "sesā tesaṁ vevacanavasena.",
  "anya-e0103n4:152_13": "‘‘Nibbatti,",
  "anya-e0103n4:152_14": "jātī’’ti idañhi dvayaṁ uppādassa ceva paṭisandhiyā ca vevacanaṁ, ‘‘gati,",
  "anya-e0103n4:152_15": "upapatti cā’’ti idaṁ dvayaṁ pavattassa,",
  "anya-e0103n4:152_16": "jarādayo nimittassāti veditabbaṁ.",
  "anya-e0103n4:152_17": "Appaṇihitavimokkhavasena magguppattihetubhūtā catasso,",
  "anya-e0103n4:152_18": "tathā phalasamāpattiyā catasso,",
  "anya-e0103n4:152_19": "suññatavihāraanimittavihāravasena dveti dasa saṅkhārupekkhā.",
  "anya-e0103n4:153_0": "Yāti vipassanāpaññā.",
  "anya-e0103n4:153_1": "Yadatthīti yaṁ aniccādilakkhaṇattayaṁ upalabbhati.",
  "anya-e0103n4:153_2": "Yaṁ bhūtanti yaṁ paccayanibbattattā bhūtaṁ khandhapañcakaṁ.",
  "anya-e0103n4:153_3": "Taṁ pajahatīti aniccānupassanādīhi niccasaññādayo pajahanto sammadeva diṭṭhādīnavattā tappaṭibaddhacchandarāgappahānena pajahati,",
  "anya-e0103n4:153_4": "yathā āyatiṁ ādānaṁ na hoti,",
  "anya-e0103n4:153_5": "tathā paṭipattiyā pajahati.",
  "anya-e0103n4:153_6": "Tathābhūto ca tattha upekkhaṁ paṭilabhati.",
  "anya-e0103n4:153_7": "Vicinaneti aniccādivasena sammasanepi.",
  "anya-e0103n4:154_0": "Sampayuttadhammānaṁ samappavattihetutāya samavāhitabhūtā.",
  "anya-e0103n4:154_1": "Nīvaraṇavitakkavicārādisabbapaccanīkehi vimuttattā sabbapaccanīkaparisuddhā.",
  "anya-e0103n4:154_2": "Tesaṁ vūpasantattā paccanīkavūpasamanepi abyāpārabhūtā abyāpārabhāvena pavattā,",
  "anya-e0103n4:154_3": "abyāpārataṁ vā pattā.",
  "anya-e0103n4:155_0": "Yadi atthato ekā,",
  "anya-e0103n4:155_1": "kathamayaṁ bhedoti āha ‘‘tena tenā’’tiādi.",
  "anya-e0103n4:155_2": "Tasmāti yasmā satipi sabhāvato abhede yehi pana paccayavisesehi svāyamimāsaṁ avatthābhedo,",
  "anya-e0103n4:155_3": "tesaṁ ekajjhaṁ appavattito na tāsaṁ abhedo,",
  "anya-e0103n4:155_4": "ekajjhaṁ vā pavatti, tasmā.",
  "anya-e0103n4:155_5": "Tenāha ‘‘yattha chaḷaṅgupekkhā’’tiādi.",
  "anya-e0103n4:156_0": "Ekībhāvoti ekatā.",
  "anya-e0103n4:156_1": "Satipi majjhattābhāvasāmaññe visayabhedena panassā bhedo.",
  "anya-e0103n4:156_2": "Yamatthaṁ sandhāya ‘‘kiccavasena dvidhā bhinnā’’ti vuttaṁ,",
  "anya-e0103n4:156_3": "taṁ vitthārato dassento ‘‘yathā hī’’tiādimāha.",
  "anya-e0103n4:156_4": "Ayaṁ vipassanupekkhā.",
  "anya-e0103n4:156_5": "Yaṁ sandhāya vuttaṁ pāḷiyaṁ ‘‘yadatthi yaṁ bhūtaṁ,",
  "anya-e0103n4:156_6": "taṁ pajahati,",
  "anya-e0103n4:156_7": "upekkhaṁ paṭilabhatī’’ti (ma. ni. 3.71; a. ni. 7.55).",
  "anya-e0103n4:156_8": "Tattha yadatthi yaṁ bhūtanti khandhapañcakaṁ,",
  "anya-e0103n4:156_9": "taṁ muñcitukamyatāñāṇena pajahati.",
  "anya-e0103n4:156_10": "Diṭṭhasovattikattayassa sabbalakkhaṇavicinane viya diṭṭhalakkhaṇattayassa bhūtassa saṅkhāralakkhaṇavicinane upekkhaṁ paṭilabhati.",
  "anya-e0103n4:156_11": "Saṅkhārānaṁ aniccādilakkhaṇassa sudiṭṭhattā tesaṁ vicinane majjhattabhūtāya vipassanupekkhāya siddhāya",
  "anya-e0103n4:156_12": "tathā diṭṭhādīnavānaṁ tesaṁ gahaṇepi ajjhupekkhanā siddhāva hoti,",
  "anya-e0103n4:156_13": "sabbaso visaṅkhāraninnattā ajjhāsayassa.",
  "anya-e0103n4:157_0": "Anābhogarasāti paṇītasukhepi tasmiṁ avanatipaṭipakkhakiccāti attho.",
  "anya-e0103n4:157_1": "Abyāpārapaccupaṭṭhānāti satipi sukhapāramippattiyaṁ tasmiṁ sukhe abyāvaṭā hutvā paccupatiṭṭhati,",
  "anya-e0103n4:157_2": "sampayuttānaṁ vā tattha abyāpāraṁ paccupaṭṭhapetīti attho.",
  "anya-e0103n4:157_3": "Sampayuttadhammānaṁ khobhaṁ,",
  "anya-e0103n4:157_4": "uppilavañca āvahantehi vitakkādīhi abhibhūtattā aparibyattaṁ.",
  "anya-e0103n4:157_5": "Tattha tatramajjhattatāya kiccaṁ.",
  "anya-e0103n4:157_6": "Tadabhāvato idha paribyattaṁ.",
  "anya-e0103n4:158_0": "Niṭṭhitā ‘‘upekkhako ca viharatī’’ti etassa",
  "anya-e0103n4:159_0": "Sabbaso atthavaṇṇanā.",
  "anya-e0103n4:160_0": "85.‘‘Saratīti sato’’ti padassa kattusādhanatamāha.",
  "anya-e0103n4:160_1": "Sampajānātīti sammadeva pajānāti.",
  "anya-e0103n4:160_2": "Saraṇaṁ cintanaṁ upaṭṭhānaṁ lakkhaṇametissāti saraṇalakkhaṇā.",
  "anya-e0103n4:160_3": "Sammussanapaṭipakkho asammussanaṁ,",
  "anya-e0103n4:160_4": "taṁ kiccaṁ etissāti asammussanarasā.",
  "anya-e0103n4:160_5": "Kilesehi ārakkhā hutvā paccupatiṭṭhati,",
  "anya-e0103n4:160_6": "tato vā ārakkhaṁ paccupaṭṭhapetīti ārakkhapaccupaṭṭhānā.",
  "anya-e0103n4:160_7": "Asammuyhanaṁ sammadeva pajānanaṁ,",
  "anya-e0103n4:160_8": "sammohapaṭipakkho vā asammoho.",
  "anya-e0103n4:160_9": "Tīraṇaṁ kiccassa pāragamanaṁ.",
  "anya-e0103n4:160_10": "Pavicayo vīmaṁsā.",
  "anya-e0103n4:161_0": "Kāmaṁ upacārajjhānādīni upādāya paṭhamadutiyajjhānānipi sukhumāneva,",
  "anya-e0103n4:161_1": "imaṁ pana uparijhānaṁ upādāya ‘‘oḷārikattā’’ti vuttaṁ.",
  "anya-e0103n4:161_2": "Sā ca oḷārikatā vitakkādithūlaṅgatāya veditabbā.",
  "anya-e0103n4:161_3": "Keci ‘‘bahucetasikatāyā’’ti ca vadanti .",
  "anya-e0103n4:161_4": "Gati sukhā hoti tattha jhānesūti adhippāyo.",
  "anya-e0103n4:161_5": "Abyattaṁ tattha satisampajaññakiccaṁ ‘‘idaṁ nāma dukkaraṁ karīyatī’’ti vattabbassa abhāvato.",
  "anya-e0103n4:161_6": "Oḷārikaṅgappahānena sukhumattāti ayamattho kāmaṁ dutiyajjhānepi sambhavati,",
  "anya-e0103n4:161_7": "tathāpi yebhuyyena avippayogībhāvena vattamānesu pītisukhesu pītisaṅkhātassa oḷārikaṅgassa pahānena sukhumatāya",
  "anya-e0103n4:161_8": "idha sātisayo satisampajaññabyāpāroti vuttaṁ ‘‘purisassā’’tiādi.",
  "anya-e0103n4:161_9": "Punadeva pītiṁ upagaccheyyāti hānabhāgiyaṁ jhānaṁ siyā dutiyajjhānameva sampajjeyyāti attho.",
  "anya-e0103n4:161_10": "Tenāha ‘‘pītisampayuttameva siyā’’ti.",
  "anya-e0103n4:161_11": "‘‘Idañca atimadhuraṁ sukha’’nti tatiyajjhānasukhaṁ sandhāyāha.",
  "anya-e0103n4:161_12": "Atimadhuratā cassa pahāsodagyasabhāvāya pītiyā abhāveneva veditabbā.",
  "anya-e0103n4:161_13": "Idanti ‘‘sato,",
  "anya-e0103n4:161_14": "sampajāno’’ti padadvayaṁ.",
  "anya-e0103n4:162_0": "Tasmā etamatthaṁ dassentoti yasmā tassa jhānasamaṅgino yaṁ nāmakāyena sampayuttaṁ sukhaṁ,",
  "anya-e0103n4:162_1": "taṁ so paṭisaṁvedeyya.",
  "anya-e0103n4:162_2": "Yaṁ vā tanti atha vā yaṁ taṁ yathāvuttaṁ nāmakāyasampayuttaṁ sukhaṁ.",
  "anya-e0103n4:162_3": "Taṁsamuṭṭhānena tato samuṭṭhitena atipaṇītena rūpena assa jhānasamaṅgino rūpakāyo yasmā phuṭo.",
  "anya-e0103n4:162_4": "Yassa rūpakāyassa phuṭattā jhānā vuṭṭhitopi jhānasamaṅgī kāyikaṁ sukhaṁ paṭisaṁvedeyya.",
  "anya-e0103n4:162_5": "Tasmā etaṁ cetasikakāyikasukhapaṭisaṁvedanasaṅkhātaṁ atthaṁ dassento ‘‘sukhañca kāyena paṭisaṁvedetīti āhā’’ti yojanā.",
  "anya-e0103n4:162_6": "Ayañhettha saṅkhepattho –",
  "anya-e0103n4:162_7": "nāmakāyena cetasikasukhaṁ,",
  "anya-e0103n4:162_8": "kāyikasukhaheturūpasamuṭṭhāpanena kāyikasukhañca jhānasamaṅgī paṭisaṁvedetīti vuccati.",
  "anya-e0103n4:162_9": "Phuṭattāti byāpitattāti attho.",
  "anya-e0103n4:162_10": "Yathā hi udakena phuṭasarīrassa tādise nātipaccanīke vātādiphoṭṭhabbe phuṭe sukhaṁ uppajjati,",
  "anya-e0103n4:162_11": "evametehi phuṭasarīrassāti.",
  "anya-e0103n4:162_12": "Aparo nayo –",
  "anya-e0103n4:162_13": "sukhañca kāyena paṭisaṁvedetīti ettha kathamābhogena vinā sukhapaṭisaṁvedanāti codanāyaṁ ‘‘kiñcāpi…pe…",
  "anya-e0103n4:162_14": "evaṁ santepī’’ti.",
  "anya-e0103n4:162_15": "Yasmā tassa nāmakāyena sampayuttaṁ sukhaṁ,",
  "anya-e0103n4:162_16": "tasmā sukhañca kāyena paṭisaṁvedetīti yojanā.",
  "anya-e0103n4:162_17": "Idāni sahāpi ābhogena sukhapaṭisaṁvedanaṁ dassetuṁ ‘‘yaṁ vā ta’’ntiādi vuttaṁ.",
  "anya-e0103n4:163_0": "86.Yanti hetuatthe nipāto,",
  "anya-e0103n4:163_1": "yasmāti attho.",
  "anya-e0103n4:163_2": "Tenāha ‘‘yaṁjhānahetū’’ti.",
  "anya-e0103n4:163_3": "‘‘Ācikkhantī’’tiādīni padāni kittanatthānīti adhippāyenāha ‘‘pasaṁsantīti adhippāyo’’ti.",
  "anya-e0103n4:163_4": "Kintīti pasaṁsanākārapucchā.",
  "anya-e0103n4:163_5": "Edisesu ṭhānesu satiggahaṇeneva sampajaññampi gahitaṁ hotīti idha pāḷiyaṁ satiyā eva gahitattā evaṁ upaṭṭhitasatitāya ‘‘satimā’’ icceva vuttaṁ,",
  "anya-e0103n4:163_6": "‘‘sampajāno’’ti heṭṭhā vuttattā vā.",
  "anya-e0103n4:164_0": "Jhānakkhaṇe cetasikasukhameva labbhatīti ‘‘sukhaṁ nāmakāyena paṭisaṁvedetī’’ti ca vuttaṁ.",
  "anya-e0103n4:164_1": "Tatiyantigaṇanānupubbatāti ito paṭṭhāya dutiyatatiyajjhānakathāhi aviseso,",
  "anya-e0103n4:164_2": "viseso ca vuttoti.",
  "anya-e0103n4:165_0": "Catutthajjhānakathāvaṇṇanā",
  "anya-e0103n4:166_0": "87.",
  "anya-e0103n4:166_1": "Idāni nibbattitavisesaṁ dassento ‘‘ayaṁ pana viseso’’ti vatvā ‘‘yasmā’’tiādimāha.",
  "anya-e0103n4:166_2": "Āsevanapaccayena paccayo na hoti,",
  "anya-e0103n4:166_3": "aniṭṭhe ṭhāne padantarasaṅgahitassa āsevanapaccayattābhāvato.",
  "anya-e0103n4:166_4": "Adukkhamasukhāya vedanāya uppajjitabbaṁ sātisayaṁ sukhavirāgabhāvanābhāvato.",
  "anya-e0103n4:166_5": "Tānīti appanāvīthiyaṁ javanāni sandhāyāha.",
  "anya-e0103n4:167_0": "88.‘‘Pubbevā’’ti vuttattā kadā pana tesaṁ pahānaṁ hotīti codanāyaṁ āha ‘‘catunnaṁ jhānānaṁ upacārakkhaṇe’’ti.",
  "anya-e0103n4:167_1": "Evaṁ veditabbanti sambandho.",
  "anya-e0103n4:167_2": "Pahānakkamo nāma pahāyakadhammānaṁ uppattipaṭipāṭi.",
  "anya-e0103n4:167_3": "Tena pana vuccamāne ‘‘dukkhaṁ domanassaṁ sukhaṁ somanassa’’nti vattabbaṁ siyā.",
  "anya-e0103n4:167_4": "Kasmā ito aññathā vacananti āha ‘‘indriyavibhaṅge’’tiādi.",
  "anya-e0103n4:167_5": "Atha kasmā jhānesveva nirodho vuttoti sambandho.",
  "anya-e0103n4:168_0": "Kattha cuppannaṁ dukkhindriyanti attano paccayehi uppannaṁ dukkhindriyaṁ.",
  "anya-e0103n4:168_1": "Kattha ca aparisesaṁ nirujjhatīti nirodhaṭṭhānaṁ pucchati.",
  "anya-e0103n4:168_2": "Tena ‘‘katthā’’ti pucchāyaṁ,",
  "anya-e0103n4:168_3": "‘‘etthā’’ti vissajjanepi hetumhi bhummavacanaṁ daṭṭhabbaṁ.",
  "anya-e0103n4:168_4": "Jhānānubhāvanimittaṁ hi anuppajjantaṁ ‘‘dukkhindriyaṁ aparisesaṁ nirujjhatī’’ti vuttaṁ.",
  "anya-e0103n4:168_5": "Atisayanirodho suṭṭhu pahānaṁ ujupaṭipakkhena vūpasamo.",
  "anya-e0103n4:169_0": "Nānāvajjaneti yena āvajjanena appanāvīthi,",
  "anya-e0103n4:169_1": "tato bhinnāvajjane,",
  "anya-e0103n4:169_2": "anekāvajjane vā.",
  "anya-e0103n4:169_3": "Appanāvīthiyañhi upacāro ekāvajjano,",
  "anya-e0103n4:169_4": "itaro anekāvajjano anekakkhattuṁ pavattanato.",
  "anya-e0103n4:169_5": "Visamanisajjāya uppannakilamatho visamāsanupatāpo.",
  "anya-e0103n4:169_6": "Pītipharaṇenāti pītiyā pharaṇarasattā,",
  "anya-e0103n4:169_7": "pītisamuṭṭhānānaṁ vā paṇītarūpānaṁ kāyassa byāpanato vuttaṁ.",
  "anya-e0103n4:169_8": "Tenāha ‘‘sabbo kāyo sukhokkanto hotī’’ti.",
  "anya-e0103n4:169_9": "Vitakkavicārapaccayepīti pi-saddo aṭṭhānappayutto,",
  "anya-e0103n4:169_10": "so ‘‘pahīnassā’’ti ettha ānetvā sambandhitabbo ‘‘pahīnassāpi domanassindriyassā’’ti.",
  "anya-e0103n4:169_11": "Etaṁ domanassindriyaṁ uppajjatīti sambandho.",
  "anya-e0103n4:169_12": "‘‘Tassa mayhaṁ aticiraṁ vitakkayato vicārayato kāyopi kilamicittampi uhaññī’’ti vacanato kāyacittakhedānaṁ vitakkavicārappaccayatā veditabbā .",
  "anya-e0103n4:169_13": "‘‘Vitakkavicārabhāve uppajjati domanassindriya’’nti ānetvā sambandhitabbaṁ.",
  "anya-e0103n4:169_14": "Tatthassa siyā uppattīti tattha dutiyajjhānūpacāre assa domanassassa uppatti bhaveyya.",
  "anya-e0103n4:170_0": "Ettha ca yadeke ‘‘tatthassa siyā uppattī’’ti vadantena jhānalābhīnampi domanussuppatti atthīti dassitaṁ hoti.",
  "anya-e0103n4:170_1": "Tena ca anīvaraṇasabhāvo lobho viya dosopi atthīti dīpeti.",
  "anya-e0103n4:170_2": "Na hi dosena vinā domanassaṁ pavattati.",
  "anya-e0103n4:170_3": "Na cettha paṭṭhānapāḷiyā virodho cintetabbo.",
  "anya-e0103n4:170_4": "Yasmā tattha parihīnaṁ jhānaṁ ārammaṇaṁ katvā pavattamānaṁ domanassaṁ dassitaṁ,",
  "anya-e0103n4:170_5": "aparihīnajjhānamārammaṇaṁ katvā uppajjamānassa domanassassa asambhavato.",
  "anya-e0103n4:170_6": "Jhānalābhīnaṁ sabbaso domanassaṁ nuppajjatīti ca na sakkā vattuṁ,",
  "anya-e0103n4:170_7": "aṭṭhasamāpattilābhino api tassa uppannattā.",
  "anya-e0103n4:170_8": "Na heva kho so pahīnajjhāno ahosīti vadanti,",
  "anya-e0103n4:170_9": "taṁ ayuttaṁ anīvaraṇasabhāvassa dosassa abhāvato.",
  "anya-e0103n4:170_10": "Yadi siyā,",
  "anya-e0103n4:170_11": "rūpārūpāvacarasattānampi uppajjeyya,",
  "anya-e0103n4:170_12": "na ca uppajjati.",
  "anya-e0103n4:170_13": "Tathā hi ‘‘arūpe kāmacchandanīvaraṇaṁ paṭicca thinamiddhanīvaraṇaṁ uddhaccanīvaraṇaṁ avijjānīvaraṇa’’ntiādīsu byāpādakukkuccanīvaraṇāni anuddhaṭāni.",
  "anya-e0103n4:170_14": "Na cettha nīvaraṇattā parihāro,",
  "anya-e0103n4:170_15": "kāmacchandādīnampi anīvaraṇānaṁyeva nīvaraṇasadisatāya nīvaraṇapariyāyassa vuttattā.",
  "anya-e0103n4:170_16": "Yaṁ pana vuttaṁ ‘‘aṭṭhasamāpattilābhino api tassa uppannattā’’ti,",
  "anya-e0103n4:170_17": "tampi akāraṇaṁ uppajjamānena ca domanassena jhānato parihāyanato.",
  "anya-e0103n4:170_18": "Lahukena pana paccayena parihīnaṁ tādisā appakasireneva paṭipākatikaṁ karontīti daṭṭhabbaṁ.",
  "anya-e0103n4:170_19": "‘‘Tatthassa siyā uppattī’’ti idaṁ pana parikappavacanaṁ upacārakkhaṇe domanassassa appahīnabhāvadassanatthaṁ.",
  "anya-e0103n4:170_20": "Tathā hi vuttaṁ ‘‘na tveva antoappanāya’’nti.",
  "anya-e0103n4:170_21": "Yadi pana tadā domanassaṁ uppajjeyya,",
  "anya-e0103n4:170_22": "paṭhamajjhānampissa parihīnamevāti daṭṭhabbaṁ.",
  "anya-e0103n4:170_23": "Pahīnampi somanassindriyaṁ pīti viya na dūreti katvā ‘‘āsannattā’’ti vuttaṁ.",
  "anya-e0103n4:170_24": "Nānāvajjanūpacāre pahīnampi pahānaṅgaṁ paṭipakkhena avihatattā antarantarā uppajjeyya vāti imamatthaṁ dassento ‘‘appanāppattāyā’’tiādimāha.",
  "anya-e0103n4:170_25": "Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva pavattanti,",
  "anya-e0103n4:170_26": "evamidhāpi appanāvārato pubbe dve tayo javanavārā upekkhāsahagatāva pavattantīti vadanti.",
  "anya-e0103n4:171_0": "Samāhaṭāti samānītā,",
  "anya-e0103n4:171_1": "saṅgahetvā vuttāti attho.",
  "anya-e0103n4:171_2": "Sukhadukkhāni viya anoḷārikattā avibhūtatāya sukhumā.",
  "anya-e0103n4:171_3": "Tato eva anuminitabbasabhāvattā duviññeyyā.",
  "anya-e0103n4:171_4": "Duṭṭhassāti duṭṭhapayogassa,",
  "anya-e0103n4:171_5": "duddammassāti attho.",
  "anya-e0103n4:171_6": "Sakkā hoti esā gāhayituṁ aññāpohananayenāti adhippāyo.",
  "anya-e0103n4:172_0": "Adukkhamasukhāyacetovimuttiyāti idameva catutthajjhānaṁ daṭṭhabbaṁ.",
  "anya-e0103n4:172_1": "Paccayadassanatthanti adhigamassa upāyabhūtapaccayadassanatthaṁ.",
  "anya-e0103n4:172_2": "Tenāha ‘‘dukkhappahānādayo hi tassā paccayā’’ti.",
  "anya-e0103n4:172_3": "Dukkhappahānādayoti ca sopacārā paṭhamajjhānādayovettha adhippetā.",
  "anya-e0103n4:173_0": "Pahīnāti vuttā ‘‘pañcannaṁ orambhāgiyānaṁ saṁyojanānaṁ parikkhayā’’ti. Etāti sukhādayo vedanā.",
  "anya-e0103n4:174_0": "Somanassaṁ rāgassa paccayo.",
  "anya-e0103n4:174_1": "Vuttañhi ‘‘sukhāya kho,",
  "anya-e0103n4:174_2": "āvuso visākha,",
  "anya-e0103n4:174_3": "vedanāya rāgānusayo anusetī’’ti (ma. ni. 1.465).",
  "anya-e0103n4:174_4": "Domanassaṁ dosassa paccayo.",
  "anya-e0103n4:174_5": "Vuttampi cetaṁ ‘‘dukkhāya kho,",
  "anya-e0103n4:174_6": "āvuso visākha,",
  "anya-e0103n4:174_7": "vedanāya paṭighānusayo anusetī’’ti.",
  "anya-e0103n4:174_8": "Sukhādighātenāti sukhādīnaṁ pahānena.",
  "anya-e0103n4:174_9": "Assa jhānassa.",
  "anya-e0103n4:175_0": "Na dukkhanti adukkhaṁ,",
  "anya-e0103n4:175_1": "dukkhavidhuraṁ.",
  "anya-e0103n4:175_2": "Yasmā tattha dukkhaṁ natthi,",
  "anya-e0103n4:175_3": "tasmā vuttaṁ ‘‘dukkhābhāvenā’’ti.",
  "anya-e0103n4:175_4": "Asukhanti etthapi eseva nayo.",
  "anya-e0103n4:175_5": "Etenāti dukkhasukhapaṭikkhepavacanena.",
  "anya-e0103n4:175_6": "‘‘Paṭipakkhabhūta’’nti idaṁ idha tatiyavedanāya dukkhādīnaṁ samatikkamavasena pattabbattā vuttaṁ,",
  "anya-e0103n4:175_7": "na kusalākusalānaṁ viya ujuvipaccanīkatāya.",
  "anya-e0103n4:175_8": "Iṭṭhāniṭṭhaviparītassa majjhattārammaṇassa,",
  "anya-e0103n4:175_9": "iṭṭhāniṭṭhaviparītaṁ vā majjhattākārena anubhavanalakkhaṇā iṭṭhāniṭṭhaviparītānubhavanalakkhaṇā.",
  "anya-e0103n4:175_10": "Tato eva majjhattarasā.",
  "anya-e0103n4:175_11": "Avibhūtapaccupaṭṭhānāti sukhadukkhāni viya na vibhūtākārā ,",
  "anya-e0103n4:175_12": "piṭṭhipāsāṇe migagatamaggo viya tehi anumātabbā avibhūtākāropaṭṭhānā.",
  "anya-e0103n4:175_13": "Sukhanirodho nāma idha catutthajjhānūpacāro,",
  "anya-e0103n4:175_14": "so padaṭṭhānaṁ etissāti sukhanirodhapadaṭṭhānā.",
  "anya-e0103n4:176_0": "89.‘‘Upekkhāsatipārisuddhi’’nti purimapade uttarapadalopenetaṁ samāsapadanti āha ‘‘upekkhāya janitasatipārisuddhi’’nti.",
  "anya-e0103n4:176_1": "Sabbapaccanīkadhammaparisuddhāya paccanīkasamanepi abyāvaṭāya pārisuddhiupekkhāya vattamānāya catutthajjhāne",
  "anya-e0103n4:176_2": "sati sampahaṁsanapaññā viya suparisuddhā,",
  "anya-e0103n4:176_3": "suvisadā ca hotīti āha ‘‘yā ca tassā satiyā pārisuddhi,",
  "anya-e0103n4:176_4": "sā upekkhāya katā,",
  "anya-e0103n4:176_5": "na aññenā’’ti.",
  "anya-e0103n4:176_6": "Yadi tatramajjhattatā idha ‘‘upekkhā’’ti adhippetā,",
  "anya-e0103n4:176_7": "kathaṁ satiyeva ‘‘parisuddhā’’ti vuttāti āha ‘‘na kevala’’ntiādi.",
  "anya-e0103n4:177_0": "Evampi kasmā ayameva sati ‘‘upekkhāsatipārisuddhī’’ti vuttāti anuyogaṁ sandhāya ‘‘tattha kiñcāpī’’tiādi vuttaṁ.",
  "anya-e0103n4:177_1": "Tattha heṭṭhā tīsu jhānesu vijjamānāyapi tatramajjhattatāya paccanīkābhibhavato,",
  "anya-e0103n4:177_2": "sahāyapaccayavekallato ca apārisuddhi,",
  "anya-e0103n4:177_3": "tathā taṁsampayuttānaṁ.",
  "anya-e0103n4:177_4": "Tadabhāvato idha pārisuddhīti imamatthaṁ rūpakavasena dassetuṁ ‘‘yathā panā’’tiādi vuttaṁ.",
  "anya-e0103n4:177_5": "Sūriyappabhābhibhavāti sūriyappabhāya abhibhuyyamānattā.",
  "anya-e0103n4:177_6": "Atikkhatāya candalekhā viya rattipi sommasabhāvā sabhāgāya rattiyameva ca candalekhā samujjalatīti sā",
  "anya-e0103n4:177_7": "tassā sabhāgāti dassento ‘‘sommabhāvena ca attano upakārakattena vā sabhāgāya rattiyā’’ti āha.",
  "anya-e0103n4:178_0": "‘‘Ekavīthiya’’nti idaṁ tattha somanassassa ekaṁsena abhāvato vuttaṁ,",
  "anya-e0103n4:178_1": "na tato purimataresu ekaṁsena bhāvato.",
  "anya-e0103n4:178_2": "Yathā pana vitakkādayo dutiyādijjhānakkhaṇeyeva pahīyanti,",
  "anya-e0103n4:178_3": "na tesaṁ ekavīthiyaṁ purimajavanesu,",
  "anya-e0103n4:178_4": "na evametanti dassetuṁ vuttaṁ.",
  "anya-e0103n4:178_5": "Catukkajjhāneti catukkanayavasena nibbattitajjhānacatukke.",
  "anya-e0103n4:179_0": "Pañcakajjhānakathāvaṇṇanā",
  "anya-e0103n4:180_0": "90.Tatthāti paṭhamajjhāne.",
  "anya-e0103n4:180_1": "Catukkanayassa dutiyajjhāne viyāti catukkanayasambandhini dutiyajjhāne viya.",
  "anya-e0103n4:180_2": "Taṁ dvidhā bhinditvāti catukkanaye dutiyaṁ ‘‘avitakkaṁ vicāramattaṁ,",
  "anya-e0103n4:180_3": "avitakkaṁ avicāra’’nti ca evaṁ dvidhā bhinditvā pañcakanaye dutiyañceva tatiyañca hoti abhidhammeti (dha. sa.",
  "anya-e0103n4:180_4": "168) adhippāyo.",
  "anya-e0103n4:180_5": "Suttantesu pana sarūpato pañcakanayo na gahito.",
  "anya-e0103n4:181_0": "Kasmā panettha nayadvayavibhāgo gahitoti?",
  "anya-e0103n4:181_1": "Abhidhamme nayadvayavasena jhānānaṁ desitattā.",
  "anya-e0103n4:181_2": "Kasmā ca tattha tathā tāni desitāni?",
  "anya-e0103n4:181_3": "Puggalajjhāsayato,",
  "anya-e0103n4:181_4": "desanāvilāsato ca.",
  "anya-e0103n4:181_5": "Sannipatitadevaparisāya kira yesaṁ yathādesite paṭhamajjhāne vitakko eva oḷārikato upaṭṭhāsi,",
  "anya-e0103n4:181_6": "itare santato.",
  "anya-e0103n4:181_7": "Tesaṁ ajjhāsayavasena ca caturaṅgikaṁ avitakkaṁ vicāramattaṁ jhānaṁ desitaṁ.",
  "anya-e0103n4:181_8": "Yesaṁ vicāro,",
  "anya-e0103n4:181_9": "yesaṁ pīti,",
  "anya-e0103n4:181_10": "yesaṁ sukhaṁ oḷārikato upaṭṭhāsi,",
  "anya-e0103n4:181_11": "itare santato.",
  "anya-e0103n4:181_12": "Tesaṁ tesaṁ ajjhāsayavasena tatiyādīni jhānāni desitāni.",
  "anya-e0103n4:181_13": "Ayaṁ tāva puggalajjhāsayo.",
  "anya-e0103n4:182_0": "Yassā pana dhammadhātuyā suppaṭividdhattā bhagavā yasmā desanāvilāsappatto,",
  "anya-e0103n4:182_1": "tasmā ñāṇamahantatāya desanāya sukusalo yaṁ yaṁ aṅgaṁ labbhati,",
  "anya-e0103n4:182_2": "tassa tassa vasena yathāruciṁ desanaṁ niyāmento catukkanayavasena,",
  "anya-e0103n4:182_3": "pañcakanayavasena ca.",
  "anya-e0103n4:182_4": "Tattha ca pañcaṅgikaṁ paṭhamaṁ,",
  "anya-e0103n4:182_5": "caturaṅgikaṁ dutiyaṁ,",
  "anya-e0103n4:182_6": "tivaṅgikaṁ tatiyaṁ,",
  "anya-e0103n4:182_7": "duvaṅgikaṁ catutthaṁ,",
  "anya-e0103n4:182_8": "duvaṅgikameva pañcamaṁ jhānaṁ desesīti ayaṁ desanāvilāso.",
  "anya-e0103n4:182_9": "Ettha ca pañcakanaye dutiyajjhānaṁ catukkanaye dutiyajjhānapakkhikaṁ katvā vibhattaṁ ‘‘yasmiṁ samaye",
  "anya-e0103n4:182_10": "rūpūpapattiyā maggaṁ bhāveti avitakkaṁ vicāramattaṁ samādhijaṁ pītisukhaṁ dutiyaṁ jhānaṁ upasampajja",
  "anya-e0103n4:182_11": "viharatī’’ti (dha. sa. 168). Kasmā?",
  "anya-e0103n4:182_12": "Ekattakāyanānattasaññīsattāvāsaphalatāya dutiyajjhānena samānaphalattā,",
  "anya-e0103n4:182_13": "paṭhamajjhānasamādhito jātattā ca.",
  "anya-e0103n4:182_14": "Paṭhamajjhānameva hi ‘‘kāmehi akusalehi ca vivitta’’nti tadabhāvā na idha ‘‘vivicceva kāmehi vivicca akusalehī’’ti sakkā vattuṁ,",
  "anya-e0103n4:182_15": "nāpi ‘‘vivekaja’’nti.",
  "anya-e0103n4:182_16": "Suttantadesanāsu ca pañcakanaye dutiyatatiyajjhānāni dutiyajjhānameva bhajanti vitakkavūpasamā vicāravūpasamā avitakkattā,",
  "anya-e0103n4:182_17": "avicārattā ca.",
  "anya-e0103n4:182_18": "Evañca katvā suttantadesanāyapi pañcakanayo labbhatevāti siddhaṁ hoti.",
  "anya-e0103n4:182_19": "Nanu suttante cattāriyeva jhānāni vibhattānīti pañcakanayo na labbhatīti? Na,",
  "anya-e0103n4:182_20": "‘‘savitakkasavicāro samādhī’’tiādinā (dī. ni.",
  "anya-e0103n4:182_21": "3.305) samādhittayāpadesena pañcakanayassa labbhamānattā.",
  "anya-e0103n4:182_22": "Catukkanayanissito pana katvā pañcakanayo vibhattoti suttantadesanāyapi pañcakanayo niddhāretabbo.",
  "anya-e0103n4:182_23": "‘‘Vitakkavicārānaṁ vūpasamā’’ti hi vitakkassa,",
  "anya-e0103n4:182_24": "vicārassa,",
  "anya-e0103n4:182_25": "vitakkavicārānañca ‘‘vitakkavicārāna’’nti sakkā vattuṁ.",
  "anya-e0103n4:182_26": "Tathā ‘‘avitakkaṁ,",
  "anya-e0103n4:182_27": "avicāra’’nti ca vinā,",
  "anya-e0103n4:182_28": "saha ca vicārena vitakkappahānena avitakkaṁ, saha,",
  "anya-e0103n4:182_29": "vinā ca vitakkena vicārappahānena avicāranti avitakkaṁ, avicāraṁ,",
  "anya-e0103n4:182_30": "avitakkañca avicārañcāti vā tividhampi sakkā saṅgahetuṁ.",
  "anya-e0103n4:183_0": "Dutiyanti ca vitakkarahite,",
  "anya-e0103n4:183_1": "vitakkavicāradvayarahite ca ñāyāgatā desanā dutiyaṁ adhigantabbattā,",
  "anya-e0103n4:183_2": "vicāramattarahitepi dvayappahānādhigatasamānadhammattā.",
  "anya-e0103n4:183_3": "Evañca katvā pañcakanayaniddese dutiye vūpasantopi vitakko sahāyabhūtavicārāvūpasamena na sammā vūpasantoti",
  "anya-e0103n4:183_4": "vitakkavicāradvayarahite viya vicāravūpasameneva tadupasamaṁ,",
  "anya-e0103n4:183_5": "sesadhammānaṁ samānatañca dassentena ‘‘vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ",
  "anya-e0103n4:183_6": "avitakkaṁ avicāraṁ samādhijaṁ pītisukhaṁ tatiyaṁ jhānaṁ upasampajja viharatī’’ti tatiyaṁ catukkanaye",
  "anya-e0103n4:183_7": "dutiyena nibbisesaṁ vibhattaṁ.",
  "anya-e0103n4:183_8": "Duvidhassāpi sahāyavirahena,",
  "anya-e0103n4:183_9": "aññathā ca vitakkappahānena avitakkattaṁ,",
  "anya-e0103n4:183_10": "samādhijaṁ pītisukhattañca samānanti samānadhammattāpi dutiyanti niddeso .",
  "anya-e0103n4:183_11": "Vicāramattampi hi vitakkavicāradvayarahitaṁ viya ‘‘yasmiṁ samaye rūpūpapattiyā maggaṁ bhāveti avitakkaṁ",
  "anya-e0103n4:183_12": "vicāramattaṁ samādhijaṁ pītisukhaṁ dutiyaṁ jhānaṁ upasampajja viharatī’’ti (dha. sa.",
  "anya-e0103n4:183_13": "168) avitakkaṁ samādhijaṁ pītisukhanti vibhattaṁ.",
  "anya-e0103n4:183_14": "Paṭhamajjhāne vā sahacārīsu vitakkavicāresu ekaṁ atikkamitvā dutiyampi tatraṭṭhameva dosato disvā ubhayampi",
  "anya-e0103n4:183_15": "sahātikkamantassa pañcakanaye tatiyaṁ vuttaṁ,",
  "anya-e0103n4:183_16": "tatiyaṁ adhigantabbattā.",
  "anya-e0103n4:183_17": "Paṭhamato anantarabhāvena panassa dutiyabhāvo ca uppajjatīti.",
  "anya-e0103n4:183_18": "Kasmā panevaṁ sarūpato pañcakanayo na vibhattoti?",
  "anya-e0103n4:183_19": "Vineyyajjhāsayato.",
  "anya-e0103n4:183_20": "Yathānulomadesanā hi suttantadesanāti.",
  "anya-e0103n4:184_0": "Pathavīkasiṇaniddesavaṇṇanā niṭṭhitā.",
  "anya-e0103n4:185_0": "Iti catutthaparicchedavaṇṇanā."
}