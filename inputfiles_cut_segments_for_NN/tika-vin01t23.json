{
  "tika-vin01t23:0_0": "4. Nissaggiyakaṇḍaṁ",
  "tika-vin01t23:1_0": "1. Cīvaravaggo",
  "tika-vin01t23:2_0": "1. Paṭhamakathinasikkhāpadavaṇṇanā",
  "tika-vin01t23:3_0": "459.Samitāvināti samitapāpena.",
  "tika-vin01t23:3_1": "Gotamake cetiyeti gotamayakkhassa cetiyaṭṭhāne katavihāro vuccati.",
  "tika-vin01t23:3_2": "Paribhuñjituṁ anuññātaṁ hotīti bhagavatā gahapaticīvare anuññāte bahūni cīvarāni labhitvā bhaṇḍikaṁ katvā",
  "tika-vin01t23:3_3": "sīsepi khandhepi kaṭiyāpi ṭhapetvā āgacchante bhikkhū disvā cīvare sīmaṁ bandhantena ticīvaraṁ paribhogatthāya",
  "tika-vin01t23:3_4": "anuññātaṁ,",
  "tika-vin01t23:3_5": "na pana adhiṭṭhānavasena.",
  "tika-vin01t23:3_6": "Nahāyanti etthāti nahānaṁ,",
  "tika-vin01t23:3_7": "nahānatitthaṁ.",
  "tika-vin01t23:4_0": "460.",
  "tika-vin01t23:4_1": "Eko kira brāhmaṇo cintesi ‘‘buddharatanassa ca saṅgharatanassa ca pūjā paññāyati,",
  "tika-vin01t23:4_2": "kathaṁ nu kho dhammaratanaṁ pūjitaṁ nāma hotī’’ti.",
  "tika-vin01t23:4_3": "So bhagavantaṁ upasaṅkamitvā etamatthaṁ pucchi.",
  "tika-vin01t23:4_4": "Bhagavā āha ‘‘sacepi brāhmaṇa dhammaratanaṁ pūjetukāmo,",
  "tika-vin01t23:4_5": "ekaṁ bahussutaṁ pūjehī’’ti.",
  "tika-vin01t23:4_6": "Bahussutaṁ bhante ācikkhathāti.",
  "tika-vin01t23:4_7": "Bhikkhusaṅghaṁ pucchāti.",
  "tika-vin01t23:4_8": "So bhikkhū upasaṅkamitvā ‘‘bahussutaṁ bhante ācikkhathā’’ti āha.",
  "tika-vin01t23:4_9": "Ānandatthero brāhmaṇāti.",
  "tika-vin01t23:4_10": "Brāhmaṇo theraṁ sahassagghanakena cīvarena pūjesi.",
  "tika-vin01t23:4_11": "Tena vuttaṁ ‘‘paṭilābhavasena uppanna’’nti.",
  "tika-vin01t23:4_12": "Uppanna-saddo nipphannapariyāyopi hotīti taṁ paṭikkhipanto āha ‘‘no nipphattivasenā’’ti.",
  "tika-vin01t23:4_13": "Paṭhamameva hi taṁ tantavāyakammena nipphannaṁ.",
  "tika-vin01t23:5_0": "Therassa santike upajjhaṁ gāhāpetvā sayaṁ anussāvanakammaṁ karotīti ettha sāriputtattheropi tatheva karotīti daṭṭhabbaṁ.",
  "tika-vin01t23:5_1": "Evaṁ ekamekena attano pattacīvaraṁ datvā pabbājetvā upajjhaṁ gaṇhāpitāni pañca pañca bhikkhusatāni ahesuṁ.",
  "tika-vin01t23:5_2": "Āyasmantaṁ ānandaṁ ativiya mamāyatīti ānandatthero tāva mamāyatu akhīṇāsavabhāvato,",
  "tika-vin01t23:5_3": "sāriputtatthero kathanti?",
  "tika-vin01t23:5_4": "Na idaṁ mamāyanaṁ gehassitapemavasena,",
  "tika-vin01t23:5_5": "atha kho guṇasambhāvanāvasenāti nāyaṁ doso.",
  "tika-vin01t23:5_6": "Navamaṁ vā divasaṁ dasamaṁ vāti bhummatthe upayogavacanaṁ ,",
  "tika-vin01t23:5_7": "navame vā dasame vā divaseti attho.",
  "tika-vin01t23:5_8": "Sace bhaveyyāti sace kassaci evaṁ siyā.",
  "tika-vin01t23:5_9": "Vuttasadisamevāti ettha ‘‘vuttadivasamevā’’tipi paṭhanti.",
  "tika-vin01t23:5_10": "Dhāretunti ettha ‘‘āhā’’ti pāṭhaseso daṭṭhabbo.",
  "tika-vin01t23:6_0": "462-463.Niṭṭhitacīvarasminti bhummavacanassa lopaṁ katvā niddesoti āha ‘‘niṭṭhite cīvarasmi’’nti,",
  "tika-vin01t23:6_1": "cīvarassa karaṇapalibodhe upacchinneti vuttaṁ hoti.",
  "tika-vin01t23:6_2": "Pāsapaṭṭagaṇṭhikapaṭṭapariyosānaṁ yaṁ kiñci kātabbaṁ,",
  "tika-vin01t23:6_3": "taṁ katvāti yojetabbaṁ.",
  "tika-vin01t23:6_4": "Sūciyā paṭisāmananti idaṁ sūcikammassa sammā pariniṭṭhitabhāvadassanatthaṁ vuttaṁ,",
  "tika-vin01t23:6_5": "sūcikammaniṭṭhānamevettha pamāṇaṁ.",
  "tika-vin01t23:6_6": "Etesampīti vinaṭṭhādiṁ parāmasati.",
  "tika-vin01t23:7_0": "Kathine ca ubbhatasminti yaṁ saṅghassa kathinaṁ atthataṁ,",
  "tika-vin01t23:7_1": "tasmiṁ kathine ca ubbhateti attho.",
  "tika-vin01t23:7_2": "Dutiyassa palibodhassa abhāvaṁ dassetīti āvāsapalibodhassa abhāvaṁ dasseti.",
  "tika-vin01t23:7_3": "Ettha ca ‘‘niṭṭhitacīvarasmiṁ ubbhatasmiṁ kathine’’ti imehi dvīhi padehi dvinnaṁ palibodhānaṁ abhāvadassanena",
  "tika-vin01t23:7_4": "atthatakathinassa pañcamāsabbhantare yāva cīvarapalibodho āvāsapalibodho ca na upacchijjati,",
  "tika-vin01t23:7_5": "tāva anadhiṭṭhitaṁ avikappitaṁ atirekacīvaraṁ dasāhato parampi ṭhapetuṁ vaṭṭatīti dīpeti.",
  "tika-vin01t23:7_6": "Atthatakathinassa hi yāva kathinassa ubbhārā anāmantacāro asamādānacāro yāvadatthacīvaraṁ gaṇabhojanaṁ",
  "tika-vin01t23:7_7": "yo ca tattha cīvaruppādoti ime pañcānisaṁsā labbhanti.",
  "tika-vin01t23:7_8": "Pakkamanaṁ anto assāti pakkamanantikā.",
  "tika-vin01t23:7_9": "Evaṁ sesāpi veditabbā.",
  "tika-vin01t23:7_10": "Vitthāro panettha āgataṭṭhāneyeva āvi bhavissati.",
  "tika-vin01t23:8_0": "Khomanti khomasuttehi vāyitaṁ khomapaṭacīvaraṁ,",
  "tika-vin01t23:8_1": "tathā sesāni.",
  "tika-vin01t23:8_2": "Sāṇanti sāṇavākasuttehi katacīvaraṁ.",
  "tika-vin01t23:8_3": "Bhaṅganti khomasuttādīni sabbāni ekaccāni vā missetvā katacīvaraṁ.",
  "tika-vin01t23:8_4": "Bhaṅgampi vākamayamevāti keci.",
  "tika-vin01t23:8_5": "Dukūlaṁ paṭṭuṇṇaṁ somārapaṭaṁ cīnapaṭaṁ iddhijaṁ devadinnanti imāni pana cha cīvarāni etesaṁyeva anulomānīti visuṁ na vuttāni.",
  "tika-vin01t23:8_6": "Dukūlañhi sāṇassa anulomaṁ vākamayattā.",
  "tika-vin01t23:8_7": "Paṭṭuṇṇadese sañjātavatthaṁ paṭṭuṇṇaṁ.",
  "tika-vin01t23:8_8": "‘‘Paṭṭuṇṇakoseyyaviseso’’ti hi abhidhānakose vuttaṁ.",
  "tika-vin01t23:8_9": "Somāradese cīnadese ca jātavatthāni somāracīnapaṭāni.",
  "tika-vin01t23:8_10": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin01t23:8_11": "Iddhijaṁ ehibhikkhūnaṁ puññiddhiyā nibbattacīvaraṁ,",
  "tika-vin01t23:8_12": "taṁ khomādīnaṁ aññataraṁ hotīti tesaṁ eva anulomaṁ.",
  "tika-vin01t23:8_13": "Devatāhi dinnaṁ cīvaraṁ devadinnaṁ,",
  "tika-vin01t23:8_14": "taṁ kapparukkhe nibbattaṁ jāliniyā devakaññāya anuruddhattherassa dinnavatthasadisaṁ,",
  "tika-vin01t23:8_15": "tampi khomādīnaṁyeva anulomaṁ hoti tesu aññatarabhāvato.",
  "tika-vin01t23:9_0": "Majjhimassa purisassa vidatthiṁ sandhāya ‘‘dve vidatthiyo’’tiādi vuttaṁ.",
  "tika-vin01t23:9_1": "Iminā dīghato vaḍḍhakīhatthappamāṇaṁ vitthārato tato upaḍḍhappamāṇaṁ vikappanupaganti dasseti.",
  "tika-vin01t23:9_2": "Tathā hi ‘‘sugatavidatthi nāma idāni majjhimassa purisassa tisso vidatthiyo,",
  "tika-vin01t23:9_3": "vaḍḍhakīhatthena diyaḍḍho hattho hotī’’ti kuṭikārasikkhāpadaṭṭhakathāyaṁ (pārā. aṭṭha.",
  "tika-vin01t23:9_4": "2.348-349) vuttaṁ,",
  "tika-vin01t23:9_5": "tasmā sugataṅgulena dvādasaṅgulaṁ vaḍḍhakīhatthena diyaḍḍho hatthoti siddhaṁ.",
  "tika-vin01t23:9_6": "Evañca katvā sugataṅgulena aṭṭhaṅgulaṁ vaḍḍhakīhatthappamāṇanti idaṁ āgatamevāti.",
  "tika-vin01t23:10_0": "Taṁ atikkāmayatoti ettha tanti cīvaraṁ kālaṁ vā parāmasati.",
  "tika-vin01t23:10_1": "Tassa yo aruṇoti tassa cīvaruppādadivasassa yo atikkanto aruṇo.",
  "tika-vin01t23:10_2": "Cīvaruppādadivasena saddhinti cīvaruppādadivasassa atikkantaaruṇena saddhinti attho.",
  "tika-vin01t23:10_3": "Divasasaddena hi taṁdivasanissito aruṇo vutto.",
  "tika-vin01t23:10_4": "Bandhitvāti rajjuādīhi bandhitvā.",
  "tika-vin01t23:10_5": "Veṭhetvāti vatthādīti veṭhetvā.",
  "tika-vin01t23:11_0": "Vacanīyoti saṅghaṁ apekkhitvā vuttaṁ.",
  "tika-vin01t23:11_1": "Aññathāpi vattabbanti ettha ‘‘yāya kāyaci bhāsāya padapaṭipāṭiyā avatvāpi atthamatte vutte vaṭṭatī’’ti vadanti.",
  "tika-vin01t23:11_2": "Tenāti āpattiṁ paṭiggaṇhantena.",
  "tika-vin01t23:11_3": "Paṭiggāhakena ‘‘passasī’’ti vutte desakena vattabbavacanaṁ dasseti ‘‘āma passāmī’’ti.",
  "tika-vin01t23:11_4": "Puna paṭiggāhakena vattabbavacanamāha ‘‘āyatiṁ saṁvareyyāsī’’ti.",
  "tika-vin01t23:11_5": "Evaṁ vutte puna desakena vattabbavacanaṁ ‘‘sādhu suṭṭhu saṁvarissāmī’’ti.",
  "tika-vin01t23:11_6": "Iminā attano āyatiṁ saṁvare patiṭṭhitabhāvaṁ dasseti.",
  "tika-vin01t23:11_7": "Dvīsu pana sambahulāsu vāti dvīsu sambahulāsu vā āpattīsu purimanayeneva vacanabhedo veditabbo.",
  "tika-vin01t23:11_8": "Ñattiyaṁ āpattiṁ sarati vivaratīti ettha dve āpattiyoti vā sambahulā āpattiyoti vā vattabbanti adhippāyo.",
  "tika-vin01t23:11_9": "Cīvaradānepīti nissaṭṭhacīvarassa dānepi.",
  "tika-vin01t23:11_10": "Vatthuvasenāti cīvaragaṇanāya.",
  "tika-vin01t23:11_11": "Gaṇassa vuttā pāḷiyevettha pāḷīti dvīsu imāhaṁ āyasmantānaṁ nissajjāmīti vacane visesābhāvato vuttaṁ. Evaṁ…pe…",
  "tika-vin01t23:11_12": "vattuṁ vaṭṭatīti vatvā tattha kāraṇamāha ‘‘itogarukatarānī’’tiādi.",
  "tika-vin01t23:11_13": "Tattha itoti ito nissaṭṭhacīvaradānato.",
  "tika-vin01t23:11_14": "Ñattikammato ñattidutiyakammaṁ garukataranti āha ‘‘ito garukatarānī’’ti.",
  "tika-vin01t23:11_15": "Imāhaṁ cīvaranti ettha ‘‘imaṁ cīvara’’ntipi paṭhanti.",
  "tika-vin01t23:12_0": "468.Naidha saññā rakkhatīti idaṁ vematikaṁ anatikkantasaññañca sandhāya vuttaṁ.",
  "tika-vin01t23:12_1": "Yopi evaṁsaññī,",
  "tika-vin01t23:12_2": "tassapīti na kevalaṁ atikkante atikkantasaññissa,",
  "tika-vin01t23:12_3": "atha kho vematikassa anatikkantasaññissapīti attho.",
  "tika-vin01t23:12_4": "‘‘Na idha saññā rakkhatī’’tiādinā vuttamatthaṁ sesattikepi atidisati.",
  "tika-vin01t23:12_5": "Esa nayo sabbatthāti esa nayo avinaṭṭhādīsupīti aññesaṁ cīvaresu upacikādīhi khāyitesu ‘‘mayhampi cīvaraṁ",
  "tika-vin01t23:12_6": "khāyita’’nti evaṁsaññī hotītiādinā yojetabbanti dasseti.",
  "tika-vin01t23:12_7": "Anaṭṭhato aviluttassa visesamāha ‘‘pasayhāvahāravasenā’’ti.",
  "tika-vin01t23:12_8": "Theyyāvahāravasena gahitañhi naṭṭhanti adhippetaṁ,",
  "tika-vin01t23:12_9": "pasayhāvahāravasena gahitaṁ viluttanti.",
  "tika-vin01t23:12_10": "Anāpatti aññena kataṁ paṭilabhitvā paribhuñjatīti idaṁ nisīdanasanthataṁ sandhāya vuttaṁ.",
  "tika-vin01t23:12_11": "Yaṁ yena hi purāṇasanthatassa sāmantā sugatavidatthiṁ anādiyitvā aññaṁ navaṁ nisīdanasanthataṁ kataṁ,",
  "tika-vin01t23:12_12": "tassa taṁ nissaggiyaṁ hoti.",
  "tika-vin01t23:12_13": "Tasmā ‘‘anāpatti aññena kataṁ paṭilabhitvā paribhuñjatī’’ti idaṁ parassa nissaggiyaṁ aparassa paribhuñjituṁ vaṭṭatīti imamatthaṁ sādheti.",
  "tika-vin01t23:12_14": "Paribhogaṁ sandhāya vuttanti anatikkante atikkantasaññissa vematikassa ca paribhuñjantasseva dukkaṭaṁ,",
  "tika-vin01t23:12_15": "na pana aparibhuñjitvā ṭhapentassāti adhippāyo.",
  "tika-vin01t23:13_0": "469.Ticīvaraṁ adhiṭṭhātunti nāmaṁ vatvā adhiṭṭhātuṁ.",
  "tika-vin01t23:13_1": "Na vikappetunti nāmaṁ vatvā na vikappetuṁ.",
  "tika-vin01t23:13_2": "Esa nayo sabbattha.",
  "tika-vin01t23:13_3": "Tasmā ticīvarādīni adhiṭṭhahantena ‘‘imaṁ saṅghāṭiṁ adhiṭṭhāmī’’tiādinā nāmaṁ vatvā adhiṭṭhātabbaṁ.",
  "tika-vin01t23:13_4": "Vikappentena pana ‘‘imaṁ saṅghāṭi’’ntiādinā tassa tassa cīvarassa nāmaṁ aggahetvāva ‘‘imaṁ cīvaraṁ tuyhaṁ vikappemī’’ti vikappetabbaṁ.",
  "tika-vin01t23:13_5": "Ticīvaraṁ vā hotu aññaṁ vā,",
  "tika-vin01t23:13_6": "yadi taṁ taṁ nāmaṁ gahetvā vikappeti,",
  "tika-vin01t23:13_7": "avikappitaṁ hoti,",
  "tika-vin01t23:13_8": "atirekacīvaraṭṭhāneyeva tiṭṭhati.",
  "tika-vin01t23:13_9": "Tato paraṁ vikappetunti ‘‘catumāsato paraṁ vikappetvā paribhuñjituṁ anuññāta’’nti tīsupi gaṇṭhipadesu vuttaṁ.",
  "tika-vin01t23:13_10": "Keci pana ‘‘tato paraṁ vikappetvā yāva āgāmisaṁvacchare vassānaṁ cātumāsaṁ,",
  "tika-vin01t23:13_11": "tāva ṭhapetuṁ anuññāta’’ntipi vadanti.",
  "tika-vin01t23:13_12": "‘‘Tato paraṁ vikappetuṁ anujānāmīti ettāvatā vassikasāṭikaṁ kaṇḍuppaṭicchādiñca taṁ taṁ nāmaṁ gahetvā",
  "tika-vin01t23:13_13": "vikappetuṁ anuññātanti evamattho na gahetabbo tato paraṁ vassikasāṭikādināmasseva abhāvato.",
  "tika-vin01t23:13_14": "Tasmā tato paraṁ vikappentenapi nāmaṁ gahetvā na vikappetabbaṁ.",
  "tika-vin01t23:13_15": "Ubhinnampi tato paraṁ vikappetvā paribhogassa anuññātattā tathā vikappitaṁ aññanāmena adhiṭṭhahitvā paribhuñjitabba’’nti tīsupi gaṇṭhipadesu vuttaṁ.",
  "tika-vin01t23:14_0": "Paccuddharāmīti ṭhapemi,",
  "tika-vin01t23:14_1": "pariccajāmīti vā attho.",
  "tika-vin01t23:14_2": "Imaṁ saṅghāṭiṁ adhiṭṭhāmīti ettha ‘‘imaṁ cīvaraṁ saṅghāṭiṁ adhiṭṭhāmīti evampi vattuṁ vaṭṭatī’’ti gaṇṭhipadesu vuttaṁ,",
  "tika-vin01t23:14_3": "tampi ‘‘imaṁ cīvaraṁ parikkhāracoḷaṁ adhiṭṭhāmī’’ti iminā sameti.",
  "tika-vin01t23:14_4": "Kāyavikāraṁ karontenāti hatthena cīvaraṁ parāmasantena vā cālentena vā.",
  "tika-vin01t23:14_5": "Duvidhanti sammukhaparammukhabhedesu duvidhaṁ.",
  "tika-vin01t23:14_6": "Hatthapāseti idaṁ dvādasahatthaṁ sandhāya vuttaṁ,",
  "tika-vin01t23:14_7": "tasmā dvādasahatthabbhantare ṭhitaṁ ‘‘ima’’nti vatvā adhiṭṭhātabbaṁ.",
  "tika-vin01t23:14_8": "Tato paraṁ ‘‘eta’’nti vatvā adhiṭṭhātabbanti keci vadanti.",
  "tika-vin01t23:14_9": "Gaṇṭhipadesu panettha na kiñci vuttaṁ.",
  "tika-vin01t23:14_10": "Pāḷiyaṁ aṭṭhakathāyañca sabbattha ‘‘hatthapāso’’ti aḍḍhateyyahattho vuccati,",
  "tika-vin01t23:14_11": "tasmā idha visesavikappanāya kāraṇaṁ gavesitabbaṁ.",
  "tika-vin01t23:14_12": "Sāmantavihāro nāma yattha tadaheva gantvā nivattituṁ sakkā.",
  "tika-vin01t23:14_13": "‘‘Sāmantavihāre’’ti idaṁ desanāsīsamattaṁ,",
  "tika-vin01t23:14_14": "tasmā ṭhapitaṭṭhānaṁ sallakkhetvā dūre ṭhitampi adhiṭṭhātabbanti vadanti.",
  "tika-vin01t23:14_15": "Ṭhapitaṭṭhānaṁ sallakkhetvāti ca idaṁ ṭhapitaṭṭhānasallakkhaṇaṁ anucchavikanti katvā vuttaṁ,",
  "tika-vin01t23:14_16": "cīvarasallakkhaṇamevettha pamāṇaṁ.",
  "tika-vin01t23:15_0": "Adhiṭṭhahitvā ṭhapitavatthehīti parikkhāracoḷanāmena adhiṭṭhahitvā ṭhapitavatthehi.",
  "tika-vin01t23:15_1": "Adhiṭṭhānato pubbe saṅghāṭiādivohārassa abhāvato ‘‘imaṁ paccuddharāmī’’ti parikkhāracoḷassa visuṁ paccuddhāravidhiṁ dasseti.",
  "tika-vin01t23:15_2": "Parikkhāracoḷanāmena pana adhiṭṭhitattā ‘‘imaṁ parikkhāracoḷaṁ paccuddharāmī’’ti vuttepi nevatthi dosoti viññāyati.",
  "tika-vin01t23:15_3": "Paccuddharitvā puna adhiṭṭhātabbānīti idañca saṅghāṭiādicīvaranāmena adhiṭṭhahitvā paribhuñjitukāmaṁ sandhāya vuttaṁ.",
  "tika-vin01t23:15_4": "Parikkhāracoḷanāmeneva adhiṭṭhahitvā paribhuñjantassa pana pubbekataadhiṭṭhānameva adhiṭṭhānaṁ.",
  "tika-vin01t23:15_5": "Adhiṭṭhānakiccaṁ natthīti iminā kappabindudānakiccampi natthīti dasseti.",
  "tika-vin01t23:15_6": "Muṭṭhipañcakāditicīvarappamāṇayuttaṁ sandhāya ‘‘ticīvaraṁ panā’’tiādi vuttaṁ.",
  "tika-vin01t23:15_7": "Parikkhāracoḷaṁ adhiṭṭhātunti parikkhāracoḷaṁ katvā adhiṭṭhātuṁ.",
  "tika-vin01t23:15_8": "Baddhasīmāyaṁ avippavāsasīmāsammutisabbhāvato cīvaravippavāsepi nevatthi dosoti na tattha dupparihāratāti āha ‘‘abaddhasīmāyaṁ dupparihāra’’nti.",
  "tika-vin01t23:16_0": "Anatirittappamāṇāti sugatavidatthiyā dīghaso cha vidatthiyo tiriyaṁ aḍḍhateyyavidatthiñca anatikkantappamāṇāti attho.",
  "tika-vin01t23:16_1": "Nanu ca vassikasāṭikā vassānātikkamena,",
  "tika-vin01t23:16_2": "kaṇḍuppaṭicchādi ābādhavūpasamena adhiṭṭhānaṁ vijahati.",
  "tika-vin01t23:16_3": "Teneva mātikāṭṭhakathāyaṁ (kaṅkhā. aṭṭha.",
  "tika-vin01t23:16_4": "kathinasikkhāpadavaṇṇanā) ‘‘vassikasāṭikā vassānamāsātikkamenapi,",
  "tika-vin01t23:16_5": "kaṇḍuppaṭicchādi ābādhavūpasamenapi adhiṭṭhānaṁ vijahatī’’ti vuttaṁ.",
  "tika-vin01t23:16_6": "Tasmā ‘‘tato paraṁ paccuddharitvā vikappetabbā’’ti kasmā vuttaṁ.",
  "tika-vin01t23:16_7": "Sati hi adhiṭṭhāne paccuddhāro yuttoti?",
  "tika-vin01t23:16_8": "Ettha tāva tīsupi gaṇṭhipadesu idaṁ vuttaṁ ‘‘paccuddharitvāti idaṁ paccuddharaṇaṁ sandhāya na vuttaṁ,",
  "tika-vin01t23:16_9": "paccuddharitvāti pana vassikasāṭikabhāvato apanetvāti evamattho gahetabbo.",
  "tika-vin01t23:16_10": "Tasmā hemantassa paṭhamadivasato paṭṭhāya antodasāhe vassikasāṭikabhāvato apanetvā vikappetabbāti imamatthaṁ",
  "tika-vin01t23:16_11": "dassetuṁ ‘tato paraṁ paccuddharitvā vikappetabbā’ti vutta’’nti.",
  "tika-vin01t23:17_0": "Keci pana ‘‘yathā kathinamāsabbhantare uppannacīvaraṁ kathinamāsātikkame nissaggiyaṁ hoti,",
  "tika-vin01t23:17_1": "evamayaṁ vassikasāṭikāpi vassānamāsātikkame nissaggiyā hoti,",
  "tika-vin01t23:17_2": "tasmā kattikapuṇṇamadivase paccuddharitvā tato paraṁ hemantassa paṭhamadivase vikappetabbāti evamattho gahetabbo.",
  "tika-vin01t23:17_3": "Paccuddharitvā tato paraṁ vikappetabbāti padayojanā veditabbā’’ti ca vadanti,",
  "tika-vin01t23:17_4": "taṁ na yuttaṁ.",
  "tika-vin01t23:17_5": "Kathinamāse uppannañhi cīvaraṁ atirekacīvaraṭṭhāne ṭhitattā avasānadivase anadhiṭṭhitaṁ kathinamāsātikkame nissaggiyaṁ hoti.",
  "tika-vin01t23:17_6": "Ayaṁ pana vassikasāṭikā adhiṭṭhahitvā ṭhapitattā na tena sadisāti vassānātikkame kathaṁ nissaggiyā hoti.",
  "tika-vin01t23:17_7": "Anadhiṭṭhitaavikappitameva hi taṁtaṁkālātikkame nissaggiyaṁ hoti,",
  "tika-vin01t23:17_8": "tasmā hemantepi vassikasāṭikā dasāhaṁ parihāraṁ labhatiyeva.",
  "tika-vin01t23:17_9": "Evaṁ kaṇḍuppaṭicchādipi ābādhavūpasamena adhiṭṭhānaṁ vijahati,",
  "tika-vin01t23:17_10": "tasmā tato paraṁ dasāhaṁ parihāraṁ labhati,",
  "tika-vin01t23:17_11": "dasāhaṁ pana anatikkamitvā vikappetabbāti.",
  "tika-vin01t23:18_0": "Keci pana ‘‘adhiṭṭhānabhedalakkhaṇe avuttattā vassikasāṭikā vassānamāsātikkamepi,",
  "tika-vin01t23:18_1": "kaṇḍuppaṭicchādi ābādhe vūpasantepi adhiṭṭhānaṁ na vijahati,",
  "tika-vin01t23:18_2": "tasmā ‘tato paraṁ paccuddharitvā vikappetabbā’ti idaṁ vutta’’nti vadanti,",
  "tika-vin01t23:18_3": "taṁ mātikāṭṭhakathāya na sameti,",
  "tika-vin01t23:18_4": "samantapāsādikāya pana sameti.",
  "tika-vin01t23:18_5": "Tathā hi ‘‘vassikasāṭikā vassānamāsātikkamenapi,",
  "tika-vin01t23:18_6": "kaṇḍuppaṭicchādi ābādhavūpasamenapi adhiṭṭhānaṁ vijahatī’’ti idaṁ samantapāsādikāyaṁ natthi,",
  "tika-vin01t23:18_7": "parivāraṭṭhakathāyañca ‘‘atthāpatti hemante āpajjati,",
  "tika-vin01t23:18_8": "no gimhe’’ti ettha idaṁ vuttaṁ ‘‘kattikapuṇṇamāsiyā pacchime pāṭipadadivase vikappetvā ṭhapitaṁ vassikasāṭikaṁ nivāsento hemante āpajjati.",
  "tika-vin01t23:18_9": "Kurundiyaṁ pana ‘kattikapuṇṇamadivase apaccuddharitvā hemante āpajjatī’ti vuttaṁ,",
  "tika-vin01t23:18_10": "tampi suvuttaṁ.",
  "tika-vin01t23:18_11": "Cātumāsaṁ adhiṭṭhātuṁ,",
  "tika-vin01t23:18_12": "tato paraṁ vikappetunti hi vutta’’nti (pari. aṭṭha. 323).",
  "tika-vin01t23:19_0": "Tattha mahāaṭṭhakathāyaṁ nivāsanapaccayā dukkaṭaṁ vuttaṁ,",
  "tika-vin01t23:19_1": "kurundaṭṭhakathāyaṁ pana apaccuddhārapaccayā.",
  "tika-vin01t23:19_2": "Tasmā kurundiyaṁ vuttanayeneva vassikasāṭikā vassānamāsātikkamepi adhiṭṭhānaṁ na vijahatīti paññāyati.",
  "tika-vin01t23:19_3": "Kurundiyañhi ‘‘vassānaṁ cātumāsaṁ adhiṭṭhātuṁ,",
  "tika-vin01t23:19_4": "tato paraṁ vikappetu’’nti vacanato yadi kattikapuṇṇamāyaṁ na paccuddhareyya,",
  "tika-vin01t23:19_5": "avijahitādhiṭṭhānā vassikasāṭikā hemantaṁ sampattā vikappanakkhette adhiṭṭhānasabbhāvato dukkaṭaṁ janeti,",
  "tika-vin01t23:19_6": "tasmā kattikapuṇṇamāyaṁ eva paccuddharitvā hemante vikappetabbāti iminā adhippāyena ‘‘kattikapuṇṇamadivase",
  "tika-vin01t23:19_7": "apaccuddharitvā hemante āpajjatī’’ti vuttaṁ,",
  "tika-vin01t23:19_8": "tasmā vīmaṁsitvā yuttataraṁ gahetabbaṁ.",
  "tika-vin01t23:20_0": "Nahānatthāya anuññātattā ‘‘vaṇṇabhedamattarattāpi cesā vaṭṭatī’’ti vuttaṁ.",
  "tika-vin01t23:20_1": "Dve pana na vaṭṭantīti dvinnaṁ adhiṭṭhānābhāvato vuttaṁ.",
  "tika-vin01t23:20_2": "‘‘Sace vassāne aparā vassikasāṭikā uppannā hoti,",
  "tika-vin01t23:20_3": "purimavassikasāṭikaṁ paccuddharitvā vikappetvā ca adhiṭṭhātabbā’’ti vadanti.",
  "tika-vin01t23:20_4": "Pamāṇayuttanti dīghaso sugatavidatthiyā dve vidatthiyo,",
  "tika-vin01t23:20_5": "vitthārato diyaḍḍhā,",
  "tika-vin01t23:20_6": "dasā vidatthīti iminā pamāṇena yuttaṁ.",
  "tika-vin01t23:20_7": "Pamāṇikāti sugatavidatthiyā dīghaso catasso vidatthiyo,",
  "tika-vin01t23:20_8": "tiriyaṁ dve vidatthiyoti evaṁ vuttappamāṇayuttā.",
  "tika-vin01t23:20_9": "Paccuddharitvā vikappetabbāti ettha yaṁ vattabbaṁ,",
  "tika-vin01t23:20_10": "taṁ heṭṭhā vuttameva.",
  "tika-vin01t23:20_11": "‘‘Sakiṁ adhiṭṭhitaṁ adhiṭṭhitameva hoti,",
  "tika-vin01t23:20_12": "puna na paccuddharīyati kālaparicchedābhāvato’’ti vadanti.",
  "tika-vin01t23:20_13": "Apare pana ‘‘ekavacanenapi vaṭṭatīti dassanatthaṁ ‘sakiṁ adhiṭṭhitaṁ adhiṭṭhitamevā’ti vutta’’nti vadanti.",
  "tika-vin01t23:20_14": "Ubhayatthāpi assa vacanassa idha vacane apubbaṁ payojanaṁ na dissati,",
  "tika-vin01t23:20_15": "teneva mātikāṭṭhakathāyaṁ imasmiṁ ṭhāne ‘‘sakiṁ adhiṭṭhitaṁ adhiṭṭhitameva hotī’’ti idaṁ padaṁ na vuttaṁ.",
  "tika-vin01t23:21_0": "‘‘Attano santakabhāvato mocetvā ṭhapitaṁ sandhāya mahāpaccariyaṁ anāpatti vuttā’’ti vadanti.",
  "tika-vin01t23:21_1": "Iminā bhesajjaṁ cetāpessāmi,",
  "tika-vin01t23:21_2": "idaṁ mātuyā dassāmīti ṭhapentena adhiṭṭhātabbaṁ,",
  "tika-vin01t23:21_3": "idaṁ bhesajjassa,",
  "tika-vin01t23:21_4": "idaṁ mātuyāti vissajjetvā sakasantakabhāvato mocite adhiṭṭhānakiccaṁ natthīti adhippāyo.",
  "tika-vin01t23:21_5": "Senāsanaparikkhāratthāya dinnapaccattharaṇeti ettha ‘‘anivāsetvā apārupitvā ca kevalaṁ mañcapīṭhesuyeva",
  "tika-vin01t23:21_6": "attharitvā paribhuñjiyamānaṁ paccattharaṇaṁ attano santakampi anadhiṭṭhātuṁ vaṭṭatī’’ti vadanti.",
  "tika-vin01t23:21_7": "Heṭṭhā pana ‘‘paccattharaṇampi adhiṭṭhātabbamevā’’ti avisesena vuttattā attano santakaṁ adhiṭṭhātabbamevāti amhākaṁ khanti,",
  "tika-vin01t23:21_8": "vīmaṁsitvā gahetabbaṁ.",
  "tika-vin01t23:22_0": "‘‘Hīnāyāvattanenāti sikkhaṁ appaccakkhāya gihibhāvūpagamanenā’’ti tīsupi gaṇṭhipadesu vuttaṁ,",
  "tika-vin01t23:22_1": "taṁ yuttaṁ aññassa dāne viya cīvare nirālayabhāveneva pariccattattā.",
  "tika-vin01t23:22_2": "Keci pana ‘‘hīnāyāvattanenāti bhikkhuniyā gihibhāvūpagamanenā’’ti evamatthaṁ gahetvā ‘‘bhikkhu pana vibbhamantopi yāva sikkhaṁ na paccakkhāti,",
  "tika-vin01t23:22_3": "tāva bhikkhuyevāti adhiṭṭhānaṁ na vijahatī’’ti vadanti,",
  "tika-vin01t23:22_4": "taṁ na gahetabbaṁ ‘‘bhikkhuniyā hīnāyāvattanenā’’ti visesetvā avuttattā.",
  "tika-vin01t23:22_5": "Bhikkhuniyā hi gihibhāvūpagamane adhiṭṭhānavijahanaṁ visuṁ vattabbaṁ natthi tassā vibbhamaneneva assamaṇībhāvato.",
  "tika-vin01t23:22_6": "Sikkhāpaccakkhānenāti pana idaṁ sace bhikkhuliṅge ṭhitova sikkhaṁ paccakkhāti ,",
  "tika-vin01t23:22_7": "tassa kāyalaggampi cīvaraṁ adhiṭṭhānaṁ vijahatīti dassanatthaṁ vuttaṁ.",
  "tika-vin01t23:22_8": "Kaniṭṭhaṅgulinakhavasenāti heṭṭhimaparicchedaṁ dasseti.",
  "tika-vin01t23:22_9": "Pamāṇacīvarassāti pacchimappamāṇaṁ sandhāya vuttaṁ.",
  "tika-vin01t23:22_10": "Dve cīvarāni pārupantassāti antaragharappavesanatthāya suppaṭicchannasikkhāpade vuttanayena saṅghāṭiṁ uttarāsaṅgañca ekato katvā pārupantassa.",
  "tika-vin01t23:22_11": "Saṅgharitaṭṭhāneti dvīsupi antesu saṅgharitaṭṭhāne.",
  "tika-vin01t23:22_12": "Esa nayoti iminā pamāṇayuttesu yattha katthaci chiddaṁ adhiṭṭhānaṁ vijahati,",
  "tika-vin01t23:22_13": "mahantesu pana tato parena chiddaṁ adhiṭṭhānaṁ na vijahatīti ayamattho dassito.",
  "tika-vin01t23:22_14": "Sabbesūti ticīvarādibhedesu sabbacīvaresu.",
  "tika-vin01t23:23_0": "Aññaṁ pacchimappamāṇaṁ nāma natthīti sutte āgataṁ natthīti adhippāyo.",
  "tika-vin01t23:23_1": "Idāni tameva vibhāvetuṁ ‘‘yañhī’’tiādi vuttaṁ.",
  "tika-vin01t23:23_2": "‘‘Taṁ atikkamayato chedanakaṁ pācittiya’’nti vuttattā āha ‘‘tato uttari paṭisiddhattā’’ti.",
  "tika-vin01t23:23_3": "Taṁ na sametīti parikkhāracoḷassa vikappanupagapacchimaṁ pacchimappamāṇanti gahetvā itaresaṁ ticīvarādīnaṁ",
  "tika-vin01t23:23_4": "muṭṭhipañcakādibhedaṁ pacchimappamāṇaṁ sandhāya ‘‘esa nayo’’tiādivacanaṁ na sameti tādisassa pacchimappamāṇassa",
  "tika-vin01t23:23_5": "sutte abhāvatoti adhippāyo.",
  "tika-vin01t23:23_6": "Andhakaṭṭhakathāyaṁ vuttavacanaṁ na sametīti imināva paṭikkhepena vikappanupagapacchimassa anto yattha",
  "tika-vin01t23:23_7": "katthaci chiddaṁ adhiṭṭhānaṁ vijahatīti ayampi nayo paṭikkhittoyevāti daṭṭhabbaṁ.",
  "tika-vin01t23:23_8": "Ticīvarañhi ṭhapetvā sesacīvaresu chiddena adhiṭṭhānavijahanaṁ nāma natthi,",
  "tika-vin01t23:23_9": "tasmā adhiṭṭhahitvā ṭhapitesu sesacīvaresu vikappanupagapacchimaṁ appahontaṁ katvā khaṇḍākhaṇḍikaṁ chinnesupi adhiṭṭhānavijahanaṁ natthi.",
  "tika-vin01t23:23_10": "Sace pana adhiṭṭhānato pubbeyeva tādisaṁ hoti,",
  "tika-vin01t23:23_11": "acīvarattā adhiṭṭhānakiccaṁ natthi.",
  "tika-vin01t23:23_12": "Khuddakaṁ cīvaranti muṭṭhipañcakādibhedappamāṇato anūnameva khuddakacīvaraṁ.",
  "tika-vin01t23:23_13": "Mahantaṁ vā khuddakaṁ karotīti ettha tiṇṇaṁ cīvarānaṁ catūsu passesu yasmiṁ padese chiddaṁ adhiṭṭhānaṁ na vijahati,",
  "tika-vin01t23:23_14": "tasmiṁ padese samantato chinditvā khuddakaṁ karontassa adhiṭṭhānaṁ na vijahatīti adhippāyo.",
  "tika-vin01t23:24_0": "Sammukhāvikappanā parammukhāvikappanāti ettha sammukhena vikappanā parammukhena vikappanāti evamattho gahetabbo.",
  "tika-vin01t23:24_1": "Sannihitāsannihitabhāvanti āsannadūrabhāvaṁ.",
  "tika-vin01t23:24_2": "Āsannadūrabhāvo ca adhiṭṭhāne vuttanayeneva veditabbo.",
  "tika-vin01t23:24_3": "Paribhogādayopi vaṭṭantīti ettha adhiṭṭhānassapi antogadhattā sace saṅghāṭiādināmena adhiṭṭhahitvā paribhuñjitukāmo hoti,",
  "tika-vin01t23:24_4": "adhiṭṭhānaṁ kātabbaṁ. No ce,",
  "tika-vin01t23:24_5": "na kātabbaṁ,",
  "tika-vin01t23:24_6": "vikappanameva pamāṇaṁ,",
  "tika-vin01t23:24_7": "tasmā atirekacīvaraṁ nāma na hoti.",
  "tika-vin01t23:24_8": "Mittoti daḷhamitto.",
  "tika-vin01t23:24_9": "Sandiṭṭhoti diṭṭhamitto nātidaḷhamitto.",
  "tika-vin01t23:24_10": "Vikappitavikappanā nāmesā vaṭṭatīti adhiṭṭhitaadhiṭṭhānaṁ viyāti adhippāyo avisesena vuttavacananti ticīvarādiṁ adhiṭṭheti,",
  "tika-vin01t23:24_11": "vassikasāṭikaṁ kaṇḍuppaṭicchādiñca vikappetīti avatvā sabbacīvarānaṁ avisesena vikappetīti vuttavacanaṁ.",
  "tika-vin01t23:24_12": "Ticīvarasaṅkhepenāti ticīvaranīhārena,",
  "tika-vin01t23:24_13": "saṅghāṭiādiadhiṭṭhānavasenāti vuttaṁ hoti.",
  "tika-vin01t23:25_0": "Tuyhaṁ demītiādīsu ‘‘tasmiṁ kāle na gaṇhitukāmopi sace na paṭikkhipati,",
  "tika-vin01t23:25_1": "puna gaṇhitukāmatāya sati gahetuṁ vaṭṭatī’’ti vadanti.",
  "tika-vin01t23:25_2": "Itthannāmassāti parammukhe ṭhitaṁ sandhāya vadati.",
  "tika-vin01t23:25_3": "‘‘Tuyhaṁ gaṇhāhī’’ti vutte ‘‘mayhaṁ gaṇhāmī’’ti vadati,",
  "tika-vin01t23:25_4": "sudinnaṁ suggahitañcāti ettha ‘‘yathā parato ‘tava santakaṁ karohī’ti vutte duddinnampi ‘sādhu, bhante,",
  "tika-vin01t23:25_5": "mayhaṁ gaṇhāmī’ti vacanena ‘suggahitaṁ hotī’ti vuttaṁ,",
  "tika-vin01t23:25_6": "evamidhāpi ‘tuyhaṁ gaṇhāhī’ti vutte sudinnattā ‘mayhaṁ gaṇhāmī’ti avuttepi ‘sudinnamevā’’’ti vadanti.",
  "tika-vin01t23:25_7": "‘‘Gaṇhāhīti ca āṇattiyā gahaṇassa tappaṭibaddhatākaraṇavasena pavattattā tadā gaṇhāmīti citte anuppādite pacchā gahetuṁ na labhatī’’ti vadanti.",
  "tika-vin01t23:26_0": "Taṁ na yujjatīti vinayakammassa karaṇavasena gahetvā dinnattā vuttaṁ.",
  "tika-vin01t23:26_1": "Sace pana paro saccatoyeva vissāsaṁ gaṇhāti,",
  "tika-vin01t23:26_2": "puna kenaci kāraṇena tena dinnaṁ tassa na vaṭṭatīti natthi.",
  "tika-vin01t23:26_3": "Nissaggiyaṁ pana cīvaraṁ jānitvā vā ajānitvā vā gaṇhantaṁ ‘‘mā gaṇhāhī’’ti nivāraṇatthaṁ vuttaṁ.",
  "tika-vin01t23:26_4": "Kāyavācāhi kattabbaadhiṭṭhānavikappanānaṁ akatattā hotīti āha ‘‘kāyavācāto samuṭṭhātī’’ti.",
  "tika-vin01t23:26_5": "Cīvarassa attano santakatā,",
  "tika-vin01t23:26_6": "jātippamāṇayuttatā,",
  "tika-vin01t23:26_7": "chinnapalibodhabhāvo,",
  "tika-vin01t23:26_8": "atirekacīvaratā,",
  "tika-vin01t23:26_9": "dasāhātikkamoti imānettha pañca aṅgāni.",
  "tika-vin01t23:27_0": "Paṭhamakathinasikkhāpadavaṇṇanā niṭṭhitā.",
  "tika-vin01t23:28_0": "2. Udositasikkhāpadavaṇṇanā",
  "tika-vin01t23:29_0": "471-473.",
  "tika-vin01t23:29_1": "Dutiye athānandatthero kathaṁ okāsaṁ paṭilabhati,",
  "tika-vin01t23:29_2": "kiṁ karonto ca āhiṇḍatīti āha ‘‘thero kirā’’tiādi.",
  "tika-vin01t23:29_3": "Avippavāseti nimittatthe bhummaṁ,",
  "tika-vin01t23:29_4": "avippavāsatthanti attho,",
  "tika-vin01t23:29_5": "vippavāsapaccayā yā āpatti,",
  "tika-vin01t23:29_6": "tadabhāvatthanti vuttaṁ hoti.",
  "tika-vin01t23:30_0": "475-476.Evaṁ chinnapalibodhoti evaṁ imehi cīvaraniṭṭhānakathinubbhārehi chinnapalibodho.",
  "tika-vin01t23:30_1": "Adhiṭṭhitesūti ticīvarādhiṭṭhānanayena adhiṭṭhitesu.",
  "tika-vin01t23:30_2": "Ticīvarena vippavuttho hotīti ‘‘rukkho chinno,",
  "tika-vin01t23:30_3": "paṭo daḍḍho’’tiādīsu viya avayavepi samudāyavohāro labbhatīti vuttaṁ.",
  "tika-vin01t23:31_0": "477-478.Parikhāyavā parikkhittoti iminā ca samantā nadītaḷākādiudakena parikkhittopi parikkhittoyevāti dasseti.",
  "tika-vin01t23:31_1": "Ettāvatāti ‘‘parikkhitto’’ti iminā vacanena.",
  "tika-vin01t23:31_2": "Ākāse aruṇaṁ uṭṭhāpetīti gharassa upari ākāse aḍḍhateyyaratanappamāṇaṁ atikkamitvā aruṇaṁ uṭṭhāpeti.",
  "tika-vin01t23:31_3": "Gharaṁ nivesanudositādilakkhaṇameva,",
  "tika-vin01t23:31_4": "na pana pāṭiyekkaṁ gharaṁ nāma atthīti āha ‘‘ettha cā’’tiādi.",
  "tika-vin01t23:32_0": "479.",
  "tika-vin01t23:32_1": "Pāḷiyaṁ vuttanayena ‘‘sabhāye’’ti avatvā ‘‘sabhāya’’nti paccattavacanaṁ sabhāya-saddassa napuṁsakaliṅgatāvibhāvanatthaṁ vuttaṁ.",
  "tika-vin01t23:32_2": "Sabhā-saddapariyāyopi hi sabhāya-saddo napuṁsakaliṅgayutto idha vuttoti imamatthaṁ dassento ‘‘liṅgabyattayena sabhā vuttā’’ti āha.",
  "tika-vin01t23:32_3": "Cīvarahatthapāse vasitabbaṁ natthīti cīvarahatthapāseyeva vasitabbanti natthi.",
  "tika-vin01t23:32_4": "Yaṁ tassā…pe…",
  "tika-vin01t23:32_5": "na vijahitabbanti ettha tassā vīthiyā sammukhaṭṭhāne sabhāyadvārānaṁ gahaṇeneva tattha sabbānipi gehāni sā ca antaravīthi gahitāyeva hoti.",
  "tika-vin01t23:32_6": "Atiharitvā ghare nikkhipatīti taṁ vīthiṁ muñcitvā ṭhite aññasmiṁ ghare nikkhipati.",
  "tika-vin01t23:32_7": "Purato vā pacchato vā hatthapāseti gharassa hatthapāsaṁ sandhāya vadati.",
  "tika-vin01t23:33_0": "Nivesanādīsu parikkhittatāya ekūpacāratā,",
  "tika-vin01t23:33_1": "aparikkhittatāya nānūpacāratā ca veditabbāti dassento ‘‘etenevupāyenā’’tiādimāha.",
  "tika-vin01t23:33_2": "Nivesanādīni gāmato bahi sanniviṭṭhāni gahitānīti veditabbaṁ.",
  "tika-vin01t23:33_3": "Antogāme ṭhitānañhi gāmaggahaṇena gahitattā gāmaparihāroyevāti.",
  "tika-vin01t23:33_4": "Sabbatthāpīti gāmādīsu ajjhokāsapariyantesu pannarasasu.",
  "tika-vin01t23:33_5": "Parikkhepādivasenāti ettha ādi-saddena aparikkhepasseva gahaṇaṁ veditabbaṁ,",
  "tika-vin01t23:33_6": "na ekakulādīnampi.",
  "tika-vin01t23:34_0": "480-487.Ovarako nāma gabbhassa abbhantare añño gabbhotipi vadanti.",
  "tika-vin01t23:34_1": "Muṇḍacchadanapāsādoti candikaṅgaṇayutto pāsādo.",
  "tika-vin01t23:35_0": "489.Satthoti jaṅghasattho sakaṭasattho vā.",
  "tika-vin01t23:35_1": "Pariyādiyitvāti vinivijjhitvā.",
  "tika-vin01t23:35_2": "Vuttamevatthaṁ vibhāveti ‘‘antopaviṭṭhena…pe…",
  "tika-vin01t23:35_3": "ṭhito hotī’’ti.",
  "tika-vin01t23:35_4": "Tattha antopaviṭṭhenāti gāmassa nadiyā vā antopaviṭṭhena.",
  "tika-vin01t23:35_5": "Nadīparihāro ca labbhatīti ettha ‘‘visuṁ nadīparihārassa avuttattā gāmādīhi aññattha viya cīvarahatthapāsoyeva",
  "tika-vin01t23:35_6": "nadīparihāro’’ti tīsupi gaṇṭhipadesu vuttaṁ.",
  "tika-vin01t23:35_7": "Vihārasīmanti avippavāsasīmaṁ sandhāyāha.",
  "tika-vin01t23:35_8": "Vihāraṁ gantvā vasitabbanti antosīmāya yattha katthaci vasitabbaṁ.",
  "tika-vin01t23:35_9": "Satthasamīpeyevāti idaṁ yathāvuttaabbhantaraparicchedavasena vuttaṁ.",
  "tika-vin01t23:35_10": "Pāḷiyaṁ nānākulassasattho hoti,",
  "tika-vin01t23:35_11": "satthe cīvaraṁ nikkhipitvā hatthapāsā na vijahitabbanti ettha hatthapāso nāma satthassa hatthapāsoti veditabbaṁ.",
  "tika-vin01t23:36_0": "490.Ekakulassa khetteti aparikkhittaṁ sandhāya vadati.",
  "tika-vin01t23:36_1": "Yasmā ‘‘nānākulassa parikkhitte khette cīvaraṁ nikkhipitvā khettadvāramūle vā tassa hatthapāse vā vatthabba’’nti vuttaṁ,",
  "tika-vin01t23:36_2": "tasmā dvāramūlato aññattha antokhettepi vasantena cīvaraṁ hatthapāse katvāyeva vasitabbaṁ.",
  "tika-vin01t23:37_0": "491-494.‘‘Vihāro nāma saparikkhitto vā aparikkhitto vā sakalo āvāso’’ti vadanti.",
  "tika-vin01t23:37_1": "Yasmiṁ vihāreti ettha pana ekaṁ gehameva vuttaṁ.",
  "tika-vin01t23:37_2": "Ekakulanānākulasantakatā cettha kārāpakānaṁ vasena veditabbā.",
  "tika-vin01t23:37_3": "Chāyāya phuṭṭhokāsassa anto evāti yadā mahāvīthiyaṁ ujukameva gacchantaṁ sūriyamaṇḍalaṁ majjhanhikaṁ pāpuṇāti,",
  "tika-vin01t23:37_4": "tadā yaṁ okāsaṁ chāyā pharati,",
  "tika-vin01t23:37_5": "taṁ sandhāya vuttaṁ.",
  "tika-vin01t23:37_6": "Agamanapatheti yaṁ tadaheva gantvā puna āgantuṁ sakkā na hoti,",
  "tika-vin01t23:37_7": "tādisaṁ sandhāya vuttaṁ.",
  "tika-vin01t23:38_0": "495.Nadiṁ otaratīti hatthapāsaṁ muñcitvā otarati.",
  "tika-vin01t23:38_1": "Na āpajjatīti paribhogapaccayā dukkaṭaṁ nāpajjati.",
  "tika-vin01t23:38_2": "Tenāha ‘‘so hī’’tiādi.",
  "tika-vin01t23:38_3": "Aparibhogārahattāti imināva nissaggiyacīvaraṁ anissajjetvā paribhuñjantassa dukkaṭaṁ acittakanti siddhaṁ.",
  "tika-vin01t23:38_4": "Ekaṁ pārupitvā ekaṁ aṁsakūṭe ṭhapetvā gantabbanti idaṁ bahūnaṁ sañcāraṭṭhāne evaṁ akatvā gamanaṁ na sāruppanti katvā vuttaṁ.",
  "tika-vin01t23:38_5": "Bahigāme ṭhapetvā…pe…",
  "tika-vin01t23:38_6": "vinayakammaṁ kātabbanti vuttattā adhiṭṭhāne viya parammukhā ṭhitampi nissaggiyaṁ cīvaraṁ nissajjituṁ nissaṭṭhacīvarañca dātuṁ vaṭṭatīti veditabbaṁ.",
  "tika-vin01t23:39_0": "Gamane saussāhattā ‘‘nissayo pana na paṭippassambhatī’’ti vuttaṁ.",
  "tika-vin01t23:39_1": "Muhuttaṁ sayitvā…pe…",
  "tika-vin01t23:39_2": "nissayo ca paṭippassambhatīti ettha ‘‘ussāhe apariccattepi gamanassa upacchinnattā puna uṭṭhāya saussāhaṁ",
  "tika-vin01t23:39_3": "gacchantānampi antarā aruṇe uṭṭhite nissayo paṭippassambhatiyevā’’ti vadanti.",
  "tika-vin01t23:39_4": "Parato muhuttaṁ ṭhatvāti etthāpi eseva nayo.",
  "tika-vin01t23:39_5": "Aññamaññassa vacanaṁ aggahetvā gatāti ettha sace evaṁ gacchantā ‘‘purāruṇā aññamaññaṁ passissāmā’’ti ussāhaṁ vināva gatā honti,",
  "tika-vin01t23:39_6": "aruṇuggamane nissayapaṭippassaddhi na vattabbā paṭhamataraṁyeva paṭippassambhanato.",
  "tika-vin01t23:39_7": "Atha ‘‘purāruṇā passissāmā’’ti saussāhāva gacchanti,",
  "tika-vin01t23:39_8": "nissayapaṭippassaddhiyeva na vattabbā.",
  "tika-vin01t23:39_9": "Evañca sati ‘‘saha aruṇuggamanā nissayo paṭippassambhatī’’ti kasmā vuttaṁ? Vuccate –",
  "tika-vin01t23:39_10": "saussahattā paṭhamataraṁ paṭippassaddhi na vuttā.",
  "tika-vin01t23:39_11": "Satipi ca ussāhabhāve ekato gamanassa upacchinnattā ‘‘muhuttaṁ ṭhatvā’’ti ettha viya saha aruṇuggamanā paṭippassaddhiyeva vuttā.",
  "tika-vin01t23:40_0": "Antosīmāyaṁ gāmanti avippavāsasīmāsammutiyā pacchā patiṭṭhāpitagāmaṁ sandhāya vadati gāmaṁ anto katvā avippavāsasīmāsammutiyā abhāvato.",
  "tika-vin01t23:40_1": "Neva cīvarāni nissaggiyāni hontīti avippavāsasīmābhāvato vuttaṁ,",
  "tika-vin01t23:40_2": "na nissayo paṭippassambhatīti saussāhabhāvato.",
  "tika-vin01t23:40_3": "Antarāmaggeyeva ca nesaṁ aruṇaṁ uggacchatīti dhammaṁ sutvā āgacchantānaṁ aruṇaṁ uggacchati.",
  "tika-vin01t23:40_4": "Assatiyā gacchatīti assatiyā attano cīvaraṁ apaccuddharitvā therassa cīvaraṁ apaccuddharāpetvā gacchati.",
  "tika-vin01t23:40_5": "Evaṁ gate tasmiṁ pacchā therena saritvā paṭipajjitabbavidhiṁ dasseti ‘‘attano cīvaraṁ paccuddharitvā",
  "tika-vin01t23:40_6": "daharassa cīvaraṁ vissāsena gahetvā ṭhapetabba’’nti.",
  "tika-vin01t23:40_7": "Gantvā vattabboti āgatakiccaṁ niṭṭhapetvā vihāraṁ gatena paṭipajjitabbavidhiṁ dasseti.",
  "tika-vin01t23:40_8": "Anadhiṭṭhitacīvaratā,",
  "tika-vin01t23:40_9": "anatthatakathinatā,",
  "tika-vin01t23:40_10": "aladdhasammutitā,",
  "tika-vin01t23:40_11": "rattivippavāsoti imānettha cattāri aṅgāni.",
  "tika-vin01t23:41_0": "Udositasikkhāpadavaṇṇanā niṭṭhitā.",
  "tika-vin01t23:42_0": "3. Tatiyakathinasikkhāpadavaṇṇanā",
  "tika-vin01t23:43_0": "497-499.",
  "tika-vin01t23:43_1": "Tatiye pāḷiyaṁ cīvarapaccāsā nikkhipitunti ettha cīvarapaccāsāya satiyā nikkhipitunti evamattho gahetabbo.",
  "tika-vin01t23:43_2": "Bhaṇḍikābaddhāni bhaṇḍikabaddhānītipi paṭhanti,",
  "tika-vin01t23:43_3": "bhaṇḍikaṁ katvā baddhānīti attho.",
  "tika-vin01t23:43_4": "Niṭṭhitacīvarasmiṁ bhikkhunāti ettha purimasikkhāpade viya sāmivaseneva karaṇavacanassa attho veditabbo.",
  "tika-vin01t23:44_0": "500.",
  "tika-vin01t23:44_1": "Anatthate kathine cīvaramāse bhikkhuno uppannacīvaraṁ anadhiṭṭhitaṁ avikappitaṁ tasmiṁ māse ṭhapetuṁ",
  "tika-vin01t23:44_2": "vaṭṭatīti āha ‘‘ekaṁ pacchimakattikamāsaṁ ṭhapetvā’’ti.",
  "tika-vin01t23:44_3": "Keci pana ‘‘kālepi ādissa dinnaṁ,",
  "tika-vin01t23:44_4": "etaṁ akālacīvaranti vacanato anatthate kathine pacchimakattikamāsasaṅkhāte cīvaramāse uppannacīvarassapi paccāsācīvare asati dasāhaparihāroyeva,",
  "tika-vin01t23:44_5": "tato paraṁ ṭhapetuṁ na vaṭṭatī’’ti vadanti,",
  "tika-vin01t23:44_6": "taṁ aṭṭhakathāya na sameti.",
  "tika-vin01t23:44_7": "Tathā hi accekacīvarasikkhāpadaṭṭhakathāyaṁ (pārā. aṭṭha.",
  "tika-vin01t23:44_8": "2.646-649 ādayo) ‘‘pavāraṇamāsassa juṇhapakkhapañcamiyaṁ uppannassa accekacīvarassa anatthate kathine ekādasadivasādhiko māso,",
  "tika-vin01t23:44_9": "atthate kathine ekādasadivasādhikā pañca māsā parihāro’’ti vuttaṁ.",
  "tika-vin01t23:44_10": "Tameva ca parihāraṁ sandhāya ‘‘chaṭṭhito paṭṭhāya pana uppannaṁ anaccekacīvarampi paccuddharitvā ṭhapitacīvarampi",
  "tika-vin01t23:44_11": "etaṁ parihāraṁ labhatiyevā’’ti (pārā. aṭṭha.",
  "tika-vin01t23:44_12": "2.646-649) vuttaṁ.",
  "tika-vin01t23:44_13": "Tasmā cīvaramāse dasāhato parampi anadhiṭṭhitaṁ avikappitampi ṭhapetuṁ vaṭṭati.",
  "tika-vin01t23:45_0": "Yadi evaṁ ‘‘kālepi ādissa dinnaṁ,",
  "tika-vin01t23:45_1": "etaṁ akālacīvara’’nti idaṁ kasmā vuttanti ce?",
  "tika-vin01t23:45_2": "Akālacīvarasāmaññato atthuddhāravasena vuttaṁ paṭhamāniyate sotassa raho viya.",
  "tika-vin01t23:45_3": "Ekādasamāse sattamāse ca uppannañhi cīvaraṁ vutthavassehi sesehi ca sammukhībhūtehi bhājetuṁ labbhatīti akālacīvaraṁ nāma jātaṁ.",
  "tika-vin01t23:45_4": "Kāle pana ‘‘saṅghassa idaṁ akālacīvaraṁ dammī’’ti anuddisitvā ‘‘saṅghassa dammī’’ti dinnaṁ vutthavassehiyeva bhājetabbaṁ,",
  "tika-vin01t23:45_5": "na aññehīti kālacīvaranti vuccati.",
  "tika-vin01t23:45_6": "Ādissa dinnaṁ pana sammukhībhūtehi sabbehiyeva bhājetabbanti akālacīvaraṁ,",
  "tika-vin01t23:45_7": "tasmā kālepi ādissa dinnassa vutthavassehi sesehi ca sampattehi bhājanīyattā akālacīvarasāmaññato ‘‘kālepi ādissa dinnaṁ,",
  "tika-vin01t23:45_8": "etaṁ akālacīvara’’nti atthuddhāravasena vuttaṁ.",
  "tika-vin01t23:45_9": "Yadi evaṁ ‘‘ekapuggalassa vā idaṁ tuyhaṁ dammīti dinna’’nti kasmā vuttaṁ.",
  "tika-vin01t23:45_10": "Na hi puggalassa ādissa dinnaṁ kenaci bhājanīyaṁ hotīti?",
  "tika-vin01t23:45_11": "Nāyaṁ virodho ādissa vacanasāmaññato labbhamānamatthaṁ dassetuṁ tathā vuttattā.",
  "tika-vin01t23:46_0": "Evaṁ pana avatvāti ‘‘tato ce uttari’’nti imassa ‘‘māsaparamato uttari’’nti padabhājanaṁ avatvā.",
  "tika-vin01t23:46_1": "Tāva uppannaṁ paccāsācīvaranti paccattavacanaṁ ‘‘attano gatikaṁ karotī’’ti karaṇakiriyāya kattubhāvato.",
  "tika-vin01t23:46_2": "Antarā uppannañhi paccāsācīvaraṁ māsaparamaṁ mūlacīvaraṁ ṭhapetuṁ adatvā attano dasāhaparamatāya eva paricchindatīti attano gatikaṁ karoti.",
  "tika-vin01t23:46_3": "Tato uddhaṁ mūlacīvaranti ettha pana mūlacīvaranti paccattavacanaṁ.",
  "tika-vin01t23:46_4": "Vīsatimadivasato uddhañhi uppannaṁ paccāsācīvaraṁ dasāhaparamaṁ gantuṁ adatvā mūlacīvaraṁ attanā saddhiṁ",
  "tika-vin01t23:46_5": "karaṇasambandhatāmattena sakakālavasena paricchindatīti attano gatikaṁ karoti.",
  "tika-vin01t23:46_6": "Paccāsācīvare pana labhitvā visuṁ ṭhapentassa dasāhaṁ anatikkante natthi tappaccayā āpatti.",
  "tika-vin01t23:46_7": "Pāḷiyaṁ dasāhā kāretabbanti ettha dasāhāti karaṇatthe nissakkavacanaṁ,",
  "tika-vin01t23:46_8": "dasāhenāti attho.",
  "tika-vin01t23:46_9": "Pañcāhuppannetiādiṁ rassaṁ katvāpi paṭhanti.",
  "tika-vin01t23:46_10": "Ekavīse uppanne…pe…",
  "tika-vin01t23:46_11": "navāhā kāretabbantiādi paccāsācīvarassa uppannadivasaṁ ṭhapetvā vuttaṁ.",
  "tika-vin01t23:47_0": "Aññaṁ paccāsācīvaraṁ…pe…",
  "tika-vin01t23:47_1": "kāretabbanti idaṁ satiyā eva paccāsāya vuttanti veditabbaṁ.",
  "tika-vin01t23:47_2": "Sace pana ‘‘ito paṭṭhāya cīvaraṁ na labhissāmī’’ti paccāsā upacchinnā,",
  "tika-vin01t23:47_3": "mūlacīvarampi dasāhaṁ ce sampattaṁ,",
  "tika-vin01t23:47_4": "tadaheva adhiṭṭhātabbaṁ.",
  "tika-vin01t23:47_5": "Paccāsācīvarampi parikkhāracoḷaṁ adhiṭṭhātabbanti paṭhamataraṁ uppannaṁ visabhāgapaccāsācīvaraṁ sandhāya vadati.",
  "tika-vin01t23:47_6": "Aññamaññanti aññaṁ aññaṁ,",
  "tika-vin01t23:47_7": "ayameva vā pāṭho.",
  "tika-vin01t23:47_8": "Aṅgaṁ panettha paṭhamakathine vuttasadisameva.",
  "tika-vin01t23:47_9": "Kevalañhi tattha dasāhātikkamo,",
  "tika-vin01t23:47_10": "idha māsātikkamoti ayaṁ viseso.",
  "tika-vin01t23:48_0": "Tatiyakathinasikkhāpadavaṇṇanā niṭṭhitā.",
  "tika-vin01t23:49_0": "4. Purāṇacīvarasikkhāpadavaṇṇanā",
  "tika-vin01t23:50_0": "503.",
  "tika-vin01t23:50_1": "Catutthe bhattavissagganti pāḷipadassa bhattakiccanti attho veditabbo,",
  "tika-vin01t23:50_2": "‘‘bhattasaṁvidhāna’’ntipi keci.",
  "tika-vin01t23:50_3": "Tattha nāma tvanti imassapi so nāma tvanti attho veditabbo,",
  "tika-vin01t23:50_4": "‘‘tāya nāma tva’’nti keci.",
  "tika-vin01t23:51_0": "505.",
  "tika-vin01t23:51_1": "Pitā ca mātā ca pitaro,",
  "tika-vin01t23:51_2": "pitūnaṁ pitaro pitāmahā,",
  "tika-vin01t23:51_3": "tesaṁyeva yugo pitāmahayugo,",
  "tika-vin01t23:51_4": "tasmā yāva sattamā pitāmahayugā pitāmahadvandāti evamettha attho daṭṭhabbo.",
  "tika-vin01t23:51_5": "Evañhi pitāmahaggahaṇeneva mātāmahopi gahitoti.",
  "tika-vin01t23:51_6": "‘‘Yāva sattamā pitāmahayugā’’ti vacanato heṭṭhā ca uddhañca aṭṭhamayugo ñāti nāma na hoti.",
  "tika-vin01t23:51_7": "Desanāmukhameva cetanti pitāmahayugāti pitāmaha-ggahaṇaṁ desanāmukhaṁ pitāmahīmātāmahīādīnampi adhippetattā.",
  "tika-vin01t23:51_8": "Pitu mātā pitāmahī.",
  "tika-vin01t23:51_9": "Mātu pitā mātāmaho.",
  "tika-vin01t23:51_10": "Mātu mātā mātāmahī.",
  "tika-vin01t23:51_11": "Ettha kiñcāpi pañcasatasākiyānīnaṁ vasena bhikkhubhāve ṭhatvā parivattaliṅgāya bhikkhuniyā ca vasena ekatoupasampannā bhikkhunī labbhati,",
  "tika-vin01t23:51_12": "tathāpi pakatiniyāmeneva dassetuṁ ‘‘bhikkhunī nāma ubhatosaṅghe upasampannā’’ti vuttaṁ.",
  "tika-vin01t23:51_13": "‘‘Kappaṁ katvāti vacanato dinnakappameva pācittiyaṁ janetī’’ti vadanti.",
  "tika-vin01t23:51_14": "‘‘Purāṇacīvaraṁ nāma sakiṁ nivatthampi sakiṁ pārutampī’’ti idaṁ nidassanamattanti āha ‘‘antamaso paribhogasīsenā’’tiādi.",
  "tika-vin01t23:51_15": "‘‘Kāyena phusitvā paribhogoyeva paribhogo nāmā’’ti kurundiyaṁ adhippāyo.",
  "tika-vin01t23:52_0": "506.Kāyavikāraṁ katvāti idaṁ yāva ‘‘orato ṭhapetī’’ti padaṁ,",
  "tika-vin01t23:52_1": "tāva sabbapadesu sambandhitabbaṁ.",
  "tika-vin01t23:52_2": "Yathā sā ‘‘dhovāpetukāmo aya’’nti jānāti,",
  "tika-vin01t23:52_3": "evaṁ kāyavikāraṁ katvāti attho.",
  "tika-vin01t23:52_4": "‘‘Kāyavikāraṁ katvā’’ti vacanato kāyavācāhi kañci vikāraṁ akatvā hatthena hatthe dentassapi anāpatti.",
  "tika-vin01t23:52_5": "Antodvādasahatthe okāseti idaṁ visesanaṁ yathāsambhavaṁ yojetabbaṁ.",
  "tika-vin01t23:52_6": "Tathā hi hatthena hatthe dentassa pādamūle ca ṭhapetvā dentassa ‘‘antodvādasahatthe okāse’’ti idaṁ vattabbanti natthi aññathā asambhavato.",
  "tika-vin01t23:52_7": "Sati hi sambhave byabhicāre ca visesanaṁ sātthakaṁ hoti.",
  "tika-vin01t23:52_8": "Upari ‘‘khipatī’’tiādīni pana sandhāya idaṁ visesanaṁ vuttaṁ,",
  "tika-vin01t23:52_9": "tasmā antodvādasahatthe okāse ṭhatvā upari khipantassa aññassa hatthe pesentassa ca āpatti.",
  "tika-vin01t23:52_10": "Upacāraṁ pana muñcitvā kāyavācāhi vikāraṁ katvā āṇāpentassapi anāpatti.",
  "tika-vin01t23:52_11": "Upacāreti antodvādasahatthameva okāsaṁ vadati.",
  "tika-vin01t23:52_12": "Upacāraṁ muñcitvāti dvādasahatthūpacāraṁ muñcitvā.",
  "tika-vin01t23:53_0": "Ekena vatthunāti paṭhamaṁ katvā niṭṭhāpitaṁ sandhāya vuttaṁ.",
  "tika-vin01t23:53_1": "Rajane anāpattīti rajanaṁ paccāsīsantassapi ‘‘dhovitvā ānehī’’ti vuttattā anāpatti anāṇattiyā katattā.",
  "tika-vin01t23:53_2": "‘‘Avuttā dhovatī’’ti iminā ‘‘avuttā rajati,",
  "tika-vin01t23:53_3": "avuttā ākoṭetī’’ti idampi vuttameva hotīti āha –",
  "tika-vin01t23:53_4": "‘‘avuttā dhovatīti iminā lakkhaṇena anāpattī’’ti.",
  "tika-vin01t23:53_5": "Sambahulā āpattiyo āpajjatīti pācittiyena saddhiṁ dve dukkaṭāni āpajjati.",
  "tika-vin01t23:53_6": "Yathāvatthukamevāti nissaggiyamevāti attho.",
  "tika-vin01t23:53_7": "Pañca satāni parimāṇametāsanti pañcasatā.",
  "tika-vin01t23:54_0": "507.Cīvaraṁdhovāti…pe…",
  "tika-vin01t23:54_1": "āṇāpentassāti ettha tāya dhovanaṁ paccāsīsantassapi anāpatti.",
  "tika-vin01t23:54_2": "Purāṇacīvaratā,",
  "tika-vin01t23:54_3": "upacāre ṭhatvā aññātikāya bhikkhuniyā āṇāpanaṁ,",
  "tika-vin01t23:54_4": "tassā dhovanādīni cāti imānettha tīṇi aṅgāni.",
  "tika-vin01t23:55_0": "Purāṇacīvarasikkhāpadavaṇṇanā niṭṭhitā.",
  "tika-vin01t23:56_0": "5. Cīvarapaṭiggahaṇasikkhāpadavaṇṇanā",
  "tika-vin01t23:57_0": "508.",
  "tika-vin01t23:57_1": "Pañcame apaññatte sikkhāpadeti gaṇamhā ohīyanasikkhāpade apaññatte.",
  "tika-vin01t23:57_2": "Vihāravāranti vihārapaṭijagganavāraṁ.",
  "tika-vin01t23:57_3": "Koṭṭhāsasampattīti sakalā aṅgapaccaṅgasampatti.",
  "tika-vin01t23:57_4": "Sabbapariyantanti chaṭṭhassa aññacīvarassa abhāvā pañcannaṁ cīvarānaṁ ekamekaṁ sabbesaṁ pariyantanti sabbapariyantaṁ.",
  "tika-vin01t23:57_5": "Antaravāsakādīsu hi pañcasu ekamekaṁ aññassa chaṭṭhassa abhāvā pañcannaṁ antameva hoti.",
  "tika-vin01t23:57_6": "Athavā pañcasu cīvaresu ekamekaṁ attano aññassa dutiyassa abhāvā antameva hotīti sabbameva pariyantanti sabbapariyantaṁ,",
  "tika-vin01t23:57_7": "sabbaso vā pariyantanti sabbapariyantaṁ. Tenāha –",
  "tika-vin01t23:57_8": "‘‘aññaṁ…pe…",
  "tika-vin01t23:57_9": "natthī’’ti.",
  "tika-vin01t23:57_10": "Yathā tassa manoratho na pūratīti ‘‘sarīrapāripūriṁ passissāmī’’ti tassa uppanno manoratho yathā na pūrati.",
  "tika-vin01t23:57_11": "Evaṁ hatthataleyeva dassetvāti sarīraṁ adassetvāva dātabbacīvaraṁ hatthatale ‘‘handā’’ti dassetvā.",
  "tika-vin01t23:58_0": "510.Vihatthatāyāti vihatahatthatāya,",
  "tika-vin01t23:58_1": "agaṇatāya appaccayatāya appaṭisaraṇatāyāti vuttaṁ hoti.",
  "tika-vin01t23:58_2": "Samabhitunnattāti pīḷitattā.",
  "tika-vin01t23:58_3": "Parivattetabbaṁ parivattaṁ,",
  "tika-vin01t23:58_4": "parivattameva pārivattakaṁ,",
  "tika-vin01t23:58_5": "parivattetvā dīyamānanti attho.",
  "tika-vin01t23:59_0": "512.Upacāreti dvādasahatthūpacāraṁ sandhāya vadati.",
  "tika-vin01t23:59_1": "Upacāraṁ vā muñcitvā khipantīti dvādasahatthaṁ muñcitvā orato ṭhapenti,",
  "tika-vin01t23:59_2": "na purimasikkhāpade viya dvādasahatthabbhantareyevāti adhippāyo.",
  "tika-vin01t23:59_3": "Aññatra pārivattakāti yaṁ antamaso harītakakhaṇḍampi datvā vā dassāmīti ābhogaṁ katvā vā pārivattakaṁ gaṇhāti,",
  "tika-vin01t23:59_4": "taṁ ṭhapetvā.",
  "tika-vin01t23:59_5": "Acittakabhāvena na sametīti yathā aññātikāya ñātikasaññissa vematikassa ca gaṇhato acittakattā āpatti ,",
  "tika-vin01t23:59_6": "evamidhāpi ‘‘bhikkhuniyā santakaṁ ida’’nti ajānitvā gaṇhatopi āpattiyevāti adhippāyo.",
  "tika-vin01t23:59_7": "Vassāvāsikaṁ detīti puggalikaṁ katvā deti.",
  "tika-vin01t23:59_8": "Paṁsukūlaṁ attano atthāya ṭhapitabhāvaṁ jānitvā gaṇhantenapi aññassa santakaṁ gahitaṁ nāma na hotīti āha –",
  "tika-vin01t23:59_9": "‘‘sace pana saṅkārakūṭādīsū’’tiādi.",
  "tika-vin01t23:59_10": "Asāmikañhi paṁsukūlanti vuccati.",
  "tika-vin01t23:59_11": "Paṁsukūlaṁ adhiṭṭhahitvāti ‘‘asāmikaṁ ida’’nti saññaṁ uppādetvā.",
  "tika-vin01t23:59_12": "Evaṁ pana paṁsukūlasaññaṁ anuppādetvā gaṇhituṁ na vaṭṭati.",
  "tika-vin01t23:60_0": "513.Aññātikāya aññātikasaññīti tikapācittiyanti ettha iti-saddo ādiattho.",
  "tika-vin01t23:60_1": "Tīṇi parimāṇamassāti tikaṁ,",
  "tika-vin01t23:60_2": "tikañca taṁ pācittiyañcāti tikapācittiyaṁ,",
  "tika-vin01t23:60_3": "tīṇi pācittiyānīti attho.",
  "tika-vin01t23:61_0": "514.Pattatthavikādiṁ yaṁkiñcīti anadhiṭṭhānupagaṁ sandhāya vadati.",
  "tika-vin01t23:61_1": "‘‘Cīvaraṁ nāma channaṁ cīvarānaṁ aññataraṁ cīvaraṁ vikappanupagaṁ pacchima’’nti hi vuttattā adhiṭṭhānupagaṁ yaṁkiñci na vaṭṭati.",
  "tika-vin01t23:61_2": "Tenevāha –",
  "tika-vin01t23:61_3": "‘‘vikappanupagapacchimacīvarappamāṇa’’ntiādi.",
  "tika-vin01t23:61_4": "Yasmā bhisicchavi mahantāpi senāsanasaṅgahitattā cīvarasaṅkhyaṁ na gacchatīti neva adhiṭṭhānupagā na vikappanupagā ca,",
  "tika-vin01t23:61_5": "tasmā anadhiṭṭhānupagasāmaññato vuttaṁ.",
  "tika-vin01t23:61_6": "Sacepi mañcappamāṇā bhisicchavi hoti,",
  "tika-vin01t23:61_7": "vaṭṭatiyevāti.",
  "tika-vin01t23:61_8": "Ko pana vādo pattatthavikādīsūti mahatiyāpi tāva bhisicchaviyā anadhiṭṭhānupagattā anāpatti,",
  "tika-vin01t23:61_9": "tato khuddakataresu anadhiṭṭhānupagesu pattatthavikādīsu kimeva vattabbanti adhippāyo.",
  "tika-vin01t23:61_10": "Paṭiggahaṇaṁ kiriyā,",
  "tika-vin01t23:61_11": "aparivattanaṁ akiriyā.",
  "tika-vin01t23:61_12": "Vikappanupagacīvaratā,",
  "tika-vin01t23:61_13": "pārivattakābhāvo,",
  "tika-vin01t23:61_14": "aññātikāya hatthato gahaṇanti imānettha tīṇi aṅgāni.",
  "tika-vin01t23:62_0": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin01t23:63_0": "6. Aññātakaviññattisikkhāpadavaṇṇanā",
  "tika-vin01t23:64_0": "515.",
  "tika-vin01t23:64_1": "Chaṭṭhe patikiṭṭhoti nihīno,",
  "tika-vin01t23:64_2": "lāmakoti attho.",
  "tika-vin01t23:64_3": "Lolajātikoti lolasabhāvo.",
  "tika-vin01t23:64_4": "Paṭuyeva paṭṭo.",
  "tika-vin01t23:64_5": "Tenāha ‘‘cheko’’tiādi.",
  "tika-vin01t23:64_6": "Kismiṁ viyāti ettha ‘‘kismiṁ viyā’’ti nipātavasena samānatthaṁ ‘‘kiṁsu viyā’’ti nipātapadanti āha ‘‘kiṁsu viyā’’ti,",
  "tika-vin01t23:64_7": "kiṁ viyāti attho,",
  "tika-vin01t23:64_8": "dukkhaṁ viyāti adhippāyo.",
  "tika-vin01t23:64_9": "Tenāha ‘‘kileso viyā’’tiādi.",
  "tika-vin01t23:64_10": "Dhammavasena upacāravasena nimantanā dhammanimantanāti pāḷipadassa attho veditabbo.",
  "tika-vin01t23:64_11": "Sace pana ‘‘vadeyyātha, bhante,",
  "tika-vin01t23:64_12": "yenattho’’ti idaṁ saccameva vuttaṁ siyā,",
  "tika-vin01t23:64_13": "pavāritoyeva hoti.",
  "tika-vin01t23:64_14": "Yasmā pana pavāretvāpi adātukāmo appavāritaṭṭhāneyeva tiṭṭhati,",
  "tika-vin01t23:64_15": "tasmā bhagavā pavāritāpavāritabhāvaṁ avicāretvā ‘‘ñātako te, upananda,",
  "tika-vin01t23:64_16": "aññātako’’ti ñātakaaññātakabhāvaṁyeva vicāresi.",
  "tika-vin01t23:64_17": "Musiṁsūti vilumpiṁsu.",
  "tika-vin01t23:65_0": "517.Anupubbakathāti anupubbena vinicchayakathā.",
  "tika-vin01t23:65_1": "Sesaparikkhārānaṁ saddhivihārikehi gahitattā nivāsanapārupanamattameva avasiṭṭhanti āha ‘‘nivāsanapārupanamattaṁyeva haritvā’’ti.",
  "tika-vin01t23:65_2": "Saddhivihārikānaṁ tāva āgamanassa vā anāgamanassa vā ajānanatāya vuttaṁ ‘‘therehi neva tāva…pe…",
  "tika-vin01t23:65_3": "bhañjitabba’’nti.",
  "tika-vin01t23:65_4": "Paresampi atthāya labhantīti attano cīvaraṁ dadamānā sayaṁ sākhābhaṅgena paṭicchādentīti tesaṁ atthāyapi bhañjituṁ labhanti.",
  "tika-vin01t23:65_5": "‘‘Tiṇena vā paṇṇena vā paṭicchādetvā āgantabba’’nti vacanato īdisesu bhūtagāmapātabyatāpi anuññātāyeva hotīti āha –",
  "tika-vin01t23:65_6": "‘‘neva bhūtagāmapātabyatāya pācittiyaṁ hotī’’ti.",
  "tika-vin01t23:65_7": "Na tesaṁ dhāraṇe dukkaṭanti tesaṁ titthiyaddhajānaṁ dhāraṇepi dukkaṭaṁ natthi.",
  "tika-vin01t23:66_0": "Yāni ca nesaṁ vatthāni dentīti sambandho.",
  "tika-vin01t23:66_1": "Therānaṁ sayameva dinnattā vuttaṁ ‘‘acchinnacīvaraṭṭhāne ṭhitattā’’ti.",
  "tika-vin01t23:66_2": "Yadi laddhiṁ gaṇhāti,",
  "tika-vin01t23:66_3": "titthiyapakkantako nāma hoti,",
  "tika-vin01t23:66_4": "tasmā vuttaṁ ‘‘laddhiṁ aggahetvā’’ti.",
  "tika-vin01t23:66_5": "‘‘No ce hoti saṅghassa vihāracīvaraṁ vā…pe…",
  "tika-vin01t23:66_6": "āpatti dukkaṭassā’’ti iminā antarāmagge paviṭṭhavihārato nikkhamitvā aññattha attano abhirucitaṭṭhānaṁ gacchantassa dukkaṭaṁ vuttaṁ.",
  "tika-vin01t23:66_7": "Iminā ca ‘‘yaṁ āvāsaṁ paṭhamaṁ upagacchatī’’ti vuttaṁ antarāmagge ṭhitavihārampi sace naggo hutvā gacchati,",
  "tika-vin01t23:66_8": "dukkaṭamevāti veditabbaṁ.",
  "tika-vin01t23:66_9": "Yadi evaṁ tattha kasmā na vuttanti ce?",
  "tika-vin01t23:66_10": "Anokāsattā.",
  "tika-vin01t23:66_11": "Tattha hi ‘‘anujānāmi,",
  "tika-vin01t23:66_12": "bhikkhave,",
  "tika-vin01t23:66_13": "acchinnacīvarassa vā…pe…",
  "tika-vin01t23:66_14": "cīvaraṁ viññāpetu’’nti iminā sambandhena saṅghikampi cīvaraṁ nivāsetuṁ pārupituñca anujānanto ‘‘yaṁ āvāsaṁ paṭhamaṁ…pe…",
  "tika-vin01t23:66_15": "gahetvā pārupitu’’nti āha,",
  "tika-vin01t23:66_16": "tasmā tattha anokāsattā dukkaṭaṁ na vuttaṁ.",
  "tika-vin01t23:67_0": "Vihāracīvaranti senāsanacīvaraṁ.",
  "tika-vin01t23:67_1": "Cimilikāhīti paṭapilotikāhi.",
  "tika-vin01t23:67_2": "Tassa uparīti bhūmattharaṇassa upari.",
  "tika-vin01t23:67_3": "Videsagatenāti aññaṁ cīvaraṁ alabhitvā videsagatena.",
  "tika-vin01t23:67_4": "Ekasmiṁ…pe…",
  "tika-vin01t23:67_5": "ṭhapetabbanti ettha ‘‘lesena gahetvā agatattā ṭhapentena ca saṅghikaparibhogeneva ṭhapitattā aññasmiṁ",
  "tika-vin01t23:67_6": "senāsane niyamitampi aññattha ṭhapetuṁ vaṭṭatī’’ti vadanti.",
  "tika-vin01t23:67_7": "Paribhogenevāti aññaṁ cīvaraṁ alabhitvā paribhuñjanena.",
  "tika-vin01t23:68_0": "519-521.Paribhogajiṇṇanti yathā tena cīvarena sarīraṁ paṭicchādetuṁ na sakkā,",
  "tika-vin01t23:68_1": "evaṁ jiṇṇaṁ.",
  "tika-vin01t23:68_2": "Kappiyavohārenāti kayavikkayāpattito mocanatthaṁ vuttaṁ.",
  "tika-vin01t23:68_3": "‘‘Viññāpentassā’’ti imasseva atthaṁ vibhāveti ‘‘cetāpentassa parivattāpentassā’’ti.",
  "tika-vin01t23:68_4": "Attano dhanena hi viññāpanaṁ nāma parivattanamevāti adhippāyo.",
  "tika-vin01t23:68_5": "Saṅghavasena pavāritānaṁ viññāpane vattaṁ dasseti ‘‘pamāṇameva vaṭṭatī’’ti.",
  "tika-vin01t23:68_6": "Saṅghavasena hi pavārite sabbesaṁ sādhāraṇattā adhikaṁ viññāpetuṁ na vaṭṭati.",
  "tika-vin01t23:68_7": "Yaṁ yaṁ pavāretīti yaṁ yaṁ cīvarādiṁ dassāmīti pavāreti.",
  "tika-vin01t23:68_8": "Viññāpanakiccaṁ natthīti vinā viññattiyā dīyamānattā viññāpetvā kiṁ karissatīti adhippāyo.",
  "tika-vin01t23:68_9": "Aññassatthāyāti etthāpi ‘‘ñātakānaṁ pavāritāna’’nti idaṁ anuvattatiyevāti āha ‘‘attano ñātakapavārite’’tiādi.",
  "tika-vin01t23:68_10": "Vikappanupagacīvaratā,",
  "tika-vin01t23:68_11": "samayābhāvo,",
  "tika-vin01t23:68_12": "aññātakaviññatti,",
  "tika-vin01t23:68_13": "tāya ca paṭilābhoti imānettha cattāri aṅgāni.",
  "tika-vin01t23:69_0": "Aññātakaviññattisikkhāpadavaṇṇanā niṭṭhitā.",
  "tika-vin01t23:70_0": "7. Tatuttarisikkhāpadavaṇṇanā",
  "tika-vin01t23:71_0": "522. Sattame pāḷiyaṁ paggāhikasālanti dussavāṇijakānaṁ āpaṇaṁ. ‘‘Paggāhitasāla’’ntipi paṭhanti.",
  "tika-vin01t23:72_0": "523-524.Abhītiupasaggoti tassa visesatthābhāvaṁ dasseti.",
  "tika-vin01t23:72_1": "Tenāha ‘‘haritunti attho’’ti.",
  "tika-vin01t23:72_2": "Vara-saddassa icchāyaṁ vattamānattā āha ‘‘icchāpeyyā’’ti.",
  "tika-vin01t23:72_3": "Daṭṭhu khematoti ettha gāthābandhavasena anunāsikalopo daṭṭhabbo.",
  "tika-vin01t23:72_4": "Saantaranti antaravāsakasahitaṁ.",
  "tika-vin01t23:72_5": "Uttaranti uttarāsaṅgaṁ.",
  "tika-vin01t23:72_6": "Assa cīvarassāti sāditabbacīvarassa.",
  "tika-vin01t23:72_7": "Acchinnasabbacīvarenāti acchinnāni sabbāni tīṇi cīvarāni assāti acchinnasabbacīvaro,",
  "tika-vin01t23:72_8": "tenāti attho.",
  "tika-vin01t23:72_9": "Yassa hi acchindanasamaye tīṇi cīvarāni sannihitāni honti,",
  "tika-vin01t23:72_10": "tāni sabbāni acchinnānīti so ‘‘acchinnasabbacīvaro’’ti vuccati.",
  "tika-vin01t23:72_11": "Teneva ‘‘acchinnasabbacīvarena ticīvarakenā’’ti vuttaṁ.",
  "tika-vin01t23:72_12": "Ticīvarakenāti hi acchindanasamaye ticīvarassa sannihitabhāvaṁ sandhāya vuttaṁ,",
  "tika-vin01t23:72_13": "na pana vinayatecīvarikabhāvaṁ dhutaṅgatecīvarikabhāvaṁ vā sandhāya.",
  "tika-vin01t23:72_14": "Evaṁ paṭipajjitabbanti ‘‘santaruttaraparamaṁ tena bhikkhunā tato cīvaraṁ sāditabba’’nti vuttavidhinā paṭipajjitabbaṁ.",
  "tika-vin01t23:72_15": "Aññenāti acchinnaasabbacīvarena.",
  "tika-vin01t23:72_16": "Yassa tīsu cīvaresu ekaṁ vā dve vā cīvarāni acchinnāni honti,",
  "tika-vin01t23:72_17": "tenāti attho.",
  "tika-vin01t23:72_18": "Aññathāpīti ‘‘santaruttaraparama’’nti vuttavidhānato aññathāpi.",
  "tika-vin01t23:72_19": "Yassa hi tīsu dve cīvarāni acchinnāni honti,",
  "tika-vin01t23:72_20": "ekaṁ sāditabbaṁ.",
  "tika-vin01t23:72_21": "Ekasmiṁ acchinne na sāditabbanti na tassa santaruttaraparamasādiyanaṁ sambhavati,",
  "tika-vin01t23:72_22": "ayameva ca attho padabhājanena vibhāvito.",
  "tika-vin01t23:72_23": "Tenāha ‘‘taṁ vibhāgaṁ dassetu’’nti.",
  "tika-vin01t23:73_0": "Keci pana ‘‘ticīvarakenāti vuttattā ticīvaraṁ parikkhāracoḷavasena adhiṭṭhahitvā paribhuñjato tasmiṁ naṭṭhe bahūnipi gahetuṁ labhatī’’ti vadanti,",
  "tika-vin01t23:73_1": "taṁ na gahetabbaṁ.",
  "tika-vin01t23:73_2": "Padabhājanassa hi adhippāyaṁ dassentena yasmā pana ‘‘acchinnasabbacīvarena…pe…",
  "tika-vin01t23:73_3": "taṁ vibhāgaṁ dassetu’’nti vuttaṁ,",
  "tika-vin01t23:73_4": "padabhājane ca na tādiso attho upalabbhati,",
  "tika-vin01t23:73_5": "tasmā taṁ na gahetabbameva.",
  "tika-vin01t23:73_6": "Yampi mātikāṭṭhakathāyaṁ (kaṅkhā. aṭṭha.",
  "tika-vin01t23:73_7": "tatuttarisikkhāpadavaṇṇanā) vuttaṁ ‘‘yassa adhiṭṭhitacīvarassa tīṇi naṭṭhānī’’ti,",
  "tika-vin01t23:73_8": "tatthāpi adhiṭṭhitaggahaṇaṁ sarūpakathanamattanti gahetabbaṁ,",
  "tika-vin01t23:73_9": "na pana ticīvarādhiṭṭhānena adhiṭṭhitacīvarassevāti evamattho gahetabbo pāḷiyaṁ aṭṭhakathāyañca tathā atthassa asambhavato.",
  "tika-vin01t23:73_10": "Na hi ticīvarādhiṭṭhānena adhiṭṭhitacīvarasseva idaṁ sikkhāpadaṁ paññattanti sakkā viññātuṁ.",
  "tika-vin01t23:73_11": "Purimasikkhāpadena hi acchinnacīvarassa aññātakaviññattiyā anuññātattā pamāṇaṁ ajānitvā viññāpanavatthusmiṁ",
  "tika-vin01t23:73_12": "pamāṇato sādiyanaṁ anujānantena bhagavatā idaṁ sikkhāpadaṁ paññattaṁ,",
  "tika-vin01t23:73_13": "tasmā ‘‘parikkhāracoḷikassa bahumpi sādituṁ vaṭṭatī’’ti ayamattho neva pāḷiyā sameti,",
  "tika-vin01t23:73_14": "na ca bhagavato adhippāyaṁ anulometi.",
  "tika-vin01t23:74_0": "Yassa tīṇi naṭṭhāni,",
  "tika-vin01t23:74_1": "tena dve sāditabbānīti ettha yassa ticīvarato adhikampi cīvaraṁ aññattha ṭhitaṁ atthi,",
  "tika-vin01t23:74_2": "tadātassa cīvarassa alabbhanīyabhāvato tenapi sādituṁ vaṭṭatīti veditabbaṁ.",
  "tika-vin01t23:74_3": "Pakatiyāva santaruttarena caratīti sāsaṅkasikkhāpadavasena vā avippavāsasammutivasena vā tatiyassa alābhena vā carati.",
  "tika-vin01t23:74_4": "‘‘Dve naṭṭhānī’’ti adhikārattā vuttaṁ ‘‘dve sāditabbānī’’ti.",
  "tika-vin01t23:74_5": "Ekaṁ sādiyanteneva samo bhavissatīti tiṇṇaṁ cīvarānaṁ dvīsu naṭṭhesu ekaṁ sādiyantena samo bhavissati ubhinnampi santaruttaraparamatāya avaṭṭhānato.",
  "tika-vin01t23:74_6": "Yassa ekaṁyeva hotīti aññena kenaci kāraṇena vinaṭṭhasesacīvaraṁ sandhāya vuttaṁ.",
  "tika-vin01t23:75_0": "526.",
  "tika-vin01t23:75_1": "‘‘Sesakaṁ tuyheva hotūti dentī’’ti vuttattā ‘‘pamāṇayuttaṁ gaṇhissāma,",
  "tika-vin01t23:75_2": "sesakaṁ āharissāmā’’ti vatvā gahetvā gamanasamayepi ‘‘sesakampi tumhākaññeva hotū’’ti vadanti,",
  "tika-vin01t23:75_3": "laddhakappiyameva.",
  "tika-vin01t23:75_4": "Pavāritānanti acchinnakālato pubbeyeva pavāritānaṁ.",
  "tika-vin01t23:75_5": "Pāḷiyā na sametīti santaruttaraparamato uttari sādiyane anāpattidassanatthaṁ ‘‘anāpatti ñātakānaṁ pavāritāna’’nti vuttattā na sameti.",
  "tika-vin01t23:75_6": "Santaruttaraparamaṁ sādiyantassa hi āpattippasaṅgoyeva natthi,",
  "tika-vin01t23:75_7": "sati ca sikkhāpadena āpattippasaṅge anāpatti yuttā dassetunti adhippāyo.",
  "tika-vin01t23:75_8": "Keci pana ‘‘pamāṇameva vaṭṭatīti idaṁ sallekhadassanatthaṁ vutta’’nti vadanti.",
  "tika-vin01t23:76_0": "Yasmā panidaṁ…pe…",
  "tika-vin01t23:76_1": "na vuttanti etthāyamadhippāyo –",
  "tika-vin01t23:76_2": "‘‘aññassatthāyā’’ti vuccamāne aññesaṁ atthāya pamāṇaṁ atikkamitvāpi gaṇhituṁ vaṭṭatīti āpajjati,",
  "tika-vin01t23:76_3": "tañca aññassatthāya viññāpanavatthusmiṁ paññattattā vatthunā saṁsandiyamānaṁ na sameti.",
  "tika-vin01t23:76_4": "Na hi yaṁ vatthuṁ nissāya sikkhāpadaṁ paññattaṁ,",
  "tika-vin01t23:76_5": "tasmiṁyeva anāpattivacanaṁ yuttanti.",
  "tika-vin01t23:76_6": "Gaṇṭhipadesu pana tīsupi ‘‘imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṁ okāsoyeva natthi,",
  "tika-vin01t23:76_7": "tasmā na vutta’’nti kathitaṁ.",
  "tika-vin01t23:76_8": "Idha ‘‘aññassatthāyā’’ti avuttattā aññesaṁ atthāya ñātakapavāritesu adhikaṁ viññāpentassa āpattīti ce? Na,",
  "tika-vin01t23:76_9": "tattha purimasikkhāpadeneva anāpattisiddhito.",
  "tika-vin01t23:76_10": "Tatuttaritā,",
  "tika-vin01t23:76_11": "acchinnādikāraṇatā,",
  "tika-vin01t23:76_12": "aññātakaviññatti,",
  "tika-vin01t23:76_13": "tāya ca paṭilābhoti imānettha cattāri aṅgāni.",
  "tika-vin01t23:77_0": "Tatuttarisikkhāpadavaṇṇanā niṭṭhitā.",
  "tika-vin01t23:78_0": "8. Paṭhamaupakkhaṭasikkhāpadavaṇṇanā",
  "tika-vin01t23:79_0": "527. Aṭṭhame api mayyāti pāṭhepi soyevattho. Ayyāti pana bahuvacanena āmantanaṁ kataṁ.",
  "tika-vin01t23:80_0": "528-529.Apadissāti ‘‘itthannāmassa bhikkhuno dassāmī’’ti evaṁ apadisitvā.",
  "tika-vin01t23:80_1": "Paccayaṁ katvāti kāraṇaṁ katvā.",
  "tika-vin01t23:80_2": "Uddissāti ettha yo kattāti ‘‘uddissā’’ti iminā vuttauddisanakiriyāya yo kattā.",
  "tika-vin01t23:80_3": "Cīvaraṁ cetāpenti parivattenti etenāti cīvaracetāpannaṁ.",
  "tika-vin01t23:80_4": "Na-kārāgamaṁ katvā cīvaracetāpannanti vuttaṁ,",
  "tika-vin01t23:80_5": "‘‘cīvaracetāpana’’ntipi paṭhanti.",
  "tika-vin01t23:80_6": "Pacuravohāravasenāti yebhuyyavohāravasena.",
  "tika-vin01t23:80_7": "Yebhuyyavasena hi gharasāmikaṁ daṭṭhukāmā tassa gharaṁ gacchantīti tatheva bahulaṁ vohāro.",
  "tika-vin01t23:80_8": "Byañjanamattamevāti attho netabbo natthīti adhippāyo.",
  "tika-vin01t23:81_0": "531.Samakepi pana anāpattīti yadagghanakaṁ so dātukāmo hoti,",
  "tika-vin01t23:81_1": "tadagghanake anāpatti mūlaṁ vaḍḍhetvā adhikavidhānaṁ anāpannattā.",
  "tika-vin01t23:81_2": "Ettha ca ‘‘dātukāmomhī’’ti attano santike avuttepi dātukāmataṁ sutvā yadagghanakaṁ so dātukāmo hoti,",
  "tika-vin01t23:81_3": "tadagghanakaṁ āharāpetuṁ vaṭṭati.",
  "tika-vin01t23:81_4": "Agghavaḍḍhanakañhi idaṁ sikkhāpadanti ettha agghavaḍḍhanaṁ etassa atthīti agghavaḍḍhanakaṁ,",
  "tika-vin01t23:81_5": "agghavaḍḍhanaṁ sandhāya idaṁ sikkhāpadaṁ paññattanti adhippāyo.",
  "tika-vin01t23:81_6": "Cīvaraṁ dehīti saṅghāṭiādīsu yaṁkiñci cīvaraṁ sandhāya vadati.",
  "tika-vin01t23:81_7": "Cīvare bhiyyokamyatā,",
  "tika-vin01t23:81_8": "aññātakaviññatti,",
  "tika-vin01t23:81_9": "tāya ca paṭilābhoti imānettha tīṇi aṅgāni.",
  "tika-vin01t23:82_0": "Paṭhamaupakkhaṭasikkhāpadavaṇṇanā niṭṭhitā.",
  "tika-vin01t23:83_0": "532. Dutiyaupakkhaṭe vattabbaṁ natthi.",
  "tika-vin01t23:84_0": "10. Rājasikkhāpadavaṇṇanā",
  "tika-vin01t23:85_0": "537-539.",
  "tika-vin01t23:85_1": "Rājasikkhāpade pana ‘‘ajjaṇho’’ti pāṭhe ‘‘ajjuṇho’’tipi paṭhanti.",
  "tika-vin01t23:85_2": "Bhogoti bhuñjitabbo.",
  "tika-vin01t23:85_3": "Yaṁ vuttaṁ mātikāṭṭhakathāyaṁ ‘‘iminā cīvaracetāpannena cīvaraṁ cetāpetvā itthannāmaṁ bhikkhuṁ cīvarena",
  "tika-vin01t23:85_4": "acchādehīti idaṁ āgamanasuddhiṁ dassetuṁ vuttaṁ.",
  "tika-vin01t23:85_5": "Sace hi ‘idaṁ itthannāmassa bhikkhuno dehī’ti peseyya,",
  "tika-vin01t23:85_6": "āgamanassa asuddhattā akappiyavatthuṁ ārabbha bhikkhunā kappiyakārakopi niddisitabbo na bhaveyyā’’ti,",
  "tika-vin01t23:85_7": "tattha āgamanassa suddhiyā vā asuddhiyā vā visesappayojanaṁ na dissati.",
  "tika-vin01t23:85_8": "Satipi hi āgamanassa asuddhabhāve dūto attano kusalatāya kappiyavohārena vadati,",
  "tika-vin01t23:85_9": "‘‘kappiyakārako na niddisitabbo’’ti idaṁ natthi,",
  "tika-vin01t23:85_10": "na ca dūtena kappiyavohāravasena vutte dāyakena idaṁ kathaṁ pesitanti īdisī vicāraṇā upalabbhati,",
  "tika-vin01t23:85_11": "avicāretvā ca taṁ na sakkā jānituṁ,",
  "tika-vin01t23:85_12": "yadi pana āgamanassa asuddhattā kappiyakārako niddisitabbo na bhaveyya,",
  "tika-vin01t23:85_13": "cīvarānaṁ atthāya dūtassa hatthe akappiyavatthusmiṁ pesite sabbattha dāyakena kathaṁ pesitanti pucchitvāva kappiyakārako niddisitabbo bhaveyya.",
  "tika-vin01t23:85_14": "Tasmā asatipi āgamanasuddhiyaṁ sace so dūto attano kusalatāya kappiyavohāravasena vadati,",
  "tika-vin01t23:85_15": "dūtasseva vacanaṁ gahetabbaṁ.",
  "tika-vin01t23:85_16": "Yadi hi āgamanasuddhiyevettha pamāṇaṁ,",
  "tika-vin01t23:85_17": "mūlasāmikena kappiyavohāravasena pesitassa dūtassa akappiyavohāravasena vadatopi kappiyakārako niddisitabbo bhaveyya,",
  "tika-vin01t23:85_18": "tasmā sabbattha dūtavacanameva pamāṇanti gahetabbaṁ.",
  "tika-vin01t23:86_0": "Iminā cīvaracetāpannenātiādinā pana imamatthaṁ dasseti –",
  "tika-vin01t23:86_1": "kappiya vasena āgatampi cīvaramūlaṁ īdisena dūtavacanena akappiyaṁ hoti,",
  "tika-vin01t23:86_2": "tasmā taṁ paṭikkhipitabbanti.",
  "tika-vin01t23:86_3": "Tenevāha –",
  "tika-vin01t23:86_4": "‘‘tena bhikkhunā so dūto evamassa vacanīyo’’tiādi. Suvaṇṇaṁ, rajataṁ, kahāpaṇo,",
  "tika-vin01t23:86_5": "māsakoti imāni hi cattāri nissaggiyavatthūni, muttā, maṇi, veḷuriyo, saṅkho, silā, pavāḷaṁ,",
  "tika-vin01t23:86_6": "lohitaṅko,",
  "tika-vin01t23:86_7": "masāragallaṁ,",
  "tika-vin01t23:86_8": "satta dhaññāni,",
  "tika-vin01t23:86_9": "dāsidāsaṁ, khettaṁ, vatthu,",
  "tika-vin01t23:86_10": "pupphārāmaphalārāmādayoti imāni dukkaṭavatthūni ca attano vā cetiyasaṅghagaṇapuggalānaṁ vā atthāya sampaṭicchituṁ na vaṭṭanti,",
  "tika-vin01t23:86_11": "tasmā taṁ sādituṁ na vaṭṭatīti dassanatthaṁ ‘‘na kho mayaṁ, āvuso,",
  "tika-vin01t23:86_12": "cīvaracetāpannaṁ paṭiggaṇhāmā’’ti vuttaṁ,",
  "tika-vin01t23:86_13": "‘‘cīvarañca kho mayaṁ paṭiggaṇhāmā’’ti idaṁ pana attānaṁ uddissa ābhatattā vattuṁ vaṭṭati,",
  "tika-vin01t23:86_14": "tasmā vuttaṁ.",
  "tika-vin01t23:86_15": "‘‘Veyyāvaccakaro niddisitabbo’’ti idaṁ ‘‘atthi panāyasmato koci veyyāvaccakaro’’ti kappiyavacanena vuttattā anuññātaṁ.",
  "tika-vin01t23:86_16": "Sace pana dūto ‘‘ko imaṁ gaṇhātī’’ti vā ‘‘kassa demī’’ti vā vadati,",
  "tika-vin01t23:86_17": "na niddisitabbo.",
  "tika-vin01t23:86_18": "‘‘Ārāmiko vā upāsako vā’’ti idaṁ sāruppatāya vuttaṁ,",
  "tika-vin01t23:86_19": "ṭhapetvā pana pañca sahadhammike yo koci kappiyakārako vaṭṭati.",
  "tika-vin01t23:86_20": "‘‘Eso kho, āvuso,",
  "tika-vin01t23:86_21": "bhikkhūnaṁ veyyāvaccakaro’’ti idaṁ bhikkhussa kappiyavacanadassanatthaṁ vuttaṁ.",
  "tika-vin01t23:86_22": "Evameva hi vattabbaṁ,",
  "tika-vin01t23:86_23": "‘‘etassa dehī’’tiādi na vattabbaṁ.",
  "tika-vin01t23:86_24": "So vā cetāpessati vāti ettha eko vā-saddo padapūraṇo,",
  "tika-vin01t23:86_25": "‘‘saññatto so mayā’’tiādi pana dūtena evaṁ ārociteyeva taṁ codetuṁ vaṭṭati,",
  "tika-vin01t23:86_26": "nevāssa hatthe datvā gatamattakāraṇenāti dassanatthaṁ vuttaṁ.",
  "tika-vin01t23:87_0": "Etānihi vacanāni…pe…",
  "tika-vin01t23:87_1": "na vattabboti ettha ‘‘evaṁ vadanto paṭikkhittassa katattā vattabhede dukkaṭaṁ āpajjati,",
  "tika-vin01t23:87_2": "codanā pana hotiyevā’’ti mahāgaṇṭhipade majjhimagaṇṭhipade ca vuttaṁ.",
  "tika-vin01t23:87_3": "Uddiṭṭhacodanāparicchedaṁ dassetvāti ‘‘dutiyampi vattabbo’’tiādinā dassetvā.",
  "tika-vin01t23:87_4": "Pucchiyamānoti ettha pucchiyamānenāti attho gahetabboti āha ‘‘karaṇatthe paccattavacana’’nti.",
  "tika-vin01t23:87_5": "Āgatakāraṇaṁ bhañjatīti āgatakāraṇaṁ vināseti.",
  "tika-vin01t23:88_0": "Ettha keci vadanti ‘‘āgatakāraṇaṁ nāma cīvaraggahaṇaṁ,",
  "tika-vin01t23:88_1": "taṁ bhañjatīti vuttattā puna taṁ cīvaraṁ yena kenaci ākārena gahetuṁ na vaṭṭatī’’ti.",
  "tika-vin01t23:88_2": "Keci pana ‘‘āgatakāraṇaṁ nāma kāyavācāhi codanā,",
  "tika-vin01t23:88_3": "taṁ bhañjatīti vuttattā puna taṁ yena kenaci ākārena codetuṁ na labhati.",
  "tika-vin01t23:88_4": "Sace sayameva deti,",
  "tika-vin01t23:88_5": "mūlasāmiko vā dāpeti,",
  "tika-vin01t23:88_6": "gahetuṁ vaṭṭatī’’ti vadanti.",
  "tika-vin01t23:88_7": "Apare pana ‘‘āgatakāraṇaṁ nāma ṭhānaṁ,",
  "tika-vin01t23:88_8": "taṁ bhañjatīti vuttattā yathā ‘attho me, āvuso,",
  "tika-vin01t23:88_9": "cīvarenā’ti ekāya codanāya dve ṭhānāni bhañjati,",
  "tika-vin01t23:88_10": "evamidhāpi sace āsane nisīdati,",
  "tika-vin01t23:88_11": "ekāya nisajjāya dve ṭhānāni bhañjati.",
  "tika-vin01t23:88_12": "Āmisaṁ ce paṭiggaṇhāti,",
  "tika-vin01t23:88_13": "ekena paṭiggahaṇena dve ṭhānāni bhañjati.",
  "tika-vin01t23:88_14": "Dhammaṁ ce bhāsati,",
  "tika-vin01t23:88_15": "dhammadesanāsikkhāpade vuttaparicchedāya ekāya vācāya dve ṭhānāni bhañjatī’’ti vadanti.",
  "tika-vin01t23:88_16": "Imesaṁ pana sabbesampi vādaṁ ‘‘ayutta’’nti paṭikkhipitvā tīsupi gaṇṭhipadesu idaṁ vuttaṁ ‘‘āgatakāraṇaṁ nāma ṭhānameva,",
  "tika-vin01t23:88_17": "tasmā ‘na kattabba’nti vāritassa katattā nisajjādīsu katesu chasu ṭhānesu ekaṁ ṭhānaṁ bhañjatī’’ti.",
  "tika-vin01t23:89_0": "Tatratatra ṭhāne tiṭṭhatīti idaṁ codakassa ṭhitaṭṭhānato apakkamma tatra tatra uddissa ṭhānaṁyeva sandhāya vuttaṁ.",
  "tika-vin01t23:89_1": "‘‘Sāmaṁ vā gantabbaṁ,",
  "tika-vin01t23:89_2": "dūto vā pāhetabbo’’ti idaṁ sabhāvato codetuṁ anicchantenapi kātabbamevāti vadanti.",
  "tika-vin01t23:89_3": "Mukhaṁ vivaritvā sayameva kappiyakārakattaṁ upagatoti mukhavevaṭikakappiyakārako.",
  "tika-vin01t23:89_4": "Avicāretukāmatāyāti imasmiṁ pakkhe ‘‘natthamhākaṁ kappiyakārako’’ti idaṁ ‘‘tādisaṁ karonto kappiyakārako natthī’’ti iminā adhippāyena vuttaṁ.",
  "tika-vin01t23:90_0": "‘‘Meṇḍakasikkhāpade vuttanayena paṭipajjitabba’’nti vatvā idāni taṁ meṇḍakasikkhāpadaṁ dassento ‘‘vuttañheta’’ntiādimāha.",
  "tika-vin01t23:90_1": "Idameva hi ‘‘santi,",
  "tika-vin01t23:90_2": "bhikkhave,",
  "tika-vin01t23:90_3": "saddhā pasannā’’tiādivacanaṁ bhesajjakkhandhake meṇḍakavatthusmiṁ (mahāva.",
  "tika-vin01t23:90_4": "299) vuttattā ‘‘meṇḍakasikkhāpada’’nti vuttaṁ.",
  "tika-vin01t23:90_5": "Tattha hi meṇḍakena nāma seṭṭhinā –",
  "tika-vin01t23:91_0": "‘‘Santi , bhante,",
  "tika-vin01t23:91_1": "maggā kantārā appodakā appabhakkhā,",
  "tika-vin01t23:91_2": "na sukarā apātheyyena gantuṁ, sādhu, bhante,",
  "tika-vin01t23:91_3": "bhagavā bhikkhūnaṁ pātheyyaṁ anujānātū’’ti –",
  "tika-vin01t23:92_0": "Yācitena bhagavatā –",
  "tika-vin01t23:93_0": "‘‘Anujānāmi,",
  "tika-vin01t23:93_1": "bhikkhave,",
  "tika-vin01t23:93_2": "pātheyyaṁ pariyesituṁ.",
  "tika-vin01t23:93_3": "Taṇḍulo taṇḍulatthikena,",
  "tika-vin01t23:93_4": "muggo muggatthikena,",
  "tika-vin01t23:93_5": "māso māsatthikena,",
  "tika-vin01t23:93_6": "loṇaṁ loṇatthikena,",
  "tika-vin01t23:93_7": "guḷo guḷatthikena,",
  "tika-vin01t23:93_8": "telaṁ telatthikena,",
  "tika-vin01t23:93_9": "sappi sappitthikenā’’ti –",
  "tika-vin01t23:94_0": "Vatvā idaṁ vuttaṁ –",
  "tika-vin01t23:95_0": "‘‘Santi,",
  "tika-vin01t23:95_1": "bhikkhave,",
  "tika-vin01t23:95_2": "manussā saddhā pasannā,",
  "tika-vin01t23:95_3": "te kappiyakārakānaṁ hatthe hiraññaṁ upanikkhipanti ‘iminā ayyassa yaṁ kappiyaṁ,",
  "tika-vin01t23:95_4": "taṁ dethā’ti.",
  "tika-vin01t23:95_5": "Anujānāmi,",
  "tika-vin01t23:95_6": "bhikkhave,",
  "tika-vin01t23:95_7": "yaṁ tato kappiyaṁ,",
  "tika-vin01t23:95_8": "taṁ sādituṁ,",
  "tika-vin01t23:95_9": "na tvevāhaṁ bhikkhave kenaci pariyāyena jātarūparajataṁ sāditabbaṁ pariyesitabbanti vadāmī’’ti.",
  "tika-vin01t23:96_0": "Hiraññaṁupanikkhipantīti etthāpi bhikkhussa ārocanaṁ atthiyevāti gahetabbaṁ.",
  "tika-vin01t23:96_1": "Aññathā aniddiṭṭhakappiyakārakattaṁ bhajatīti na codetabbo siyā.",
  "tika-vin01t23:96_2": "Yadi mūlaṁ sandhāya codeti,",
  "tika-vin01t23:96_3": "taṁ sāditameva siyāti āha ‘‘mūlaṁ asādiyantenā’’ti.",
  "tika-vin01t23:97_0": "‘‘Aññātakaappavāritesu viya paṭipajjitabbanti idaṁ attanā codanāṭhānañca na kātabbanti dassanatthaṁ vuttaṁ.",
  "tika-vin01t23:97_1": "Aññaṁ pana kappiyakārakaṁ pesetvā lokacārittavasena anuyuñjitvāpi kappiyavatthuṁ āharāpetuṁ vaṭṭati attānaṁ",
  "tika-vin01t23:97_2": "uddissa nikkhittassa attano santakattā’’ti keci vadanti,",
  "tika-vin01t23:97_3": "taṁ aṭṭhakathāyaṁ ‘‘aññātakaappavāritesu viya paṭipajjitabbaṁ.",
  "tika-vin01t23:97_4": "Sace sayameva cīvaraṁ ānetvā denti,",
  "tika-vin01t23:97_5": "gahetabbaṁ. No ce,",
  "tika-vin01t23:97_6": "kiñci na vattabbā’’ti daḷhaṁ katvā vuttattā na gahetabbanti amhākaṁ khanti.",
  "tika-vin01t23:97_7": "Na hi aññātakaappavāritaṁ sayaṁ aviññāpetvā aññena viññāpetuṁ vaṭṭati,",
  "tika-vin01t23:97_8": "na ca yattha aññaṁ pesetvā āharāpetuṁ vaṭṭati,",
  "tika-vin01t23:97_9": "tattha sayaṁ gantvā na āharāpetabbanti sakkā vatthuṁ.",
  "tika-vin01t23:97_10": "Yadi cettha aññena āharāpetuṁ vaṭṭati,",
  "tika-vin01t23:97_11": "‘‘aññātakaappavāritesu viya paṭipajjitabba’’ntiādivacanameva niratthakaṁ siyā.",
  "tika-vin01t23:97_12": "‘‘Dūtenā’’ti imassa byabhicāraṁ dasseti ‘‘sayaṁ āharitvāpī’’ti.",
  "tika-vin01t23:97_13": "Dadantesūti iminā sambandho .",
  "tika-vin01t23:97_14": "Piṇḍapātādīnaṁ atthāyāti iminā pana ‘‘cīvaracetāpanna’’nti imassa byabhicāraṁ dasseti.",
  "tika-vin01t23:97_15": "‘‘Eseva nayo’’ti vuttattā piṇḍapātādīnaṁ atthāya dinnepi ṭhānacodanādi sabbaṁ heṭṭhā vuttanayeneva kātabbaṁ.",
  "tika-vin01t23:98_0": "Paṭiggahaṇepi paribhogepi āpattīti paṭiggahaṇe pācittiyaṁ,",
  "tika-vin01t23:98_1": "paribhoge dukkaṭaṁ.",
  "tika-vin01t23:98_2": "Sveva sāpattikoti dukkaṭāpattiṁ sandhāya vadati.",
  "tika-vin01t23:98_3": "Idañca aṭṭhakathāpamāṇeneva gahetabbaṁ.",
  "tika-vin01t23:98_4": "‘‘Parassa niddosabhāvadassanatthaṁ sveva sāpattiko sadosoti vuttaṁ hotī’’tipi vadanti.",
  "tika-vin01t23:98_5": "‘‘Codetīti vuttattā pana āpattiyā codetīti katvā sveva sāpattikoti idaṁ dukkaṭaṁyeva sandhāya vattuṁ yutta’’nti tīsupi gaṇṭhipadesu vuttaṁ.",
  "tika-vin01t23:98_6": "Paṭiggahaṇepi paribhogepi āpattiyevāti dukkaṭameva sandhāya vuttaṁ.",
  "tika-vin01t23:98_7": "Taḷākassapi khettasaṅgahitattā tassa paṭiggahaṇepi āpatti vuttā.",
  "tika-vin01t23:98_8": "Cattāro paccaye saṅgho paribhuñjatūti detīti ettha ‘‘bhikkhusaṅgho cattāro paccaye paribhuñcatu,",
  "tika-vin01t23:98_9": "taḷākaṁ dammī’’ti vā ‘‘catupaccayaparibhogatthaṁ taḷākaṁ dammī’’ti vā vadati,",
  "tika-vin01t23:98_10": "vaṭṭatiyeva.",
  "tika-vin01t23:98_11": "‘‘Ito taḷākato uppanne cattāro paccaye dammī’’ti vutte pana vattabbameva natthi.",
  "tika-vin01t23:99_0": "Amhākaṁ ekaṁ kappiyakārakaṁ ṭhapethāti vutteti idaṁ īdisaṁyeva sandhāya vuttaṁ.",
  "tika-vin01t23:99_1": "Kappiyakkamena sampaṭicchitesu khettataḷākādīsu pana avuttepi kappiyakārakaṁ ṭhapetuṁ labbhatiyeva.",
  "tika-vin01t23:99_2": "Yasmā parasantakaṁ nāsetuṁ bhikkhūnaṁ na vaṭṭati,",
  "tika-vin01t23:99_3": "tasmā ‘‘na sassakāle’’ti vuttaṁ.",
  "tika-vin01t23:99_4": "‘‘Janapadassa sāmikoti imināva yo taṁ janapadaṁ vicāreti,",
  "tika-vin01t23:99_5": "tenapi acchinditvā dinnaṁ vaṭṭatiyevā’’ti vadanti.",
  "tika-vin01t23:99_6": "Udakavāhakanti udakamātikaṁ.",
  "tika-vin01t23:99_7": "Kappiyavohārepīti ettha ‘‘vidhānaṁ vakkhāmā’’ti pāṭhaseso.",
  "tika-vin01t23:99_8": "Udakavasenāti udakaparibhogatthaṁ.",
  "tika-vin01t23:99_9": "Suddhacittānanti kevalaṁ udakaparibhogatthamevāti adhippāyo.",
  "tika-vin01t23:99_10": "Alajjinā kārāpite vattabbameva natthīti āha ‘‘lajjībhikkhunā’’ti.",
  "tika-vin01t23:99_11": "Pakatibhāgo nāma imasmiṁ raṭṭhe catuambaṇamattaṁ.",
  "tika-vin01t23:99_12": "Akaṭṭhapubbaṁ navasassaṁ nāma.",
  "tika-vin01t23:99_13": "Aparicchinnabhāgeti ‘‘ettake bhūmibhāge ettako bhāgo dātabbo’’ti evaṁ aparicchinnabhāge.",
  "tika-vin01t23:100_0": "Rajjuyā vā daṇḍena vāti ettha ‘‘pādehipi minituṁ na vaṭṭatī’’ti vadanti.",
  "tika-vin01t23:100_1": "Khale vā ṭhatvā rakkhatīti ettha pana thenetvā gaṇhante disvā ‘‘mā gaṇhathā’’ti nivārento rakkhati nāma.",
  "tika-vin01t23:100_2": "Sace pana avicāretvā kevalaṁ tuṇhībhūtova rakkhaṇatthāya olokento tiṭṭhati, vaṭṭati.",
  "tika-vin01t23:100_3": "Sacepi tasmiṁ tuṇhībhūte corikāya haranti,",
  "tika-vin01t23:100_4": "‘‘mayaṁ bhikkhusaṅghassa ārocessāmā’’ti evaṁ vattuṁ vaṭṭatīti vadanti.",
  "tika-vin01t23:100_5": "Nīharāpeti paṭisāmetīti etthāpi ‘‘sace pariyāyena vadati,",
  "tika-vin01t23:100_6": "vaṭṭatī’’ti vadanti.",
  "tika-vin01t23:100_7": "Apubbassa anuppāditattā aññesaṁ vaṭṭatīti āha ‘‘tasseva taṁ akappiya’’nti.",
  "tika-vin01t23:101_0": "Nanu ca dubbicāritamattena tasseva taṁ akappiyaṁ,",
  "tika-vin01t23:101_1": "na sabbesaṁ rūpiyasaṁvohāre catutthapatto viya.",
  "tika-vin01t23:101_2": "Vuttañhi tattha (pārā. aṭṭha.",
  "tika-vin01t23:101_3": "2.589) ‘‘yo pana rūpiyaṁ asampaṭicchitvā ‘therassa pattaṁ kiṇitvā dehī’ti pahitakappiyakārakena saddhiṁ",
  "tika-vin01t23:101_4": "kammārakulaṁ gantvā pattaṁ disvā ‘ime kahāpaṇe gahetvā imaṁ dehī’ti kahāpaṇe dāpetvā gahito,",
  "tika-vin01t23:101_5": "ayaṁ patto etasseva bhikkhuno na vaṭṭati dubbicāritattā,",
  "tika-vin01t23:101_6": "aññesaṁ pana vaṭṭati mūlassa asampaṭicchitattā’’ti.",
  "tika-vin01t23:101_7": "Tasmā yaṁ te āharanti,",
  "tika-vin01t23:101_8": "sabbesaṁ akappiyaṁ. Kasmā?",
  "tika-vin01t23:101_9": "Kahāpaṇānaṁ vicāritattāti idaṁ kasmā vuttanti?",
  "tika-vin01t23:101_10": "Ettha keci vadanti ‘‘kahāpaṇe sādiyitvā vicāritaṁ sandhāya evaṁ vutta’’nti.",
  "tika-vin01t23:101_11": "Saṅghikattā ca nissajjituṁ na sakkā,",
  "tika-vin01t23:101_12": "tasmā sabbesaṁ na kappatīti tesaṁ adhippāyo.",
  "tika-vin01t23:101_13": "Keci pana ‘‘asādiyitvāpi kahāpaṇānaṁ vicāritattā rūpiyasaṁvohāro kato hoti,",
  "tika-vin01t23:101_14": "saṅghikattā ca nissajjituṁ na sakkā,",
  "tika-vin01t23:101_15": "tasmā sabbesaṁ na kappatī’’ti vadanti.",
  "tika-vin01t23:101_16": "Gaṇṭhipadesu pana tīsupi idaṁ vuttaṁ ‘‘catutthapatto gihisantakānaṁyeva kahāpaṇānaṁ vicāritattā aññesaṁ kappati,",
  "tika-vin01t23:101_17": "idha pana saṅghikānaṁ vicāritattā sabbesaṁ na kappatī’’ti.",
  "tika-vin01t23:101_18": "Sabbesampi vādo tena tena pariyāyena yujjatiyeva.",
  "tika-vin01t23:102_0": "Catusāladvāreti bhojanasālaṁ sandhāya vuttaṁ.",
  "tika-vin01t23:102_1": "Pariyāyena kathitattāti ‘‘gaṇhā’’ti avatvā ‘‘sīmā gatā’’ti pariyāyena kathitattā.",
  "tika-vin01t23:102_2": "Pakatibhūmikaraṇatthaṁ ‘‘heṭṭhā gahitaṁ paṁsu’’ntiādi vuttaṁ.",
  "tika-vin01t23:102_3": "Dāsaṁ dammīti ettha ‘‘manussaṁ dammīti vutte vaṭṭatī’’ti vadanti.",
  "tika-vin01t23:102_4": "Kukkuṭasūkarā…pe…",
  "tika-vin01t23:102_5": "vaṭṭatīti ettha kukkuṭasūkaresu dīyamānesu ‘‘imehi amhākaṁ attho natthi,",
  "tika-vin01t23:102_6": "sukhaṁ jīvantu,",
  "tika-vin01t23:102_7": "araññe vissajjethā’’ti vattuṁ vaṭṭati.",
  "tika-vin01t23:102_8": "‘‘Khettavatthupaṭiggahaṇā paṭivirato hotī’’tiādivacanato (dī. ni. 1.10,",
  "tika-vin01t23:102_9": "194) khettādīnaṁ paṭiggahaṇe ayaṁ sabbo vinicchayo vutto.",
  "tika-vin01t23:102_10": "Kappiyakārakassa bhikkhunā niddiṭṭhabhāvo,",
  "tika-vin01t23:102_11": "dūtena appitatā,",
  "tika-vin01t23:102_12": "tatuttari vāyāmo,",
  "tika-vin01t23:102_13": "tena vāyāmena paṭilābhoti imānettha cattāri aṅgāni.",
  "tika-vin01t23:103_0": "Rājasikkhāpadavaṇṇanā niṭṭhitā.",
  "tika-vin01t23:104_0": "Niṭṭhito cīvaravaggo paṭhamo.",
  "tika-vin01t23:105_0": "2. Kosiyavaggo",
  "tika-vin01t23:106_0": "1. Kosiyasikkhāpadavaṇṇanā",
  "tika-vin01t23:107_0": "542.",
  "tika-vin01t23:107_1": "Pāḷiyaṁ ‘‘kosiyakārake’’ti ettha kosaṁ karontīti kosakārakāti laddhavohārānaṁ pāṇakānaṁ kosato nibbattaṁ kosiyaṁ,",
  "tika-vin01t23:107_2": "taṁ karontīti kosiyakārakā,",
  "tika-vin01t23:107_3": "tantavāyā.",
  "tika-vin01t23:107_4": "Saṁhananaṁ saṅghāto,",
  "tika-vin01t23:107_5": "vināsoti attho.",
  "tika-vin01t23:107_6": "Kosiyamissakanti kosiyatantunā missaṁ.",
  "tika-vin01t23:107_7": "‘‘Avāyima’’nti vuttattā vāyitvā ce karonti, anāpatti.",
  "tika-vin01t23:107_8": "Anāpatti vitānaṁ vātiādinā vitānādīnaṁ atthāya karaṇepi tenākārena paribhogepi anāpatti vuttā.",
  "tika-vin01t23:108_0": "Evampi missetvā katameva hotīti iminā vātena āharitvā pātitepi acittakattā āpattiyevāti dasseti.",
  "tika-vin01t23:108_1": "Kosiyamissakatā,",
  "tika-vin01t23:108_2": "attano atthāya santhatassa karaṇaṁ kārāpanaṁ,",
  "tika-vin01t23:108_3": "paṭilābho cāti imānettha tīṇi aṅgāni.",
  "tika-vin01t23:109_0": "Kosiyasikkhāpadavaṇṇanā niṭṭhitā.",
  "tika-vin01t23:110_0": "547. Suddhakāḷakasikkhāpadaṁ uttānatthameva.",
  "tika-vin01t23:111_0": "3. Dvebhāgasikkhāpadavaṇṇanā",
  "tika-vin01t23:112_0": "552.",
  "tika-vin01t23:112_1": "Dvebhāgasikkhāpade pana dve bhāgāti ukkaṭṭhaparicchedo kāḷakānaṁ adhikaggahaṇassa paṭikkhepavasena sikkhāpadassa paññattattā.",
  "tika-vin01t23:112_2": "Tatiyaṁ odātānaṁ catutthaṁ gocariyānanti ayaṁ heṭṭhimaparicchedo tesaṁ adhikaggahaṇe paṭikkhepābhāvato,",
  "tika-vin01t23:112_3": "tasmā kāḷakānaṁ bhāgadvayato adhikaṁ na vaṭṭati,",
  "tika-vin01t23:112_4": "sesānaṁ pana vuttappamāṇato adhikampi vaṭṭati.",
  "tika-vin01t23:112_5": "‘‘Kāḷakānaṁyeva ca adhikaggahaṇassa paṭikkhittattā kāḷakānaṁ upaḍḍhaṁ odātānaṁ vā gocariyānaṁ vā upaḍḍhaṁ gahetvāpi kātuṁ vaṭṭatī’’ti vadanti,",
  "tika-vin01t23:112_6": "‘‘anāpatti bahutaraṁ odātānaṁ bahutaraṁ gocariyānaṁ ādiyitvā karoti,",
  "tika-vin01t23:112_7": "suddhaṁ odātānaṁ suddhaṁ gocariyānaṁ ādiyitvā karotī’’ti iminā taṁ sameti.",
  "tika-vin01t23:112_8": "‘‘Kāḷake odāte ca ṭhapetvā sesā gocariyesuyeva saṅgahaṁ gacchantī’’ti vadanti.",
  "tika-vin01t23:112_9": "Dvekoṭṭhāsā kāḷakānanti ettha pana ‘‘ekassapi kāḷakalomassa atirekabhāve nissaggiyaṁ hotī’’ti mātikāṭṭhakathāyaṁ (kaṅkhā. aṭṭha.",
  "tika-vin01t23:112_10": "dvebhāgasikkhāpadavaṇṇanā) ttaṁ,",
  "tika-vin01t23:112_11": "taṁ ‘‘dhārayitvā dve tulā ādātabbā’’ti vacanato tulādhāraṇāya na sameti .",
  "tika-vin01t23:112_12": "Na hi lome gaṇetvā tulādhāraṇā karīyati,",
  "tika-vin01t23:112_13": "atha gaṇetvāva dhārayitabbaṁ siyā,",
  "tika-vin01t23:112_14": "kiṁ tulādhāraṇāya,",
  "tika-vin01t23:112_15": "tasmā evamettha adhippāyo yutto siyā –",
  "tika-vin01t23:112_16": "acittakattā sikkhāpadassa pubbe tulāya dhārayitvā ṭhapitesu ekampi lomaṁ tattha pateyya,",
  "tika-vin01t23:112_17": "nissaggiyanti.",
  "tika-vin01t23:112_18": "Aññathā dubbiññeyyabhāvato dve tulā nādātabbā,",
  "tika-vin01t23:112_19": "ūnakatarāva ādātabbā siyuṁ.",
  "tika-vin01t23:113_0": "Dvebhāgasikkhāpadavaṇṇanā niṭṭhitā.",
  "tika-vin01t23:114_0": "4. Chabbassasikkhāpadavaṇṇanā",
  "tika-vin01t23:115_0": "557.",
  "tika-vin01t23:115_1": "Chabbassasikkhāpade pana ‘‘yesaṁ no santhate dārakā uhadantipi ummihantipi,",
  "tika-vin01t23:115_2": "yesaṁ no santhatā undūrehipi khajjantī’’ti evaṁ pāḷipadānaṁ sambandho veditabbo.",
  "tika-vin01t23:115_3": "Hada karīsossagge,",
  "tika-vin01t23:115_4": "miha secaneti panimassatthaṁ sandhāyāha ‘‘vaccampi passāvampi karontī’’ti.",
  "tika-vin01t23:115_5": "Pavāraṇāuposathapāṭipadadivasesu santhataṁ karitvā puna chaṭṭhe vasse paripuṇṇe pavāraṇāuposathapāṭipadadivasesu",
  "tika-vin01t23:115_6": "karonto ‘‘chabbassāni karotī’’ti vuccati.",
  "tika-vin01t23:115_7": "Dutiyadivasato paṭṭhāya karonto pana atirekachabbassāni karoti nāma.",
  "tika-vin01t23:116_0": "Chabbassasikkhāpadavaṇṇanā niṭṭhitā.",
  "tika-vin01t23:117_0": "5. Nisīdanasanthatasikkhāpadavaṇṇanā",
  "tika-vin01t23:118_0": "565-6.",
  "tika-vin01t23:118_1": "Nisīdanasanthatasikkhāpade pana paññāyissatīti sace sā katikā manāpā bhavissati,",
  "tika-vin01t23:118_2": "manāpatāya bhikkhusaṅgho sandississati.",
  "tika-vin01t23:118_3": "Sace amanāpā,",
  "tika-vin01t23:118_4": "amanāpatāya sandississatīti adhippāyo,",
  "tika-vin01t23:118_5": "āraññakaṅgādīni tīṇi pāḷiyaṁ padhānaṅgavasena vuttāni,",
  "tika-vin01t23:118_6": "sesānipi te samādiyiṁsuyevāti veditabbaṁ.",
  "tika-vin01t23:118_7": "Tenevāha ‘‘santhate catutthacīvarasaññitāyā’’ti.",
  "tika-vin01t23:118_8": "Ujjhitvāti vissajjetvā.",
  "tika-vin01t23:119_0": "567.",
  "tika-vin01t23:119_1": "Nisīdanasanthatattā nivāsanapārupanakiccaṁ natthīti āha ‘‘sakiṁ nisinnañceva nipannañcā’’ti .",
  "tika-vin01t23:119_2": "Vidatthimattanti sugatavidatthiṁ sandhāya vadati.",
  "tika-vin01t23:119_3": "Idañca heṭṭhimaparicchedadassanatthaṁ vuttaṁ.",
  "tika-vin01t23:119_4": "‘‘Vitānādīnaṁyeva atthāya karaṇe anāpattivacanato sace nipajjanatthāya karonti,",
  "tika-vin01t23:119_5": "āpattiyevā’’ti tīsupi gaṇṭhipadesu vuttaṁ.",
  "tika-vin01t23:119_6": "Akappiyattā pana ‘‘paribhuñjituṁ na vaṭṭatī’’ti vuttaṁ.",
  "tika-vin01t23:119_7": "Idañca nisīdanasanthataṁ nāma nisīdanacīvarameva,",
  "tika-vin01t23:119_8": "nāññanti vadanti.",
  "tika-vin01t23:119_9": "Nisīdanasikkhāpadepi nisīdanaṁ nāma sadasaṁ vuccatīti ca aṭṭhakathāyañcassa ‘‘santhatasadisaṁ santharitvā",
  "tika-vin01t23:119_10": "ekasmiṁ ante sugatavidatthiyā vidatthimatte padese dvīsu ṭhānesu phāletvā tisso dasā karīyanti,",
  "tika-vin01t23:119_11": "tāhi dasāhi sadasaṁ nāma vuccatī’’ti (pāci. aṭṭha.",
  "tika-vin01t23:119_12": "531) vacanato idhāpi ‘‘nisīdanaṁ nāma sadasaṁ vuccatī’’ti ca ‘‘santhate catutthacīvarasaññitāyā’’ti ca vacanato taṁ yuttaṁ viya dissati.",
  "tika-vin01t23:119_13": "Keci pana ‘‘nisīdanasanthataṁ eḷakalomāni santharitvā santhataṁ viya karonti,",
  "tika-vin01t23:119_14": "taṁ avāyimaṁ anadhiṭṭhānupagaṁ,",
  "tika-vin01t23:119_15": "nisīdanacīvaraṁ pana channaṁ cīvarānaṁ aññatarena karoti adhiṭṭhānupagaṁ,",
  "tika-vin01t23:119_16": "taṁ karontā ca nantakāni santharitvā santhatasadisaṁ karontī’’ti vadanti,",
  "tika-vin01t23:119_17": "vīmaṁsitvā yuttataraṁ gahetabbaṁ.",
  "tika-vin01t23:120_0": "Nisīdanasanthatasikkhāpadavaṇṇanā niṭṭhitā.",
  "tika-vin01t23:121_0": "6. Eḷakalomasikkhāpadavaṇṇanā",
  "tika-vin01t23:122_0": "571.",
  "tika-vin01t23:122_1": "Eḷalomasikkhāpade pana āsumbhīti ettha ‘‘asumbhī’’ti paṭhanti.",
  "tika-vin01t23:122_2": "Kilantāti iminā kilantatāya te onamitvā pātetuṁ na sakkontīti dasseti.",
  "tika-vin01t23:122_3": "Addhānamaggappaṭipannassāti idaṁ vatthumattadīpanavasena pāḷiyaṁ vuttaṁ.",
  "tika-vin01t23:122_4": "Yattha katthaci pana dhammena labhitvā gaṇhituṁ vaṭṭatiyeva.",
  "tika-vin01t23:122_5": "Tiyojanaparamanti ca gahitaṭṭhānato tiyojanappamāṇaṁ desanti evamattho gahetabbo.",
  "tika-vin01t23:123_0": "572.Sahatthāti karaṇatthe nissakkavacananti āha ‘‘sahatthenā’’ti.",
  "tika-vin01t23:123_1": "Asante hāraketi pāḷiyaṁ bhikkhuno anurūpatādassanatthaṁ vuttaṁ,",
  "tika-vin01t23:123_2": "na pana hārake vijjamāne tiyojanabbhantare sahatthā harantassa āpattidassanatthaṁ.",
  "tika-vin01t23:123_3": "Tiyojanato bahi bahitiyojananti āha ‘‘tiyojanato bahi pātetī’’ti.",
  "tika-vin01t23:123_4": "Tena haritepi āpattiyevāti saussāhattā anāṇattiyā haṭattā ca.",
  "tika-vin01t23:123_5": "Satipi hi saussāhabhāve āṇattiyā ce harati,",
  "tika-vin01t23:123_6": "anāpatti ‘‘aññaṁ harāpetī’’ti vacanato.",
  "tika-vin01t23:123_7": "Añño harissatīti adhippāyābhāvato ‘‘suddhacittena ṭhapita’’nti vuttaṁ.",
  "tika-vin01t23:123_8": "Saussāhattāti tiyojanātikkamane saussāhattā.",
  "tika-vin01t23:123_9": "Idañca ‘‘añño harissatī’’ti asuddhacittena ṭhapitaṁ sandhāya vuttaṁ,",
  "tika-vin01t23:123_10": "acittakattāti idaṁ pana suddhacittena ṭhapitaṁ sandhāya.",
  "tika-vin01t23:123_11": "Anāpatti pāḷiyā na sametīti ‘‘tiyojanaṁ haratī’’tiādipāḷiyā,",
  "tika-vin01t23:123_12": "visesato ‘‘aññaṁ harāpetī’’ti pāḷiyā ca na sameti.",
  "tika-vin01t23:124_0": "Sace sāmikaṁ jānāpetvā ṭhapeti,",
  "tika-vin01t23:124_1": "āṇattiyā harāpeti nāmāti āha ‘‘sāmikassa ajānantassevā’’ti.",
  "tika-vin01t23:124_2": "Agacchantepīti gamanaṁ upacchinditvā ṭhitayānepi.",
  "tika-vin01t23:124_3": "Heṭṭhā vā gacchantoti bhūmiyaṁ gacchanto.",
  "tika-vin01t23:124_4": "Aññaṁ harāpetīti ettha añña-ggahaṇena sāmaññato tiracchānagatāpi saṅgahitāti āha –",
  "tika-vin01t23:124_5": "‘‘aññaṁ harāpetīti vacanato anāpattī’’ti.",
  "tika-vin01t23:124_6": "Suṅkaghāte āpatti hotīti aññaṁ harāpentassa āpatti.",
  "tika-vin01t23:124_7": "Tattha anāpattīti aññavihitassa theyyacittābhāvato anāpatti.",
  "tika-vin01t23:125_0": "575.‘‘Taṁ harantassāti puna tiyojanaṁ harantassā’’ti mahāgaṇṭhipade vuttaṁ.",
  "tika-vin01t23:125_1": "Taṁ pana mātikāṭṭhakathāyaṁ aṅgesu ‘‘paṭhamappaṭilābho sati iminā vacanena na sameti.",
  "tika-vin01t23:125_2": "‘‘Paṭhamappaṭilābho’’ti hi idaṁ dutiyappaṭilābho āpattiyā aṅgaṁ na hotīti dīpeti,",
  "tika-vin01t23:125_3": "tasmā pāḷiyaṁ aṭṭhakathāyañca visesābhāvato acchinnaṁ paṭilabhitvā harantassa puna tiyojanātikkamepi anāpatti vuttāti amhākaṁ khanti.",
  "tika-vin01t23:125_4": "Aññathā acchinnaṁ paṭilabhitvā puna tiyojanaṁ haratīti vadeyya.",
  "tika-vin01t23:125_5": "Vīmaṁsitvā yuttataraṁ gahetabbaṁ.",
  "tika-vin01t23:125_6": "Anāpatti katabhaṇḍanti ettha ‘‘kambalakojavādikatabhaṇḍampi.",
  "tika-vin01t23:125_7": "Pakaticīvare laggalomāni āpattiṁ janentiyevā’’ti vadanti.",
  "tika-vin01t23:125_8": "Tanukapattatthavikantare aghaṭṭanatthaṁ pakkhipanti.",
  "tika-vin01t23:125_9": "Pakkhittanti kaṇṇacchidde pakkhittaṁ.",
  "tika-vin01t23:125_10": "Nidhānamukhaṁ nāmāti iminā katabhaṇḍasaṅkhyaṁ na gacchatīti dasseti.",
  "tika-vin01t23:125_11": "Eḷakalomānaṁ akatabhaṇḍatā,",
  "tika-vin01t23:125_12": "paṭhamappaṭilābho,",
  "tika-vin01t23:125_13": "attanā ādāya vā aññassa ajānantassa yāne pakkhipitvā vā tiyojanātikkamanaṁ,",
  "tika-vin01t23:125_14": "āharaṇapaccāharaṇaṁ,",
  "tika-vin01t23:125_15": "avāsādhippāyatāti imānettha pañca aṅgāni.",
  "tika-vin01t23:126_0": "Eḷakalomasikkhāpadavaṇṇanā niṭṭhitā.",
  "tika-vin01t23:127_0": "576. Eḷakalomadhovāpanasikkhāpadaṁ uttānatthameva.",
  "tika-vin01t23:128_0": "8. Rūpiyasikkhāpadavaṇṇanā",
  "tika-vin01t23:129_0": "583-584.",
  "tika-vin01t23:129_1": "Rūpiyasikkhāpade pana satthuvaṇṇoti satthunā samānavaṇṇo.",
  "tika-vin01t23:129_2": "Satthuno vaṇṇo satthuvaṇṇo,",
  "tika-vin01t23:129_3": "satthuvaṇṇo viya vaṇṇo assāti satthuvaṇṇoti majjhapadalopīsamāso daṭṭhabbo.",
  "tika-vin01t23:129_4": "Pākatiko nāma etarahi pakatikahāpaṇo.",
  "tika-vin01t23:129_5": "Rukkhaphalabījamayoti tintiṇikādirukkhānaṁ phalabījena kato.",
  "tika-vin01t23:129_6": "Iccetaṁ sabbampīti yathāvuttabhedaṁ sabbampi catubbidhaṁ nissaggiyavatthu hotīti sambandho.",
  "tika-vin01t23:129_7": "Jātarūpamāsakoti suvaṇṇakahāpaṇo.",
  "tika-vin01t23:130_0": "Gaṇheyyāti attano atthāya dīyamānaṁ vā katthaci ṭhitaṁ vā nippariggahaṁ disvā sayaṁ gaṇheyya.",
  "tika-vin01t23:130_1": "‘‘Idaṁ ayyassa hotū’’ti evaṁ sammukhā vā ‘‘asukasmiṁ nāma ṭhāne mama hiraññasuvaṇṇaṁ atthi,",
  "tika-vin01t23:130_2": "taṁ tuyhaṁ hotū’’ti evaṁ parammukhā ṭhitaṁ vā kevalaṁ vācāya vā hatthamuddāya vā ‘‘tuyha’’nti vatvā pariccattassa",
  "tika-vin01t23:130_3": "kāyavācāhi appaṭikkhipitvā cittena sādiyanaṁ upanikkhittasādiyanaṁ nāma.",
  "tika-vin01t23:130_4": "‘‘Sādiyatī’’ti vuttamevatthaṁ vibhāveti ‘‘gaṇhitukāmo hotī’’ti.",
  "tika-vin01t23:130_5": "‘‘Idaṁ guttaṭṭhāna’’nti ācikkhitabbanti paccayaparibhogaṁyeva sandhāya ācikkhitabbaṁ.",
  "tika-vin01t23:130_6": "‘‘Idha nikkhipāhī’’ti vutte ‘‘uggaṇhāpeyya vā’’ti vuttalakkhaṇena nissaggiyaṁ hotīti āha –",
  "tika-vin01t23:130_7": "‘‘idha nikkhipāhīti na vattabba’’nti.",
  "tika-vin01t23:130_8": "Parato ‘‘imaṁ gaṇhā’’ti na vattabbanti etthāpi eseva nayo.",
  "tika-vin01t23:130_9": "Kappiyañca akappiyañca nissāya ṭhitameva hotīti yasmā tato uppannapaccayaparibhogo kappati,",
  "tika-vin01t23:130_10": "tasmā kappiyaṁ nissāya ṭhitaṁ.",
  "tika-vin01t23:130_11": "Yasmā pana dubbicāraṇāya tato uppannapaccayaparibhogopi na kappati,",
  "tika-vin01t23:130_12": "tasmā akappiyaṁ nissāya ṭhitanti veditabbaṁ.",
  "tika-vin01t23:131_0": "Na tena kiñci kappiyabhaṇḍaṁ cetāpitanti ettha cetāpitaṁ ce,",
  "tika-vin01t23:131_1": "natthi paribhogupāyo,",
  "tika-vin01t23:131_2": "tasmā evaṁ vuttaṁ.",
  "tika-vin01t23:131_3": "Akappiyañhi nissaggiyaṁ vatthuṁ uggaṇhitvā taṁ anissajjitvāva cetāpitaṁ kappiyabhaṇḍaṁ saṅghassa nissaṭṭhampi sabbesaṁ na kappati.",
  "tika-vin01t23:131_4": "Keci pana ‘‘yasmā nissaggiyaṁ vatthuṁ paṭiggahetvā cetāpitaṁ kappiyabhaṇḍaṁ saṅghassa nissajjāmīti nissaṭṭhaṁ vināva upāyaṁ paribhuñjituṁ vaṭṭati,",
  "tika-vin01t23:131_5": "tasmā ‘na tena kiñci kappiyabhaṇḍaṁ cetāpita’nti vutta’’nti vadanti.",
  "tika-vin01t23:131_6": "‘‘Ārāmikānaṁ vā pattabhāganti idaṁ gihīnaṁ hatthagatopi soyeva bhāgoti katvā vuttaṁ.",
  "tika-vin01t23:131_7": "Sace pana tena aññaṁ parivattetvā ārāmikā denti,",
  "tika-vin01t23:131_8": "paribhuñjituṁ vaṭṭatī’’ti majjhimagaṇṭhipade cūḷagaṇṭhipade ca vuttaṁ.",
  "tika-vin01t23:131_9": "Tato haritvāti aññesaṁ pattabhāgato haritvā.",
  "tika-vin01t23:131_10": "Kasiṇaparikammanti ālokakasiṇaparikammaṁ.",
  "tika-vin01t23:131_11": "Mañcapīṭhādīni vāti ettha ‘‘tato gahitamañcapīṭhādīni parivattetvā aññaṁ ce gahitaṁ,",
  "tika-vin01t23:131_12": "vaṭṭatī’’ti vadanti.",
  "tika-vin01t23:131_13": "Chāyāpīti bhojanasālādīnaṁ chāyāpi.",
  "tika-vin01t23:131_14": "Paricchedātikkantāti gehaparicchedaṁ atikkantā,",
  "tika-vin01t23:131_15": "chāyāya gatagataṭṭhānaṁ gehaṁ nāma na hotīti adhippāyo.",
  "tika-vin01t23:131_16": "Maggenapīti ettha ‘‘sace añño maggo natthi,",
  "tika-vin01t23:131_17": "maggaṁ adhiṭṭhahitvā gantuṁ vaṭṭatī’’ti vadanti.",
  "tika-vin01t23:131_18": "Kītāyāti tena vatthunā kītāya.",
  "tika-vin01t23:131_19": "Upanikkhepaṁ ṭhapetvā saṅgho paccaye paribhuñjatīti sace upāsako ‘‘atibahu etaṁ hiraññaṁ, idaṁ, bhante,",
  "tika-vin01t23:131_20": "ajjeva na vināsetabba’’nti vatvā sayaṁ upanikkhepaṁ ṭhapeti,",
  "tika-vin01t23:131_21": "aññena vā ṭhapāpeti,",
  "tika-vin01t23:131_22": "etaṁ upanikkhepaṁ ṭhapetvā tato udayaṁ paribhuñjanto saṅgho paccaye paribhuñjati,",
  "tika-vin01t23:131_23": "tena vatthunā gahitattā ‘‘akappiya’’nti vuttaṁ.",
  "tika-vin01t23:132_0": "585.Patitokāsaṁ asamannāharantena pātetabbanti idaṁ nirapekkhabhāvadassanaparanti veditabbaṁ,",
  "tika-vin01t23:132_1": "tasmā patitaṭṭhāne ñātepissa gūthaṁ chaḍḍentassa viya nirapekkhabhāvoyevettha pamāṇanti veditabbaṁ.",
  "tika-vin01t23:132_2": "Asantasambhāvanāyāti attani avijjamānauttarimanussadhammārocanaṁ sandhāya vuttaṁ.",
  "tika-vin01t23:132_3": "Theyyaparibhogo nāma anarahassa paribhogo.",
  "tika-vin01t23:132_4": "Bhagavatā hi attano sāsane sīlavato paccayā anuññātā,",
  "tika-vin01t23:132_5": "na dussīlassa.",
  "tika-vin01t23:132_6": "Dāyakānampi sīlavato eva pariccāgo,",
  "tika-vin01t23:132_7": "na dussīlassa attano kārānaṁ mahapphalabhāvassa paccāsīsanato.",
  "tika-vin01t23:132_8": "Iti satthārā ananuññātattā dāyakehi ca apariccattattā dussīlassa paribhogo theyyaparibhogo.",
  "tika-vin01t23:132_9": "Iṇavasena paribhogo iṇaparibhogo,",
  "tika-vin01t23:132_10": "paṭiggāhakato dakkhiṇāvisuddhiyā abhāvato iṇaṁ gahetvā paribhogo viyāti attho.",
  "tika-vin01t23:132_11": "Tasmāti ‘‘sīlavato’’tiādinā vuttamevatthaṁ kāraṇabhāvena paccāmasati.",
  "tika-vin01t23:132_12": "Cīvaraṁ paribhoge paribhogeti kāyato mocetvā mocetvā paribhoge.",
  "tika-vin01t23:132_13": "Purebhatta…pe…",
  "tika-vin01t23:132_14": "pacchimayāmesu paccavekkhitabbanti sambandho.",
  "tika-vin01t23:132_15": "Tathā asakkontena yathāvuttakālavisesavasena ekasmiṁ divase catukkhattuṁ tikkhattuṁ dvikkhattuṁ sakiṁyeva vā paccavekkhitabbaṁ.",
  "tika-vin01t23:133_0": "Sacassaapaccavekkhatova aruṇo uggacchati,",
  "tika-vin01t23:133_1": "iṇaparibhogaṭṭhāne tiṭṭhatīti ettha ‘‘hiyyo yaṁ mayā cīvaraṁ paribhuttaṁ,",
  "tika-vin01t23:133_2": "taṁ yāvadeva sītassa paṭighātāya…pe…",
  "tika-vin01t23:133_3": "hirikopīnappaṭicchādanatthaṁ,",
  "tika-vin01t23:133_4": "hiyyo yo mayā piṇḍapāto paribhutto,",
  "tika-vin01t23:133_5": "so neva davāyātiādinā sace atītaparibhogapaccavekkhaṇaṁ na kareyya,",
  "tika-vin01t23:133_6": "iṇaparibhogaṭṭhāne tiṭṭhatī’’ti vadanti,",
  "tika-vin01t23:133_7": "vīmaṁsitabbaṁ.",
  "tika-vin01t23:133_8": "Senāsanampi paribhoge paribhogeti pavese pavese.",
  "tika-vin01t23:133_9": "Evaṁ pana asakkontena purebhattādīsu paccavekkhitabbaṁ.",
  "tika-vin01t23:133_10": "Taṁ heṭṭhā vuttanayeneva sakkā viññātunti idha visuṁ na vuttaṁ.",
  "tika-vin01t23:133_11": "Satipaccayatāti satiyā paccayabhāvo,",
  "tika-vin01t23:133_12": "paṭiggahaṇassa paribhogassa ca paccavekkhaṇasatiyā paccayabhāvo yujjati,",
  "tika-vin01t23:133_13": "paccavekkhitvāva paṭiggahetabbaṁ paribhuñjitabbañcāti attho.",
  "tika-vin01t23:133_14": "Tenevāha ‘‘satiṁ katvā’’tiādi.",
  "tika-vin01t23:133_15": "Evaṁ santepīti yadipi dvīsupi ṭhānesu paccavekkhaṇā yuttā,",
  "tika-vin01t23:133_16": "evaṁ santepi.",
  "tika-vin01t23:133_17": "Apare panāhu ‘‘satipaccayatāti satibhesajjaparibhogassa paccayabhāve paccayeti attho.",
  "tika-vin01t23:133_18": "Evaṁ santepīti paccaye satipī’’ti,",
  "tika-vin01t23:133_19": "taṁ tesaṁ matimattaṁ.",
  "tika-vin01t23:133_20": "Tathā hi paccayasannissitasīlaṁ paccavekkhaṇāya visujjhati,",
  "tika-vin01t23:133_21": "na paccayasabbhāvamattena.",
  "tika-vin01t23:134_0": "Nanu ca ‘‘paribhoge karontassa anāpattī’’ti iminā pātimokkhasaṁvarasīlaṁ vuttaṁ,",
  "tika-vin01t23:134_1": "tasmā paccayasannissitasīlassa pātimokkhasaṁvarasīlassa ca ko visesoti? Vuccate –",
  "tika-vin01t23:134_2": "purimesu tāva tīsu paccayesu viseso pākaṭoyeva,",
  "tika-vin01t23:134_3": "gilānapaccaye pana yathā vatiṁ katvā rukkhamūle gopite tassa phalānipi rakkhitāniyeva honti,",
  "tika-vin01t23:134_4": "evameva paccavekkhaṇāya paccayasannissitasīle rakkhite tappaṭibaddhaṁ pātimokkhasaṁvarasīlampi nipphannaṁ nāma hoti.",
  "tika-vin01t23:134_5": "Gilānapaccayaṁ apaccavekkhitvā paribhuñjantassa sīlaṁ bhijjamānaṁ pātimokkhasaṁvarasīlameva bhijjati,",
  "tika-vin01t23:134_6": "paccayasannissitasīlaṁ pana pacchābhattapurimayāmādīsu yāva aruṇuggamanā apaccavekkhantasseva bhijjati.",
  "tika-vin01t23:134_7": "Purebhattañhi apaccavekkhitvāpi gilānapaccayaṁ paribhuñjantassa anāpatti,",
  "tika-vin01t23:134_8": "idametesaṁ nānākaraṇaṁ.",
  "tika-vin01t23:135_0": "Evaṁ paccayasannissitasīlassa visuddhiṁ dassetvā teneva pasaṅgena sabbāpi suddhiyo dassetuṁ ‘‘catubbidhā hi suddhī’’tiādimāha.",
  "tika-vin01t23:135_1": "Tattha sujjhati etāyāti suddhi,",
  "tika-vin01t23:135_2": "yathādhammaṁ desanāva suddhi desanāsuddhi.",
  "tika-vin01t23:135_3": "Vuṭṭhānassapi cettha desanāya eva saṅgaho daṭṭhabbo.",
  "tika-vin01t23:135_4": "Chinnamūlāpattīnaṁ pana abhikkhutāpaṭiññāva desanā.",
  "tika-vin01t23:135_5": "Adhiṭṭhānavisiṭṭho saṁvarova suddhi saṁvarasuddhi.",
  "tika-vin01t23:135_6": "Dhammena samena paccayānaṁ pariyeṭṭhi eva suddhi pariyeṭṭhisuddhi.",
  "tika-vin01t23:135_7": "Catūsu paccayesu vuttavidhinā paccavekkhaṇāva suddhi paccavekkhaṇasuddhi.",
  "tika-vin01t23:135_8": "Esa tāva suddhīsu samāsanayo.",
  "tika-vin01t23:135_9": "Suddhimantesu sīlesu desanā suddhi etassāti desanāsuddhi.",
  "tika-vin01t23:135_10": "Sesesupi eseva nayo.",
  "tika-vin01t23:135_11": "Na puna evaṁ karissāmīti ettha evanti saṁvarabhedaṁ sandhāyāha.",
  "tika-vin01t23:135_12": "Pahāyāti vajjetvā,",
  "tika-vin01t23:135_13": "akatvāti attho.",
  "tika-vin01t23:135_14": "Dātabbaṭṭhena dāyaṁ,",
  "tika-vin01t23:135_15": "taṁ ādiyantīti dāyādā,",
  "tika-vin01t23:135_16": "ananuññātesu sabbena sabbaṁ paribhogābhāvato anuññātesuyeva ca paribhogasabbhāvabhāvato bhikkhūhi paribhuñjitabbapaccayā bhagavato santakā.",
  "tika-vin01t23:135_17": "Dhammadāyādasuttañcettha sādhakanti –",
  "tika-vin01t23:136_0": "‘‘Dhammadāyādā me,",
  "tika-vin01t23:136_1": "bhikkhave, bhavatha,",
  "tika-vin01t23:136_2": "mā āmisadāyādā.",
  "tika-vin01t23:136_3": "Atthi me tumhesu anukampā,",
  "tika-vin01t23:136_4": "‘kinti me sāvakā dhammadāyādā bhaveyyuṁ,",
  "tika-vin01t23:136_5": "no āmisadāyādā’’’ti (ma. ni. 1.29) –",
  "tika-vin01t23:137_0": "Evaṁ pavattaṁ dhammadāyādasuttañca ettha etasmiṁ atthe sādhakaṁ.",
  "tika-vin01t23:138_0": "Avītarāgānaṁ taṇhāparavasatāya paccayaparibhoge sāmibhāvo natthi,",
  "tika-vin01t23:138_1": "tadabhāvena vītarāgānaṁ tattha sāmibhāvo yathāruci paribhogasabbhāvato.",
  "tika-vin01t23:138_2": "Tathā hi te paṭikūlampi appaṭikūlākārena appaṭikūlampi paṭikūlākārena tadubhayampi vajjetvā ajjhupekkhanākārena paccaye paribhuñjanti,",
  "tika-vin01t23:138_3": "dāyakānañca manorathaṁ paripūrenti. Tenāha –",
  "tika-vin01t23:138_4": "‘‘te hi taṇhāya dāsabyaṁ atītattā sāmino hutvā paribhuñjantī’’ti.",
  "tika-vin01t23:138_5": "Yo panāyaṁ sīlavato paccavekkhitaparibhogo,",
  "tika-vin01t23:138_6": "so iṇaparibhogassa paccanīkattā āṇaṇyaparibhogo nāma hoti.",
  "tika-vin01t23:138_7": "Yathā hi iṇāyiko attano ruciyā icchitadesaṁ gantuṁ na labhati,",
  "tika-vin01t23:138_8": "evaṁ iṇaparibhogayutto lokato nissarituṁ na labhatīti tappaṭipakkhattā sīlavato paccavekkhitaparibhogo āṇaṇyaparibhogoti vuccati,",
  "tika-vin01t23:138_9": "tasmā nippariyāyato catuparibhogavinimutto visuṁyevāyaṁ paribhogoti veditabbo.",
  "tika-vin01t23:138_10": "So idha visuṁ na vutto,",
  "tika-vin01t23:138_11": "dāyajjaparibhogeyeva vā saṅgahaṁ gacchatīti.",
  "tika-vin01t23:138_12": "Sīlavāpi hi imāya sikkhāya samannāgatattā sekkhotveva vuccati.",
  "tika-vin01t23:138_13": "Sabbesanti ariyānaṁ puthujjanānañca.",
  "tika-vin01t23:139_0": "Kathaṁ puthujjanānaṁ ime paribhogā sambhavantīti?",
  "tika-vin01t23:139_1": "Upacāravasena.",
  "tika-vin01t23:139_2": "Yo hi puthujjanassapi sallekhappaṭipattiyaṁ ṭhitassa paccayagedhaṁ pahāya tattha anupalittena cittena paribhogo,",
  "tika-vin01t23:139_3": "so sāmiparibhogo viya hoti.",
  "tika-vin01t23:139_4": "Sīlavato pana paccavekkhitaparibhogo dāyajjaparibhogo viya hoti dāyakānaṁ manorathassa avirādhanato.",
  "tika-vin01t23:139_5": "Teneva vuttaṁ ‘‘dāyajjaparibhogeyeva vā saṅgahaṁ gacchatī’’ti.",
  "tika-vin01t23:139_6": "Kalyāṇaputhujjanassa paribhoge vattabbameva natthi tassa sekkhasaṅgahato.",
  "tika-vin01t23:139_7": "Sekkhasuttañhetassa atthassa sādhakaṁ.",
  "tika-vin01t23:140_0": "Lajjinā saddhiṁ paribhogo nāma lajjissa santakaṁ gahetvā paribhogo.",
  "tika-vin01t23:140_1": "Alajjinā saddhinti etthāpi eseva nayo.",
  "tika-vin01t23:140_2": "Ādito paṭṭhāya hi alajjī nāma natthīti iminā diṭṭhadiṭṭhesuyeva āsaṅkā na kātabbāti dasseti.",
  "tika-vin01t23:140_3": "Attano bhārabhūtā saddhivihārikādayo.",
  "tika-vin01t23:140_4": "Sopi nivāretabboti yo passati,",
  "tika-vin01t23:140_5": "tena nivāretabbo.",
  "tika-vin01t23:140_6": "Yasmā alajjīparibhogo nāma lajjino vuccati,",
  "tika-vin01t23:140_7": "tasmā āpatti nāma natthi ubhinnampi alajjībhāvato,",
  "tika-vin01t23:140_8": "‘‘alajjīparibhogo’’ti idaṁ nāmamattameva na labbhatīti vuttaṁ hoti.",
  "tika-vin01t23:140_9": "‘‘Āpatti pana atthiyevāti vadantī’’ti tīsupi gaṇṭhipadesu vuttaṁ.",
  "tika-vin01t23:141_0": "Adhammiyoti anesanādīhi uppanno.",
  "tika-vin01t23:141_1": "Dhammiyoti bhikkhācariyādīhi uppanno.",
  "tika-vin01t23:141_2": "Saṅghasseva detīti bhattaṁ aggahetvā attanā laddhasalākaṁyeva deti.",
  "tika-vin01t23:141_3": "Sace pana lajjī alajjiṁ paggaṇhāti…pe…",
  "tika-vin01t23:141_4": "antaradhāpetīti ettha kevalaṁ paggaṇhitukāmatāya evaṁ kātuṁ na vaṭṭati,",
  "tika-vin01t23:141_5": "dhammassa pana sāsanassa sotūnañca anuggahatthāya vaṭṭatīti veditabbaṁ.",
  "tika-vin01t23:141_6": "Purimanayena ‘‘so āpattiyā kāretabbo’’ti vuttattā imassa āpattiyevāti vadanti.",
  "tika-vin01t23:141_7": "Uddesaggahaṇādinā dhammassa paribhogo dhammaparibhogo.",
  "tika-vin01t23:141_8": "Dhammānuggahena gaṇhantassa āpattiyā abhāvepi thero tassa alajjibhāvaṁyeva sandhāya ‘‘pāpo kirāya’’ntiādimāha.",
  "tika-vin01t23:141_9": "Tassa pana santiketi mahārakkhitattherassa santike.",
  "tika-vin01t23:142_0": "586.Rājorodhādayotiādi ‘‘idaṁ gaṇhissāmī’’ti cetanāmattasambhavato vuttaṁ.",
  "tika-vin01t23:142_1": "Assatiyā dinnanti ettha assatiyā dinnaṁ nāma apariccattaṁ hoti,",
  "tika-vin01t23:142_2": "tasmā dasante baddhakahāpaṇādi assatiyā dinnaṁ bhikkhunā vatthasaññāya paṭiggahitañca,",
  "tika-vin01t23:142_3": "tato neva rūpiyaṁ dinnaṁ,",
  "tika-vin01t23:142_4": "nāpi paṭiggahitañca hotīti ettha āpattidesanākiccaṁ natthi,",
  "tika-vin01t23:142_5": "taṁ pana dāyakānameva paṭidātabbaṁ.",
  "tika-vin01t23:142_6": "Tena akappiyavatthunā te ce dāyakā sappiādīni kiṇitvāna saṅghassa tassa ca bhikkhuno denti,",
  "tika-vin01t23:142_7": "sabbesaṁ kappati dāyakānaṁyeva santakattā.",
  "tika-vin01t23:142_8": "Aṭṭhakathāyaṁ pana puññakāmehi pariccajitvā dinnameva sandhāya ‘‘puññakāmā…pe…",
  "tika-vin01t23:142_9": "rūpiye arūpiyasaññī rūpiyaṁ paṭiggaṇhātīti veditabbo’’ti vuttaṁ,",
  "tika-vin01t23:142_10": "tasmā pariccajitvā dinnaṁ vatthasaññāya gaṇhatopi nissaggiyameva.",
  "tika-vin01t23:142_11": "Tena yadi te dāyakā no āgantvā gaṇhanti,",
  "tika-vin01t23:142_12": "dāyake pucchitvā attano atthāya ce pariccattaṁ,",
  "tika-vin01t23:142_13": "saṅghe nissajjitvā āpatti desetabbā.",
  "tika-vin01t23:142_14": "Tava coḷakaṁ passāhīhi iminā gihisantakepi ‘‘idaṁ gaṇhathā’’tiādiakappiyavohārena vidhānaṁ bhikkhuno na kappatīti dīpeti.",
  "tika-vin01t23:142_15": "Ekaparicchedānīti kiriyākiriyabhāvato ekaparicchedāni.",
  "tika-vin01t23:142_16": "Jātarūparajatabhāvo,",
  "tika-vin01t23:142_17": "attuddesikatā,",
  "tika-vin01t23:142_18": "kahāpaṇādīsu aññatarabhāvoti imānettha tīṇi aṅgāni.",
  "tika-vin01t23:143_0": "Rūpiyasikkhāpadavaṇṇanā niṭṭhitā.",
  "tika-vin01t23:144_0": "9. Rūpiyasaṁvohārasikkhāpadavaṇṇanā",
  "tika-vin01t23:145_0": "587.",
  "tika-vin01t23:145_1": "Rūpiyasaṁvohārasikkhāpade jātarūpādicatubbidhampi nissaggiyavatthu idha rūpiyaggahaṇeneva gahitanti āha ‘‘jātarūparajataparivattana’’nti.",
  "tika-vin01t23:145_2": "Paṭiggahitaparivattaneti sāditarūpiyassa parivattane,",
  "tika-vin01t23:145_3": "asādiyitvā vā kappiyena gāhena paṭiggahitarūpiyaparivattane.",
  "tika-vin01t23:146_0": "589.Ga-kārassa ka-kāraṁ katvā ‘‘sīsūpaka’’nti likhitaṁ,",
  "tika-vin01t23:146_1": "padabhājane ghanakatanti piṇḍaṁ kataṁ.",
  "tika-vin01t23:146_2": "Satthuvaṇṇotiādīsu ‘‘satthuvaṇṇo ca kahāpaṇo ca…pe…",
  "tika-vin01t23:146_3": "ye ca vohāraṁ gacchantī’’ti evaṁ sabbattha samuccayo veditabbo.",
  "tika-vin01t23:146_4": "Rūpiye rūpiyasaññīti sakasantakaṁ vadati.",
  "tika-vin01t23:146_5": "Rūpiyaṁ cetāpetīti parasantakaṁ vadati.",
  "tika-vin01t23:146_6": "‘‘Nissaggiyavatthunā dukkaṭavatthuṁ vā kappiyavatthuṁ vā cetāpentassapi eseva nayo’’ti idaṁ kasmā vuttaṁ.",
  "tika-vin01t23:146_7": "Na hi ‘‘rūpiye rūpiyasaññī arūpiyaṁ cetāpeti ,",
  "tika-vin01t23:146_8": "nissaggiyaṁ pācittiya’’ntiādittiko pāḷiyaṁ vuttoti āha ‘‘yo hī’’tiādi.",
  "tika-vin01t23:146_9": "Tassānulomattāti etthāyamadhippāyo –",
  "tika-vin01t23:146_10": "rūpiyasaṁvohāro nāma na kevalaṁ rūpiyena rūpiyaparivattanameva,",
  "tika-vin01t23:146_11": "atha kho ‘‘arūpiye rūpiyasaññī rūpiyaṁ cetāpetī’’ti vuttattā arūpiyena rūpiyacetāpanampi rūpiyasaṁvohāro",
  "tika-vin01t23:146_12": "nāma hotīti etasmiṁ pakkhepi rūpiye sati rūpiyasaṁvohāroyeva hotīti ayamattho avuttopi viññāyatīti.",
  "tika-vin01t23:146_13": "Arūpiyaṁ nāma dukkaṭavatthukappiyavatthūni.",
  "tika-vin01t23:146_14": "Ekantena rūpiyapakkheti ekena antena rūpiyapakkheti ayaṁ attho gahetabbo.",
  "tika-vin01t23:146_15": "‘‘Ekato rūpiyapakkhe’’ti vā pāṭho veditabbo.",
  "tika-vin01t23:146_16": "‘‘Ekarūpiyapakkhe’’tipi paṭhanti,",
  "tika-vin01t23:146_17": "tatthāpi ekato rūpiyapakkheti ayamevattho gahetabbo.",
  "tika-vin01t23:147_0": "Kappiyavatthunā kappiyavatthuno kayavikkayepi tāva nissaggiyaṁ hoti,",
  "tika-vin01t23:147_1": "dukkaṭavatthunā dukkaṭavatthuno kayavikkaye kasmā na hotīti andhakaṭṭhakathāya adhippāyo.",
  "tika-vin01t23:147_2": "Idaṁ sikkhāpadaṁ…pe…",
  "tika-vin01t23:147_3": "arūpiyena ca rūpiyacetāpanaṁ sandhāya vuttanti sambandho.",
  "tika-vin01t23:147_4": "Idhāti imasmiṁ rūpiyasaṁvohārasikkhāpade.",
  "tika-vin01t23:147_5": "Tatthāti kayavikkayasikkhāpade.",
  "tika-vin01t23:147_6": "Tenevāti kappiyavatthunāyeva.",
  "tika-vin01t23:148_0": "Puna kappiyabhāvaṁ netuṁ asakkuṇeyyattā ‘‘mahāakappiyo nāmā’’ti vuttaṁ.",
  "tika-vin01t23:148_1": "‘‘Na sakkā kenaci upāyena kappiyo kātunti idaṁ pañcannaṁyeva sahadhammikānaṁ antare parivattanaṁ sandhāya vuttaṁ,",
  "tika-vin01t23:148_2": "gihīhi pana gahetvā attano santakaṁ katvā dinnaṁ sabbesaṁ kappatī’’ti vadanti.",
  "tika-vin01t23:148_3": "‘‘Na sakkā kenaci upāyena kappiyo kātu’’nti pana imināva paṭiggahitarūpiyaṁ anissajjitvāva tena cetāpitaṁ",
  "tika-vin01t23:148_4": "kappiyabhaṇḍampi saṅghassa nissaṭṭhaṁ paribhuñjituṁ na vaṭṭatīti siddhaṁ.",
  "tika-vin01t23:149_0": "Ye pana ‘‘paṭiggahitarūpiyaṁ anissajjitvāpi tena parivattitaṁ kappiyabhaṇḍaṁ saṅghassa nissaṭṭhaṁ paribhuñjituṁ vaṭṭatī’’ti vadanti,",
  "tika-vin01t23:149_1": "tesaṁ ‘‘na sakkā kenaci upāyena kappiyo kātu’’nti idaṁ na yujjati.",
  "tika-vin01t23:149_2": "Te panettha evaṁ vadanti ‘‘yasmā nissajjitabbavatthuṁ anissajjitvāva uparūpari aññaṁ aññaṁyeva kataṁ,",
  "tika-vin01t23:149_3": "tasmā paricchedābhāvato idha nissajjituṁ avatvā ‘na sakkā kenaci upāyena kappiyo kātu’nti vuttaṁ,",
  "tika-vin01t23:149_4": "paricchedābhāvatoyeva ‘mūle mūlasāmikānaṁ ,",
  "tika-vin01t23:149_5": "patte ca pattasāmikānaṁ dinne kappiyo hotī’ti ca na vutta’’nti.",
  "tika-vin01t23:149_6": "Yadi paṭiggahitarūpiyaṁ anissajjitvā cetāpitaṁ kappiyabhaṇḍampi saṅghassa nissaṭṭhaṁ paribhuñjituṁ vaṭṭati,",
  "tika-vin01t23:149_7": "evaṁ sante idhāpi avasānavatthuṁ gahetvā saṅghassa nissaṭṭhaṁ kasmā na vaṭṭati,",
  "tika-vin01t23:149_8": "‘‘yo pana rūpiyaṁ uggaṇhitvā…pe…",
  "tika-vin01t23:149_9": "patte ca pattasāmikānaṁ dinne kappiyo hotī’’ti imināpi paṭiggahitarūpiyaṁ anissajjitvā cetāpitaṁ kappiyabhaṇḍampi",
  "tika-vin01t23:149_10": "saṅghassa nissaṭṭhaṁ paribhuñjituṁ na vaṭṭatīti siddhaṁ.",
  "tika-vin01t23:149_11": "Yadi taṁ nissaṭṭhaṁ paribhuñjituṁ vaṭṭeyya,",
  "tika-vin01t23:149_12": "‘‘mūle mūlasāmikānaṁ,",
  "tika-vin01t23:149_13": "patte ca pattasāmikānaṁ dinne kappiyo hotī’’ti na vadeyya.",
  "tika-vin01t23:149_14": "Apare panettha evaṁ vadanti ‘‘yadi saṅghassa nissaṭṭhaṁ hoti,",
  "tika-vin01t23:149_15": "rūpiyapaṭiggāhakassa na vaṭṭati,",
  "tika-vin01t23:149_16": "tasmā tassapi yathā vaṭṭati,",
  "tika-vin01t23:149_17": "tathā dassanatthaṁ ‘mūle mūlasāmikāna’ntiādi vutta’’nti.",
  "tika-vin01t23:150_0": "Dutiyapattasadisoyevāti iminā pañcannampi sahadhammikānaṁ na kappatīti dasseti.",
  "tika-vin01t23:150_1": "Tattha kāraṇamāha ‘‘mūlassa sampaṭicchitattā’’ti.",
  "tika-vin01t23:150_2": "Atha mūlassa sampaṭicchitattā rūpiyapaṭiggāhakassa tāva akappiyo hotu,",
  "tika-vin01t23:150_3": "sesānaṁ pana kasmā na kappatīti maññamāno pucchati ‘‘kasmā sesānaṁ na kappatī’’ti.",
  "tika-vin01t23:150_4": "Kāraṇamāha ‘‘mūlassa anissaṭṭhattā’’ti.",
  "tika-vin01t23:150_5": "Pattassa kappiyabhāvepi sampaṭicchitamūlassa nissajjitabbassa anissaṭṭhattā tena gahitapatto sesānampi na kappati.",
  "tika-vin01t23:150_6": "Yadi hi tena sampaṭicchitamūlaṁ saṅghamajjhe nissaṭṭhaṁ siyā,",
  "tika-vin01t23:150_7": "tena kappiyena kammena ārāmikādīhi gahetvā dinnapatto rūpiyapaṭiggāhakaṁ ṭhapetvā sesānaṁ vaṭṭati.",
  "tika-vin01t23:150_8": "Apare pana ‘‘mūlaṁ sampaṭicchitvā gahitapattopi yadi saṅghassa nissaṭṭho,",
  "tika-vin01t23:150_9": "sesānaṁ kappatī’’ti vadanti.",
  "tika-vin01t23:150_10": "Evaṁ sante ‘‘mūlassa anissaṭṭhattā’’ti na vattabbaṁ,",
  "tika-vin01t23:150_11": "‘‘saṅghassa anissaṭṭhattā’’ti evameva vattabbaṁ.",
  "tika-vin01t23:151_0": "Dubbicāritattāti iminā rūpiyasaṁvohāro anena katoti dasseti.",
  "tika-vin01t23:151_1": "Aññesaṁ pana vaṭṭatīti yasmānena rūpiyasaṁvohāramattameva kataṁ,",
  "tika-vin01t23:151_2": "na mūlaṁ sampaṭicchitaṁ,",
  "tika-vin01t23:151_3": "tasmā vinayakammavasena saṅghassa nissaṭṭhakālato paṭṭhāya aññesaṁ vaṭṭati.",
  "tika-vin01t23:151_4": "Imasmiṁyeva ca atthe pamāṇaṁ dassento ‘‘mahāsumattherassa kirā’’tiādimāha.",
  "tika-vin01t23:151_5": "Apare pana ‘‘dubbicāritattāti iminā kevalaṁ gihisantakabhāvena ṭhite dubbicāritamattaṁ vuttaṁ,",
  "tika-vin01t23:151_6": "na rūpiyasaṁvohārāpajjanaṁ,",
  "tika-vin01t23:151_7": "tasmā rūpiyasaṁvohārābhāvato so patto nissajjituṁ na sakkāti tassa na kappati,",
  "tika-vin01t23:151_8": "anissaṭṭhopi aññesaṁ kappati.",
  "tika-vin01t23:151_9": "Anissaṭṭhasseva ca aññesaṁ kappiyabhāvadassanatthaṁ ‘mahāsumattherassa kirā’tiādivatthūni udāhaṭāni.",
  "tika-vin01t23:151_10": "Saṅghassa nissajjīti idañca aññesaṁ kappiyattā kevalaṁ saṅghassa pariccattabhāvaṁ sandhāya vuttaṁ,",
  "tika-vin01t23:151_11": "na pana vinayakammavasena saṅghassa nissaṭṭhabhāvaṁ.",
  "tika-vin01t23:151_12": "Imassa ca atthassa sappissa pūretvāti idaṁ vacanaṁ sādhaka’’nti vadanti.",
  "tika-vin01t23:152_0": "591.",
  "tika-vin01t23:152_1": "Rūpiyapaṭiggahaṇarūpiyasaṁvohāresu yena ekekameva kataṁ,",
  "tika-vin01t23:152_2": "tena tattha tattha vuttanayeneva nissajjitabbaṁ.",
  "tika-vin01t23:152_3": "Yena pana paṭiggahitarūpiyeneva saṁvohāro kato,",
  "tika-vin01t23:152_4": "tena kathaṁ nissajjitabbanti?",
  "tika-vin01t23:152_5": "Nayidaṁ dukkaraṁ, ‘‘ahaṁ, bhante,",
  "tika-vin01t23:152_6": "nānappakārakaṁ rūpiyasaṁvohāraṁ samāpajji’’nti evameva nissajjitabbaṁ.",
  "tika-vin01t23:152_7": "‘‘Imasmiṁ sikkhāpadepi ‘arūpiye rūpiyasaññī,",
  "tika-vin01t23:152_8": "āpatti dukkaṭassā’tiādittikassa avasānapade anāpattiyā vuttattā kappiyavatthuvaseneva idaṁ tikaṁ vutta’’nti tīsupi gaṇṭhipadesu vuttaṁ.",
  "tika-vin01t23:152_9": "Keci pana ‘‘arūpiyaggahaṇena kappiyavatthudukkaṭavatthūnaṁ saṅgahoti purimapadadvayaṁ kappiyavatthudukkaṭavatthūnaṁ vasena vuttaṁ,",
  "tika-vin01t23:152_10": "avasānapadameva kappiyavatthuvasena vutta’’nti vadanti,",
  "tika-vin01t23:152_11": "taṁ na yujjati anāpattimissite avasānattike saññānānattaṁ ṭhapetvā vatthunānattassa abhāvato.",
  "tika-vin01t23:152_12": "Dukkaṭavatthunā pana dukkaṭavatthuno cetāpanaṁ neva idha,",
  "tika-vin01t23:152_13": "na tattha pāḷiyaṁ vuttanti vacanamettha sādhakaṁ.",
  "tika-vin01t23:152_14": "Yaṁ attano dhanena parivattati,",
  "tika-vin01t23:152_15": "tassa vā dhanassa vā rūpiyabhāvo ceva,",
  "tika-vin01t23:152_16": "parivattanañcāti imānettha dve aṅgāni.",
  "tika-vin01t23:153_0": "Rūpiyasaṁvohārasikkhāpadavaṇṇanā niṭṭhitā.",
  "tika-vin01t23:154_0": "10. Kayavikkayasikkhāpadavaṇṇanā",
  "tika-vin01t23:155_0": "593.",
  "tika-vin01t23:155_1": "Kayavikkayasikkhāpade pāḷiyaṁ jānāhīti ettha upadhārehīti attho,",
  "tika-vin01t23:155_2": "suṭṭhu upadhāretvā gaṇha,",
  "tika-vin01t23:155_3": "idaṁ na manāpanti puna dātuṁ na sakkhissasīti adhippāyo.",
  "tika-vin01t23:156_0": "594-595.Kayanti parabhaṇḍassa gahaṇaṁ.",
  "tika-vin01t23:156_1": "Vikkayanti attano bhaṇḍassa dānaṁ.",
  "tika-vin01t23:156_2": "Tenāha ‘‘iminā imaṁ dehī’’tiādi.",
  "tika-vin01t23:156_3": "Yasmā kayitaṁ nāma parassa hatthato gahitaṁ vuccati,",
  "tika-vin01t23:156_4": "vikkītañca parassa hatthe dinnaṁ,",
  "tika-vin01t23:156_5": "tasmā ‘‘kayitañca hoti parabhaṇḍaṁ attano hatthagataṁ karontena,",
  "tika-vin01t23:156_6": "vikkītañca attano bhaṇḍaṁ parahatthagataṁ karontenā’’ti vuttaṁ.",
  "tika-vin01t23:156_7": "Yadi evaṁ pāḷiyaṁ parato ‘‘kayitañca hoti vikkayitañcā’’ti vatvā ‘‘attano bhaṇḍaṁ parahatthagataṁ parabhaṇḍaṁ",
  "tika-vin01t23:156_8": "attano hatthagata’’nti kasmā vuttanti āha ‘‘iminā imantiādivacanānurūpato panā’’tiādi.",
  "tika-vin01t23:156_9": "Imināti hi sakasantakaṁ vuttaṁ.",
  "tika-vin01t23:156_10": "Tadanurūpato pāḷiyaṁ paṭhamaṁ attano bhaṇḍaṁ dassitaṁ,",
  "tika-vin01t23:156_11": "na kayavikkayapadānurūpato.",
  "tika-vin01t23:156_12": "Tañhi viparītato parasantakaggahaṇaṁ purakkhatvā ṭhitaṁ.",
  "tika-vin01t23:157_0": "Kāmaṁ sesañātakepi ‘‘imaṁ dehī’’ti vadato viññatti na hoti,",
  "tika-vin01t23:157_1": "saddhādeyyavinipātanassapi pana abhāvaṁ dassetukāmo ‘‘mātaraṁ pana pitaraṁ vā’’ti āha.",
  "tika-vin01t23:157_2": "Viññatti na hotīti idaṁ visuṁ viññāpanaṁ sandhāya vuttaṁ.",
  "tika-vin01t23:157_3": "Aññaṁ kiñci avatvā evaṁ vadanto aññātakaṁ viññāpeti nāmāti āha –",
  "tika-vin01t23:157_4": "‘‘aññātakaṁ ‘imaṁ dehī’ti vadato viññattī’’ti.",
  "tika-vin01t23:157_5": "Aññaṁ kiñci avatvā ‘‘imaṁ gaṇhāhī’’ti dinnaṁ aññātakassa dinnaṁ nāma hotīti vuttaṁ ‘‘saddhādeyyavinipātana’’nti.",
  "tika-vin01t23:157_6": "Tisso āpattiyoti aññātakaviññattisaddhādeyyavinipātanakayavikkayāpattisaṅkhātā tisso āpattiyo.",
  "tika-vin01t23:158_0": "Imaṁ nāma karohīti vadati,",
  "tika-vin01t23:158_1": "vaṭṭatīti ettha bhuttosi,",
  "tika-vin01t23:158_2": "idāni kasmā na karosīti vatthumpi vaṭṭati.",
  "tika-vin01t23:158_3": "‘‘Nissaggiyaṁ pācittiya’’nti kiñcāpi satiyeva nissaggiyavatthumhi pācittiyaṁ vuttaṁ,",
  "tika-vin01t23:158_4": "asatipi pana tasmiṁ pācittiyanti idaṁ aṭṭhakathāpamāṇena gahetabbanti dassetuṁ ‘‘kiñcāpī’’tiādi vuttaṁ.",
  "tika-vin01t23:158_5": "Paribhutteti sappiādiṁ sandhāya vuttaṁ.",
  "tika-vin01t23:158_6": "Yaṁ attano dhanena parivatteti,",
  "tika-vin01t23:158_7": "yena ca parivatteti,",
  "tika-vin01t23:158_8": "tesaṁ kappiyavatthutā,",
  "tika-vin01t23:158_9": "asahadhammikatā,",
  "tika-vin01t23:158_10": "kayavikkayāpajjanañcāti imānettha tīṇi aṅgāni.",
  "tika-vin01t23:159_0": "Kayavikkayasikkhāpadavaṇṇanā niṭṭhitā.",
  "tika-vin01t23:160_0": "Niṭṭhito kosiyavaggo dutiyo.",
  "tika-vin01t23:161_0": "3. Pattavaggo",
  "tika-vin01t23:162_0": "1. Pattasikkhāpadavaṇṇanā",
  "tika-vin01t23:163_0": "598-602.",
  "tika-vin01t23:163_1": "Pattavaggassa paṭhame bhaṇḍanti vikketabbabhaṇḍaṁ.",
  "tika-vin01t23:163_2": "Yasmā vaṇṇasaddo saṇṭhānajātirūpāyatanakāraṇapamāṇaguṇapasaṁsādīsu dissati.",
  "tika-vin01t23:163_3": "‘‘Mahantaṁ sapparājavaṇṇaṁ abhinimminitvā’’tiādīsu (saṁ. ni.",
  "tika-vin01t23:163_4": "1.142) hi saṇṭhānaṁ vuccati.",
  "tika-vin01t23:163_5": "‘‘Brāhmaṇova seṭṭho vaṇṇo,",
  "tika-vin01t23:163_6": "hīno añño vaṇṇo’’tiādīsu (ma. ni.",
  "tika-vin01t23:163_7": "2.402) jāti.",
  "tika-vin01t23:163_8": "‘‘Paramāya vaṇṇapokkharatāya samannāgato’’tiādīsu (dī. ni.",
  "tika-vin01t23:163_9": "1.303) rūpāyatanaṁ.",
  "tika-vin01t23:164_0": "‘‘Na harāmi na bhañjāmi, ārā siṅghāmi vārijaṁ;",
  "tika-vin01t23:165_0": "Atha kena nu vaṇṇena, gandhatthenoti vuccatī’’ti. (saṁ. ni. 1.234; jā. 1.6.116) –",
  "tika-vin01t23:166_0": "Ādīsu kāraṇaṁ.",
  "tika-vin01t23:166_1": "‘‘Tayo pattassa vaṇṇā’’tiādīsu (pārā.",
  "tika-vin01t23:166_2": "602) pamāṇaṁ.",
  "tika-vin01t23:166_3": "‘‘Kadā saññuḷhā pana te gahapati ime samaṇassa gotamassa vaṇṇā’’tiādīsu (ma. ni.",
  "tika-vin01t23:166_4": "2.77) guṇo.",
  "tika-vin01t23:166_5": "‘‘Vaṇṇārahassa vaṇṇaṁ bhāsatī’’tiādīsu (a. ni.",
  "tika-vin01t23:166_6": "4.3) pasaṁsā.",
  "tika-vin01t23:166_7": "Tasmā vuttaṁ ‘‘tayo pattassa vaṇṇāti tīṇi pattassa pamāṇānī’’ti.",
  "tika-vin01t23:167_0": "Aḍḍhaterasapalā hotīti ettha ‘‘māsānaṁ aḍḍhaterasapalāni gaṇhātī’’ti vadanti.",
  "tika-vin01t23:167_1": "‘‘Magadhanāḷi nāma chapasatā nāḷī’’ti keci.",
  "tika-vin01t23:167_2": "‘‘Aṭṭhapasatā’’ti apare.",
  "tika-vin01t23:167_3": "Tattha purimānaṁ matena tipasatāya nāḷiyā dve nāḷiyo ekā magadhanāḷi hoti,",
  "tika-vin01t23:167_4": "pacchimānaṁ catupasatāya nāḷiyā dve nāḷiyo ekā magadhanāḷi.",
  "tika-vin01t23:167_5": "Ācariyadhammapālattherena pana ‘‘pakatiyā catumuṭṭhikaṁ kuḍuvaṁ,",
  "tika-vin01t23:167_6": "catukuḍuvaṁ nāḷikaṁ,",
  "tika-vin01t23:167_7": "tāya nāḷiyā soḷasa nāḷiyo doṇaṁ,",
  "tika-vin01t23:167_8": "taṁ pana magadhanāḷiyā dvādasa nāḷiyo hontī’’ti vuttaṁ,",
  "tika-vin01t23:167_9": "tasmā tena nayena ‘‘magadhanāḷi nāma pañca kuḍuvāni ekañca muṭṭhiṁ ekāya muṭṭhiyā tatiyañca bhāgaṁ gaṇhātī’’ti veditabbaṁ.",
  "tika-vin01t23:168_0": "Sabbasambhārasaṅkhatoti jīrakādisabbasambhārehi saṅkhato.",
  "tika-vin01t23:168_1": "Ālopassa ālopassa anurūpanti ettha ‘‘byañjanassa mattā nāma odanacatuttho bhāgo’’ti brahmāyusuttassa aṭṭhakathāyaṁ (ma. ni. aṭṭha.",
  "tika-vin01t23:168_2": "2.387) vuttattā ālopassa catutthabhāgappamāṇaṁ byañjanaṁ ālopassa anurūpanti gahetabbaṁ.",
  "tika-vin01t23:168_3": "Idha pana sūpasseva odanacatutthabhāgappamāṇataṁ dassetvā etassa lakkhaṇe dassite itarassapi dassitameva",
  "tika-vin01t23:168_4": "hotīti byañjanassa tathā visesetvā pamāṇaṁ na dassitaṁ.",
  "tika-vin01t23:169_0": "Magadhanāḷiyā upaḍḍhappamāṇo idha patthoti āha ‘‘patthodananti magadhanāḷiyā upaḍḍhanāḷikodana’’nti.",
  "tika-vin01t23:169_1": "Iminā ca ‘‘patthadvayaṁ magadhanāḷī’’ti dassitaṁ hoti.",
  "tika-vin01t23:169_2": "Pattho ca ‘‘catupalo kuḍuvo,",
  "tika-vin01t23:169_3": "catukuḍuvo pattho’’ti iminā lokiyavohārena veditabbo.",
  "tika-vin01t23:169_4": "Bhājanaparibhogenāti udakāharaṇādinā bhājanaparibhogena.",
  "tika-vin01t23:170_0": "607.Dhoteti paribhogāvasānadassanatthaṁ vuttaṁ,",
  "tika-vin01t23:170_1": "na pana dhoteyeva dukkaṭaṁ āpajjati tato puretaraṁ paribhogakāleyeva āpajjanato.",
  "tika-vin01t23:171_0": "608.Pañcahi dvīhīti idaṁ ‘‘ettāvatā kāḷavaṇṇatā sampajjatī’’ti dassanatthaṁ vuttaṁ.",
  "tika-vin01t23:171_1": "‘‘Yadi pana ekenapi pākena kāḷavaṇṇo hoti,",
  "tika-vin01t23:171_2": "adhiṭṭhānupagoyevā’’ti vadanti.",
  "tika-vin01t23:171_3": "Hatthānāgatassapi adhiṭṭhātabbabhāvadassanatthaṁ ‘‘yadihī’’tiādi vuttaṁ.",
  "tika-vin01t23:171_4": "Iminā ca dūre ṭhitampi adhiṭṭhātuṁ vikappetuñca labhati,",
  "tika-vin01t23:171_5": "ṭhapitaṭṭhānasallakkhaṇañca na pamāṇanti veditabbaṁ.",
  "tika-vin01t23:171_6": "Sutvā vāti pattakārakena pesitabhikkhunā anāṇatto kevalaṁ tassa kathentassa vacanamattaṁ sutvā.",
  "tika-vin01t23:171_7": "Na pamāṇanti tena apesitattā.",
  "tika-vin01t23:171_8": "Sāmantavihāreti idaṁ upacāramattaṁ,",
  "tika-vin01t23:171_9": "tato dūre ṭhitampi adhiṭṭhātuṁ vaṭṭatiyeva.",
  "tika-vin01t23:171_10": "Ṭhapitaṭṭhānaṁ sallakkhetvāti idampi upacāramattaṁ,",
  "tika-vin01t23:171_11": "pattasallakkhaṇamevettha pamāṇaṁ.",
  "tika-vin01t23:171_12": "Patte vā chiddaṁ hotīti mukhavaṭṭito heṭṭhā dvaṅgulamattokāsato paṭṭhāya yattha katthaci chiddaṁ hoti.",
  "tika-vin01t23:171_13": "Sesamettha paṭhamakathine vuttanayameva.",
  "tika-vin01t23:172_0": "Pattasikkhāpadavaṇṇanā niṭṭhitā.",
  "tika-vin01t23:173_0": "2. Ūnapañcabandhanasikkhāpadavaṇṇanā",
  "tika-vin01t23:174_0": "610.",
  "tika-vin01t23:174_1": "Dutiyasikkhāpade hatthesu piṇḍāya caratīti pāḷipadassa hatthesu labhitabbapiṇḍatthāya caratīti attho veditabbo.",
  "tika-vin01t23:175_0": "612-613.‘‘Tassaso apattoti vacanato so patto adhiṭṭhānampi vijahati apattattā.",
  "tika-vin01t23:175_1": "Apattabhāvatoyeva hi ‘pañcabandhanaṁ pattaṁ cetāpetī’ti pāḷiyaṁ na vutta’’nti tīsupi gaṇṭhipadesu vuttaṁ.",
  "tika-vin01t23:175_2": "Keci pana ‘‘apattoti idaṁ ‘aññaṁ pattaṁ viññāpetuṁ vaṭṭatī’ti dassanatthaṁ vuttaṁ,",
  "tika-vin01t23:175_3": "so pana patto adhiṭṭhānaṁ na vijahatī’’ti vadanti,",
  "tika-vin01t23:175_4": "taṁ yuttaṁ viya dissati ‘‘yassa pañca ekāyeva vā dasaṅgulā,",
  "tika-vin01t23:175_5": "so baddhopi abaddhopi apattoyevā’’ti vakkhamānattā.",
  "tika-vin01t23:175_6": "Na hi mukhavaṭṭiyā pañcasu ṭhānesu dvaṅgulamattāhi rājīhi adhiṭṭhānaṁ vijahatīti sakkā vattuṁ,",
  "tika-vin01t23:175_7": "ekāya pana rājiyā dasaṅgulāya sace tattha vuttappamāṇo chiddo paññāyati,",
  "tika-vin01t23:175_8": "chiddeneva adhiṭṭhānavijahanaṁ siyāti yuttaṁ vattuṁ.",
  "tika-vin01t23:175_9": "Bandhanokāse sati asati vā bandhanavirahito patto abandhanoti vutto,",
  "tika-vin01t23:175_10": "bandhanokāsavirahitoyeva pana abandhanokāsoti vutto.",
  "tika-vin01t23:176_0": "Tipusuttakena vā bandhitvāti ettha ‘‘bandhitabbo’’ti pāṭho gahetabbo.",
  "tika-vin01t23:176_1": "Purāṇapotthakepi hi ayameva pāṭho dissati.",
  "tika-vin01t23:176_2": "Suddhehi…pe…",
  "tika-vin01t23:176_3": "na vaṭṭatīti idaṁ uṇhabhojane pakkhitte vilīyamānattā vuttaṁ.",
  "tika-vin01t23:176_4": "Phāṇitaṁ jhāpetvā pāsāṇacuṇṇena bandhituṁ vaṭṭatīti pāsāṇacuṇṇena saddhiṁ phāṇitaṁ pacitvā tathāpakkena pāsāṇacuṇṇena bandhituṁ vaṭṭati.",
  "tika-vin01t23:177_0": "615.Anukampāya na gaṇhantassa dukkaṭanti vuttattā yassa so patto na ruccati,",
  "tika-vin01t23:177_1": "tassapi agaṇhantassa anāpatti.",
  "tika-vin01t23:177_2": "Teneva mātikāṭṭhakathāyaṁ (kaṅkhā. aṭṭha.",
  "tika-vin01t23:177_3": "ūnapañcabandhanasīkkhāpadavaṇṇanā) vuttaṁ ‘‘sace therassa patto na ruccati,",
  "tika-vin01t23:177_4": "appicchatāya vā na gaṇhāti,",
  "tika-vin01t23:177_5": "vaṭṭatī’’ti.",
  "tika-vin01t23:177_6": "Pattapariyantoti pariyantapatto,",
  "tika-vin01t23:177_7": "avasānapattoti attho.",
  "tika-vin01t23:177_8": "‘‘Saṅghamajjhe pattaṁ gāhāpentena alajjiṁ agāhāpetuṁ vaṭṭatī’’ti vadanti.",
  "tika-vin01t23:177_9": "‘‘Anujānāmi bhikkhave ādhārakanti vuttattā pīṭhādīsu yattha katthaci ādhāraṁ ṭhapetvā tattha pattaṁ ṭhapetuṁ",
  "tika-vin01t23:177_10": "vaṭṭati ādhāraṭhapanokāsassa aniyamitattā’’ti vadanti.",
  "tika-vin01t23:177_11": "Aparibhogenāti ayuttaparibhogena.",
  "tika-vin01t23:178_0": "616.",
  "tika-vin01t23:178_1": "Pāḷiyaṁ ‘‘abandhanena pattena abandhanaṁ pattaṁ.",
  "tika-vin01t23:178_2": "Ekabandhanaṁ pattaṁ…",
  "tika-vin01t23:178_3": "dvibandhanaṁ pattaṁ…",
  "tika-vin01t23:178_4": "tibandhanaṁ…",
  "tika-vin01t23:178_5": "catubandhanaṁ…",
  "tika-vin01t23:178_6": "abandhanokāsaṁ… eka… dvi… ti…",
  "tika-vin01t23:178_7": "catubandhanokāsaṁ pattaṁ cetāpetī’’ti evaṁ ekekena pattena dasadhā dasavidhaṁ pattaṁ cetāpanavasena ekanissaggiyapācittiyasataṁ vuttaṁ.",
  "tika-vin01t23:178_8": "Imasmiṁ sikkhāpade pamāṇayuttaṁ aggahitakāḷavaṇṇampi pattaṁ viññāpentassa āpattiyevāti daṭṭhabbaṁ.",
  "tika-vin01t23:178_9": "Adhiṭṭhānupagapattassa ūnapañcabandhanatā,",
  "tika-vin01t23:178_10": "attuddesikatā,",
  "tika-vin01t23:178_11": "akataviññatti,",
  "tika-vin01t23:178_12": "tāya ca paṭilābhoti imānettha cattāri aṅgāni.",
  "tika-vin01t23:179_0": "Ūnapañcabandhanasikkhāpadavaṇṇanā niṭṭhitā.",
  "tika-vin01t23:180_0": "3. Bhesajjasikkhāpadavaṇṇanā",
  "tika-vin01t23:181_0": "622.",
  "tika-vin01t23:181_1": "Tatiyasikkhāpade yesaṁ maṁsaṁ kappatīti idaṁ nissaggiyavatthudassanatthaṁ vuttaṁ,",
  "tika-vin01t23:181_2": "na pana yesaṁ maṁsaṁ na kappati,",
  "tika-vin01t23:181_3": "tesaṁ sappiādīni na kappantīti dassanatthaṁ.",
  "tika-vin01t23:181_4": "Manussakhīrādīnipi hi no na kappanti,",
  "tika-vin01t23:181_5": "kuto sasassa sappīti āha ‘‘yesañhi khīraṁ atthi,",
  "tika-vin01t23:181_6": "sappipi tesaṁ atthiyevā’’ti.",
  "tika-vin01t23:181_7": "‘‘Idañca yebhuyyena vutta’’nti vadanti.",
  "tika-vin01t23:181_8": "Uggahitakaṁ katvā nikkhittanti appaṭiggahitaṁ sayameva gahetvā nikkhittaṁ.",
  "tika-vin01t23:181_9": "Sayaṁkataṁ nirāmisameva vaṭṭatīti tadahupurebhattameva sandhāya vuttaṁ.",
  "tika-vin01t23:181_10": "Atha sayaṁkataṁ nirāmisaṁ bhuñjantassa kasmā sāmaṁpāko na hotīti āha –",
  "tika-vin01t23:181_11": "‘‘navanītaṁ tāpentassa hi sāmaṁpāko na hotī’’ti.",
  "tika-vin01t23:181_12": "Savatthukapaṭiggahitassa vatthugatikattā āha –",
  "tika-vin01t23:181_13": "‘‘savatthukassa paṭiggahitattā’’ti.",
  "tika-vin01t23:181_14": "Pacchābhattaṁ paṭiggahitehīti pacchābhattaṁ paṭiggahitakhīradadhīhi.",
  "tika-vin01t23:181_15": "Purebhattampi ca uggahitakehi kataṁ abbhañjanādīsu upanetabbanti sambandho.",
  "tika-vin01t23:181_16": "Ubhayesampīti pacchābhattaṁ paṭiggahitakhīradadhīhi ca purebhattaṁ uggahitakehi ca katānaṁ.",
  "tika-vin01t23:181_17": "Eseva nayoti nissaggiyaṁ hotīti attho.",
  "tika-vin01t23:181_18": "Akappiyamaṁsasappimhīti akappiyamaṁsasattānaṁ sappimhi.",
  "tika-vin01t23:181_19": "Kāraṇapatirūpakaṁ vatvāti sajātiyānaṁ sappibhāvatoti kāraṇapatirūpakaṁ vatvā.",
  "tika-vin01t23:182_0": "Sappinayeneva veditabbanti nirāmisameva sattāhaṁ vaṭṭatīti attho.",
  "tika-vin01t23:182_1": "Etthāti navanīte.",
  "tika-vin01t23:182_2": "Dhotaṁ vaṭṭatīti adhotaṁ ce,",
  "tika-vin01t23:182_3": "savatthukapaṭiggahitaṁ hoti,",
  "tika-vin01t23:182_4": "tasmā dhotaṁ paṭiggahetvā sattāhaṁ nikkhipituṁ vaṭṭatīti therānaṁ adhippāyo.",
  "tika-vin01t23:182_5": "Takkato uddhaṭamattameva khādiṁsūti ettha takkato uddhaṭamattaṁ adhotampi paṭiggahetvā paribhuñjantā",
  "tika-vin01t23:182_6": "dhovitvā pacitvā vā paribhuñjiṁsūti evamattho gahetabbo.",
  "tika-vin01t23:182_7": "Therassa hi dadhiguḷikādisahitampi paṭiggahitaṁ pacchā dhovitvā pacitvā vā paribhuñjantassa savatthukapaṭiggahaṇe doso natthīti adhippāyo,",
  "tika-vin01t23:182_8": "teneva therassa adhippāyaṁ dassentena ‘‘tasmā navanītaṁ paribhuñjantena…pe…",
  "tika-vin01t23:182_9": "ayamettha adhippāyo’’ti vuttaṁ.",
  "tika-vin01t23:182_10": "Keci pana ‘‘takkato uddhaṭamattameva khādiṁsū’’ti vacanassa adhippāyaṁ ajānantā ‘‘takkato uddhaṭamattaṁ",
  "tika-vin01t23:182_11": "adhotampi dadhiguḷikādisahitaṁ vikālepi paribhuñjituṁ vaṭṭatī’’ti vadanti,",
  "tika-vin01t23:182_12": "taṁ na gahetabbaṁ.",
  "tika-vin01t23:182_13": "Na hi dadhiguḷikādiāmisena saṁsaṭṭharasaṁ navanītaṁ paribhuñjituṁ vaṭṭatīti sakkā vattuṁ.",
  "tika-vin01t23:182_14": "Navanītaṁ paribhuñjantenāti adhovitvā paṭiggahitanavanītaṁ paribhuñjantena.",
  "tika-vin01t23:182_15": "Dadhi eva dadhigataṁ yathā ‘‘gūthagataṁ muttagata’’nti (ma. ni. 2.119).",
  "tika-vin01t23:182_16": "Khayaṁ gamissatīti vacanato khīraṁ pakkhipitvā pakkasappiādipi vikāle kappatīti veditabbaṁ.",
  "tika-vin01t23:182_17": "Kukkuccāyanti kukkuccakāti iminā attanāpi tattha kukkuccasabbhāvaṁ dīpeti.",
  "tika-vin01t23:182_18": "Teneva mātikāṭṭhakathāyaṁ (kaṅkhā. aṭṭha.",
  "tika-vin01t23:182_19": "bhesajjasikkhāpadavaṇṇanā) ‘‘nibbaṭṭitasappi vā navanītaṁ vā pacituṁ vaṭṭatī’’ti vuttaṁ.",
  "tika-vin01t23:182_20": "Tāni paṭiggahetvāti tāni khīradadhīni paṭiggahetvā.",
  "tika-vin01t23:183_0": "Paṭiggahetvā ṭhapitabhesajjehīti paṭiggahetvā ṭhapitayāvajīvikabhesajjehi.",
  "tika-vin01t23:183_1": "Vuttanayena yathā taṇḍulādīni na paccanti,",
  "tika-vin01t23:183_2": "tathā lajjīyeva sampādetvā detīti lajjīsāmaṇeraggahaṇaṁ,",
  "tika-vin01t23:183_3": "apica alajjinā ajjhoharitabbaṁ yaṁ kiñci abhisaṅkharāpetuṁ na vaṭṭati,",
  "tika-vin01t23:183_4": "tasmāpi evamāha.",
  "tika-vin01t23:183_5": "Tile paṭiggahetvā katatelanti attanā bhajjanādīni akatvā gahitatelaṁ.",
  "tika-vin01t23:183_6": "Teneva ‘‘sāmisampi vaṭṭatī’’ti vuttaṁ.",
  "tika-vin01t23:183_7": "Nibbaṭṭitattāti yāvakālikavatthuto vivecitattā.",
  "tika-vin01t23:183_8": "Ubhayampīti attanā ca parena ca kataṁ.",
  "tika-vin01t23:183_9": "Yāva aruṇassa uggamanā tiṭṭhati,",
  "tika-vin01t23:183_10": "nissaggiyanti sattamadivase katatelaṁ sace yāva aruṇuggamanā tiṭṭhati,",
  "tika-vin01t23:183_11": "nissaggiyaṁ.",
  "tika-vin01t23:184_0": "623.Acchavasanti dukkaṭavatthuno vasāya anuññātattā taṁsadisānaṁ dukkaṭavatthūnaṁyeva akappiyamaṁsasattānaṁ vasā anuññātā,",
  "tika-vin01t23:184_1": "na thullaccayavatthūnaṁ manussānaṁ vasāti āha ‘‘ṭhapetvā manussavasa’’nti .",
  "tika-vin01t23:184_2": "Saṁsaṭṭhanti parissāvitaṁ.",
  "tika-vin01t23:184_3": "‘‘Kāle paṭiggahitaṁ vikāle anupasampannenapi nippakkaṁ saṁsaṭṭhañca paribhuñjantassa dvepi dukkaṭāni hontiyevā’’ti vadanti.",
  "tika-vin01t23:184_4": "Yasmā khīradadhiādīni pakkhipitvā telaṁ pacanti,",
  "tika-vin01t23:184_5": "tasmā kasaṭaṁ na vaṭṭati,",
  "tika-vin01t23:184_6": "telameva vaṭṭati.",
  "tika-vin01t23:184_7": "Tena vuttaṁ ‘‘pakkatelakasaṭe viya kukkuccāyatī’’ti.",
  "tika-vin01t23:184_8": "‘‘Sace vasāya saddhiṁ pakkattā na vaṭṭati,",
  "tika-vin01t23:184_9": "idaṁ kasmā vaṭṭatī’’ti pucchantā ‘‘bhante’’tiādimāhaṁsu.",
  "tika-vin01t23:184_10": "Etaṁ vaṭṭatīti nanu etaṁ dadhiguḷikādīhi pakkaṁ navanītaṁ vaṭṭatīti attho.",
  "tika-vin01t23:185_0": "‘‘Madhukarīhi nāma madhumakkhikāhīti ayaṁ khuddakamakkhikānaṁ bhamaramakkhikānañca sāmaññaniddeso’’ti tīsupi gaṇṭhipadesu vuttaṁ.",
  "tika-vin01t23:185_1": "Keci pana ‘‘daṇḍakesu madhukarā madhukarī makkhikā nāmā’’ti vatvā ‘‘tāhi madhukarīādīhi tīhi makkhikāhi kataṁ madhu nāmā’’ti vadanti.",
  "tika-vin01t23:185_2": "Bhamaramakkhikāhīti mahābhamaramakkhikāhi.",
  "tika-vin01t23:185_3": "Silesasadisanti ghanapakkaṁ vuttaṁ.",
  "tika-vin01t23:185_4": "Itaranti tanukamadhu.",
  "tika-vin01t23:185_5": "Madhupaṭalanti madhurahitaṁ kevalaṁ madhupaṭalaṁ.",
  "tika-vin01t23:185_6": "‘‘Sace madhusahitaṁ paṭalaṁ paṭiggahetvā nikkhipanti,",
  "tika-vin01t23:185_7": "paṭalassa bhājanaṭṭhāniyattā madhuno vasena sattāhātikkame nissaggiyaṁ hotī’’ti vadanti,",
  "tika-vin01t23:185_8": "‘‘madhumakkhitaṁ pana madhugatikamevā’’ti iminā taṁ na sameti.",
  "tika-vin01t23:186_0": "‘‘Phāṇitaṁ nāma ucchumhā nibbatta’’nti pāḷiyaṁ avisesena vuttattā aṭṭhakathāyañca ‘‘ucchurasaṁ upādāya…pe…",
  "tika-vin01t23:186_1": "avatthukā ucchuvikati ‘phāṇita’nti veditabbā’’ti vacanato ucchurasopi nikkasaṭo sattāhakālikoti veditabbo.",
  "tika-vin01t23:186_2": "Kenaci pana ‘‘madhumhi cattāro kālikā yathāsambhavaṁ yojetabbā,",
  "tika-vin01t23:186_3": "ucchumhi cā’’ti vatvā ‘‘samakkhikaṇḍaseḷakaṁ yāvakālikaṁ,",
  "tika-vin01t23:186_4": "aneḷakaṁ udakasambhinnaṁ yāmakālikaṁ,",
  "tika-vin01t23:186_5": "asambhinnaṁ sattāhakālikaṁ,",
  "tika-vin01t23:186_6": "madhusitthaṁ parisuddhaṁ yāvajīvikaṁ,",
  "tika-vin01t23:186_7": "tathā ucchu vā raso vā sakasaṭo yāvakāliko,",
  "tika-vin01t23:186_8": "nikkasaṭo udakasambhinno yāmakāliko,",
  "tika-vin01t23:186_9": "asambhinno sattāhakāliko,",
  "tika-vin01t23:186_10": "suddhakasaṭaṁ yāvajīvika’’nti ca vatvā uttaripi bahudhā papañcitaṁ.",
  "tika-vin01t23:186_11": "Tattha ‘‘udakasambhinnaṁ madhu vā ucchuraso vā udakasambhinno yāmakāliko’’ti idaṁ neva pāḷiyaṁ,",
  "tika-vin01t23:186_12": "na aṭṭhakathāyaṁ dissati.",
  "tika-vin01t23:186_13": "‘‘Yāvakālikaṁ samānaṁ garutarampi muddikājātirasaṁ attanā saṁsaṭṭhaṁ lahukaṁ yāmakālikabhāvaṁ upanentaṁ",
  "tika-vin01t23:186_14": "udakaṁ lahutaraṁ sattāhakālikaṁ attanā saṁsaṭṭhaṁ garutaraṁ yāmakālikabhāvaṁ upanetī’’ti ettha kāraṇaṁ",
  "tika-vin01t23:186_15": "soyeva pucchitabbo,",
  "tika-vin01t23:186_16": "sabbattha pāḷiyaṁ aṭṭhakathāyañca udakasambhedena garutarassapi lahubhāvopagamanaṁyeva dassitaṁ.",
  "tika-vin01t23:186_17": "Pāḷiyampi hi ‘‘anujānāmi,",
  "tika-vin01t23:186_18": "bhikkhave,",
  "tika-vin01t23:186_19": "gilānassa guḷaṁ,",
  "tika-vin01t23:186_20": "agilānassa guḷodaka’’nti (mahāva.",
  "tika-vin01t23:186_21": "284) vadantena agilānena paribhuñjituṁ ayuttopi guḷo udakasambhinno agilānassapi vaṭṭatīti anuññāto.",
  "tika-vin01t23:187_0": "Yampi ca ‘‘ucchu ce yāvakāliko,",
  "tika-vin01t23:187_1": "ucchuraso ce yāmakāliko,",
  "tika-vin01t23:187_2": "phāṇitaṁ ce sattāhakālikaṁ,",
  "tika-vin01t23:187_3": "taco ce yāvajīviko’’ti aṭṭhakathāvacanaṁ dassetvā ‘‘ucchuraso udakasambhinno yāmakāliko’’ti aññena kenaci vuttaṁ,",
  "tika-vin01t23:187_4": "tampi tathāvidhassa aṭṭhakathāvacanassa imissā samantapāsādikāya vinayaṭṭhakathāya abhāvato na sārato paccetabbaṁ.",
  "tika-vin01t23:187_5": "Tatoyeva ca ‘‘ucchuraso udakena sambhinnopi asambhinnopi sattāhakālikoyevā’’ti keci ācariyā vadanti.",
  "tika-vin01t23:187_6": "Bhesajjakkhandhake ca ‘‘anujānāmi,",
  "tika-vin01t23:187_7": "bhikkhave,",
  "tika-vin01t23:187_8": "ucchurasa’’nti (mahāva.",
  "tika-vin01t23:187_9": "300) ettha tīsupi gaṇṭhipadesu avisesena vuttaṁ ‘‘ucchuraso sattāhakāliko’’ti.",
  "tika-vin01t23:188_0": "Sayaṁkataṁ nirāmisameva vaṭṭatīti ettha aparissāvitaṁ paṭiggahitampi karaṇasamaye parissāvetvā kasaṭaṁ apanetvāva attanā katanti gahetabbaṁ.",
  "tika-vin01t23:188_1": "Jhāmaucchuphāṇitanti agginā daḍḍhe ucchukhette jhāmaucchunā kataphāṇitaṁ.",
  "tika-vin01t23:188_2": "Koṭṭitaucchuphāṇitanti khuddānukhuddakaṁ chinditvā koṭṭetvā nippīḷetvā pakkaṁ yebhuyyena ca sakasaṭaṁ phāṇitaṁ.",
  "tika-vin01t23:188_3": "Tādisassa ca kasaṭassa abbohārikattā ‘‘taṁ yutta’’nti vuttaṁ.",
  "tika-vin01t23:188_4": "Sītudakena katanti madhukapupphāni sītodake pakkhipitvā madditvā puppharase udakagate sati taṁ udakaṁ gahetvā pacitvā kataphāṇitaṁ.",
  "tika-vin01t23:188_5": "Khīraṁ pakkhipitvā kataṁ madhukaphāṇitaṁ yāvakālikanti ettha khīraṁ pakkhipitvā pakkatelaṁ kasmā vikāle vaṭṭatīti ce?",
  "tika-vin01t23:188_6": "Tele pakkhittakhīraṁ telameva hoti,",
  "tika-vin01t23:188_7": "aññaṁ pana khīraṁ pakkhipitvā kataṁ khīrabhāvaṁ gaṇhātīti idamettha kāraṇaṁ.",
  "tika-vin01t23:188_8": "Yadi evaṁ khaṇḍasakkharampi khīraṁ pakkhipitvā karonti,",
  "tika-vin01t23:188_9": "taṁ kasmā vaṭṭatīti āha ‘‘khaṇḍasakkharaṁ panā’’tiādi.",
  "tika-vin01t23:188_10": "Tattha khīrajallikanti khīrapheṇaṁ.",
  "tika-vin01t23:189_0": "Bhesajjodissaṁ dassentena ‘‘sattavidhañhi odissaṁ nāmā’’tiādinā itarānipi atthuddhāravasena vuttāni.",
  "tika-vin01t23:189_1": "Vikaṭānīti apakatibhesajjattā vikaṭāni,",
  "tika-vin01t23:189_2": "virūpānīti attho.",
  "tika-vin01t23:189_3": "Dukkaṭavatthūnampi akappiyamaṁsānaṁ vasāya anuññātattā ‘‘vasodissa’’nti vuttaṁ.",
  "tika-vin01t23:189_4": "Oḷārikānampi āhāratthaṁ pharituṁ samatthānaṁ sappiādīnaṁ bhesajjanāmena anuññātattā ‘‘bhesajjodissa’’nti vuttaṁ .",
  "tika-vin01t23:189_5": "‘‘Pacchābhattato paṭṭhāya sati paccayeti vuttattā paṭiggahitabhesajjāni dutiyadivasato paṭṭhāya purebhattampi sati paccaye paribhuñjitabbāni,",
  "tika-vin01t23:189_6": "na āhāratthaṁ bhesajjatthāya paṭiggahitattā’’ti vadanti.",
  "tika-vin01t23:190_0": "624.Dvāravātapānakavāṭesūti mahādvārassa vātapānānañca kavāṭaphalakesu.",
  "tika-vin01t23:190_1": "Kasāve pakkhittāni tāni attano sabhāvaṁ pariccajanti,",
  "tika-vin01t23:190_2": "tasmā ‘‘makkhetabbānī’’ti vuttaṁ,",
  "tika-vin01t23:190_3": "ghuṇapāṇakādiparihāratthaṁ makkhetabbānīti attho.",
  "tika-vin01t23:190_4": "Adhiṭṭhetīti ‘‘idāni mayhaṁ ajjhoharaṇīyaṁ na bhavissati ,",
  "tika-vin01t23:190_5": "bāhiraparibhogatthāya gamissatī’’ti cittaṁ uppādetīti attho.",
  "tika-vin01t23:190_6": "Tenevāha –",
  "tika-vin01t23:190_7": "‘‘sappiñca telañca vasañca muddhani telaṁ vā abbhañjanaṁ vā’’tiādi.",
  "tika-vin01t23:190_8": "‘‘Evaṁ adhiṭṭhitañca paṭiggahaṇaṁ vijahatī’’ti vadanti.",
  "tika-vin01t23:191_0": "625.Sace dvinnaṁ santakaṁ ekena paṭiggahitaṁ avibhattaṁ hoti,",
  "tika-vin01t23:191_1": "paribhuñjituṁ pana na vaṭṭatīti ettha majjhe pāṭho parihīno,",
  "tika-vin01t23:191_2": "evaṁ panettha pāṭho veditabbo ‘‘sace dvinnaṁ santakaṁ ekena paṭiggahitaṁ avibhattaṁ hoti,",
  "tika-vin01t23:191_3": "sattāhātikkame dvinnampi anāpatti,",
  "tika-vin01t23:191_4": "paribhuñjituṁ pana na vaṭṭatī’’ti.",
  "tika-vin01t23:191_5": "Aññathā pana saddappayogopi na saṅgacchati.",
  "tika-vin01t23:191_6": "Gaṇṭhipadepi ca ayameva pāṭho dassito.",
  "tika-vin01t23:191_7": "Tattha dvinnampi anāpattīti yathā aññassa santakaṁ ekena paṭiggahitaṁ sattāhātikkamena nissaggiyaṁ na hoti parasantakabhāvato,",
  "tika-vin01t23:191_8": "evamidampi avibhattattā ubhayasādhāraṇampi avinibbhogabhāvato nissaggiyaṁ na hotīti adhippāyo.",
  "tika-vin01t23:191_9": "Paribhuñjituṁ pana na vaṭṭatīti bhikkhunā paṭiggahitattā sattāhātikkame yassa kassaci bhikkhuno paribhuñjituṁ",
  "tika-vin01t23:191_10": "na vaṭṭati paṭiggahitasappiādīnaṁ paribhogassa sattāheneva paricchinnattā.",
  "tika-vin01t23:191_11": "‘‘Tāni paṭiggahetvā sattāhaparamaṁ sannidhikārakaṁ paribhuñjitabbānī’’ti hi vuttaṁ.",
  "tika-vin01t23:191_12": "Gaṇṭhipadesu pana tīsupi idha pāṭhassa parihīnabhāvaṁ asallakkhetvā ‘‘paribhuñjituṁ pana na vaṭṭatīti",
  "tika-vin01t23:191_13": "idaṁ antosattāhe paribhogaṁ sandhāya vuttanti saññāya vissāsaggāhābhāvato paribhuñjituṁ na vaṭṭatī’’ti",
  "tika-vin01t23:191_14": "evamattho vutto,",
  "tika-vin01t23:191_15": "so na gahetabbo.",
  "tika-vin01t23:192_0": "Āvuso,",
  "tika-vin01t23:192_1": "imaṁ telaṁ sattāhamattaṁ paribhuñja tvanti iminā yena paṭiggahitaṁ,",
  "tika-vin01t23:192_2": "tena antosattāheyeva parassa vissajjitabhāvaṁ dasseti.",
  "tika-vin01t23:192_3": "Kassa āpattīti paṭhamaṁ tāva ubhinnaṁ sādhāraṇattā anāpatti vuttā.",
  "tika-vin01t23:192_4": "Idāni pana ekena itarassa vissaṭṭhabhāvato ubhayasādhāraṇatā natthīti vibhattasadisaṁ hutvā ṭhitaṁ,",
  "tika-vin01t23:192_5": "tasmā ettha paṭiggahitassa sattāhātikkame ekassa āpattiyā bhavitabbanti maññamāno ‘‘kiṁ paṭiggahaṇapaccayā paṭiggāhakassa āpatti,",
  "tika-vin01t23:192_6": "udāhu yassa santakaṁ jātaṁ,",
  "tika-vin01t23:192_7": "tassā’’ti pucchati.",
  "tika-vin01t23:192_8": "Nissaṭṭhabhāvatoyeva ca idha ‘‘avibhattabhāvato’’ti kāraṇaṁ avatvā ‘‘yena paṭiggahitaṁ,",
  "tika-vin01t23:192_9": "tena vissajjitattā’’ti vuttaṁ.",
  "tika-vin01t23:192_10": "Idañca vissaṭṭhabhāvato ubhayasādhāraṇataṁ pahāya ekassa santakaṁ hontampi yena paṭiggahitaṁ,",
  "tika-vin01t23:192_11": "tato aññassa santakaṁ jātaṁ,",
  "tika-vin01t23:192_12": "tasmā parasantakapaṭiggahaṇe viya paṭiggāhakassa paṭiggahaṇapaccayā natthi āpattīti dassanatthaṁ vuttaṁ,",
  "tika-vin01t23:192_13": "na pana ‘‘yena paṭiggahitaṁ,",
  "tika-vin01t23:192_14": "tena vissajjitattā’’ti vacanato avissajjite sati avibhattepi sattāhātikkame āpattīti dassanatthaṁ avissajjite",
  "tika-vin01t23:192_15": "avibhattabhāvatoyeva anāpattiyā siddhattā.",
  "tika-vin01t23:192_16": "Sace pana itaro yena paṭiggahitaṁ,",
  "tika-vin01t23:192_17": "tasseva antosattāhe attano bhāgampi vissajjeti,",
  "tika-vin01t23:192_18": "sattāhātikkame siyā āpatti yena paṭiggahitaṁ,",
  "tika-vin01t23:192_19": "tasseva santakabhāvamāpannattā itarassa appaṭiggahitattā.",
  "tika-vin01t23:192_20": "Iminā tassa santakabhāvepi aññena paṭiggahitasakasantake viya tena appaṭiggahitabhāvato anāpattīti dīpeti.",
  "tika-vin01t23:192_21": "Idaṁ pana adhippāyaṁ ajānitvā ito aññathā gaṇṭhipadakārādīhi papañcitaṁ,",
  "tika-vin01t23:192_22": "na taṁ sārato paccetabbaṁ.",
  "tika-vin01t23:193_0": "Aparibhogaṁ hotīti kassaci amanuññassa patitattā paribhogārahaṁ na hoti.",
  "tika-vin01t23:193_1": "Yena cittenāti yena pariccajitukāmatācittena.",
  "tika-vin01t23:193_2": "‘‘Antosattāhe’’ti adhikārattā ‘‘antosattāhe anapekkho datvā paṭilabhitvā paribhuñjatī’’ti imaṁ sambandhaṁ",
  "tika-vin01t23:193_3": "sandhāya mahāsumattherena ‘‘evaṁ antosattāhe datvā’’tiādi vuttaṁ.",
  "tika-vin01t23:193_4": "Mahāpadumatthero pana yadi evaṁ ‘‘vissajjetī’’ti imināva taṁ siddhaṁ,",
  "tika-vin01t23:193_5": "sattāhātikkantaṁ pana nissaṭṭhaṁ paṭilabhitvā paribhuñjituṁ na vaṭṭati,",
  "tika-vin01t23:193_6": "tasmā tassa paribhogamukhadassanamidanti āha –",
  "tika-vin01t23:193_7": "‘‘nayidaṁ yācitabba’’ntiādi.",
  "tika-vin01t23:193_8": "Aññena bhikkhunāti ettha suddhacittena dinnattā sayampi āharāpetvā paribhuñjituṁ vaṭṭatiyeva.",
  "tika-vin01t23:193_9": "Sappiādīnaṁ paṭiggahitabhāvo,",
  "tika-vin01t23:193_10": "attano santakatā,",
  "tika-vin01t23:193_11": "sattāhātikkamoti imānettha tīṇi aṅgāni.",
  "tika-vin01t23:194_0": "Bhesajjasikkhāpadavaṇṇanā niṭṭhitā.",
  "tika-vin01t23:195_0": "4. Vassikasāṭikasikkhāpadavaṇṇanā",
  "tika-vin01t23:196_0": "627.",
  "tika-vin01t23:196_1": "Catutthe sibbanarajanakappapariyosānena niṭṭhāpetvāti sūcikammaniṭṭhānena sakimpi vaṇṇabhedamattarajanena kappabindukaraṇena ca niṭṭhāpetvā.",
  "tika-vin01t23:196_2": "Samayeti vassānasamaye.",
  "tika-vin01t23:197_0": "628.Kucchisamayoti antosamayo.",
  "tika-vin01t23:197_1": "‘‘Ayameko aḍḍhamāso pariyesanakkhettañceva karaṇakkhettañca.",
  "tika-vin01t23:197_2": "Etasmiñhi antare vassikasāṭikaṁ aladdhaṁ pariyesituṁ laddhaṁ kātuñca vaṭṭati,",
  "tika-vin01t23:197_3": "nivāsetuṁ adhiṭṭhātuñca na vaṭṭatī’’ti potthakesu pāṭho dissati,",
  "tika-vin01t23:197_4": "so apāṭho.",
  "tika-vin01t23:197_5": "Evaṁ panettha pāṭhena bhavitabbaṁ ‘‘ayameko aḍḍhamāso pariyesanakkhettaṁ.",
  "tika-vin01t23:197_6": "Etasmiñhi antare vassikasāṭikaṁ aladdhaṁ pariyesituṁ vaṭṭati,",
  "tika-vin01t23:197_7": "laddhaṁ kātuṁ nivāsetuṁ adhiṭṭhātuñca na vaṭṭatī’’ti.",
  "tika-vin01t23:197_8": "Na hi gimhānaṁ pacchimamāsassa paṭhamo aḍḍhamāso karaṇakkhettaṁ hoti.",
  "tika-vin01t23:197_9": "‘‘Aḍḍhamāso seso gimhānanti katvā nivāsetabba’’nti vacanato pana gimhānaṁ pacchimamāsassa pacchimo aḍḍhamāso",
  "tika-vin01t23:197_10": "karaṇakkhettañceva nivāsanakkhettañca hoti.",
  "tika-vin01t23:197_11": "Teneva mātikāṭṭhakathāyaṁ (kaṅkhā. aṭṭha.",
  "tika-vin01t23:197_12": "vahisakasāṭikasikkhāpadavaṇṇanā) ‘‘gimhānaṁ pacchimo māso pariyesanakkhettaṁ,",
  "tika-vin01t23:197_13": "pacchimo aḍḍhamāso karaṇanivāsanakkhettampī’’ti vuttaṁ.",
  "tika-vin01t23:197_14": "Tasmā pāḷiyā mātikāṭṭhakathāya ca avirodhaṁ icchantena vuttanayeneva pāṭho gahetabbo.",
  "tika-vin01t23:198_0": "‘‘Viññattiṁ katvā nipphādentassa aññātakaviññattisikkhāpadena anāpattī’’ti vadantena ‘‘piṭṭhisamayattā iminā sikkhāpadena āpattī’’ti dīpitā hoti.",
  "tika-vin01t23:198_1": "Na hi ñātakapavāritaṭṭhānato piṭṭhisamaye satuppādakaraṇamattenapi sambhavantī āpatti tato garukatarāya viññattiyā na hotīti sakkā vattuṁ.",
  "tika-vin01t23:198_2": "Teneva bhadantabuddhadattācariyena vuttaṁ –",
  "tika-vin01t23:199_0": "‘‘Katvā pana satuppādaṁ, vassikasāṭicīvaraṁ;",
  "tika-vin01t23:200_0": "Nipphādentassa bhikkhussa, samaye piṭṭhisammate.",
  "tika-vin01t23:201_0": "‘‘Hoti nissaggiyāpatti, ñātakāñātakādino;",
  "tika-vin01t23:202_0": "Tesuyeva ca viññattiṁ, katvā nipphādane tathā’’ti.",
  "tika-vin01t23:203_0": "Kenassahoti āpattīti assa mātaraṁ cīvaraṁ yācantassa kena sikkhāpadena āpattīti pucchati.",
  "tika-vin01t23:203_1": "‘‘Pariṇataṁ viññāpentassa pariṇāmanasikkhāpadena āpattī’’ti codanābhāvaṁ dasseti no ca saṅghe pariṇatanti.",
  "tika-vin01t23:203_2": "Atha aññātakaviññattisikkhāpadenāti ce,",
  "tika-vin01t23:203_3": "etampi natthīti āha ‘‘anāpatti ca ñātake’’ti.",
  "tika-vin01t23:203_4": "‘‘Ñātake viññāpentassā’’ti pāṭhaseso.",
  "tika-vin01t23:203_5": "Imamatthaṁ sandhāyāti piṭṭhisamaye vassikasāṭikatthaṁ ñātakapavāritaṭṭhāne satuppādakaraṇena āpattiṁ,",
  "tika-vin01t23:203_6": "aññātakaviññattisikkhāpadena anāpattiñca sandhāya.",
  "tika-vin01t23:204_0": "Aññātakaappavāritaṭṭhānato…pe…",
  "tika-vin01t23:204_1": "dukkaṭanti idaṁ vassikasāṭikaṁ adinnapubbe sandhāya vuttaṁ.",
  "tika-vin01t23:204_2": "Tenevettha vattabhede dukkaṭaṁ vuttaṁ,",
  "tika-vin01t23:204_3": "dinnapubbesu pana vattabhedo natthi.",
  "tika-vin01t23:204_4": "Tenevāha –",
  "tika-vin01t23:204_5": "‘‘ye manussā…pe…",
  "tika-vin01t23:204_6": "vattabhedo natthī’’ti.",
  "tika-vin01t23:204_7": "Idanti yathāvuttanissaggiyapācittiyaṁ.",
  "tika-vin01t23:204_8": "Viññattiṁ katvā nipphādentassāti aññātakaappavāritaṭṭhānato viññattiṁ katvā nipphādentassa.",
  "tika-vin01t23:204_9": "Pakatiyā vassikasāṭikadāyakā nāma saṅghavasena vā puggalavasena vā apavāretvā anusaṁvaccharaṁ vassikasāṭikānaṁ dāyakā.",
  "tika-vin01t23:204_10": "Aññātakaviññattisikkhāpadena anāpattīti ettha imināpi sikkhāpadena anāpattīti veditabbaṁ.",
  "tika-vin01t23:204_11": "Kucchisamaye hi attano ñātakapavāritaṭṭhānato ‘‘detha me vassikasāṭika’’ntiādinā viññāpentassapi anāpatti.",
  "tika-vin01t23:204_12": "Tenevāha –",
  "tika-vin01t23:204_13": "‘‘na vattabbā detha meti idañhi pariyesanakāle aññātakaappavārite eva sandhāya vutta’’nti.",
  "tika-vin01t23:204_14": "Mātikāṭṭhakathāyañhi (kaṅkhā. aṭṭha.",
  "tika-vin01t23:204_15": "vassikasāṭikasikkhāpadavaṇṇanā) vuttaṁ ‘‘attano ñātakapavāritaṭṭhānato pana ‘detha me vassikasāṭikacīvara’ntiādikāya viññattiyāpi pariyesitabba’’nti.",
  "tika-vin01t23:205_0": "629.‘‘Ākāsato patitaudakenevāti vacanato chadanakoṭiyā patitaudakena nahāyantassa anāpattī’’ti tīsupi gaṇṭhipadesu vuttaṁ.",
  "tika-vin01t23:206_0": "630.Cha māse parihāraṁ labhatīti etena antovassepi yāva vassānassa pacchimadivasā akatā parihāraṁ labhatīti dīpitaṁ hoti.",
  "tika-vin01t23:206_1": "Yasmā mūlacīvaraṁ karontena hemantassa pacchimuposathadivaseyeva kātabbaṁ,",
  "tika-vin01t23:206_2": "tasmā gimhānato ekūnatiṁsadivase parihāraṁ labhati,",
  "tika-vin01t23:206_3": "evaṁ santepi appakaṁ ūnamadhikaṁ vā gaṇanūpagaṁ na hotīti katvā ‘‘tato parampi…pe…",
  "tika-vin01t23:206_4": "ekamāsa’’nti vuttaṁ.",
  "tika-vin01t23:206_5": "Ekāhadvīhādivasena…pe…",
  "tika-vin01t23:206_6": "laddhā ceva niṭṭhitā cāti iminā ekāhānāgatāya vassūpanāyikāya laddhā ceva niṭṭhitā ca,",
  "tika-vin01t23:206_7": "dvīhānāgatāya…pe…",
  "tika-vin01t23:206_8": "dasāhānāgatāya vassūpanāyikāya laddhā ceva niṭṭhitā ca,",
  "tika-vin01t23:206_9": "antovasse vā laddhā ceva niṭṭhitā cāti ayamattho dassito.",
  "tika-vin01t23:206_10": "Tattha āsāḷhimāsassa juṇhapakkhapuṇṇamiyaṁ laddhā ceva niṭṭhitā ca vassikasāṭikā ‘‘ekāhānāgatāya vassūpanāyikāya laddhā ceva niṭṭhitā cā’’ti vuccati.",
  "tika-vin01t23:206_11": "Eteneva nayena juṇhapakkhassa chaṭṭhiyaṁ laddhā ceva niṭṭhitā ca ‘‘dasāhānāgatāya vassūpanāyikāya laddhā ceva niṭṭhitā cā’’ti vuccati.",
  "tika-vin01t23:206_12": "Yāva paṭhamakattikatemāsapuṇṇamī,",
  "tika-vin01t23:206_13": "tāva antotemāse laddhā ceva niṭṭhitā ca ‘‘antovasse laddhā ceva niṭṭhitā cā’’ti vuccati.",
  "tika-vin01t23:206_14": "Paṭhamakattikatemāsapuṇṇamito parañhi laddhā ceva niṭṭhitā ca yāva cīvarakālo nātikkamati,",
  "tika-vin01t23:206_15": "tāva anadhiṭṭhahitvā ṭhapetuṁ vaṭṭatīti na tatrāyaṁ vicāraṇā sambhavati.",
  "tika-vin01t23:207_0": "Tasmiṁyeva antodasāhe adhiṭṭhātabbāti avisesena vuttepi vassānato pubbe ekāhadvīhādivasena anāgatāya",
  "tika-vin01t23:207_1": "vassūpanāyikāya laddhā tehi divasehi saddhiṁ dasāhaṁ anatikkamantena vassūpanāyikadivasato paṭṭhāya adhiṭṭhānakkhettaṁ",
  "tika-vin01t23:207_2": "sampattāyeva adhiṭṭhātabbā,",
  "tika-vin01t23:207_3": "na tato pubbe adhiṭṭhānassa akhettattā.",
  "tika-vin01t23:207_4": "Antovasse pana laddhā tasmiṁyeva antovasse laddhadivasato paṭṭhāya dasāhaṁ anatikkāmetvā adhiṭṭhātabbā.",
  "tika-vin01t23:208_0": "Nanu ca vassānato pubbe anadhiṭṭhahitvā dasāhaṁ atikkāmetuṁ vaṭṭatiyeva,",
  "tika-vin01t23:208_1": "tasmā adhiṭṭhānassa akhettabhūtepi divase gahetvā ‘‘antodasāhe adhiṭṭhātabba’’nti kasmā vuttaṁ?",
  "tika-vin01t23:208_2": "Yathā ‘‘antovasse laddhāpi yāva na niṭṭhāti,",
  "tika-vin01t23:208_3": "tāva anadhiṭṭhahitvā dasāhaṁ atikkāmetuṁ vaṭṭatī’’ti akatāya anadhiṭṭhānakkhettasadisāpi atikkantadivasā",
  "tika-vin01t23:208_4": "dasāhaṁ atikkāmetvā niṭṭhitāya gaṇanūpagā hontīti niṭṭhitadivaseyeva adhiṭṭhātabbā,",
  "tika-vin01t23:208_5": "evamidhāpi vassānato pubbe anadhiṭṭhānakkhettabhūtāpi divasā laddhadivasato paṭṭhāya gaṇanūpagā hontīti dassanatthaṁ vuttaṁ.",
  "tika-vin01t23:208_6": "Yadi evaṁ ‘‘tasmiṁyeva antodasāhe’’ti avisesena vuttattā dasāhānāgatāya vassūpanāyikāya chaṭṭhiyaṁ laddhā puṇṇamiyaṁ adhiṭṭhātabbāti āpajjatīti?",
  "tika-vin01t23:208_7": "Nāpajjati ‘‘cātumāsaṁ adhiṭṭhātu’’nti vacaneneva paṭikkhittattā.",
  "tika-vin01t23:208_8": "Evaṁ sante ‘‘dasāhānāgatāyā’’ti iminā kiṁ payojananti ce?",
  "tika-vin01t23:208_9": "Vassānato pubbeyeva dasāhe atikkante vassūpanāyikadivase niṭṭhitā tadaheva adhiṭṭhātabbāti dassanatthaṁ vuttanti idamettha payojanaṁ.",
  "tika-vin01t23:208_10": "Tenevāha –",
  "tika-vin01t23:208_11": "‘‘dasāhātikkame niṭṭhitā tadaheva adhiṭṭhātabbā’’ti.",
  "tika-vin01t23:209_0": "Dasāhe appahonte cīvarakālaṁ nātikkametabbāti temāsabbhantare dasāhe appahonte laddhā ceva niṭṭhitā ca cīvarakālaṁ nātikkametabbāti attho.",
  "tika-vin01t23:209_1": "Idaṁ vuttaṁ hoti ‘‘paṭhamakattikatemāsapuṇṇamito pubbe sattamito paṭṭhāya laddhā ceva niṭṭhitā ca vassikasāṭikā",
  "tika-vin01t23:209_2": "dasāhe anatikkanteyeva cīvarakālaṁ otiṇṇattā tattha anadhiṭṭhahitvāpi ṭhapetuṁ vaṭṭatī’’ti.",
  "tika-vin01t23:209_3": "Iminā ca imaṁ dīpeti –",
  "tika-vin01t23:209_4": "akatā ce vassikasāṭikā,",
  "tika-vin01t23:209_5": "vassānaṁ cātumāsaṁ akatattāyeva parihāraṁ labhati,",
  "tika-vin01t23:209_6": "katāya pana dasāhaparamasikkhāpadaṁ avikopetvā parihāro vattabboti.",
  "tika-vin01t23:210_0": "Yadā vā tadā vā adhiṭṭhātuṁ vaṭṭatīti cātumāsabbhantare dasāhe atikkantepi natthi dosoti adhippāyo.",
  "tika-vin01t23:210_1": "‘‘Kadā adhiṭṭhātabbā…pe…",
  "tika-vin01t23:210_2": "yadi nappahoti,",
  "tika-vin01t23:210_3": "yāva kattikapuṇṇamā parihāraṁ labhatī’’ti imināpi kurundivacanena akatāya vassikasāṭikāya cātumāsaṁ parihāro,",
  "tika-vin01t23:210_4": "katāya dasāhameva parihāroti ayamattho dīpitoyevāti āha ‘‘apicā’’tiādi.",
  "tika-vin01t23:211_0": "Pāḷiyaṁ acchinnacīvarassa naṭṭhacīvarassātiādinā nissaggiyena anāpatti vuttā,",
  "tika-vin01t23:211_1": "udāhu naggassa nahāyato dukkaṭena anāpatti vuttāti?",
  "tika-vin01t23:211_2": "Kimettha pucchitabbaṁ.",
  "tika-vin01t23:211_3": "Sabbasikkhāpadesu hi yattha yattha mūlasikkhāpadena āpattippasaṅgo,",
  "tika-vin01t23:211_4": "tattha tattha anāpattidassanatthaṁ anāpattivāro ārabhīyatīti idhāpi nissaggiyena anāpattidassanatthanti yuttaṁ vattuṁ.",
  "tika-vin01t23:211_5": "Na hi mūlāpattiyā anāpattiṁ adassetvā antarā vuttāya eva āpattiyā anāpattidassanatthaṁ anāpattivāro ārabhīyatīti.",
  "tika-vin01t23:211_6": "Teneva tīsupi gaṇṭhipadesu idaṁ vuttaṁ ‘‘acchinnacīvarassa naṭṭhacīvarassa cāti ettha acchinnasesacīvarassa",
  "tika-vin01t23:211_7": "naṭṭhasesacīvarassa ca asamaye nivāsentassa pariyesantassa ca anāpatti .",
  "tika-vin01t23:211_8": "Āpadāsūti ettha anivatthaṁ corā harantīti asamaye nivāsentassa anāpattī’’ti.",
  "tika-vin01t23:211_9": "Mātikāṭṭhakathāyampi (kaṅkhā. aṭṭha.",
  "tika-vin01t23:211_10": "vassikasāṭikasikkhāpadavaṇṇanā) vuttaṁ ‘‘acchinnacīvarassa vā naṭṭhacīvarassa vā anivatthaṁ corā harantīti",
  "tika-vin01t23:211_11": "evaṁ āpadāsu vā nivāsayato ummattakādīnañca anāpattī’’ti.",
  "tika-vin01t23:211_12": "Aṭṭhakathāyaṁ pana naggassa nahāyato dukkaṭeneva anāpattiṁ sandhāya ‘‘acchinnacīvarassāti etaṁ vassikasāṭikameva sandhāya vuttaṁ.",
  "tika-vin01t23:211_13": "Tesañhi naggānaṁ kāyovassāpane anāpatti.",
  "tika-vin01t23:211_14": "Ettha ca mahagghavassikasāṭikaṁ nivāsetvā nahāyantassa corupaddavo āpadā nāmā’’ti yaṁ vuttaṁ,",
  "tika-vin01t23:211_15": "tattha kāraṇaṁ pariyesitabbaṁ.",
  "tika-vin01t23:212_0": "Atha ubhayenapi anāpattidassanatthaṁ ‘‘acchinnacīvarassā’’tiādi āraddhanti evamadhippāyo siyā,",
  "tika-vin01t23:212_1": "evampi ‘‘acchinnacīvarassāti etaṁ vassikasāṭikameva sandhāya vutta’’ntiādinā visesetvā na vattabbaṁ.",
  "tika-vin01t23:212_2": "Evañhi vattabbaṁ siyā ‘‘acchinnasesacīvarassa naṭṭhasesacīvarassa vā asamaye nivāsentassa pariyesantassa ca nissaggiyena anāpatti,",
  "tika-vin01t23:212_3": "acchinnavassikasāṭikassa naṭṭhavassikasāṭikassa vā naggassa nahāyato dukkaṭena anāpatti,",
  "tika-vin01t23:212_4": "āpadāsu anivatthaṁ corā harantīti asamaye nivāsayato nissaggiyena anāpatti,",
  "tika-vin01t23:212_5": "mahagghavassikasāṭikaṁ nivāsetvā nahāyantassa corā haranti,",
  "tika-vin01t23:212_6": "naggassa nahāyato dukkaṭena anāpattī’’ti.",
  "tika-vin01t23:212_7": "Sesamettha uttānameva.",
  "tika-vin01t23:213_0": "Aṅgesu pana vassikasāṭikāya attuddesikatā,",
  "tika-vin01t23:213_1": "asamaye pariyesanatā,",
  "tika-vin01t23:213_2": "tāya ca paṭilābhoti imāni tāva pariyesanāpattiyā tīṇi aṅgāni.",
  "tika-vin01t23:213_3": "Sacīvaratā,",
  "tika-vin01t23:213_4": "āpadābhāvo,",
  "tika-vin01t23:213_5": "vassikasāṭikāya sakabhāvo,",
  "tika-vin01t23:213_6": "asamaye nivāsananti imāni nivāsanāpattiyā cattāri aṅgāni.",
  "tika-vin01t23:214_0": "Vassikasāṭikasikkhāpadavaṇṇanā niṭṭhitā.",
  "tika-vin01t23:215_0": "5. Cīvaraacchindanasikkhāpadavaṇṇanā",
  "tika-vin01t23:216_0": "631.",
  "tika-vin01t23:216_1": "Pañcame yampi tyāhanti ettha yanti kāraṇavacanaṁ,",
  "tika-vin01t23:216_2": "tasmā evamettha sambandho veditabbo –",
  "tika-vin01t23:216_3": "mayā saddhiṁ janapadacārikaṁ pakkamissatīti yaṁ kāraṇaṁ nissāya ahaṁ te, āvuso,",
  "tika-vin01t23:216_4": "cīvaraṁ adāsiṁ,",
  "tika-vin01t23:216_5": "taṁ na karosīti kupito anattamano acchindīti.",
  "tika-vin01t23:216_6": "Yanti vā cīvaraṁ parāmasati,",
  "tika-vin01t23:216_7": "tattha ‘‘mayā saddhiṁ janapadacārikaṁ pakkamissatīti yampi te ahaṁ cīvaraṁ adāsiṁ,",
  "tika-vin01t23:216_8": "taṁ cīvaraṁ gaṇhissāmīti kupito anattamano acchindī’’ti sambandhitabbaṁ.",
  "tika-vin01t23:217_0": "633.Āṇatto bahūni gaṇhāti,",
  "tika-vin01t23:217_1": "ekaṁ pācittiyanti ‘‘cīvaraṁ gaṇhā’’ti āṇattiyā ekacīvaravisayattā ekameva pācittiyaṁ.",
  "tika-vin01t23:217_2": "Vācāya vācāya dukkaṭanti ettha acchinnesu vatthugaṇanāya pācittiyāni.",
  "tika-vin01t23:217_3": "Ekavācāya sambahulā āpattiyoti idaṁ acchinnesu vatthugaṇanāya āpajjitabbaṁ pācittiyāpattiṁ sandhāya vuttaṁ.",
  "tika-vin01t23:217_4": "Āṇattiyā āpajjitabbaṁ pana dukkaṭaṁ ekameva.",
  "tika-vin01t23:218_0": "634.Evanti iminā ‘‘vatthugaṇanāya dukkaṭānī’’ti idaṁ parāmasati.",
  "tika-vin01t23:218_1": "Eseva nayoti sithilaṁ gāḷhañca pakkhittāsu āpattiyā bahuttaṁ ekattañca atidissati.",
  "tika-vin01t23:219_0": "635.Āvuso,",
  "tika-vin01t23:219_1": "mayantiādīsu gaṇhitukāmatāya evaṁ vuttepi teneva dinnattā anāpatti.",
  "tika-vin01t23:219_2": "Amhākaṁ santike upajjhaṁ gaṇhissatīti idaṁ sāmaṇerassapi dānaṁ dīpeti.",
  "tika-vin01t23:219_3": "Tasmā kiñcāpi pāḷiyaṁ ‘‘bhikkhussa sāmaṁ cīvaraṁ datvā’’ti vuttaṁ,",
  "tika-vin01t23:219_4": "tathāpi anupasampannakāle datvāpi upasampannakāle acchindantassa pācittiyamevāti veditabbaṁ.",
  "tika-vin01t23:219_5": "Acchindanasamaye upasampannabhāvoyeva hettha pamāṇaṁ.",
  "tika-vin01t23:219_6": "Detīti tuṭṭho vā kupito vā deti.",
  "tika-vin01t23:219_7": "Rundhathāti nivāretha.",
  "tika-vin01t23:219_8": "Evaṁ pana dātuṁ na vaṭṭatīti ettha evaṁ dinnaṁ na tāva tassa santakanti anadhiṭṭhahitvāva paribhuñjitabbanti veditabbaṁ.",
  "tika-vin01t23:219_9": "Āharāpetuṁ pana vaṭṭatīti evaṁ dinnaṁ bhatisadisattā āharāpetuṁ vaṭṭati.",
  "tika-vin01t23:219_10": "Cajitvā dinnanti vuttanayena adatvā anapekkhena hutvā tasseva dinnaṁ.",
  "tika-vin01t23:219_11": "Bhaṇḍagghena kāretabboti sakasaññāya vinā gaṇhanto bhaṇḍaṁ agghāpetvā āpattiyā kāretabbo.",
  "tika-vin01t23:219_12": "Vikappanupagapacchimacīvaratā,",
  "tika-vin01t23:219_13": "sāmaṁ dinnatā,",
  "tika-vin01t23:219_14": "sakasaññitā,",
  "tika-vin01t23:219_15": "upasampannatā,",
  "tika-vin01t23:219_16": "kodhavasena acchindanaṁ acchindāpanaṁ vāti imānettha pañca aṅgāni.",
  "tika-vin01t23:220_0": "Cīvaraacchindanasikkhāpadavaṇṇanā niṭṭhitā.",
  "tika-vin01t23:221_0": "6. Suttaviññattisikkhāpadavaṇṇanā",
  "tika-vin01t23:222_0": "636.",
  "tika-vin01t23:222_1": "Chaṭṭhe pāḷiyaṁ cīvarakārasamayeti iminā vassaṁvutthabhikkhūnaṁ cīvarakammasamayattā cīvaramāso vutto,",
  "tika-vin01t23:222_2": "athaññopi pana cīvarakammakālo cīvarakārasamayoti vattuṁ vaṭṭati.",
  "tika-vin01t23:223_0": "638.Pañcahipimissetvāti khomādīhi pañcahi missetvā.",
  "tika-vin01t23:223_1": "Vītavītaṭṭhānaṁ yattha saṁharitvā ṭhapenti,",
  "tika-vin01t23:223_2": "tassa turīti adhivacanaṁ.",
  "tika-vin01t23:223_3": "Suttaṁ pavesetvā yena ākoṭentā ghanabhāvaṁ sampādenti,",
  "tika-vin01t23:223_4": "taṁ vemanti vuccati.",
  "tika-vin01t23:223_5": "Yaṁ yanti yaṁ yaṁ payogaṁ.",
  "tika-vin01t23:223_6": "Tantūnaṁ attano santakattā vītavītaṭṭhānaṁ paṭiladdhameva hotīti āha ‘‘dīghato…pe…",
  "tika-vin01t23:223_7": "vīte nissaggiyaṁ pācittiya’’nti.",
  "tika-vin01t23:223_8": "Pāḷiyampi hi imināva adhippāyena ‘‘paṭilābhena nissaggiya’’nti vuttaṁ,",
  "tika-vin01t23:223_9": "tasmā yāva cīvaraṁ vaḍḍhati,",
  "tika-vin01t23:223_10": "tāva iminā pamāṇena āpattiyo vaḍḍhanti.",
  "tika-vin01t23:224_0": "Seso kappiyoti ettha hatthakammayācanavasena.",
  "tika-vin01t23:224_1": "Pubbe vuttanayena nissaggiyanti dīghaso vidatthimatte tiriyaṁ hatthamatte ca vīte nissaggiyaṁ.",
  "tika-vin01t23:224_2": "Tenevāti akappiyatantavāyena.",
  "tika-vin01t23:224_3": "Tatheva dukkaṭanti paricchede paricchede dukkaṭaṁ.",
  "tika-vin01t23:224_4": "Kedārabaddhādīhīti ādi-saddena acchimaṇḍalabaddhādi gahitaṁ.",
  "tika-vin01t23:224_5": "Tante ṭhitaṁyeva adhiṭṭhātabbanti ettha ‘‘pacchā vītaṭṭhānaṁ adhiṭṭhitagatikameva hoti,",
  "tika-vin01t23:224_6": "puna adhiṭṭhānakiccaṁ natthi.",
  "tika-vin01t23:224_7": "Sace pana paricchedaṁ dassetvā antarantarā avītaṁ hoti,",
  "tika-vin01t23:224_8": "puna adhiṭṭhātabba’’nti vadanti.",
  "tika-vin01t23:224_9": "Eseva nayoti vikappanupagappamāṇamatte vīte tante ṭhitaṁyeva adhiṭṭhātabbanti attho.",
  "tika-vin01t23:224_10": "Cīvaratthāya viññāpitasuttaṁ,",
  "tika-vin01t23:224_11": "attuddesikatā,",
  "tika-vin01t23:224_12": "akappiyatantavāyena vāyāpananti imānettha tīṇi aṅgāni.",
  "tika-vin01t23:225_0": "Mātikāṭṭhakathāyaṁ (kaṅkhā. aṭṭha.",
  "tika-vin01t23:225_1": "suttaviññattisikkhāpadavaṇṇanā) pana vāyāpeyyāti ettha ‘‘cīvaraṁ me, āvuso,",
  "tika-vin01t23:225_2": "vāyathāti akappiyaviññattiyā vāyāpeyyā’’ti atthaṁ vatvā aṅgesupi ‘‘akappiyatantavāyena akappiyaviññattiyā vāyāpana’’nti visesetvā vuttaṁ,",
  "tika-vin01t23:225_3": "tathāvidhaṁ pana visesavacanaṁ neva pāḷiyaṁ,",
  "tika-vin01t23:225_4": "na aṭṭhakathāyaṁ upalabbhati.",
  "tika-vin01t23:225_5": "Pāḷiyampi ‘‘ñātakānaṁ pavāritāna’’nti ettakameva anāpattivāre vuttaṁ,",
  "tika-vin01t23:225_6": "aṭṭhakathāyañca suttatantavāyānameva kappiyākappiyabhāvena bahudhā nayo dassito ,",
  "tika-vin01t23:225_7": "na kappiyākappiyaviññattivasenāti.",
  "tika-vin01t23:225_8": "‘‘Akappiyaviññattiyā vāyāpeyyā’’ti ca visesetvā vadantena ayaṁ nāma kappiyaviññattīti visuṁ na dassitaṁ,",
  "tika-vin01t23:225_9": "tasmā vīmaṁsitvā gahetabbaṁ.",
  "tika-vin01t23:226_0": "Suttaviññattisikkhāpadavaṇṇanā niṭṭhitā.",
  "tika-vin01t23:227_0": "7. Mahāpesakārasikkhāpadavaṇṇanā",
  "tika-vin01t23:228_0": "642.",
  "tika-vin01t23:228_1": "Sattame kiñcimattaṁ anupadajjeyyāti idaṁ tassa kattabbākāramattadassanaṁ,",
  "tika-vin01t23:228_2": "dānaṁ panettha aṅgaṁ na hoti suttavaḍḍhanavaseneva āpajjitabbattā.",
  "tika-vin01t23:228_3": "Teneva padabhājanepi ‘‘tassa vacanena āyataṁ vā vitthataṁ vā appitaṁ vā karoti,",
  "tika-vin01t23:228_4": "payoge dukkaṭaṁ,",
  "tika-vin01t23:228_5": "paṭilābhena nissaggiya’’nti suttavaḍḍhanākārameva dassetvā āpatti vuttā.",
  "tika-vin01t23:228_6": "Mātikāṭṭhakathāyampi (kaṅkhā. aṭṭha.",
  "tika-vin01t23:228_7": "mahāpesakārasikkhāpadavaṇṇanā) vuttaṁ ‘‘na bhikkhuno piṇḍapātadānamattena taṁ nissaggiyaṁ hoti.",
  "tika-vin01t23:228_8": "Sace pana te tassa vacanena cīvarasāmikānaṁ hatthato suttaṁ gahetvā īsakampi āyataṁ vā vitthataṁ vā appitaṁ vā karonti,",
  "tika-vin01t23:228_9": "atha tesaṁ payoge bhikkhuno dukkaṭaṁ,",
  "tika-vin01t23:228_10": "paṭilābhena nissaggiyaṁ hotī’’ti.",
  "tika-vin01t23:228_11": "Āyatādīsu sattasu ākāresu ādimhi tayo ākāre suttavaḍḍhanena vinā na sakkā kātunti āha ‘‘suttavaḍḍhanaākārameva dassetī’’ti.",
  "tika-vin01t23:228_12": "Suvītādayo hi ākāre vināpi suttavaḍḍhanena sakkā kātuṁ.",
  "tika-vin01t23:228_13": "Sesamettha uttānameva.",
  "tika-vin01t23:228_14": "Aññātakaappavāritānaṁ tantavāye upasaṅkamitvā vikappamāpajjanatā,",
  "tika-vin01t23:228_15": "cīvarassa attuddesikatā,",
  "tika-vin01t23:228_16": "tassa vacanena suttavaḍḍhanaṁ,",
  "tika-vin01t23:228_17": "cīvarassa paṭilābhoti imānettha cattāri aṅgāni.",
  "tika-vin01t23:229_0": "Mahāpesakārasikkhāpadavaṇṇanā niṭṭhitā.",
  "tika-vin01t23:230_0": "8. Accekacīvarasikkhāpadavaṇṇanā",
  "tika-vin01t23:231_0": "646.",
  "tika-vin01t23:231_1": "Aṭṭhame asammohatthanti dasāhānāgatapade asammohatthaṁ.",
  "tika-vin01t23:231_2": "Paṭhamapadassāti dasāhānāgatapadassa.",
  "tika-vin01t23:231_3": "Tāni divasānīti tesu divasesu.",
  "tika-vin01t23:231_4": "Uppajjeyyāti saṅghato vā gaṇato vā ujukaṁ attanoyeva vā uppajjeyya.",
  "tika-vin01t23:231_5": "Pañcamitoti ettha vassaṁ vasantassa saṅghassa pañcamito pubbe uppannaṁ accekacīvaraṁ pañcamiyaṁ vibhajitvā gahitaṁ accekacīvaraparihārameva labhati.",
  "tika-vin01t23:231_6": "Ujukaṁ attanoyeva uppannaṁ ce,",
  "tika-vin01t23:231_7": "pañcamiyaṁ uppannameva accekacīvaraparihāraṁ labhati,",
  "tika-vin01t23:231_8": "na tato pubbeti daṭṭhabbaṁ.",
  "tika-vin01t23:232_0": "Saddhāmattakanti dhammassavanādīhi taṅkhaṇuppannaṁ saddhāmattakaṁ.",
  "tika-vin01t23:232_1": "Ārocitaṁ cīvaranti ārocetvā dinnacīvaraṁ.",
  "tika-vin01t23:232_2": "Chaṭṭhiyaṁ uppannacīvarassa ekādasamo aruṇo cīvarakāle uṭṭhātīti āha ‘‘chaṭṭhito paṭṭhāyā’’tiādi.",
  "tika-vin01t23:232_3": "Ṭhapitacīvarampīti padhānacīvaradassanamukhena sabbampi atirekacīvaraṁ vuttaṁ.",
  "tika-vin01t23:232_4": "Atha ‘‘cīvaramāsepi atirekacīvaraṁ nikkhipituṁ vaṭṭatī’’ti idaṁ kuto laddhanti ce?",
  "tika-vin01t23:232_5": "‘‘Visuṁ ananuññātepi imasmiṁ sikkhāpade ‘cīvarakālasamayo nāma anatthate kathine vassānassa pacchimo māso,",
  "tika-vin01t23:232_6": "atthate kathine pañca māsā’ti vadantena tatiyakathinasikkhāpade ‘akālacīvaraṁ nāma anatthate kathine ekādasamāse uppannaṁ,",
  "tika-vin01t23:232_7": "atthate kathine sattamāse uppanna’nti vadantena ca anuññātameva hotī’’ti vadanti.",
  "tika-vin01t23:232_8": "‘‘Aṭṭhakathāvacanappamāṇena gahetabba’’nti ca keci.",
  "tika-vin01t23:233_0": "650.",
  "tika-vin01t23:233_1": "Idāni paṭhamakathinādisikkhāpadehi tassa tassa cīvarassa labbhamānaṁ parihāraṁ idheva upasaṁharitvā dassento",
  "tika-vin01t23:233_2": "‘‘iti atirekacīvarassa dasāhaṁ parihāro’’tiādimāha.",
  "tika-vin01t23:233_3": "‘‘Anatthate kathine ekādasadivasādhiko māso,",
  "tika-vin01t23:233_4": "atthate kathine ekādasadivasādhikā pañca māsā’’ti ayameva pāṭho gahetabbo.",
  "tika-vin01t23:233_5": "Keci panettha ‘‘kāmañcesa ‘dasāhaparamaṁ atirekacīvaraṁ dhāretabba’nti imināva siddho,",
  "tika-vin01t23:233_6": "aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapita’’nti pāṭhaṁ vatvā ‘‘dasadivasādhiko māso,",
  "tika-vin01t23:233_7": "dasadivasādhikā pañca māsāti pāṭhena bhavitabba’’nti vadanti,",
  "tika-vin01t23:233_8": "taṁ na gahetabbaṁ tassa pamādapāṭhattā.",
  "tika-vin01t23:233_9": "Na hi dasāhena asampattāya kattikatemāsikapuṇṇamāya cīvarakālato pubbe dasa divasā adhikā honti.",
  "tika-vin01t23:233_10": "Evañhi sati ‘‘navāhānāgataṁ kattikatemāsikapuṇṇama’’nti vattabbaṁ.",
  "tika-vin01t23:234_0": "Mātikāṭṭhakathāyampi (kaṅkhā. aṭṭha.",
  "tika-vin01t23:234_1": "accekacīvarasikkhāpadavaṇṇanā) ‘‘pavāraṇamāsassa juṇhapakkhapañcamito paṭṭhāya uppannassa cīvarassa nidhānakālo",
  "tika-vin01t23:234_2": "dassito hotī’’ti vatvā ‘‘kāmañcesa ‘dasāhaparamaṁ atirekacīvaraṁ dhāretabba’nti imināva siddho,",
  "tika-vin01t23:234_3": "aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapita’’nti pāṭho dassito,",
  "tika-vin01t23:234_4": "sopi pamādapāṭhoyeva.",
  "tika-vin01t23:234_5": "‘‘Juṇhapakkhapañcamito paṭṭhāyā’’ti ca vuttattā tattheva pubbāparavirodhopi siyā,",
  "tika-vin01t23:234_6": "chaṭṭhito paṭṭhāyāti vattabbaṁ.",
  "tika-vin01t23:234_7": "Evañhi sati ‘‘dasāhaparamasikkhāpadeneva siddha’’nti sakkā vattuṁ.",
  "tika-vin01t23:234_8": "Imameva ca pamādapāṭhaṁ gahetvā bhadantabuddhadattācariyena ca –",
  "tika-vin01t23:235_0": "‘‘Tassāccāyikavatthassa, kathine tu anatthate;",
  "tika-vin01t23:236_0": "Parihārekamāsova, dasāhaparamo mato.",
  "tika-vin01t23:237_0": "‘‘Atthate kathine tassa, pañca māsā pakāsitā;",
  "tika-vin01t23:238_0": "Parihāro munindena, dasāhaparamā panā’’ti. –",
  "tika-vin01t23:239_0": "Vuttaṁ.",
  "tika-vin01t23:240_0": "Accekacīvarakāle uppannattā ‘‘accekacīvarasadise’’ti vuttaṁ.",
  "tika-vin01t23:240_1": "‘‘Pañcamiyaṁ uppannaṁ anaccekacīvaraṁ dasāhaṁ atikkāmayato cīvarakālato pubbeyeva āpatti hoti,",
  "tika-vin01t23:240_2": "na cīvarakālātikkame,",
  "tika-vin01t23:240_3": "tasmā cīvarakālātikkame puna āpajjitabbāya āpattiyā abhāvaṁ sandhāya ‘anaccekacīvare anaccekacīvarasaññī",
  "tika-vin01t23:240_4": "anāpattī’ti vutta’’nti tīsupi gaṇṭhipadesu vuttaṁ.",
  "tika-vin01t23:240_5": "Vikappanupagapacchimappamāṇassa accekacīvarassa attano santakatā,",
  "tika-vin01t23:240_6": "dasāhānāgatāya kattikatemāsikapuṇṇamāya uppannabhāvo,",
  "tika-vin01t23:240_7": "anadhiṭṭhitaavikappitatā,",
  "tika-vin01t23:240_8": "cīvarakālātikkamoti imānettha cattāri aṅgāni.",
  "tika-vin01t23:241_0": "Accekacīvarasikkhāpadavaṇṇanā niṭṭhitā.",
  "tika-vin01t23:242_0": "9. Sāsaṅkasikkhāpadavaṇṇanā",
  "tika-vin01t23:243_0": "652.",
  "tika-vin01t23:243_1": "Navame antaraghareti antare gharāni ettha,",
  "tika-vin01t23:243_2": "etassāti vā antaragharanti laddhavohāre gocaragāme.",
  "tika-vin01t23:243_3": "Tenāha ‘‘antogāme’’ti.",
  "tika-vin01t23:243_4": "Pāḷiyaṁ vippavasantīti idaṁ yasmiṁ vihāre vasantā antaraghare cīvaraṁ nikkhipiṁsu,",
  "tika-vin01t23:243_5": "tato aññattha vasante sandhāya vuttaṁ.",
  "tika-vin01t23:243_6": "Tasmiñhi vihāre antaraghare cīvaraṁ nikkhipitvā vasituṁ anuññātattā tattha vāso vippavāso nāma na hoti.",
  "tika-vin01t23:243_7": "Dubbalacoḷā duccoḷā virūpacoḷā vā,",
  "tika-vin01t23:243_8": "duccoḷattā eva lūkhacīvarā.",
  "tika-vin01t23:244_0": "653.",
  "tika-vin01t23:244_1": "‘‘Paṭhamaṁ jhānaṁ upasampajja viharatī’’ti imassa vibhaṅge ‘‘upasampajjā’’ti uddharitabbe ‘‘upasampajja’’nti",
  "tika-vin01t23:244_2": "uddharitvā ‘‘yo paṭhamassa jhānassa lābho paṭilābho’’tiādi vuttaṁ,",
  "tika-vin01t23:244_3": "taṁ sandhāyāha ‘‘upasampajjantiādīsu viyā’’ti.",
  "tika-vin01t23:244_4": "Ādi-saddena ‘‘anāpucchaṁ vā pakkameyyā’’tiādīnaṁ saṅgaho daṭṭhabbo.",
  "tika-vin01t23:244_5": "Upagantvāti upa-saddassa atthamāha.",
  "tika-vin01t23:244_6": "Vasitvāti akhaṇḍaṁ vasitvā.",
  "tika-vin01t23:244_7": "‘‘Yena yassa hi sambandho,",
  "tika-vin01t23:244_8": "dūraṭṭhampi ca tassa ta’’nti vacanato ‘‘imassa…pe…",
  "tika-vin01t23:244_9": "iminā sambandho’’ti vuttaṁ.",
  "tika-vin01t23:244_10": "Tattha imassāti ‘‘upavassa’’nti padassa.",
  "tika-vin01t23:244_11": "Nikkhipeyyāti ṭhapeyya.",
  "tika-vin01t23:245_0": "Ettāvatā ca purimikāya upagantvā akhaṇḍaṁ katvā vutthavassena āraññakesu senāsanesu viharantena sakalaṁ",
  "tika-vin01t23:245_1": "kattikamāsaṁ ticīvarena vippavasituṁ anuññātaṁ hoti.",
  "tika-vin01t23:245_2": "Anatthatakathinassa hi cīvaramāse vippavāso na vaṭṭati atthatakathinānaṁyeva asamādānacārassa anuññātattā.",
  "tika-vin01t23:245_3": "Keci pana ‘‘anatthatakathinānaṁ cīvaramāsepi asamādānacāro labbhatī’’ti vatvā bahudhā papañcenti,",
  "tika-vin01t23:245_4": "taṁ na gahetabbaṁ.",
  "tika-vin01t23:245_5": "Byañjanavicāraṇanti ‘‘upavassa upavassitvā’’tiādivicāraṇaṁ .",
  "tika-vin01t23:245_6": "Tassapīti ‘‘vutthavassāna’’nti vibhaṅgapadassa.",
  "tika-vin01t23:245_7": "Vutthavassānanti ca niddhāraṇe sāmivacanaṁ. Tenāha –",
  "tika-vin01t23:245_8": "‘‘evarūpānaṁ bhikkhūnaṁ abbhantare’’ti.",
  "tika-vin01t23:245_9": "Senāsanesūti ettha tathārūpesūti sambandhitabbaṁ.",
  "tika-vin01t23:246_0": "Parikkhepārahaṭṭhānatoti ettha ‘‘parikkhepārahaṭṭhānaṁ nāma dve leḍḍupātā’’ti vadanti,",
  "tika-vin01t23:246_1": "taṁ na gahetabbaṁ.",
  "tika-vin01t23:246_2": "Aparikkhittassa pana gāmassa pariyante ṭhitagharūpacārato paṭṭhāya eko leḍḍupāto parikkhepārahaṭṭhānanti idamettha sanniṭṭhānaṁ.",
  "tika-vin01t23:246_3": "Teneva visuddhimaggepi (visuddhi.",
  "tika-vin01t23:246_4": "1.31) vuttaṁ ‘‘aparikkhittassa paṭhamaleḍḍupātato paṭṭhāyā’’ti.",
  "tika-vin01t23:246_5": "Sabbapaṭhamanti gāmābhimukhadisābhāgato sabbapaṭhamaṁ.",
  "tika-vin01t23:246_6": "Taṁ paricchedaṁ katvāti taṁ paṭhamasenāsanādiṁ paricchedaṁ katvā.",
  "tika-vin01t23:246_7": "Idañca vinayadharānaṁ matena vuttaṁ,",
  "tika-vin01t23:246_8": "majjhimabhāṇakānaṁ matena pana ‘‘senāsanādīnaṁ upacāre ṭhitassa ekaleḍḍupātaṁ muñcitvā minitabba’’nti majjhimabhāṇakā vadanti.",
  "tika-vin01t23:246_9": "Teneva majjhimanikāyaṭṭhakathāyaṁ ‘‘vihārassapi gāmasseva upacāraṁ nīharitvā ubhinnaṁ leḍḍupātānaṁ antarā minitabba’’nti vuttaṁ.",
  "tika-vin01t23:246_10": "Pañcadhanusatikanti āropitena ācariyadhanunā pañcadhanusatappamāṇaṁ.",
  "tika-vin01t23:246_11": "Tato tato maggaṁ pidahatīti tattha tattha khuddakamaggaṁ pidahati.",
  "tika-vin01t23:246_12": "Dhutaṅgacoroti iminā imassapi sikkhāpadassa aṅgasampattiyā abhāvaṁ dīpeti.",
  "tika-vin01t23:247_0": "‘‘Sāsaṅkānī’’ti sammatānīti corānaṁ niviṭṭhokāsādidassanena ‘‘sāsaṅkānī’’ti sammatāni.",
  "tika-vin01t23:247_1": "Sannihitabalavabhayānīti corehi manussānaṁ hataviluttākoṭitabhāvadassanato sannihitabalavabhayānīti attho.",
  "tika-vin01t23:247_2": "Sace pacchimikāyātiādinā vuttamevatthaṁ byatirekamukhena vibhāveti.",
  "tika-vin01t23:247_3": "Yatra hi piṇḍāyātiādinā vuttappamāṇameva visesetvā dasseti.",
  "tika-vin01t23:247_4": "Sāsaṅkasappaṭibhayamevāti ettha sāsaṅkaṁ vā sappaṭibhayaṁ vā hotu,",
  "tika-vin01t23:247_5": "vaṭṭatiyeva.",
  "tika-vin01t23:248_0": "Pāḷiyaṁ ‘‘siyā ca tassa bhikkhuno kocideva paccayo tena cīvarena vippavāsāya,",
  "tika-vin01t23:248_1": "chārattaparamaṁ tena bhikkhunā tena cīvarena vippavasitabba’’nti iminā antaraghare cīvaraṁ nikkhipitvā",
  "tika-vin01t23:248_2": "tasmiṁ vihāre vasantassa aññattha gamanakicce sati vihārato bahi chārattaṁ vippavāso anuññāto.",
  "tika-vin01t23:248_3": "Vasanaṭṭhānato hi aññattha chārattaṁ vippavāso vutto,",
  "tika-vin01t23:248_4": "na tasmiṁ vihāre vasantassa.",
  "tika-vin01t23:248_5": "Tena ca ‘‘puna gāmasīmaṁ okkamitvāti ettha sace gocaragāmato puratthimāya disāya senāsanaṁ,",
  "tika-vin01t23:248_6": "ayañca pacchimadisaṁ gato hotī’’tiādi vuttaṁ.",
  "tika-vin01t23:248_7": "Tatoyeva ca mātikāṭṭhakathāyampi (kaṅkhā. aṭṭha.",
  "tika-vin01t23:248_8": "sāsaṅkasikkhāpadavaṇṇanā) ‘‘tato ce uttari vippavaseyyā’’ti ettha ‘‘chārattato uttari tasmiṁ senāsane sattamaṁ aruṇaṁ uṭṭhāpeyyā’’ti attho vutto.",
  "tika-vin01t23:248_9": "Bhadantabuddhadattācariyena pana pākaṭataraṁ katvā ayamevattho vutto.",
  "tika-vin01t23:248_10": "Vuttañhi tena –",
  "tika-vin01t23:249_0": "‘‘Yaṁ gāmaṁ gocaraṁ katvā, bhikkhu āraññake vase;",
  "tika-vin01t23:250_0": "Tasmiṁ gāme ṭhapetuṁ taṁ, māsamekantu vaṭṭati.",
  "tika-vin01t23:251_0": "‘‘Aññattheva vasantassa, chārattaparamaṁ mataṁ;",
  "tika-vin01t23:252_0": "Ayamassa adhippāyo, paṭicchanno pakāsito’’ti.",
  "tika-vin01t23:253_0": "‘‘Kosambiyaṁ aññataro bhikkhu gilāno hotī’’ti āgatattā ‘‘kosambakasammuti anuññātā’’ti vuttaṁ.",
  "tika-vin01t23:253_1": "Kosambakassa bhikkhuno sammuti kosambakasammuti.",
  "tika-vin01t23:253_2": "Senāsanaṁ āgantvāti vusitavihārasseva sandhāya vuttattā tasmiṁ gāmūpacārepi aññasmiṁ vihāre aruṇaṁ uṭṭhāpetuṁ na vaṭṭati.",
  "tika-vin01t23:253_3": "Vasitvāti aruṇaṁ uṭṭhāpetvā.",
  "tika-vin01t23:253_4": "Gataṭṭhānassa atidūrattā ‘‘evaṁ asakkontenā’’ti vuttaṁ.",
  "tika-vin01t23:253_5": "Tatthevāti tasmiṁyeva gataṭṭhāne.",
  "tika-vin01t23:254_0": "Sāsaṅkasikkhāpadavaṇṇanā niṭṭhitā.",
  "tika-vin01t23:255_0": "10. Pariṇatasikkhāpadavaṇṇanā",
  "tika-vin01t23:256_0": "657-659.",
  "tika-vin01t23:256_1": "Dasame uddissa ṭhapitabhāgeti attano gharepi uddisitvā visuṁ ṭhapitakoṭṭhāse.",
  "tika-vin01t23:256_2": "‘‘Ekaṁ mayhaṁ,",
  "tika-vin01t23:256_3": "ekaṁ imassa dehī’’ti evaṁ ekavācāya āpajjitabbattā ‘‘āpajjeyya ekato’’ti vuttaṁ.",
  "tika-vin01t23:256_4": "Tumhākaṁ sappiādīni ābhatānīti tumhākaṁ atthāya ābhatāni sappiādīni.",
  "tika-vin01t23:256_5": "Pariṇatabhāvaṁ jānitvāpi vuttavidhinā viññāpentena tesaṁ santakameva viññāpitaṁ nāma hotīti āha –",
  "tika-vin01t23:256_6": "‘‘mayhampi dethāti vadati,",
  "tika-vin01t23:256_7": "vaṭṭatī’’ti.",
  "tika-vin01t23:257_0": "660.Pupphampi āropetuṁ na vaṭṭatīti idaṁ pariṇataṁ sandhāya vuttaṁ.",
  "tika-vin01t23:257_1": "Sace pana ekasmiṁ cetiye pūjitaṁ pupphaṁ gahetvā aññasmiṁ cetiye pūjeti, vaṭṭati.",
  "tika-vin01t23:257_2": "Ṭhitaṁ disvāti sesakaṁ gahetvā ṭhitaṁ disvā.",
  "tika-vin01t23:257_3": "Imassa sunakhassa mā dehi,",
  "tika-vin01t23:257_4": "etassa dehīti idaṁ pariṇateyeva.",
  "tika-vin01t23:257_5": "Tiracchānagatassa pariccajitvā dinne pana taṁ palāpetvā aññaṁ bhuñjāpetuṁ vaṭṭati.",
  "tika-vin01t23:257_6": "‘‘Kattha demātiādinā ekenākārena pāḷiyaṁ anāpatti dassitā,",
  "tika-vin01t23:257_7": "evaṁ pana apucchitepi apariṇataṁ idanti jānantena attano ruciyā yattha icchati,",
  "tika-vin01t23:257_8": "tattha dāpetuṁ vaṭṭatī’’ti tīsupi gaṇṭhipadesu vuttaṁ.",
  "tika-vin01t23:257_9": "Yattha icchatha,",
  "tika-vin01t23:257_10": "tattha dethāti etthāpi ‘‘tumhākaṁ ruciyā’’ti vuttattā yattha icchati,",
  "tika-vin01t23:257_11": "tattha dāpetuṁ labhati.",
  "tika-vin01t23:257_12": "Pāḷiyaṁ āgatanayenevāti ‘‘yattha tumhākaṁ deyyadhammo’’tiādinā nayena.",
  "tika-vin01t23:257_13": "Saṅghapariṇatabhāvo,",
  "tika-vin01t23:257_14": "taṁ ñatvā attano pariṇāmanaṁ,",
  "tika-vin01t23:257_15": "paṭilābhoti imānettha tīṇi aṅgāni.",
  "tika-vin01t23:258_0": "Pariṇatasikkhāpadavaṇṇanā niṭṭhitā.",
  "tika-vin01t23:259_0": "Niṭṭhito pattavaggo tatiyo.",
  "tika-vin01t23:260_0": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t23:261_0": "Nissaggiyavaṇṇanā niṭṭhitā.",
  "tika-vin01t23:262_0": "Dutiyo bhāgo niṭṭhito."
}