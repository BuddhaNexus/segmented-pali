{
  "mnd2:0.1_0": "Mahāniddesa",
  "mnd2:0.2_0": "Aṭṭhakavagga",
  "mnd2:0.3_0": "2. Guhaṭṭhakasuttaniddesa",
  "mnd2:1.1_0": "Atha guhaṭṭhakasuttaniddesaṁ vakkhati—",
  "mnd2:2.1_0": "**Satto guhāyaṁ bahunābhichanno,**",
  "mnd2:2.2_0": "**Tiṭṭhaṁ naro mohanasmiṁ pagāḷho;**",
  "mnd2:2.3_0": "**Dūre vivekā hi tathāvidho so,**",
  "mnd2:2.4_0": "**Kāmā hi loke na hi suppahāyā.**",
  "mnd2:3.1_0": "**Satto guhāyaṁ bahunābhichanno**ti.",
  "mnd2:3.2_0": "Sattoti hi kho vuttaṁ, api ca guhā tāva vattabbā.",
  "mnd2:3.3_0": "**Guhā** vuccati kāyo.",
  "mnd2:3.4_0": "Kāyoti vā guhāti vā dehoti vā sandehoti vā nāvāti vā rathoti vā dhajoti vā vammikoti vā nagaranti vā",
  "mnd2:3.4_1": "nīḷanti vā kuṭīti vā gaṇḍoti vā kumbhoti vā nāgoti vā kāyassetaṁ adhivacanaṁ.",
  "mnd2:3.5_0": "**Satto guhāyan**ti guhāyaṁ satto visatto āsatto laggo laggito palibuddho.",
  "mnd2:3.6_0": "Yathā bhittikhile vā nāgadante vā gaṇḍaṁ sattaṁ visattaṁ āsattaṁ laggaṁ laggitaṁ palibuddhaṁ;",
  "mnd2:3.7_0": "evamevaṁ guhāyaṁ satto visatto āsatto laggo laggito palibuddho.",
  "mnd2:3.8_0": "Vuttañhetaṁ bhagavatā—",
  "mnd2:4.1_0": "“Rūpe kho, rādha,",
  "mnd2:4.1_1": "yo chando yo rāgo yā nandī yā taṇhā ye upayūpādānā cetaso adhiṭṭhānābhinivesānusayā,",
  "mnd2:4.1_2": "tatra satto tatra visatto;",
  "mnd2:4.2_0": "tasmā sattoti vuccati.",
  "mnd2:4.3_0": "Vedanāya kho, rādha …pe…",
  "mnd2:4.4_0": "saññāya kho, rādha …",
  "mnd2:4.5_0": "saṅkhāresu kho, rādha …",
  "mnd2:4.6_0": "viññāṇe kho, rādha,",
  "mnd2:4.6_1": "yo chando yo rāgo yā nandī yā taṇhā ye upayūpādānā cetaso adhiṭṭhānābhinivesānusayā,",
  "mnd2:4.6_2": "tatra satto tatra visatto;",
  "mnd2:4.7_0": "tasmā sattoti vuccati.",
  "mnd2:4.8_0": "Sattoti lagganādhivacanan”ti—",
  "mnd2:4.9_0": "satto guhāyaṁ.",
  "mnd2:4.10_0": "**Bahunābhichanno**ti bahukehi kilesehi channo,",
  "mnd2:4.10_1": "rāgena channo dosena channo mohena channo kodhena channo upanāhena channo makkhena channo paḷāsena channo",
  "mnd2:4.10_2": "issāya channo macchariyena channo māyāya channo sāṭheyyena channo thambhena channo sārambhena channo",
  "mnd2:4.10_3": "mānena channo atimānena channo madena channo pamādena channo—",
  "mnd2:4.11_0": "sabbakilesehi …",
  "mnd2:4.12_0": "sabbaduccaritehi …",
  "mnd2:4.13_0": "sabbadarathehi …",
  "mnd2:4.14_0": "sabbapariḷāhehi …",
  "mnd2:4.15_0": "sabbasantāpehi …",
  "mnd2:4.16_0": "sabbākusalābhisaṅkhārehi channo vichanno ucchanno āvuto nivuto ovuto pihito paṭicchanno paṭikujjitoti—",
  "mnd2:4.17_0": "satto guhāyaṁ bahunābhichanno.",
  "mnd2:5.1_0": "**Tiṭṭhaṁ naro mohanasmiṁ pagāḷho**ti tiṭṭhanto naro ratto rāgavasena tiṭṭhati,",
  "mnd2:5.1_1": "duṭṭho dosavasena tiṭṭhati,",
  "mnd2:5.1_2": "mūḷho mohavasena tiṭṭhati,",
  "mnd2:5.1_3": "vinibaddho mānavasena tiṭṭhati,",
  "mnd2:5.1_4": "parāmaṭṭho diṭṭhivasena tiṭṭhati,",
  "mnd2:5.1_5": "vikkhepagato uddhaccavasena tiṭṭhati,",
  "mnd2:5.1_6": "aniṭṭhaṅgato vicikicchāvasena tiṭṭhati,",
  "mnd2:5.1_7": "thāmagato anusayavasena tiṭṭhati.",
  "mnd2:5.2_0": "Evampi tiṭṭhaṁ naro.",
  "mnd2:6.1_0": "Vuttañhetaṁ bhagavatā—",
  "mnd2:6.2_0": "“santi,",
  "mnd2:6.2_1": "bhikkhave,",
  "mnd2:6.2_2": "cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,",
  "mnd2:6.2_3": "tañce bhikkhu abhinandati abhivadati ajjhosāya tiṭṭhati.",
  "mnd2:6.3_0": "Santi, bhikkhave, sotaviññeyyā saddā …",
  "mnd2:6.4_0": "ghānaviññeyyā gandhā …",
  "mnd2:6.5_0": "jivhāviññeyyā rasā …",
  "mnd2:6.6_0": "kāyaviññeyyā phoṭṭhabbā …",
  "mnd2:6.7_0": "manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā,",
  "mnd2:6.7_1": "tañce bhikkhu abhinandati abhivadati ajjhosāya tiṭṭhatī”ti.",
  "mnd2:6.8_0": "Evampi tiṭṭhaṁ naro.",
  "mnd2:7.1_0": "Vuttañhetaṁ bhagavatā—",
  "mnd2:7.2_0": "“rūpūpayaṁ vā,",
  "mnd2:7.2_1": "bhikkhave,",
  "mnd2:7.2_2": "viññāṇaṁ tiṭṭhamānaṁ tiṭṭhati,",
  "mnd2:7.2_3": "rūpārammaṇaṁ rūpapatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjati.",
  "mnd2:7.3_0": "Vedanūpayaṁ vā, bhikkhave …",
  "mnd2:7.4_0": "saññūpayaṁ …",
  "mnd2:7.5_0": "saṅkhārūpayaṁ vā,",
  "mnd2:7.5_1": "bhikkhave,",
  "mnd2:7.5_2": "viññāṇaṁ tiṭṭhamānaṁ tiṭṭhati,",
  "mnd2:7.5_3": "saṅkhārārammaṇaṁ saṅkhārapatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjatī”ti.",
  "mnd2:7.6_0": "Evampi tiṭṭhaṁ naro.",
  "mnd2:8.1_0": "Vuttampi hetaṁ bhagavatā—",
  "mnd2:8.2_0": "“kabaḷīkāre ce,",
  "mnd2:8.2_1": "bhikkhave,",
  "mnd2:8.2_2": "āhāre atthi rāgo atthi nandī atthi taṇhā,",
  "mnd2:8.2_3": "patiṭṭhitaṁ tattha viññāṇaṁ virūḷhaṁ.",
  "mnd2:8.3_0": "Yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti.",
  "mnd2:8.4_0": "Yattha atthi nāmarūpassāvakkanti, atthi tattha saṅkhārānaṁ vuddhi.",
  "mnd2:8.5_0": "Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.",
  "mnd2:8.6_0": "Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.",
  "mnd2:8.7_0": "Yattha atthi āyatiṁ jātijarāmaraṇaṁ, sasokaṁ taṁ, bhikkhave, sarajaṁ saupāyāsanti vadāmī”ti.",
  "mnd2:8.8_0": "Evampi tiṭṭhaṁ naro.",
  "mnd2:9.1_0": "“Phasse ce, bhikkhave, āhāre …pe…",
  "mnd2:9.2_0": "manosañcetanāya ce, bhikkhave, āhāre …",
  "mnd2:9.3_0": "viññāṇe ce,",
  "mnd2:9.3_1": "bhikkhave,",
  "mnd2:9.3_2": "āhāre atthi rāgo atthi nandī atthi taṇhā,",
  "mnd2:9.3_3": "patiṭṭhitaṁ tattha viññāṇaṁ virūḷhaṁ.",
  "mnd2:9.4_0": "Yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti.",
  "mnd2:9.5_0": "Yattha atthi nāmarūpassāvakkanti, atthi tattha saṅkhārānaṁ vuddhi.",
  "mnd2:9.6_0": "Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.",
  "mnd2:9.7_0": "Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.",
  "mnd2:9.8_0": "Yattha atthi āyatiṁ jātijarāmaraṇaṁ, sasokaṁ taṁ, bhikkhave, sarajaṁ saupāyāsanti vadāmī”ti.",
  "mnd2:9.9_0": "Evampi tiṭṭhaṁ naro.",
  "mnd2:10.1_0": "**Mohanasmiṁ pagāḷho**ti.",
  "mnd2:10.2_0": "Mohanā vuccanti pañca kāmaguṇā.",
  "mnd2:10.3_0": "Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā;",
  "mnd2:10.4_0": "sotaviññeyyā saddā …",
  "mnd2:10.5_0": "ghānaviññeyyā gandhā …",
  "mnd2:10.6_0": "jivhāviññeyyā rasā …",
  "mnd2:10.7_0": "kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.",
  "mnd2:10.8_0": "Kiṁ kāraṇā mohanā vuccanti pañca kāmaguṇā?",
  "mnd2:10.9_0": "Yebhuyyena devamanussā pañcasu kāmaguṇesu muyhanti sammuyhanti sampamuyhanti,",
  "mnd2:10.9_1": "mūḷhā sammūḷhā sampamūḷhā avijjāya andhīkatā āvutā nivutā ovutā pihitā paṭicchannā paṭikujjitā,",
  "mnd2:10.9_2": "taṁ kāraṇā mohanā vuccanti pañca kāmaguṇā.",
  "mnd2:10.10_0": "**Mohanasmiṁ pagāḷho**ti mohanasmiṁ pagāḷho ogāḷho ajjhogāḷho nimuggoti—",
  "mnd2:10.11_0": "tiṭṭhaṁ naro mohanasmiṁ pagāḷho.",
  "mnd2:11.1_0": "**Dūre vivekā hi tathāvidho so**ti.",
  "mnd2:11.2_0": "**Vivekā**ti tayo vivekā—",
  "mnd2:11.3_0": "kāyaviveko, cittaviveko, upadhiviveko.",
  "mnd2:11.4_0": "Katamo kāyaviveko?",
  "mnd2:11.5_0": "Idha bhikkhu vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.",
  "mnd2:11.6_0": "Kāyena vivitto viharati.",
  "mnd2:11.7_0": "So eko gacchati,",
  "mnd2:11.7_1": "eko tiṭṭhati,",
  "mnd2:11.7_2": "eko nisīdati,",
  "mnd2:11.7_3": "eko seyyaṁ kappeti,",
  "mnd2:11.7_4": "eko gāmaṁ piṇḍāya pavisati,",
  "mnd2:11.7_5": "eko paṭikkamati,",
  "mnd2:11.7_6": "eko raho nisīdati,",
  "mnd2:11.7_7": "eko caṅkamaṁ adhiṭṭhāti,",
  "mnd2:11.7_8": "eko carati viharati iriyati vattati pāleti yapeti yāpeti.",
  "mnd2:11.8_0": "Ayaṁ kāyaviveko.",
  "mnd2:12.1_0": "Katamo cittaviveko?",
  "mnd2:12.2_0": "Paṭhamaṁ jhānaṁ samāpannassa nīvaraṇehi cittaṁ vivittaṁ hoti.",
  "mnd2:12.3_0": "Dutiyaṁ jhānaṁ samāpannassa vitakkavicārehi cittaṁ vivittaṁ hoti.",
  "mnd2:12.4_0": "Tatiyaṁ jhānaṁ samāpannassa pītiyā cittaṁ vivittaṁ hoti.",
  "mnd2:12.5_0": "Catutthaṁ jhānaṁ samāpannassa sukhadukkhehi cittaṁ vivittaṁ hoti.",
  "mnd2:12.6_0": "Ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti.",
  "mnd2:12.7_0": "Viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti.",
  "mnd2:12.8_0": "Ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti.",
  "mnd2:12.9_0": "Nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti.",
  "mnd2:12.10_0": "Sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā,",
  "mnd2:12.10_1": "tadekaṭṭhehi ca kilesehi cittaṁ vivittaṁ hoti.",
  "mnd2:12.11_0": "Sakadāgāmissa oḷārikā kāmarāgasaṁyojanā paṭighasaṁyojanā oḷārikā kāmarāgānusayā paṭighānusayā,",
  "mnd2:12.11_1": "tadekaṭṭhehi ca kilesehi cittaṁ vivittaṁ hoti.",
  "mnd2:12.12_0": "Anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā,",
  "mnd2:12.12_1": "tadekaṭṭhehi ca kilesehi cittaṁ vivittaṁ hoti.",
  "mnd2:12.13_0": "Arahato rūpārūparāgā mānā uddhaccā avijjāya mānānusayā bhavarāgānusayā avijjānusayā,",
  "mnd2:12.13_1": "tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti.",
  "mnd2:12.14_0": "Ayaṁ cittaviveko.",
  "mnd2:13.1_0": "Katamo upadhiviveko?",
  "mnd2:13.2_0": "**Upadhi** vuccanti kilesā ca khandhā ca abhisaṅkhārā ca.",
  "mnd2:13.3_0": "Upadhiviveko vuccati amataṁ nibbānaṁ.",
  "mnd2:13.4_0": "Yo sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.",
  "mnd2:13.5_0": "Ayaṁ upadhiviveko.",
  "mnd2:13.6_0": "Kāyaviveko ca vivekaṭṭhakāyānaṁ nekkhammābhiratānaṁ,",
  "mnd2:13.6_1": "cittaviveko ca parisuddhacittānaṁ paramavodānappattānaṁ,",
  "mnd2:13.6_2": "upadhiviveko ca nirūpadhīnaṁ puggalānaṁ visaṅkhāragatānaṁ.",
  "mnd2:14.1_0": "**Dūre vivekā hī**ti.",
  "mnd2:14.2_0": "Yo so evaṁ guhāyaṁ satto,",
  "mnd2:14.2_1": "evaṁ bahukehi kilesehi channo,",
  "mnd2:14.2_2": "evaṁ mohanasmiṁ pagāḷho,",
  "mnd2:14.2_3": "so kāyavivekāpi dūre,",
  "mnd2:14.2_4": "cittavivekāpi dūre,",
  "mnd2:14.2_5": "upadhivivekāpi dūre vidūre suvidūre na santike na sāmantā anāsanne vivekaṭṭhe.",
  "mnd2:14.3_0": "**Tathāvidho**ti tādiso tassaṇṭhito tappakāro tappaṭibhāgo yo so mohanasmiṁ pagāḷhoti—",
  "mnd2:14.4_0": "dūre vivekā hi tathāvidho so.",
  "mnd2:15.1_0": "**Kāmā hi loke na hi suppahāyā**ti.",
  "mnd2:15.2_0": "**Kāmā**ti uddānato dve kāmā—",
  "mnd2:15.3_0": "vatthukāmā ca kilesakāmā ca.",
  "mnd2:15.4_0": "Katame vatthukāmā?",
  "mnd2:15.5_0": "Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā,",
  "mnd2:15.5_1": "attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā,",
  "mnd2:15.5_2": "khettaṁ vatthuṁ hiraññaṁ suvaṇṇaṁ,",
  "mnd2:15.5_3": "gāmanigamarājadhāniyo raṭṭhañca janapado ca koso ca koṭṭhāgārañca,",
  "mnd2:15.5_4": "yaṁ kiñci rajanīyaṁ vatthu—",
  "mnd2:15.6_0": "vatthukāmā.",
  "mnd2:15.7_0": "Api ca atītā kāmā anāgatā kāmā paccuppannā kāmā,",
  "mnd2:15.7_1": "ajjhattā kāmā bahiddhā kāmā ajjhattabahiddhā kāmā,",
  "mnd2:15.7_2": "hīnā kāmā majjhimā kāmā paṇītā kāmā,",
  "mnd2:15.7_3": "āpāyikā kāmā mānusikā kāmā dibbā kāmā paccupaṭṭhitā kāmā,",
  "mnd2:15.7_4": "nimmitā kāmā animmitā kāmā paranimmitā kāmā,",
  "mnd2:15.7_5": "pariggahitā kāmā apariggahitā kāmā,",
  "mnd2:15.7_6": "mamāyitā kāmā amamāyitā kāmā,",
  "mnd2:15.7_7": "sabbepi kāmāvacarā dhammā,",
  "mnd2:15.7_8": "sabbepi rūpāvacarā dhammā,",
  "mnd2:15.7_9": "sabbepi arūpāvacarā dhammā,",
  "mnd2:15.7_10": "taṇhāvatthukā taṇhārammaṇā kāmanīyaṭṭhena rajanīyaṭṭhena madanīyaṭṭhena kāmā.",
  "mnd2:15.8_0": "Ime vuccanti vatthukāmā.",
  "mnd2:16.1_0": "Katame kilesakāmā?",
  "mnd2:16.2_0": "Chando kāmo rāgo kāmo chandarāgo kāmo,",
  "mnd2:16.2_1": "saṅkappo kāmo rāgo kāmo saṅkapparāgo kāmo,",
  "mnd2:16.2_2": "yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ.",
  "mnd2:17.1_0": "“Addasaṁ kāma te mūlaṁ,",
  "mnd2:17.2_0": "Saṅkappā kāma jāyasi;",
  "mnd2:17.3_0": "Na taṁ saṅkappayissāmi,",
  "mnd2:17.4_0": "Evaṁ kāma na hehisī”ti.—",
  "mnd2:18.1_0": "Ime vuccanti kilesakāmā.",
  "mnd2:18.2_0": "**Loke**ti apāyaloke manussaloke devaloke, khandhaloke dhātuloke āyatanaloke.",
  "mnd2:18.3_0": "**Kāmā hi loke na hi suppahāyā**ti.",
  "mnd2:18.4_0": "Kāmā hi loke duppahāyā duccajjā duppariccajjā dunnimmadayā dunniveṭhayā dubbiniveṭhayā duttarā duppatarā dussamatikkamā dubbinivattāti—",
  "mnd2:18.5_0": "kāmā hi loke na hi suppahāyā.",
  "mnd2:19.1_0": "Tenāha bhagavā—",
  "mnd2:20.1_0": "“Satto guhāyaṁ bahunābhichanno,",
  "mnd2:20.2_0": "Tiṭṭhaṁ naro mohanasmiṁ pagāḷho;",
  "mnd2:20.3_0": "Dūre vivekā hi tathāvidho so,",
  "mnd2:20.4_0": "Kāmā hi loke na hi suppahāyā”ti.",
  "mnd2:21.1_0": "**Icchānidānā bhavasātabaddhā,**",
  "mnd2:21.2_0": "**Te duppamuñcā na hi aññamokkhā;**",
  "mnd2:21.3_0": "**Pacchā pure vāpi apekkhamānā,**",
  "mnd2:21.4_0": "**Ime va kāme purime va jappaṁ.**",
  "mnd2:22.1_0": "**Icchānidānā bhavasātabaddhā**ti.",
  "mnd2:22.2_0": "Icchā vuccati taṇhā.",
  "mnd2:22.3_0": "Yo rāgo sārāgo anunayo anurodho nandī nandirāgo,",
  "mnd2:22.3_1": "cittassa sārāgo icchā mucchā ajjhosānaṁ gedho paligedho saṅgo paṅko,",
  "mnd2:22.3_2": "ejā māyā janikā sañjananī sibbinī jālinī saritā visattikā,",
  "mnd2:22.3_3": "suttaṁ visaṭā āyūhinī dutiyā paṇidhi bhavanetti,",
  "mnd2:22.3_4": "vanaṁ vanatho sandhavo sneho apekkhā paṭibandhu,",
  "mnd2:22.3_5": "āsā āsīsanā āsīsitattaṁ,",
  "mnd2:22.3_6": "rūpāsā saddāsā gandhāsā rasāsā phoṭṭhabbāsā,",
  "mnd2:22.3_7": "lābhāsā dhanāsā puttāsā jīvitāsā,",
  "mnd2:22.3_8": "jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañchikatā sādhukamyatā,",
  "mnd2:22.3_9": "adhammarāgo visamalobho nikanti nikāmanā patthanā pihanā sampatthanā,",
  "mnd2:22.3_10": "kāmataṇhā bhavataṇhā vibhavataṇhā,",
  "mnd2:22.3_11": "rūpataṇhā arūpataṇhā nirodhataṇhā,",
  "mnd2:22.3_12": "rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā,",
  "mnd2:22.3_13": "ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ,",
  "mnd2:22.3_14": "upakkileso anusayo pariyuṭṭhānaṁ latā vevicchaṁ,",
  "mnd2:22.3_15": "dukkhamūlaṁ dukkhanidānaṁ dukkhappabhavo mārapāso mārabaḷisaṁ māravisayo,",
  "mnd2:22.3_16": "taṇhānadī taṇhājālaṁ taṇhāgaddulaṁ taṇhāsamuddo abhijjhā lobho akusalamūlaṁ.",
  "mnd2:22.4_0": "**Icchānidānā**ti icchānidānakā icchāhetukā icchāpaccayā icchākāraṇā icchāpabhavāti—",
  "mnd2:22.5_0": "icchānidānā.",
  "mnd2:23.1_0": "**Bhavasātabaddhā**ti.",
  "mnd2:23.2_0": "Ekaṁ bhavasātaṁ—",
  "mnd2:23.3_0": "sukhā vedanā.",
  "mnd2:23.4_0": "Dve bhavasātāni—",
  "mnd2:23.5_0": "sukhā ca vedanā iṭṭhañca vatthu.",
  "mnd2:23.6_0": "Tīṇi bhavasātāni—",
  "mnd2:23.7_0": "yobbaññaṁ, ārogyaṁ, jīvitaṁ.",
  "mnd2:23.8_0": "Cattāri bhavasātāni—",
  "mnd2:23.9_0": "lābho, yaso, pasaṁsā, sukhaṁ.",
  "mnd2:23.10_0": "Pañca bhavasātāni—",
  "mnd2:23.11_0": "manāpikā rūpā,",
  "mnd2:23.12_0": "manāpikā saddā,",
  "mnd2:23.13_0": "manāpikā gandhā,",
  "mnd2:23.14_0": "manāpikā rasā,",
  "mnd2:23.15_0": "manāpikā phoṭṭhabbā.",
  "mnd2:23.16_0": "Cha bhavasātāni—",
  "mnd2:23.17_0": "cakkhusampadā,",
  "mnd2:23.18_0": "sotasampadā,",
  "mnd2:23.19_0": "ghānasampadā,",
  "mnd2:23.20_0": "jivhāsampadā,",
  "mnd2:23.21_0": "kāyasampadā,",
  "mnd2:23.22_0": "manosampadā.",
  "mnd2:23.23_0": "Bhavasātabaddhā,",
  "mnd2:23.24_0": "sukhāya vedanāya sātabaddhā,",
  "mnd2:23.25_0": "iṭṭhasmiṁ vatthusmiṁ baddhā,",
  "mnd2:23.26_0": "yobbaññe baddhā,",
  "mnd2:23.27_0": "ārogye baddhā,",
  "mnd2:23.28_0": "jīvite baddhā,",
  "mnd2:23.29_0": "lābhe baddhā,",
  "mnd2:23.30_0": "yase baddhā,",
  "mnd2:23.31_0": "pasaṁsāyaṁ baddhā,",
  "mnd2:23.32_0": "sukhe baddhā,",
  "mnd2:23.33_0": "manāpikesu rūpesu baddhā,",
  "mnd2:23.34_0": "saddesu,",
  "mnd2:23.35_0": "gandhesu,",
  "mnd2:23.36_0": "rasesu,",
  "mnd2:23.37_0": "manāpikesu phoṭṭhabbesu baddhā,",
  "mnd2:23.38_0": "cakkhusampadāya baddhā, sota,",
  "mnd2:23.39_0": "ghāna,",
  "mnd2:23.40_0": "jivhā,",
  "mnd2:23.41_0": "kāya,",
  "mnd2:23.42_0": "manosampadāya baddhā, vibaddhā ābaddhā laggā laggitā palibaddhāti—",
  "mnd2:23.43_0": "icchānidānā bhavasātabaddhā.",
  "mnd2:24.1_0": "**Te duppamuñcā na hi aññamokkhā**ti te vā bhavasātavatthū duppamuñcā, sattā vā etto dummocayā.",
  "mnd2:24.2_0": "Kathaṁ te bhavasātavatthū duppamuñcā?",
  "mnd2:24.3_0": "Sukhā vedanā duppamuñcā,",
  "mnd2:24.4_0": "iṭṭhaṁ vatthu duppamuñcaṁ,",
  "mnd2:24.5_0": "yobbaññaṁ duppamuñcaṁ,",
  "mnd2:24.6_0": "ārogyaṁ duppamuñcaṁ,",
  "mnd2:24.7_0": "jīvitaṁ duppamuñcaṁ,",
  "mnd2:24.8_0": "lābho duppamuñco,",
  "mnd2:24.9_0": "yaso duppamuñco,",
  "mnd2:24.10_0": "pasaṁsā duppamuñcā,",
  "mnd2:24.11_0": "sukhaṁ duppamuñcaṁ,",
  "mnd2:24.12_0": "manāpikā rūpā duppamuñcā,",
  "mnd2:24.13_0": "manāpikā saddā,",
  "mnd2:24.14_0": "gandhā,",
  "mnd2:24.15_0": "rasā,",
  "mnd2:24.16_0": "phoṭṭhabbā duppamuñcā,",
  "mnd2:24.17_0": "cakkhusampadā duppamuñcā,",
  "mnd2:24.18_0": "sota,",
  "mnd2:24.19_0": "ghāna,",
  "mnd2:24.20_0": "jivhā,",
  "mnd2:24.21_0": "kāya,",
  "mnd2:24.22_0": "manosampadā duppamuñcā dummocayā duppamocayā dunniveṭhayā dubbiniveṭhayā,",
  "mnd2:24.22_1": "duttarā duppatarā dussamatikkamā dubbinivattā.",
  "mnd2:24.23_0": "Evaṁ te bhavasātavatthū duppamuñcā.",
  "mnd2:25.1_0": "Kathaṁ sattā etto dummocayā?",
  "mnd2:25.2_0": "Sukhāya vedanāya sattā dummocayā,",
  "mnd2:25.3_0": "iṭṭhasmā vatthusmā dummocayā,",
  "mnd2:25.4_0": "yobbaññā dummocayā,",
  "mnd2:25.5_0": "ārogyā dummocayā,",
  "mnd2:25.6_0": "jīvitā dummocayā,",
  "mnd2:25.7_0": "lābhā dummocayā,",
  "mnd2:25.8_0": "yasā dummocayā,",
  "mnd2:25.9_0": "pasaṁsāya dummocayā,",
  "mnd2:25.10_0": "sukhā dummocayā,",
  "mnd2:25.11_0": "manāpikehi rūpehi dummocayā,",
  "mnd2:25.12_0": "manāpikehi saddehi,",
  "mnd2:25.13_0": "gandhehi,",
  "mnd2:25.14_0": "rasehi,",
  "mnd2:25.15_0": "phoṭṭhabbehi dummocayā,",
  "mnd2:25.16_0": "cakkhusampadāya dummocayā,",
  "mnd2:25.17_0": "sota,",
  "mnd2:25.18_0": "ghāna,",
  "mnd2:25.19_0": "jivhā,",
  "mnd2:25.20_0": "kāya …",
  "mnd2:25.21_0": "manosampadāya dummocayā duruddharā,",
  "mnd2:25.21_1": "dussamuddharā dubbuṭṭhāpayā dussamuṭṭhāpayā dunniveṭhayā dubbiniveṭhayā duttarā duppatarā dussamatikkamā dubbinivattā.",
  "mnd2:25.22_0": "Evaṁ sattā etto dummocayāti—",
  "mnd2:25.23_0": "te duppamuñcā.",
  "mnd2:26.1_0": "**Na hi aññamokkhā**ti te attanā palipapalipannā na sakkonti paraṁ palipapalipannaṁ uddharituṁ.",
  "mnd2:26.2_0": "Vuttañhetaṁ bhagavatā—",
  "mnd2:26.3_0": "“so vata, cunda, attanā palipapalipanno paraṁ palipapalipannaṁ uddharissatīti netaṁ ṭhānaṁ vijjati.",
  "mnd2:26.4_0": "So vata, cunda,",
  "mnd2:26.4_1": "attanā adanto avinīto aparinibbuto paraṁ damessati vinessati parinibbāpessatīti netaṁ ṭhānaṁ vijjatī”ti.",
  "mnd2:26.5_0": "Evampi na hi aññamokkhā.",
  "mnd2:27.1_0": "Atha vā natthañño koci mocetā.",
  "mnd2:27.2_0": "Te yadi muñceyyuṁ,",
  "mnd2:27.2_1": "sakena thāmena sakena balena sakena vīriyena sakena parakkamena sakena purisathāmena sakena purisabalena",
  "mnd2:27.2_2": "sakena purisavīriyena sakena purisaparakkamena attanā sammāpaṭipadaṁ anulomapaṭipadaṁ apaccanīkapaṭipadaṁ",
  "mnd2:27.2_3": "anvatthapaṭipadaṁ dhammānudhammapaṭipadaṁ paṭipajjamānā muñceyyunti.",
  "mnd2:27.3_0": "Evampi na hi aññamokkhā.",
  "mnd2:28.1_0": "Vuttampi hetaṁ bhagavatā—",
  "mnd2:29.1_0": "“Nāhaṁ sahissāmi pamocanāya,",
  "mnd2:29.2_0": "Kathaṅkathiṁ dhotaka kiñci loke;",
  "mnd2:29.3_0": "Dhammañca seṭṭhaṁ abhijānamāno,",
  "mnd2:29.4_0": "Evaṁ tuvaṁ oghamimaṁ taresī”ti.",
  "mnd2:30.1_0": "Evampi na hi aññamokkhā.",
  "mnd2:31.1_0": "Vuttampi hetaṁ bhagavatā—",
  "mnd2:32.1_0": "“Attanā hi kataṁ pāpaṁ,",
  "mnd2:32.2_0": "attanā saṅkilissati;",
  "mnd2:32.3_0": "Attanā akataṁ pāpaṁ,",
  "mnd2:32.4_0": "attanāva visujjhati;",
  "mnd2:32.5_0": "Suddhī asuddhi paccattaṁ,",
  "mnd2:32.6_0": "nāñño aññaṁ visodhaye”ti.",
  "mnd2:33.1_0": "Evampi na hi aññamokkhā.",
  "mnd2:34.1_0": "Vuttampi hetaṁ bhagavatā—",
  "mnd2:34.2_0": "“evamevaṁ kho, brāhmaṇa, tiṭṭhateva nibbānaṁ, tiṭṭhati nibbānagāmī maggo, tiṭṭhāmahaṁ samādapetā.",
  "mnd2:34.3_0": "Atha ca pana mama sāvakā mayā evaṁ ovadiyamānā evaṁ anusāsiyamānā appekacce accantaniṭṭhaṁ nibbānaṁ ārādhenti,",
  "mnd2:34.3_1": "ekacce nārādhenti.",
  "mnd2:34.4_0": "Ettha kyāhaṁ, brāhmaṇa, karomi?",
  "mnd2:34.5_0": "Maggakkhāyī, brāhmaṇa, tathāgato.",
  "mnd2:34.6_0": "Maggaṁ buddho ācikkhati.",
  "mnd2:34.7_0": "Attanā paṭipajjamānā mucceyyun”ti.",
  "mnd2:34.8_0": "Evampi na hi aññamokkhāti—",
  "mnd2:34.9_0": "te duppamuñcā na hi aññamokkhā.",
  "mnd2:35.1_0": "**Pacchā pure vāpi apekkhamānā**ti.",
  "mnd2:35.2_0": "**Pacchā** vuccati anāgataṁ, **pure** vuccati atītaṁ.",
  "mnd2:35.3_0": "Api ca atītaṁ upādāya anāgatañca paccuppannañca pacchā,",
  "mnd2:35.3_1": "anāgataṁ upādāya atītañca paccuppannañca pure.",
  "mnd2:35.4_0": "Kathaṁ pure apekkhaṁ karoti?",
  "mnd2:35.5_0": "“Evaṁrūpo ahosiṁ atītamaddhānan”ti tattha nandiṁ samannāneti.",
  "mnd2:35.6_0": "“Evaṁvedano ahosiṁ …",
  "mnd2:35.7_0": "evaṁsañño ahosiṁ …",
  "mnd2:35.8_0": "evaṁsaṅkhāro ahosiṁ …",
  "mnd2:35.9_0": "evaṁviññāṇo ahosiṁ atītamaddhānan”ti tattha nandiṁ samannāneti.",
  "mnd2:35.10_0": "Evampi pure apekkhaṁ karoti.",
  "mnd2:36.1_0": "Atha vā “iti me cakkhu ahosi atītamaddhānaṁ, iti rūpā”ti—",
  "mnd2:36.2_0": "tattha chandarāgapaṭibaddhaṁ hoti viññāṇaṁ.",
  "mnd2:36.3_0": "Chandarāgapaṭibaddhattā viññāṇassa tadabhinandati.",
  "mnd2:36.4_0": "Tadabhinandanto evampi pure apekkhaṁ karoti.",
  "mnd2:36.5_0": "“Iti me sotaṁ ahosi atītamaddhānaṁ, iti saddā”ti …pe…",
  "mnd2:36.6_0": "“iti me ghānaṁ ahosi atītamaddhānaṁ, iti gandhā”ti …",
  "mnd2:36.7_0": "“iti me jivhā ahosi atītamaddhānaṁ, iti rasā”ti …",
  "mnd2:36.8_0": "“iti me kāyo ahosi atītamaddhānaṁ, iti phoṭṭhabbā”ti …",
  "mnd2:36.9_0": "“iti me mano ahosi atītamaddhānaṁ, iti dhammā”ti—",
  "mnd2:36.10_0": "tattha chandarāgapaṭibaddhaṁ hoti viññāṇaṁ.",
  "mnd2:36.11_0": "Chandarāgapaṭibaddhattā viññāṇassa tadabhinandati.",
  "mnd2:36.12_0": "Tadabhinandanto evampi pure apekkhaṁ karoti.",
  "mnd2:37.1_0": "Atha vā yānissa tāni pubbe mātugāmena saddhiṁ hasitalapitakīḷitāni tadassādeti taṁ nikāmeti,",
  "mnd2:37.1_1": "tena ca vittiṁ āpajjati.",
  "mnd2:37.2_0": "Evampi pure apekkhaṁ karoti.",
  "mnd2:38.1_0": "Kathaṁ pacchā apekkhaṁ karoti?",
  "mnd2:38.2_0": "“Evaṁrūpo siyaṁ anāgatamaddhānan”ti tattha nandiṁ samannāneti.",
  "mnd2:38.3_0": "“Evaṁvedano siyaṁ …",
  "mnd2:38.4_0": "evaṁsañño siyaṁ …",
  "mnd2:38.5_0": "evaṁsaṅkhāro siyaṁ …",
  "mnd2:38.6_0": "evaṁviññāṇo siyaṁ anāgatamaddhānan”ti tattha nandiṁ samannāneti.",
  "mnd2:38.7_0": "Evampi pacchā apekkhaṁ karoti.",
  "mnd2:39.1_0": "Atha vā “iti me cakkhu siyā anāgatamaddhānaṁ, iti rūpā”ti—",
  "mnd2:39.2_0": "appaṭiladdhassa paṭilābhāya cittaṁ paṇidahati.",
  "mnd2:39.3_0": "Cetaso paṇidhānapaccayā tadabhinandati.",
  "mnd2:39.4_0": "Tadabhinandanto evampi pacchā apekkhaṁ karoti.",
  "mnd2:39.5_0": "“Iti me sotaṁ siyā anāgatamaddhānaṁ, iti saddā”ti …",
  "mnd2:39.6_0": "“iti me ghānaṁ siyā anāgatamaddhānaṁ, iti gandhā”ti …",
  "mnd2:39.7_0": "“iti me jivhā siyā anāgatamaddhānaṁ, iti rasā”ti …",
  "mnd2:39.8_0": "“iti me kāyo siyā anāgatamaddhānaṁ, iti phoṭṭhabbā”ti …",
  "mnd2:39.9_0": "“iti me mano siyā anāgatamaddhānaṁ, iti dhammā”ti—",
  "mnd2:39.10_0": "appaṭiladdhassa paṭilābhāya cittaṁ paṇidahati.",
  "mnd2:39.11_0": "Cetaso paṇidhānapaccayā tadabhinandati.",
  "mnd2:39.12_0": "Tadabhinandanto evampi pacchā apekkhaṁ karoti.",
  "mnd2:40.1_0": "Atha vā “imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā”ti—",
  "mnd2:40.2_0": "appaṭiladdhassa paṭilābhāya cittaṁ paṇidahati.",
  "mnd2:40.3_0": "Cetaso paṇidhānapaccayā tadabhinandati.",
  "mnd2:40.4_0": "Tadabhinandanto evampi pacchā apekkhaṁ karotīti—",
  "mnd2:40.5_0": "pacchā pure vāpi apekkhamānā.",
  "mnd2:41.1_0": "**Ime va kāme purime va jappan**ti.",
  "mnd2:41.2_0": "**Ime va kāme**ti paccuppanne pañca kāmaguṇe icchantā sādiyantā patthayantā pihayantā abhijappantā.",
  "mnd2:41.3_0": "Purime va jappanti atīte pañca kāmaguṇe jappantā pajappantā abhijappantāti—",
  "mnd2:41.4_0": "ime va kāme purime va jappaṁ.",
  "mnd2:42.1_0": "Tenāha bhagavā—",
  "mnd2:43.1_0": "“Icchānidānā bhavasātabaddhā,",
  "mnd2:43.2_0": "Te duppamuñcā na hi aññamokkhā;",
  "mnd2:43.3_0": "Pacchā pure vāpi apekkhamānā,",
  "mnd2:43.4_0": "Ime va kāme purime va jappan”ti.",
  "mnd2:44.1_0": "**Kāmesu giddhā pasutā pamūḷhā,**",
  "mnd2:44.2_0": "**Avadāniyā te visame niviṭṭhā;**",
  "mnd2:44.3_0": "**Dukkhūpanītā paridevayanti,**",
  "mnd2:44.4_0": "**Kiṁsū bhavissāma ito cutāse.**",
  "mnd2:45.1_0": "**Kāmesu giddhā pasutā pamūḷhā**ti.",
  "mnd2:45.2_0": "**Kāmā**ti uddānato dve kāmā—",
  "mnd2:45.3_0": "vatthukāmā ca kilesakāmā ca …pe…",
  "mnd2:45.4_0": "ime vuccanti vatthukāmā …pe…",
  "mnd2:45.5_0": "ime vuccanti kilesakāmā.",
  "mnd2:45.6_0": "**Gedho** vuccati taṇhā.",
  "mnd2:45.7_0": "Yo rāgo sārāgo …pe… abhijjhā lobho akusalamūlaṁ.",
  "mnd2:45.8_0": "Kilesakāmena vatthukāmesu rattā giddhā gadhitā mucchitā ajjhosannā laggā laggitā palibuddhāti—",
  "mnd2:45.9_0": "kāmesu giddhā.",
  "mnd2:46.1_0": "**Pasutā**ti yepi kāme esanti gavesanti pariyesanti,",
  "mnd2:46.1_1": "taccaritā tabbahulā taggarukā,",
  "mnd2:46.1_2": "tanninnā tappoṇā tappabbhārā tadadhimuttā tadadhipateyyā,",
  "mnd2:46.1_3": "tepi kāmapasutā.",
  "mnd2:46.2_0": "Yepi taṇhāvasena rūpe esanti gavesanti pariyesanti …",
  "mnd2:46.3_0": "sadde …",
  "mnd2:46.4_0": "gandhe …",
  "mnd2:46.5_0": "rase …",
  "mnd2:46.6_0": "phoṭṭhabbe …pe…",
  "mnd2:46.7_0": "pariyesanti taccaritā tabbahulā taggarukā,",
  "mnd2:46.7_1": "tanninnā tappoṇā tappabbhārā tadadhimuttā tadadhipateyyā,",
  "mnd2:46.7_2": "tepi kāmapasutā.",
  "mnd2:46.8_0": "Yepi taṇhāvasena rūpe paṭilabhanti …",
  "mnd2:46.9_0": "sadde …",
  "mnd2:46.10_0": "gandhe …",
  "mnd2:46.11_0": "rase …",
  "mnd2:46.12_0": "phoṭṭhabbe paṭilabhanti taccaritā tabbahulā taggarukā,",
  "mnd2:46.12_1": "tanninnā tappoṇā tappabbhārā tadadhimuttā tadadhipateyyā,",
  "mnd2:46.12_2": "tepi kāmapasutā.",
  "mnd2:46.13_0": "Yepi taṇhāvasena rūpe paribhuñjanti …",
  "mnd2:46.14_0": "sadde …",
  "mnd2:46.15_0": "gandhe …",
  "mnd2:46.16_0": "rase …",
  "mnd2:46.17_0": "phoṭṭhabbe paribhuñjanti taccaritā tabbahulā taggarukā,",
  "mnd2:46.17_1": "tanninnā tappoṇā tappabbhārā tadadhimuttā tadadhipateyyā,",
  "mnd2:46.17_2": "tepi kāmapasutā.",
  "mnd2:46.18_0": "Yathā kalahakārako kalahapasuto,",
  "mnd2:46.18_1": "kammakārako kammapasuto,",
  "mnd2:46.18_2": "gocare caranto gocarapasuto,",
  "mnd2:46.18_3": "jhāyī jhānapasuto;",
  "mnd2:46.19_0": "evamevaṁ yepi kāme esanti gavesanti pariyesanti,",
  "mnd2:46.19_1": "taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā,",
  "mnd2:46.19_2": "tepi kāmapasutā.",
  "mnd2:46.20_0": "Yepi taṇhāvasena rūpe esanti gavesanti pariyesanti …",
  "mnd2:46.21_0": "sadde …",
  "mnd2:46.22_0": "gandhe …",
  "mnd2:46.23_0": "rase …",
  "mnd2:46.24_0": "phoṭṭhabbe …pe…",
  "mnd2:46.25_0": "pariyesanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā,",
  "mnd2:46.25_1": "tepi kāmapasutā.",
  "mnd2:46.26_0": "Yepi taṇhāvasena rūpe paṭilabhanti …",
  "mnd2:46.27_0": "sadde …",
  "mnd2:46.28_0": "gandhe …",
  "mnd2:46.29_0": "rase …",
  "mnd2:46.30_0": "phoṭṭhabbe paṭilabhanti taccaritā tabbahulā taggarukā,",
  "mnd2:46.30_1": "tanninnā tappoṇā tappabbhārā tadadhimuttā tadadhipateyyā,",
  "mnd2:46.30_2": "tepi kāmapasutā.",
  "mnd2:46.31_0": "Yepi taṇhāvasena rūpe paribhuñjanti …",
  "mnd2:46.32_0": "sadde …",
  "mnd2:46.33_0": "gandhe …",
  "mnd2:46.34_0": "rase …",
  "mnd2:46.35_0": "phoṭṭhabbe paribhuñjanti taccaritā tabbahulā taggarukā,",
  "mnd2:46.35_1": "tanninnā tappoṇā tappabbhārā tadadhimuttā tadadhipateyyā,",
  "mnd2:46.35_2": "tepi kāmapasutā.",
  "mnd2:47.1_0": "**Pamūḷhā**ti yebhuyyena devamanussā pañcasu kāmaguṇesu muyhanti sammuyhanti sampamuyhanti mūḷhā sammūḷhā",
  "mnd2:47.1_1": "sampamūḷhā avijjāya andhīkatā āvutā nivutā ovutā pihitā paṭicchannā paṭikujjitāti—",
  "mnd2:47.2_0": "kāmesu giddhā pasutā pamūḷhā.",
  "mnd2:48.1_0": "**Avadāniyā te visame niviṭṭhā**ti.",
  "mnd2:48.2_0": "**Avadāniyā**ti avagacchantītipi avadāniyā,",
  "mnd2:48.2_1": "maccharinopi vuccanti avadāniyā,",
  "mnd2:48.2_2": "buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti—",
  "mnd2:48.3_0": "avadāniyā.",
  "mnd2:48.4_0": "Kathaṁ avagacchantīti avadāniyā?",
  "mnd2:48.5_0": "Nirayaṁ gacchanti, tiracchānayoniṁ gacchanti, pettivisayaṁ gacchantīti, evaṁ avagacchantīti—",
  "mnd2:48.6_0": "avadāniyā.",
  "mnd2:48.7_0": "Kathaṁ maccharino vuccanti avadāniyā?",
  "mnd2:48.8_0": "Pañca macchariyāni—",
  "mnd2:48.9_0": "āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.",
  "mnd2:48.10_0": "Yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa,",
  "mnd2:48.10_1": "idaṁ vuccati macchariyaṁ.",
  "mnd2:48.11_0": "Api ca khandhamacchariyampi macchariyaṁ,",
  "mnd2:48.11_1": "dhātumacchariyampi macchariyaṁ,",
  "mnd2:48.11_2": "āyatanamacchariyampi macchariyaṁ gāho.",
  "mnd2:48.12_0": "Idaṁ vuccati macchariyaṁ.",
  "mnd2:48.13_0": "Iminā macchariyena avadaññutāya samannāgatā janā pamattā.",
  "mnd2:48.14_0": "Evaṁ maccharino vuccanti avadāniyā.",
  "mnd2:48.15_0": "Kathaṁ buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti—",
  "mnd2:48.16_0": "avadāniyā?",
  "mnd2:48.17_0": "Buddhānaṁ sāvakānaṁ vacanaṁ byappathaṁ desanaṁ anusiṭṭhiṁ na ādiyanti na sussūsanti,",
  "mnd2:48.17_1": "na sotaṁ odahanti,",
  "mnd2:48.17_2": "na aññā cittaṁ upaṭṭhapenti,",
  "mnd2:48.17_3": "anassavā avacanakarā paṭilomavuttino,",
  "mnd2:48.17_4": "aññeneva mukhaṁ karonti.",
  "mnd2:48.18_0": "Evaṁ buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti avadāniyāti—",
  "mnd2:48.19_0": "avadāniyā.",
  "mnd2:49.1_0": "**Te visame niviṭṭhā**ti visame kāyakamme niviṭṭhā,",
  "mnd2:49.2_0": "visame vacīkamme niviṭṭhā,",
  "mnd2:49.3_0": "visame manokamme niviṭṭhā,",
  "mnd2:49.4_0": "visame pāṇātipāte niviṭṭhā,",
  "mnd2:49.5_0": "visame adinnādāne niviṭṭhā,",
  "mnd2:49.6_0": "visame kāmesumicchācāre niviṭṭhā,",
  "mnd2:49.7_0": "visame musāvāde niviṭṭhā,",
  "mnd2:49.8_0": "visamāya pisuṇāya vācāya …",
  "mnd2:49.9_0": "visamāya pharusāya vācāya …",
  "mnd2:49.10_0": "visame samphappalāpe …",
  "mnd2:49.11_0": "visamāya abhijjhāya niviṭṭhā,",
  "mnd2:49.12_0": "visame byāpāde …",
  "mnd2:49.13_0": "visamāya micchādiṭṭhiyā niviṭṭhā,",
  "mnd2:49.14_0": "visamesu saṅkhāresu niviṭṭhā,",
  "mnd2:49.15_0": "visamesu pañcasu kāmaguṇesu niviṭṭhā,",
  "mnd2:49.16_0": "visamesu pañcasu nīvaraṇesu niviṭṭhā viniviṭṭhā patiṭṭhitā allīnā upagatā ajjhositā adhimuttā laggā laggitā palibuddhāti—",
  "mnd2:49.17_0": "avadāniyā te visame niviṭṭhā.",
  "mnd2:50.1_0": "**Dukkhūpanītā paridevayantī**ti.",
  "mnd2:50.2_0": "**Dukkhūpanītā**ti dukkhappattā dukkhasampattā dukkhūpagatā,",
  "mnd2:50.3_0": "mārappattā mārasampattā mārūpagatā,",
  "mnd2:50.4_0": "maraṇappattā maraṇasampattā maraṇūpagatā.",
  "mnd2:50.5_0": "**Paridevayantī**ti lapanti lālapanti,",
  "mnd2:50.5_1": "socanti kilamanti paridevanti urattāḷiṁ kandanti sammohaṁ āpajjantīti—",
  "mnd2:50.6_0": "dukkhūpanītā paridevayanti.",
  "mnd2:51.1_0": "**Kiṁsū bhavissāma ito cutāse**ti ito cutā kiṁ bhavissāma?",
  "mnd2:51.2_0": "Nerayikā bhavissāma,",
  "mnd2:51.3_0": "tiracchānayonikā bhavissāma,",
  "mnd2:51.4_0": "pettivisayikā bhavissāma,",
  "mnd2:51.5_0": "manussā bhavissāma,",
  "mnd2:51.6_0": "devā bhavissāma,",
  "mnd2:51.7_0": "rūpī bhavissāma,",
  "mnd2:51.8_0": "arūpī bhavissāma,",
  "mnd2:51.9_0": "saññī bhavissāma,",
  "mnd2:51.10_0": "asaññī bhavissāma,",
  "mnd2:51.11_0": "nevasaññīnāsaññī bhavissāma,",
  "mnd2:51.12_0": "“bhavissāma nu kho mayaṁ anāgatamaddhānaṁ,",
  "mnd2:51.13_0": "nanu kho bhavissāma anāgatamaddhānaṁ,",
  "mnd2:51.14_0": "kiṁ nu kho bhavissāma anāgatamaddhānaṁ,",
  "mnd2:51.15_0": "kathaṁ nu kho bhavissāma anāgatamaddhānaṁ,",
  "mnd2:51.16_0": "kiṁ hutvā kiṁ bhavissāma nu kho mayaṁ anāgatamaddhānan”ti saṁsayapakkhandā vimatipakkhandā dveḷhakajātā lapanti lālapanti,",
  "mnd2:51.17_0": "socanti kilamanti paridevanti urattāḷiṁ kandanti sammohaṁ āpajjantīti—",
  "mnd2:51.18_0": "kiṁsū bhavissāma ito cutāse.",
  "mnd2:52.1_0": "Tenāha bhagavā—",
  "mnd2:53.1_0": "“Kāmesu giddhā pasutā pamūḷhā,",
  "mnd2:53.2_0": "Avadāniyā te visame niviṭṭhā;",
  "mnd2:53.3_0": "Dukkhūpanītā paridevayanti,",
  "mnd2:53.4_0": "Kiṁsū bhavissāma ito cutāse”ti.",
  "mnd2:54.1_0": "**Tasmā hi sikkhetha idheva jantu,**",
  "mnd2:54.2_0": "**Yaṁ kiñci jaññā visamanti loke;**",
  "mnd2:54.3_0": "**Na tassa hetū visamaṁ careyya,**",
  "mnd2:54.4_0": "**Appañhidaṁ jīvitamāhu dhīrā.**",
  "mnd2:55.1_0": "**Tasmā hi sikkhetha idheva jantū**ti.",
  "mnd2:55.2_0": "**Tasmā**ti taṅkāraṇā taṁhetu tappaccayā taṁnidānā, etamādīnavaṁ sampassamāno kāmesūti—",
  "mnd2:55.3_0": "tasmā.",
  "mnd2:55.4_0": "**Sikkhethā**ti tisso sikkhā—",
  "mnd2:55.5_0": "adhisīlasikkhā, adhicittasikkhā, adhipaññāsikkhā.",
  "mnd2:56.1_0": "Katamā adhisīlasikkhā?",
  "mnd2:56.2_0": "Idha bhikkhu sīlavā hoti,",
  "mnd2:56.2_1": "pātimokkhasaṁvarasaṁvuto viharati ācāragocarasampanno,",
  "mnd2:56.2_2": "aṇumattesu vajjesu bhayadassāvī,",
  "mnd2:56.2_3": "samādāya sikkhati sikkhāpadesu.",
  "mnd2:56.3_0": "Khuddako sīlakkhandho,",
  "mnd2:56.3_1": "mahanto sīlakkhandho,",
  "mnd2:56.3_2": "sīlaṁ patiṭṭhā ādi caraṇaṁ saṁyamo saṁvaro mokkhaṁ pāmokkhaṁ kusalānaṁ dhammānaṁ samāpattiyā—",
  "mnd2:56.4_0": "ayaṁ adhisīlasikkhā.",
  "mnd2:57.1_0": "Katamā adhicittasikkhā?",
  "mnd2:57.2_0": "Idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.",
  "mnd2:57.3_0": "Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.",
  "mnd2:57.4_0": "Pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti,",
  "mnd2:57.4_1": "yaṁ taṁ ariyā ācikkhanti—“upekkhako satimā sukhavihārī”ti tatiyaṁ jhānaṁ upasampajja viharati.",
  "mnd2:57.5_0": "Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ",
  "mnd2:57.5_1": "catutthaṁ jhānaṁ upasampajja viharati—",
  "mnd2:57.6_0": "ayaṁ adhicittasikkhā.",
  "mnd2:58.1_0": "Katamā adhipaññāsikkhā?",
  "mnd2:58.2_0": "Idha bhikkhu paññavā hoti udayatthagāminiyā paññāya samannāgato,",
  "mnd2:58.2_1": "ariyāya nibbedhikāya sammādukkhakkhayagāminiyā.",
  "mnd2:58.3_0": "So “idaṁ dukkhan”ti yathābhūtaṁ pajānāti,",
  "mnd2:58.3_1": "“ayaṁ dukkhasamudayo”ti yathābhūtaṁ pajānāti,",
  "mnd2:58.3_2": "“ayaṁ dukkhanirodho”ti yathābhūtaṁ pajānāti,",
  "mnd2:58.3_3": "“ayaṁ dukkhanirodhagāminī paṭipadā”ti yathābhūtaṁ pajānāti.",
  "mnd2:58.4_0": "“Ime āsavā”ti yathābhūtaṁ pajānāti,",
  "mnd2:58.4_1": "“ayaṁ āsavasamudayo”ti yathābhūtaṁ pajānāti,",
  "mnd2:58.4_2": "“ayaṁ āsavanirodho”ti yathābhūtaṁ pajānāti,",
  "mnd2:58.4_3": "“ayaṁ āsavanirodhagāminī paṭipadā”ti yathābhūtaṁ pajānāti—",
  "mnd2:58.5_0": "ayaṁ adhipaññāsikkhā.",
  "mnd2:59.1_0": "Imā tisso sikkhāyo āvajjanto sikkheyya,",
  "mnd2:59.2_0": "jānanto sikkheyya,",
  "mnd2:59.3_0": "passanto sikkheyya,",
  "mnd2:59.4_0": "paccavekkhanto sikkheyya,",
  "mnd2:59.5_0": "cittaṁ adhiṭṭhahanto sikkheyya,",
  "mnd2:59.6_0": "saddhāya adhimuccanto sikkheyya,",
  "mnd2:59.7_0": "vīriyaṁ paggaṇhanto sikkheyya,",
  "mnd2:59.8_0": "satiṁ upaṭṭhapento sikkheyya,",
  "mnd2:59.9_0": "cittaṁ samādahanto sikkheyya,",
  "mnd2:59.10_0": "paññāya pajānanto sikkheyya,",
  "mnd2:59.11_0": "abhiññeyyaṁ abhijānanto sikkheyya,",
  "mnd2:59.12_0": "pariññeyyaṁ parijānanto sikkheyya,",
  "mnd2:59.13_0": "pahātabbaṁ pajahanto sikkheyya,",
  "mnd2:59.14_0": "bhāvetabbaṁ bhāvento sikkheyya,",
  "mnd2:59.15_0": "sacchikātabbaṁ sacchikaronto sikkheyya ācareyya samācareyya samādāya vatteyya.",
  "mnd2:60.1_0": "**Idhā**ti imissā diṭṭhiyā imissā khantiyā imissā ruciyā imasmiṁ ādāye imasmiṁ dhamme imasmiṁ vinaye",
  "mnd2:60.1_1": "imasmiṁ dhammavinaye imasmiṁ pāvacane imasmiṁ brahmacariye imasmiṁ satthusāsane imasmiṁ attabhāve imasmiṁ",
  "mnd2:60.1_2": "manussaloke—",
  "mnd2:60.2_0": "tena vuccati idhāti.",
  "mnd2:60.3_0": "**Jantū**ti satto naro …pe… manujoti—",
  "mnd2:60.4_0": "tasmā hi sikkhetha idheva jantu.",
  "mnd2:61.1_0": "**Yaṁ kiñci jaññā visamanti loke**ti.",
  "mnd2:61.2_0": "**Yaṁ kiñcī**ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—",
  "mnd2:61.3_0": "yaṁ kiñcīti.",
  "mnd2:61.4_0": "**Visamanti jaññā**ti visamaṁ kāyakammaṁ visamanti jāneyya,",
  "mnd2:61.5_0": "visamaṁ vacīkammaṁ visamanti jāneyya,",
  "mnd2:61.6_0": "visamaṁ manokammaṁ visamanti jāneyya,",
  "mnd2:61.7_0": "visamaṁ pāṇātipātaṁ visamoti jāneyya,",
  "mnd2:61.8_0": "visamaṁ adinnādānaṁ visamanti jāneyya,",
  "mnd2:61.9_0": "visamaṁ kāmesumicchācāraṁ visamoti jāneyya,",
  "mnd2:61.10_0": "visamaṁ musāvādaṁ visamoti jāneyya,",
  "mnd2:61.11_0": "visamaṁ pisuṇaṁ vācaṁ visamāti jāneyya,",
  "mnd2:61.12_0": "visamaṁ pharusaṁ vācaṁ visamāti jāneyya,",
  "mnd2:61.13_0": "visamaṁ samphappalāpaṁ visamoti jāneyya,",
  "mnd2:61.14_0": "visamaṁ abhijjhaṁ visamāti jāneyya,",
  "mnd2:61.15_0": "visamaṁ byāpādaṁ visamoti jāneyya,",
  "mnd2:61.16_0": "visamaṁ micchādiṭṭhiṁ visamāti jāneyya,",
  "mnd2:61.17_0": "visame saṅkhāre visamāti jāneyya,",
  "mnd2:61.18_0": "visame pañca kāmaguṇe visamāti jāneyya,",
  "mnd2:61.19_0": "visame pañca nīvaraṇe visamāti jāneyya ājāneyya vijāneyya paṭivijāneyya paṭivijjheyya.",
  "mnd2:61.20_0": "**Loke**ti apāyaloke …pe… āyatanaloketi—",
  "mnd2:61.21_0": "yaṁ kiñci jaññā visamanti loke.",
  "mnd2:62.1_0": "**Na tassa hetū visamaṁ careyyā**ti.",
  "mnd2:62.2_0": "Visamassa kāyakammassa hetu visamaṁ na careyya,",
  "mnd2:62.3_0": "visamassa vacīkammassa hetu visamaṁ na careyya,",
  "mnd2:62.4_0": "visamassa manokammassa hetu visamaṁ na careyya,",
  "mnd2:62.5_0": "visamassa pāṇātipātassa hetu visamaṁ na careyya,",
  "mnd2:62.6_0": "visamassa adinnādānassa hetu visamaṁ na careyya,",
  "mnd2:62.7_0": "visamassa kāmesumicchācārassa hetu visamaṁ na careyya,",
  "mnd2:62.8_0": "visamassa musāvādassa hetu visamaṁ na careyya,",
  "mnd2:62.9_0": "visamāya pisuṇāya vācāya hetu visamaṁ na careyya,",
  "mnd2:62.10_0": "visamāya pharusāya vācāya hetu visamaṁ na careyya,",
  "mnd2:62.11_0": "visamassa samphappalāpassa hetu visamaṁ na careyya,",
  "mnd2:62.12_0": "visamāya abhijjhāya hetu visamaṁ na careyya,",
  "mnd2:62.13_0": "visamassa byāpādassa hetu visamaṁ na careyya,",
  "mnd2:62.14_0": "visamāya micchādiṭṭhiyā hetu visamaṁ na careyya,",
  "mnd2:62.15_0": "visamānaṁ saṅkhārānaṁ hetu visamaṁ na careyya,",
  "mnd2:62.16_0": "visamānaṁ pañcannaṁ kāmaguṇānaṁ hetu visamaṁ na careyya,",
  "mnd2:62.17_0": "visamānaṁ pañcannaṁ nīvaraṇānaṁ hetu visamaṁ na careyya,",
  "mnd2:62.18_0": "visamāya cetanāya hetu visamaṁ na careyya,",
  "mnd2:62.19_0": "visamāya patthanāya hetu visamaṁ na careyya,",
  "mnd2:62.20_0": "visamāya paṇidhiyā hetu visamaṁ na careyya na ācareyya na samācareyya na samādāya vatteyyāti—",
  "mnd2:62.21_0": "na tassa hetū visamaṁ careyya.",
  "mnd2:63.1_0": "**Appañhidaṁ jīvitamāhu dhīrā**ti.",
  "mnd2:63.2_0": "**Jīvitan**ti āyu ṭhiti yapanā yāpanā iriyanā vattanā pālanā jīvitaṁ jīvitindriyaṁ.",
  "mnd2:63.3_0": "Api ca dvīhi kāraṇehi appakaṁ jīvitaṁ—",
  "mnd2:63.4_0": "ṭhitiparittatāya vā appakaṁ jīvitaṁ, sarasaparittatāya vā appakaṁ jīvitaṁ.",
  "mnd2:63.5_0": "Kathaṁ ṭhitiparittatāya appakaṁ jīvitaṁ?",
  "mnd2:63.6_0": "Atīte cittakkhaṇe jīvittha, na jīvati na jīvissati;",
  "mnd2:63.7_0": "anāgate cittakkhaṇe jīvissati, na jīvati na jīvittha;",
  "mnd2:63.8_0": "paccuppanne cittakkhaṇe jīvati, na jīvittha na jīvissati.",
  "mnd2:64.1_0": "“Jīvitaṁ attabhāvo ca,",
  "mnd2:64.2_0": "sukhadukkhā ca kevalā;",
  "mnd2:64.3_0": "Ekacittasamāyuttā,",
  "mnd2:64.4_0": "lahuso vattate khaṇo.",
  "mnd2:65.1_0": "Cullāsītisahassāni,",
  "mnd2:65.2_0": "kappā tiṭṭhanti ye marū;",
  "mnd2:65.3_0": "Na tveva tepi jīvanti,",
  "mnd2:65.4_0": "dvīhi cittehi saṁyutā.",
  "mnd2:66.1_0": "Ye niruddhā marantassa,",
  "mnd2:66.2_0": "tiṭṭhamānassa vā idha;",
  "mnd2:66.3_0": "Sabbepi sadisā khandhā,",
  "mnd2:66.4_0": "gatā appaṭisandhikā.",
  "mnd2:67.1_0": "Anantarā ca ye bhaggā,",
  "mnd2:67.2_0": "ye ca bhaggā anāgatā;",
  "mnd2:67.3_0": "Tadantare niruddhānaṁ,",
  "mnd2:67.4_0": "vesamaṁ natthi lakkhaṇe.",
  "mnd2:68.1_0": "Anibbattena na jāto,",
  "mnd2:68.2_0": "paccuppannena jīvati;",
  "mnd2:68.3_0": "Cittabhaggā mato loko,",
  "mnd2:68.4_0": "paññatti paramatthiyā.",
  "mnd2:69.1_0": "Yathā ninnā pavattanti,",
  "mnd2:69.2_0": "chandena pariṇāmitā;",
  "mnd2:69.3_0": "Acchinnadhārā vattanti,",
  "mnd2:69.4_0": "saḷāyatanapaccayā.",
  "mnd2:70.1_0": "Anidhānagatā bhaggā,",
  "mnd2:70.2_0": "puñjo natthi anāgate;",
  "mnd2:70.3_0": "Nibbattā ye ca tiṭṭhanti,",
  "mnd2:70.4_0": "āragge sāsapūpamā.",
  "mnd2:71.1_0": "Nibbattānañca dhammānaṁ,",
  "mnd2:71.2_0": "bhaṅgo nesaṁ purakkhato;",
  "mnd2:71.3_0": "Palokadhammā tiṭṭhanti,",
  "mnd2:71.4_0": "purāṇehi amissitā.",
  "mnd2:72.1_0": "Adassanato āyanti,",
  "mnd2:72.2_0": "Bhaṅgā gacchantyadassanaṁ;",
  "mnd2:72.3_0": "Vijjuppādova ākāse,",
  "mnd2:72.4_0": "Uppajjanti vayanti cā”ti.",
  "mnd2:73.1_0": "Evaṁ ṭhitiparittatāya appakaṁ jīvitaṁ.",
  "mnd2:74.1_0": "Kathaṁ sarasaparittatāya appakaṁ jīvitaṁ?",
  "mnd2:74.2_0": "Assāsūpanibandhaṁ jīvitaṁ,",
  "mnd2:74.2_1": "passāsūpanibandhaṁ jīvitaṁ,",
  "mnd2:74.2_2": "assāsapassāsūpanibandhaṁ jīvitaṁ,",
  "mnd2:74.2_3": "mahābhūtūpanibandhaṁ jīvitaṁ,",
  "mnd2:74.2_4": "kabaḷīkārāhārūpanibandhaṁ jīvitaṁ,",
  "mnd2:74.2_5": "usmūpanibandhaṁ jīvitaṁ,",
  "mnd2:74.2_6": "viññāṇūpanibandhaṁ jīvitaṁ.",
  "mnd2:74.3_0": "Mūlampi imesaṁ dubbalaṁ, pubbahetūpi imesaṁ dubbalā.",
  "mnd2:74.4_0": "Ye paccayā tepi dubbalā, yepi pabhāvikā tepi dubbalā.",
  "mnd2:74.5_0": "Sahabhūpi imesaṁ dubbalā,",
  "mnd2:74.5_1": "sampayogāpi imesaṁ dubbalā,",
  "mnd2:74.5_2": "sahajāpi imesaṁ dubbalā,",
  "mnd2:74.5_3": "yāpi payojikā sāpi dubbalā,",
  "mnd2:74.5_4": "aññamaññaṁ ime niccadubbalā,",
  "mnd2:74.5_5": "aññamaññaṁ anavaṭṭhitā ime.",
  "mnd2:74.6_0": "Aññamaññaṁ paripātayanti ime, aññamaññassa hi natthi tāyitā, na cāpi ṭhapenti aññamaññaṁ ime.",
  "mnd2:74.7_0": "Yopi nibbattako so na vijjati.",
  "mnd2:75.1_0": "“Na ca kenaci koci hāyati,",
  "mnd2:75.2_0": "Gandhabbā ca ime hi sabbaso;",
  "mnd2:75.3_0": "Purimehi pabhāvikā ime,",
  "mnd2:75.4_0": "Yepi pabhāvikā te pure matā;",
  "mnd2:75.5_0": "Purimāpi ca pacchimāpi ca,",
  "mnd2:75.6_0": "Aññamaññaṁ na kadāci maddasaṁsū”ti.",
  "mnd2:76.1_0": "Evaṁ sarasaparittatāya appakaṁ jīvitaṁ.",
  "mnd2:77.1_0": "Api ca cātumahārājikānaṁ devānaṁ jīvitaṁ upādāya manussānaṁ appakaṁ jīvitaṁ parittakaṁ jīvitaṁ thokaṁ",
  "mnd2:77.1_1": "jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ naciraṭṭhitikaṁ jīvitaṁ.",
  "mnd2:77.2_0": "Tāvatiṁsānaṁ devānaṁ …pe…",
  "mnd2:77.3_0": "yāmānaṁ devānaṁ …",
  "mnd2:77.4_0": "tusitānaṁ devānaṁ …",
  "mnd2:77.5_0": "nimmānaratīnaṁ devānaṁ …",
  "mnd2:77.6_0": "paranimmitavasavattīnaṁ devānaṁ …",
  "mnd2:77.7_0": "brahmakāyikānaṁ devānaṁ jīvitaṁ upādāya manussānaṁ appakaṁ jīvitaṁ parittakaṁ jīvitaṁ thokaṁ jīvitaṁ",
  "mnd2:77.7_1": "khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ naciraṭṭhitikaṁ jīvitaṁ.",
  "mnd2:78.1_0": "Vuttañhetaṁ bhagavatā—",
  "mnd2:79.1_0": "“Appamidaṁ, bhikkhave, manussānaṁ āyu.",
  "mnd2:79.2_0": "Gamaniyo samparāyo mantāya boddhabbaṁ,",
  "mnd2:79.2_1": "kattabbaṁ kusalaṁ,",
  "mnd2:79.2_2": "caritabbaṁ brahmacariyaṁ,",
  "mnd2:79.2_3": "natthi jātassa amaraṇaṁ.",
  "mnd2:79.3_0": "Yo, bhikkhave, ciraṁ jīvati so vassasataṁ appaṁ vā bhiyyo.",
  "mnd2:80.1_0": "Appamāyu manussānaṁ,",
  "mnd2:80.2_0": "hīḷeyya naṁ suporiso;",
  "mnd2:80.3_0": "Careyyādittasīsova,",
  "mnd2:80.4_0": "natthi maccussanāgamo.",
  "mnd2:81.1_0": "Accayanti ahorattā,",
  "mnd2:81.2_0": "jīvitaṁ uparujjhati;",
  "mnd2:81.3_0": "Āyu khiyyati maccānaṁ,",
  "mnd2:81.4_0": "kunnadīnaṁva odakan”ti.",
  "mnd2:82.1_0": "**Appañhidaṁ jīvitamāhu dhīrā**ti.",
  "mnd2:82.2_0": "Dhīrāti dhīrā, dhitimāti dhīrā, dhitisampannāti dhīrā, dhīkatapāpāti dhīrā.",
  "mnd2:82.3_0": "**Dhī** vuccati paññā.",
  "mnd2:82.4_0": "Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ",
  "mnd2:82.4_1": "nepuññaṁ vebhabyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ",
  "mnd2:82.4_2": "paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo",
  "mnd2:82.4_3": "sammādiṭṭhi,",
  "mnd2:82.4_4": "tāya paññāya samannāgatattā dhīrā.",
  "mnd2:82.5_0": "Api ca khandhadhīrā dhātudhīrā āyatanadhīrā,",
  "mnd2:82.5_1": "paṭiccasamuppādadhīrā satipaṭṭhānadhīrā sammappadhānadhīrā iddhipādadhīrā,",
  "mnd2:82.5_2": "indriyadhīrā baladhīrā bojjhaṅgadhīrā maggadhīrā phaladhīrā nibbānadhīrā.",
  "mnd2:82.6_0": "Te dhīrā evamāhaṁsu—",
  "mnd2:82.7_0": "“manussānaṁ appakaṁ jīvitaṁ,",
  "mnd2:82.7_1": "parittakaṁ jīvitaṁ,",
  "mnd2:82.7_2": "thokaṁ jīvitaṁ,",
  "mnd2:82.7_3": "khaṇikaṁ jīvitaṁ,",
  "mnd2:82.7_4": "lahukaṁ jīvitaṁ,",
  "mnd2:82.7_5": "ittaraṁ jīvitaṁ,",
  "mnd2:82.7_6": "anaddhanīyaṁ jīvitaṁ,",
  "mnd2:82.7_7": "naciraṭṭhitikaṁ jīvitan”ti.",
  "mnd2:82.8_0": "Evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—",
  "mnd2:82.9_0": "appañhidaṁ jīvitamāhu dhīrā.",
  "mnd2:83.1_0": "Tenāha bhagavā—",
  "mnd2:84.1_0": "“Tasmā hi sikkhetha idheva jantu,",
  "mnd2:84.2_0": "Yaṁ kiñci jaññā visamanti loke;",
  "mnd2:84.3_0": "Na tassa hetū visamaṁ careyya,",
  "mnd2:84.4_0": "Appañhidaṁ jīvitamāhu dhīrā”ti.",
  "mnd2:85.1_0": "**Passāmi loke pariphandamānaṁ,**",
  "mnd2:85.2_0": "**Pajaṁ imaṁ taṇhagataṁ bhavesu;**",
  "mnd2:85.3_0": "**Hīnā narā maccumukhe lapanti,**",
  "mnd2:85.4_0": "**Avītataṇhāse bhavābhavesu.**",
  "mnd2:86.1_0": "**Passāmi loke pariphandamānan**ti.",
  "mnd2:86.2_0": "**Passāmī**ti maṁsacakkhunāpi passāmi,",
  "mnd2:86.2_1": "dibbacakkhunāpi passāmi,",
  "mnd2:86.2_2": "paññācakkhunāpi passāmi,",
  "mnd2:86.2_3": "buddhacakkhunāpi passāmi,",
  "mnd2:86.2_4": "samantacakkhunāpi passāmi dakkhāmi olokemi nijjhāyāmi upaparikkhāmi.",
  "mnd2:86.3_0": "**Loke**ti apāyaloke manussaloke devaloke khandhaloke dhātuloke āyatanaloke.",
  "mnd2:87.1_0": "**Pariphandamānan**ti taṇhāphandanāya phandamānaṁ,",
  "mnd2:87.2_0": "diṭṭhiphandanāya phandamānaṁ,",
  "mnd2:87.3_0": "kilesaphandanāya phandamānaṁ,",
  "mnd2:87.4_0": "payogaphandanāya phandamānaṁ,",
  "mnd2:87.5_0": "vipākaphandanāya phandamānaṁ,",
  "mnd2:87.6_0": "duccaritaphandanāya phandamānaṁ,",
  "mnd2:87.7_0": "rattaṁ rāgena phandamānaṁ,",
  "mnd2:87.8_0": "duṭṭhaṁ dosena phandamānaṁ,",
  "mnd2:87.9_0": "mūḷhaṁ mohena phandamānaṁ,",
  "mnd2:87.10_0": "vinibaddhaṁ mānena phandamānaṁ,",
  "mnd2:87.11_0": "parāmaṭṭhaṁ diṭṭhiyā phandamānaṁ,",
  "mnd2:87.12_0": "vikkhepagataṁ uddhaccena phandamānaṁ,",
  "mnd2:87.13_0": "aniṭṭhaṅgataṁ vicikicchāya phandamānaṁ,",
  "mnd2:87.14_0": "thāmagataṁ anusayehi phandamānaṁ,",
  "mnd2:87.15_0": "lābhena phandamānaṁ,",
  "mnd2:87.16_0": "alābhena phandamānaṁ,",
  "mnd2:87.17_0": "yasena phandamānaṁ,",
  "mnd2:87.18_0": "ayasena phandamānaṁ,",
  "mnd2:87.19_0": "pasaṁsāya phandamānaṁ,",
  "mnd2:87.20_0": "nindāya phandamānaṁ,",
  "mnd2:87.21_0": "sukhena phandamānaṁ,",
  "mnd2:87.22_0": "dukkhena phandamānaṁ,",
  "mnd2:87.23_0": "jātiyā phandamānaṁ,",
  "mnd2:87.24_0": "jarāya phandamānaṁ,",
  "mnd2:87.25_0": "byādhinā phandamānaṁ,",
  "mnd2:87.26_0": "maraṇena phandamānaṁ,",
  "mnd2:87.27_0": "sokaparidevadukkhadomanassupāyāsehi phandamānaṁ,",
  "mnd2:87.28_0": "nerayikena dukkhena phandamānaṁ,",
  "mnd2:87.29_0": "tiracchānayonikena dukkhena phandamānaṁ,",
  "mnd2:87.30_0": "pettivisayikena dukkhena phandamānaṁ,",
  "mnd2:87.31_0": "mānusikena dukkhena phandamānaṁ,",
  "mnd2:87.32_0": "gabbhokkantimūlakena dukkhena phandamānaṁ,",
  "mnd2:87.33_0": "gabbhe ṭhitimūlakena dukkhena phandamānaṁ,",
  "mnd2:87.34_0": "gabbhā vuṭṭhānamūlakena dukkhena phandamānaṁ,",
  "mnd2:87.35_0": "jātassūpanibandhakena dukkhena phandamānaṁ,",
  "mnd2:87.36_0": "jātassa parādheyyakena dukkhena phandamānaṁ,",
  "mnd2:87.37_0": "attūpakkamena dukkhena phandamānaṁ,",
  "mnd2:87.38_0": "parūpakkamena dukkhena phandamānaṁ,",
  "mnd2:87.39_0": "dukkhadukkhena phandamānaṁ,",
  "mnd2:87.40_0": "saṅkhāradukkhena phandamānaṁ,",
  "mnd2:87.41_0": "vipariṇāmadukkhena phandamānaṁ,",
  "mnd2:87.42_0": "cakkhurogena dukkhena phandamānaṁ,",
  "mnd2:87.43_0": "sotarogena dukkhena phandamānaṁ,",
  "mnd2:87.44_0": "ghānarogena dukkhena …pe…",
  "mnd2:87.45_0": "jivhārogena …",
  "mnd2:87.46_0": "kāyarogena …",
  "mnd2:87.47_0": "sīsarogena …",
  "mnd2:87.48_0": "kaṇṇarogena …",
  "mnd2:87.49_0": "mukharogena …",
  "mnd2:87.50_0": "dantarogena …",
  "mnd2:87.51_0": "kāsena …",
  "mnd2:87.52_0": "sāsena …",
  "mnd2:87.53_0": "pināsena …",
  "mnd2:87.54_0": "dāhena …",
  "mnd2:87.55_0": "jarena …",
  "mnd2:87.56_0": "kucchirogena …",
  "mnd2:87.57_0": "mucchāya …",
  "mnd2:87.58_0": "pakkhandikāya …",
  "mnd2:87.59_0": "sūlāya …",
  "mnd2:87.60_0": "visucikāya …",
  "mnd2:87.61_0": "kuṭṭhena …",
  "mnd2:87.62_0": "gaṇḍena …",
  "mnd2:87.63_0": "kilāsena …",
  "mnd2:87.64_0": "sosena …",
  "mnd2:87.65_0": "apamārena …",
  "mnd2:87.66_0": "dadduyā …",
  "mnd2:87.67_0": "kaṇḍuyā …",
  "mnd2:87.68_0": "kacchuyā …",
  "mnd2:87.69_0": "rakhasāya …",
  "mnd2:87.70_0": "vitacchikāya …",
  "mnd2:87.71_0": "lohitena …",
  "mnd2:87.72_0": "pittena …",
  "mnd2:87.73_0": "madhumehena …",
  "mnd2:87.74_0": "aṁsāya …",
  "mnd2:87.75_0": "piḷakāya …",
  "mnd2:87.76_0": "bhagandalāya …",
  "mnd2:87.77_0": "pittasamuṭṭhānena ābādhena …",
  "mnd2:87.78_0": "semhasamuṭṭhānena ābādhena …",
  "mnd2:87.79_0": "vātasamuṭṭhānena ābādhena …",
  "mnd2:87.80_0": "sannipātikena ābādhena …",
  "mnd2:87.81_0": "utupariṇāmajena ābādhena …",
  "mnd2:87.82_0": "visamaparihārajena ābādhena …",
  "mnd2:87.83_0": "opakkamikena ābādhena …",
  "mnd2:87.84_0": "kammavipākajena ābādhena …",
  "mnd2:87.85_0": "sītena …",
  "mnd2:87.86_0": "uṇhena …",
  "mnd2:87.87_0": "jighacchāya …",
  "mnd2:87.88_0": "pipāsāya …",
  "mnd2:87.89_0": "uccārena …",
  "mnd2:87.90_0": "passāvena …",
  "mnd2:87.91_0": "ḍaṁsamakasavātātapasarīsapasamphassena dukkhena …",
  "mnd2:87.92_0": "mātumaraṇena dukkhena …",
  "mnd2:87.93_0": "pitumaraṇena dukkhena …",
  "mnd2:87.94_0": "bhātumaraṇena dukkhena …",
  "mnd2:87.95_0": "bhaginimaraṇena dukkhena …",
  "mnd2:87.96_0": "puttamaraṇena dukkhena …",
  "mnd2:87.97_0": "dhītumaraṇena dukkhena …",
  "mnd2:87.98_0": "ñātibyasanena …",
  "mnd2:87.99_0": "bhogabyasanena …",
  "mnd2:87.100_0": "rogabyasanena …",
  "mnd2:87.101_0": "sīlabyasanena …",
  "mnd2:87.102_0": "diṭṭhibyasanena dukkhena phandamānaṁ samphandamānaṁ vipphandamānaṁ vedhamānaṁ pavedhamānaṁ sampavedhamānaṁ",
  "mnd2:87.102_1": "passāmi dakkhāmi olokemi nijjhāyāmi upaparikkhāmīti—",
  "mnd2:87.103_0": "passāmi loke pariphandamānaṁ.",
  "mnd2:88.1_0": "**Pajaṁ imaṁ taṇhagataṁ bhavesū**ti.",
  "mnd2:88.2_0": "**Pajā**ti sattādhivacanaṁ.",
  "mnd2:88.3_0": "**Taṇhā**ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā.",
  "mnd2:88.4_0": "**Taṇhagatan**ti taṇhāgataṁ taṇhānugataṁ taṇhāyānusaṭaṁ taṇhāyāsannaṁ taṇhāya pātitaṁ abhibhūtaṁ pariyādinnacittaṁ.",
  "mnd2:88.5_0": "**Bhavesū**ti kāmabhave rūpabhave arūpabhaveti—",
  "mnd2:88.6_0": "pajaṁ imaṁ taṇhagataṁ bhavesu.",
  "mnd2:89.1_0": "**Hīnā narā maccumukhe lapantī**ti.",
  "mnd2:89.2_0": "**Hīnā narā**ti hīnā narā hīnena kāyakammena samannāgatāti hīnā narā,",
  "mnd2:89.3_0": "hīnena vacīkammena samannāgatāti hīnā narā,",
  "mnd2:89.4_0": "hīnena manokammena samannāgatāti hīnā narā,",
  "mnd2:89.5_0": "hīnena pāṇātipātena samannāgatāti hīnā narā,",
  "mnd2:89.6_0": "hīnena adinnādānena …",
  "mnd2:89.7_0": "hīnena kāmesumicchācārena …",
  "mnd2:89.8_0": "hīnena musāvādena …",
  "mnd2:89.9_0": "hīnāya pisuṇāya vācāya …",
  "mnd2:89.10_0": "hīnāya pharusāya vācāya …",
  "mnd2:89.11_0": "hīnena samphappalāpena …",
  "mnd2:89.12_0": "hīnāya abhijjhāya …",
  "mnd2:89.13_0": "hīnena byāpādena …",
  "mnd2:89.14_0": "hīnāya micchādiṭṭhiyā …",
  "mnd2:89.15_0": "hīnehi saṅkhārehi …",
  "mnd2:89.16_0": "hīnehi pañcahi kāmaguṇehi nīvaraṇehi …",
  "mnd2:89.17_0": "hīnāya cetanāya …",
  "mnd2:89.18_0": "hīnāya patthanāya …",
  "mnd2:89.19_0": "hīnāya paṇidhiyā samannāgatāti hīnā narā hīnā nihīnā ohīnā omakā lāmakā chatukkā parittāti—",
  "mnd2:89.20_0": "hīnā narā.",
  "mnd2:89.21_0": "**Maccumukhe lapantī**ti.",
  "mnd2:89.22_0": "**Maccumukhe**ti māramukhe maraṇamukhe,",
  "mnd2:89.23_0": "maccuppattā maccusampattā maccūpāgatā,",
  "mnd2:89.24_0": "mārappattā mārasampattā mārūpāgatā,",
  "mnd2:89.25_0": "maraṇappattā maraṇasampattā maraṇūpāgatā lapanti lālapanti socanti kilamanti paridevanti urattāḷiṁ kandanti sammohaṁ āpajjantīti—",
  "mnd2:89.26_0": "hīnā narā maccumukhe lapanti.",
  "mnd2:90.1_0": "**Avītataṇhāse bhavābhavesū**ti.",
  "mnd2:90.2_0": "**Taṇhā**ti rūpataṇhā …pe…",
  "mnd2:90.3_0": "dhammataṇhā.",
  "mnd2:90.4_0": "**Bhavābhavesū**ti bhavābhave kammabhave punabbhave kāmabhave,",
  "mnd2:90.5_0": "kammabhave kāmabhave punabbhave rūpabhave,",
  "mnd2:90.6_0": "kammabhave rūpabhave punabbhave arūpabhave,",
  "mnd2:90.7_0": "kammabhave arūpabhave punabbhave punappunabbhave,",
  "mnd2:90.8_0": "punappunagatiyā punappunaupapattiyā punappunapaṭisandhiyā punappunaattabhāvābhinibbattiyā,",
  "mnd2:90.9_0": "avītataṇhā avigatataṇhā acattataṇhā avantataṇhā.",
  "mnd2:90.10_0": "Amuttataṇhā appahīnataṇhā appaṭinissaṭṭhataṇhāti—",
  "mnd2:90.11_0": "avītataṇhāse bhavābhavesu.",
  "mnd2:91.1_0": "Tenāha bhagavā—",
  "mnd2:92.1_0": "“Passāmi loke pariphandamānaṁ,",
  "mnd2:92.2_0": "Pajaṁ imaṁ taṇhagataṁ bhavesu;",
  "mnd2:92.3_0": "Hīnā narā maccumukhe lapanti,",
  "mnd2:92.4_0": "Avītataṇhāse bhavābhavesū”ti.",
  "mnd2:93.1_0": "**Mamāyite passatha phandamāne,**",
  "mnd2:93.2_0": "**Maccheva appodake khīṇasote;**",
  "mnd2:93.3_0": "**Etampi disvā amamo careyya,**",
  "mnd2:93.4_0": "**Bhavesu āsattimakubbamāno.**",
  "mnd2:94.1_0": "**Mamāyite passatha phandamāne**ti.",
  "mnd2:94.2_0": "**Mamattā**ti dve mamattā—",
  "mnd2:94.3_0": "taṇhāmamattañca diṭṭhimamattañca.",
  "mnd2:94.4_0": "Katamaṁ taṇhāmamattaṁ?",
  "mnd2:94.5_0": "Yāvatā taṇhāsaṅkhātena sīmakataṁ mariyādikataṁ odhikataṁ pariyantakataṁ pariggahitaṁ mamāyitaṁ.",
  "mnd2:94.6_0": "Idaṁ mamaṁ,",
  "mnd2:94.7_0": "etaṁ mamaṁ,",
  "mnd2:94.8_0": "ettakaṁ mamaṁ,",
  "mnd2:94.9_0": "ettāvatā mamaṁ,",
  "mnd2:94.10_0": "mama rūpā saddā gandhā rasā phoṭṭhabbā,",
  "mnd2:94.11_0": "attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ",
  "mnd2:94.11_1": "gāmanigamarājadhāniyo raṭṭhañca janapado ca koso ca koṭṭhāgārañca,",
  "mnd2:94.12_0": "kevalampi mahāpathaviṁ taṇhāvasena mamāyati.",
  "mnd2:94.13_0": "Yāvatā aṭṭhasataṁ taṇhāvicaritaṁ,",
  "mnd2:94.14_0": "idaṁ taṇhāmamattaṁ.",
  "mnd2:95.1_0": "Katamaṁ diṭṭhimamattaṁ?",
  "mnd2:95.2_0": "Vīsativatthukā sakkāyadiṭṭhi,",
  "mnd2:95.3_0": "dasavatthukā micchādiṭṭhi,",
  "mnd2:95.4_0": "dasavatthukā antaggāhikā diṭṭhi;",
  "mnd2:95.5_0": "yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphandikaṁ diṭṭhisaṁyojanaṁ",
  "mnd2:95.5_1": "gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho",
  "mnd2:95.5_2": "vipallāsaggāho micchāgāho “ayāthāvakasmiṁ yāthāvakan”ti gāho.",
  "mnd2:95.6_0": "Yāvatā dvāsaṭṭhidiṭṭhigatāni, idaṁ diṭṭhimamattaṁ.",
  "mnd2:95.7_0": "**Mamāyite passatha phandamāne**ti mamāyitaṁ vatthuṁ acchedasaṅkinopi phandanti,",
  "mnd2:95.8_0": "acchindantepi phandanti,",
  "mnd2:95.9_0": "acchinnepi phandanti,",
  "mnd2:95.10_0": "mamāyitaṁ vatthuṁ vipariṇāmasaṅkinopi phandanti,",
  "mnd2:95.11_0": "vipariṇāmantepi phandanti,",
  "mnd2:95.12_0": "vipariṇatepi phandanti paphandanti samphandanti vipphandanti vedhanti pavedhanti sampavedhanti.",
  "mnd2:95.13_0": "Evaṁ phandamāne paphandamāne samphandamāne vipphandamāne vedhamāne pavedhamāne sampavedhamāne passatha",
  "mnd2:95.13_1": "dakkhatha oloketha nijjhāyatha upaparikkhathāti—",
  "mnd2:95.14_0": "mamāyite passatha phandamāne.",
  "mnd2:96.1_0": "**Maccheva appodake khīṇasote**ti.",
  "mnd2:96.2_0": "Yathā macchā appodake parittodake udakapariyādāne kākehi vā kulalehi vā balākāhi vā paripātiyamānā ukkhipiyamānā",
  "mnd2:96.2_1": "khajjamānā phandanti paphandanti samphandanti vipphandanti vedhanti pavedhanti sampavedhanti;",
  "mnd2:96.3_0": "evamevaṁ pajā mamāyitaṁ vatthuṁ acchedasaṅkinopi phandanti,",
  "mnd2:96.4_0": "acchindantepi phandanti,",
  "mnd2:96.5_0": "acchinnepi phandanti,",
  "mnd2:96.6_0": "mamāyitaṁ vatthuṁ vipariṇāmasaṅkinopi phandanti,",
  "mnd2:96.7_0": "vipariṇāmantepi phandanti,",
  "mnd2:96.8_0": "vipariṇatepi phandanti paphandanti samphandanti vipphandanti vedhanti pavedhanti sampavedhantīti—",
  "mnd2:96.9_0": "maccheva appodake khīṇasote.",
  "mnd2:97.1_0": "**Etampi disvā amamo careyyā**ti.",
  "mnd2:97.2_0": "Etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā mamattesūti—",
  "mnd2:97.3_0": "etampi disvā.",
  "mnd2:97.4_0": "**Amamo careyyā**ti **mamattā**ti dve mamattā—",
  "mnd2:97.5_0": "taṇhāmamattañca diṭṭhimamattañca …pe…",
  "mnd2:97.6_0": "idaṁ taṇhāmamattaṁ …pe…",
  "mnd2:97.7_0": "idaṁ diṭṭhimamattaṁ.",
  "mnd2:97.8_0": "Taṇhāmamattaṁ pahāya diṭṭhimamattaṁ paṭinissajjitvā cakkhuṁ amamāyanto sotaṁ amamāyanto ghānaṁ amamāyanto",
  "mnd2:97.8_1": "jivhaṁ amamāyanto kāyaṁ amamāyanto manaṁ amamāyanto",
  "mnd2:97.9_0": "rūpe … sadde … gandhe … rase … phoṭṭhabbe … dhamme …",
  "mnd2:97.10_0": "kulaṁ … gaṇaṁ … āvāsaṁ … lābhaṁ … yasaṁ …",
  "mnd2:97.10_1": "pasaṁsaṁ … sukhaṁ … cīvaraṁ …",
  "mnd2:97.10_2": "piṇḍapātaṁ …",
  "mnd2:97.10_3": "senāsanaṁ …",
  "mnd2:97.10_4": "gilānapaccayabhesajjaparikkhāraṁ …",
  "mnd2:97.11_0": "kāmadhātuṁ …",
  "mnd2:97.11_1": "rūpadhātuṁ …",
  "mnd2:97.11_2": "arūpadhātuṁ …",
  "mnd2:97.11_3": "kāmabhavaṁ …",
  "mnd2:97.11_4": "rūpabhavaṁ …",
  "mnd2:97.11_5": "arūpabhavaṁ …",
  "mnd2:97.11_6": "saññābhavaṁ …",
  "mnd2:97.11_7": "asaññābhavaṁ …",
  "mnd2:97.11_8": "nevasaññānāsaññābhavaṁ …",
  "mnd2:97.12_0": "ekavokārabhavaṁ … catuvokārabhavaṁ … pañcavokārabhavaṁ …",
  "mnd2:97.13_0": "atītaṁ … anāgataṁ … paccuppannaṁ …",
  "mnd2:97.14_0": "diṭṭhasutamutaviññātabbe dhamme amamāyanto agaṇhanto aparāmasanto anabhinivisanto careyya vihareyya iriyeyya vatteyya pāleyya yapeyya yāpeyyāti—",
  "mnd2:97.15_0": "etampi disvā amamo careyya.",
  "mnd2:98.1_0": "**Bhavesu āsattimakubbamāno**ti.",
  "mnd2:98.2_0": "**Bhavesū**ti kāmabhave rūpabhave arūpabhave.",
  "mnd2:98.3_0": "**Āsatti** vuccati taṇhā.",
  "mnd2:98.4_0": "Yo rāgo sārāgo …pe… abhijjhā lobho akusalamūlaṁ.",
  "mnd2:98.5_0": "**Bhavesu āsattimakubbamāno**ti.",
  "mnd2:98.6_0": "Bhavesu āsattiṁ akubbamāno,",
  "mnd2:98.6_1": "chandaṁ pemaṁ rāgaṁ khantiṁ akubbamāno ajanayamāno asañjanayamāno anibbattayamāno anabhinibbattayamānoti—",
  "mnd2:98.7_0": "bhavesu āsattimakubbamāno.",
  "mnd2:99.1_0": "Tenāha bhagavā—",
  "mnd2:100.1_0": "“Mamāyite passatha phandamāne,",
  "mnd2:100.2_0": "Maccheva appodake khīṇasote;",
  "mnd2:100.3_0": "Etampi disvā amamo careyya,",
  "mnd2:100.4_0": "Bhavesu āsattimakubbamāno”ti.",
  "mnd2:101.1_0": "**Ubhosu antesu vineyya chandaṁ,**",
  "mnd2:101.2_0": "**Phassaṁ pariññāya anānugiddho;**",
  "mnd2:101.3_0": "**Yadattagarahī tadakubbamāno,**",
  "mnd2:101.4_0": "**Na limpatī diṭṭhasutesu dhīro.**",
  "mnd2:102.1_0": "**Ubhosu antesu vineyya chandan**ti.",
  "mnd2:102.2_0": "**Antā**ti phasso eko anto phassasamudayo dutiyo anto,",
  "mnd2:102.2_1": "atīto eko anto anāgato dutiyo anto,",
  "mnd2:102.2_2": "sukhā vedanā eko anto dukkhā vedanā dutiyo anto,",
  "mnd2:102.2_3": "nāmaṁ eko anto rūpaṁ dutiyo anto,",
  "mnd2:102.2_4": "cha ajjhattikāni āyatanāni eko anto cha bāhirāni āyatanāni dutiyo anto,",
  "mnd2:102.2_5": "sakkāyo eko anto sakkāyasamudayo dutiyo anto.",
  "mnd2:102.3_0": "**Chando**ti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ",
  "mnd2:102.3_1": "kāmogho kāmayogo kāmupādānaṁ kāmacchandanīvaraṇaṁ.",
  "mnd2:102.4_0": "**Ubhosu antesu vineyya chandan**ti ubhosu antesu chandaṁ vineyya paṭivineyya pajaheyya vinodeyya byantiṁ kareyya anabhāvaṁ gameyyāti—",
  "mnd2:102.5_0": "ubhosu antesu vineyya chandaṁ.",
  "mnd2:103.1_0": "**Phassaṁ pariññāya anānugiddho**ti.",
  "mnd2:103.2_0": "**Phasso**ti cakkhusamphasso sotasamphasso ghānasamphasso jivhāsamphasso kāyasamphasso manosamphasso,",
  "mnd2:103.2_1": "adhivacanasamphasso,",
  "mnd2:103.2_2": "paṭighasamphasso,",
  "mnd2:103.2_3": "sukhavedanīyo samphasso dukkhavedanīyo samphasso adukkhamasukhavedanīyo samphasso,",
  "mnd2:103.2_4": "kusalo phasso akusalo phasso abyākato phasso,",
  "mnd2:103.2_5": "kāmāvacaro phasso rūpāvacaro phasso arūpāvacaro phasso,",
  "mnd2:103.2_6": "suññato phasso animitto phasso appaṇihito phasso,",
  "mnd2:103.2_7": "lokiyo phasso lokuttaro phasso,",
  "mnd2:103.2_8": "atīto phasso anāgato phasso paccuppanno phasso,",
  "mnd2:103.2_9": "yo evarūpo phasso phusanā samphusanā samphusitattaṁ—",
  "mnd2:103.3_0": "ayaṁ vuccati phasso.",
  "mnd2:104.1_0": "**Phassaṁ pariññāyā**ti phassaṁ tīhi pariññāhi parijānitvā—",
  "mnd2:104.2_0": "ñātapariññāya, tīraṇapariññāya, pahānapariññāya.",
  "mnd2:104.3_0": "Katamā ñātapariññā?",
  "mnd2:104.4_0": "Phassaṁ jānāti—",
  "mnd2:104.5_0": "ayaṁ cakkhusamphasso,",
  "mnd2:104.5_1": "ayaṁ sotasamphasso,",
  "mnd2:104.5_2": "ayaṁ ghānasamphasso,",
  "mnd2:104.5_3": "ayaṁ jivhāsamphasso,",
  "mnd2:104.5_4": "ayaṁ kāyasamphasso,",
  "mnd2:104.5_5": "ayaṁ manosamphasso,",
  "mnd2:104.5_6": "ayaṁ adhivacanasamphasso,",
  "mnd2:104.5_7": "ayaṁ paṭighasamphasso,",
  "mnd2:104.5_8": "ayaṁ sukhavedanīyo phasso,",
  "mnd2:104.5_9": "ayaṁ dukkhavedanīyo phasso,",
  "mnd2:104.5_10": "ayaṁ adukkhamasukhavedanīyo phasso,",
  "mnd2:104.5_11": "ayaṁ kusalo phasso,",
  "mnd2:104.5_12": "ayaṁ akusalo phasso,",
  "mnd2:104.5_13": "ayaṁ abyākato phasso,",
  "mnd2:104.5_14": "ayaṁ kāmāvacaro phasso,",
  "mnd2:104.5_15": "ayaṁ rūpāvacaro phasso,",
  "mnd2:104.5_16": "ayaṁ arūpāvacaro phasso,",
  "mnd2:104.5_17": "ayaṁ suññato phasso,",
  "mnd2:104.5_18": "ayaṁ animitto phasso,",
  "mnd2:104.5_19": "ayaṁ appaṇihito phasso,",
  "mnd2:104.5_20": "ayaṁ lokiyo phasso,",
  "mnd2:104.5_21": "ayaṁ lokuttaro phasso,",
  "mnd2:104.5_22": "ayaṁ atīto phasso,",
  "mnd2:104.5_23": "ayaṁ anāgato phasso,",
  "mnd2:104.5_24": "ayaṁ paccuppanno phassoti jānāti passati—",
  "mnd2:104.6_0": "ayaṁ ñātapariññā.",
  "mnd2:105.1_0": "Katamā tīraṇapariññā?",
  "mnd2:105.2_0": "Evaṁ ñātaṁ katvā phassaṁ tīreti.",
  "mnd2:105.3_0": "Aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato",
  "mnd2:105.3_1": "calato pabhaṅguto adhuvato atāṇato aleṇato asaraṇato rittato tucchato suññato anattato ādīnavato vipariṇāmadhammato",
  "mnd2:105.3_2": "asārakato aghamūlato vadhakato vibhavato sāsavato saṅkhatato mārāmisato jātijarābyādhimaraṇadhammato",
  "mnd2:105.3_3": "sokaparidevadukkhadomanassupāyāsadhammato saṅkilesadhammato samudayato atthaṅgamato assādato ādīnavato",
  "mnd2:105.3_4": "nissaraṇato tīreti—",
  "mnd2:105.4_0": "ayaṁ tīraṇapariññā.",
  "mnd2:106.1_0": "Katamā pahānapariññā?",
  "mnd2:106.2_0": "Evaṁ tīrayitvā phasse chandarāgaṁ pajahati vinodeti byantiṁ karoti anabhāvaṁ gameti.",
  "mnd2:106.3_0": "Vuttañhetaṁ bhagavatā—",
  "mnd2:106.4_0": "“yo, bhikkhave, phassesu chandarāgo taṁ pajahatha.",
  "mnd2:106.5_0": "Evaṁ so phasso pahīno bhavissati ucchinnamūlo tālāvatthukato anabhāvaṁ kato āyatiṁ anuppādadhammo”ti—",
  "mnd2:106.6_0": "ayaṁ pahānapariññā.",
  "mnd2:106.7_0": "**Phassaṁ pariññāyā**ti.",
  "mnd2:106.8_0": "Phassaṁ imāhi tīhi pariññāhi parijānitvā.",
  "mnd2:106.9_0": "**Anānugiddho**ti.",
  "mnd2:106.10_0": "**Gedho** vuccati taṇhā.",
  "mnd2:106.11_0": "Yo rāgo sārāgo …pe… abhijjhā lobho akusalamūlaṁ.",
  "mnd2:106.12_0": "Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho,",
  "mnd2:106.12_1": "so vuccati agiddho.",
  "mnd2:106.13_0": "So rūpe agiddho sadde agiddho gandhe agiddho rase agiddho phoṭṭhabbe agiddho",
  "mnd2:106.14_0": "kule … gaṇe … āvāse … lābhe … yase …",
  "mnd2:106.14_1": "pasaṁsāya … sukhe … cīvare …",
  "mnd2:106.14_2": "piṇḍapāte …",
  "mnd2:106.14_3": "senāsane …",
  "mnd2:106.14_4": "gilānapaccayabhesajjaparikkhāre kāmadhātuyā …",
  "mnd2:106.15_0": "rūpadhātuyā …",
  "mnd2:106.15_1": "arūpadhātuyā …",
  "mnd2:106.15_2": "kāmabhave …",
  "mnd2:106.15_3": "rūpabhave …",
  "mnd2:106.15_4": "arūpabhave …",
  "mnd2:106.15_5": "saññābhave …",
  "mnd2:106.15_6": "asaññābhave …",
  "mnd2:106.15_7": "nevasaññānāsaññābhave …",
  "mnd2:106.16_0": "ekavokārabhave … catuvokārabhave … pañcavokārabhave …",
  "mnd2:106.17_0": "atīte … anāgate … paccuppanne …",
  "mnd2:106.18_0": "diṭṭhasutamutaviññātabbesu dhammesu agiddho agadhito amucchito anajjhosanno vītagedho vigatagedho cattagedho",
  "mnd2:106.18_1": "vantagedho muttagedho pahīnagedho paṭinissaṭṭhagedho vītarāgo vigatarāgo cattarāgo vantarāgo muttarāgo",
  "mnd2:106.18_2": "pahīnarāgo paṭinissaṭṭharāgo nicchāto nibbuto sītibhūto sukhapaṭisaṁvedī brahmabhūtena attanā viharatīti—",
  "mnd2:106.19_0": "phassaṁ pariññāya anānugiddho.",
  "mnd2:107.1_0": "**Yadattagarahī tadakubbamāno**ti.",
  "mnd2:107.2_0": "**Yadi**ti yaṁ.",
  "mnd2:107.3_0": "**Attagarahī**ti dvīhi kāraṇehi attānaṁ garahati—",
  "mnd2:107.4_0": "katattā ca akatattā ca.",
  "mnd2:107.5_0": "Kathaṁ katattā ca akatattā ca attānaṁ garahati?",
  "mnd2:107.6_0": "Kataṁ me kāyaduccaritaṁ, akataṁ me kāyasucaritanti—",
  "mnd2:107.7_0": "attānaṁ garahati.",
  "mnd2:107.8_0": "Kataṁ me vacīduccaritaṁ, akataṁ me vacīsucaritanti—",
  "mnd2:107.9_0": "attānaṁ garahati.",
  "mnd2:107.10_0": "Kataṁ me manoduccaritaṁ, akataṁ me manosucaritanti—",
  "mnd2:107.11_0": "attānaṁ garahati.",
  "mnd2:107.12_0": "Kato me pāṇātipāto, akatā me pāṇātipātā veramaṇīti—",
  "mnd2:107.13_0": "attānaṁ garahati.",
  "mnd2:107.14_0": "Kataṁ me adinnādānaṁ, akatā me adinnādānā veramaṇīti—",
  "mnd2:107.15_0": "attānaṁ garahati.",
  "mnd2:107.16_0": "Kato me kāmesumicchācāro, akatā me kāmesumicchācārā veramaṇīti—",
  "mnd2:107.17_0": "attānaṁ garahati.",
  "mnd2:107.18_0": "Kato me musāvādo, akatā me musāvādā veramaṇīti—",
  "mnd2:107.19_0": "attānaṁ garahati.",
  "mnd2:107.20_0": "Katā me pisuṇā vācā, akatā me pisuṇāya vācāya veramaṇīti—",
  "mnd2:107.21_0": "attānaṁ garahati.",
  "mnd2:107.22_0": "Katā me pharusā vācā, akatā me pharusāya vācāya veramaṇīti—",
  "mnd2:107.23_0": "attānaṁ garahati.",
  "mnd2:107.24_0": "Kato me samphappalāpo, akatā me samphappalāpā veramaṇīti—",
  "mnd2:107.25_0": "attānaṁ garahati.",
  "mnd2:107.26_0": "Katā me abhijjhā, akatā me anabhijjhāti—",
  "mnd2:107.27_0": "attānaṁ garahati.",
  "mnd2:107.28_0": "Kato me byāpādo, akato me abyāpādoti—",
  "mnd2:107.29_0": "attānaṁ garahati.",
  "mnd2:107.30_0": "Katā me micchādiṭṭhi, akatā me sammādiṭṭhīti—",
  "mnd2:107.31_0": "attānaṁ garahati.",
  "mnd2:107.32_0": "Evaṁ katattā ca akatattā ca attānaṁ garahati.",
  "mnd2:107.33_0": "Atha vā sīlesumhi na paripūrakārīti—",
  "mnd2:107.34_0": "attānaṁ garahati.",
  "mnd2:107.35_0": "Indriyesumhi aguttadvāroti—",
  "mnd2:107.36_0": "attānaṁ garahati.",
  "mnd2:107.37_0": "Bhojanemhi amattaññūti—",
  "mnd2:107.38_0": "attānaṁ garahati.",
  "mnd2:107.39_0": "Jāgariyaṁ ananuyuttoti—",
  "mnd2:107.40_0": "attānaṁ garahati.",
  "mnd2:107.41_0": "Satisampajaññena asamannāgatoti—",
  "mnd2:107.42_0": "attānaṁ garahati.",
  "mnd2:107.43_0": "Abhāvitā me cattāro satipaṭṭhānāti—",
  "mnd2:107.44_0": "attānaṁ garahati.",
  "mnd2:107.45_0": "Abhāvitā me cattāro sammappadhānāti—",
  "mnd2:107.46_0": "attānaṁ garahati.",
  "mnd2:107.47_0": "Abhāvitā me cattāro iddhipādāti—",
  "mnd2:107.48_0": "attānaṁ garahati.",
  "mnd2:107.49_0": "Abhāvitāni me pañcindriyānīti—",
  "mnd2:107.50_0": "attānaṁ garahati.",
  "mnd2:107.51_0": "Abhāvitāni me pañca balānīti—",
  "mnd2:107.52_0": "attānaṁ garahati.",
  "mnd2:107.53_0": "Abhāvitā me satta bojjhaṅgāti—",
  "mnd2:107.54_0": "attānaṁ garahati.",
  "mnd2:107.55_0": "Abhāvito me ariyo aṭṭhaṅgiko maggoti—",
  "mnd2:107.56_0": "attānaṁ garahati.",
  "mnd2:107.57_0": "Dukkhaṁ me apariññātanti—",
  "mnd2:107.58_0": "attānaṁ garahati.",
  "mnd2:107.59_0": "Samudayo me appahīnoti—",
  "mnd2:107.60_0": "attānaṁ garahati.",
  "mnd2:107.61_0": "Maggo me abhāvitoti—",
  "mnd2:107.62_0": "attānaṁ garahati.",
  "mnd2:107.63_0": "Nirodho me asacchikatoti—",
  "mnd2:107.64_0": "attānaṁ garahati.",
  "mnd2:107.65_0": "Evaṁ katattā ca akatattā ca attānaṁ garahati.",
  "mnd2:107.66_0": "Evaṁ attagarahitaṁ kammaṁ akubbamāno ajanayamāno asañjanayamāno anibbattayamāno anabhinibbattayamānoti—",
  "mnd2:107.67_0": "yadattagarahī tadakubbamāno.",
  "mnd2:107.68_0": "**Na limpatī diṭṭhasutesu dhīro**ti.",
  "mnd2:107.69_0": "**Lepo**ti dve lepā—",
  "mnd2:107.70_0": "taṇhālepo ca diṭṭhilepo ca …pe…",
  "mnd2:107.71_0": "ayaṁ taṇhālepo …pe…",
  "mnd2:107.72_0": "ayaṁ diṭṭhilepo.",
  "mnd2:107.73_0": "**Dhīro**ti paṇḍito paññavā buddhimā ñāṇī vibhāvī medhāvī.",
  "mnd2:107.74_0": "Dhīro taṇhālepaṁ pahāya diṭṭhilepaṁ paṭinissajjitvā diṭṭhe na limpati,",
  "mnd2:107.74_1": "sute na limpati,",
  "mnd2:107.74_2": "mute na limpati,",
  "mnd2:107.74_3": "viññāte na limpati,",
  "mnd2:107.74_4": "na palimpati,",
  "mnd2:107.74_5": "na upalimpati.",
  "mnd2:107.75_0": "Alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—",
  "mnd2:107.76_0": "na limpatī diṭṭhasutesu dhīroti.",
  "mnd2:108.1_0": "Tenāha bhagavā—",
  "mnd2:109.1_0": "“Ubhosu antesu vineyya chandaṁ,",
  "mnd2:109.2_0": "Phassaṁ pariññāya anānugiddho;",
  "mnd2:109.3_0": "Yadattagarahī tadakubbamāno,",
  "mnd2:109.4_0": "Na limpatī diṭṭhasutesu dhīro”ti.",
  "mnd2:110.1_0": "**Saññaṁ pariññā vitareyya oghaṁ,**",
  "mnd2:110.2_0": "**Pariggahesu muni nopalitto;**",
  "mnd2:110.3_0": "**Abbūḷhasallo caramappamatto,**",
  "mnd2:110.4_0": "**Nāsīsatī lokamimaṁ parañca.**",
  "mnd2:111.1_0": "**Saññaṁ pariññā vitareyya oghan**ti.",
  "mnd2:111.2_0": "**Saññā**ti kāmasaññā byāpādasaññā vihiṁsāsaññā nekkhammasaññā abyāpādasaññā avihiṁsāsaññā rūpasaññā",
  "mnd2:111.2_1": "saddasaññā gandhasaññā rasasaññā phoṭṭhabbasaññā dhammasaññā—",
  "mnd2:111.3_0": "yā evarūpā saññā sañjananā sañjānitattaṁ—",
  "mnd2:111.4_0": "ayaṁ vuccati saññā.",
  "mnd2:111.5_0": "**Saññaṁ pariññā**ti saññaṁ tīhi pariññāhi parijānitvā—",
  "mnd2:111.6_0": "ñātapariññāya, tīraṇapariññāya, pahānapariññāya.",
  "mnd2:112.1_0": "Katamā ñātapariññā?",
  "mnd2:112.2_0": "Saññaṁ jānāti—",
  "mnd2:112.3_0": "ayaṁ kāmasaññā,",
  "mnd2:112.3_1": "ayaṁ byāpādasaññā,",
  "mnd2:112.3_2": "ayaṁ vihiṁsāsaññā,",
  "mnd2:112.3_3": "ayaṁ nekkhammasaññā,",
  "mnd2:112.3_4": "ayaṁ abyāpādasaññā,",
  "mnd2:112.3_5": "ayaṁ avihiṁsāsaññā,",
  "mnd2:112.3_6": "ayaṁ rūpasaññā,",
  "mnd2:112.3_7": "ayaṁ saddasaññā,",
  "mnd2:112.3_8": "ayaṁ gandhasaññā,",
  "mnd2:112.3_9": "ayaṁ rasasaññā,",
  "mnd2:112.3_10": "ayaṁ phoṭṭhabbasaññā,",
  "mnd2:112.3_11": "ayaṁ dhammasaññāti jānāti passati—",
  "mnd2:112.4_0": "ayaṁ ñātapariññā.",
  "mnd2:113.1_0": "Katamā tīraṇapariññā?",
  "mnd2:113.2_0": "Evaṁ ñātaṁ katvā saññaṁ tīreti.",
  "mnd2:113.3_0": "Aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto …pe…",
  "mnd2:113.4_0": "samudayato atthaṅgamato assādato ādīnavato nissaraṇato tīreti—",
  "mnd2:113.5_0": "ayaṁ tīraṇapariññā.",
  "mnd2:114.1_0": "Katamā pahānapariññā?",
  "mnd2:114.2_0": "Evaṁ tīrayitvā saññāya chandarāgaṁ pajahati vinodeti anabhāvaṁ gameti.",
  "mnd2:114.3_0": "Vuttampi hetaṁ bhagavatā—",
  "mnd2:114.4_0": "“yo, bhikkhave, saññāya chandarāgo, taṁ pajahatha.",
  "mnd2:114.5_0": "Evaṁ sā saññā pahīnā bhavissati ucchinnamūlā tālāvatthukatā anabhāvaṁ katā āyatiṁ anuppādadhammā”ti—",
  "mnd2:114.6_0": "ayaṁ pahānapariññā.",
  "mnd2:114.7_0": "**Saññaṁ pariññā**ti saññaṁ imāhi tīhi pariññāhi parijānitvā.",
  "mnd2:114.8_0": "**Vitareyya** **oghan**ti kāmoghaṁ bhavoghaṁ diṭṭhoghaṁ avijjoghaṁ tareyya uttareyya patareyya samatikkameyya vītivatteyyāti—",
  "mnd2:114.9_0": "saññaṁ pariññā vitareyya oghaṁ.",
  "mnd2:115.1_0": "**Pariggahesu muni nopalitto**ti.",
  "mnd2:115.2_0": "**Pariggahā**ti dve pariggahā—",
  "mnd2:115.3_0": "taṇhāpariggaho ca diṭṭhipariggaho ca …pe…",
  "mnd2:115.4_0": "ayaṁ taṇhāpariggaho …pe…",
  "mnd2:115.5_0": "ayaṁ diṭṭhipariggaho.",
  "mnd2:115.6_0": "**Munī**ti.",
  "mnd2:115.7_0": "Monaṁ vuccati ñāṇaṁ.",
  "mnd2:115.8_0": "Yā paññā pajānanā …pe… amoho dhammavicayo sammādiṭṭhi, tena ñāṇena samannāgato muni monappattoti.",
  "mnd2:115.9_0": "Tīṇi moneyyāni—",
  "mnd2:115.10_0": "kāyamoneyyaṁ, vacīmoneyyaṁ, manomoneyyaṁ.",
  "mnd2:116.1_0": "Katamaṁ kāyamoneyyaṁ?",
  "mnd2:116.2_0": "Tividhānaṁ kāyaduccaritānaṁ pahānaṁ kāyamoneyyaṁ,",
  "mnd2:116.2_1": "tividhaṁ kāyasucaritaṁ kāyamoneyyaṁ,",
  "mnd2:116.2_2": "kāyārammaṇe ñāṇaṁ kāyamoneyyaṁ,",
  "mnd2:116.2_3": "kāyapariññā kāyamoneyyaṁ,",
  "mnd2:116.2_4": "pariññāsahagato maggo kāyamoneyyaṁ,",
  "mnd2:116.2_5": "kāye chandarāgassa pahānaṁ kāyamoneyyaṁ,",
  "mnd2:116.2_6": "kāyasaṅkhāranirodho catutthajjhānasamāpatti kāyamoneyyaṁ—",
  "mnd2:116.3_0": "idaṁ kāyamoneyyaṁ.",
  "mnd2:117.1_0": "Katamaṁ vacīmoneyyaṁ?",
  "mnd2:117.2_0": "Catubbidhānaṁ vacīduccaritānaṁ pahānaṁ vacīmoneyyaṁ,",
  "mnd2:117.2_1": "catubbidhaṁ vacīsucaritaṁ vacīmoneyyaṁ,",
  "mnd2:117.2_2": "vācārammaṇe ñāṇaṁ vacīmoneyyaṁ,",
  "mnd2:117.2_3": "vācāpariññā vacīmoneyyaṁ,",
  "mnd2:117.2_4": "pariññāsahagato maggo vacīmoneyyaṁ,",
  "mnd2:117.2_5": "vācāya chandarāgassa pahānaṁ vacīmoneyyaṁ,",
  "mnd2:117.2_6": "vacīsaṅkhāranirodho dutiyajjhānasamāpatti vacīmoneyyaṁ—",
  "mnd2:117.3_0": "idaṁ vacīmoneyyaṁ.",
  "mnd2:118.1_0": "Katamaṁ manomoneyyaṁ?",
  "mnd2:118.2_0": "Tividhānaṁ manoduccaritānaṁ pahānaṁ manomoneyyaṁ,",
  "mnd2:118.2_1": "tividhaṁ manosucaritaṁ manomoneyyaṁ,",
  "mnd2:118.2_2": "cittārammaṇe ñāṇaṁ manomoneyyaṁ,",
  "mnd2:118.2_3": "cittapariññā manomoneyyaṁ,",
  "mnd2:118.2_4": "pariññāsahagato maggo manomoneyyaṁ,",
  "mnd2:118.2_5": "citte chandarāgassa pahānaṁ manomoneyyaṁ,",
  "mnd2:118.2_6": "cittasaṅkhāranirodho saññāvedayitanirodhaṁ manomoneyyaṁ—",
  "mnd2:118.3_0": "idaṁ manomoneyyaṁ.",
  "mnd2:119.1_0": "“Kāyamuniṁ vācāmuniṁ,",
  "mnd2:119.2_0": "manomunimanāsavaṁ;",
  "mnd2:119.3_0": "Muniṁ moneyyasampannaṁ,",
  "mnd2:119.4_0": "āhu sabbappahāyinaṁ.",
  "mnd2:120.1_0": "Kāyamuniṁ vācāmuniṁ,",
  "mnd2:120.2_0": "manomunimanāsavaṁ;",
  "mnd2:120.3_0": "Muniṁ moneyyasampannaṁ,",
  "mnd2:120.4_0": "āhu ninhātapāpakan”ti.",
  "mnd2:121.1_0": "Imehi tīhi moneyyehi dhammehi samannāgatā cha munino—",
  "mnd2:121.2_0": "agāramunino, anagāramunino, sekhamunino, asekhamunino, paccekamunino, munimuninoti.",
  "mnd2:121.3_0": "Katame agāramunino?",
  "mnd2:121.4_0": "Ye te agārikā diṭṭhapadā viññātasāsanā—",
  "mnd2:121.5_0": "ime agāramunino.",
  "mnd2:121.6_0": "Katame anagāramunino?",
  "mnd2:121.7_0": "Ye te pabbajitā diṭṭhapadā viññātasāsanā—",
  "mnd2:121.8_0": "ime anagāramunino.",
  "mnd2:121.9_0": "Satta sekhā sekhamunino.",
  "mnd2:121.10_0": "Arahanto asekhamunino.",
  "mnd2:121.11_0": "Paccekabuddhā paccekamunino.",
  "mnd2:121.12_0": "Munimunino vuccanti tathāgatā arahanto sammāsambuddhā.",
  "mnd2:122.1_0": "“Na monena munī hoti,",
  "mnd2:122.2_0": "mūḷharūpo aviddasu;",
  "mnd2:122.3_0": "Yo ca tulaṁva paggayha,",
  "mnd2:122.4_0": "varamādāya paṇḍito.",
  "mnd2:123.1_0": "Pāpāni parivajjeti,",
  "mnd2:123.2_0": "sa munī tena so muni;",
  "mnd2:123.3_0": "Yo munāti ubho loke,",
  "mnd2:123.4_0": "muni tena pavuccati.",
  "mnd2:124.1_0": "Asatañca satañca ñatvā dhammaṁ,",
  "mnd2:124.2_0": "Ajjhattaṁ bahiddhā ca sabbaloke;",
  "mnd2:124.3_0": "Devamanussehi pūjanīyo,",
  "mnd2:124.4_0": "Saṅgajālamaticca so munī”ti.",
  "mnd2:125.1_0": "**Lepā**ti dve lepā—",
  "mnd2:125.2_0": "taṇhālepo ca diṭṭhilepo ca …pe…",
  "mnd2:125.3_0": "ayaṁ taṇhālepo …pe…",
  "mnd2:125.4_0": "ayaṁ diṭṭhilepo.",
  "mnd2:125.5_0": "Muni taṇhālepaṁ pahāya diṭṭhilepaṁ paṭinissajjitvā pariggahesu na limpati na palimpati na upalimpati.",
  "mnd2:125.6_0": "Alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—",
  "mnd2:125.7_0": "pariggahesu muni nopalitto.",
  "mnd2:126.1_0": "**Abbūḷhasallo caramappamatto**ti.",
  "mnd2:126.2_0": "**Sallan**ti satta sallāni—",
  "mnd2:126.3_0": "rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṅkathāsallaṁ.",
  "mnd2:126.4_0": "Yassete sallā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā,",
  "mnd2:126.4_1": "so vuccati abbūḷhasallo abbahitasallo uddhatasallo samuddhatasallo uppāṭitasallo samuppāṭitasallo cattasallo",
  "mnd2:126.4_2": "vantasallo muttasallo pahīnasallo paṭinissaṭṭhasallo nicchāto nibbuto sītibhūto sukhapaṭisaṁvedī brahmabhūtena",
  "mnd2:126.4_3": "attanā viharatīti—",
  "mnd2:126.5_0": "abbūḷhasallo.",
  "mnd2:127.1_0": "**Caran**ti caranto viharanto iriyanto vattanto pālento yapento yāpento.",
  "mnd2:127.2_0": "**Appamatto**ti sakkaccakārī sātaccakārī aṭṭhitakārī anolīnavuttiko anikkhittacchando anikkhittadhuro kusalesu dhammesu.",
  "mnd2:127.3_0": "“Kathāhaṁ aparipūraṁ vā sīlakkhandhaṁ paripūreyyaṁ,",
  "mnd2:127.3_1": "paripūraṁ vā sīlakkhandhaṁ tattha tattha paññāya anuggaṇheyyan”ti yo tattha chando ca vāyāmo ca ussāho",
  "mnd2:127.3_2": "ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesu.",
  "mnd2:127.4_0": "“Kathāhaṁ aparipūraṁ vā samādhikkhandhaṁ paripūreyyaṁ,",
  "mnd2:127.4_1": "paripūraṁ vā samādhikkhandhaṁ tattha tattha paññāya anuggaṇheyyaṁ …pe…",
  "mnd2:127.5_0": "kusalesu dhammesu.",
  "mnd2:127.6_0": "“Kathāhaṁ aparipūraṁ vā paññākkhandhaṁ paripūreyyaṁ …",
  "mnd2:127.7_0": "vimuttikkhandhaṁ …",
  "mnd2:127.8_0": "vimuttiñāṇadassanakkhandhaṁ paripūreyyaṁ,",
  "mnd2:127.8_1": "paripūraṁ vā vimuttiñāṇadassanakkhandhaṁ tattha tattha paññāya anuggaṇheyyan”ti yo tattha chando ca vāyāmo",
  "mnd2:127.8_2": "ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo",
  "mnd2:127.8_3": "kusalesu dhammesu.",
  "mnd2:127.9_0": "“Kathāhaṁ apariññātaṁ vā dukkhaṁ parijāneyyaṁ,",
  "mnd2:127.9_1": "appahīne vā kilese pajaheyyaṁ,",
  "mnd2:127.9_2": "abhāvitaṁ vā maggaṁ bhāveyyaṁ,",
  "mnd2:127.9_3": "asacchikataṁ vā nirodhaṁ sacchikareyyan”ti yo tattha chando ca vāyāmo ca ussāho ca ussoḷhī ca appaṭivānī",
  "mnd2:127.9_4": "ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti—",
  "mnd2:127.10_0": "abbūḷhasallo caramappamatto.",
  "mnd2:128.1_0": "**Nāsīsatī lokamimaṁ parañcā**ti imaṁ lokaṁ nāsīsati sakattabhāvaṁ,",
  "mnd2:128.1_1": "paralokaṁ nāsīsati parattabhāvaṁ;",
  "mnd2:128.2_0": "imaṁ lokaṁ nāsīsati sakarūpavedanāsaññāsaṅkhāraviññāṇaṁ,",
  "mnd2:128.2_1": "paraṁ lokaṁ nāsīsati pararūpavedanāsaññāsaṅkhāraviññāṇaṁ;",
  "mnd2:128.3_0": "imaṁ lokaṁ nāsīsati cha ajjhattikāni āyatanāni, paraṁ lokaṁ nāsīsati cha bāhirāni āyatanāni;",
  "mnd2:128.4_0": "imaṁ lokaṁ nāsīsati manussalokaṁ, paraṁ lokaṁ nāsīsati devalokaṁ.",
  "mnd2:128.5_0": "Imaṁ lokaṁ nāsīsati kāmadhātuṁ, paraṁ lokaṁ nāsīsati rūpadhātuṁ arūpadhātuṁ;",
  "mnd2:128.6_0": "imaṁ lokaṁ nāsīsati kāmadhātuṁ rūpadhātuṁ, paraṁ lokaṁ nāsīsati arūpadhātuṁ.",
  "mnd2:128.7_0": "Puna gatiṁ vā upapattiṁ vā paṭisandhiṁ vā bhavaṁ vā saṁsāraṁ vā vaṭṭaṁ vā nāsīsati na icchati na sādiyati na pattheti na piheti nātijappatīti—",
  "mnd2:128.8_0": "nāsīsatī lokamimaṁ parañcāti.",
  "mnd2:129.1_0": "Tenāha bhagavā—",
  "mnd2:130.1_0": "“Saññaṁ pariññā vitareyya oghaṁ,",
  "mnd2:130.2_0": "Pariggahesu muni nopalitto;",
  "mnd2:130.3_0": "Abbūḷhasallo caramappamatto,",
  "mnd2:130.4_0": "Nāsīsatī lokamimaṁ parañcā”ti.",
  "mnd2:131.1_0": "Guhaṭṭhakasuttaniddeso dutiyo."
}