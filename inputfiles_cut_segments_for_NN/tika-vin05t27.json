{
  "tika-vin05t27:0_0": "27. Upajjhāyādivattavinicchayakathā",
  "tika-vin05t27:1_0": "183.Vattanti ettha pana vattaṁ nāmetaṁ upajjhāyavattaṁ ācariyavattaṁ āgantukavattaṁ āvāsikavattaṁ gamikavattaṁ",
  "tika-vin05t27:1_1": "bhattaggavattaṁ piṇḍacārikavattaṁ āraññikavattaṁ senāsanavattaṁ jantāgharavattaṁ vaccakuṭivattanti bahuvidhaṁ.",
  "tika-vin05t27:1_2": "Tattha upajjhāyavattaṁ tāva evaṁ veditabbaṁ –",
  "tika-vin05t27:1_3": "saddhivihārikena kālasseva uṭṭhāya upāhanā omuñcitvā ekaṁsaṁ uttarāsaṅgaṁ karitvā upajjhāyassa dantakaṭṭhaṁ dātabbaṁ,",
  "tika-vin05t27:1_4": "mukhodakaṁ dātabbaṁ.",
  "tika-vin05t27:1_5": "Tattha dantakaṭṭhaṁ dentena mahantaṁ majjhimaṁ khuddakanti tīṇi dantakaṭṭhāni upanetvā ito yaṁ tīṇi divasāni gaṇhāti,",
  "tika-vin05t27:1_6": "catutthadivasato paṭṭhāya tādisameva dātabbaṁ.",
  "tika-vin05t27:1_7": "Sace aniyamaṁ katvā yaṁ vā taṁ vā gaṇhāti,",
  "tika-vin05t27:1_8": "atha yādisaṁ labhati,",
  "tika-vin05t27:1_9": "tādisaṁ dātabbaṁ.",
  "tika-vin05t27:1_10": "Mukhodakaṁ dentenapi sītañca uṇhañca udakaṁ upanetvā tato yaṁ tīṇi divasāni vaḷañjeti.",
  "tika-vin05t27:1_11": "Catutthadivasato paṭṭhāya tādisameva mukhadhovanodakaṁ dātabbaṁ.",
  "tika-vin05t27:1_12": "Sace duvidhampi vaḷañjeti,",
  "tika-vin05t27:1_13": "duvidhampi upanetabbaṁ.",
  "tika-vin05t27:1_14": "Udakaṁ mukhadhovanaṭṭhāne ṭhapetvā vaccakuṭito paṭṭhāya sammajjitabbaṁ.",
  "tika-vin05t27:1_15": "There vaccakuṭigate pariveṇaṁ sammajjitabbaṁ,",
  "tika-vin05t27:1_16": "evaṁ pariveṇaṁ asuññaṁ hoti.",
  "tika-vin05t27:1_17": "There vaccakuṭito anikkhanteyeva āsanaṁ paññapetabbaṁ.",
  "tika-vin05t27:1_18": "Sarīrakiccaṁ katvā āgantvā tasmiṁ nisinnassa sace yāgu hoti,",
  "tika-vin05t27:1_19": "bhājanaṁ dhovitvā yāgu upanāmetabbā,",
  "tika-vin05t27:1_20": "yāguṁ pivitassa udakaṁ datvā bhājanaṁ paṭiggahetvā nīcaṁ katvā sādhukaṁ appaṭighaṁsantena dhovitvā paṭisāmetabbaṁ.",
  "tika-vin05t27:1_21": "Upajjhāyamhi vuṭṭhite āsanaṁ uddharitabbaṁ.",
  "tika-vin05t27:1_22": "Sace so deso uklāpo hoti kenaci kacavarena saṁkiṇṇo,",
  "tika-vin05t27:1_23": "so deso sammajjitabbo.",
  "tika-vin05t27:1_24": "Sace pana añño kacavaro natthi,",
  "tika-vin05t27:1_25": "udakaphusitāneva honti,",
  "tika-vin05t27:1_26": "hatthena pamajjitabbo.",
  "tika-vin05t27:2_0": "Sace upajjhāyo gāmaṁ pavisitukāmo hoti,",
  "tika-vin05t27:2_1": "nivāsanaṁ dātabbaṁ,",
  "tika-vin05t27:2_2": "paṭinivāsanaṁ paṭiggahetabbaṁ,",
  "tika-vin05t27:2_3": "kāyabandhanaṁ dātabbaṁ,",
  "tika-vin05t27:2_4": "saguṇaṁ katvā saṅghāṭiyo dātabbā,",
  "tika-vin05t27:2_5": "dhovitvā patto saudako dātabbo.",
  "tika-vin05t27:2_6": "Sace upajjhāyo pacchāsamaṇaṁ ākaṅkhati,",
  "tika-vin05t27:2_7": "timaṇḍalaṁ paṭicchādentena parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā",
  "tika-vin05t27:2_8": "gaṇṭhikaṁ paṭimuñcitvā dhovitvā pattaṁ gahetvā upajjhāyassa pacchāsamaṇena hotabbaṁ,",
  "tika-vin05t27:2_9": "nātidūre gantabbaṁ,",
  "tika-vin05t27:2_10": "nāccāsanne gantabbaṁ.",
  "tika-vin05t27:2_11": "Ettha pana sace upajjhāyaṁ nivattitvā olokentaṁ ekena vā dvīhi vā padavītihārehi sampāpuṇāti,",
  "tika-vin05t27:2_12": "ettāvatā nātidūre nāccāsanne gato hotīti veditabbaṁ.",
  "tika-vin05t27:2_13": "Sace upajjhāyena bhikkhācāre yāguyā vā bhatte vā laddhe patto uṇho vā bhāriko vā hoti,",
  "tika-vin05t27:2_14": "attano pattaṁ tassa datvā so patto gahetabbo,",
  "tika-vin05t27:2_15": "na upajjhāyassa bhaṇamānassa antarantarā kathā opātetabbā.",
  "tika-vin05t27:2_16": "Ito paṭṭhāya pana yattha yattha na-kārena paṭisedho karīyati,",
  "tika-vin05t27:2_17": "sabbattha dukkaṭāpatti veditabbā.",
  "tika-vin05t27:2_18": "Upajjhāyo āpattisāmantā bhaṇamāno nivāretabbo.",
  "tika-vin05t27:2_19": "Nivārentena ca “bhante,",
  "tika-vin05t27:2_20": "īdisaṁ nāma vattuṁ vaṭṭati,",
  "tika-vin05t27:2_21": "āpatti na hotī”ti evaṁ pucchantena viya vāretabbo,",
  "tika-vin05t27:2_22": "“vāressāmī”ti pana katvā “mahallaka,",
  "tika-vin05t27:2_23": "mā evaṁ bhaṇā”ti na vattabbo.",
  "tika-vin05t27:3_0": "Sace āsanne gāmo hoti,",
  "tika-vin05t27:3_1": "vihāre vā gilāno bhikkhu hoti,",
  "tika-vin05t27:3_2": "gāmato paṭhamataraṁ āgantabbaṁ.",
  "tika-vin05t27:3_3": "Sace dūre gāmo hoti,",
  "tika-vin05t27:3_4": "upajjhāyena saddhiṁ āgacchantopi natthi,",
  "tika-vin05t27:3_5": "teneva saddhiṁ gāmato nikkhamitvā cīvarena pattaṁ veṭhetvā antarāmaggato paṭhamataraṁ āgantabbaṁ.",
  "tika-vin05t27:3_6": "Evaṁ paṭhamataraṁ āgatena āsanaṁ paññapetabbaṁ,",
  "tika-vin05t27:3_7": "pādodakaṁ pādapīṭhaṁ pādakathalikaṁ upanikkhipitabbaṁ,",
  "tika-vin05t27:3_8": "paccuggantvā pattacīvaraṁ paṭiggahetabbaṁ,",
  "tika-vin05t27:3_9": "paṭinivāsanaṁ dātabbaṁ,",
  "tika-vin05t27:3_10": "nivāsanaṁ paṭiggahetabbaṁ.",
  "tika-vin05t27:3_11": "Sace cīvaraṁ sedaggahitaṁ hoti,",
  "tika-vin05t27:3_12": "muhuttaṁ uṇhe otāpetabbaṁ,",
  "tika-vin05t27:3_13": "na ca uṇhe cīvaraṁ nidahitabbaṁ,",
  "tika-vin05t27:3_14": "cīvaraṁ saṅgharitabbaṁ.",
  "tika-vin05t27:3_15": "Cīvaraṁ saṅgharantena ca caturaṅgulaṁ kaṇṇaṁ ussāretvā cīvaraṁ saṅgharitabbaṁ.",
  "tika-vin05t27:3_16": "Kiṁkāraṇā?",
  "tika-vin05t27:3_17": "Mā majjhe bhaṅgo ahosīti.",
  "tika-vin05t27:3_18": "Samaṁ katvā saṅgharitassa hi majjhe bhaṅgo hoti,",
  "tika-vin05t27:3_19": "tato niccaṁ bhijjamānaṁ dubbalaṁ hoti,",
  "tika-vin05t27:3_20": "taṁ nivāraṇatthametaṁ vuttaṁ.",
  "tika-vin05t27:3_21": "Tasmā yathā ajja bhaṅgaṭṭhāneyeva sve na bhijjissati,",
  "tika-vin05t27:3_22": "tathā divase divase caturaṅgulaṁ ussāretvā saṅgharitabbaṁ,",
  "tika-vin05t27:3_23": "obhoge kāyabandhanaṁ kātabbaṁ.",
  "tika-vin05t27:4_0": "Sace piṇḍapāto hoti,",
  "tika-vin05t27:4_1": "upajjhāyo ca bhuñjitukāmo hoti,",
  "tika-vin05t27:4_2": "udakaṁ datvā piṇḍapāto upanāmetabbo,",
  "tika-vin05t27:4_3": "upajjhāyo pānīyena pucchitabbo.",
  "tika-vin05t27:4_4": "Pucchantena ca tikkhattuṁ “pānīyaṁ, bhante,",
  "tika-vin05t27:4_5": "āharīyatū”ti pānīyena pucchitabbo.",
  "tika-vin05t27:4_6": "Sace kālo atthi,",
  "tika-vin05t27:4_7": "upajjhāye bhutte sayaṁ bhuñjitabbaṁ.",
  "tika-vin05t27:4_8": "Sace upakaṭṭho kālo,",
  "tika-vin05t27:4_9": "pānīyaṁ upajjhāyassa santike ṭhapetvā sayampi bhuñjitabbaṁ.",
  "tika-vin05t27:4_10": "Bhuttāvissa udakaṁ datvā pattaṁ paṭiggahetvā nīcaṁ katvā sādhukaṁ appaṭighaṁsantena dhovitvā vodakaṁ katvā muhuttaṁ uṇhe otāpetabbo,",
  "tika-vin05t27:4_11": "na ca uṇhe patto nidahitabbo,",
  "tika-vin05t27:4_12": "pattacīvaraṁ nikkhipitabbaṁ.",
  "tika-vin05t27:4_13": "Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo,",
  "tika-vin05t27:4_14": "na ca taṭṭikacammakhaṇḍādīhi anantarahitāya bhūmiyā patto nikkhipitabbo.",
  "tika-vin05t27:4_15": "Sace pana kāḷavaṇṇakatā vā sudhābaddhā vā bhūmi hoti nirajamattikā,",
  "tika-vin05t27:4_16": "tathārūpāya bhūmiyā ṭhapetuṁ vaṭṭati,",
  "tika-vin05t27:4_17": "dhotavālikāyapi ṭhapetuṁ vaṭṭati,",
  "tika-vin05t27:4_18": "paṁsurajasakkharādīsu na vaṭṭati.",
  "tika-vin05t27:4_19": "Tatra pana paṇṇaṁ vā ādhārakaṁ vā ṭhapetvā tatra nikkhipitabbo.",
  "tika-vin05t27:4_20": "Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā",
  "tika-vin05t27:4_21": "pārato antaṁ orato bhogaṁ katvā cīvaraṁ nikkhipitabbaṁ.",
  "tika-vin05t27:4_22": "Idañca cīvaravaṁsādīnaṁ heṭṭhā hatthaṁ pavesetvā abhimukhena hatthena saṇikaṁ nikkhipanatthaṁ vuttaṁ.",
  "tika-vin05t27:4_23": "Ante pana gahetvā bhogena cīvaravaṁsādīnaṁ upari khipantassa bhittiyaṁ bhogo paṭihaññati,",
  "tika-vin05t27:4_24": "tasmā tathā na kātabbaṁ.",
  "tika-vin05t27:4_25": "Upajjhāyamhi vuṭṭhite āsanaṁ uddharitabbaṁ,",
  "tika-vin05t27:4_26": "pādodakaṁ pādapīṭhaṁ pādakathalikaṁ paṭisāmetabbaṁ.",
  "tika-vin05t27:4_27": "Sace so deso uklāpo hoti,",
  "tika-vin05t27:4_28": "so deso sammajjitabbo.",
  "tika-vin05t27:5_0": "Sace upajjhāyo nahāyitukāmo hoti,",
  "tika-vin05t27:5_1": "nahānaṁ paṭiyādetabbaṁ.",
  "tika-vin05t27:5_2": "Sace sītena attho hoti,",
  "tika-vin05t27:5_3": "sītaṁ paṭiyādetabbaṁ.",
  "tika-vin05t27:5_4": "Sace uṇhena attho hoti,",
  "tika-vin05t27:5_5": "uṇhaṁ paṭiyādetabbaṁ.",
  "tika-vin05t27:6_0": "Sace upajjhāyo jantāgharaṁ pavisitukāmo hoti,",
  "tika-vin05t27:6_1": "cuṇṇaṁ sannetabbaṁ,",
  "tika-vin05t27:6_2": "mattikā temetabbā.",
  "tika-vin05t27:6_3": "Jantāgharapīṭhaṁ ādāya upajjhāyassa piṭṭhito piṭṭhito gantvā jantāgharapīṭhaṁ datvā cīvaraṁ paṭiggahetvā ekamante niddhūmaṭṭhāne ṭhapetabbaṁ,",
  "tika-vin05t27:6_4": "cuṇṇaṁ dātabbaṁ,",
  "tika-vin05t27:6_5": "mattikā dātabbā.",
  "tika-vin05t27:6_6": "Sace ussahati,",
  "tika-vin05t27:6_7": "jantāgharaṁ pavisitabbaṁ,",
  "tika-vin05t27:6_8": "pavisantena mattikāya mukhaṁ makkhetvā purato ca pacchato ca paṭicchādetvā jantāgharaṁ pavisitabbaṁ.",
  "tika-vin05t27:6_9": "Na there bhikkhū anupakhajja nisīditabbaṁ,",
  "tika-vin05t27:6_10": "na navā bhikkhū āsanena paṭibāhitabbā,",
  "tika-vin05t27:6_11": "jantāghare upajjhāyassa parikammaṁ kātabbaṁ.",
  "tika-vin05t27:6_12": "Jantāghare parikammaṁ nāma aṅgāramattikāuṇhodakadānādikaṁ sabbakiccaṁ.",
  "tika-vin05t27:6_13": "Jantāgharā nikkhamantena jantāgharapīṭhaṁ ādāya purato ca pacchato ca paṭicchādetvā jantāgharā nikkhamitabbaṁ.",
  "tika-vin05t27:7_0": "Udakepi upajjhāyassa aṅgapaccaṅgaghaṁsanādikaṁ parikammaṁ kātabbaṁ,",
  "tika-vin05t27:7_1": "nahātena paṭhamataraṁ uttaritvā attano gattaṁ vodakaṁ katvā nivāsetvā upajjhāyassa gattato udakaṁ pamajjitabbaṁ,",
  "tika-vin05t27:7_2": "nivāsanaṁ dātabbaṁ,",
  "tika-vin05t27:7_3": "saṅghāṭi dātabbā,",
  "tika-vin05t27:7_4": "jantāgharapīṭhaṁ ādāya paṭhamataraṁ āgantvā āsanaṁ paññapetabbaṁ,",
  "tika-vin05t27:7_5": "pādodakaṁ pādapīṭhaṁ pādakathalikaṁ upanikkhipitabbaṁ,",
  "tika-vin05t27:7_6": "upajjhāyo pānīyena pucchitabbo.",
  "tika-vin05t27:7_7": "Jantāghare hi uṇhasantāpena pipāsā hoti.",
  "tika-vin05t27:7_8": "Sace uddisāpetukāmo hoti,",
  "tika-vin05t27:7_9": "uddisitabbo.",
  "tika-vin05t27:7_10": "Sace paripucchitukāmo hoti,",
  "tika-vin05t27:7_11": "paripucchitabbo.",
  "tika-vin05t27:8_0": "Yasmiṁ vihāre upajjhāyo viharati,",
  "tika-vin05t27:8_1": "sace so vihāro uklāpo hoti,",
  "tika-vin05t27:8_2": "sace ussahati,",
  "tika-vin05t27:8_3": "kenaci gelaññena anabhibhūto hoti,",
  "tika-vin05t27:8_4": "sodhetabbo.",
  "tika-vin05t27:8_5": "Agilānena hi saddhivihārikena saṭṭhivassenapi sabbaṁ upajjhāyavattaṁ kātabbaṁ,",
  "tika-vin05t27:8_6": "anādarena akarontassa vattabhede dukkaṭaṁ,",
  "tika-vin05t27:8_7": "na-kārapaṭisaṁyuttesu pana padesu gilānassapi paṭikkhittakiriyaṁ karontassa dukkaṭameva.",
  "tika-vin05t27:8_8": "Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ,",
  "tika-vin05t27:8_9": "nisīdanapaccattharaṇaṁ nīharitvā ekamantaṁ nikkhipitabbaṁ,",
  "tika-vin05t27:8_10": "bhisibimbohanaṁ nīharitvā ekamantaṁ nikkhipitabbaṁ,",
  "tika-vin05t27:8_11": "mañco nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ nīharitvā ekamantaṁ nikkhipitabbo,",
  "tika-vin05t27:8_12": "pīṭhaṁ nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ nīharitvā ekamantaṁ nikkhipitabbaṁ,",
  "tika-vin05t27:8_13": "mañcapaṭipādakā nīharitvā ekamantaṁ nikkhipitabbā,",
  "tika-vin05t27:8_14": "kheḷamallako nīharitvā ekamantaṁ nikkhipitabbo,",
  "tika-vin05t27:8_15": "apassenaphalakaṁ nīharitvā ekamantaṁ nikkhipitabbaṁ.",
  "tika-vin05t27:8_16": "Bhūmattharaṇaṁ yathāpaññattaṁ sallakkhetvā nīharitvā ekamantaṁ nikkhipitabbaṁ.",
  "tika-vin05t27:8_17": "Sace vihāre santānakaṁ hoti,",
  "tika-vin05t27:8_18": "ullokā paṭhamaṁ ohāretabbaṁ,",
  "tika-vin05t27:8_19": "ālokasandhikaṇṇabhāgā pamajjitabbā.",
  "tika-vin05t27:8_20": "Sace gerukaparikammakatā bhitti kaṇṇakitā hoti,",
  "tika-vin05t27:8_21": "coḷakaṁ temetvā pīḷetvā pamajjitabbā.",
  "tika-vin05t27:8_22": "Sace kāḷavaṇṇakatā bhūmi kaṇṇakitā hoti,",
  "tika-vin05t27:8_23": "coḷakaṁ temetvā pīḷetvā pamajjitabbā.",
  "tika-vin05t27:8_24": "Sace akatā hoti bhūmi,",
  "tika-vin05t27:8_25": "udakena paripphositvā paripphositvā sammajjitabbā “mā vihāro rajena uhaññī”ti,",
  "tika-vin05t27:8_26": "saṅkāraṁ vicinitvā ekamantaṁ chaḍḍetabbaṁ.",
  "tika-vin05t27:9_0": "Bhūmattharaṇaṁ otāpetvā sodhetvā papphoṭetvā abhiharitvā yathā paṭhamaṁ paññattaṁ ahosi,",
  "tika-vin05t27:9_1": "tatheva paññapetabbaṁ.",
  "tika-vin05t27:9_2": "Etadatthameva hi “yathāpaññattaṁ sallakkhetvā nīharitvā ekamantaṁ nikkhipitabba”nti vuttaṁ.",
  "tika-vin05t27:9_3": "Sace pana paṭhamaṁ ajānantena kenaci paññattaṁ ahosi,",
  "tika-vin05t27:9_4": "samantato bhittiṁ dvaṅgulamattena vā tivaṅgulamattena vā mocetvā paññapetabbaṁ.",
  "tika-vin05t27:9_5": "Idañhettha paññāpanavattaṁ –",
  "tika-vin05t27:9_6": "sace kaṭasārako hoti atimahanto ca,",
  "tika-vin05t27:9_7": "chinditvā koṭiṁ nivattetvā bandhitvā paññapetabbo.",
  "tika-vin05t27:9_8": "Sace koṭiṁ nivattetvā bandhituṁ na jānāti,",
  "tika-vin05t27:9_9": "na chinditabbo.",
  "tika-vin05t27:9_10": "Mañcapaṭipādakā otāpetvā pamajjitvā yathāṭhāne ṭhapetabbā,",
  "tika-vin05t27:9_11": "mañco otāpetvā sodhetvā papphoṭetvā nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ atiharitvā yathāpaññattaṁ paññapetabbo,",
  "tika-vin05t27:9_12": "pīṭhaṁ otāpetvā sodhetvā papphoṭetvā nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ atiharitvā yathāpaññattaṁ paññapetabbaṁ,",
  "tika-vin05t27:9_13": "bhisibimbohanaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ,",
  "tika-vin05t27:9_14": "nisīdanapaccattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ,",
  "tika-vin05t27:9_15": "kheḷamallako otāpetvā pamajjitvā atiharitvā yathāṭhāne ṭhapetabbo,",
  "tika-vin05t27:9_16": "apassenaphalakaṁ otāpetvā pamajjitvā atiharitvā yathāṭhāne ṭhapetabbaṁ.",
  "tika-vin05t27:9_17": "Pattacīvaraṁ nikkhipitabbaṁ,",
  "tika-vin05t27:9_18": "pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo,",
  "tika-vin05t27:9_19": "na ca anantarahitāya bhūmiyā patto nikkhipitabbo.",
  "tika-vin05t27:9_20": "Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ,",
  "tika-vin05t27:9_21": "orato bhogaṁ katvā cīvaraṁ nikkhipitabbaṁ.",
  "tika-vin05t27:10_0": "Sace puratthimā sarajā vātā vāyanti,",
  "tika-vin05t27:10_1": "puratthimā vātapānā thaketabbā.",
  "tika-vin05t27:10_2": "Sace pacchimā, uttarā,",
  "tika-vin05t27:10_3": "dakkhiṇā sarajā vātā vāyanti,",
  "tika-vin05t27:10_4": "dakkhiṇā vātapānā thaketabbā.",
  "tika-vin05t27:10_5": "Sace sītakālo hoti,",
  "tika-vin05t27:10_6": "divā vātapānā vivaritabbā,",
  "tika-vin05t27:10_7": "rattiṁ thaketabbā.",
  "tika-vin05t27:10_8": "Sace uṇhakālo hoti,",
  "tika-vin05t27:10_9": "divā thaketabbā,",
  "tika-vin05t27:10_10": "rattiṁ vivaritabbā.",
  "tika-vin05t27:11_0": "Sace uklāpaṁ hoti,",
  "tika-vin05t27:11_1": "pariveṇaṁ sammajjitabbaṁ,",
  "tika-vin05t27:11_2": "koṭṭhako sammajjitabbo,",
  "tika-vin05t27:11_3": "upaṭṭhānasālā sammajjitabbā,",
  "tika-vin05t27:11_4": "aggisālā sammajjitabbā,",
  "tika-vin05t27:11_5": "vaccakuṭi sammajjitabbā,",
  "tika-vin05t27:11_6": "pānīyaṁ paribhojanīyaṁ upaṭṭhapetabbaṁ,",
  "tika-vin05t27:11_7": "ācamanakumbhiyā udakaṁ āsiñcitabbaṁ.",
  "tika-vin05t27:12_0": "Sace upajjhāyassa anabhirati uppannā hoti,",
  "tika-vin05t27:12_1": "saddhivihārikena aññattha netabbo,",
  "tika-vin05t27:12_2": "añño vā bhikkhu vattabbo “theraṁ gahetvā aññattha gacchā”ti,",
  "tika-vin05t27:12_3": "dhammakathā vāssa kātabbā.",
  "tika-vin05t27:12_4": "Sace upajjhāyassa kukkuccaṁ uppannaṁ hoti,",
  "tika-vin05t27:12_5": "saddhivihārikena vinodetabbaṁ,",
  "tika-vin05t27:12_6": "aññena vā vinodāpetabbaṁ dhammakathā vāssa kātabbā.",
  "tika-vin05t27:12_7": "Sace upajjhāyassa diṭṭhigataṁ uppannaṁ hoti,",
  "tika-vin05t27:12_8": "saddhivihārikena vissajjetabbaṁ,",
  "tika-vin05t27:12_9": "añño vā vattabbo “theraṁ diṭṭhigataṁ vissajjāpehī”ti,",
  "tika-vin05t27:12_10": "dhammakathā vāssa kātabbā.",
  "tika-vin05t27:12_11": "Sace upajjhāyo garudhammaṁ ajjhāpanno hoti parivāsāraho,",
  "tika-vin05t27:12_12": "saddhivihārikena ussukkaṁ kātabbaṁ,",
  "tika-vin05t27:12_13": "parivāsadānatthaṁ so so bhikkhu upasaṅkamitvā yācitabbo.",
  "tika-vin05t27:12_14": "Sace attanā paṭibalo hoti,",
  "tika-vin05t27:12_15": "attanāva dātabbo.",
  "tika-vin05t27:12_16": "No ce paṭibalo hoti,",
  "tika-vin05t27:12_17": "aññena dāpetabbo.",
  "tika-vin05t27:12_18": "Sace upajjhāyo mūlāyapaṭikassanāraho hoti mānattāraho abbhānāraho vā,",
  "tika-vin05t27:12_19": "vuttanayeneva ussukkaṁ kātabbaṁ.",
  "tika-vin05t27:12_20": "Sace saṅgho upajjhāyassa kammaṁ kattukāmo hoti tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā,",
  "tika-vin05t27:12_21": "saddhivihārikena ussukkaṁ kātabbaṁ “kena nu kho upāyena saṅgho upajjhāyassa kammaṁ na kareyya,",
  "tika-vin05t27:12_22": "lahukāya vā pariṇāmeyyā”ti.",
  "tika-vin05t27:12_23": "Saddhivihārikena hi “upajjhāyassa ukkhepanīyakammaṁ kattukāmo saṅgho”ti ñatvā ekamekaṁ bhikkhuṁ upasaṅkamitvā “mā, bhante,",
  "tika-vin05t27:12_24": "amhākaṁ upajjhāyassa kammaṁ karitthā”ti yācitabbā.",
  "tika-vin05t27:12_25": "Sace karontiyeva,",
  "tika-vin05t27:12_26": "“tajjanīyaṁ vā niyassaṁ vā lahukakammaṁ karothā”ti yācitabbā.",
  "tika-vin05t27:12_27": "Sace karontiyeva,",
  "tika-vin05t27:12_28": "atha upajjhāyo “sammā vattatha,",
  "tika-vin05t27:12_29": "bhante”ti yācitabbo.",
  "tika-vin05t27:12_30": "Iti taṁ sammā vattāpetvā “paṭippassambhetha, bhante,",
  "tika-vin05t27:12_31": "kamma”nti bhikkhū yācitabbā.",
  "tika-vin05t27:13_0": "Sace upajjhāyassa cīvaraṁ dhovitabbaṁ hoti,",
  "tika-vin05t27:13_1": "saddhivihārikena dhovitabbaṁ,",
  "tika-vin05t27:13_2": "ussukkaṁ vā kātabbaṁ “kinti nu kho upajjhāyassa cīvaraṁ dhoviyethā”ti.",
  "tika-vin05t27:13_3": "Sace upajjhāyassa cīvaraṁ kātabbaṁ hoti,",
  "tika-vin05t27:13_4": "rajanaṁ vā pacitabbaṁ,",
  "tika-vin05t27:13_5": "cīvaraṁ vā rajetabbaṁ hoti,",
  "tika-vin05t27:13_6": "saddhivihārikena sabbaṁ kātabbaṁ,",
  "tika-vin05t27:13_7": "ussakkaṁ vā kātabbaṁ “kinti nu kho upajjhāyassa cīvaraṁ rajiyethā”ti.",
  "tika-vin05t27:13_8": "Cīvaraṁ rajantena sādhukaṁ saṁparivattetvā rajetabbaṁ,",
  "tika-vin05t27:13_9": "na ca acchinne theve pakkamitabbaṁ.",
  "tika-vin05t27:14_0": "Na upajjhāyaṁ anāpucchā ekaccassa patto dātabbo,",
  "tika-vin05t27:14_1": "na ekaccassa patto paṭiggahetabbo,",
  "tika-vin05t27:14_2": "na ekaccassa cīvaraṁ dātabbaṁ,",
  "tika-vin05t27:14_3": "na ekaccassa cīvaraṁ paṭiggahetabbaṁ,",
  "tika-vin05t27:14_4": "na ekaccassa parikkhāro dātabbo,",
  "tika-vin05t27:14_5": "na ekaccassa parikkhāro paṭiggahetabbo,",
  "tika-vin05t27:14_6": "na ekaccassa kesā chedetabbā,",
  "tika-vin05t27:14_7": "na ekaccena kesā chedāpetabbā,",
  "tika-vin05t27:14_8": "na ekaccassa parikammaṁ kātabbaṁ,",
  "tika-vin05t27:14_9": "na ekaccena parikammaṁ kārāpetabbaṁ,",
  "tika-vin05t27:14_10": "na ekaccassa veyyāvacco kātabbo,",
  "tika-vin05t27:14_11": "na ekaccena veyyāvacco kārāpetabbo,",
  "tika-vin05t27:14_12": "na ekaccassa pacchāsamaṇena hotabbaṁ,",
  "tika-vin05t27:14_13": "na ekacco pacchāsamaṇo ādātabbo,",
  "tika-vin05t27:14_14": "na ekaccassa piṇḍapāto nīharitabbo,",
  "tika-vin05t27:14_15": "na ekaccena piṇḍapāto nīharāpetabbo,",
  "tika-vin05t27:14_16": "na upajjhāyaṁ anāpucchā gāmo pavisitabbo,",
  "tika-vin05t27:14_17": "piṇḍāya vā aññena vā karaṇīyena pavisitukāmena āpucchitvāva pavisitabbo.",
  "tika-vin05t27:14_18": "Sace upajjhāyo kālasseva vuṭṭhāya dūraṁ bhikkhācāraṁ gantukāmo hoti,",
  "tika-vin05t27:14_19": "“daharā piṇḍāya pavisantū”ti vatvā gantabbaṁ.",
  "tika-vin05t27:14_20": "Avatvā gate pariveṇaṁ gantvā upajjhāyaṁ apassantena gāmaṁ pavisituṁ vaṭṭati.",
  "tika-vin05t27:14_21": "Sace gāmaṁ pavisantopi passati,",
  "tika-vin05t27:14_22": "diṭṭhaṭṭhānato paṭṭhāya āpucchituṁyeva vaṭṭati.",
  "tika-vin05t27:14_23": "Na upajjhāyaṁ anāpucchā vāsatthāya vā asubhadassanatthāya vā susānaṁ gantabbaṁ,",
  "tika-vin05t27:14_24": "na disā pakkamitabbā,",
  "tika-vin05t27:14_25": "pakkamitukāmena pana kammaṁ ācikkhitvā yāvatatiyaṁ yācitabbo.",
  "tika-vin05t27:14_26": "Sace anujānāti, sādhu,",
  "tika-vin05t27:14_27": "no ce anujānāti,",
  "tika-vin05t27:14_28": "taṁ nissāya vasato cassa uddeso vā paripucchā vā kammaṭṭhānaṁ vā na sampajjati,",
  "tika-vin05t27:14_29": "upajjhāyo bālo hoti abyatto,",
  "tika-vin05t27:14_30": "kevalaṁ attano santike vasāpetukāmatāya eva gantuṁ na deti,",
  "tika-vin05t27:14_31": "evarūpe nivārentepi gantuṁ vaṭṭati.",
  "tika-vin05t27:14_32": "Sace upajjhāyo gilāno hoti,",
  "tika-vin05t27:14_33": "yāvajīvaṁ upaṭṭhāpetabbo,",
  "tika-vin05t27:14_34": "vuṭṭhānamassa āgametabbaṁ,",
  "tika-vin05t27:14_35": "na katthaci gantabbaṁ.",
  "tika-vin05t27:14_36": "Sace añño bhikkhu upaṭṭhāko atthi,",
  "tika-vin05t27:14_37": "bhesajjaṁ pariyesitvā tassa hatthe datvā “bhante,",
  "tika-vin05t27:14_38": "ayaṁ upaṭṭhahissatī”ti vatvā gantabbaṁ.",
  "tika-vin05t27:14_39": "Idaṁ tāva upajjhāyavattaṁ.",
  "tika-vin05t27:15_0": "184.",
  "tika-vin05t27:15_1": "Idameva ca antevāsikena ācariyassa kattabbattā ācariyavattanti vuccati.",
  "tika-vin05t27:15_2": "Nāmamattameva hettha nānaṁ.",
  "tika-vin05t27:15_3": "Tattha yāva cīvararajanaṁ,",
  "tika-vin05t27:15_4": "tāva vatte akariyamāne upajjhāyassa ācariyassa ca parihāni hoti,",
  "tika-vin05t27:15_5": "tasmā taṁ akarontassa nissayamuttakassapi amuttakassapi āpattiyeva,",
  "tika-vin05t27:15_6": "ekaccassa pattadānato paṭṭhāya amuttanissayasseva āpatti.",
  "tika-vin05t27:15_7": "Upajjhāye ācariye vā vattaṁ sādiyante saddhivihārikā antevāsikā ca bahukāpi hontu,",
  "tika-vin05t27:15_8": "sabbesaṁ āpatti.",
  "tika-vin05t27:15_9": "Sace upajjhāyo ācariyo vā “mayhaṁ upaṭṭhāko atthi,",
  "tika-vin05t27:15_10": "tumhe attano sajjhāyamanasikārādīsu yogaṁ karothā”ti vadati,",
  "tika-vin05t27:15_11": "saddhivihārikādīnaṁ anāpatti.",
  "tika-vin05t27:15_12": "Upajjhāyo vā ācariyo vā sace sādiyanaṁ vā asādiyanaṁ vā na jānāti,",
  "tika-vin05t27:15_13": "bālo hoti,",
  "tika-vin05t27:15_14": "saddhivihārikādayo bahū,",
  "tika-vin05t27:15_15": "tesu eko vattasampanno bhikkhu “upajjhāyassa vā ācariyassa vā kiccaṁ ahaṁ karissāmi,",
  "tika-vin05t27:15_16": "tumhe appossukkā viharathā”ti evañce attano bhāraṁ katvā itare vissajjeti,",
  "tika-vin05t27:15_17": "tassa bhārakaraṇato paṭṭhāya tesaṁ anāpatti.",
  "tika-vin05t27:15_18": "Ettha antevāsikesu pana nissayantevāsikena yāva ācariyaṁ nissāya vasati,",
  "tika-vin05t27:15_19": "tāva sabbaṁ ācariyavattaṁ kātabbaṁ.",
  "tika-vin05t27:15_20": "Pabbajjaupasampadadhammantevāsikehi pana nissayamuttakehipi ādito paṭṭhāya yāva cīvararajanaṁ,",
  "tika-vin05t27:15_21": "tāva vattaṁ kātabbaṁ.",
  "tika-vin05t27:15_22": "Anāpucchitvā pattadānādimhi pana etesaṁ anāpatti.",
  "tika-vin05t27:16_0": "Etesu pabbajjantevāsiko ca upasampadantevāsiko ca ācariyassa yāvajīvaṁ bhārā.",
  "tika-vin05t27:16_1": "Nissayantevāsiko ca dhammantevāsiko ca yāva samīpe vasanti,",
  "tika-vin05t27:16_2": "tāva ācariyupajjhāyehipi antevāsikasaddhivihārikā saṅgahetabbā anuggahetabbā uddesena paripucchāya ovādena anusāsaniyā.",
  "tika-vin05t27:16_3": "Sace antevāsikasaddhivihārikānaṁ patto vā cīvaraṁ vā añño vā koci parikkhāro natthi,",
  "tika-vin05t27:16_4": "attano atirekapattacīvaraṁ atirekaparikkhāro vā atthi, dātabbaṁ. No ce,",
  "tika-vin05t27:16_5": "dhammiyena nayena pariyesanatthāya ussukkaṁ kātabbaṁ.",
  "tika-vin05t27:16_6": "Sace antevāsikasaddhivihārikā gilānā honti,",
  "tika-vin05t27:16_7": "upajjhāyavatte vuttanayena dantakaṭṭhadānaṁ ādiṁ katvā ācamanakumbhiyā udakasiñcanapariyosānaṁ sabbaṁ vattaṁ kātabbameva,",
  "tika-vin05t27:16_8": "akarontānaṁ āpatti.",
  "tika-vin05t27:16_9": "Tasmā ācariyupajjhāyehipi antevāsikasaddhivihārikesu sammā vattitabbaṁ.",
  "tika-vin05t27:16_10": "Ācariyupajjhāyādīsu hi yo yo na sammā vattati,",
  "tika-vin05t27:16_11": "tassa tassa āpatti.",
  "tika-vin05t27:16_12": "Upajjhāyādivattakathā.",
  "tika-vin05t27:17_0": "185.",
  "tika-vin05t27:17_1": "Idāni āgantukavattādīni veditabbāni.",
  "tika-vin05t27:17_2": "Āgantukena bhikkhunā upacārasīmāsamīpaṁ gantvā upāhanā omuñcitvā nīcaṁ katvā papphoṭetvā upāhanadaṇḍakena",
  "tika-vin05t27:17_3": "gahetvā chattaṁ upanāmetvā sīsaṁ vivaritvā sīse cīvaraṁ khandhe karitvā sādhukaṁ ataramānena ārāmo pavisitabbo,",
  "tika-vin05t27:17_4": "ārāmaṁ pavisantena sallakkhetabbaṁ “kattha āvāsikā bhikkhū sannipatantī”ti.",
  "tika-vin05t27:17_5": "Yattha āvāsikā bhikkhū sannipatanti upaṭṭhānasālāya vā maṇḍape vā rukkhamūle vā,",
  "tika-vin05t27:17_6": "tattha gantvā ekamantaṁ patto nikkhipitabbo,",
  "tika-vin05t27:17_7": "ekamantaṁ cīvaraṁ nikkhipitabbaṁ,",
  "tika-vin05t27:17_8": "patirūpaṁ āsanaṁ gahetvā nisīditabbaṁ,",
  "tika-vin05t27:17_9": "pānīyaṁ pucchitabbaṁ,",
  "tika-vin05t27:17_10": "paribhojanīyaṁ pucchitabbaṁ “katamaṁ pānīyaṁ,",
  "tika-vin05t27:17_11": "katamaṁ paribhojanīya”nti.",
  "tika-vin05t27:17_12": "Sace pānīyena attho hoti,",
  "tika-vin05t27:17_13": "pānīyaṁ gahetvā pātabbaṁ.",
  "tika-vin05t27:17_14": "Sace paribhojanīyena attho hoti,",
  "tika-vin05t27:17_15": "paribhojanīyaṁ gahetvā pādā dhovitabbā.",
  "tika-vin05t27:17_16": "Pāde dhovantena ekena hatthena udakaṁ āsiñcitabbaṁ,",
  "tika-vin05t27:17_17": "ekena hatthena pādā dhovitabbā,",
  "tika-vin05t27:17_18": "na teneva hatthena udakaṁ āsiñcitabbaṁ,",
  "tika-vin05t27:17_19": "na teneva hatthena pādā dhovitabbā,",
  "tika-vin05t27:17_20": "upāhanapuñchanacoḷakaṁ puñchitvā upāhanā puñchitabbā,",
  "tika-vin05t27:17_21": "upāhanā puñchantena paṭhamaṁ sukkhena coḷakena puñchitabbā,",
  "tika-vin05t27:17_22": "pacchā allena,",
  "tika-vin05t27:17_23": "upāhanapuñchanacoḷakaṁ dhovitvā ekamantaṁ pattharitabbaṁ.",
  "tika-vin05t27:18_0": "Sace āvāsiko bhikkhu vuḍḍho hoti,",
  "tika-vin05t27:18_1": "abhivādetabbo.",
  "tika-vin05t27:18_2": "Sace navako hoti,",
  "tika-vin05t27:18_3": "abhivādāpetabbo.",
  "tika-vin05t27:18_4": "Senāsanaṁ pucchitabbaṁ “katamaṁ me senāsanaṁ pāpuṇātī”ti,",
  "tika-vin05t27:18_5": "ajjhāvuṭṭhaṁ vā anajjhāvuṭṭhaṁ vā pucchitabbaṁ,",
  "tika-vin05t27:18_6": "“gocaragāmo āsanne,",
  "tika-vin05t27:18_7": "udāhu dūre,",
  "tika-vin05t27:18_8": "kālasseva piṇḍāya caritabbaṁ,",
  "tika-vin05t27:18_9": "udāhu divā”ti evaṁ bhikkhācāro pucchitabbo,",
  "tika-vin05t27:18_10": "agocaro pucchitabbo,",
  "tika-vin05t27:18_11": "gocaro pucchitabbo.",
  "tika-vin05t27:18_12": "Agocaro nāma micchādiṭṭhikānaṁ gāmo paricchinnabhikkho vā gāmo,",
  "tika-vin05t27:18_13": "yattha ekassa vā dvinnaṁ vā bhikkhā dīyati,",
  "tika-vin05t27:18_14": "sekkhasammahāni kulāni pucchitabbāni,",
  "tika-vin05t27:18_15": "vaccaṭṭhānaṁ pucchitabbaṁ,",
  "tika-vin05t27:18_16": "passāvaṭṭhānaṁ pucchitabbaṁ,",
  "tika-vin05t27:18_17": "“kiṁ imissā pokkharaṇiyā pānīyaṁyeva pivanti,",
  "tika-vin05t27:18_18": "nahānādiparibhogampi karontī”ti evaṁ pānīyañceva paribhojanīyañca pucchitabbaṁ,",
  "tika-vin05t27:18_19": "kattaradaṇḍo pucchitabbo,",
  "tika-vin05t27:18_20": "saṅghassa katikasaṇṭhānaṁ pucchitabbaṁ,",
  "tika-vin05t27:18_21": "kesuci ṭhānesu vāḷamigā vā amanussā vā honti,",
  "tika-vin05t27:18_22": "tasmā “kaṁ kālaṁ pavisitabbaṁ,",
  "tika-vin05t27:18_23": "kaṁ kālaṁ nikkhamitabba”nti pucchitabbaṁ.",
  "tika-vin05t27:18_24": "Sace vihāro anajjhāvuṭṭho hoti,",
  "tika-vin05t27:18_25": "kavāṭaṁ ākoṭetvā muhuttaṁ āgametvā ghaṭikaṁ ugghāṭetvā kavāṭaṁ paṇāmetvā bahi ṭhitena nilloketabbo.",
  "tika-vin05t27:19_0": "Sace so vihāro uklāpo hoti,",
  "tika-vin05t27:19_1": "mañce vā mañco āropito hoti,",
  "tika-vin05t27:19_2": "pīṭhe vā pīṭhaṁ āropitaṁ hoti,",
  "tika-vin05t27:19_3": "senāsanaṁ upari puñjīkataṁ hoti,",
  "tika-vin05t27:19_4": "sace sakkoti,",
  "tika-vin05t27:19_5": "sabbo vihāro sodhetabbo,",
  "tika-vin05t27:19_6": "asakkontena attano vasanokāso jaggitabbo.",
  "tika-vin05t27:19_7": "Sabbaṁ sodhetuṁ sakkontena pana upajjhāyavatte vuttanayena bhūmattharaṇamañcapīṭhādīni bahi nīharitvā",
  "tika-vin05t27:19_8": "vihāraṁ sodhetvā puna atiharitvā yathāṭhāne paññapetabbāni.",
  "tika-vin05t27:20_0": "Sace puratthimā sarajā vātā vāyanti,",
  "tika-vin05t27:20_1": "puratthimā vātapānā thaketabbā.",
  "tika-vin05t27:20_2": "Sace pacchimā, uttarā,",
  "tika-vin05t27:20_3": "dakkhiṇā sarajā vātā vāyanti,",
  "tika-vin05t27:20_4": "dakkhiṇā vātapānā thaketabbā.",
  "tika-vin05t27:20_5": "Sace sītakālo hoti,",
  "tika-vin05t27:20_6": "divā vātapānā vivaritabbā,",
  "tika-vin05t27:20_7": "rattiṁ thaketabbā.",
  "tika-vin05t27:20_8": "Sace uṇhakālo hoti,",
  "tika-vin05t27:20_9": "divā thaketabbā,",
  "tika-vin05t27:20_10": "rattiṁ vivaritabbā.",
  "tika-vin05t27:21_0": "Sace uklāpaṁ hoti,",
  "tika-vin05t27:21_1": "pariveṇaṁ sammajjitabbaṁ,",
  "tika-vin05t27:21_2": "koṭṭhako sammajjitabbo,",
  "tika-vin05t27:21_3": "upaṭṭhānasālā sammajjitabbā,",
  "tika-vin05t27:21_4": "aggisālā sammajjitabbā,",
  "tika-vin05t27:21_5": "vaccakuṭi sammajjitabbā,",
  "tika-vin05t27:21_6": "pānīyaṁ paribhojanīyaṁ upaṭṭhāpetabbaṁ,",
  "tika-vin05t27:21_7": "ācamanakumbhiyā udakaṁ āsiñcitabbaṁ.",
  "tika-vin05t27:21_8": "Idaṁ āgantukavattaṁ.",
  "tika-vin05t27:22_0": "186.Āvāsikavatte āvāsikena bhikkhunā āgantukaṁ bhikkhuṁ vuḍḍhataraṁ disvā āsanaṁ paññapetabbaṁ,",
  "tika-vin05t27:22_1": "pādodakaṁ pādapīṭhaṁ pādakathalikaṁ upanikkhipitabbaṁ,",
  "tika-vin05t27:22_2": "paccuggantvā pattacīvaraṁ paṭiggahetabbaṁ,",
  "tika-vin05t27:22_3": "pānīyena pucchitabbo,",
  "tika-vin05t27:22_4": "pucchantena pana sakiṁ ānītaṁ pānīyaṁ sabbaṁ pivati,",
  "tika-vin05t27:22_5": "“puna ānemī”ti pucchitabboyeva.",
  "tika-vin05t27:22_6": "Bījanenapi bījitabbo,",
  "tika-vin05t27:22_7": "bījantena sakiṁ pādapiṭṭhiyaṁ bījitvā sakiṁ majjhe,",
  "tika-vin05t27:22_8": "sakiṁ sīse bījitabbo,",
  "tika-vin05t27:22_9": "“alaṁ hotū”ti vuttena mandataraṁ bījitabbaṁ,",
  "tika-vin05t27:22_10": "puna “ala”nti vuttena tato mandataraṁ bījitabbaṁ,",
  "tika-vin05t27:22_11": "tatiyavāraṁ vuttena bījanī ṭhapetabbā,",
  "tika-vin05t27:22_12": "pādāpissa dhovitabbā.",
  "tika-vin05t27:22_13": "Sace attano telaṁ atthi,",
  "tika-vin05t27:22_14": "telena makkhetabbā.",
  "tika-vin05t27:22_15": "No ce atthi,",
  "tika-vin05t27:22_16": "tassa santakena makkhetabbā.",
  "tika-vin05t27:22_17": "Sace ussahati,",
  "tika-vin05t27:22_18": "upāhanā puñchitabbā.",
  "tika-vin05t27:22_19": "Upāhanā puñchantena paṭhamaṁ sukkhena coḷena puñchitabbā,",
  "tika-vin05t27:22_20": "pacchā allena,",
  "tika-vin05t27:22_21": "upāhanapuñchanacoḷakaṁ dhovitvā ekamantaṁ vissajjetabbaṁ.",
  "tika-vin05t27:23_0": "Āgantuko bhikkhu abhivādetabbo,",
  "tika-vin05t27:23_1": "senāsanaṁ paññapetabbaṁ “etaṁ senāsanaṁ pāpuṇātī”ti.",
  "tika-vin05t27:23_2": "Ajjhāvuṭṭhaṁ vā anajjhāvuṭṭhaṁ vā ācikkhitabbaṁ,",
  "tika-vin05t27:23_3": "gocaro ācikkhitabbo,",
  "tika-vin05t27:23_4": "agocaro ācikkhitabbo,",
  "tika-vin05t27:23_5": "sekkhasammatāni kulāni ācikkhitabbāni,",
  "tika-vin05t27:23_6": "vaccaṭṭhānaṁ ācikkhitabbaṁ,",
  "tika-vin05t27:23_7": "passāvaṭṭhānaṁ ācikkhitabbaṁ,",
  "tika-vin05t27:23_8": "pānīyaṁ ācikkhitabbaṁ,",
  "tika-vin05t27:23_9": "paribhojanīyaṁ ācikkhitabbaṁ,",
  "tika-vin05t27:23_10": "kattaradaṇḍo ācikkhitabbo,",
  "tika-vin05t27:23_11": "saṅghassa katikasaṇṭhānaṁ ācikkhitabbaṁ “imaṁ kālaṁ pavisitabbaṁ,",
  "tika-vin05t27:23_12": "imaṁ kālaṁ nikkhamitabba”nti.",
  "tika-vin05t27:24_0": "Sace āgantuko navako hoti,",
  "tika-vin05t27:24_1": "nisinnakeneva ācikkhitabbaṁ “atra pattaṁ nikkhipāhi,",
  "tika-vin05t27:24_2": "atra cīvaraṁ nikkhipāhi,",
  "tika-vin05t27:24_3": "idaṁ āsanaṁ,",
  "tika-vin05t27:24_4": "nisīdāhī”ti.",
  "tika-vin05t27:24_5": "Pānīyaṁ ācikkhitabbaṁ,",
  "tika-vin05t27:24_6": "paribhojanīyaṁ ācikkhitabbaṁ,",
  "tika-vin05t27:24_7": "upāhanapuñchanacoḷakaṁ ācikkhitabbaṁ,",
  "tika-vin05t27:24_8": "āgantuko bhikkhu abhivādāpetabbo,",
  "tika-vin05t27:24_9": "senāsanādīnipi nisinneneva ācikkhitabbāni.",
  "tika-vin05t27:24_10": "Vuḍḍhatare pana āgate āsanaṁ paññapetabbanti evamādi sabbaṁ cīvarakammaṁ vā navakammaṁ vā ṭhapetvāpi kātabbaṁ.",
  "tika-vin05t27:24_11": "Cetiyaṅgaṇaṁ sammajjantena sammuñjaniṁ nikkhipitvā tassa vattaṁ kātuṁ ārabhitabbaṁ.",
  "tika-vin05t27:24_12": "Paṇḍito hi āgantuko “sammajjāhi tāva cetiyaṅgaṇa”nti vakkhati.",
  "tika-vin05t27:24_13": "Gilānassa bhesajjaṁ karontena pana sace nātiāturo gilāno hoti,",
  "tika-vin05t27:24_14": "bhesajjaṁ akatvā vattameva kātabbaṁ,",
  "tika-vin05t27:24_15": "mahāgilānassa pana bhesajjameva kātabbaṁ.",
  "tika-vin05t27:24_16": "Paṇḍito hi āgantuko “karohi tāva bhesajja”nti vakkhati.",
  "tika-vin05t27:24_17": "Idaṁ āvāsikavattaṁ.",
  "tika-vin05t27:25_0": "187.Gamikavatte gamikena bhikkhunā mañcapīṭhādidārubhaṇḍaṁ mattikābhaṇḍampi rajanabhājanādi sabbaṁ aggisālāyaṁ",
  "tika-vin05t27:25_1": "vā aññasmiṁ vā guttaṭṭhāne paṭisāmetvā dvāravātapānaṁ thaketvā senāsanaṁ āpucchitvā pakkamitabbaṁ.",
  "tika-vin05t27:25_2": "Sace bhikkhu na hoti,",
  "tika-vin05t27:25_3": "sāmaṇero āpucchitabbo.",
  "tika-vin05t27:25_4": "Sace sāmaṇero na hoti,",
  "tika-vin05t27:25_5": "ārāmiko āpucchitabbo.",
  "tika-vin05t27:25_6": "Sace na hoti bhikkhu vā sāmaṇero vā ārāmiko vā,",
  "tika-vin05t27:25_7": "catūsu pāsāṇesu mañcaṁ paññapetvā mañce mañcaṁ āropetvā pīṭhe pīṭhaṁ āropetvā senāsanaṁ upari puñjaṁ",
  "tika-vin05t27:25_8": "karitvā dārubhaṇḍaṁ mattikābhaṇḍaṁ paṭisāmetvā dvāravātapānaṁ thaketvā pakkamitabbaṁ.",
  "tika-vin05t27:25_9": "Sace vihāro ovassati,",
  "tika-vin05t27:25_10": "sace ussahati,",
  "tika-vin05t27:25_11": "sabbo chādetabbo,",
  "tika-vin05t27:25_12": "ussukkaṁ vā kātabbaṁ “kinti nu kho vihāro chādiyethā”ti,",
  "tika-vin05t27:25_13": "evañcetaṁ labhetha,",
  "tika-vin05t27:25_14": "iccetaṁ kusalaṁ.",
  "tika-vin05t27:25_15": "No ce labhetha,",
  "tika-vin05t27:25_16": "yo deso anovassako hoti,",
  "tika-vin05t27:25_17": "tattha catūsu pāsāṇesu mañcaṁ paññapetvā mañce mañcaṁ āropetvā pīṭhe pīṭhaṁ āropetvā senāsanaṁ upari",
  "tika-vin05t27:25_18": "puñjaṁ karitvā dārubhaṇḍaṁ mattikābhaṇḍaṁ paṭisāmetvā dvāravātapānaṁ thaketvā pakkamitabbaṁ.",
  "tika-vin05t27:25_19": "Sace vihāro ovassati,",
  "tika-vin05t27:25_20": "sace ussahati,",
  "tika-vin05t27:25_21": "senāsanaṁ gāmaṁ atiharitabbaṁ,",
  "tika-vin05t27:25_22": "ussukkaṁ vā kātabbaṁ “kinti nu kho senāsanaṁ gāmaṁ atihariyethā”ti,",
  "tika-vin05t27:25_23": "evañcetaṁ labhetha,",
  "tika-vin05t27:25_24": "iccetaṁ kusalaṁ.",
  "tika-vin05t27:25_25": "No ce labhetha,",
  "tika-vin05t27:25_26": "ajjhokāse catūsu pāsāṇesu mañcaṁ paññapetvā mañce mañcaṁ āropetvā pīṭhe pīṭhaṁ āropetvā senāsanaṁ upari",
  "tika-vin05t27:25_27": "puñjaṁ karitvā dārubhaṇḍaṁ mattikābhaṇḍaṁ paṭisāmetvā tiṇena vā paṇṇena vā paṭicchādetvā pakkamitabbaṁ",
  "tika-vin05t27:25_28": "“appeva nāma aṅgānipi seseyyu”nti.",
  "tika-vin05t27:25_29": "Idaṁ gamikavattaṁ.",
  "tika-vin05t27:26_0": "188.Bhattaggavatte sace ārāme kālo ārocito hoti,",
  "tika-vin05t27:26_1": "timaṇḍalaṁ paṭicchādentena parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā",
  "tika-vin05t27:26_2": "gaṇṭhikaṁ paṭimuñcitvā dhovitvā pattaṁ gahetvā sādhukaṁ ataramānena gāmo pavisitabbo.",
  "tika-vin05t27:27_0": "Na okkamma therānaṁ bhikkhūnaṁ purato gantabbaṁ.",
  "tika-vin05t27:27_1": "Suppaṭicchannena,",
  "tika-vin05t27:27_2": "susaṁvutena,",
  "tika-vin05t27:27_3": "okkhittacakkhunā,",
  "tika-vin05t27:27_4": "appasaddena antaraghare gantabbaṁ,",
  "tika-vin05t27:27_5": "na ukkhittakāya,",
  "tika-vin05t27:27_6": "na ujjagghikāya antaraghare gantabbaṁ,",
  "tika-vin05t27:27_7": "na kāyappacālakaṁ,",
  "tika-vin05t27:27_8": "na bāhuppacālakaṁ,",
  "tika-vin05t27:27_9": "na sīsappacālakaṁ antaraghare gantabbaṁ,",
  "tika-vin05t27:27_10": "na khambhakatena,",
  "tika-vin05t27:27_11": "na oguṇṭhitena,",
  "tika-vin05t27:27_12": "na ukkuṭikāya antaraghare gantabbaṁ.",
  "tika-vin05t27:28_0": "Suppaṭicchannena,",
  "tika-vin05t27:28_1": "susaṁvutena,",
  "tika-vin05t27:28_2": "okkhittacakkhunā,",
  "tika-vin05t27:28_3": "appasaddena antaraghare nisīditabbaṁ,",
  "tika-vin05t27:28_4": "na ukkhittakāya,",
  "tika-vin05t27:28_5": "na ujjagghikāya antaraghare nisīditabbaṁ,",
  "tika-vin05t27:28_6": "na kāyappacālakaṁ,",
  "tika-vin05t27:28_7": "na bāhuppacālakaṁ,",
  "tika-vin05t27:28_8": "na sīsappacālakaṁ antaraghare nisīditabbaṁ,",
  "tika-vin05t27:28_9": "na khambhakatena,",
  "tika-vin05t27:28_10": "na oguṇṭhitena,",
  "tika-vin05t27:28_11": "na pallatthikāya antaraghare nisīditabbaṁ,",
  "tika-vin05t27:28_12": "na there bhikkhū anupakhajja nisīditabbaṁ.",
  "tika-vin05t27:28_13": "Sace mahātherassa nisinnāsanena samakaṁ āsanaṁ hoti,",
  "tika-vin05t27:28_14": "bahūsu āsanesu sati ekaṁ dve āsanāni ṭhapetvā nisīditabbaṁ.",
  "tika-vin05t27:28_15": "Bhikkhū gaṇetvā paññattāsanesu anisīditvā mahātherena “nisīdā”ti vuttena nisīditabbaṁ.",
  "tika-vin05t27:28_16": "No ce mahāthero vadati, “idaṁ, bhante,",
  "tika-vin05t27:28_17": "āsanaṁ ucca”nti vattabbaṁ.",
  "tika-vin05t27:28_18": "“Nisīdā”ti vuttena nisīditabbaṁ.",
  "tika-vin05t27:28_19": "Sace pana evaṁ āpucchitepi na vadati,",
  "tika-vin05t27:28_20": "nisīdantassa anāpatti,",
  "tika-vin05t27:28_21": "mahātherasseva āpatti.",
  "tika-vin05t27:28_22": "Navako hi evarūpe āsane anāpucchā nisīdanto āpajjati,",
  "tika-vin05t27:28_23": "thero āpucchite ananujānanto.",
  "tika-vin05t27:28_24": "Na navā bhikkhū āsanena paṭibāhitabbā,",
  "tika-vin05t27:28_25": "na saṅghāṭikaṁ ottharitvā antaraghare nisīditabbaṁ.",
  "tika-vin05t27:29_0": "Pattadhovanodake dīyamāne ubhohi hatthehi pattaṁ paṭiggahetvā udakaṁ paṭiggahetabbaṁ,",
  "tika-vin05t27:29_1": "dakkhiṇodakaṁ pana purato ādhārake pattaṁ ṭhapetvā gahetabbaṁ,",
  "tika-vin05t27:29_2": "nīcaṁ katvā udakasaddaṁ akarontena apaṭighaṁsantena patto dhovitabbo.",
  "tika-vin05t27:29_3": "Sace udakapaṭiggāhako hoti,",
  "tika-vin05t27:29_4": "nīcaṁ katvā udakapaṭiggāhake udakaṁ āsiñcitabbaṁ “mā udakapaṭiggāhako udakena osiñci,",
  "tika-vin05t27:29_5": "mā sāmantā bhikkhū udakena osiñciṁsu,",
  "tika-vin05t27:29_6": "mā saṅghāṭi udakena osiñcī”ti.",
  "tika-vin05t27:29_7": "Sace udakapaṭiggāhako na hoti,",
  "tika-vin05t27:29_8": "nīcaṁ katvā chamāya udakaṁ āsiñcitabbaṁ “mā sāmantā bhikkhū udakena osiñciṁsu,",
  "tika-vin05t27:29_9": "mā saṅghāṭi udakena osiñcī”ti.",
  "tika-vin05t27:30_0": "Odane dīyamāne ubhohi hatthehi pattaṁ paṭiggahetvā odano paṭiggahetabbo.",
  "tika-vin05t27:30_1": "Yathā sūpassa okāso hoti,",
  "tika-vin05t27:30_2": "evaṁ mattāya odano gaṇhitabbo.",
  "tika-vin05t27:30_3": "Sace hoti sappi vā telaṁ vā uttaribhaṅgaṁ vā,",
  "tika-vin05t27:30_4": "therena vattabbo “sabbesaṁ samakaṁ sampādehī”ti.",
  "tika-vin05t27:30_5": "Idañca na kevalaṁ sappiādīsu,",
  "tika-vin05t27:30_6": "odanepi vattabbaṁ.",
  "tika-vin05t27:30_7": "Sappiādīsu pana yaṁ appaṁ hoti ekassa vā dvinnaṁ vā anurūpaṁ,",
  "tika-vin05t27:30_8": "taṁ sabbesaṁ samakaṁ sampādehīti vutte manussānaṁ vihesā hoti,",
  "tika-vin05t27:30_9": "tasmā tādisaṁ sakiṁ vā dvikkhattuṁ vā gahetvā sesaṁ na gahetabbaṁ.",
  "tika-vin05t27:30_10": "Sakkaccaṁ piṇḍapāto paṭiggahetabbo,",
  "tika-vin05t27:30_11": "pattasaññinā piṇḍapāto paṭiggahetabbo,",
  "tika-vin05t27:30_12": "samasūpako samatitthiko piṇḍapāto paṭiggahetabbo,",
  "tika-vin05t27:30_13": "na tāva therena bhuñjitabbaṁ,",
  "tika-vin05t27:30_14": "yāva na sabbesaṁ odano sampatto hoti.",
  "tika-vin05t27:30_15": "Idañca yaṁ paricchinnabhikkhukaṁ bhattaggaṁ,",
  "tika-vin05t27:30_16": "yattha manussā sabbesaṁ pāpetvā vanditukāmā honti,",
  "tika-vin05t27:30_17": "taṁ sandhāya vuttaṁ.",
  "tika-vin05t27:30_18": "Yaṁ pana mahābhattaggaṁ hoti,",
  "tika-vin05t27:30_19": "yattha ekasmiṁ padese bhuñjanti,",
  "tika-vin05t27:30_20": "ekasmiṁ padese udakaṁ dīyati,",
  "tika-vin05t27:30_21": "tattha yathāsukhaṁ bhuñjitabbaṁ.",
  "tika-vin05t27:31_0": "Sakkaccaṁ piṇḍapāto bhuñjitabbo,",
  "tika-vin05t27:31_1": "pattasaññinā piṇḍapāto bhuñjitabbo,",
  "tika-vin05t27:31_2": "sapadāno piṇḍapāto bhuñjitabbo,",
  "tika-vin05t27:31_3": "samasūpako piṇḍapāto bhuñjitabbo,",
  "tika-vin05t27:31_4": "na thūpakato omadditvā piṇḍapāto bhuñjitabbo,",
  "tika-vin05t27:31_5": "na sūpaṁ vā byañjanaṁ vā odanena paṭicchādetabbaṁ bhiyyokamyataṁ upādāya,",
  "tika-vin05t27:31_6": "na sūpaṁ vā odanaṁ vā agilānena attano atthāya viññāpetvā bhuñjitabbaṁ,",
  "tika-vin05t27:31_7": "na ujjhānasaññinā paresaṁ patto oloketabbo,",
  "tika-vin05t27:31_8": "nātimahanto kabaḷo kātabbo,",
  "tika-vin05t27:31_9": "parimaṇḍalaṁ ālopo kātabbo,",
  "tika-vin05t27:31_10": "na anāhaṭe kabaḷe mukhadvāraṁ vivaritabbaṁ,",
  "tika-vin05t27:31_11": "na bhuñjamānena sabbo hattho mukhe pakkhipitabbo,",
  "tika-vin05t27:31_12": "na sakabaḷena mukhena byāharitabbaṁ,",
  "tika-vin05t27:31_13": "na piṇḍukkhepakaṁ bhuñjitabbaṁ,",
  "tika-vin05t27:31_14": "na kabaḷāvacchekaṁ,",
  "tika-vin05t27:31_15": "na avagaṇḍakārakaṁ,",
  "tika-vin05t27:31_16": "na hatthaniddhunakaṁ,",
  "tika-vin05t27:31_17": "na sitthāvakārakaṁ,",
  "tika-vin05t27:31_18": "na jivhānicchārakaṁ,",
  "tika-vin05t27:31_19": "na capucapukārakaṁ,",
  "tika-vin05t27:31_20": "na surusurukārakaṁ,",
  "tika-vin05t27:31_21": "na hatthanillehakaṁ,",
  "tika-vin05t27:31_22": "na pattanillehakaṁ,",
  "tika-vin05t27:31_23": "na oṭṭhanillehakaṁ bhuñjitabbaṁ.",
  "tika-vin05t27:32_0": "Na sāmisena hatthena pānīyathālako paṭiggahetabbo,",
  "tika-vin05t27:32_1": "na tāva therena hatthadhovanaudakaṁ paṭiggahetabbaṁ,",
  "tika-vin05t27:32_2": "yāva na sabbe bhuttāvino honti.",
  "tika-vin05t27:32_3": "Sace manussā “dhovatha, bhante,",
  "tika-vin05t27:32_4": "pattañca hatthe cā”ti vadanti,",
  "tika-vin05t27:32_5": "bhikkhū vā “tumhe udakaṁ gaṇhathā”ti vadanti, vaṭṭati.",
  "tika-vin05t27:32_6": "Udake dīyamāne ubhohi hatthehi pattaṁ paṭiggahetvā udakaṁ paṭiggahetabbaṁ,",
  "tika-vin05t27:32_7": "nīcaṁ katvā udakasaddaṁ akarontena apaṭighaṁsantena patto dhovitabbo.",
  "tika-vin05t27:32_8": "Sace udakapaṭiggāhako hoti,",
  "tika-vin05t27:32_9": "nīcaṁ katvā udakapaṭiggāhake udakaṁ āsiñcitabbaṁ “mā udakapaṭiggāhako udakena osiñci,",
  "tika-vin05t27:32_10": "mā sāmantā bhikkhū udakena osiñciṁsu,",
  "tika-vin05t27:32_11": "mā saṅghāṭi udakena osiñcī”ti.",
  "tika-vin05t27:32_12": "Sace udakapaṭiggāhako na hoti,",
  "tika-vin05t27:32_13": "nīcaṁ katvā chamāya udakaṁ āsiñcitabbaṁ “mā sāmantā bhikkhū udakena osiñciṁsu,",
  "tika-vin05t27:32_14": "mā saṅghāṭi udakena osiñcī”ti,",
  "tika-vin05t27:32_15": "na sasitthakaṁ pattadhovanaṁ antaraghare chaḍḍetabbaṁ.",
  "tika-vin05t27:33_0": "Bhattaggato uṭṭhāya nivattantesu navakehi bhikkhūhi paṭhamataraṁ nivattitabbaṁ,",
  "tika-vin05t27:33_1": "pacchā therehi.",
  "tika-vin05t27:33_2": "Sambādhesu hi gharesu mahātherānaṁ nikkhamanokāso na hoti,",
  "tika-vin05t27:33_3": "tasmā evaṁ vuttaṁ.",
  "tika-vin05t27:33_4": "Evaṁ nivattantehi pana navakehi gehadvāre ṭhatvā theresu nikkhamantesu paṭipāṭiyā gantabbaṁ.",
  "tika-vin05t27:33_5": "Sace pana mahātherā dhure nisinnā honti,",
  "tika-vin05t27:33_6": "navakā antogehe,",
  "tika-vin05t27:33_7": "therāsanato paṭṭhāya paṭipāṭiyā eva nikkhamitabbaṁ,",
  "tika-vin05t27:33_8": "kāyena kāyaṁ asaṅghaṭṭentena yathā antarena manussā gantuṁ sakkonti,",
  "tika-vin05t27:33_9": "evaṁ viraḷāya pāḷiyā gantabbaṁ.",
  "tika-vin05t27:34_0": "“Anujānāmi,",
  "tika-vin05t27:34_1": "bhikkhave,",
  "tika-vin05t27:34_2": "therena bhikkhunā bhattagge anumoditu”nti vacanato saṅghattherena bhattagge anumoditabbaṁ.",
  "tika-vin05t27:34_3": "Taṁ ekameva ohāya sesehi na gantabbaṁ.",
  "tika-vin05t27:35_0": "“Anujānāmi,",
  "tika-vin05t27:35_1": "bhikkhave,",
  "tika-vin05t27:35_2": "bhattagge catūhi pañcahi therānutherehi bhikkhūhi āgametu”nti vacanato saṅghattherena anumodanatthāya nisinne heṭṭhā paṭipāṭiyā catūhi nisīditabbaṁ,",
  "tika-vin05t27:35_3": "anuthere nisinne mahātherena ca heṭṭhā ca tīhi nisīditabbaṁ,",
  "tika-vin05t27:35_4": "pañcame nisinne upari catūhi nisīditabbaṁ,",
  "tika-vin05t27:35_5": "saṅghattherena heṭṭhā daharabhikkhusmiṁ ajjhiṭṭhepi saṅghattherato paṭṭhāya catūhi nisīditabbameva.",
  "tika-vin05t27:35_6": "Sace pana anumodako bhikkhu “gacchatha, bhante,",
  "tika-vin05t27:35_7": "āgametabbakiccaṁ natthī”ti vadati,",
  "tika-vin05t27:35_8": "gantuṁ vaṭṭati.",
  "tika-vin05t27:35_9": "Mahātherena “gacchāma,",
  "tika-vin05t27:35_10": "āvuso”ti vutte “gacchathā”ti vadati,",
  "tika-vin05t27:35_11": "evampi vaṭṭati,",
  "tika-vin05t27:35_12": "“bahigāme āgamissāmā”ti ābhogaṁ katvāpi bahigāmaṁ gantvā attano nissitake “tumhe tassa āgamanaṁ āgamethā”ti vatvāpi gantuṁ vaṭṭatiyeva.",
  "tika-vin05t27:35_13": "Sace pana manussā attano rucitena ekena anumodanaṁ kārenti,",
  "tika-vin05t27:35_14": "neva tassa anumodato āpatti,",
  "tika-vin05t27:35_15": "na mahātherassa bhāro hoti.",
  "tika-vin05t27:35_16": "Upanisinnakathāyameva hi manussesu kathāpentesu thero āpucchitabbo.",
  "tika-vin05t27:35_17": "Mahātherena ca anumodanāya ajjhiṭṭhova āgametabboti idamettha lakkhaṇaṁ.",
  "tika-vin05t27:35_18": "“Anujānāmi,",
  "tika-vin05t27:35_19": "bhikkhave,",
  "tika-vin05t27:35_20": "sati karaṇīye ānantarikaṁ bhikkhuṁ āpucchitvā gantu”nti vacanato pana vaccādipīḷitena anantaraṁ bhikkhuṁ āpucchitvā gantabbanti.",
  "tika-vin05t27:35_21": "Idaṁ bhattaggavattaṁ.",
  "tika-vin05t27:36_0": "189.Piṇḍacārikavatte pana piṇḍacārikena bhikkhunā “idāni gāmaṁ pavisissāmī”ti timaṇḍalaṁ paṭicchādentena",
  "tika-vin05t27:36_1": "parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā",
  "tika-vin05t27:36_2": "dhovitvā pattaṁ gahetvā sādhukaṁ ataramānena gāmo pavisitabbo.",
  "tika-vin05t27:36_3": "Suppaṭicchannena antaraghare gantabbantiādi sabbaṁ bhattaggavatte vuttanayeneva idhāpi veditabbaṁ.",
  "tika-vin05t27:37_0": "Nivesanaṁ pavisantena sallakkhetabbaṁ “iminā pavisissāmi,",
  "tika-vin05t27:37_1": "iminā nikkhamissāmī”ti,",
  "tika-vin05t27:37_2": "nātisahasā pavisitabbaṁ,",
  "tika-vin05t27:37_3": "nātidūre nāccāsanne ṭhātabbaṁ,",
  "tika-vin05t27:37_4": "nāticiraṁ ṭhātabbaṁ,",
  "tika-vin05t27:37_5": "nātilahukaṁ nivattitabbaṁ,",
  "tika-vin05t27:37_6": "ṭhitena sallakkhetabbaṁ “bhikkhaṁ dātukāmā vā adātukāmā vā”ti.",
  "tika-vin05t27:37_7": "Sace kammaṁ vā nikkhipati,",
  "tika-vin05t27:37_8": "āsanā vā vuṭṭhāti,",
  "tika-vin05t27:37_9": "kaṭacchuṁ vā parāmasati,",
  "tika-vin05t27:37_10": "bhājanaṁ vā parāmasati,",
  "tika-vin05t27:37_11": "ṭhapeti vā,",
  "tika-vin05t27:37_12": "“dātukāmassā”ti ṭhātabbaṁ.",
  "tika-vin05t27:37_13": "Bhikkhāya dīyamānāya vāmena hatthena saṅghāṭiṁ uccāretvā dakkhiṇena hatthena pattaṁ paṇāmetvā ubhohi",
  "tika-vin05t27:37_14": "hatthehi pattaṁ paṭiggahetvā bhikkhā paṭiggahetabbā,",
  "tika-vin05t27:37_15": "itthī vā hotu puriso vā,",
  "tika-vin05t27:37_16": "bhikkhādānasamaye mukhaṁ na oloketabbaṁ,",
  "tika-vin05t27:37_17": "sallakkhetabbaṁ “sūpaṁ dātukāmā vā adātukāmā vā”ti.",
  "tika-vin05t27:37_18": "Sace kaṭacchuṁ vā parāmasati,",
  "tika-vin05t27:37_19": "bhājanaṁ vā parāmasati,",
  "tika-vin05t27:37_20": "ṭhapeti vā,",
  "tika-vin05t27:37_21": "“dātukāmassā”ti ṭhātabbaṁ.",
  "tika-vin05t27:37_22": "Bhikkhāya dinnāya saṅghāṭiyā pattaṁ paṭicchādetvā sādhukaṁ ataramānena nivattitabbaṁ.",
  "tika-vin05t27:38_0": "Yo paṭhamaṁ gāmato piṇḍāya paṭikkamati,",
  "tika-vin05t27:38_1": "tena āsanaṁ paññapetabbaṁ,",
  "tika-vin05t27:38_2": "pādodakaṁ pādapīṭhaṁ pādakathalikaṁ upanikkhipitabbaṁ,",
  "tika-vin05t27:38_3": "avakkārapāti dhovitvā upaṭṭhāpetabbā,",
  "tika-vin05t27:38_4": "pānīyaṁ paribhojanīyaṁ upaṭṭhāpetabbaṁ.",
  "tika-vin05t27:38_5": "Yo pacchā gāmato piṇḍāya paṭikkamati,",
  "tika-vin05t27:38_6": "sace hoti bhuttāvaseso,",
  "tika-vin05t27:38_7": "sace ākaṅkhati,",
  "tika-vin05t27:38_8": "bhuñjitabbaṁ.",
  "tika-vin05t27:38_9": "No ce ākaṅkhati,",
  "tika-vin05t27:38_10": "appaharite vā chaḍḍetabbaṁ,",
  "tika-vin05t27:38_11": "appāṇake vā udake opilāpetabbaṁ,",
  "tika-vin05t27:38_12": "tena āsanaṁ uddharitabbaṁ,",
  "tika-vin05t27:38_13": "pādodakaṁ pādapīṭhaṁ pādakathalikaṁ paṭisāmetabbaṁ,",
  "tika-vin05t27:38_14": "avakkārapāti dhovitvā paṭisāmetabbā,",
  "tika-vin05t27:38_15": "pānīyaṁ paribhojanīyaṁ paṭisāmetabbaṁ,",
  "tika-vin05t27:38_16": "bhattaggaṁ sammajjitabbaṁ.",
  "tika-vin05t27:38_17": "Yo passati pānīyaghaṭaṁ vā paribhojanīyaghaṭaṁ vā vaccaghaṭaṁ vā rittaṁ tucchaṁ,",
  "tika-vin05t27:38_18": "tena upaṭṭhāpetabbaṁ.",
  "tika-vin05t27:38_19": "Sacassa hoti avisayhaṁ,",
  "tika-vin05t27:38_20": "hatthavikārena dutiyaṁ āmantetvā hatthavilaṅghakena upaṭṭhāpetabbaṁ,",
  "tika-vin05t27:38_21": "na ca tappaccayā vācā bhinditabbāti.",
  "tika-vin05t27:38_22": "Idaṁ piṇḍacārikavattaṁ.",
  "tika-vin05t27:39_0": "190.Āraññikavatte āraññikena bhikkhunā kālasseva uṭṭhāya pattaṁ thavikāya pakkhipitvā aṁse laggetvā cīvaraṁ",
  "tika-vin05t27:39_1": "khandhe karitvā upāhanā ārohitvā dārubhaṇḍaṁ mattikābhaṇḍaṁ paṭisāmetvā dvāravātapānaṁ thaketvā vasanaṭṭhānato",
  "tika-vin05t27:39_2": "nikkhamitabbaṁ.",
  "tika-vin05t27:39_3": "“Idāni gāmaṁ pavisissāmā”ti upāhanā omuñcitvā nīcaṁ katvā papphoṭetvā thavikāya pakkhipitvā aṁse laggetvā",
  "tika-vin05t27:39_4": "timaṇḍalaṁ paṭicchādentena parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā",
  "tika-vin05t27:39_5": "gaṇṭhikaṁ paṭimuñcitvā dhovitvā pattaṁ gahetvā sādhukaṁ ataramānena gāmo pavisitabbo.",
  "tika-vin05t27:39_6": "Suppaṭicchannena antaraghare gantabbantiādi sabbaṁ gamanavidhānaṁ idhāpi bhattaggavatte vuttanayeneva veditabbaṁ.",
  "tika-vin05t27:40_0": "Nivesanaṁ pavisantena sallakkhetabbaṁ “iminā pavisissāmi,",
  "tika-vin05t27:40_1": "iminā nikkhamissāmī”tiādi sabbaṁ bhikkhācāravidhānaṁ piṇḍacārikavatte vuttanayeneva veditabbaṁ.",
  "tika-vin05t27:40_2": "Āraññikena bhikkhunā pānīyaṁ paribhojanīyaṁ upaṭṭhāpetabbaṁ.",
  "tika-vin05t27:40_3": "Sace bhājanāni nappahonti,",
  "tika-vin05t27:40_4": "pānīyameva paribhojanīyampi katvā upaṭṭhāpetabbaṁ.",
  "tika-vin05t27:40_5": "Bhājanaṁ alabhantena veḷunāḷikāyapi upaṭṭhāpetabbaṁ.",
  "tika-vin05t27:40_6": "Tampi alabhantassa yathā samīpe udakaāvāṭo hoti,",
  "tika-vin05t27:40_7": "evaṁ kātabbaṁ.",
  "tika-vin05t27:40_8": "Aggi upaṭṭhāpetabbo,",
  "tika-vin05t27:40_9": "araṇisahitaṁ upaṭṭhāpetabbaṁ,",
  "tika-vin05t27:40_10": "araṇisahite sati aggiṁ akātumpi vaṭṭati.",
  "tika-vin05t27:40_11": "Yathā ca āraññikassa,",
  "tika-vin05t27:40_12": "evaṁ kantārappaṭipannassapi araṇisahitaṁ icchitabbaṁ.",
  "tika-vin05t27:40_13": "Gaṇavāsino pana tena vināpi vaṭṭati.",
  "tika-vin05t27:40_14": "Kattaradaṇḍo upaṭṭhāpetabbo,",
  "tika-vin05t27:40_15": "nakkhattapadāni uggahetabbāni sakalāni vā ekadesāni vā,",
  "tika-vin05t27:40_16": "disākusalena bhavitabbaṁ.",
  "tika-vin05t27:40_17": "Idaṁ āraññikavattaṁ.",
  "tika-vin05t27:41_0": "191.Senāsanavatte yasmiṁ vihāre viharati,",
  "tika-vin05t27:41_1": "sace so vihāro uklāpo hoti,",
  "tika-vin05t27:41_2": "sace ussahati,",
  "tika-vin05t27:41_3": "sodhetabbo.",
  "tika-vin05t27:41_4": "Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ,",
  "tika-vin05t27:41_5": "nisīdanapaccattharaṇaṁ nīharitvā ekamantaṁ nikkhipitabbaṁ,",
  "tika-vin05t27:41_6": "bhisibimbohanaṁ nīharitvā ekamantaṁ nikkhipitabbaṁ,",
  "tika-vin05t27:41_7": "mañco nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ nīharitvā ekamantaṁ nikkhipitabbo,",
  "tika-vin05t27:41_8": "pīṭhaṁ nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ nīharitvā ekamantaṁ nikkhipitabbaṁ,",
  "tika-vin05t27:41_9": "mañcapaṭipādakā nīharitvā ekamantaṁ nikkhipitabbā,",
  "tika-vin05t27:41_10": "kheḷamallako nīharitvā ekamantaṁ nikkhipitabbo,",
  "tika-vin05t27:41_11": "apassenaphalakaṁ nīharitvā ekamantaṁ nikkhipitabbaṁ,",
  "tika-vin05t27:41_12": "bhūmattharaṇaṁ yathāpaññattaṁ sallakkhetvā nīharitvā ekamantaṁ nikkhipitabbaṁ.",
  "tika-vin05t27:41_13": "Sace vihāre santānakaṁ hoti,",
  "tika-vin05t27:41_14": "ullokā paṭhamaṁ ohāretabbaṁ,",
  "tika-vin05t27:41_15": "ālokasandhikaṇṇabhāgā pamajjitabbā.",
  "tika-vin05t27:41_16": "Sace gerukaparikammakatā bhitti kaṇṇakitā hoti,",
  "tika-vin05t27:41_17": "coḷakaṁ temetvā pīḷetvā pamajjitabbā.",
  "tika-vin05t27:41_18": "Sace kāḷavaṇṇakatā bhūmi kaṇṇakitā hoti,",
  "tika-vin05t27:41_19": "coḷakaṁ temetvā pīḷetvā pamajjitabbā.",
  "tika-vin05t27:41_20": "Sace akatā hoti bhūmi,",
  "tika-vin05t27:41_21": "udakena paripphositvā paripphositvā sammajjitabbā “mā vihāro rajena uhaññī”ti,",
  "tika-vin05t27:41_22": "saṅkāraṁ vicinitvā ekamantaṁ chaḍḍetabbaṁ.",
  "tika-vin05t27:42_0": "Na bhikkhusāmantā senāsanaṁ papphoṭetabbaṁ,",
  "tika-vin05t27:42_1": "na vihārasāmantā senāsanaṁ papphoṭetabbaṁ,",
  "tika-vin05t27:42_2": "na pānīyasāmantā senāsanaṁ papphoṭetabbaṁ,",
  "tika-vin05t27:42_3": "na paribhojanīyasāmantā senāsanaṁ papphoṭetabbaṁ,",
  "tika-vin05t27:42_4": "na paṭivāte aṅgaṇe senāsanaṁ papphoṭetabbaṁ,",
  "tika-vin05t27:42_5": "adhovāte senāsanaṁ papphoṭetabbaṁ.",
  "tika-vin05t27:43_0": "Bhūmattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ,",
  "tika-vin05t27:43_1": "mañcapaṭipādakā ekamantaṁ otāpetvā pamajjitvā abhiharitvā yathāṭhāne ṭhapetabbā,",
  "tika-vin05t27:43_2": "mañco ekamantaṁ otāpetvā sodhetvā papphoṭetvā nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ",
  "tika-vin05t27:43_3": "atiharitvā yathāpaññattaṁ paññapetabbo,",
  "tika-vin05t27:43_4": "pīṭhaṁ ekamantaṁ otāpetvā sodhetvā papphoṭetvā nīcaṁ katvā sādhukaṁ apaṭighaṁsantena asaṅghaṭṭentena",
  "tika-vin05t27:43_5": "kavāṭapīṭhaṁ atiharitvā yathāpaññattaṁ paññapetabbaṁ,",
  "tika-vin05t27:43_6": "bhisibimbohanaṁ ekamantaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ,",
  "tika-vin05t27:43_7": "nisīdanapaccattharaṇaṁ otāpetvā papphoṭetvā atiharitvā yathāpaññattaṁ paññapetabbaṁ,",
  "tika-vin05t27:43_8": "kheḷamallako ekamantaṁ otāpetvā pamajjitvā atiharitvā yathāṭhāne ṭhapetabbo,",
  "tika-vin05t27:43_9": "apassenaphalakaṁ ekamantaṁ otāpetvā pamajjitvā yathāṭhāne ṭhapetabbaṁ.",
  "tika-vin05t27:43_10": "Pattacīvaraṁ nikkhipitabbaṁ,",
  "tika-vin05t27:43_11": "pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo,",
  "tika-vin05t27:43_12": "na ca anantarahitāya bhūmiyā patto nikkhipitabbo.",
  "tika-vin05t27:43_13": "Cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ,",
  "tika-vin05t27:43_14": "orato bhogaṁ katvā cīvaraṁ nikkhipitabbaṁ.",
  "tika-vin05t27:44_0": "Sace puratthimā sarajā vātā vāyanti,",
  "tika-vin05t27:44_1": "puratthimā vātapānā thaketabbā.",
  "tika-vin05t27:44_2": "Sace pacchimā, uttarā,",
  "tika-vin05t27:44_3": "dakkhiṇā sarajā vātā vāyanti,",
  "tika-vin05t27:44_4": "dakkhiṇā vātapānā thaketabbā.",
  "tika-vin05t27:44_5": "Sace sītakālo hoti,",
  "tika-vin05t27:44_6": "divā vātapānā vivaritabbā,",
  "tika-vin05t27:44_7": "rattiṁ thaketabbā.",
  "tika-vin05t27:44_8": "Sace uṇhakālo hoti,",
  "tika-vin05t27:44_9": "divā vātapānā thaketabbā,",
  "tika-vin05t27:44_10": "rattiṁ vivaritabbā.",
  "tika-vin05t27:45_0": "Sace uklāpaṁ hoti,",
  "tika-vin05t27:45_1": "pariveṇaṁ sammajjitabbaṁ,",
  "tika-vin05t27:45_2": "koṭṭhako sammajjitabbo,",
  "tika-vin05t27:45_3": "upaṭṭhānasālā sammajjitabbā,",
  "tika-vin05t27:45_4": "aggisālā sammajjitabbā,",
  "tika-vin05t27:45_5": "vaccakuṭi sammajjitabbā.",
  "tika-vin05t27:45_6": "Sace pānīyaṁ na hoti,",
  "tika-vin05t27:45_7": "pānīyaṁ upaṭṭhāpetabbaṁ.",
  "tika-vin05t27:45_8": "Sace paribhojanīyaṁ na hoti,",
  "tika-vin05t27:45_9": "paribhojanīyaṁ upaṭṭhāpetabbaṁ.",
  "tika-vin05t27:45_10": "Sace ācamanakumbhiyā udakaṁ na hoti,",
  "tika-vin05t27:45_11": "ācamanakumbhiyā udakaṁ āsiñcitabbaṁ.",
  "tika-vin05t27:46_0": "Sace vuḍḍhena saddhiṁ ekavihāre viharati,",
  "tika-vin05t27:46_1": "na vuḍḍhaṁ anāpucchā uddeso dātabbo,",
  "tika-vin05t27:46_2": "na paripucchā dātabbā,",
  "tika-vin05t27:46_3": "na sajjhāyo kātabbo,",
  "tika-vin05t27:46_4": "na dhammo bhāsitabbo,",
  "tika-vin05t27:46_5": "na padīpo kātabbo,",
  "tika-vin05t27:46_6": "na padīpo vijjhāpetabbo,",
  "tika-vin05t27:46_7": "na vātapānā vivaritabbā,",
  "tika-vin05t27:46_8": "na vātapānā thaketabbā.",
  "tika-vin05t27:46_9": "Dvāraṁ nāma yasmā mahāvaḷañjaṁ,",
  "tika-vin05t27:46_10": "tasmā tattha āpucchanakiccaṁ natthi,",
  "tika-vin05t27:46_11": "sesāni pana uddesadānādīni āpucchitvāva kātabbāni,",
  "tika-vin05t27:46_12": "devasikampi āpucchituṁ vaṭṭati.",
  "tika-vin05t27:46_13": "Athāpi “bhante,",
  "tika-vin05t27:46_14": "āpucchitameva hotū”ti vutte vuḍḍhataro “sādhū”ti sampaṭicchati,",
  "tika-vin05t27:46_15": "sayameva vā “tvaṁ yathāsukhaṁ viharāhī”ti vadati,",
  "tika-vin05t27:46_16": "evampi vaṭṭati.",
  "tika-vin05t27:46_17": "Sabhāgassa vissāsenapi vaṭṭatiyeva.",
  "tika-vin05t27:46_18": "Sace vuḍḍhena saddhiṁ ekacaṅkame caṅkamati,",
  "tika-vin05t27:46_19": "yena vuḍḍho,",
  "tika-vin05t27:46_20": "tena parivattetabbaṁ,",
  "tika-vin05t27:46_21": "na ca vuḍḍho saṅghāṭikaṇṇena ghaṭṭetabbo.",
  "tika-vin05t27:46_22": "Idaṁ senāsanavattaṁ.",
  "tika-vin05t27:47_0": "192.Jantāgharavatte yo paṭhamaṁ jantāgharaṁ gacchati,",
  "tika-vin05t27:47_1": "sace chārikā ussannā hoti,",
  "tika-vin05t27:47_2": "chārikā chaḍḍetabbā.",
  "tika-vin05t27:47_3": "Sace uklāpaṁ hoti,",
  "tika-vin05t27:47_4": "jantāgharaṁ sammajjitabbaṁ,",
  "tika-vin05t27:47_5": "paribhaṇḍaṁ sammajjitabbaṁ,",
  "tika-vin05t27:47_6": "pariveṇaṁ sammajjitabbaṁ,",
  "tika-vin05t27:47_7": "koṭṭhako sammajjitabbo,",
  "tika-vin05t27:47_8": "jantāgharasālā sammajjitabbā,",
  "tika-vin05t27:47_9": "cuṇṇaṁ sannetabbaṁ,",
  "tika-vin05t27:47_10": "mattikā temetabbā,",
  "tika-vin05t27:47_11": "udakadoṇiyā udakaṁ āsiñcitabbaṁ.",
  "tika-vin05t27:47_12": "Jantāgharaṁ pavisantena mattikāya mukhaṁ makkhetvā purato ca pacchato ca paṭicchādetvā jantāgharaṁ pavisitabbaṁ,",
  "tika-vin05t27:47_13": "na there bhikkhū anupakhajja nisīditabbaṁ,",
  "tika-vin05t27:47_14": "na navā bhikkhū āsanena paṭibāhitabbā.",
  "tika-vin05t27:47_15": "Sace ussahati,",
  "tika-vin05t27:47_16": "jantāghare therānaṁ bhikkhūnaṁ parikammaṁ kātabbaṁ.",
  "tika-vin05t27:47_17": "Jantāgharā nikkhamantena jantāgharapīṭhaṁ ādāya purato ca pacchato ca paṭicchādetvā jantāgharā nikkhamitabbaṁ.",
  "tika-vin05t27:47_18": "Sace ussahati,",
  "tika-vin05t27:47_19": "udakepi therānaṁ bhikkhūnaṁ parikammaṁ kātabbaṁ,",
  "tika-vin05t27:47_20": "na therānaṁ bhikkhūnaṁ purato nahāyitabbaṁ,",
  "tika-vin05t27:47_21": "na uparito nahāyitabbaṁ,",
  "tika-vin05t27:47_22": "nahātena uttarantena otarantānaṁ maggo dātabbo.",
  "tika-vin05t27:47_23": "Yo pacchā jantāgharā nikkhamati,",
  "tika-vin05t27:47_24": "sace jantāgharaṁ cikkhallaṁ hoti,",
  "tika-vin05t27:47_25": "dhovitabbaṁ,",
  "tika-vin05t27:47_26": "mattikādoṇiṁ dhovitvā jantāgharapīṭhaṁ paṭisāmetvā aggiṁ vijjhāpetvā dvāraṁ thaketvā pakkamitabbaṁ.",
  "tika-vin05t27:47_27": "Idaṁ jantāgharavattaṁ.",
  "tika-vin05t27:48_0": "193.Vaccakuṭivatte yo vaccakuṭiṁ gacchati,",
  "tika-vin05t27:48_1": "bahi ṭhitena ukkāsitabbaṁ,",
  "tika-vin05t27:48_2": "anto nisinnenapi ukkāsitabbaṁ,",
  "tika-vin05t27:48_3": "cīvaravaṁse vā cīvararajjuyā vā cīvaraṁ nikkhipitvā sādhukaṁ ataramānena vaccakuṭi pavisitabbā,",
  "tika-vin05t27:48_4": "nātisahasā pavisitabbā,",
  "tika-vin05t27:48_5": "na ubbhajitvā pavisitabbā,",
  "tika-vin05t27:48_6": "vaccapādukāya ṭhitena ubbhajitabbaṁ,",
  "tika-vin05t27:48_7": "na nitthunantena vacco kātabbo,",
  "tika-vin05t27:48_8": "na dantakaṭṭhaṁ khādantena vacco kātabbo,",
  "tika-vin05t27:48_9": "na bahiddhā vaccadoṇikāya vacco kātabbo,",
  "tika-vin05t27:48_10": "na bahiddhā passāvadoṇikāya passāvo kātabbo,",
  "tika-vin05t27:48_11": "na passāvadoṇikāya kheḷo kātabbo,",
  "tika-vin05t27:48_12": "phālitena vā kharena vā gaṇṭhikena vā kaṇṭakena vā susirena vā pūtinā vā kaṭṭhena na avalekhitabbaṁ,",
  "tika-vin05t27:48_13": "avalekhanakaṭṭhaṁ pana aggahetvā paviṭṭhassa āpatti natthi,",
  "tika-vin05t27:48_14": "na avalekhanakaṭṭhaṁ vaccakūpamhi pātetabbaṁ,",
  "tika-vin05t27:48_15": "vaccapādukāya ṭhitena paṭicchādetabbaṁ,",
  "tika-vin05t27:48_16": "nātisahasā nikkhamitabbaṁ,",
  "tika-vin05t27:48_17": "na ubbhajitvā nikkhamitabbaṁ,",
  "tika-vin05t27:48_18": "ācamanapādukāya ṭhitena ubbhajitabbaṁ,",
  "tika-vin05t27:48_19": "na capucapukārakaṁ ācametabbaṁ,",
  "tika-vin05t27:48_20": "na ācamanasarāvake udakaṁ sesetabbaṁ.",
  "tika-vin05t27:48_21": "Idañca sabbasādhāraṇaṭṭhānaṁ sandhāya vuttaṁ.",
  "tika-vin05t27:48_22": "Tatra hi aññe aññe āgacchanti,",
  "tika-vin05t27:48_23": "tasmā udakaṁ na sesetabbaṁ.",
  "tika-vin05t27:48_24": "Yaṁ pana saṅghikepi vihāre ekadese nibaddhagamanatthāya kataṁ ṭhānaṁ hoti puggalikaṭṭhānaṁ vā,",
  "tika-vin05t27:48_25": "tasmiṁ vaṭṭati.",
  "tika-vin05t27:48_26": "Virecanaṁ pivitvā punappunaṁ pavisantassapi vaṭṭatiyeva.",
  "tika-vin05t27:48_27": "Ācamanapādukāya ṭhitena paṭicchādetabbaṁ.",
  "tika-vin05t27:49_0": "Sace vaccakuṭi uhatā hoti bahi vaccamakkhitā,",
  "tika-vin05t27:49_1": "udakaṁ āharitvā dhovitabbā.",
  "tika-vin05t27:49_2": "Udakaṁ atthi,",
  "tika-vin05t27:49_3": "bhājanaṁ natthi,",
  "tika-vin05t27:49_4": "asantaṁ nāma hoti.",
  "tika-vin05t27:49_5": "Bhājanaṁ atthi,",
  "tika-vin05t27:49_6": "udakaṁ natthi,",
  "tika-vin05t27:49_7": "etampi asantaṁ.",
  "tika-vin05t27:49_8": "Ubhayasmiṁ asati asantameva,",
  "tika-vin05t27:49_9": "kaṭṭhena vā kenaci vā puñchitvā gantabbaṁ.",
  "tika-vin05t27:49_10": "Sace avalekhanapiṭako pūrito hoti,",
  "tika-vin05t27:49_11": "avalekhanakaṭṭhaṁ chaḍḍetabbaṁ.",
  "tika-vin05t27:49_12": "Sace kacavaraṁ atthi,",
  "tika-vin05t27:49_13": "vaccakuṭi sammajjitabbā,",
  "tika-vin05t27:49_14": "paribhaṇḍaṁ sammajjitabbaṁ,",
  "tika-vin05t27:49_15": "pariveṇaṁ sammajjitabbaṁ,",
  "tika-vin05t27:49_16": "koṭṭhako sammajjitabbo.",
  "tika-vin05t27:49_17": "Sace ācamanakumbhiyā udakaṁ na hoti,",
  "tika-vin05t27:49_18": "ācamanakumbhiyā udakaṁ āsiñcitabbaṁ.",
  "tika-vin05t27:50_0": "“Na,",
  "tika-vin05t27:50_1": "bhikkhave,",
  "tika-vin05t27:50_2": "vaccaṁ katvā sati udake nācametabbaṁ,",
  "tika-vin05t27:50_3": "yo nācameyya,",
  "tika-vin05t27:50_4": "āpatti dukkaṭassā”ti vacanato udake sati udakakiccaṁ akarontassa āpatti.",
  "tika-vin05t27:50_5": "Sace udakaṁ atthi,",
  "tika-vin05t27:50_6": "paṭicchannaṭṭhānaṁ pana natthi,",
  "tika-vin05t27:50_7": "bhājanena nīharitvā ācamitabbaṁ.",
  "tika-vin05t27:50_8": "Bhājane asati pattena nīharitabbaṁ,",
  "tika-vin05t27:50_9": "pattepi asati asantaṁ nāma hoti.",
  "tika-vin05t27:50_10": "“Idaṁ ativivaṭaṁ,",
  "tika-vin05t27:50_11": "purato aññaṁ udakaṁ bhavissatī”ti gatassa udakaṁ alabhantasseva bhikkhācāravelā hoti,",
  "tika-vin05t27:50_12": "kaṭṭhena vā kenaci vā puñchitvā gantabbaṁ,",
  "tika-vin05t27:50_13": "bhuñjitumpi anumoditumpi vaṭṭati. “Na,",
  "tika-vin05t27:50_14": "bhikkhave,",
  "tika-vin05t27:50_15": "vaccakuṭiyā yathāvuḍḍhaṁ vacco kātabbo,",
  "tika-vin05t27:50_16": "yo kareyya,",
  "tika-vin05t27:50_17": "āpatti dukkaṭassa.",
  "tika-vin05t27:50_18": "Anujānāmi,",
  "tika-vin05t27:50_19": "bhikkhave,",
  "tika-vin05t27:50_20": "āgatapaṭipāṭiyā vaccaṁ kātu”nti vacanato vaccakuṭiṁ pavisantena āgatapaṭipāṭiyā pavisitabbaṁ.",
  "tika-vin05t27:50_21": "Vaccakuṭiyaṁ passāvaṭṭhāne nahānatittheti tīsupi āgatapaṭipāṭiyeva pamāṇaṁ.",
  "tika-vin05t27:50_22": "Idaṁ vaccakuṭivattaṁ.",
  "tika-vin05t27:51_0": "Iti pāḷimuttakavinayavinicchayasaṅgahe",
  "tika-vin05t27:52_0": "Upajjhāyādivattavinicchayakathā samattā."
}