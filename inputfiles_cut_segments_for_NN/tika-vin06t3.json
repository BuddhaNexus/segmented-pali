{
  "tika-vin06t3:0_0": "Mahāvaggavaṇṇanā",
  "tika-vin06t3:1_0": "1. Mahākhandhakavaṇṇanā",
  "tika-vin06t3:2_0": "Bodhikathāvaṇṇanā",
  "tika-vin06t3:3_0": "Yaṁ khandhake līnapadādibheda-pakāsanaṁ dāni supattakālaṁ;",
  "tika-vin06t3:4_0": "Tasmā apubbaṁ vinayatthameva, vakkhāmi saṅkhepagahaṇatthaṁ.",
  "tika-vin06t3:5_0": "Tattha kenaṭṭhenāyaṁ khandhakoti?",
  "tika-vin06t3:5_1": "Khandhānaṁ samūhattā vibhaṅgo viya.",
  "tika-vin06t3:5_2": "Te pana kathanti?",
  "tika-vin06t3:5_3": "Khandhānaṁ pakāsanato dīpanato.",
  "tika-vin06t3:5_4": "Khandhāti cettha pabbajjādivinayakammasaṅkhātā,",
  "tika-vin06t3:5_5": "cārittavārittasikkhāpadasaṅkhātā ca paññattiyo adhippetā.",
  "tika-vin06t3:5_6": "Pabbajjādīni hi bhagavatā paññattattā ‘‘paññattiyo’’ti vuccanti.",
  "tika-vin06t3:5_7": "Paññattiyañca khandha-saddo dissati ‘‘dārukkhandho aggikkhandho udakakkhandho’’tiādīsu viya.",
  "tika-vin06t3:5_8": "Tesaṁ paññattisaṅkhātānaṁ khandhānaṁ pakāsanato vaṇṇanato pabbajjakkhandhakādayo vīsati ‘‘khandhakā’’ti vuttā,",
  "tika-vin06t3:5_9": "avasāne dve taṁsadisattā velāya sadisattā sīlassa velāti vacanaṁ viya.",
  "tika-vin06t3:5_10": "Apica bhāgarāsatthatāpettha yujjate tesaṁ paññattīnaṁ bhāgato ca rāsito ca vibhattattā.",
  "tika-vin06t3:5_11": "Kiṁ panetesaṁ khandhakānaṁ anupubbakāraṇanti?",
  "tika-vin06t3:5_12": "Nāyaṁ pucchā sambhavati,",
  "tika-vin06t3:5_13": "aññathā vuttesupi tappasaṅgānatikkamanato.",
  "tika-vin06t3:5_14": "Atha vā pabbajjupasampadāpubbaṅgamattā sāsanappavesanassa tadatthasaṅgahako mahākhandhako paṭhamaṁ vutto.",
  "tika-vin06t3:5_15": "Kenāti ce?",
  "tika-vin06t3:5_16": "Dhammasaṅgāhakattherehi.",
  "tika-vin06t3:5_17": "Bhagavatā pana tattha tattha uppannavatthuṁ paṭicca tathā tathā vuttāni,",
  "tika-vin06t3:5_18": "na iminā anukkamena.",
  "tika-vin06t3:5_19": "Therā pana taṁ taṁ payojanaṁ paṭicca samānajātike ekajjhaṁ katvā anukkamena sajjhāyiṁsu.",
  "tika-vin06t3:5_20": "Sesānaṁ payojanaṁ tattha tattheva āvi bhavissati.",
  "tika-vin06t3:6_0": "Khandhakovidāti paññattibhāgarāsaṭṭhena nesaṁ khandhatthakovidā,",
  "tika-vin06t3:6_1": "niruttipaṭisambhidāpārappattāti attho.",
  "tika-vin06t3:6_2": "Tesaṁ anuttānatthānaṁ padānaṁ saṁvaṇṇanā.",
  "tika-vin06t3:6_3": "Kasmā panevaṁ visesitanti?",
  "tika-vin06t3:6_4": "Tato sesabhāgā yuttā.",
  "tika-vin06t3:6_5": "Mātikāṭṭhuppattiggahaṇampettha padabhājaniyaggahaṇeneva veditabbaṁ.",
  "tika-vin06t3:6_6": "Yehi atthā yesaṁ padavisesānaṁ aṭṭhakathāyaṁ pakāsitā,",
  "tika-vin06t3:6_7": "tesaṁ te padavisese puna idha vadeyyāma,",
  "tika-vin06t3:6_8": "vaṇṇanāya pariyosānaṁ kadā bhave te te attheti vuttaṁ,",
  "tika-vin06t3:6_9": "taṁ tassa niddesena yujjati.",
  "tika-vin06t3:6_10": "Uttānā ceva yā pāḷi,",
  "tika-vin06t3:6_11": "tassā saṁvaṇṇanāya kinti vattabbaṁ?",
  "tika-vin06t3:6_12": "Na hi atthā uttānāti sambhavati.",
  "tika-vin06t3:6_13": "Adhippāyānusandhīhītiādivacanehipi taṁ vacanaṁ sambhavatīti ce? Na,",
  "tika-vin06t3:6_14": "atthaggahaṇena cettha padavisesānaṁ gahitattā.",
  "tika-vin06t3:6_15": "Te hi atthato anapetatthena,",
  "tika-vin06t3:6_16": "abhidhānatthena vā atthopacārena vā atthāti veditabbā.",
  "tika-vin06t3:6_17": "Saṁvaṇṇanānayoti saṁvaṇṇanā nāma avuttesu uhāpohakkamanidassanato ‘‘nayo’’ti vutto.",
  "tika-vin06t3:7_0": "1.Uruvelāti yathāvuttavālikarāsivasena laddhanāmako gāmo,",
  "tika-vin06t3:7_1": "tasmā samīpatthe etaṁ bhummaṁ.",
  "tika-vin06t3:7_2": "Tathābhāvadassanatthaṁ ‘‘najjā nerañjarāya tīre’’tiādi vuttaṁ.",
  "tika-vin06t3:7_3": "Aññathā tasmiṁ vālikarāsimhi viharatīti āpajjati,",
  "tika-vin06t3:7_4": "‘‘uruvelaṁ piṇḍāya pāvisīti yena uruvelasenānigamo’’tiādivacanavirodho ca.",
  "tika-vin06t3:7_5": "Aṭṭhakathāyaṁ pana mūlakāraṇameva dassitaṁ.",
  "tika-vin06t3:7_6": "Tattha taṁ sandhāya vuttaṁ…pe…",
  "tika-vin06t3:7_7": "daṭṭhabboti nigamanavacanaṁ.",
  "tika-vin06t3:7_8": "Taṁ kimatthanti ce?",
  "tika-vin06t3:7_9": "Gāmaṁ sandhāya yathāvuttapadatthasambhavadassanatthaṁ.",
  "tika-vin06t3:7_10": "‘‘So pana gāmo tadupacārena evaṁ nāmaṁ labhatī’’ti vacanaṁ pana avuttasiddhanti katvā na vuttanti veditabbaṁ,",
  "tika-vin06t3:7_11": "atha vā yassa ‘‘uruvelā’’ti yathāvuttavālikarāsissa,",
  "tika-vin06t3:7_12": "tassa samīpagāmassapi nāmaṁ.",
  "tika-vin06t3:7_13": "Tattha āyasmā upālitthero na idha gāmaṁ sandhāya ‘‘uruvelāyaṁ viharatī’’ti āha gocaragāmapayojanābhāvato.",
  "tika-vin06t3:7_14": "Na hi bhagavā taṁ gāmaṁ gocaraṁ katvā tadā tattha vihāsi,",
  "tika-vin06t3:7_15": "tasmā ettha vālikarāsissa samīpe bodhirukkhamūle vihāraṁ sandhāya so evamāhāti dassetukāmo aṭṭhakathācariyo evamāhāti veditabbaṁ,",
  "tika-vin06t3:7_16": "tasmā bhagavato gāmato dūratare araññe abhisambodhidīpanena dutiyuppattiṭṭhānaniyamaṁ tīhi padehi akāsi theroti veditabbaṁ,",
  "tika-vin06t3:7_17": "aññathā padattayavacanapayojanābhāvato.",
  "tika-vin06t3:7_18": "Tattha nadantā gacchatīti nadī.",
  "tika-vin06t3:7_19": "Nelañjalāyāti vattabbe la-kārassa ra-kāraṁ katvā ‘‘nerañjarāyā’’ti vuttaṁ,",
  "tika-vin06t3:7_20": "kaddamasevālavirahitattā niddosajalāyāti attho,",
  "tika-vin06t3:7_21": "nīlajalāyāti tassā nāmameva vā etaṁ.",
  "tika-vin06t3:8_0": "Bodhirukkhamūleti ettha ca bodhi vuccati abhisambodho.",
  "tika-vin06t3:8_1": "So ca atthato bhagavato catutthamaggañāṇaṁ hoti ‘‘vimokkhantikametaṁ nāma’’nti (paṭi. ma.",
  "tika-vin06t3:8_2": "1.162) paṭisambhidāvacanato.",
  "tika-vin06t3:8_3": "Kiñcāpi taṁ nāmakaraṇabhūtaṁ catutthaphalañāṇampi vattuṁ sambhavati,",
  "tika-vin06t3:8_4": "kattabbakiccānaṁ pana karaṇato taṁ catutthamaggañāṇameva ettha bodhīti veditabbaṁ.",
  "tika-vin06t3:8_5": "Teneva pāḷiyaṁ ‘‘tatiyavijjāya āsavānaṁ khayañāṇāyā’’ti tadeva dassitaṁ.",
  "tika-vin06t3:8_6": "Aṭṭhakathāyaṁ pana ‘‘bojjhaṅgā’’ti,",
  "tika-vin06t3:8_7": "‘‘bodhipakkhiyā dhammā’’ti ca.",
  "tika-vin06t3:8_8": "Tattha yasmā catūsu maggesu ñāṇaṁ ‘‘bodhī’’ti vuccati,",
  "tika-vin06t3:8_9": "tasmā sāmaññato vattukāmatādhippāyavasena ‘‘bodhi vuccati catūsu maggesu ñāṇa’’nti (cūḷani.",
  "tika-vin06t3:8_10": "khaggavisāṇasuttaniddesa 121) vuttaṁ idhādhippetañāṇassapi tadantogadhattā.",
  "tika-vin06t3:8_11": "Atha vā pāḷiyaṁ bhagavato ādimaggattayavacanassa vuttaṭṭhānābhāvā catutthamaggañāṇameva bhagavato uppannaṁ,",
  "tika-vin06t3:8_12": "na bhagavā sotāpannādibhāvaṁ patvā buddho jātoti samayantarappasaṅganivāraṇatthaṁ ‘‘catūsū’’ti vuttaṁ",
  "tika-vin06t3:8_13": "ādittayassa catutthaupanissayasambhavena bodhipariyāyasiddhito.",
  "tika-vin06t3:8_14": "‘‘Puggalopi senāsanampi upanissayapaccayena paccayo’’ti (paṭṭhā.",
  "tika-vin06t3:8_15": "1.1.9 paccayaniddesa) vacanato phalahetuko phalajanako rukkho phalarukkhoti viya bodhiheturukkho bodhirukkhoti veditabbo.",
  "tika-vin06t3:8_16": "Ettha ‘‘yasmā kevalaṁ bodhīti rukkhassapi nāmaṁ,",
  "tika-vin06t3:8_17": "tasmā bodhī’’ti parato vuttaṁ.",
  "tika-vin06t3:8_18": "Nigrodhādirukkhato assa visesanavacanaṁ pana tadaññabodhimūlappasaṅganivāraṇatthaṁ.",
  "tika-vin06t3:8_19": "Maggañāṇañhi kusalamūlattā bodhi ca taṁ mūlañcāti saṅkhyaṁ labheyya.",
  "tika-vin06t3:8_20": "Paṭhamābhisambuddho nisīdatīti sambandho.",
  "tika-vin06t3:8_21": "Tena abhisambuddhadivasena saddhiṁ aṭṭhāhaṁ ekapallaṅkena nisinnabhāvaṁ dasseti.",
  "tika-vin06t3:8_22": "Ettha eka-saddo tassa nisajjāsaṅkhātassa pabbajjānuyogānurūpassa pallaṅkassa aññena iriyāpathena anantariyabhāvaṁ athassa akopitabhāvaṁ dasseti.",
  "tika-vin06t3:8_23": "Vimuttisukhanti ettha vimuttiyaṁ vā sukhanti na sambhavati.",
  "tika-vin06t3:8_24": "Pañcamajjhānikattā bhagavato phalasamāpattisaṅkhātā vimutti eva anujaṅghanaṭṭhena nibbānasukhanti vimuttisukhaṁ,",
  "tika-vin06t3:8_25": "taṁ samāpajjanena paṭisaṁvedī anubhavanto nisīdi.",
  "tika-vin06t3:8_26": "Veneyyakālānatikkamanato taṁ apekkhamāno nisīdi,",
  "tika-vin06t3:8_27": "na vimuttisukhasaṅgena.",
  "tika-vin06t3:9_0": "Atha khoti adhikārantarārambhe nipātadvayaṁ.",
  "tika-vin06t3:9_1": "Tena vimuttisukhaṁ paṭisaṁvedayamāno na paṭiccasamuppādaṁ manasākāsi,",
  "tika-vin06t3:9_2": "kintu tato vuṭṭhāyāti dasseti .",
  "tika-vin06t3:9_3": "Paṭivedhavaseneva sumanasikatassa paṭiccasamuppādassa punappunaṁ manasikaraṇaṁ gambhīrattā assādajananato,",
  "tika-vin06t3:9_4": "na apubbanayadassanādhippāyato.",
  "tika-vin06t3:9_5": "Paccakkhabhūtasabbadhammattā bhagavato asammohato,",
  "tika-vin06t3:9_6": "paṭividdhassa visayato vā manasikaraṇaṁ pana vijitadesapaccavekkhaṇaṁ viya rañño apubbaṁ pītiṁ janeti.",
  "tika-vin06t3:9_7": "Vuttañhi ‘‘amānusī ratī hoti,",
  "tika-vin06t3:9_8": "sammā dhammaṁ vipassato’’ti (dha. pa. 373).",
  "tika-vin06t3:9_9": "Rattiyā paṭhamaṁ yāmanti accantasaṁyogavasena upayogavacanaṁ,",
  "tika-vin06t3:9_10": "tena tassa vikappanānattataṁ dasseti.",
  "tika-vin06t3:9_11": "Kiñcāpi ‘‘anulomapaṭilomaṁ manasākāsī’’ti ekatova vuttaṁ,",
  "tika-vin06t3:9_12": "tathāpi iminā anukkamenāti dassanatthaṁ ‘‘avijjāpaccayā’’tiādi.",
  "tika-vin06t3:9_13": "Tattha ca kiñcāpi pavattimattapaccavekkhaṇā adhippetā kathaṁ paññāyatīti?",
  "tika-vin06t3:9_14": "Paṭhamabhāvāya,",
  "tika-vin06t3:9_15": "paṭilomamanasikaraṇaṁ pana anulome paccayānaṁ,",
  "tika-vin06t3:9_16": "paccayuppannānañca tathābhāvasādhanatthaṁ.",
  "tika-vin06t3:9_17": "Yasmā avijjāya eva nirodhā saṅkhāranirodho,",
  "tika-vin06t3:9_18": "na aññathā,",
  "tika-vin06t3:9_19": "tasmā saṅkhārānaṁ avijjā paccayo,",
  "tika-vin06t3:9_20": "tassā ca saṅkhārā phalanti dīpanato.",
  "tika-vin06t3:9_21": "Tathā nibbānapaccavekkhaṇāya anulomamanasikaraṇaṁ kāraṇanirodhā phalanirodhasādhanatthaṁ.",
  "tika-vin06t3:9_22": "Ettha ca anubhāvato nibbānaṁ dassitaṁ.",
  "tika-vin06t3:9_23": "Na hi taṁ avijjādinirodhamattanti.",
  "tika-vin06t3:9_24": "Tattha ‘‘yato khayaṁ paccayānaṁ avedī’’ti vacanena anulomo nādhippetoti siddhaṁ.",
  "tika-vin06t3:9_25": "Maggapaccavekkhaṇāya vattabbaṁ natthi,",
  "tika-vin06t3:9_26": "ubhayatthapi kiccato,",
  "tika-vin06t3:9_27": "ārammaṇato ca tassa maggassa visayato ca tattha maggo dassito.",
  "tika-vin06t3:10_0": "Tatthāha –",
  "tika-vin06t3:10_1": "‘‘paṭiccasamuppādaṁ paṭilomaṁ manasākāsī’’ti na yujjati,",
  "tika-vin06t3:10_2": "na hi paṭilomāpadesena niddiṭṭhaṁ nibbānaṁ paṭiccasamuppādo bhavitumarahatīti? Vuccate – na,",
  "tika-vin06t3:10_3": "tadatthajānanato.",
  "tika-vin06t3:10_4": "Anulomapaṭilomanti hi bhāvanapuṁsakaṁ.",
  "tika-vin06t3:10_5": "Anulomato,",
  "tika-vin06t3:10_6": "paṭilomato ca taṁ paṭiccasamuppādaṁ manasākāsīti hi tattha attho.",
  "tika-vin06t3:10_7": "Aññathā nirodhassa paṭilomappasaṅgāpattiyevāpajjati.",
  "tika-vin06t3:10_8": "Paṭilome ca panetasmiṁ anukkamaniyamo anulome anukkamaniyamato siddhoti veditabbaṁ.",
  "tika-vin06t3:10_9": "Evaṁ sati paṭiccasamuppādassa paṭilomo nāma apaṭiccasamuppādoti siddhaṁ hoti.",
  "tika-vin06t3:10_10": "Tena vuttaṁ aṭṭhakathāyaṁ ‘‘nirodho hotīti anuppādo hotī’’tiādi.",
  "tika-vin06t3:10_11": "Evaṁ sante pubbāparavirodho hoti. Kathaṁ?",
  "tika-vin06t3:10_12": "Paṭiccāti hi iminā phalassa paccayapariggahena,",
  "tika-vin06t3:10_13": "paccayānañca paccayāyattupagamanena tassa uppādābhimukhabhāvadīpanato asamuppādo na sambhavati,",
  "tika-vin06t3:10_14": "tasmā apaṭiccasamuppādoti evaṁ ubhayapaṭikkhepena panassa paṭilomatā veditabbāti eke.",
  "tika-vin06t3:10_15": "Taṁ ayuttaṁ tassa anulomabhāvaniyamanato,",
  "tika-vin06t3:10_16": "atthātisayābhāvato,",
  "tika-vin06t3:10_17": "tasmā appaṭiccasamuppādo tassa paṭilomoti veditabbaṁ.",
  "tika-vin06t3:10_18": "Teneva bhagavatā pāḷiyaṁ paccayapaccayuppannanirodho vutto.",
  "tika-vin06t3:10_19": "Tattha hi ‘‘avijjāya tveva asesavirāganirodhā’’ti evaṁ paccayassa samucchinnapaccayabhāvavasena paccayanirodhaṁ,",
  "tika-vin06t3:10_20": "phalassa paccayapaṭiggahābhāvavasena paccayuppannanirodhañca dīpeti.",
  "tika-vin06t3:10_21": "Duvidho pāḷiyaṁ nirodho atthato anuppādo nāma hotīti katvā aṭṭhakathāyaṁ ‘‘nirodho hotīti anuppādo hotī’’ti vuttaṁ.",
  "tika-vin06t3:10_22": "Evaṁ sante nibbānaṁ paccayapaccayuppannānaṁ nirodhamattanti āpajjatīti ce? Na,",
  "tika-vin06t3:10_23": "tassānubhāvadīpanādhippāyato.",
  "tika-vin06t3:10_24": "Viditavelāyanti manasikatavelāyanti attho,",
  "tika-vin06t3:10_25": "aññathā tato pubbe aviditappasaṅgato.",
  "tika-vin06t3:11_0": "Jhāyatoti ettha kāmaṁ lakkhaṇūpanijjhānena jhāyato bodhipakkhiyadhammā pātubhavanti,",
  "tika-vin06t3:11_1": "catuariyasaccadhammā vā pakāsanti,",
  "tika-vin06t3:11_2": "tathāpi pubbabhāge samathādiyānikavibhāgadassanatthaṁ ārammaṇūpanijjhānaggahaṇaṁ.",
  "tika-vin06t3:11_3": "Catusaccadhammaggahaṇaṁ kāmaṁ anulomapaṭiccasamuppādadassanādhikārena virujjhati,",
  "tika-vin06t3:11_4": "tathāpi ‘‘yo dukkhaṁ parijānāti,",
  "tika-vin06t3:11_5": "so samudayaṁ pajahatī’’ti laddhivasena katanti veditabbaṁ.",
  "tika-vin06t3:12_0": "2.‘‘Paccayakkhayassā’’ti kiccapariyāyavasena vuttaṁ.",
  "tika-vin06t3:12_1": "Tena paccayanibbānaṁ,",
  "tika-vin06t3:12_2": "tadupanissayanibbānañcāti duvidhaṁ nibbānaṁ dassitaṁ hotīti.",
  "tika-vin06t3:12_3": "Kāmañca taṁ na kevalaṁ paccayakkhayamattaṁ karoti,",
  "tika-vin06t3:12_4": "atha kho paccayuppannakkhayampi karoti.",
  "tika-vin06t3:12_5": "Yato ubhinnampi nirodho dassito,",
  "tika-vin06t3:12_6": "tathāpi hetunirodhā phalanirodhoti katvā ‘‘paccayakkhayassā’’ti vuttaṁ.",
  "tika-vin06t3:12_7": "Vuttappakārā dhammāti ettha catusaccaggahaṇaṁ paṭhamagāthāyaṁ vuttanayavipallāsena katanti veditabbaṁ.",
  "tika-vin06t3:13_0": "3.Samudayanirodhasaṅkhāto atthoti ettha samudayo kiccavasena,",
  "tika-vin06t3:13_1": "nirodho ārammaṇakiriyāya.",
  "tika-vin06t3:13_2": "Etena dvippakārā nirodhā dassitā honti tassa anubhāvassa vasenāti attho.",
  "tika-vin06t3:13_3": "Yasmā pallaṅkābhujitaṭṭhānañca ‘‘pallaṅko’’ti vuccati,",
  "tika-vin06t3:13_4": "tasmā phalādhigamaṭṭhānaṁ ‘‘pallaṅka’’nti vuttaṁ.",
  "tika-vin06t3:14_0": "Ajapālakathāvaṇṇanā",
  "tika-vin06t3:15_0": "4.Sammodīti hitakāmatāya bhagavā tena brāhmaṇena saddhiṁ sammodi.",
  "tika-vin06t3:15_1": "Vedehi antanti ettha nibbānaṁ anto nāma.",
  "tika-vin06t3:15_2": "Vedānaṁ vā antaṁ gatattāti ettha arahattaṁ.",
  "tika-vin06t3:15_3": "Tattha paṭhamena vedantagū yasmā,",
  "tika-vin06t3:15_4": "tasmā eva vusitabrahmacariyo.",
  "tika-vin06t3:15_5": "Dutiyena vedantagū yasmā,",
  "tika-vin06t3:15_6": "tasmā vusitabrahmacariyoti evaṁ yojanā kātabbā.",
  "tika-vin06t3:15_7": "Kiñcāpi brāhmaṇassa catusaccayuttaṁ atthato vuttaṁ,",
  "tika-vin06t3:15_8": "udānagāthāyaṁ vuttapaṭivedhābhāvaṁ sandhāya ‘‘dhammacakkappavattana’’nti vuccatīti parihāro.",
  "tika-vin06t3:16_0": "Ajapālakathāvaṇṇanā niṭṭhitā.",
  "tika-vin06t3:17_0": "Mucalindakathāvaṇṇanā",
  "tika-vin06t3:18_0": "5.",
  "tika-vin06t3:18_1": "Mucalindavatthumhi etamatthanti idāni vattabbamatthaṁ sandhāya vuttaṁ.",
  "tika-vin06t3:18_2": "Taṁ vivekanti upadhivivekaṁ .",
  "tika-vin06t3:18_3": "‘‘Abyāpajjaṁ sukhaṁ loke’’ti iminā paṭhamamaggaṁ dasseti tena sattesu māraṇavasena uppajjanakabyāpādappahānasiddhito.",
  "tika-vin06t3:18_4": "‘‘Pāṇabhūtesu saṁyamo’’ti iminā dutiyamaggaṁ dasseti.",
  "tika-vin06t3:18_5": "Maggī hi puggalo avasiṭṭhabyāpādatanuttavasena pāṇabhūtesu saṁyato hoti vihiṁsādhippāyābhāvato.",
  "tika-vin06t3:18_6": "Evaṁ cattāro hi maggā anukkamenāpi gahitā honti.",
  "tika-vin06t3:19_0": "Mucalindakathāvaṇṇanā niṭṭhitā.",
  "tika-vin06t3:20_0": "Rājāyatanakathāvaṇṇanā",
  "tika-vin06t3:21_0": "6.Rājāyatanaṁ pātali.",
  "tika-vin06t3:21_1": "‘‘Catuddisā āgantvā’’ti pāṭhaseso.",
  "tika-vin06t3:21_2": "Mukhavaṭṭiyaṁ kirassa dinnānaṁ catunnampi lekhāparicchedo atthi,",
  "tika-vin06t3:21_3": "te vāṇijā devatāya gāravadassanena bhagavato rūpakāyadassanena pasannattā saraṇaṁ aggahesuṁ.",
  "tika-vin06t3:21_4": "Devatāya ‘‘bhagavā rājāyatanamūle paṭhamābhisambuddho’’ti vacanaṁ sutvā sāvakasaṅghābhāvaṁ,",
  "tika-vin06t3:21_5": "abhisambuddhadhammasabbhāvañca jāniṁsūti veditabbaṁ.",
  "tika-vin06t3:21_6": "Jānantīti buddhāti sambandho.",
  "tika-vin06t3:22_0": "Rājāyatanakathāvaṇṇanā niṭṭhitā.",
  "tika-vin06t3:23_0": "Brahmayācanakathāvaṇṇanā",
  "tika-vin06t3:24_0": "7.Adhigatokho myāyantiādimhi dhammoti catusaccadhammo,",
  "tika-vin06t3:24_1": "gambhīrattā duddaso.",
  "tika-vin06t3:24_2": "Duddasattā duranubodho.",
  "tika-vin06t3:24_3": "Santoti nibbuto.",
  "tika-vin06t3:24_4": "Paṇītoti atappako.",
  "tika-vin06t3:24_5": "Idaṁ dvayaṁ lokuttarameva sandhāya vuttaṁ.",
  "tika-vin06t3:24_6": "Atakkāvacaroti takkena ākāraparivitakkena ogāhitabbo na hoti,",
  "tika-vin06t3:24_7": "ñāṇeneva avacaritabboti attho.",
  "tika-vin06t3:24_8": "Paṇḍitavedanīyoti sammāpaṭipadaṁ paṭipannehi paṇḍitehi vedanīyo.",
  "tika-vin06t3:24_9": "Sabbasaṅkhārasamathotiādi sabbaṁ nibbānameva.",
  "tika-vin06t3:24_10": "Tañhi phalūpacārena ekampi samānaṁ tathā tathā vuccati.",
  "tika-vin06t3:24_11": "Rāmāti pajā.",
  "tika-vin06t3:24_12": "Anu anu acchariyā anacchariyā.",
  "tika-vin06t3:24_13": "Tesaṁ bhagavato pubbabhāgapaṭipadaṁ sutapubbānaṁ,",
  "tika-vin06t3:24_14": "dhammassa vā gambhīrabhāvaṁ adhigatapubbānaṁ.",
  "tika-vin06t3:24_15": "Kiñcāpi bhagavato cattāropi maggā sukhappaṭipadā,",
  "tika-vin06t3:24_16": "tathāpi bodhisattapaṭipadaṁ sandhāya ‘‘kicchena me’’ti vuttaṁ.",
  "tika-vin06t3:24_17": "‘‘Pakāsitaṁ pakāsitu’’nti ubhayathāpi pāṭho.",
  "tika-vin06t3:24_18": "Paretehi yuttehi.",
  "tika-vin06t3:24_19": "Rāgarattāti kāmarāgadiṭṭhirāgehi rattā.",
  "tika-vin06t3:24_20": "Attaniccādigāhakā na dakkhanti na passissanti.",
  "tika-vin06t3:25_0": "8.",
  "tika-vin06t3:25_1": "Sahaṁpati kira ‘‘nassati vata bho loko’’ti imaṁ saddaṁ tathā nicchāreti,",
  "tika-vin06t3:25_2": "yathā dasasahassilokadhātubrahmāno sutvā sannipatiṁsu.",
  "tika-vin06t3:25_3": "Paññāmaye akkhimhi santānānusayitavasena appaṁ parittaṁ rāgādirajaṁ etesaṁ,",
  "tika-vin06t3:25_4": "evaṁsabhāvāti apparajakkhajātikā.",
  "tika-vin06t3:25_5": "Assavanatāti assavanatāya.",
  "tika-vin06t3:26_0": "Samalehi satthārehi.",
  "tika-vin06t3:26_1": "Apāpuretanti vivara etaṁ.",
  "tika-vin06t3:26_2": "Amatassa dvāranti ariyamaggaṁ,",
  "tika-vin06t3:26_3": "catusaccadhammaṁ vā.",
  "tika-vin06t3:26_4": "Vijjattayacatumaggañāṇehi punappunaṁ buddhaṁ paṭividdhaṁ.",
  "tika-vin06t3:26_5": "Seleti silāmaye.",
  "tika-vin06t3:26_6": "Vigatarajattā sukhadassanayogge ito ca etto ca āgantvā yathā ṭhito cakkhumā puriso samantato janataṁ passeyya.",
  "tika-vin06t3:26_7": "Tvampi sumedha sundarapañña sabbaññutaññāṇādhigamāya samantacakkhu.",
  "tika-vin06t3:26_8": "Sabbakilesasaṅgāmānaṁ vijitattā vijitasaṅgāma.",
  "tika-vin06t3:26_9": "Jātikantārādinittharaṇatthaṁ veneyyajanasatthavāhanasamatthatāya satthavāha.",
  "tika-vin06t3:26_10": "Kāmacchandaiṇassa abhāvato aṇaṇa.",
  "tika-vin06t3:27_0": "9.Buddhacakkhunā indriyaparopariyattañāṇena ca āsayānusayañāṇena ca.",
  "tika-vin06t3:27_1": "Imesañhi dvinnaṁ ñāṇānaṁ ‘‘buddhacakkhū’’ti nāmaṁ.",
  "tika-vin06t3:27_2": "Uppaliniyanti uppalavane.",
  "tika-vin06t3:27_3": "Evaṁ sesesupi .",
  "tika-vin06t3:27_4": "Anto nimuggaposīnīti yāni anto nimuggāneva posiyanti,",
  "tika-vin06t3:27_5": "tattha yāni udakaṁ accuggamma ṭhitāni,",
  "tika-vin06t3:27_6": "tāni sūriyaraṁsisamphassaṁ āgamayamānāni ṭhitāni ajja pupphanakāni.",
  "tika-vin06t3:27_7": "Yāni samodakaṁ ṭhitāni,",
  "tika-vin06t3:27_8": "tāni sve pupphanakāni.",
  "tika-vin06t3:27_9": "Yāni udakānuggatāni,",
  "tika-vin06t3:27_10": "tāni tatiyadivase pupphanakāni.",
  "tika-vin06t3:27_11": "Udakā pana anuggatāni aññānipi sarogauppalādīni nāma honti.",
  "tika-vin06t3:27_12": "Yāni neva pupphissanti macchakacchapabhakkhāneva bhavissanti,",
  "tika-vin06t3:27_13": "tāni pāḷināruḷhāni,",
  "tika-vin06t3:27_14": "āharitvā pana dīpetabbāni.",
  "tika-vin06t3:27_15": "Etehi ugghaṭitaññū vipañcitaññū neyyo padaparamoti cattāro puggalā yojetabbā.",
  "tika-vin06t3:27_16": "Paccabhāsīti pati abhāsi.",
  "tika-vin06t3:28_0": "Apārutāti vivaṭā.",
  "tika-vin06t3:28_1": "Pacchimassa padadvayassa ayamattho.",
  "tika-vin06t3:28_2": "Ahañhi attano paguṇaṁ suppavattampi imaṁ paṇītaṁ uttamaṁ dhammaṁ kāyavācākilamathasaññī hutvā nābhāsi.",
  "tika-vin06t3:29_0": "Brahmayācanakathāvaṇṇanā niṭṭhitā.",
  "tika-vin06t3:30_0": "Pañcavaggiyakathāvaṇṇanā",
  "tika-vin06t3:31_0": "10.",
  "tika-vin06t3:31_1": "Idāni pana sabbo jano saddhābhājanaṁ upanetu,",
  "tika-vin06t3:31_2": "pūressāmi nesaṁ saṅkappanti.",
  "tika-vin06t3:31_3": "Apparajakkhajātikoti samāpattiyā vikkhambhitakilesattā nikkilesajātiko.",
  "tika-vin06t3:31_4": "Ājānissatīti ce na niṭṭhānamakaṁsu dhammasaṅgāhakā te vinayakkamaññā,",
  "tika-vin06t3:31_5": "ahaṁ deseyyaṁ paṭivijjhissatīti adhippāyo,",
  "tika-vin06t3:31_6": "‘‘muddhāpi tassa vipateyyā’’ti (a. ni. 8.11; pārā.",
  "tika-vin06t3:31_7": "2) ettha viya abhūtaparikappo kireso.",
  "tika-vin06t3:31_8": "Loke tassa adhimuttabhāvadīpanatthañhi idaṁ vacanaṁ attano tadupadesena aviditabhāvadīpanatthaṁ.",
  "tika-vin06t3:31_9": "Tassa anantevāsikabhāvadīpanatthanti evamādīni panettha payojanāni.",
  "tika-vin06t3:31_10": "Bhagavatopi kho ñāṇanti sabbaññutaññāṇaṁ tassa maraṇārammaṇaṁ uppajji.",
  "tika-vin06t3:31_11": "Tena tato pubbe tassa sati dhammadesanāya khippaṁ jānanabhāvārammaṇanti dīpeti.",
  "tika-vin06t3:31_12": "Paropadesato ajānitvā paccakkhato maraṇasacchikiriyampi dasseti.",
  "tika-vin06t3:31_13": "Buddhānampi anekañāṇasamodhānābhāvato suvuttametaṁ.",
  "tika-vin06t3:31_14": "Cittapubbikā hi cittappavatti,",
  "tika-vin06t3:31_15": "aññathā navasattapātubhāvappasaṅgo.",
  "tika-vin06t3:31_16": "Sabbadhammānaṁ ekato gahaṇe viruddhakālānaṁ ekato jānanappasaṅgo.",
  "tika-vin06t3:31_17": "Tato ekañāṇassa vitathabhāvappattidoso,",
  "tika-vin06t3:31_18": "tasmā sabbassa vinānekañāṇasamodhānaṁ āpajjitadhammesu appaṭihatañāṇavantattā pana sabbaññū eva bhagavāti veditabbaṁ,",
  "tika-vin06t3:31_19": "na sabbakālaṁ ekato.",
  "tika-vin06t3:31_20": "Āḷārādīnaṁ maraṇājānanatoti ce? Na,",
  "tika-vin06t3:31_21": "tassa jānanena puthujjanassāpi sabbaññutāpattippasaṅgato.",
  "tika-vin06t3:31_22": "Yadābhāvena yadābhāvo tabbhāvena tassābhāvappasaṅgo loke siddhoti.",
  "tika-vin06t3:31_23": "‘‘Bhagavatopi kho ñāṇaṁ udapādī’’ti vacanato tassa maraṇajānanaṁ siddhanti katvā bhavaṁ mateneva bhagavā",
  "tika-vin06t3:31_24": "sabbaññūti siddhaṁ na devatārocanato pubbe ajānanatoti ce? Na,",
  "tika-vin06t3:31_25": "visesaṁ pariggahetvā antarā pajānanato,",
  "tika-vin06t3:31_26": "devatāya sabbaññubhāvappattidosato ca.",
  "tika-vin06t3:31_27": "Na hi so kassaci vacanena aññāsīti.",
  "tika-vin06t3:32_0": "Apica kimidaṁ tattha jānanaṁ nāma tadārammaṇañāṇuppattīti ce? Na,",
  "tika-vin06t3:32_1": "loke sabbaññuno accantābhāvappasaṅgato.",
  "tika-vin06t3:32_2": "Sādhikā hi mayā ekañāṇakkhaṇe sabbaṁ ñāṇaṁ,",
  "tika-vin06t3:32_3": "tadaññesañca tadaññāṇānuppatti.",
  "tika-vin06t3:32_4": "Apica sabbaññuno sabbadhammavisaye ñāṇapaccupaṭṭhānasiddhi tassa ñāṇassa attanāva attano avisayoti ce? Na,",
  "tika-vin06t3:32_5": "hetunidassanānuppattito.",
  "tika-vin06t3:32_6": "Apica ‘‘bhagavatopi kho ñāṇaṁ udapādī’’ti ettha visesavacanaṁ atthi.",
  "tika-vin06t3:32_7": "Yena devatārocanuttarakālameva bhagavato ñāṇaṁ udapādīti paññāyati.",
  "tika-vin06t3:32_8": "Na hi vacanapubbāpariyabhāvamattena tadatthapubbāpariyatā hoti,",
  "tika-vin06t3:32_9": "tasmā ayuttametaṁ.",
  "tika-vin06t3:32_10": "Abhidosakālaṁkatoti paṭhamayāme kālaṁkato.",
  "tika-vin06t3:32_11": "‘‘Majjhimayāme’’tipi vadanti.",
  "tika-vin06t3:32_12": "Ubhayatthapi mahājāniyo.",
  "tika-vin06t3:32_13": "Sattadivasabbhantare,",
  "tika-vin06t3:32_14": "ekadivasabbhantare ca pattabbamaggaphalato parihīnattā mahatī jāni assāti mahājāni.",
  "tika-vin06t3:32_15": "Tesu hi dvīsu āḷāro ākiñcaññāyatanabhave nibbatto,",
  "tika-vin06t3:32_16": "udako bhavagge,",
  "tika-vin06t3:32_17": "tasmā nesaṁ dhammadesanāya akkhaṇe nibbattabhāvaṁ sandhāya bhagavā evaṁ cintesi,",
  "tika-vin06t3:32_18": "na ito manussalokato cutibhāvaṁ sandhāyāti veditabbaṁ.",
  "tika-vin06t3:32_19": "Abuddhaveneyyatañca sandhāyāti no takko,",
  "tika-vin06t3:32_20": "aññathā aniṭṭhappasaṅgoti ācariyo.",
  "tika-vin06t3:33_0": "Bodhisattassa jātakāle supinapaṭiggāhakā ceva lakkhaṇapariggāhakā ca aṭṭha brāhmaṇā.",
  "tika-vin06t3:33_1": "Tesu tayo dvidhā byākariṁsu ‘‘imehi lakkhaṇehi samannāgato agāraṁ ajjhāvasanto rājā hoti cakkavatti,",
  "tika-vin06t3:33_2": "pabbajanto buddho’’ti.",
  "tika-vin06t3:33_3": "Pañca brāhmaṇā ‘‘agāre na tiṭṭhati,",
  "tika-vin06t3:33_4": "buddhova hotī’’ti ekaṁsabyākaraṇāva ahesuṁ.",
  "tika-vin06t3:33_5": "Tesu purimā tayo yathāmantapāraṁ gatā.",
  "tika-vin06t3:33_6": "Ime pana mantapāraṁ atikkamantā attanā laddhaṁ puññamahattaṁ vissajjetvā bodhisattaṁ uddissa puretarameva pabbajiṁsu.",
  "tika-vin06t3:33_7": "Ime sandhāya vuttaṁ ‘‘pañcavaggiyā’’ti.",
  "tika-vin06t3:33_8": "‘‘Tesaṁ puttā’’tipi vadanti,",
  "tika-vin06t3:33_9": "taṁ aṭṭhakathāyaṁ paṭikkhittaṁ.",
  "tika-vin06t3:33_10": "Kasmā panettha bhagavā ‘‘bahūpakārā kho me’’ti cintesi.",
  "tika-vin06t3:33_11": "Kiṁ upakārakānaṁ eva esa dhammaṁ deseti,",
  "tika-vin06t3:33_12": "itaresaṁ na desetīti?",
  "tika-vin06t3:33_13": "No na deseti.",
  "tika-vin06t3:33_14": "Upakārānussaraṇamattakeneva vuttanti aṭṭhakathānayo.",
  "tika-vin06t3:33_15": "Attano kataññukatavedibhāvappakāsanatthaṁ,",
  "tika-vin06t3:33_16": "kataññutādipasaṁsanatthaṁ,",
  "tika-vin06t3:33_17": "paresañca kataññubhāvādiniyojanatthaṁ,",
  "tika-vin06t3:33_18": "khippajānanappasaṅganivāraṇatthaṁ.",
  "tika-vin06t3:34_0": "11.Antarā ca gayaṁ antarā ca bodhinti gayāya ca bodhiyā ca majjhe tigāvutantare ṭhāne.",
  "tika-vin06t3:34_1": "Bodhimaṇḍato hi gayā tīṇi gāvutāni.",
  "tika-vin06t3:34_2": "Bārāṇasinagaraṁ aṭṭhārasa yojanāni.",
  "tika-vin06t3:34_3": "Upako pana bodhimaṇḍassa ca gayāya ca antare bhagavantaṁ addasa.",
  "tika-vin06t3:34_4": "Antarā-saddena pana yuttattā upayogavacanaṁ kataṁ.",
  "tika-vin06t3:34_5": "Īdisesu ca ṭhānesu akkharacintakā ekameva antarāsaddaṁ payujjanti,",
  "tika-vin06t3:34_6": "so dutiyapadepi yojetabbo.",
  "tika-vin06t3:34_7": "Ayojiyamāne pana upayogavacanaṁ na pāpuṇāti.",
  "tika-vin06t3:34_8": "Idha pana yojetvāva vuttoti.",
  "tika-vin06t3:35_0": "Sabbābhibhūti sabbaṁ tebhūmakadhammaṁ abhibhavitvā ṭhito.",
  "tika-vin06t3:35_1": "Taṇhakkhayeti nibbāne.",
  "tika-vin06t3:35_2": "Vimuttoti ārammaṇato vimutto.",
  "tika-vin06t3:35_3": "Natthi me paṭipuggaloti mayhaṁ paṭipuggalo nāma natthi,",
  "tika-vin06t3:35_4": "asadisoti attho,",
  "tika-vin06t3:35_5": "mama sabbaññubhāve dosaṁ dassetvā loke ṭhātuṁ asamatthatāya mama paccatthikapuggalo vā natthīti attho.",
  "tika-vin06t3:35_6": "Āhañchaṁ amatadundubhinti dhammacakkhupaṭilābhāya amatabheriṁ paharissāmīti gacchāmi.",
  "tika-vin06t3:36_0": "Arahasi anantajino bhavituṁ yutto tvanti attho.",
  "tika-vin06t3:36_1": "Idampi attano satthunāmaṁ.",
  "tika-vin06t3:36_2": "Hupeyyāsīti āvuso evampi nāma bhaveyya.",
  "tika-vin06t3:36_3": "Pakkāmīti vaṅkahārajanapadaṁ nāma agamāsi.",
  "tika-vin06t3:36_4": "Bhagavāpi ‘‘tattha tassa migaluddakassa dhītuyā cāpāya ukkaṇṭhitvā puna āgantvā anāgāmī ayaṁ bhavissatī’’ti",
  "tika-vin06t3:36_5": "upanissayasampattiṁ disvā tena saddhiṁ ālapi.",
  "tika-vin06t3:36_6": "So ca tathevāgantvā pabbajitvā anāgāmī hutvā anukkamena kālaṁ katvā avihesu uppajjitvā arahattaṁ pāpuṇi.",
  "tika-vin06t3:37_0": "12.Saṇṭhapesunti katikaṁ akaṁsu.",
  "tika-vin06t3:37_1": "Padhānavibbhantoti padhānato bhaṭṭho parihīno.",
  "tika-vin06t3:37_2": "‘‘Abhijānātha nu bhāsitameta’’nti,",
  "tika-vin06t3:37_3": "‘‘vācaṁ bhāsitameva’’nti ca evarūpaṁ kañci vacanabhedaṁ akāsīti adhippāyo.",
  "tika-vin06t3:37_4": "Bhagavantaṁ sussūsiṁsūti bhagavato vacanaṁ sotukāmā ahesuṁ.",
  "tika-vin06t3:37_5": "Aññāti aññāya,",
  "tika-vin06t3:37_6": "jānitunti attho.",
  "tika-vin06t3:38_0": "13.",
  "tika-vin06t3:38_1": "Atha kimatthaṁ āmantesīti?",
  "tika-vin06t3:38_2": "Tatopi suṭṭhutaraṁ paṭijānanatthaṁ,",
  "tika-vin06t3:38_3": "dhammassa abhibhāriyadullabhabhāvadīpanatthaṁ,",
  "tika-vin06t3:38_4": "akkharavikkhepanivāraṇatthañca.",
  "tika-vin06t3:38_5": "Tattha dvemeti antadvayavacanaṁ aññesampi tadantogadhabhāvato.",
  "tika-vin06t3:38_6": "Apica yojanāvasena.",
  "tika-vin06t3:38_7": "Taṇhāavijjāti hi saṁsārappavattiyā sīsabhūtā dve kilesā.",
  "tika-vin06t3:38_8": "Te ca samathavipassanānaṁ paṭipakkhabhūtattā antā nāma.",
  "tika-vin06t3:38_9": "Tesu taṇhāvasena kāmasukhallikānuyogaṁ bhajanto samathaṁ parihāpeti bālo,",
  "tika-vin06t3:38_10": "tathā avijjāvasena attakilamathānuyogaṁ bhajanto gacchanto vipassananti na sakkā ubho dve ante appahāya amataṁ adhigantunti evaṁ vuttā.",
  "tika-vin06t3:38_11": "Apica līnuddhaccapahānadassanametaṁ.",
  "tika-vin06t3:38_12": "Līno hi nikkhittavīriyārambho kāmasukhañca bhajati,",
  "tika-vin06t3:38_13": "itaro accāraddhavīriyo attakilamathaṁ.",
  "tika-vin06t3:38_14": "Ubhopi te vīriyasamatāya paṭipakkhattā antā nāma.",
  "tika-vin06t3:38_15": "Apica tisso sāsane paṭipadā vuttā āgāḷhā, nijjhāmā,",
  "tika-vin06t3:38_16": "majjhimā ca.",
  "tika-vin06t3:38_17": "Tattha āgāḷhā ‘‘pāṇātipātī hoti,",
  "tika-vin06t3:38_18": "natthi kāmesu doso’’ti evamādikā.",
  "tika-vin06t3:38_19": "Nijjhāmā ‘‘acelako hoti,",
  "tika-vin06t3:38_20": "muttācāro’’ti evamādikā,",
  "tika-vin06t3:38_21": "majjhimā ‘‘ayameva ariyo aṭṭhaṅgiko maggo’’ti evamādikā.",
  "tika-vin06t3:38_22": "Tattha kāmasukhallikānuyogo āgāḷhā nāma paṭipadā hoti sabbākusalamūlattā.",
  "tika-vin06t3:38_23": "Attakilamathānuyogo nijjhāmā nāma attajjhāpanato.",
  "tika-vin06t3:38_24": "Ubhopete majjhimāya paṭipadāya paṭipakkhabhūtattā antā nāma,",
  "tika-vin06t3:38_25": "tasmā imeva sandhāya dvemeti.",
  "tika-vin06t3:38_26": "Kimatthaṁ bhagavā ‘‘pabbajitena na sevitabbā’’ti pabbajite eva adhikaroti,",
  "tika-vin06t3:38_27": "na gahaṭṭheti?",
  "tika-vin06t3:38_28": "Pabbajitānaṁ tadadhimuttattā,",
  "tika-vin06t3:38_29": "sukhaparivajjanasamatthatāya,",
  "tika-vin06t3:38_30": "tadadhikatattā ca pabbajitā ettha adhikatā,",
  "tika-vin06t3:38_31": "na gahaṭṭhā.",
  "tika-vin06t3:38_32": "Yadi evaṁ kimatthaṁ kāmasukhallikānuyogamāha,",
  "tika-vin06t3:38_33": "nanu te pakatiyāpi kāmapariccāgaṁ katvā taṁ nissaraṇatthaṁ pabbajitāti? Na,",
  "tika-vin06t3:38_34": "tesaṁ antadvayanissitattā.",
  "tika-vin06t3:38_35": "Te hi idha loke kāmena visuddhimicchanti attakilamathānuyogamanuyuttā tasseva tapassa phalena pecca dibbe",
  "tika-vin06t3:38_36": "kāme āsīsamānā daḷhataraṁ kāmasukhallikānuyogamanuyuttāti veditabbā .",
  "tika-vin06t3:38_37": "Antattho pana idha kucchitaṭṭhena veditabbo ‘‘antamidaṁ,",
  "tika-vin06t3:38_38": "bhikkhave,",
  "tika-vin06t3:38_39": "jīvikānaṁ,",
  "tika-vin06t3:38_40": "yadidaṁ piṇḍolya’’ntiādīsu (itivu. 91; saṁ. ni.",
  "tika-vin06t3:38_41": "3.80) viya.",
  "tika-vin06t3:39_0": "Yo cāyaṁ kāmesu kāmasukhallikānuyogoti ettha kāmesūti vatthukāmo adhippeto,",
  "tika-vin06t3:39_1": "dutiyo kilesakāmo .",
  "tika-vin06t3:39_2": "Taṁsampayuttasukhamettha kāmasukhaṁ nāma.",
  "tika-vin06t3:39_3": "Tena vipākasukhassa niravajjabhāvaṁ dīpetīti.",
  "tika-vin06t3:39_4": "Allīyanaṁ nāma tadabhinandanā.",
  "tika-vin06t3:39_5": "Anuyogo nāma bhavantare tadanuyogapatthanā.",
  "tika-vin06t3:39_6": "Hānabhāgiyakarattā kusalapakkhassa,",
  "tika-vin06t3:39_7": "hīnapuggalabhāvitattā,",
  "tika-vin06t3:39_8": "hīnadhātupabhavattā ca lāmakaṭṭhena hīno.",
  "tika-vin06t3:39_9": "Gāmanivāsisattadhammattā gammo.",
  "tika-vin06t3:39_10": "Puthujjanasādhāraṇattā pothujjaniko.",
  "tika-vin06t3:39_11": "Anariyoti ariyānaṁ anadhippetattā,",
  "tika-vin06t3:39_12": "ariyadhammapaṭipakkhattā,",
  "tika-vin06t3:39_13": "anariyakarattā,",
  "tika-vin06t3:39_14": "anariyadhammattā,",
  "tika-vin06t3:39_15": "anariyāciṇṇattā ca veditabbo.",
  "tika-vin06t3:39_16": "Anatthasaṅkhātasaṁsārabhayāvahattā,",
  "tika-vin06t3:39_17": "anatthaphalanibbattakattā ca anatthasaṁhito.",
  "tika-vin06t3:39_18": "Attano kevalaṁ khedūpagamo attakilamatho nāma.",
  "tika-vin06t3:39_19": "So diṭṭhigatapubbakattatapānukkamakiriyāvisesaṁ nissāya pavattati,",
  "tika-vin06t3:39_20": "tassa diṭṭhivasena anuyogo attakilamathānuyogo nāma.",
  "tika-vin06t3:39_21": "Attaviyogavittāparissamattā,",
  "tika-vin06t3:39_22": "anupāyapavattattā sampajjamāno migayonigoyonikukkurayonisūkarayonīsu pātāyati.",
  "tika-vin06t3:39_23": "Vipaccamāno narakaṁ netīti anatthasaṁhito.",
  "tika-vin06t3:39_24": "Ete tvāti ete tu.",
  "tika-vin06t3:39_25": "Tathāgatenāti attānaṁ avitathāgamanaṁ āvi karoti,",
  "tika-vin06t3:39_26": "tenetaṁ dasseti ‘‘na mayā parivitakkitamattena vitakkitā,",
  "tika-vin06t3:39_27": "kintu mayā tathāgateneva satā abhisambodhiñāṇena abhisambuddho’’ti.",
  "tika-vin06t3:39_28": "Cakkhukaraṇītiādīhi pana tameva paṭipadaṁ thometi.",
  "tika-vin06t3:39_29": "Bhesajjaṁ āturassa viya ‘‘cakkhukaraṇī’’ti iminā ñāṇacakkhuvisodhanaṁ vuttaṁ.",
  "tika-vin06t3:39_30": "Ñāṇakaraṇīti iminā andhakāravidhamanaṁ vuttaṁ.",
  "tika-vin06t3:39_31": "Upasamāyāti kilesapariḷāhapaṭippassaddhi vuttā.",
  "tika-vin06t3:39_32": "Abhiññāyāti saccapaṭivedhanaṁ vuttaṁ.",
  "tika-vin06t3:39_33": "Sambodhāyāti saccapaṭivijjhanaṁ vuttaṁ.",
  "tika-vin06t3:39_34": "Nibbānāyāti sopādisesanibbānadhātuyā anupādisesanibbānadhātuyāti evaṁ yathāsambhavaṁ yojetvā kathetabbaṁ.",
  "tika-vin06t3:40_0": "14.",
  "tika-vin06t3:40_1": "Kasmā panettha bhagavā aññattha viya anupubbiṁ kathaṁ akathetvā paṭhamameva asevitabbamantadvayaṁ vatvā majjhimapaṭipadaṁ desesīti?",
  "tika-vin06t3:40_2": "Attādimicchābhimānanivāraṇatthaṁ,",
  "tika-vin06t3:40_3": "kummaggapaṭipattinivāraṇatthañca antadvayavajjanaṁ vatvā attano visesādhigamadīpananayena abāhullikādibhāvadassanatthaṁ,",
  "tika-vin06t3:40_4": "tesañca majjhimapaṭipadādīpanena tattha anuyojanatthaṁ pacchā sammāpaṭipadaṁ desesi,",
  "tika-vin06t3:40_5": "tato tassa majjhimapaṭipadāsaṅkhātassa ariyamaggassa visayadassanatthaṁ catusaccadhammaṁ saṅkhepavitthāravasena desetukāmo ‘‘idaṁ kho pana,",
  "tika-vin06t3:40_6": "bhikkhave,",
  "tika-vin06t3:40_7": "dukkha’’ntiādimāha,",
  "tika-vin06t3:40_8": "ayamettha anusandhi.",
  "tika-vin06t3:40_9": "‘‘Idaṁ dukkhaṁ ariyasaccanti me,",
  "tika-vin06t3:40_10": "bhikkhave’’tiādi suttānusandhipakaāsanatthaṁ ayamanukkamo veditabbo.",
  "tika-vin06t3:40_11": "Yathāvuttaṁ paṭipadaṁ sutvā kira koṇḍañño āha ‘‘kathaṁ bhagavatā vuttapaṭipadāya uppatti siyā.",
  "tika-vin06t3:40_12": "Ayañhi paṭipadā kilesānaṁ anuppattiyā sati sambhavati,",
  "tika-vin06t3:40_13": "na aññathā.",
  "tika-vin06t3:40_14": "Kilesānañca yadi lobhato uppatti khuppipāsānaṁ viya,",
  "tika-vin06t3:40_15": "tadāsevanāya anuppatti siyā,",
  "tika-vin06t3:40_16": "tadavatthussa vā tesaṁ uppatti.",
  "tika-vin06t3:40_17": "Tadavatthuviparītakāyakilamathāsevanāya anuppatti siyā.",
  "tika-vin06t3:40_18": "Ubhopetā bhagavatā ‘antā’ti vuttā,",
  "tika-vin06t3:40_19": "tasmā kathaṁ panetissāya sammāpaṭipadāya uppatti sambhaveyyā’’ti.",
  "tika-vin06t3:40_20": "Bhagavā āha anupāyāsevanato.",
  "tika-vin06t3:40_21": "Kathanti ce? –",
  "tika-vin06t3:41_0": "‘‘Saṁsāramūlato ñāṇaṁ, tañca ñāṇā pahiyyati;",
  "tika-vin06t3:42_0": "Jīvite sati taṁ hoti, tañca jīvitasādhane.",
  "tika-vin06t3:43_0": "‘‘Tasmā ñāṇāya medhāvī, rakkhe jīvitamattano;",
  "tika-vin06t3:44_0": "Ñāṇasādhanabhūtañca, sīlañca paripālaye.",
  "tika-vin06t3:45_0": "‘‘Jīvitañca yathā loke, bhinne kāye na vijjati;",
  "tika-vin06t3:46_0": "Tatheva bhinnasīlassa, natthi ñāṇassa sambhavo.",
  "tika-vin06t3:47_0": "‘‘Tasmā āyuñca sīlañca, ñāṇatthaṁ rakkhatā satā;",
  "tika-vin06t3:48_0": "Sevitabbā na kāmāpi, nāpi kāyavināsanā.",
  "tika-vin06t3:49_0": "‘‘Kāmesu gedhamupagamma hino gammañca,",
  "tika-vin06t3:50_0": "Accuddhano kilamathaṁ gamupeti mūḷho;",
  "tika-vin06t3:51_0": "Yo majjhimaṁ paṭipadaṁ paramaṁ upeti,",
  "tika-vin06t3:52_0": "So khippameva labhate paramaṁ vimokkha’’nti.",
  "tika-vin06t3:53_0": "Sutvā tadetaṁ sugatassa vākyaṁ,",
  "tika-vin06t3:54_0": "Paññaṁ munī so sutajaṁ labhitvā;",
  "tika-vin06t3:55_0": "Cintāmayaṁ ñāṇa pavesamāno,",
  "tika-vin06t3:56_0": "Ucchindayaṁ pañhamimaṁ apucchi.",
  "tika-vin06t3:57_0": "‘‘Nibbedhapadaṭṭhānaṁ pahāya ghoraṁ,",
  "tika-vin06t3:58_0": "Tapaṁ kathamivāti so tvaṁ;",
  "tika-vin06t3:59_0": "Brūhi tadeva hoti bhikkhu cara,",
  "tika-vin06t3:60_0": "Virāgamupayāti ca dukkhasaccassa;",
  "tika-vin06t3:61_0": "Dassaneneva dukkhānubhavanā,",
  "tika-vin06t3:62_0": "Tamhi dosassa paccayo’’ti.",
  "tika-vin06t3:63_0": "Sutvāva koṇḍañño munivacanaṁ,",
  "tika-vin06t3:64_0": "Vuṭṭhāya haṭṭho sahasā avoca;",
  "tika-vin06t3:65_0": "‘‘Udāhara tvaṁ bhagavā mametaṁ,",
  "tika-vin06t3:66_0": "Bhikkhu yathā passati dukkhasacca’’nti.",
  "tika-vin06t3:67_0": "Cintāmayissa paññāparipuṇṇā bhāvanāmayipaññāsampatti jānitabbā imehi iti bhagavā suttamidamāhāti kira.",
  "tika-vin06t3:67_1": "Kasmā bhagavā koṇḍaññassa purimameva saccadesanaṁ avaḍḍhetvā attano adhigatakkamamāhāti?",
  "tika-vin06t3:67_2": "Nāhaṁ kassaci āgamaṁ desemi,",
  "tika-vin06t3:67_3": "apica kho sayameva evamadhigatomhīti dassanatthaṁ.",
  "tika-vin06t3:67_4": "Tattha ‘‘pubbe ananussutesu dhammesū’’ti iminā idaṁ atthadvayaṁ dasseti,",
  "tika-vin06t3:67_5": "na mayā āḷārato,",
  "tika-vin06t3:67_6": "udakato vā ayaṁ dhammo suto,",
  "tika-vin06t3:67_7": "kintu pubbe ananussutesveva ñāṇaṁ me udapādīti majjhimāya paṭipadāya ānubhāvaṁ pakāseti.",
  "tika-vin06t3:67_8": "Apica yasmā evaṁ paṭipanno vināpi paropadesena ariyasaccāni passati,",
  "tika-vin06t3:67_9": "tasmā kathaṁ tumheva mamāpadesena na passathāti.",
  "tika-vin06t3:68_0": "15.Cakkhuntiādīni pañca padāni ñāṇavevacanāneva.",
  "tika-vin06t3:68_1": "Ñāṇañhi saccānaṁ ālocanato cakkhubhūtatthajānanato ñāṇaṁ.",
  "tika-vin06t3:68_2": "Pakārehi jānanato paññā.",
  "tika-vin06t3:68_3": "Kilesavidāraṇato,",
  "tika-vin06t3:68_4": "vijjanato ca vijjā.",
  "tika-vin06t3:68_5": "Saccacchādakatamavināsanato,",
  "tika-vin06t3:68_6": "tesaṁ gatikoṭipakāsanato ālokoti veditabbaṁ.",
  "tika-vin06t3:68_7": "Tattha paṭhamena parivaṭṭena saccānaṁ aññamaññaṁ asaṅkarato ṭhapanapaññaṁ dasseti,",
  "tika-vin06t3:68_8": "dutiyena tesaṁ kattabbākāraparicchindanapaññaṁ,",
  "tika-vin06t3:68_9": "tatiyena saccesu ñāṇakiccasanniṭṭhānaṁ dasseti.",
  "tika-vin06t3:69_0": "16.Yāvakīvañcāti dvīhi padehi yāvaicceva vuttaṁ hoti ‘‘iti cittamano’’tiādi viya.",
  "tika-vin06t3:69_1": "Rāgādīhi akuppatāya akuppā vimutti.",
  "tika-vin06t3:69_2": "Veyyākaraṇanti dhammadesanā.",
  "tika-vin06t3:69_3": "Sā hi dhammānaṁ byākaraṇato pakāsanato ‘‘veyyākaraṇa’’nti vuccati.",
  "tika-vin06t3:69_4": "Virajaṁ vītamalanti ettha virajaṁ visamahetuvādavigamato.",
  "tika-vin06t3:69_5": "Vītamalaṁ ahetukavādavigamato.",
  "tika-vin06t3:69_6": "Virajaṁ sassatadiṭṭhippahānato.",
  "tika-vin06t3:69_7": "Vītamalaṁ ucchedadiṭṭhippahānato.",
  "tika-vin06t3:69_8": "Virajaṁ pariyuṭṭhānappahānato.",
  "tika-vin06t3:69_9": "Vītamalaṁ anusayappahānato.",
  "tika-vin06t3:69_10": "Dhammacakkhunti dhammamattadassanaṁ,",
  "tika-vin06t3:69_11": "na tattha satto vā jīvo vā kārako vā vedako vāti,",
  "tika-vin06t3:69_12": "tenevāha ‘‘yaṁ kiñci samudayadhammaṁ,",
  "tika-vin06t3:69_13": "sabbantaṁ nirodhadhamma’’nti.",
  "tika-vin06t3:69_14": "Idañhi tassa dhammacakkhussa uppattiākāradassanatthaṁ vuttaṁ.",
  "tika-vin06t3:69_15": "Tañhi nirodhaṁ ārammaṇaṁ katvā kiccavasena eva saṅkhataṁ paṭivijjhantaṁ uppajjati.",
  "tika-vin06t3:70_0": "17.Dhammacakkanti ettha desanāñāṇaṁ adhippetaṁ,",
  "tika-vin06t3:70_1": "paṭivedhañāṇañca labbhateva.",
  "tika-vin06t3:70_2": "Ettha kimatthaṁ devā saddamanussāvesunti?",
  "tika-vin06t3:70_3": "Nānādiṭṭhigatandhakāravidhamanato laddhālokattā,",
  "tika-vin06t3:70_4": "apāyabhayasamatikkamanato assāsaṁ pattattā,",
  "tika-vin06t3:70_5": "devakāyavimānadassanato pītipāmojjacalitattā cāti evamādīnettha kāraṇāni vadanti.",
  "tika-vin06t3:70_6": "Pathavikampanamahāsaddapātubhāvo ca dhammatāvaseneva hotīti eke.",
  "tika-vin06t3:70_7": "Devatānaṁ kīḷitukāmatāya pathavikampo.",
  "tika-vin06t3:70_8": "Bahuno devasaṅghassa sannipātato,",
  "tika-vin06t3:70_9": "bhagavato sarīrappabhājālavisajjanato cāti ekacce.",
  "tika-vin06t3:71_0": "18.",
  "tika-vin06t3:71_1": "Pabbajjupasampadāvisesanti attho.",
  "tika-vin06t3:71_2": "Tattha iti-saddo tassa ehibhikkhūpasampadāpaṭilābhanimittavacanapariyosānadassano.",
  "tika-vin06t3:71_3": "Tadavasāno hi tassa bhikkhubhāvo.",
  "tika-vin06t3:71_4": "Svākkhātotiādi ‘‘ehī’’ti āmantanāya payojanadassanavacanaṁ.",
  "tika-vin06t3:71_5": "‘‘Ehibhikkhū’’ti bhagavā avoca ‘‘svākkhāto dhammo cara…pe…",
  "tika-vin06t3:71_6": "kiriyāyā’’ti ca avocāti padasambandho.",
  "tika-vin06t3:71_7": "Tattha cara brahmacariyanti avasiṭṭhaṁ maggattayabrahmacariyaṁ samadhigaccha.",
  "tika-vin06t3:71_8": "Kimatthaṁ?",
  "tika-vin06t3:71_9": "Sammādukkhassantakiriyāyāti attho.",
  "tika-vin06t3:71_10": "‘‘Ehibhikkhū’’ti iminā bhagavato vacanena nipphannattā kāraṇūpacārena ‘‘ehibhikkhūpasampadā’’ti vuttā.",
  "tika-vin06t3:71_11": "Sāva tassāyasmato yāvajīvaṁ upasampadā ahosīti attho.",
  "tika-vin06t3:71_12": "Tena tassā upasampadāya sikkhāpaccakkhātādinā vicchedā vā tadaññāya upasampadāya kiccaṁ vā natthīti idamatthadvayaṁ aṭṭhakathāyaṁ dasseti.",
  "tika-vin06t3:71_13": "Aṭṭhannampi upasampadānaṁ ehibhikkhuovādapaṭiggahaṇapañhabyākaraṇagarudhammapaṭiggahaṇūpasampadānaṁ catunnaṁ",
  "tika-vin06t3:71_14": "aññatarāya upasampannassa antarā vicchedo vā tadaññūpasampadāya kiccaṁ vā natthi,",
  "tika-vin06t3:71_15": "itarassatthīti.",
  "tika-vin06t3:71_16": "Nikāyantarikā panāhu ‘‘buddhapaccekabuddhānaṁ niyāmokkantisaṅkhātāya upasampadāya ñatticatutthakammupasampadañca",
  "tika-vin06t3:71_17": "dasavaggapañcavaggakaraṇīyavasena dvidhā bhinditvā dasavidhopasampadā’’ti.",
  "tika-vin06t3:71_18": "Kā panettha atthato upasampadā nāmāti?",
  "tika-vin06t3:71_19": "Tadadhigatakiriyāvasena nibbattiyā asekkhā tadadhivāsanacetanāya paribhāvitapañcakkhandhikā ajjhattasantati.",
  "tika-vin06t3:71_20": "Kā panettha paribhāvanā nāma?",
  "tika-vin06t3:71_21": "Tabbipakkhadhammajjhācāraviruddhabhāvo,",
  "tika-vin06t3:71_22": "tassa pattiyā tāya paribhāvanāya vasena katthaci ‘‘samannāgato’’ti vuccati.",
  "tika-vin06t3:71_23": "Yathāha ‘‘lobhena samannāgato,",
  "tika-vin06t3:71_24": "bhikkhave,",
  "tika-vin06t3:71_25": "abhabbo cattāri satipaṭṭhānāni bhāvetu’’ntiādi.",
  "tika-vin06t3:71_26": "Etthāhu nikāyantarikā ‘‘yathāvuttāya upasampadāya pattisaṅkhāto cittavippayutto saṅkhārakkhandhapariyāpanno dhammo atthi,",
  "tika-vin06t3:71_27": "tassa santativasena pubbāpariyaṁ uppajjamānassa yāva avicchedo,",
  "tika-vin06t3:71_28": "tāva upasampannoti,",
  "tika-vin06t3:71_29": "aññathā tato dhammantaruppattikkhaṇe tassa upasampannassa anupasampannabhāvappasaṅgo āpajjatī’’ti.",
  "tika-vin06t3:71_30": "Te vattabbā ‘‘suttaṁ āharathā’’ti.",
  "tika-vin06t3:71_31": "Te ce vadeyyuṁ ‘‘yo tesaṁ dasannaṁ asekkhānaṁ dhammānaṁ upādāya paṭilābhasamannāgamo ariyo hoti vippahīnoti evamādīni no suttānī’’ti.",
  "tika-vin06t3:71_32": "Evaṁ sati asantadhammehi,",
  "tika-vin06t3:71_33": "parasattehi ca samannāgamadosappasaṅgo nesaṁ pāpuṇāti.",
  "tika-vin06t3:71_34": "Kiṁkāraṇaṁ?",
  "tika-vin06t3:71_35": "Suttasambhavato. Yathāha – ‘‘rājā,",
  "tika-vin06t3:71_36": "bhikkhave,",
  "tika-vin06t3:71_37": "cakkavattī sattahi ratanehi samannāgato hotī’’ti (dī. ni.",
  "tika-vin06t3:71_38": "3.199-200 atthato samānaṁ) vitthāro.",
  "tika-vin06t3:71_39": "Vasibhāvo tattha samannāgatasaddena vutto.",
  "tika-vin06t3:71_40": "Tassahitesu ratanesu vasibhāvo kāmacāro atthīti ce?",
  "tika-vin06t3:71_41": "Ettha vasibhāvo samannāgamasaddena vutto,",
  "tika-vin06t3:71_42": "aññattha pattisaṅkhāto,",
  "tika-vin06t3:71_43": "taṁ dhammantaranti.",
  "tika-vin06t3:71_44": "Kimettha visesakāraṇaṁ?",
  "tika-vin06t3:71_45": "Natthi ca,",
  "tika-vin06t3:71_46": "tasmā yathāvuttalakkhaṇāva upasampadā.",
  "tika-vin06t3:71_47": "Ayameva nayo pabbajjādīsupi netabbo.",
  "tika-vin06t3:72_0": "19.",
  "tika-vin06t3:72_1": "Kiñcāpi vappattherassa pāṭipadadivase…pe…",
  "tika-vin06t3:72_2": "assajittherassa catutthiyanti evaṁ nānādivasesu pāṭekkaṁ dhammacakkhuṁ udapādi,",
  "tika-vin06t3:72_3": "tathāpi ovādasāmaññena vappabhaddiyānaṁ,",
  "tika-vin06t3:72_4": "mahānāmaassajīnañcettha ekato vuttanti veditabbaṁ.",
  "tika-vin06t3:73_0": "20. ‘‘Rūpaṁ,",
  "tika-vin06t3:73_1": "bhikkhave,",
  "tika-vin06t3:73_2": "anattā’’ti kimatthaṁ āditova anattalakkhaṇaṁ dīpetīti?",
  "tika-vin06t3:73_3": "Tesaṁ puthujjanakālepi itaralakkhaṇadvayassa pākaṭattā.",
  "tika-vin06t3:73_4": "Te hi manāpānaṁ kāmānaṁ aniccatādassanena saṁviggā pabbajiṁsūti aniccalakkhaṇaṁ tāva nesaṁ ekadesena pākaṭaṁ,",
  "tika-vin06t3:73_5": "pabbajitānañca attakilamathānuyogato kāyikadukkhaṁ,",
  "tika-vin06t3:73_6": "tañca mānasassa paccayoti mānasikadukkhañca pākaṭaṁ,",
  "tika-vin06t3:73_7": "tasmā tadubhayaṁ vajjitvā anattalakkhaṇameva dīpetuṁ ārabhi.",
  "tika-vin06t3:73_8": "Tañca dīpento dukkhalakkhaṇeneva dīpetuṁ ‘‘rūpañca hidaṁ,",
  "tika-vin06t3:73_9": "bhikkhave,",
  "tika-vin06t3:73_10": "attā abhavissā’’tiādimāha.",
  "tika-vin06t3:73_11": "Kimatthanti?",
  "tika-vin06t3:73_12": "Aniccalakkhaṇatopi tesaṁ dukkhalakkhaṇassa suṭṭhutaraṁ pākaṭattā.",
  "tika-vin06t3:73_13": "Tesañhi attakilamathānuyogamanuyuttattā,",
  "tika-vin06t3:73_14": "tapparāyaṇabhāvato ca dukkhalakkhaṇaṁ suṭṭhu pākaṭaṁ,",
  "tika-vin06t3:73_15": "tasmā tena tāva suṭṭhu pākaṭena anattalakkhaṇaṁ dīpetvā puna tadeva tadubhayenāpi dīpetuṁ ‘‘taṁ kiṁ maññatha,",
  "tika-vin06t3:73_16": "bhikkhave,",
  "tika-vin06t3:73_17": "rūpaṁ niccaṁ vā aniccaṁ vā’’ti vakkhati.",
  "tika-vin06t3:73_18": "Kallaṁ nūti yuttaṁ nu.",
  "tika-vin06t3:73_19": "Etaṁ mamāti taṇhāggāho.",
  "tika-vin06t3:73_20": "Esohamasmīti mānaggāho.",
  "tika-vin06t3:73_21": "Eso me attāti diṭṭhiggāho.",
  "tika-vin06t3:73_22": "Taṇhāggāho cettha aṭṭhasatataṇhāvicaritavasena,",
  "tika-vin06t3:73_23": "mānaggāho navavidhamānavasena,",
  "tika-vin06t3:73_24": "diṭṭhiggāho dvāsaṭṭhidiṭṭhivasena veditabbo.",
  "tika-vin06t3:74_0": "Pañcavaggiyakathāvaṇṇanā niṭṭhitā.",
  "tika-vin06t3:75_0": "Pabbajjākathāvaṇṇanā",
  "tika-vin06t3:76_0": "25.",
  "tika-vin06t3:76_1": "Yena samayena bhagavā pañcavaggiye pañcamiyaṁ arahatte patiṭṭhāpetvā sattamiyaṁ nāḷakattherassa nāḷakapaṭipadaṁ",
  "tika-vin06t3:76_2": "ācikkhitvā bhaddapadapuṇṇamāyaṁ yasassa indriyānaṁ paripakkabhāvaṁ ñatvā taṁ udikkhanto bārāṇasiyaṁ vihāsi,",
  "tika-vin06t3:76_3": "tena samayena yaso nāmāti sambandho.",
  "tika-vin06t3:76_4": "Tassa kira uppattito paṭṭhāya tassa kulassa kittisaddasaṅkhāto,",
  "tika-vin06t3:76_5": "parijanasaṅkhāto vā yaso visesato pavaḍḍhati.",
  "tika-vin06t3:76_6": "Tena tassa mātāpitaro evaṁ nāmamakaṁsu.",
  "tika-vin06t3:76_7": "‘‘Sukhumālo’’tiādi kimatthaṁ āyasmatā upālittherena vuttanti?",
  "tika-vin06t3:76_8": "Pacchimajanassa nekkhamme samussāhanajananatthaṁ.",
  "tika-vin06t3:76_9": "Evaṁ uttamabhogasamappitānampi uttamesu bhogesu appamattakenāpi asubhanimittena vitajjetvā kālākālaṁ",
  "tika-vin06t3:76_10": "agaṇetvā vivekābhiratiyā mahantaṁ bhogakkhandhaṁ tiṇaṁ viya pahāya gehato nikkhamanā ahosi,",
  "tika-vin06t3:76_11": "kassa panaññassa na siyāti adhippāyo.",
  "tika-vin06t3:76_12": "Samaṅgībhūtassāti tehi ekattaṁ upagatassa,",
  "tika-vin06t3:76_13": "avivittassāti attho.",
  "tika-vin06t3:76_14": "Niddā okkamīti manāpesupi visayesu pavattiṁ nivāretvā tassa cittaṁ atikkamitvā abhibhavitvā attano vasaṁ upanesīti attho.",
  "tika-vin06t3:76_15": "Sabbarattiyo cāti tayopi yāme.",
  "tika-vin06t3:76_16": "Tena parijanassa vikāradassane kāraṇaṁ dasseti.",
  "tika-vin06t3:76_17": "Ratti-saddo panettha kāle sūriyābhāve,",
  "tika-vin06t3:76_18": "yāme ca pavattatīti viññeyyo.",
  "tika-vin06t3:76_19": "Yāmevidha viññeyyo ticīvaravippavāse ca.",
  "tika-vin06t3:76_20": "Kaccheti kacchapasse.",
  "tika-vin06t3:76_21": "Kaṇṭheti kaṇṭhassa heṭṭhā.",
  "tika-vin06t3:76_22": "Mudiṅgassa hi upari kaṇṭhaṁ ṭhapetvā sayantiyā kaṇṭhe mudiṅgaṁ addasāti attho.",
  "tika-vin06t3:76_23": "Āḷambaranti paṇavaṁ.",
  "tika-vin06t3:76_24": "Ubhatomukhassa tanukā dīghā.",
  "tika-vin06t3:76_25": "Vitthinnasamatalassa vāditassa etaṁ adhivacanaṁ.",
  "tika-vin06t3:76_26": "Vippalapantiyoti supinadassanādivasena asambandhapalāpaṁ vippalapantiyo.",
  "tika-vin06t3:76_27": "Susānaṁ maññeti susānaṁ viya addasa sakaṁ parijananti sambandho.",
  "tika-vin06t3:76_28": "Ādīnavoti asubhabhāvo.",
  "tika-vin06t3:76_29": "Nibbidāya cittaṁ saṇṭhātīti vimuccitukāmatāsaṅkhātāya ukkaṇṭhāya cittaṁ namīti attho.",
  "tika-vin06t3:76_30": "Udānaṁ udānesīti ‘‘ito paṭṭhāya imāhi itthīhi saha nāhaṁ bhavissāmī’’ti attamanavācaṁ nicchāresi.",
  "tika-vin06t3:76_31": "Dve kira ākārā tassa pamādasuttaparijanadassane pākaṭā jātā kilesānaṁ balavabhāvo,",
  "tika-vin06t3:76_32": "asubhākārassa atioḷārikabhāvo ca.",
  "tika-vin06t3:76_33": "Evaṁ sati oḷārikatare ca asubhākāre kilesavasenāyaṁ sabbopi loko ettha pīḷito mucchito.",
  "tika-vin06t3:76_34": "Aho kilesā balavatarāti hi passato passato tassa dvepi te ākārā pākaṭā jātā,",
  "tika-vin06t3:76_35": "yenevamavocāti.",
  "tika-vin06t3:77_0": "‘‘Suvaṇṇapādukāyo ārohitvā’’ti etenassa nissaṅgatāya vissaṭṭhagamanaṁ dīpeti.",
  "tika-vin06t3:77_1": "So hi balavasaṁvegābhitunnahadayattā parijanassa pabodhe satipi attano gamananivāraṇasamatthabhāvaṁ asahamāno attānaṁ takkento vissaṭṭho agamāsi.",
  "tika-vin06t3:77_2": "Amanussāti devatā.",
  "tika-vin06t3:77_3": "Tā hi manussehi sugatipaṭivedhañāṇasaṇṭhānādiguṇasāmaññena ‘‘amanussā’’ti vuccanti.",
  "tika-vin06t3:77_4": "Na hi asamānajātikā tiracchānādayo ‘‘abrāhmaṇā’’ti vā ‘‘avasalā’’ti vā vuccanti,",
  "tika-vin06t3:77_5": "kintu jātisabhāgatāya eva vasalādayo ‘‘abrāhmaṇā’’ti vuccanti,",
  "tika-vin06t3:77_6": "evaṁ manussehi kenaci ākārena sabhāgatāya devatā ‘‘amanussā’’ti vuttā.",
  "tika-vin06t3:77_7": "Aññathā manussā na hontīti tiracchānagatāpi ‘‘amanussā’’ti vattabbā bhaveyyuṁ.",
  "tika-vin06t3:78_0": "26.",
  "tika-vin06t3:78_1": "Vanagahanaṁ disvā ‘‘sumuttohaṁ nagarato’’ti pamuditattā bhagavato avidūre udānesi.",
  "tika-vin06t3:78_2": "Idaṁ kho yasāti bhagavā nibbānaṁ sandhāyāha.",
  "tika-vin06t3:78_3": "Tañhi taṇhādikilesehi anupaddutaṁ,",
  "tika-vin06t3:78_4": "anupasaṭṭhatañca dassanamattenāpi assādajananato.",
  "tika-vin06t3:78_5": "Dhammaṁ desessāmīti yena taṁ nibbānaṁ idha nisinnamattova tvaṁ adhigamissasīti adhippāyo.",
  "tika-vin06t3:78_6": "Kirāti assaddheyyaabyattiparihāsesu nipāto,",
  "tika-vin06t3:78_7": "idha abyattiyaṁ.",
  "tika-vin06t3:78_8": "Suvaṇṇapādukāyo orohitvāti ca suvaṇṇapādukāhi otaritvā.",
  "tika-vin06t3:78_9": "Nissakkatthe hi idaṁ paccattavacanaṁ.",
  "tika-vin06t3:78_10": "Tassa nisinnamattasseva aññaṁ sammodanīyaṁ kathaṁ akatvā anāmantetvā anupubbiṁ kathaṁ kathesi.",
  "tika-vin06t3:78_11": "Suparipakkindriyattā,",
  "tika-vin06t3:78_12": "paṭivedhakkhaṇānatikkamanatthaṁ anupaddutānupasaṭṭhatānaṁ pāpakadhammadesanābhimukhacittattā,",
  "tika-vin06t3:78_13": "seṭṭhissa gahapatino acirāgamanadassanato ca.",
  "tika-vin06t3:78_14": "Kimatthaṁ bhagavā tassa suṭṭhutaraṁ saṁviggahadayassa bhavato muccitukāmassa bhavābhavūpāyānisaṁsakathaṁ paṭhamameva kathesīti?",
  "tika-vin06t3:78_15": "Sabbabhavādīnavadassanatthaṁ.",
  "tika-vin06t3:78_16": "So hi manussalokasseva upaddutaupasaṭṭhabhāvaṁ addasa,",
  "tika-vin06t3:78_17": "na saggānanti kadāci saggalokaṁ sukhato maññeyya.",
  "tika-vin06t3:78_18": "Tattha sukhasaññena nibbānābhimukhaṁ cittaṁ peseyyāti saggānampi ādīnavaṁ dassetukāmatāya anupubbiṁ kathaṁ ārabhi.",
  "tika-vin06t3:78_19": "Ettha dānaṁ,",
  "tika-vin06t3:78_20": "dānānisaṁsaṁ,",
  "tika-vin06t3:78_21": "sīlānisaṁsañca kathento dānasīlakathaṁ katheti nāma.",
  "tika-vin06t3:78_22": "Saggavaṇṇaṁ kathento saggakathaṁ katheti nāma.",
  "tika-vin06t3:78_23": "Tattha vatthukāmakilesakāmānaṁ aniccataṁ,",
  "tika-vin06t3:78_24": "apasādataṁ,",
  "tika-vin06t3:78_25": "mahādīnavatañca kathento kāmānaṁ ādīnavaṁ, okāraṁ,",
  "tika-vin06t3:78_26": "saṁkilesañca pakāseti.",
  "tika-vin06t3:78_27": "Nekkhamme tadabhāvato ca taṁnissaraṇato ca tabbiparītaṁ ānisaṁsaṁ kathento nekkhamme ānisaṁsaṁ pakāseti nāma.",
  "tika-vin06t3:78_28": "Tattha okāranti avakāraṁ lāmakabhāvaṁ.",
  "tika-vin06t3:78_29": "Saṁkilesanti saṁkilissanaṁ bādhanaṁ upatāpanaṁ vāti attho.",
  "tika-vin06t3:78_30": "Kallacittaṁ paññindriyassa ānubhāvena,",
  "tika-vin06t3:78_31": "diṭṭhiyogavicikicchāyogānaṁ paññindriyena vihatattā.",
  "tika-vin06t3:78_32": "Muducittaṁ satindriyasamāyogena,",
  "tika-vin06t3:78_33": "vihiṁsāsārambhādikilesapavesaṁ nivāretvā cittamudutādikusaladhammappavesanaṁ karontaṁ sahajātaṁ cittaṁ muduṁ karoti.",
  "tika-vin06t3:78_34": "Samādhindriyassa ānubhāvena vinīvaraṇacittaṁ.",
  "tika-vin06t3:78_35": "Tañhi visesato nīvaraṇavipakkhabhūtanti.",
  "tika-vin06t3:78_36": "Vīriyindriyavasena udaggacittaṁ.",
  "tika-vin06t3:78_37": "Tañhi thinamiddhasaṅkhātalīnabhāvavipakkhanti.",
  "tika-vin06t3:78_38": "Saddhindriyassa ānubhāvena pasannacittaṁ tassa pasādalakkhaṇattā.",
  "tika-vin06t3:78_39": "Sāmukkaṁsikāti etaṁ visayavasena desanaṁ upālitthero pakāseti.",
  "tika-vin06t3:78_40": "Saccāni hi sāmukkaṁsikadesanāya visayāni.",
  "tika-vin06t3:78_41": "Aññathā dukkhādīni sāmukkaṁsikā dhammadesanāti āpajjati tassa vibhāvane saccānaṁ niddiṭṭhattā.",
  "tika-vin06t3:79_0": "27.Catuddisāti catūsu disāsu.",
  "tika-vin06t3:79_1": "Abhisaṅkharesīti abhisaṅkhari.",
  "tika-vin06t3:79_2": "Kimatthanti ce?",
  "tika-vin06t3:79_3": "Ubhinnaṁ paṭilabhitabbavisesantarāyanisedhanatthaṁ.",
  "tika-vin06t3:79_4": "Yadi so puttaṁ passeyya,",
  "tika-vin06t3:79_5": "puttassapi dhammacakkhupaṭilābho arahattuppatti,",
  "tika-vin06t3:79_6": "seṭṭhissapi dhammacakkhupaṭilābho na siyā.",
  "tika-vin06t3:79_7": "Diṭṭhasaccopi ‘‘dehi te mātuyā jīvita’’nti vadanto kimaññaṁ na kareyya.",
  "tika-vin06t3:79_8": "Yasopi taṁ vacanaṁ sutvā arahāpi samāno sayaṁ appaṭikkhipitvā bhagavantaṁ ullokento kimaññāya saṇṭhaheyya.",
  "tika-vin06t3:80_0": "28.",
  "tika-vin06t3:80_1": "Ubhohipi pattabbavisesakoṭiyā pattattā bhagavā puna taṁ paṭippassambhesi.",
  "tika-vin06t3:80_2": "Pubbe agārikabhūtoti tassa sotāpannakālaṁ sandhāyāha.",
  "tika-vin06t3:80_3": "Sotāpanno hi agāramajjhe vasanārahattā agāriyabhūto nāma hoti apabbajito.",
  "tika-vin06t3:80_4": "Sampati pabbajito samāno agāramajjhavasanassa abhabbattā ‘‘agāriko’’ti na vuccati,",
  "tika-vin06t3:80_5": "tasmā evamāha.",
  "tika-vin06t3:80_6": "Yassa diṭṭhoti sambandho,",
  "tika-vin06t3:80_7": "yena diṭṭhoti vuttaṁ hoti.",
  "tika-vin06t3:80_8": "‘‘Seyyathāpi pubbe agārikabhūto’’ti vacanena laddhanayattā pacchā gahapati gihivesadhārimeva yasaṁ sandhāyāha ‘‘yasena kulaputtena pacchāsamaṇenā’’ti.",
  "tika-vin06t3:80_9": "Tattha cara brahmacariyanti ābhisamācārikasīlaṁ brahmacariyaṁ cara paripūrehi tāva,",
  "tika-vin06t3:80_10": "yāva sammādukkhassantakiriyā,",
  "tika-vin06t3:80_11": "yāva cuticittāti adhippāyo.",
  "tika-vin06t3:80_12": "Liṅgabrahmacariyaṁ sandhāyāti porāṇā,",
  "tika-vin06t3:80_13": "tañca yuttaṁ.",
  "tika-vin06t3:80_14": "Liṅgamattañhi sandhāya so āyasmā ‘‘labheyyāhaṁ, bhante,",
  "tika-vin06t3:80_15": "pabbajjaṁ upasampada’’nti āha.",
  "tika-vin06t3:81_0": "Kimatthaṁ bhagavā yasassa mātu,",
  "tika-vin06t3:81_1": "pajāpatiyā ca bhattakiccaṁ akatvāva dhammaṁ desesīti?",
  "tika-vin06t3:81_2": "Yasassa pabbajjāya sokasallasamappitattā dānañca somanassikacittena na dadeyyuṁ,",
  "tika-vin06t3:81_3": "satthari ca domanassappattā hutvā maggapaṭivedhampi na labheyyunti bhagavā paṭhamaṁ tāva tā vigatasokasallahadayāyo katvā puna bhattakiccaṁ akāsi.",
  "tika-vin06t3:82_0": "30.Seṭṭhānuseṭṭhīnanti anukkamaseṭṭhīnanti porāṇā.",
  "tika-vin06t3:82_1": "‘‘Seṭṭhino cānuseṭṭhino ca yāni kulāni,",
  "tika-vin06t3:82_2": "tāni seṭṭhānuseṭṭhāni kulāni,",
  "tika-vin06t3:82_3": "tesaṁ seṭṭhānuseṭṭhīnaṁ kulāna’’nti likhitaṁ.",
  "tika-vin06t3:82_4": "Dhammavinayoti sāsanabrahmacariyaṁ pāvacananti idha atthato ekaṁ.",
  "tika-vin06t3:82_5": "Atha vā dhammena vinayo,",
  "tika-vin06t3:82_6": "na daṇḍasatthehīti dhammavinayo,",
  "tika-vin06t3:82_7": "dhammāya vinayo,",
  "tika-vin06t3:82_8": "na hiṁsatthanti vā dhammato vinayo,",
  "tika-vin06t3:82_9": "nādhammatoti vā dhammo vinayo,",
  "tika-vin06t3:82_10": "nādhammoti vā dhammānaṁ vinayo,",
  "tika-vin06t3:82_11": "na aññesanti vā dhammakāyattā,",
  "tika-vin06t3:82_12": "dhammasāmittā vā dhammo bhagavā,",
  "tika-vin06t3:82_13": "tassa dhammassa vinayo,",
  "tika-vin06t3:82_14": "na takkikānanti vā dhammavinayo.",
  "tika-vin06t3:82_15": "Samānādhikaraṇavasena vā dhammavinayo nīluppalaṁ viya,",
  "tika-vin06t3:82_16": "dhammo ca vinayo cāti dhammavinayo phalāphalaṁ viya napuṁsakamiti pulliṅgāpadesato assa liṅgabhāvo siddho,",
  "tika-vin06t3:82_17": "yassa vā dhammo vinayo,",
  "tika-vin06t3:82_18": "so dhammavinayo setapaṭo puriso viya,",
  "tika-vin06t3:82_19": "dhammena yutto vā vinayo dhammavinayo assaratho viyāti evamādinā nayena yojanā veditabbā.",
  "tika-vin06t3:83_0": "34.‘‘Khaṇḍasīmaṁ netvā’’ti bhaṇḍukammārocanapaṭiharaṇatthaṁ vuttaṁ.",
  "tika-vin06t3:83_1": "Tena ‘‘sabhikkhuke vihāre aññampi etassa kese chindā’’ti vattuṁ na vaṭṭatīti.",
  "tika-vin06t3:83_2": "Pabbājetvāti imassa adhippāyapakāsanatthaṁ ‘‘kāsāyāni acchādetvā ehī’’ti vuttaṁ.",
  "tika-vin06t3:83_3": "Upajjhāyo ce kesamassuoropanādīni akatvā pabbajatthaṁ saraṇāni deti,",
  "tika-vin06t3:83_4": "na ruhati pabbajjā.",
  "tika-vin06t3:83_5": "Kammavācaṁ sāvetvā upasampādeti,",
  "tika-vin06t3:83_6": "ruhati upasampadā.",
  "tika-vin06t3:83_7": "Appattacīvarānaṁ upasampadāsiddhidassanato,",
  "tika-vin06t3:83_8": "kammavipattiyā abhāvato cetaṁ yujjatevāti eke.",
  "tika-vin06t3:83_9": "Hoti cettha –",
  "tika-vin06t3:84_0": "‘‘Saliṅgasseva pabbajjā, viliṅgassāpi cetarā;",
  "tika-vin06t3:85_0": "Apetapubbavesassa, taṁ dvayaṁ iti cāpare’’ti.",
  "tika-vin06t3:86_0": "Bhikkhunā hi sahatthena vā āṇattiyā vā dinnameva kāsāvaṁ vaṭṭati,",
  "tika-vin06t3:86_1": "adinnaṁ na vaṭṭatīti pana santesveva kāsāvesu,",
  "tika-vin06t3:86_2": "nāsantesu asambhavatoti tesaṁ adhippāyo.",
  "tika-vin06t3:86_3": "Evañca pana,",
  "tika-vin06t3:86_4": "bhikkhave,",
  "tika-vin06t3:86_5": "pabbājetabbo upasampādetabbo.",
  "tika-vin06t3:86_6": "Paṭhamaṁ…pe…anujānāmi,",
  "tika-vin06t3:86_7": "bhikkhave,",
  "tika-vin06t3:86_8": "imehi tīhi saraṇagamanehi pabbajjaṁ upasampadanti ettha iminā anukkamena dinnehi tīhi saraṇagamanehi",
  "tika-vin06t3:86_9": "pabbajjaṁ upasampadaṁ anujānāmi kevalehīti adhippāyadassanato –",
  "tika-vin06t3:87_0": "Ādinnapubbaliṅgassa, naggassāpi dvayaṁ bhave;",
  "tika-vin06t3:88_0": "Netarassāti no khanti, sabbapāṭhānulomatoti. –",
  "tika-vin06t3:89_0": "Ācariyo .",
  "tika-vin06t3:89_1": "Ācariyena adinnaṁ na vaṭṭatīti ettha ‘‘pabbajjā na ruhatīti vadantī’’ti likhitaṁ.",
  "tika-vin06t3:89_2": "Porāṇagaṇṭhipadepi tatheva likhitaṁ.",
  "tika-vin06t3:89_3": "Urādīni ṭhānāni nāma.",
  "tika-vin06t3:89_4": "Saṁvutādīni karaṇāni nāma.",
  "tika-vin06t3:89_5": "‘‘Anunāsikantaṁ katvā ekasambandhaṁ katvā dānakāle antarā aṭṭhatvā vattabbaṁ.",
  "tika-vin06t3:89_6": "Vicchinditvā dānepi yathāvuttaṭṭhāne eva vicchedo,",
  "tika-vin06t3:89_7": "aññatra na vaṭṭatī’’ti likhitaṁ.",
  "tika-vin06t3:89_8": "Anunāsikante diyyamāne khalitvā ‘‘buddhaṁ saraṇaṁ gacchāmī’’ti makārena missībhūte khette otiṇṇattā vaṭṭatīti upatissatthero.",
  "tika-vin06t3:89_9": "Missaṁ katvā vattuṁ vaṭṭati,",
  "tika-vin06t3:89_10": "vacanakāle pana anunāsikaṭṭhāne vicchedaṁ akatvā vattabbanti dhammasiritthero.",
  "tika-vin06t3:89_11": "‘‘Evaṁ kammavācāyampī’’ti vuttaṁ.",
  "tika-vin06t3:89_12": "Ubhatosuddhiyāva vaṭṭatīti ettha mahāthero patitadantādikāraṇatāya acaturassaṁ katvā vadati,",
  "tika-vin06t3:89_13": "byattasāmaṇero samīpe ṭhito pabbajjāpekkhaṁ byattaṁ vadāpeti.",
  "tika-vin06t3:89_14": "Mahātherena avuttaṁ vadāpetīti na vaṭṭati.",
  "tika-vin06t3:89_15": "Kammavācāya itaro bhikkhu ce vadati,",
  "tika-vin06t3:89_16": "vaṭṭatīti.",
  "tika-vin06t3:89_17": "Saṅgho hi kammaṁ karoti,",
  "tika-vin06t3:89_18": "na puggaloti.",
  "tika-vin06t3:89_19": "Na nānāsīmapavattakammavācāsāmaññanayena paṭikkhipitabbattā.",
  "tika-vin06t3:89_20": "Atha therena caturassaṁ vuttaṁ pabbajjāpekkhaṁ vattuṁ asakkontaṁ sāmaṇero sayaṁ vatvā vadāpeti,",
  "tika-vin06t3:89_21": "ubhatosuddhi eva hoti therena vuttasseva vuttattā.",
  "tika-vin06t3:89_22": "Buddhaṁ saraṇaṁ gacchanto asādhāraṇe buddhaguṇe,",
  "tika-vin06t3:89_23": "dhammaṁ saraṇaṁ gacchanto nibbānaṁ,",
  "tika-vin06t3:89_24": "saṅghaṁ saraṇaṁ gacchanto sekkhadhammaṁ,",
  "tika-vin06t3:89_25": "asekkhadhammañca saraṇaṁ gacchatīti aggahitaggahaṇavasena yojanā kātabbā.",
  "tika-vin06t3:89_26": "Aññathā saraṇattayasaṅkaradoso.",
  "tika-vin06t3:89_27": "Sabbamassa kappiyākappiyanti dasasikkhāpadavinimuttaṁ parāmāsāparāmāsādi.",
  "tika-vin06t3:89_28": "‘‘Ābhisamācārikesu vinetabbo’’ti vacanato sekhiyaupajjhāyavattādiābhisamācārikasīlamanena pūretabbaṁ.",
  "tika-vin06t3:89_29": "Tattha cārittassa akaraṇe vārittassa karaṇe daṇḍakammāraho hotīti dīpeti.",
  "tika-vin06t3:90_0": "Pabbajjākathāvaṇṇanā niṭṭhitā.",
  "tika-vin06t3:91_0": "Dutiyamārakathāvaṇṇanā",
  "tika-vin06t3:92_0": "35.",
  "tika-vin06t3:92_1": "‘‘Tena hetunā’’ti vacanato pāḷiyaṁ ‘‘yonisomanasikārāsammappadhānā’’ti hetvatthe nissakkavacananti veditabbaṁ.",
  "tika-vin06t3:93_0": "Dutiyamārakathāvaṇṇanā niṭṭhitā.",
  "tika-vin06t3:94_0": "Uruvelapāṭihāriyakathāvaṇṇanā",
  "tika-vin06t3:95_0": "37-8.Vaseyyāmāti ‘‘tvañca ahañca vaseyyāmā’’ti piyavacanena tassa saṅgaṇhanatthaṁ vuttaṁ kira.",
  "tika-vin06t3:95_1": "Tejasā tejanti ānubhāvena ānubhāvaṁ.",
  "tika-vin06t3:95_2": "Tejodhātuyā vā tejodhātuṁ.",
  "tika-vin06t3:95_3": "Ubhinnaṁ sajotibhūtānanti anādaratthe sāmivacanaṁ,",
  "tika-vin06t3:95_4": "bhāvasattamīatthe vā.",
  "tika-vin06t3:95_5": "Agyāgārameva ādittaṁ,",
  "tika-vin06t3:95_6": "na tattha vasanako sattajātiko.",
  "tika-vin06t3:95_7": "Acinteyyo hi iddhivisayo.",
  "tika-vin06t3:95_8": "Kasmā pana bhagavā agyāgārampi anādittaṁ nādhiṭṭhāsīti?",
  "tika-vin06t3:95_9": "Attano dukkhuppādābhāvassa anativimhādibhāvappasaṅgato.",
  "tika-vin06t3:95_10": "Kimatthaṁ parasantakaṁ mahāsambhārapavattaṁ taṁ vināsetīti?",
  "tika-vin06t3:95_11": "Puna yathāporāṇaṁ iddhānubhāvena kattukāmatādhippāyato.",
  "tika-vin06t3:95_12": "Pariyādinnoti khayaṁ nīto.",
  "tika-vin06t3:95_13": "Tejasā tejanti ānubhāvena ānubhāvaṁ.",
  "tika-vin06t3:95_14": "Agyāgārassa parittattā itaro attho na sambhavati.",
  "tika-vin06t3:95_15": "Ayamattho ‘‘makkhaṁ asahamāno’’ti iminā ativiya sameti.",
  "tika-vin06t3:95_16": "Iddhānubhāvamakkhanañhi tattha makkho nāma.",
  "tika-vin06t3:95_17": "Pattenāti padumapattenātipi porāṇā.",
  "tika-vin06t3:95_18": "Paduminisaṇḍe ṭhito hi bhagavā tattha ahosīti tesaṁ mati.",
  "tika-vin06t3:96_0": "39.Dinnanti anumatinti attho.",
  "tika-vin06t3:96_1": "Abhīto nibbhayo. Kasmā?",
  "tika-vin06t3:96_2": "Yato so maggena bhayamatīto.",
  "tika-vin06t3:96_3": "‘‘Sumanamanasoti sundaracittasaṅkhātamano.",
  "tika-vin06t3:96_4": "Sumano eva vā’’ti likhitaṁ.",
  "tika-vin06t3:96_5": "Tejovāti aggi viya.",
  "tika-vin06t3:96_6": "Dhātukusaloti tejodhātumhi kusalo.",
  "tika-vin06t3:96_7": "‘‘Byavahitā ce’’ti saddalakkhaṇattā ca upasaggo.",
  "tika-vin06t3:96_8": "Tejodhātusamāpattīsu kusalo iccevattho.",
  "tika-vin06t3:96_9": "Udicchareti ullokesuṁ.",
  "tika-vin06t3:96_10": "‘‘Saṁparivāresu’’nti ca likhitaṁ.",
  "tika-vin06t3:96_11": "Iti evaṁ bhaṇantīti attho.",
  "tika-vin06t3:96_12": "Hatāti samāti attho,",
  "tika-vin06t3:96_13": "kāḷakāva hontīti kirettha adhippāyo.",
  "tika-vin06t3:96_14": "Īsakampi byāpāraṁ akatvā upasamānurūpaṁ tiṭṭhanti.",
  "tika-vin06t3:96_15": "Ye ca anekavaṇṇā acciyo hontīti taṁ dassetuṁ ‘‘nīlā atha lohitikā’’tiādimāha.",
  "tika-vin06t3:97_0": "40.Catuddisāti catūsu disāsu.",
  "tika-vin06t3:98_0": "44.Paṁsukūlaṁ uppannanti pariyesamānassa paṭilābhavasena uppannaṁ hoti.",
  "tika-vin06t3:98_1": "Cittavicittapāṭihīradassanatthāya ca sā pariyesanā.",
  "tika-vin06t3:98_2": "Sā ayaṁ sāyaṁ.",
  "tika-vin06t3:98_3": "Tā imā tayimā.",
  "tika-vin06t3:98_4": "Dve ekato gahetvā vadati.",
  "tika-vin06t3:98_5": "Āyāmi ahaṁ āyamahaṁ.",
  "tika-vin06t3:98_6": "Etanti etassa.",
  "tika-vin06t3:98_7": "Yathā mayanti yasmā mayaṁ.",
  "tika-vin06t3:99_0": "50-51.Udakavāhakoti udakogho.",
  "tika-vin06t3:99_1": "Udakasototi porāṇā.",
  "tika-vin06t3:99_2": "‘‘Yāya tva’’nti pubbabhāgavipassanāpaṭipadaṁ sandhāya vuttaṁ.",
  "tika-vin06t3:99_3": "Cirapaṭikāti cirapabhuti,",
  "tika-vin06t3:99_4": "nāgadamanato paṭṭhāya cirapaṭikā.",
  "tika-vin06t3:99_5": "‘‘Cirapaṭisaṅkhā’’tipi vadanti.",
  "tika-vin06t3:99_6": "Kesamissantiādimhi abbokiṇṇaṁ visuṁ visuṁ bandhitvā pakkhittattā kesādayova kesamissāti porāṇā.",
  "tika-vin06t3:99_7": "Khārikājamissanti ettha khārī vuccati tāpasaparikkhāro.",
  "tika-vin06t3:99_8": "Jaṭile pāhesīti dve tayo tāpase pāhesi.",
  "tika-vin06t3:99_9": "‘‘Soḷasātirekaaḍḍhauḍḍhāni pāṭihāriyasahassānī’’ti vuttaṁ.",
  "tika-vin06t3:100_0": "54.",
  "tika-vin06t3:100_1": "Aggihutte kataparicayattā bhagavā tesaṁ ādittapariyāya-mabhāsi (saṁ. ni. 4.28).",
  "tika-vin06t3:100_2": "Tattha ekaccaṁ ārammaṇavasena ādittaṁ cakkhādi rāgagginā,",
  "tika-vin06t3:100_3": "ekaccaṁ sampayogavasena cakkhusamphassapaccayā vedayitādikeneva,",
  "tika-vin06t3:100_4": "ekaccaṁ abhibhūtatthena cakkhādi eva jātiādinā ,",
  "tika-vin06t3:100_5": "ekaccaṁ paccayatthena,",
  "tika-vin06t3:100_6": "tadeva sokādināti yathāsambhavamettha ādittatā veditabbā.",
  "tika-vin06t3:100_7": "Ettha kiñcāpi dukkhalakkhaṇamevekaṁ pākaṭaṁ,",
  "tika-vin06t3:100_8": "tadanusārena pana itaraṁ lakkhaṇadvayampi tehi diṭṭhanti veditabbaṁ dukkhākārassa itarākāradīpanato.",
  "tika-vin06t3:100_9": "Santasukhataṇhābhiniviṭṭhattā panesaṁ dukkhalakkhaṇapubbaṅgamā desanā katāti veditabbā.",
  "tika-vin06t3:101_0": "Uruvelapāṭihāriyakathāvaṇṇanā niṭṭhitā.",
  "tika-vin06t3:102_0": "Bimbisārasamāgamakathāvaṇṇanā",
  "tika-vin06t3:103_0": "55-7.",
  "tika-vin06t3:103_1": "Vatthukāmabhūtā itthiyo kāmitthiyo.",
  "tika-vin06t3:103_2": "Dutiyādayo assāsakā.",
  "tika-vin06t3:103_3": "Yasmā anuppanne eva bhagavati buddhakolāhalaṁ loke paṭhamameva vassasahassaṁ uppajjati.",
  "tika-vin06t3:103_4": "Brahmāno ca brāhmaṇavaṇṇaṁ abhinimminitvā vedesu sahassattayamattaṁ buddhapaṭisaṁyuttaṁ pariyattiṁ pakkhipitvā vācenti,",
  "tika-vin06t3:103_5": "bhagavato jātito paṭṭhāya ca buddhakathā lakkhaṇaññūhi brāhmaṇehi uppāditā,",
  "tika-vin06t3:103_6": "patthaṭā loke,",
  "tika-vin06t3:103_7": "tasmā yujjanti,",
  "tika-vin06t3:103_8": "na aññathā.",
  "tika-vin06t3:103_9": "‘‘Tamaddasa bimbisāro,",
  "tika-vin06t3:103_10": "pāsādasmiṁ patiṭṭhito’’tiādigāthāhi bodhisattakāle eva abhisittatā bimbisārassa siddhā.",
  "tika-vin06t3:104_0": "58.",
  "tika-vin06t3:104_1": "Idhāvuso khīṇāsavo bhikkhu pañcaṅgavippahīno hoti chaḷaṅgasamannāgato ekārakkho caturāpasseno paṇunnapaccekasacco",
  "tika-vin06t3:104_2": "samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapaññoti (dī. ni. 3.348, 360; a. ni.",
  "tika-vin06t3:104_3": "10.19) dasa ariyavāsā nāma.",
  "tika-vin06t3:104_4": "Rūpārūpasamāpattiyo aṭṭha nirodhasamāpatti mahākaruṇāsamāpattītipi porāṇā.",
  "tika-vin06t3:104_5": "Tattha nīvaraṇā pañcaṅgā ca.",
  "tika-vin06t3:104_6": "Chaḷaṅgupekkhā chaḷaṅgā.",
  "tika-vin06t3:104_7": "Satārakkhena ekārakkhā.",
  "tika-vin06t3:104_8": "Saṅkhāya ekaṁ paṭisevati,",
  "tika-vin06t3:104_9": "adhivāseti,",
  "tika-vin06t3:104_10": "parivajjeti,",
  "tika-vin06t3:104_11": "saṅkhāya ekaṁ vinodetīti ayaṁ caturāpasseno.",
  "tika-vin06t3:104_12": "Puthusamaṇabrāhmaṇānaṁ puthupaccekasaccāni cattāri pahīnāni,",
  "tika-vin06t3:104_13": "evaṁ paṇunnapaccekasacco.",
  "tika-vin06t3:104_14": "Kāmesanā bhavesanā pahīnā hoti,",
  "tika-vin06t3:104_15": "brahmacariyesanā paṭippassaddhā,",
  "tika-vin06t3:104_16": "evaṁ samavayasaṭṭhesano.",
  "tika-vin06t3:104_17": "Kāmabyāpādavihiṁsāsaṅkappo pahīno hoti,",
  "tika-vin06t3:104_18": "evaṁ anāvilasaṅkappo,",
  "tika-vin06t3:104_19": "sukhassa ca pahānā…pe…",
  "tika-vin06t3:104_20": "catutthaṁ jhānaṁ upasampajja viharati evaṁ suvimuttacitto hoti.",
  "tika-vin06t3:104_21": "Rāgo pahīno ucchinnamūlo…pe…",
  "tika-vin06t3:104_22": "anuppādadhammoti pajānāti, doso,",
  "tika-vin06t3:104_23": "moho anuppādadhammoti pajānāti,",
  "tika-vin06t3:104_24": "evaṁ suvimuttapaññoti.",
  "tika-vin06t3:105_0": "‘‘Ṭhānāṭhānaṁ vipākañca, ñāṇaṁ sabbatthagāminiṁ;",
  "tika-vin06t3:106_0": "Anekadhātuyo lokaṁ, adhimuttiñca pāṇinaṁ.",
  "tika-vin06t3:107_0": "‘‘Jānāti indriyānañca, paropariyataṁ muni;",
  "tika-vin06t3:108_0": "Jhānādisaṁkilesādi-ñāṇaṁ vijjattayaṁ tathā’’ti. –",
  "tika-vin06t3:109_0": "Imāni dasa balāni.",
  "tika-vin06t3:109_1": "Asekkhaṅgāni nāma asekkhā sammādiṭṭhi…pe…",
  "tika-vin06t3:109_2": "asekkhavimutti asekkhavimuttiñāṇadassananti.",
  "tika-vin06t3:109_3": "Tattha dasamaṁ asekkhaṁ.",
  "tika-vin06t3:109_4": "Etehi dasahi cupeto pāramīhīti porāṇā.",
  "tika-vin06t3:110_0": "Bimbisārasamāgamakathāvaṇṇanā niṭṭhitā.",
  "tika-vin06t3:111_0": "Sāriputtamoggallānapabbajjākathāvaṇṇanā",
  "tika-vin06t3:112_0": "60.Kiṁ kāhasīti kiṁ kāhati.",
  "tika-vin06t3:112_1": "‘‘Kiṁ karoti,",
  "tika-vin06t3:112_2": "kiṁ karosī’’ti vā byañjanaṁ bahuṁ vatvāti attho.",
  "tika-vin06t3:112_3": "Paṭipādentoti nigamento.",
  "tika-vin06t3:112_4": "‘‘Paccabyathā ,",
  "tika-vin06t3:112_5": "paccabyatha’’ntipi paṭhanti.",
  "tika-vin06t3:112_6": "Kappanahutehīti ettha dasakānaṁ sataṁ sahassaṁ,",
  "tika-vin06t3:112_7": "sahassānaṁ sataṁ satasahassaṁ,",
  "tika-vin06t3:112_8": "satasahassānaṁ sataṁ koṭi,",
  "tika-vin06t3:112_9": "koṭisatasahassānaṁ sataṁ pakoṭi,",
  "tika-vin06t3:112_10": "pakoṭisatasahassānaṁ sataṁ koṭipakoṭi,",
  "tika-vin06t3:112_11": "koṭipakoṭisatasahassānaṁ sataṁ nahutanti veditabbaṁ.",
  "tika-vin06t3:112_12": "Kappanahutehīti evamanusārato abbhatītaṁ nāmāti khandhakabhāṇakānaṁ pāṭhoti.",
  "tika-vin06t3:113_0": "63.",
  "tika-vin06t3:113_1": "‘‘Kulacchedāyā’’ti pāṭho,",
  "tika-vin06t3:113_2": "kulupacchedāyāti attho.",
  "tika-vin06t3:113_3": "Manussā ‘‘dhammena kira samaṇā sakyaputtiyā nayanti,",
  "tika-vin06t3:113_4": "nādhammenā’’ti na puna codesunti evaṁ pāṭhasesena sambandho kātabbo.",
  "tika-vin06t3:114_0": "Ettāvatā thero nidānaṁ niṭṭhapesīti veditabbaṁ. Honti cettha –",
  "tika-vin06t3:115_0": "‘‘Yaṁ dhammasenāpati ettha mūla-",
  "tika-vin06t3:116_0": "Ganthassa siddhikkamadassanena;",
  "tika-vin06t3:117_0": "Nidānaniṭṭhānamakaṁsu dhamma-",
  "tika-vin06t3:118_0": "Saṅgāhakā te vinayakkamaññū.",
  "tika-vin06t3:119_0": "‘‘Nidānalīnatthapadānameva,",
  "tika-vin06t3:120_0": "Nidāniṭṭhānamidaṁ viditvā;",
  "tika-vin06t3:121_0": "Ito paraṁ ce vinayatthayutta-",
  "tika-vin06t3:122_0": "Padāni vīmaṁsanameva ñeyya’’nti.",
  "tika-vin06t3:123_0": "Sāriputtamoggallānapabbajjākathāvaṇṇanā niṭṭhitā.",
  "tika-vin06t3:124_0": "Upajjhāyavattakathāvaṇṇanā",
  "tika-vin06t3:125_0": "64.",
  "tika-vin06t3:125_1": "Buddhupajjhāyakānaṁ itaresaṁ ehibhikkhūnaṁ nivāsanapārupanakappato nesaṁ visuṁ visuṁ sadisattā ‘‘dunnivatthā duppārutā anākappasampannā’’ti vuttā.",
  "tika-vin06t3:125_2": "Na kevalañca itthambhūtā piṇḍāya caranti,",
  "tika-vin06t3:125_3": "apica manussānaṁ bhuñjamānānaṁ uparītiādi.",
  "tika-vin06t3:125_4": "Manussā ujjhāyanti pipāsāsahanato,",
  "tika-vin06t3:125_5": "itaresaṁ ākappasampattiyā pasannattā ca.",
  "tika-vin06t3:126_0": "65.",
  "tika-vin06t3:126_1": "Kena ko upajjhāyo gahetabboti?",
  "tika-vin06t3:126_2": "‘‘Tadā so yassa santike pabbājito,",
  "tika-vin06t3:126_3": "etarahi yassa santike upasampadāpekkho hoti.",
  "tika-vin06t3:126_4": "Upajjhāyena ca sādhūti sampaṭicchanaṁ sandhāyā’’ti kehici likhitaṁ.",
  "tika-vin06t3:126_5": "Taṁ te evaṁ jānanti ‘‘upajjhāyena ‘sāhū’tiādinā sampaṭicchite saddhivihārikassa ‘sādhu suṭṭhu sampaṭicchāmī’ti vacanaṁ kevalaṁ bhikkhūhi āciṇṇameva,",
  "tika-vin06t3:126_6": "na katthaci dissati,",
  "tika-vin06t3:126_7": "tasmā vināpi tena upajjhāyo gahitova hotī’’ti.",
  "tika-vin06t3:126_8": "Tattha sāhūti sādhūti vuttaṁ hoti.",
  "tika-vin06t3:126_9": "Lahūti lahu,",
  "tika-vin06t3:126_10": "tvaṁ mama na bhāriyosīti vuttaṁ hoti.",
  "tika-vin06t3:126_11": "Opāyikanti upāyapaṭisaṁyuttaṁ,",
  "tika-vin06t3:126_12": "iminā upāyena tvaṁ me ito paṭṭhāya bhāro jātosīti attho.",
  "tika-vin06t3:126_13": "Patirūpanti anurūpaṁ te upajjhāyaggahaṇanti attho.",
  "tika-vin06t3:127_0": "66.Tādisameva mukhadhovanodakaṁ utumhi ekasabhāgeti.",
  "tika-vin06t3:127_1": "Ito paṭṭhāyāti ‘‘na upajjhāyassa bhaṇamānassā’’ti ettha vuttana-kārato paṭṭhāya.",
  "tika-vin06t3:127_2": "Tena ‘‘nātidūre gantabbaṁ,",
  "tika-vin06t3:127_3": "nāccāsanne gantabba’’nti ettha vuttana-kārena anāpattīti dīpetīti eke.",
  "tika-vin06t3:127_4": "Sacittakā ayaṁ āpatti,",
  "tika-vin06t3:127_5": "udāhu acittakāti?",
  "tika-vin06t3:127_6": "Anādariyapaccayattā sacittakā.",
  "tika-vin06t3:127_7": "Anādariyapaccayatā kathaṁ paññāyatīti ce?",
  "tika-vin06t3:127_8": "Anādariyapaccayehi saṅgahitanti.",
  "tika-vin06t3:127_9": "Pātimokkhuddese sekhiyānaṁ gaṇaparicchedākaraṇañhi khandhakapariyāpannāpattiyā saṅgaṇhanatthaṁ.",
  "tika-vin06t3:127_10": "Idaṁ pana lakkhaṇaṁ cāritteyeva veditabbaṁ,",
  "tika-vin06t3:127_11": "na vāritte akappiyamaṁsakhādanādiāpattīnaṁ acittakattā.",
  "tika-vin06t3:127_12": "Khandhakavārittānaṁ tehi saṅgaho,",
  "tika-vin06t3:127_13": "sekhiyavāritteyeva acittakehi sūpodanaviññattipaccayādīhīti ācariyo.",
  "tika-vin06t3:127_14": "Yattha yattha na-kārena paṭisedho karīyati,",
  "tika-vin06t3:127_15": "kiṁ sabbattha dukkaṭāpattīti? Āma.",
  "tika-vin06t3:127_16": "Yattha aṭṭhakathāya nayo na dassito,",
  "tika-vin06t3:127_17": "tattha sabbattha.",
  "tika-vin06t3:127_18": "Parato hi aṭṭhakathāyaṁ ‘‘sace pana kāḷavaṇṇakatā vā sudhābaddhā vā hoti nirajamattikā,",
  "tika-vin06t3:127_19": "tathārūpāya bhūmiyā ṭhapetuṁ vaṭṭatī’’tiādinā nayena nayo dassito.",
  "tika-vin06t3:128_0": "Etthāha –",
  "tika-vin06t3:128_1": "yasmā pāḷiyaṁyeva ‘‘sace upajjhāyassa anabhirati uppannā hoti,",
  "tika-vin06t3:128_2": "diṭṭhigataṁ uppannaṁ hotī’’ti (mahāva.",
  "tika-vin06t3:128_3": "66) bhagavato vacanavasena aṭṭhakathāyaṁ vuttanayo yuttoti dassetuṁ ‘‘nātidūre nāccāsanne’’ti ettha ko bhagavato vacanalesoti? Vuccate –",
  "tika-vin06t3:128_4": "‘‘paṭhamataraṁ āgantvā āsanaṁ paññāpetabba’’ntiādīni vadanti desaniyamanato.",
  "tika-vin06t3:128_5": "Upajjhāyena anumataṁyeva paṭhamagamananti ce? Na,",
  "tika-vin06t3:128_6": "asiddhattā,",
  "tika-vin06t3:128_7": "siddhepi yathāvuttanayasiddhito ca .",
  "tika-vin06t3:128_8": "Na hi vārittassa anumati anāpattikarā hoti,",
  "tika-vin06t3:128_9": "evaṁ santepi vicāretvā gahetabbaṁ.",
  "tika-vin06t3:128_10": "Koṭṭhakanti dvārakoṭṭhakaṁ.",
  "tika-vin06t3:128_11": "Na nissajjitabbaṁ,",
  "tika-vin06t3:128_12": "na nidahitabbaṁ vā.",
  "tika-vin06t3:129_0": "Upajjhāyavattakathāvaṇṇanā niṭṭhitā.",
  "tika-vin06t3:130_0": "Nasammāvattanādikathāvaṇṇanā",
  "tika-vin06t3:131_0": "68.Adhimattaṁ gehassitapemaṁ na hotīti ettha gehassitapemaṁ na akusalamicceva daṭṭhabbaṁ khīṇāsavānampi sādhāraṇattā imassa lakkhaṇassa.",
  "tika-vin06t3:131_1": "Na khīṇāsavānaṁ asammāvattanābhāvatoti ce? Na,",
  "tika-vin06t3:131_2": "tesaṁ na paṇāmetabbaṁ taṁsamannāgamanasiddhito,",
  "tika-vin06t3:131_3": "tasmā ‘‘mamesa bhāro’’ti mamattakaraṇaṁ tattha pemanti veditabbaṁ.",
  "tika-vin06t3:131_4": "‘‘Eko vattasampanno…pe…",
  "tika-vin06t3:131_5": "tesaṁ anāpattī’ti ettha viya sace eko vattasampanno bhikkhu ‘bhante,",
  "tika-vin06t3:131_6": "tumhe appossukkā hotha,",
  "tika-vin06t3:131_7": "ahaṁ tumhākaṁ saddhivihārikaṁ,",
  "tika-vin06t3:131_8": "antevāsikaṁ vā gilānaṁ vā upaṭṭhahissāmi,",
  "tika-vin06t3:131_9": "ovaditabbaṁ ovadissāmi,",
  "tika-vin06t3:131_10": "iti karaṇīyesu ussukkaṁ āpajjissāmī’ti vadati,",
  "tika-vin06t3:131_11": "te evāsaddhivihārikādayo ‘bhante,",
  "tika-vin06t3:131_12": "tumheva kevalaṁ appossukkā hothā’ti vadanti,",
  "tika-vin06t3:131_13": "vattaṁ vā na sādiyanti,",
  "tika-vin06t3:131_14": "tato paṭṭhāya ācariyupajjhāyānaṁ anāpattī’’ti vuttaṁ.",
  "tika-vin06t3:132_0": "Nasammāvattanādikathāvaṇṇanā niṭṭhitā.",
  "tika-vin06t3:133_0": "Rādhabrāhmaṇavatthukathāvaṇṇanā",
  "tika-vin06t3:134_0": "73.‘‘Pūtimuttanti muttaṁ pūtikāyo viyā’’ti vatvāpi ‘‘pūtibhāvena muttaṁ paṭinissaṭṭhaṁ bhesajjaṁ pūtimuttabhesajja’’nti likhitaṁ.",
  "tika-vin06t3:134_1": "Sabbattha itthannāmoti ekova na-kāro hoti.",
  "tika-vin06t3:135_0": "Rādhabrāhmaṇavatthukathāvaṇṇanā niṭṭhitā.",
  "tika-vin06t3:136_0": "Ācariyavattakathāvaṇṇanā",
  "tika-vin06t3:137_0": "76.",
  "tika-vin06t3:137_1": "‘‘Āyasmato nissāya vacchāmī’’ti vuttaṁ.",
  "tika-vin06t3:137_2": "‘‘Āyasmato ovādaṁ nissāya vasāmī’’ti pāṭhasesavasena veditabbā.",
  "tika-vin06t3:137_3": "Nissāyāti vā nissayā,",
  "tika-vin06t3:137_4": "nissayenāti vuttaṁ hoti.",
  "tika-vin06t3:137_5": "Āyasmatoti vā upayogatthe sāmivacanaṁ.",
  "tika-vin06t3:138_0": "Ācariyavattakathāvaṇṇanā niṭṭhitā.",
  "tika-vin06t3:139_0": "Nissayapaṭippassaddhikathāvaṇṇanā",
  "tika-vin06t3:140_0": "83.Disaṁ gatoti tattha dhuranikkhittavāso hutvā tirogāmaṁ gato.",
  "tika-vin06t3:140_1": "Yattha nissayo labbhati,",
  "tika-vin06t3:140_2": "tattha gantabbanti etthāpi upajjhāye vuttanayeneva ‘‘katipāhena gamissāmī’’ti gamane cesa ussāho rakkhati.",
  "tika-vin06t3:140_3": "Mā idha paṭikkamīti mā idha gaccha.",
  "tika-vin06t3:140_4": "Sabhāgā nāma upajjhāyassa sissā.",
  "tika-vin06t3:140_5": "Tattha nissayaṁ gahetvā.",
  "tika-vin06t3:140_6": "Yadi evaṁ ko visesoti ce?",
  "tika-vin06t3:140_7": "Tena idaṁ vuccati ‘‘appeva nāma khameyyā’’ti.",
  "tika-vin06t3:140_8": "Vasituṁ vaṭṭatīti upajjhāyena pariccattattā upajjhāyasamodhānaṁ niratthakanti attho.",
  "tika-vin06t3:140_9": "Sace upajjhāyo cirena anuggahetukāmo hoti,",
  "tika-vin06t3:140_10": "tato paṭṭhāya upajjhāyova nissayo.",
  "tika-vin06t3:140_11": "Upajjhāyo ce alajjī hoti,",
  "tika-vin06t3:140_12": "saddhivihārikena anekakkhattuṁ vāretvā aviramantaṁ upajjhāyaṁ pahāya vināpi nissayapaṇāmanena aññassa santike nissayaṁ gahetvā vasitabbaṁ.",
  "tika-vin06t3:140_13": "Upajjhāyassa ce liṅgaṁ parivattati,",
  "tika-vin06t3:140_14": "ekadivasampi na rakkhati.",
  "tika-vin06t3:140_15": "Pakkhapaṇḍako ce hoti,",
  "tika-vin06t3:140_16": "nissayajātiko ce ‘‘upajjhāyassa sukkapakkhaṁ āgamehī’’ti vadati,",
  "tika-vin06t3:140_17": "sayameva vā āgameti, vaṭṭati.",
  "tika-vin06t3:140_18": "Upajjhāyo ce ukkhepaniyakammakato hoti,",
  "tika-vin06t3:140_19": "nānāsaṁvāsakabhūmiyaṁ ṭhitattā nissayo paṭippassambhati.",
  "tika-vin06t3:140_20": "Sammāvattantaṁ pana passitvā kammapaṭippassaddhiṁ āgametuṁ labhati.",
  "tika-vin06t3:140_21": "Mānattācārī ce hoti,",
  "tika-vin06t3:140_22": "abbhānaṁ āgametabbaṁ.",
  "tika-vin06t3:140_23": "Dīghaṁ ce parivāsaṁ carati,",
  "tika-vin06t3:140_24": "aññassa santike nissayo gahetabbo,",
  "tika-vin06t3:140_25": "upajjhāyasamodhānaṁ appamāṇaṁ.",
  "tika-vin06t3:140_26": "Parivāsamānattacārinā hi na nissayo dātabbo.",
  "tika-vin06t3:140_27": "Yaṁ pana pārivāsikakkhandhakaṭṭhakathāyaṁ vuttaṁ ‘‘saddhivihārikānampi sādiyantassa dukkaṭamevā’’tiādi (cūḷava. aṭṭha. 75),",
  "tika-vin06t3:140_28": "taṁ yathāvuttamatthaṁ sādheti eva.",
  "tika-vin06t3:140_29": "Yaṁ pana vuttaṁ ‘‘sace saddhāpabbajitā kulaputtā ‘tumhe, bhante,",
  "tika-vin06t3:140_30": "vinayakammamattaṁ karothā’’ti vatvā vattaṁ karontiyeva,",
  "tika-vin06t3:140_31": "gāmappavesanaṁ āpucchantiyeva,",
  "tika-vin06t3:140_32": "taṁ vāritakālato paṭṭhāya anāpattī’’ti.",
  "tika-vin06t3:140_33": "Taṁ vattasādiyanapaccayā dukkaṭābhāvamattadīpanatthaṁ,",
  "tika-vin06t3:140_34": "saddhivihārikānaṁ sāpekkhataṁ vā sandhāya vuttanti veditabbaṁ.",
  "tika-vin06t3:140_35": "Tasmā te ce upajjhāyena vāritānurūpameva paṭipajjanti,",
  "tika-vin06t3:140_36": "nissayo tesaṁ paṭippassaddhoti siddhaṁ hoti.",
  "tika-vin06t3:141_0": "Dve leḍḍupāte atikkamitvā nivattatīti ‘‘ettāvatā disāpakkanto nāma hoti,",
  "tika-vin06t3:141_1": "tasmā antevāsike anikkhittadhurepi nissayo paṭippassambhati.",
  "tika-vin06t3:141_2": "Ācariyupajjhāyā dve leḍḍupāte anatikkamma leḍḍupātadvayabbhantare tirovihārepi parikkhitte,",
  "tika-vin06t3:141_3": "aparikkhitte vā vasituṁ vaṭṭatī’’ti likhitaṁ.",
  "tika-vin06t3:141_4": "Aparikkhitteyevāti no takkoti ācariyo,",
  "tika-vin06t3:141_5": "ettha pana aparikkhittassa parikkhepārahaṭṭhānato vimutte aññasmiṁ vihāre vasantīti adhippāyo.",
  "tika-vin06t3:141_6": "Vihāroti cettha ‘‘tādisassa vihārassa ante ṭhitā ekā kuṭikā adhippetāti upatissatthero’’ti vuttaṁ.",
  "tika-vin06t3:141_7": "Tattha ‘‘sace ubhopi ācariyantevāsikā kenaci…pe…",
  "tika-vin06t3:141_8": "nissayo na paṭippassambhatī’’ti iminā sāmaññato vuttena aṭṭhakathāvacanena dhammasirittheravādo sameti.",
  "tika-vin06t3:141_9": "Aparikkhitte vāti dvinnaṁ leḍḍupātānaṁ anto parikkhitto vā hoti aparikkhitto vā.",
  "tika-vin06t3:141_10": "‘‘Bahisīma’’nti ca vuttattā antovihārasīmāyaṁ dve leḍḍupāte atikkamitvāpi vasituṁ vaṭṭatīti siddhattā pana upatissattheravādo na sameti.",
  "tika-vin06t3:141_11": "Ekāvāse hi parikkhitte vā aparikkhitte vā antamaso antotiyojanepi vasato nissayo na paṭippassambhati.",
  "tika-vin06t3:141_12": "So ca upacārasīmāya paricchinno,",
  "tika-vin06t3:141_13": "sā ca upacārasīmā parikkhittassa vihārassa parikkhepena aparikkhittassa parikkhepārahaṭṭhānena paricchinno ekāvāso.",
  "tika-vin06t3:142_0": "Uposathakkhandhake ekāvāsavimatiyaṁ sīmāya anuññātattāti ce? Na,",
  "tika-vin06t3:142_1": "cīvarakkhandhakaṭṭhakathāya vicāritattā.",
  "tika-vin06t3:142_2": "Yathāha ‘‘sīmaṭṭhakasaṅgho bhājetvā gaṇhātū’’ti (mahāva. aṭṭha. 379).",
  "tika-vin06t3:142_3": "Katarasīmāya bhājetabbaṁ?",
  "tika-vin06t3:142_4": "Mahāsivatthero kirāha ‘‘avippavāsasīmāyā’’ti.",
  "tika-vin06t3:142_5": "Tato naṁ āhaṁsu ‘‘avippavāsasīmā nāma tiyojanāpi hoti,",
  "tika-vin06t3:142_6": "evaṁ sante tiyojane ṭhitā lābhaṁ gaṇhissanti,",
  "tika-vin06t3:142_7": "tiyojane ṭhatvā āgantukavattaṁ pūretvā ārāmaṁ pavisitabbaṁ bhavissati,",
  "tika-vin06t3:142_8": "gamiko tiyojanaṁ gantvā senāsanaṁ āpucchissati,",
  "tika-vin06t3:142_9": "nissayapaṭippannassa tiyojanātikkame nissayo paṭippassambhissati,",
  "tika-vin06t3:142_10": "pārivāsikena tiyojanaṁ atikkamitvā aruṇaṁ uṭṭhāpetabbaṁ bhavissati,",
  "tika-vin06t3:142_11": "bhikkhuniyā tiyojane ṭhatvā ārāmappavesanā āpucchitabbā bhavissati,",
  "tika-vin06t3:142_12": "sabbametaṁ upacārasīmāparicchedavasena kātuṁ vaṭṭatīti.",
  "tika-vin06t3:142_13": "Tasmā antoupacārasīmāya leḍḍupātadvayaṁ atikkamitvāpi vasato nissayo tiyojanātikkame nissayo na paṭippassambhatīti siddhaṁ.",
  "tika-vin06t3:142_14": "Kāmañcettha upacārasīmāya tiyojanappamāṇāya,",
  "tika-vin06t3:142_15": "atirekāya vā yathāvuttadosappasaṅgo siyāti.",
  "tika-vin06t3:142_16": "Sā hi āvāsesu vaḍḍhantesu vaḍḍhati,",
  "tika-vin06t3:142_17": "parihāyantesu parihāyatīti vuttattā,",
  "tika-vin06t3:142_18": "tasmā tādisassa vihārassa ante ṭhitā ekā kuṭi vihāroti idhādhippetā.",
  "tika-vin06t3:142_19": "Sāpi tasseva vihārassa kuṭikāva hotīti katvā so āvāso hoti.",
  "tika-vin06t3:142_20": "Nānāvāso eva ce adhippeto,",
  "tika-vin06t3:142_21": "‘‘ante ṭhitā kuṭikā’’ti na vattabbaṁ.",
  "tika-vin06t3:142_22": "Dvinnaṁ leḍḍupātānaṁ abbhantare pana aparikkhitte nānāvāse nissayo na paṭippassambhatīti yvāyaṁ ‘‘no takko’’ti vutto,",
  "tika-vin06t3:142_23": "so tādise nānāvāse senāsanaggāhassa appaṭippassaddhinayena vutto.",
  "tika-vin06t3:142_24": "Senāsanaggāho hi ‘‘gahaṇena gahaṇaṁ ālayo paṭippassambhatī’’ti lakkhaṇattā itarattha paṭippassambhati.",
  "tika-vin06t3:142_25": "Tatrāyaṁ pāḷi ‘‘tena kho pana samayena āyasmā upanando sakyaputto eko dvīsu āvāsesu vassaṁ vasi…pe… detha,",
  "tika-vin06t3:142_26": "bhikkhave,",
  "tika-vin06t3:142_27": "moghapurisassa ekādhippāya’’nti (mahāva. 364).",
  "tika-vin06t3:142_28": "Aṭṭhakathāyañcassa evaṁ vuttaṁ ‘‘idañca nānālābhehi nānūpacārehi ekasīmavihārehi kathitaṁ,",
  "tika-vin06t3:142_29": "nānāsīmavihāre pana senāsanaggāho paṭippassambhatī’’ti (mahāva. aṭṭha. 364).",
  "tika-vin06t3:142_30": "Aparikkhittā nānāvāsā ekūpacārasaṅkhyaṁ gacchanti.",
  "tika-vin06t3:142_31": "Parikkhittañca ekūpacāraṁ aparikkhittasaṅkhyaṁ gacchati.",
  "tika-vin06t3:142_32": "Ettāvatā leḍḍupātadvayabbhantare aparikkhitte aññasmiṁ vihāre vasato nissayo pana na paṭippassambhati,",
  "tika-vin06t3:142_33": "parikkhitte paṭippassambhati evāti ayamattho sādhitoti. Etthāha –",
  "tika-vin06t3:142_34": "dve leḍḍupāte atikkamitvāva satopi nissayo na paṭippassambhati.",
  "tika-vin06t3:142_35": "Vuttañhi nissaggiyaṭṭhakathāyaṁ ‘‘sace gacchantānaṁyeva asampattesu daharesu aruṇaṁ uggacchati,",
  "tika-vin06t3:142_36": "cīvaraṁ nissaggiyaṁ hoti,",
  "tika-vin06t3:142_37": "nissayo pana na paṭippassambhatī’’ti (pārā. aṭṭha. 2.495)? Vuccate –",
  "tika-vin06t3:142_38": "taṁ upajjhāyena samāgame saussāhatāya vuttaṁ.",
  "tika-vin06t3:142_39": "Idha dhuvavāsaṁ sandhāya,",
  "tika-vin06t3:142_40": "tasmā aññamaññaṁ na vilomenti .",
  "tika-vin06t3:142_41": "Keci pana ‘‘dve leḍḍupātaṁ atikkammāti idaṁ devasikaṁ ārocetvā vasanavasena vutta’’nti vadanti,",
  "tika-vin06t3:142_42": "taṁ tesaṁ matimattamevāti mama takko.",
  "tika-vin06t3:142_43": "Devasikaṁ ārocetvā vatthabbanti hi neva pāḷiyaṁ na aṭṭhakathāyaṁ dissati,",
  "tika-vin06t3:142_44": "tañca pana apakataññūhi āciṇṇanti veditabbaṁ.",
  "tika-vin06t3:143_0": "Nissayapaṭippassaddhikathāvaṇṇanā niṭṭhitā.",
  "tika-vin06t3:144_0": "Upasampādetabbapañcakakathāvaṇṇanā",
  "tika-vin06t3:145_0": "84.Naasekkhena sīlakkhandhenātiādi ‘‘attānameva paṭhamaṁ,",
  "tika-vin06t3:145_1": "patirūpe nivesaye’’ti (dha. pa.",
  "tika-vin06t3:145_2": "158) vacanavasena vuttaṁ,",
  "tika-vin06t3:145_3": "na āpattiaṅgavasena.",
  "tika-vin06t3:145_4": "Nīlasamāyogato nīlaṁ viya vuttaṁ ‘‘asekkhena vimuttiñāṇadassanakkhandhenā’’ti.",
  "tika-vin06t3:145_5": "Adhisīle sīlavipanno nāma āpajjitvā avuṭṭhito.",
  "tika-vin06t3:146_0": "Upasampādetabbapañcakakathāvaṇṇanā niṭṭhitā.",
  "tika-vin06t3:147_0": "Aññatitthiyapubbavatthukathāvaṇṇanā",
  "tika-vin06t3:148_0": "86.Yo so aññatitthiyapubboti ettha dve atthavikappā –",
  "tika-vin06t3:148_1": "tassa pasūrassa bhikkhubhāvaṁ sandhāya aññatitthiyapubbo,",
  "tika-vin06t3:148_2": "so bhikkhu taṁyeva titthāyatanaṁ saṅkamīti ayameko attho.",
  "tika-vin06t3:148_3": "Evaṁ titthiyapakkantako puna gihivesena āgato aññatitthiyapubbo,",
  "tika-vin06t3:148_4": "so āgato na upasampādetabboti ayameko attho.",
  "tika-vin06t3:148_5": "Taṁ aññatitthiyapakkantakaṁ ṭhapetvā ‘‘yo so,",
  "tika-vin06t3:148_6": "bhikkhave,",
  "tika-vin06t3:148_7": "aññatitthiyapubbo’’ti ettha na gihivesadhāraṇova pubbasaddena vutto,",
  "tika-vin06t3:148_8": "kintu tasmiṁ attano yathāsamādinnatitthiyavese ṭhitopi.",
  "tika-vin06t3:148_9": "Diṭṭhivasena atitthiyabhūtattā atitthiyapubbo,",
  "tika-vin06t3:148_10": "so panāgato vibbhanto āgacchati,",
  "tika-vin06t3:148_11": "tassa parivāsadānakiccaṁ natthi.",
  "tika-vin06t3:148_12": "Kiṁ imassa aññatitthiyapubbassa bhikkhuvesaṁ gahetvā saraṇagamanena sāmaṇerapabbajjā jātā,",
  "tika-vin06t3:148_13": "na jātāti?",
  "tika-vin06t3:148_14": "Kiñcettha yadi jātā, ‘‘yo so,",
  "tika-vin06t3:148_15": "bhikkhave,",
  "tika-vin06t3:148_16": "aññopi aññatitthiyapubbo imasmiṁ dhammavinaye ākaṅkhati pabbajjaṁ,",
  "tika-vin06t3:148_17": "ākaṅkhati upasampadaṁ,",
  "tika-vin06t3:148_18": "tassa cattāro māse parivāso dātabbo’’ti (mahāva.",
  "tika-vin06t3:148_19": "86) vacanaṁ virujjhati.",
  "tika-vin06t3:148_20": "Atha na jātā,",
  "tika-vin06t3:148_21": "parivāsakammavācāya pabbajjāya aparāmasanaṁ virujjhatīti.",
  "tika-vin06t3:148_22": "Tattha mahāvihāravāsino ‘‘sāmaṇerasseva sato parivāso dātabbo’’ti vadanti.",
  "tika-vin06t3:148_23": "Itare tathā na vadanti.",
  "tika-vin06t3:148_24": "Te hi ‘‘evaṁ ārādhako kho bhikkhave aññatitthiyapubbo āgato upasampādetabbo’ti (mahāva.",
  "tika-vin06t3:148_25": "87) suttapadaṁ pariharitabbaṁ,",
  "tika-vin06t3:148_26": "pure ca pacchā ca ‘aññatitthiyapubbo’ti vacanasāmaññato na sāmaṇero jātoti ce,",
  "tika-vin06t3:148_27": "yadi evaṁ apabbājetvāva upasampādetabboti āpajjati.",
  "tika-vin06t3:148_28": "Tato ca sabbapaṭhamaṁ vuttasuttaṁ virujjhati.",
  "tika-vin06t3:148_29": "‘Titthāyatanaṁ saṅkanto’ti pāṭhopi na sundaraṁ.",
  "tika-vin06t3:148_30": "Pāṇātipātādīsu aññataraṁ sace bhindati,",
  "tika-vin06t3:148_31": "cattāro māse paripuṇṇepi puna paripūretabbaṁ viya dissati.",
  "tika-vin06t3:148_32": "Vuttampi tassa saṁvaraṁ bhikkhukaraṇatthāya anuññātattā sīle vattabbaṁ natthī’’ti vadanti,",
  "tika-vin06t3:148_33": "vicāretvā gahetabbaṁ.",
  "tika-vin06t3:148_34": "Saraṇāni sace bhijjanti sāmaṇerasseva.",
  "tika-vin06t3:149_0": "Aññatitthiyapubbavatthukathāvaṇṇanā niṭṭhitā.",
  "tika-vin06t3:150_0": "Pañcābādhavatthukathāvaṇṇanā",
  "tika-vin06t3:151_0": "88.Nakhapiṭṭhīti cūḷaṅgulinakhapiṭṭhi adhippetā.",
  "tika-vin06t3:151_1": "‘‘Paṭicchanne nakhapiṭṭhito mahantampi vaṭṭati,",
  "tika-vin06t3:151_2": "evaṁ sesesupī’’ti keci vadanti,",
  "tika-vin06t3:151_3": "taṁ aṭṭhakathāya na sameti viya.",
  "tika-vin06t3:151_4": "Padumakaṇṇikāpi āruḷhe rattapadumavaṇṇacitraṁ.",
  "tika-vin06t3:152_0": "Pañcābādhavatthukathāvaṇṇanā niṭṭhitā.",
  "tika-vin06t3:153_0": "Coravatthukathāvaṇṇanā",
  "tika-vin06t3:154_0": "91-2.Dhammasāmīti yasmā sayaṁ dhammasāmī,",
  "tika-vin06t3:154_1": "tasmā bhikkhūhi apabbājetabbakampi coraṁ aṅgulimālaṁ pabbājetvā āyatiṁ evamāhāti attho.",
  "tika-vin06t3:154_2": "Pāḷipotthakesu ‘‘kharabhedako’’tipi likhitaṁ.",
  "tika-vin06t3:154_3": "Sannisinnāsūti vūpasantāsu.",
  "tika-vin06t3:155_0": "Coravatthukathāvaṇṇanā niṭṭhitā.",
  "tika-vin06t3:156_0": "Iṇāyikadāsavatthukathāvaṇṇanā",
  "tika-vin06t3:157_0": "96.",
  "tika-vin06t3:157_1": "Passa me pattacīvaramattaṁ,",
  "tika-vin06t3:157_2": "ahaṁ idaṁ dassāmīti sāmīci,",
  "tika-vin06t3:157_3": "yato natthi āpatti.",
  "tika-vin06t3:157_4": "Upaḍḍhupaḍḍhanti thokaṁ thokaṁ.",
  "tika-vin06t3:158_0": "97.Desacārittanti sāvanapaṇṇāropanādi taṁ taṁ desacārittaṁ.",
  "tika-vin06t3:158_1": "‘‘Devadāsiputte vaṭṭatī’’ti likhitaṁ.",
  "tika-vin06t3:158_2": "‘‘Ārāmikaṁ ce pabbājetukāmo,",
  "tika-vin06t3:158_3": "aññamekaṁ datvā pabbājetabba’’nti vuttaṁ.",
  "tika-vin06t3:158_4": "Mahāpaccarivādassa ayamidha adhippāyo.",
  "tika-vin06t3:158_5": "‘‘Bhikkhusaṅghassa ārāmike demā’’ti dinnattā na te tesaṁ dāsā.",
  "tika-vin06t3:158_6": "‘‘Ārāmiko ca neva dāso na bhujissoti vattabbato na dāso’’ti likhitaṁ.",
  "tika-vin06t3:158_7": "Takkāsiñcanaṁ sīhaḷadīpe cārittaṁ.",
  "tika-vin06t3:158_8": "Te ca pabbājetabbā saṅghassārāmikattā.",
  "tika-vin06t3:158_9": "Nissāmikaṁ dāsaṁ attanāpi bhujissaṁ kātuṁ labhati.",
  "tika-vin06t3:158_10": "‘‘Dāsassa pabbajitvā attano sāmike disvā palāyantassa āpatti natthīti vadantī’’ti ca likhitaṁ.",
  "tika-vin06t3:158_11": "Attano vā dāso assa bhikkhunoti attho.",
  "tika-vin06t3:158_12": "Nissāmikassa dāsassa rājā sāmi,",
  "tika-vin06t3:158_13": "tasmā rājānaṁ vā tasmiṁ gāme manusse vā āpucchitvā pabbājetabboti eke.",
  "tika-vin06t3:158_14": "‘‘Bhujissaṁ katvā’’ti likhitaṁ.",
  "tika-vin06t3:158_15": "Tassa parihāraṁ bhaṇanti ‘‘yathā bhujisso hoti,",
  "tika-vin06t3:158_16": "tathā kattabbo’’ti.",
  "tika-vin06t3:158_17": "Evaṁ saṅkappena vatvā ‘‘payojanaṁ natthī’’ti kehici likhitaṁ.",
  "tika-vin06t3:158_18": "Bhujissaṁ kātumeva vaṭṭatīti ‘‘sace passanti,",
  "tika-vin06t3:158_19": "anubandhissantī’’ti vuttaṁ.",
  "tika-vin06t3:158_20": "Āpatti natthi.",
  "tika-vin06t3:158_21": "‘‘Asuddhā kira metipi taṁ sandhāyeva vutta’’nti vadanti.",
  "tika-vin06t3:159_0": "Iṇāyikadāsavatthukathāvaṇṇanā niṭṭhitā.",
  "tika-vin06t3:160_0": "Kammārabhaṇḍuvatthādikathāvaṇṇanā",
  "tika-vin06t3:161_0": "98.Kammārabhaṇḍūti ettha dārako cūḷāmattaṁ ṭhapetvā āgacchati,",
  "tika-vin06t3:161_1": "tasmā āpucchituṁ labhati.",
  "tika-vin06t3:161_2": "Tañce so vā añño vā avaharati,",
  "tika-vin06t3:161_3": "doso natthi.",
  "tika-vin06t3:161_4": "‘‘Kesamassuorohanaṁ akatvā asatiyā saraṇāni datvā pabbājeti,",
  "tika-vin06t3:161_5": "ruhatevā’’ti vadanti.",
  "tika-vin06t3:162_0": "101-3.Ettha kule.",
  "tika-vin06t3:162_1": "‘‘Ubhayāni kho panassa…pe…",
  "tika-vin06t3:162_2": "anubyañjanasoti sabbopāyaṁ pabhedo mātikāṭṭhakathāyaṁ ñāto hotī’’ti ca ‘‘āpattiṁ jānātīti pāṭhe avattamānepi",
  "tika-vin06t3:162_3": "idaṁ nāma katvā idaṁ āpajjatīti jānāti ce,",
  "tika-vin06t3:162_4": "vaṭṭatī’’ti ca likhitaṁ.",
  "tika-vin06t3:162_5": "‘‘Tañca kho tato pubbe pāṭhe paguṇe kateti gahetabbaṁ,",
  "tika-vin06t3:162_6": "ācariyupajjhāyānampi eseva nayo’’ti vuttaṁ.",
  "tika-vin06t3:163_0": "Kammārabhaṇḍuvatthādikathāvaṇṇanā niṭṭhitā.",
  "tika-vin06t3:164_0": "Rāhulavatthukathāvaṇṇanā",
  "tika-vin06t3:165_0": "105.",
  "tika-vin06t3:165_1": "‘‘Aṅgārino dāni dumā bhadante’’tiādīhi (theragā.",
  "tika-vin06t3:165_2": "527) saṭṭhimattāhi.",
  "tika-vin06t3:165_3": "Dassehi iti maṁ āṇāpesi.",
  "tika-vin06t3:165_4": "Ettha iti-saddo āharitabbo.",
  "tika-vin06t3:165_5": "Pokkharavassanti pokkharapattavaṇṇaṁ udakaṁ,",
  "tika-vin06t3:165_6": "tamhi vassante temitukāmāva tementi.",
  "tika-vin06t3:165_7": "Uṇhīsato paṭṭhāyāti muddhato paṭṭhāya.",
  "tika-vin06t3:166_0": "‘‘Siniddhanīlamudukuñcitakeso ,",
  "tika-vin06t3:167_0": "Sūriyanimmalatalābhinalāṭo;",
  "tika-vin06t3:168_0": "Yuttatuṅgamudukāyatanāso,",
  "tika-vin06t3:169_0": "Raṁsijālavitato narasīho’’ti. (apa. aṭṭha. 1.santikenidānakathā; jā. aṭṭha. 1.santikenidānakathā) –",
  "tika-vin06t3:170_0": "Ādigāthāhi. Atha vā –",
  "tika-vin06t3:171_0": "‘‘Cakkavaraṅkitarattasupādo,",
  "tika-vin06t3:172_0": "Lakkhaṇamaṇḍitaāyatapaṇhi;",
  "tika-vin06t3:173_0": "Cāmarachattavibhūsitapādo,",
  "tika-vin06t3:174_0": "Esa hi tuyha pitā narasīho.",
  "tika-vin06t3:175_0": "‘‘Sakyakumāravaro sukhumālo,",
  "tika-vin06t3:176_0": "Lakkhaṇacittikapuṇṇasarīro;",
  "tika-vin06t3:177_0": "Lokahitāya gato naravīro,",
  "tika-vin06t3:178_0": "Esa hi tuyha pitā narasīho.",
  "tika-vin06t3:179_0": "‘‘Puṇṇasasaṅkanibho mukhavaṇṇo,",
  "tika-vin06t3:180_0": "Devanarāna piyo naranāgo;",
  "tika-vin06t3:181_0": "Mattagajindavilāsitagāmī,",
  "tika-vin06t3:182_0": "Esa hi tuyha pitā narasīho.",
  "tika-vin06t3:183_0": "‘‘Khattiyasambhavaaggakulīno ,",
  "tika-vin06t3:184_0": "Devamanussanamassitapādo;",
  "tika-vin06t3:185_0": "Sīlasamādhipatiṭṭhitacitto,",
  "tika-vin06t3:186_0": "Esa hi tuyha pitā narasīho.",
  "tika-vin06t3:187_0": "‘‘Āyatayuttasusaṇṭhitanāso,",
  "tika-vin06t3:188_0": "Gopakhumo abhinīlasunetto;",
  "tika-vin06t3:189_0": "Indadhanū abhinīlabhamūko,",
  "tika-vin06t3:190_0": "Esa hi tuyha pitā narasīho.",
  "tika-vin06t3:191_0": "‘‘Vaṭṭasuvaṭṭasusaṇṭhitagīvo,",
  "tika-vin06t3:192_0": "Sīhahanū migarājasarīro;",
  "tika-vin06t3:193_0": "Kañcanasucchaviuttamavaṇṇo,",
  "tika-vin06t3:194_0": "Esa hi tuyha pitā narasīho.",
  "tika-vin06t3:195_0": "‘‘Suddhasugambhīramañjusaghoso,",
  "tika-vin06t3:196_0": "Hiṅgulabaddhasurattasujivho;",
  "tika-vin06t3:197_0": "Vīsati vīsati setasudanto,",
  "tika-vin06t3:198_0": "Esa hi tuyha pitā narasīho.",
  "tika-vin06t3:199_0": "‘‘Añjanavaṇṇasunīlasukeso,",
  "tika-vin06t3:200_0": "Kañcanapaṭṭavisuddhanalāṭo;",
  "tika-vin06t3:201_0": "Osadhipaṇḍarasuddhasuuṇṇo,",
  "tika-vin06t3:202_0": "Esa hi tuyha pitā narasīho.",
  "tika-vin06t3:203_0": "‘‘Gacchatinīlapathe viya cando,",
  "tika-vin06t3:204_0": "Tāragaṇāpariveṭhitarūpo;",
  "tika-vin06t3:205_0": "Sāvakamajjhagato samaṇindo,",
  "tika-vin06t3:206_0": "Esa hi tuyha pitā narasīho’’ti. (jā. aṭṭha. 1.santikenidānakathā) –",
  "tika-vin06t3:207_0": "Imāhi.",
  "tika-vin06t3:208_0": "Uddiṭṭheti evaṁ caritabbanti attano,",
  "tika-vin06t3:208_1": "‘‘uttiṭṭhe’’ti dhammapadapāṭho.",
  "tika-vin06t3:208_2": "Dhammanti sapadānacārikavattaṁ.",
  "tika-vin06t3:208_3": "Anesanaṁ vajjetvā sucaritaṁ care.",
  "tika-vin06t3:209_0": "Kesavissajjananti pañcasikhākāraṁ vajjetvā ekasikhākāraṁ.",
  "tika-vin06t3:209_1": "Paṭṭabandhoti ettha paṭṭoti tasmiṁ kule āciṇṇo alaṅkāraviseso.",
  "tika-vin06t3:209_2": "Gharamaṅgalanti gharamaho.",
  "tika-vin06t3:209_3": "Chattamaṅgalanti yuvarājachattapaṭṭi.",
  "tika-vin06t3:209_4": "Vaṭṭānugatanti kilesavaṭṭānugataṁ.",
  "tika-vin06t3:209_5": "Vighātapaccayattā savighātakaṁ.",
  "tika-vin06t3:209_6": "Thero rādhaṁ brāhmaṇaṁ pubbe pabbajitvā kasmā idāni ‘‘kathāhaṁ, bhante,",
  "tika-vin06t3:209_7": "rāhulaṁ pabbājemī’’ti āhāti ce?",
  "tika-vin06t3:209_8": "Tattha upasampadāpaṭikkhepo adhippeto,",
  "tika-vin06t3:209_9": "tasmā ‘‘bhagavā upasampadameva paṭikkhipi,",
  "tika-vin06t3:209_10": "idāni anāgate saṁsayāpanayanādhippāyo bhagavā’’ti ñatvā āha.",
  "tika-vin06t3:209_11": "Cittasamuṭṭhānarūpavasena ‘‘aṭṭhimiñjaṁ āhaccā’’ti vuttaṁ kira.",
  "tika-vin06t3:209_12": "Buddhānaṁ,",
  "tika-vin06t3:209_13": "cakkavattīnañca byattādivasena nānattaṁ veditabbaṁ,",
  "tika-vin06t3:209_14": "aññathā nandādayopi pabbajitvā buddhā siyuṁ ‘‘sace pabbajati,",
  "tika-vin06t3:209_15": "buddho hotī’’ti vacanato.",
  "tika-vin06t3:210_0": "Pesetvā dassetuṁ vaṭṭati,",
  "tika-vin06t3:210_1": "āpucchissāmāti pabbājetuṁ vaṭṭatīti ca idaṁ yasmā videsappatto nāma lokasaṅketenāpi mātāpituvāsato mutto serivihārīti vuccati,",
  "tika-vin06t3:210_2": "tasmāssa te asantapakkhe ṭhitā viya hontīti katvā ‘‘na tassa pabbajjācariye vā appasādaṁ karontī’’ti evaṁ vuttaṁ naṭṭhameva.",
  "tika-vin06t3:210_3": "Pabbajitā samagatikāti lokavohāro.",
  "tika-vin06t3:210_4": "Teneva cettha dukkhappattādinā desantaragamanañca samagatikaṁ kataṁ.",
  "tika-vin06t3:210_5": "Videsaṁ gantvāti cettha videso nāma mātāpituvāsato añño deso,",
  "tika-vin06t3:210_6": "na uppattidesato.",
  "tika-vin06t3:210_7": "Byañjanattho eva ce pamāṇaṁ, na yutti.",
  "tika-vin06t3:210_8": "Matamātāpitikopi na pabbājetabboti āpajjati,",
  "tika-vin06t3:210_9": "tasmā anuppattabbaṭṭhāne ṭhitehiyeva mātāpitūhi ananuññāto putto na pabbājetabboti evamidhādhippāyo veditabbo,",
  "tika-vin06t3:210_10": "aññathā pāḷiyā virujjheyya,",
  "tika-vin06t3:210_11": "āpattiṭṭhānassa ca sithilakaraṇaṁ aṭṭhakathāya na yujjati.",
  "tika-vin06t3:210_12": "Idaṁ tāva evaṁ hotu,",
  "tika-vin06t3:210_13": "‘‘vihāraṁ vā jhāpemī’’tiādinayo kathaṁ na virujjhatīti ce?",
  "tika-vin06t3:210_14": "Attaparūpaddavappasaṅgabhayena avasena pabbajitattā,",
  "tika-vin06t3:210_15": "puttarakkhaṇatthaṁ pabbajitattā ca.",
  "tika-vin06t3:210_16": "Evañhi sati sayameva so attanā pabbajito hoti,",
  "tika-vin06t3:210_17": "na kenaci upalāpetvā pabbajito.",
  "tika-vin06t3:210_18": "‘‘Puttapemaṁ vā puttarakkhe piyo hotī’’ti nidānānulomato na virujjhati.",
  "tika-vin06t3:211_0": "Rāhulavatthukathāvaṇṇanā niṭṭhitā.",
  "tika-vin06t3:212_0": "Sikkhāpadadaṇḍakammavatthukathāvaṇṇanā",
  "tika-vin06t3:213_0": "107.Attanopariveṇañcāti puggalikaṁ.",
  "tika-vin06t3:213_1": "Mukhadvārikanti mukhadvārena bhuñjitabbaṁ.",
  "tika-vin06t3:213_2": "Tattha niyojitabbakaṁ,",
  "tika-vin06t3:213_3": "tassa āvaraṇaṁ nivāraṇaṁ karonti.",
  "tika-vin06t3:213_4": "Atha vā ‘‘anujānāmi,",
  "tika-vin06t3:213_5": "bhikkhave,",
  "tika-vin06t3:213_6": "āvaraṇaṁ kātu’’nti yaṁ āvaraṇaṁ anuññātaṁ,",
  "tika-vin06t3:213_7": "taṁ āvaraṇaṁ mukhadvārikaṁ āhāraṁ karontīti adhippāyo.",
  "tika-vin06t3:214_0": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin06t3:215_0": "Anāpucchāvaraṇavatthuādikathāvaṇṇanā",
  "tika-vin06t3:216_0": "108.",
  "tika-vin06t3:216_1": "Parassa dussīlabhikkhussapīti attho.",
  "tika-vin06t3:216_2": "Keci ‘‘dussīlabhikkhūpī’’ti likhanti,",
  "tika-vin06t3:216_3": "taṁ na sundaraṁ.",
  "tika-vin06t3:216_4": "Porāṇā pana ‘‘yāvatatiyaṁ vuccamāno ce na oramati,",
  "tika-vin06t3:216_5": "saṅghaṁ apaloketvā nāsetabbo,",
  "tika-vin06t3:216_6": "puna pabbajjaṁ yācamānopi apaloketvā pabbājetabbo’’ti vadanti.",
  "tika-vin06t3:216_7": "Bhikkhūnaṁ upasampadakammavācāsadisanti ettha ‘‘yathā upasampanno sikkhaṁ paccakkhāya yathānivatthapārutova",
  "tika-vin06t3:216_8": "hutvā pacchā upasampanno pubbe attano navakatarassa samānavassikassa puna vandanādīni karoti,",
  "tika-vin06t3:216_9": "evaṁ sāmaṇeropi puna gahitasaraṇo tato pubbe attano navakatarassa samānavassikassa sāmaṇerassa puna vandanādīni karoti.",
  "tika-vin06t3:216_10": "Liṅgaṁ panettha vuḍḍhatarabhāvaṁ na sādhetīti vuttaṁ hotī’’ti vuttaṁ.",
  "tika-vin06t3:216_11": "Vikālabhojanaṁ sāmaṇerānaṁ vītikkamevāti eke.",
  "tika-vin06t3:216_12": "‘‘Accayo maṁ, bhante,",
  "tika-vin06t3:216_13": "accāgamā’’tiādinā nayena accayaṁ desāpetabbo.",
  "tika-vin06t3:216_14": "‘‘Diṭṭhiyā anissajjanena ‘tvaṁ, sāmaṇera,",
  "tika-vin06t3:216_15": "gacchā’ti vutteyeva pārājiko hotī’’ti vuttaṁ,",
  "tika-vin06t3:216_16": "‘‘yāvatatiyanti vuttattā buddhādīnaṁ avaṇṇabhāsitamattena ca diṭṭhiggahitamattena ca saraṇāni na bhijjantīti vuttaṁ hotī’’ti vadanti.",
  "tika-vin06t3:216_17": "Evaṁ sante pāṇātipātādiṁ karontassāpi taṁ sambhotīti mama takko.",
  "tika-vin06t3:216_18": "‘‘Nissīlassa puna nāsanā vuttā’’ti ca keci vadanti,",
  "tika-vin06t3:216_19": "taṁ yuttaṁ viya.",
  "tika-vin06t3:216_20": "Na hi bhagavā sīlavantassa liṅganāsanaṁ anujānātīti vicāretabbaṁ,",
  "tika-vin06t3:216_21": "bhikkhunidūsakāpadesena bhabbābhabbe saṅgaṇhātīti porāṇā.",
  "tika-vin06t3:216_22": "‘‘Pabbajjampi na labhatīti yathā cettha ayamattho dassito,",
  "tika-vin06t3:216_23": "tathā ‘paṇḍako,",
  "tika-vin06t3:216_24": "bhikkhave,",
  "tika-vin06t3:216_25": "anupasampanno na upasampādetabbo,",
  "tika-vin06t3:216_26": "upasampanno nāsetabbo’ti (mahāva.",
  "tika-vin06t3:216_27": "109) ādinā nayena vuttānampi pabbajjaṁ natthīti dīpitaṁ hoti.",
  "tika-vin06t3:216_28": "Na hi idaṁ ṭhānaṁ ṭhapetvā tesaṁ pabbajjāya vāritaṭṭhānaṁ atthi.",
  "tika-vin06t3:216_29": "‘Bhikkhunidūsako,",
  "tika-vin06t3:216_30": "bhikkhave,",
  "tika-vin06t3:216_31": "anupasampanno na upasampādetabbo,",
  "tika-vin06t3:216_32": "upasampanno nāsetabbo’ti (mahāva.",
  "tika-vin06t3:216_33": "114) vuttenapi samānattā tassa pabbajjā viya tesampi pabbajjā vāritāva hotītipi dassetuṁ puna bhikkhunidūsakoti gahitanti apare’’ti vuttaṁ.",
  "tika-vin06t3:216_34": "Kiṁ iminā?",
  "tika-vin06t3:216_35": "Nanu aṭṭhakathāyaṁ vuttaṁ ‘‘yassa cettha pabbajjā vāritā,",
  "tika-vin06t3:216_36": "taṁ sandhāya idaṁ vuttaṁ anupasampanno na upasampādetabbo,",
  "tika-vin06t3:216_37": "upasampanno nāsetabbo’’ti.",
  "tika-vin06t3:217_0": "Anāpucchāvaraṇavatthuādikathāvaṇṇanā niṭṭhitā.",
  "tika-vin06t3:218_0": "Paṇḍakavatthukathāvaṇṇanā",
  "tika-vin06t3:219_0": "109.",
  "tika-vin06t3:219_1": "Opakkamikapaṇḍakassa hīnaṅgattā apabbajitassa pabbajjā vāritā,",
  "tika-vin06t3:219_2": "pabbajitassa upasampadā na kātabbā.",
  "tika-vin06t3:219_3": "Pubbe upasampannassa ce upacaraṇaṁ atthi,",
  "tika-vin06t3:219_4": "na nāsanā kātabbāti no takkoti ācariyo.",
  "tika-vin06t3:219_5": "Chinnaṅgajāto na paṇḍako.",
  "tika-vin06t3:219_6": "Pañcasu napuṁsakapaṇḍakova abhāvako.",
  "tika-vin06t3:219_7": "Itare cattāro sabhāvakāti veditabbā.",
  "tika-vin06t3:219_8": "Bhāvo pana tesaṁ paṇḍako hoti.",
  "tika-vin06t3:219_9": "Ete cattāropi kira purisāvāti eke.",
  "tika-vin06t3:219_10": "Itthīpi pakkhapaṇḍakī hotīti eke.",
  "tika-vin06t3:219_11": "Upakkame kate paṇḍakabhāvo avassaṁ hoti,",
  "tika-vin06t3:219_12": "tasmā pabbajjaṁ na labhati.",
  "tika-vin06t3:219_13": "‘‘Yadi pana kassaci na hoti,",
  "tika-vin06t3:219_14": "pabbajjā na vāritāti vinicchayaṁ vadantī’’ti vuttaṁ.",
  "tika-vin06t3:220_0": "‘‘Pabbajjā vāritāti apaṇḍakapakkhe pabbājetvā paṇḍakapakkhe nāsetabboti adhippāyo’’ti likhitaṁ.",
  "tika-vin06t3:220_1": "Porāṇagaṇṭhipade pana māsapaṇḍakalekhapaṇḍakehi saha satta paṇḍakā vuttā.",
  "tika-vin06t3:220_2": "Tattha lekhapaṇḍako nāma kira mantavasena upahatabījo.",
  "tika-vin06t3:220_3": "Tattha ‘‘opakkamikalekhapaṇḍakā pabbajitā na nāsetabbā.",
  "tika-vin06t3:220_4": "Yo pabbājeti,",
  "tika-vin06t3:220_5": "tassa dukkaṭa’’nti ca vuttaṁ.",
  "tika-vin06t3:221_0": "Paṇḍakavatthukathāvaṇṇanā niṭṭhitā.",
  "tika-vin06t3:222_0": "Theyyasaṁvāsakavatthukathāvaṇṇanā",
  "tika-vin06t3:223_0": "110.Theyyasaṁvāsakoti ettha kiñcāpi byañjanatthavasena saṁvāsatthenakova theyyasaṁvāsakoti paññāyati,",
  "tika-vin06t3:223_1": "atha kho tayo theyyasaṁvāsakā.",
  "tika-vin06t3:223_2": "Saṁvāsoti cettha na ekakammādiko saṁvāso,",
  "tika-vin06t3:223_3": "kintu bhikkhuvassagaṇanādiko kiriyabhedo idha saṁvāso nāma.",
  "tika-vin06t3:223_4": "Imañhi sakkā theyyāya kātuṁ,",
  "tika-vin06t3:223_5": "netaranti aṭṭhakathāya adhippāyo.",
  "tika-vin06t3:223_6": "Videsaṁ gantvā pabbajitehi pucchite ‘‘dasavasso’’tiādiṁ bhaṇantassa doso.",
  "tika-vin06t3:223_7": "Gihīnaṁ vutte doso natthīti keci.",
  "tika-vin06t3:223_8": "Rājabhayādīhi gahitaliṅgānaṁ ‘‘gihī maṁ samaṇoti jānātū’’ti vañcanacitte satipi bhikkhūnaṁ vañcetukāmatāya,",
  "tika-vin06t3:223_9": "tehi saṁvasitukāmatāya ca abhāvā doso na jāto.",
  "tika-vin06t3:223_10": "‘‘Sabbapāsaṇḍiyabhattānīti vihāraṁ āgantvā saṅghikaṁ gaṇhantassa saṁvāsaṁ pariharituṁ dukkaraṁ,",
  "tika-vin06t3:223_11": "tasmā vutta’’nti ca likhitaṁ.",
  "tika-vin06t3:223_12": "‘‘Sūpasampanno’’ti vuttattā gahaṭṭhampi sace upasampādenti,",
  "tika-vin06t3:223_13": "sūpasampannoti āpannaṁ,",
  "tika-vin06t3:223_14": "‘‘anupasampannakāleyevā’’ti iminā sace upasampannakāle suṇāti,",
  "tika-vin06t3:223_15": "sūpasampanno eva anārocentopīti dasseti.",
  "tika-vin06t3:223_16": "Andhakaṭṭhakathāyaṁ,",
  "tika-vin06t3:223_17": "porāṇagaṇṭhipadesu ca dussīlabhikkhu ‘‘theyyasaṁvāsako’’ti vutto ‘‘theyyāya vo,",
  "tika-vin06t3:223_18": "bhikkhave,",
  "tika-vin06t3:223_19": "raṭṭhapiṇḍo bhutto’’ti (pārā.",
  "tika-vin06t3:223_20": "195) iminā kira pariyāyenāti veditabbaṁ.",
  "tika-vin06t3:223_21": "Tenevāha ‘‘taṁ na gahetabba’’nti.",
  "tika-vin06t3:223_22": "‘‘Mahāpeḷādīsū’’ti etena gihisantakaṁ dassitaṁ.",
  "tika-vin06t3:224_0": "Sayaṁ sāmaṇerova kūṭavassāni gaṇetvā gaṇhanto pārājiko hoti,",
  "tika-vin06t3:224_1": "theyyasaṁvāsako pana na hoti,",
  "tika-vin06t3:224_2": "tathā bhikkhupi,",
  "tika-vin06t3:224_3": "so pana bhaṇḍagghena kāretabboti iminā adhippāyena ‘‘sayaṁ sāmaṇerovā’’tiādi vuttaṁ.",
  "tika-vin06t3:224_4": "Ayaṁ pana theyyasaṁvāsako nāma yasmā pabbajitova hoti,",
  "tika-vin06t3:224_5": "nāpabbajito,",
  "tika-vin06t3:224_6": "tasmā ‘‘theyyasaṁvāsako,",
  "tika-vin06t3:224_7": "bhikkhave,",
  "tika-vin06t3:224_8": "apabbajito na pabbājetabbo,",
  "tika-vin06t3:224_9": "pabbajito nāsetabbo’’ti vattuṁ na sakkāti katvā imassa vasena paṇḍakato paṭṭhāya ‘‘anupasampanno na upasampādetabbo’’tiādinā pāḷi ṭhapitā,",
  "tika-vin06t3:224_10": "na upasampadāmattasseva abhabbattā ekādasannampi nesaṁ pabbajjārahabhāvappasaṅgato.",
  "tika-vin06t3:224_11": "Apica aniṭṭhadosappasaṅgato tathā eva pāḷi ṭhapitā.",
  "tika-vin06t3:224_12": "Yasmā titthiyapakkamanaṁ,",
  "tika-vin06t3:224_13": "saṅghabhedanañca upasampannasseva hoti,",
  "tika-vin06t3:224_14": "nānupasampannassa,",
  "tika-vin06t3:224_15": "so duvidhopi pabbajitova hoti,",
  "tika-vin06t3:224_16": "nāpabbajito,",
  "tika-vin06t3:224_17": "tasmā ‘‘titthiyapakkantako,",
  "tika-vin06t3:224_18": "bhikkhave,",
  "tika-vin06t3:224_19": "apabbajito na pabbājetabbo’’tiādipāḷiyā sati te ubhopi apabbājetabbā hontīti aniṭṭhappasaṅgo āpajjatīti.",
  "tika-vin06t3:224_20": "Tīsu pana theyyasaṁvāsakesu sāmaṇerālayaṁ karonto liṅgatthenako,",
  "tika-vin06t3:224_21": "upasampannālayaṁ karonto saṁvāsatthenako,",
  "tika-vin06t3:224_22": "ubhayatthenako ca.",
  "tika-vin06t3:224_23": "Na hi sāmaṇerasaṁvāso idha saṁvāso nāma,",
  "tika-vin06t3:224_24": "teneva aṭṭhakathāyaṁ ‘‘bhikkhuvassagaṇanādiko hi sabbopi kiriyabhedo imasmiṁ atthe saṁvāso’’ti vuttanti eke.",
  "tika-vin06t3:224_25": "Yathāvuḍḍhaṁ vandanasādiyanāsanapaṭibāhanānaṁ sāmaṇerasaṁvāsasāmaññato nevāti ācariyo.",
  "tika-vin06t3:225_0": "Theyyasaṁvāsakavatthukathāvaṇṇanā niṭṭhitā.",
  "tika-vin06t3:226_0": "Titthiyapakkantakakathāvaṇṇanā",
  "tika-vin06t3:227_0": "Titthiyapakkantako,",
  "tika-vin06t3:227_1": "bhikkhavetiādi attano nidānabhūte pasūravatthusmiṁ eva vattabbaṁ samānampi tattha vāritaadhikārābhāvā abhabbā.",
  "tika-vin06t3:227_2": "Idheva theyyasaṁvāsakena vinā sambhavato vutto.",
  "tika-vin06t3:227_3": "Tattha ‘‘atha kho na pabbājetabbopī’’ti idheva vacanaṁ pasūrassa upasampadāya eva yācanicchāya dassanena,",
  "tika-vin06t3:227_4": "‘‘so āgato na upasampādetabbo’’ti bhagavato upasampadāmattapaṭisedhanena ca pabbajjānumatidosappasaṅgabhayāti veditabbaṁ.",
  "tika-vin06t3:227_5": "Tesaṁ liṅge ādinnamatte laddhiyā gahitāyapi aggahitāyapi titthiyapakkantako hoti,",
  "tika-vin06t3:227_6": "avandanīyasseva naggaliṅgassa seṭṭhabhāvaṁ vā upagacchati,",
  "tika-vin06t3:227_7": "na muccati,",
  "tika-vin06t3:227_8": "ettha ‘‘padavāre dukkaṭaṁ,",
  "tika-vin06t3:227_9": "ājīvako bhavissanti visamacittavasena gatattā naggo hutvā na gamanenā’’ti vadanti.",
  "tika-vin06t3:227_10": "Ubhinnampi vasena yuttanti mama takko.",
  "tika-vin06t3:227_11": "Tāva naṁ laddhi rakkhati asampaṭicchitattā.",
  "tika-vin06t3:227_12": "Upasampannabhikkhunā kathitoti kathaṁ paññāyati?",
  "tika-vin06t3:227_13": "Aṭṭhakathāvacanappamāṇatovāti eke.",
  "tika-vin06t3:227_14": "Nidānavasenāti eke.",
  "tika-vin06t3:227_15": "Pasūrassa upasampannattā upasampannānaṁ eva titthiyapakkantatāvacanatoti eke.",
  "tika-vin06t3:227_16": "Yathāha ‘‘upajjhāyo pakkantovā hoti,",
  "tika-vin06t3:227_17": "vibbhanto vā,",
  "tika-vin06t3:227_18": "kālaṁkato vā,",
  "tika-vin06t3:227_19": "pakkhasaṅkanto vā’’ti ācariyo.",
  "tika-vin06t3:227_20": "Pakkhasaṅkanto vāti sāmaṇeranāsanāvatthūsu abhāvatoti eke.",
  "tika-vin06t3:227_21": "Aññatitthiyapubbassa upasampannassa sato pakkhasaṅkantabhayā anupasampannakāle upasampadatthaṁ parivāsapaññāpanenāti eke .",
  "tika-vin06t3:227_22": "Pabbajjatthampīti ce? Na,",
  "tika-vin06t3:227_23": "pubbe vicāritattā,",
  "tika-vin06t3:227_24": "apabbajitassa adhisīlābhāvato ca.",
  "tika-vin06t3:227_25": "Pātimokkhasīlañhi adhisīlaṁ nāma,",
  "tika-vin06t3:227_26": "tañca apabbajitassa natthi.",
  "tika-vin06t3:227_27": "Imassa ca parivāsavatte adhisīlaṁ vuttaṁ.",
  "tika-vin06t3:227_28": "Yathāha ‘‘puna caparaṁ,",
  "tika-vin06t3:227_29": "bhikkhave,",
  "tika-vin06t3:227_30": "aññatitthiyapubbo tibbacchando hoti uddese paripucchāya adhisīle’’ti (mahāva. 87).",
  "tika-vin06t3:227_31": "Apica ‘‘sace,",
  "tika-vin06t3:227_32": "bhikkhave,",
  "tika-vin06t3:227_33": "jātiyā sākiyo aññatitthiyapubbo āgacchati,",
  "tika-vin06t3:227_34": "so āgato upasampādetabbo’’ti (mahāva.",
  "tika-vin06t3:227_35": "87) ettha upasampadāmattaparidīpanato.",
  "tika-vin06t3:227_36": "Upasampadāmattaparidīpanañhettha tasseva parivāsadānasiddhito.",
  "tika-vin06t3:227_37": "Parivāsadānattanidassanatthe hesā pāḷi.",
  "tika-vin06t3:228_0": "Titthiyapakkantakakathāvaṇṇanā niṭṭhitā.",
  "tika-vin06t3:229_0": "Tiracchānagatavatthukathāvaṇṇanā",
  "tika-vin06t3:230_0": "111.Nāgayoniyāti nāgayonito,",
  "tika-vin06t3:230_1": "attano nāgajātihetūti adhippāyo.",
  "tika-vin06t3:230_2": "Kiṁkāraṇā?",
  "tika-vin06t3:230_3": "Abhikkhaṇaṁ sakajātiyā methunapaṭisevane,",
  "tika-vin06t3:230_4": "vissaṭṭhaniddokkamane ca sabbesampi.",
  "tika-vin06t3:231_0": "Tiracchānagatavatthukathāvaṇṇanā niṭṭhitā.",
  "tika-vin06t3:232_0": "Mātughātakādivatthukathāvaṇṇanā",
  "tika-vin06t3:233_0": "112-5.Apavāhananti pakkhalanaṁ,",
  "tika-vin06t3:233_1": "kāsāyavatthanivāsanaṁ icchamānanti attho.",
  "tika-vin06t3:233_2": "Duṭṭhacittena. Kīdisena?",
  "tika-vin06t3:233_3": "Vadhakacittenāti adhippāyo.",
  "tika-vin06t3:233_4": "Lohituppādanavasena duṭṭhacittanti keci,",
  "tika-vin06t3:233_5": "taṁ na sundaraṁ.",
  "tika-vin06t3:234_0": "Mātughātakādivatthukathāvaṇṇanā niṭṭhitā.",
  "tika-vin06t3:235_0": "Ubhatobyañjanakavatthukathāvaṇṇanā",
  "tika-vin06t3:236_0": "116. ‘‘Yadi paṭisandhiyaṁ uppannaliṅgena etaṁ nāmaṁ labhantīti adhippāyo’’ti likhitaṁ.",
  "tika-vin06t3:237_0": "Ubhatobyañjanakavatthukathāvaṇṇanā niṭṭhitā.",
  "tika-vin06t3:238_0": "Anupajjhāyakādivatthukathāvaṇṇanā",
  "tika-vin06t3:239_0": "117.",
  "tika-vin06t3:239_1": "‘‘Keci ‘kuppatī’ti vadanti,",
  "tika-vin06t3:239_2": "taṁ ‘na gahetabba’’nti yaṁ vuttaṁ,",
  "tika-vin06t3:239_3": "taṁ ‘‘pañcavaggakaraṇīyañce,",
  "tika-vin06t3:239_4": "bhikkhave,",
  "tika-vin06t3:239_5": "kammaṁ bhikkhunipañcamo kammaṁ kareyya,",
  "tika-vin06t3:239_6": "akammaṁ na ca karaṇīya’’ntiādinā (mahāva.",
  "tika-vin06t3:239_7": "390) nayena vuttattā paṇḍakādīnaṁ gaṇapūraṇabhāve eva kammaṁ kuppati,",
  "tika-vin06t3:239_8": "na sabbanti katvā suvuttaṁ,",
  "tika-vin06t3:239_9": "itarathā ‘‘paṇḍakupajjhāyena kammaṁ kareyya,",
  "tika-vin06t3:239_10": "akammaṁ na ca karaṇīya’’ntiādikāya pāḷiyā bhavitabbaṁ siyā.",
  "tika-vin06t3:239_11": "Yathā aparipuṇṇapattacīvarassa upasampādanakāle kammavācāyaṁ ‘‘paripuṇṇassa pattacīvara’’nti asantaṁ",
  "tika-vin06t3:239_12": "vatthuṁ kittetvā upasampadāya katāya tasmiṁ asantepi upasampadā ruhati,",
  "tika-vin06t3:239_13": "evaṁ ‘‘ayaṁ buddharakkhito āyasmato dhammarakkhitassa upasampadāpekkho’’ti avatthuṁ paṇḍakupajjhāyādiṁ,",
  "tika-vin06t3:239_14": "asantaṁ vā,",
  "tika-vin06t3:239_15": "vatthuṁ kittetvā katāyapi gaṇapūrakānamatthitāya upasampadā ruhateva. ‘‘Na,",
  "tika-vin06t3:239_16": "bhikkhave,",
  "tika-vin06t3:239_17": "paṇḍakupajjhāyena upasampādetabbo,",
  "tika-vin06t3:239_18": "yo upasampādeyya,",
  "tika-vin06t3:239_19": "āpatti dukkaṭassa,",
  "tika-vin06t3:239_20": "so ca puggalo anupasampanno’’tiādivacanassābhāvā ayamattho siddhova hoti.",
  "tika-vin06t3:239_21": "Na hi buddhā vattabbayuttaṁ na vadanti,",
  "tika-vin06t3:239_22": "tena vuttaṁ ‘‘yo pana, bhikkhu,",
  "tika-vin06t3:239_23": "jānaṁ ūnavīsativassaṁ…pe…",
  "tika-vin06t3:239_24": "so ca puggalo anupasampanno’’tiādi (pāci. 403).",
  "tika-vin06t3:239_25": "Tathā ‘‘byattena bhikkhunā paṭibalena saṅgho ñāpetabbo’ti (mahāva.",
  "tika-vin06t3:239_26": "71) vacanato theyyasaṁvāsakādiācariyehi anussāvanāya katāya upasampadā na ruhati tesaṁ abhikkhuttā’’ti vacanampi na gahetabbaṁ.",
  "tika-vin06t3:239_27": "Kiñca bhiyyo ‘‘imāni cattāri kammāni pañcahākārehi vipajjantī’’tiādinā (pari.",
  "tika-vin06t3:239_28": "482) nayena kammānaṁ sampattivipattiyā kathiyamānāya ‘‘sattahi ākārehi kammāni vipajjanti vatthuto vā",
  "tika-vin06t3:239_29": "ñattito vā anussāvanato vā sīmato vā parisato vā upajjhāyato vā ācariyato vā’’ti akathitattā na gahetabbaṁ.",
  "tika-vin06t3:239_30": "‘‘Parisato vā’’ti vacanena ācariyaupajjhāyānaṁ vā saṅgaho katoti ce? Na,",
  "tika-vin06t3:239_31": "‘‘dvādasahākārehi parisato kammāni vipajjantī’’ti etassa vibhaṅge tesamanāmaṭṭhattā.",
  "tika-vin06t3:239_32": "Ayamattho ‘‘yasmā tattha tattha sarūpena vuttapāḷivaseneva sakkā jānituṁ,",
  "tika-vin06t3:239_33": "tasmā nayamukhaṁ dassetvā saṁkhittoti ayamassa yuttigavesanā’’ti vuttaṁ.",
  "tika-vin06t3:239_34": "Tatridaṁ vicāretabbaṁ –",
  "tika-vin06t3:239_35": "anupajjhāyakaṁ upasampādentā te bhikkhū yathāvuttanayena abhūtaṁ taṁ vatthuṁ kittayiṁsu,",
  "tika-vin06t3:239_36": "udāhu musāvādabhayā tāneva padāni na sāvesunti.",
  "tika-vin06t3:239_37": "Kiñcettha yadi tāva upajjhāyābhāvata na sāvesuṁ,",
  "tika-vin06t3:239_38": "‘‘puggalaṁ na parāmasatī’’ti vuttavipattippasaṅgo hoti,",
  "tika-vin06t3:239_39": "atha sāvesuṁ,",
  "tika-vin06t3:239_40": "musāvādo nesaṁ bhavatīti? Vuccate –",
  "tika-vin06t3:239_41": "sāvesuṁyeva yathāvuttavipattippasaṅgabhayā,",
  "tika-vin06t3:239_42": "‘‘kammaṁ pana na kuppatī’’ti aṭṭhakathāya vuttattā ca,",
  "tika-vin06t3:239_43": "na musāvādassa asambhavato,",
  "tika-vin06t3:239_44": "musāvādenāpi kammasambhavato ca.",
  "tika-vin06t3:239_45": "Na hi sakkā musāvādena kammavipattisampattiṁ kātunti.",
  "tika-vin06t3:239_46": "Tasmā ‘‘anupajjhāyakaṁ upasampādentī’’ti vacanassa ubhayadosavinimutto attho pariyesitabbo.",
  "tika-vin06t3:240_0": "Ayañcettha yutti –",
  "tika-vin06t3:240_1": "‘‘yathā pubbe pabbajjupasampadupajjhāyesu vijjamānesupi upajjhāyaggahaṇakkamena aggahitattā ‘tena kho",
  "tika-vin06t3:240_2": "pana samayena bhikkhū anupajjhāyaka’ntiādi vuttaṁ,",
  "tika-vin06t3:240_3": "tathā idhāpi upajjhāyassa vijjamānasseva sato aggahitattā ‘anupajjhāyakaṁ upasampādentī’ti vuttaṁ.",
  "tika-vin06t3:240_4": "Kammavācācariyena pana gahito tena upajjhāyoti saññāya upajjhāyaṁ kittetvā kammavācaṁ sāvetabbaṁ,",
  "tika-vin06t3:240_5": "kenaci vā kāraṇena kāyasāmaggiṁ adentassa upajjhāyassa chandaṁ gahetvā kammavācaṁ sāveti,",
  "tika-vin06t3:240_6": "upajjhāyo vā upasampadāpekkhassa upajjhaṁ datvā pacchā upasampanne tasmiṁ tādise vatthusmiṁ samanuyuñjiyamāno",
  "tika-vin06t3:240_7": "vā asamanuyuñjiyamāno vā upajjhāyadānato pubbe eva sāmaṇero paṭijānāti,",
  "tika-vin06t3:240_8": "sikkhāpaccakkhātako vā antimavatthuajjhāpannako vā paṭijānāti,",
  "tika-vin06t3:240_9": "chandahārakādayo viya upajjhāyo vā aññasīmāgato hoti,",
  "tika-vin06t3:240_10": "‘kammavācā ruhatī’ti vatvā ‘anujānāmi,",
  "tika-vin06t3:240_11": "bhikkhave,",
  "tika-vin06t3:240_12": "paccantimesu janapadesu vinayadharapañcamena gaṇena upasampada’nti (mahāva.",
  "tika-vin06t3:240_13": "259) vuttattā keci ‘vinayadharapañcamena upajjhāyena sannihiteneva bhavitabba’nti vadantī’’ti porāṇagaṇṭhipade vuttaṁ.",
  "tika-vin06t3:240_14": "So ce pāṭho pamāṇo majjhimesu janapadesu tassa vacanassābhāvato.",
  "tika-vin06t3:240_15": "Asannihitepi upajjhāye kammavācā ruhatīti āpajjatīti ce? Na, kasmā?",
  "tika-vin06t3:240_16": "Kammasampattiyaṁ ‘‘puggalaṁ parāmasatī’’ti vuttapāṭhova no pamāṇaṁ.",
  "tika-vin06t3:240_17": "Na hi tattha asannihito upajjhāyasaṅkhāto puggalo parāmasanaṁ arahati,",
  "tika-vin06t3:240_18": "tasmā tattha saṅghaparāmasanaṁ viya puggalaparāmasanaṁ veditabbaṁ.",
  "tika-vin06t3:240_19": "Saṅghena gaṇena upajjhāyena upasampādenti tesaṁ atthato puggalattā.",
  "tika-vin06t3:240_20": "Paṇḍakādiupajjhāyena upasampādenti upasampādanakāle aviditattāti porāṇā.",
  "tika-vin06t3:241_0": "Apattakādivatthukathāvaṇṇanā",
  "tika-vin06t3:242_0": "118.Apattacīvaraṁupasampādentīti kammavācācariyo ‘‘paripuṇṇassa pattacīvara’’nti saññāya ,",
  "tika-vin06t3:242_1": "kevalaṁ atthasampattiṁ anapekkhitvā santapadanihārena vā ‘‘paripuṇṇassa pattacīvara’’nti kammavācaṁ sāveti.",
  "tika-vin06t3:242_2": "Yathā etarahi matavippavutthamātāpitikopi ‘‘anuññātosi mātāpitūhī’’ti puṭṭho ‘‘āma bhante’’ti vadati.",
  "tika-vin06t3:242_3": "Kiṁ bahunā,",
  "tika-vin06t3:242_4": "ayaṁ panettha sāro –",
  "tika-vin06t3:242_5": "‘‘tasmiṁ samaye cattāri kammāni pañcahākārehi vipajjantī’’ti lakkhaṇassa na tāva paññattattā anupajjhāyakādiṁ upasampādenti,",
  "tika-vin06t3:242_6": "vajjanīyapuggalānaṁ avuttattā paṇḍakupajjhāyādiṁ upasampādenti.",
  "tika-vin06t3:242_7": "Terasantarāyapucchāya adassanattā apattacīvarakaṁ upasampādenti.",
  "tika-vin06t3:242_8": "‘‘Anujānāmi,",
  "tika-vin06t3:242_9": "bhikkhave,",
  "tika-vin06t3:242_10": "ñatticatutthena kammena upasampādetu’’nti (mahāva.",
  "tika-vin06t3:242_11": "69) evaṁ sabbapaṭhamaṁ anuññātakammavācāya ‘‘paripuṇṇassa pattacīvara’’nti avacanamettha sādhakanti veditabbaṁ.",
  "tika-vin06t3:242_12": "Tañhi vacanaṁ anukkamenānuññātanti.",
  "tika-vin06t3:243_0": "Hatthacchinnādivatthukathāvaṇṇanā",
  "tika-vin06t3:244_0": "119.",
  "tika-vin06t3:244_1": "Idaṁ tāva sabbathā hotu,",
  "tika-vin06t3:244_2": "‘‘mūgaṁ pabbājenti,",
  "tika-vin06t3:244_3": "badhiraṁ pabbājentī’’ti idaṁ kathaṁ sambhavitumarahati ādito paṭṭhāya ‘‘anujānāmi,",
  "tika-vin06t3:244_4": "bhikkhave,",
  "tika-vin06t3:244_5": "imehi tīhi saraṇagamanehi pabbajja’’ntiādinā (mahāva.",
  "tika-vin06t3:244_6": "34) anuññātattāti? Vuccate –",
  "tika-vin06t3:244_7": "‘‘evañca pana,",
  "tika-vin06t3:244_8": "bhikkhave,",
  "tika-vin06t3:244_9": "pabbājetabboti.",
  "tika-vin06t3:244_10": "Evaṁ vadehīti vattabbo…pe…",
  "tika-vin06t3:244_11": "tatiyampi saṅghaṁ saraṇaṁ gacchāmī’’ti ettha ‘‘evaṁ vadehīti vattabbo’’ti imassa vacanassa micchā atthaṁ gahetvā mūgaṁ pabbājesuṁ.",
  "tika-vin06t3:244_12": "‘‘Evaṁ vadehī’’ti taṁ pabbajjāpekkhaṁ āṇāpetvā sayaṁ upajjhāyena vattabbo ‘‘tatiyaṁ saṅghaṁ saraṇaṁ gacchāmī’’ti,",
  "tika-vin06t3:244_13": "so pabbajjāpekkho tathā āṇatto upajjhāyavacanassa anu anu vadatu vā, mā vā,",
  "tika-vin06t3:244_14": "tattha tattha bhagavā ‘‘kāyena viññāpeti,",
  "tika-vin06t3:244_15": "vācāya viññāpeti,",
  "tika-vin06t3:244_16": "kāyena vācāya viññāpeti,",
  "tika-vin06t3:244_17": "gahito hoti upajjhāyo.",
  "tika-vin06t3:244_18": "Dinno hoti chando.",
  "tika-vin06t3:244_19": "Dinnā hoti pārisuddhi.",
  "tika-vin06t3:244_20": "Dinnā hoti pavāraṇā’’ti vadati.",
  "tika-vin06t3:244_21": "Tadanumānena vā kāyena tena pabbajjāpekkhena viññattaṁ hoti saraṇagamananti vā lokepi kāyena viññāpento ‘‘evaṁ vadatī’’ti vuccati,",
  "tika-vin06t3:244_22": "taṁ pariyāyaṁ gahetvā mūgaṁ pabbājentīti veditabbaṁ.",
  "tika-vin06t3:244_23": "Porāṇagaṇṭhipade ‘‘mūgaṁ kathaṁ pabbājentī’ti pucchaṁ katvā tassa kāyappasādasambhavato kāyena pahāraṁ",
  "tika-vin06t3:244_24": "datvā hatthamuddāya viññāpetvā pabbājesu’’nti vuttaṁ.",
  "tika-vin06t3:244_25": "Kiṁ bahunā,",
  "tika-vin06t3:244_26": "ayaṁ panettha sāro –",
  "tika-vin06t3:244_27": "yathā pubbe pabbajjādhikāre vattamāne pabbajjābhilāpaṁ upacchinditvā ‘‘paṇḍako,",
  "tika-vin06t3:244_28": "bhikkhave,",
  "tika-vin06t3:244_29": "anupasampanno na upasampādetabbo’’tiādinā nayena upasampadavaseneva abhilāpo kato.",
  "tika-vin06t3:244_30": "Theyyasaṁvāsakapade asambhavato kiñcāpi so na kato pabbajjāva tattha katā,",
  "tika-vin06t3:244_31": "sabbattha pana upasampadābhilāpena adhippetā tadanubhāvato.",
  "tika-vin06t3:244_32": "Upasampadāya pabbajjāya vāritāya upasampadā vāritā hotīti katvā.",
  "tika-vin06t3:244_33": "Tathā idha upasampadādhikāre vattamāne upasampadābhilāpaṁ upacchinditvā upasampadameva sandhāya pabbajjābhilāpo katoti veditabbo.",
  "tika-vin06t3:244_34": "Kāmaṁ so na kattabbo,",
  "tika-vin06t3:244_35": "mūgapade asambhavato tassa vasena ādito paṭṭhāya upasampadābhilāpova kattabbo viya dissati,",
  "tika-vin06t3:244_36": "tathāpi tasseva mūgapadassa vasena ādito paṭṭhāya pabbajjābhilāpova kato micchāgahaṇanivāraṇatthaṁ. Kathaṁ? ‘‘Mūgo,",
  "tika-vin06t3:244_37": "bhikkhave,",
  "tika-vin06t3:244_38": "appatto osāraṇaṁ,",
  "tika-vin06t3:244_39": "tañce saṅgho osāreti,",
  "tika-vin06t3:244_40": "sosārito’’ti (mahāva.",
  "tika-vin06t3:244_41": "396) vacanato mūgo upasampanno hotīti siddhaṁ.",
  "tika-vin06t3:244_42": "So ‘‘kevalaṁ upasampannova hoti,",
  "tika-vin06t3:244_43": "na pana pabbajito tassa pabbajjāya asambhavato’’ti micchāgāho hoti.",
  "tika-vin06t3:244_44": "Taṁ pariccajāpetvā yo upasampanno,",
  "tika-vin06t3:244_45": "so pabbajitova hoti.",
  "tika-vin06t3:244_46": "Pabbajito pana atthi koci upasampanno,",
  "tika-vin06t3:244_47": "atthi koci anupasampanno.",
  "tika-vin06t3:244_48": "Imaṁ sammāgāhaṁ uppādeti bhagavāti veditabbaṁ.",
  "tika-vin06t3:245_0": "Apica tesaṁ hatthacchinnādīnaṁ pabbajitānaṁ supabbajitabhāvadīpanatthaṁ,",
  "tika-vin06t3:245_1": "pabbajjābhāvāsaṅkānivāraṇatthañcettha pabbajjābhilāpo kato. Kathaṁ? ‘‘Na,",
  "tika-vin06t3:245_2": "bhikkhave,",
  "tika-vin06t3:245_3": "hatthacchinno pabbājetabbo’’tiādinā paṭikkhepena,",
  "tika-vin06t3:245_4": "‘‘pabbajitā supabbajitā’’ti vuttaṭṭhānābhāvena ca tesaṁ pabbajjābhāvappasaṅkā bhaveyya.",
  "tika-vin06t3:245_5": "Yathā pasaṅkābhave,",
  "tika-vin06t3:245_6": "tathā pasaṅkaṁ ṭhapeyya.",
  "tika-vin06t3:245_7": "Khandhake upasampadaṁ sandhāya ‘‘hatthacchinno,",
  "tika-vin06t3:245_8": "bhikkhave,",
  "tika-vin06t3:245_9": "appatto osāraṇaṁ,",
  "tika-vin06t3:245_10": "tañce saṅgho osāreti,",
  "tika-vin06t3:245_11": "sosārito’’tiādinā nayena bhagavā nivāreti.",
  "tika-vin06t3:245_12": "Teneva pana nayena pabbajitā te sabbepi supabbajitā evāti dīpeti,",
  "tika-vin06t3:245_13": "aññathā sabbepete upasampannāva honti,",
  "tika-vin06t3:245_14": "na pabbajitāti ayamaniṭṭhappasaṅgo āpajjati. Kathaṁ?",
  "tika-vin06t3:245_15": "‘‘Hatthacchinno,",
  "tika-vin06t3:245_16": "bhikkhave,",
  "tika-vin06t3:245_17": "na pabbājetabbo,",
  "tika-vin06t3:245_18": "pabbajito nāsetabbo’’ti vā ‘‘na,",
  "tika-vin06t3:245_19": "bhikkhave,",
  "tika-vin06t3:245_20": "hatthacchinno pabbājetabbo,",
  "tika-vin06t3:245_21": "yo pabbājeyya,",
  "tika-vin06t3:245_22": "āpatti dukkaṭassa,",
  "tika-vin06t3:245_23": "so ca apabbajito’’ti vā tantiyā ṭhapitāya campeyyakkhandhake ‘‘sosārito’’ti vuttattā kevalaṁ ‘‘ime hatthacchinnādayo upasampannāva honti,",
  "tika-vin06t3:245_24": "na pabbajitā’’ti vā ‘‘upasampannāpi ce pabbajitā,",
  "tika-vin06t3:245_25": "nāsetabbā’’ti vā aniṭṭhakoṭṭhāso āpajjatīti adhippāyo.",
  "tika-vin06t3:246_0": "Idaṁ panettha vicāretabbaṁ –",
  "tika-vin06t3:246_1": "‘‘so ca apabbajito’’ti vacanābhāvato mūgassa pabbajjasiddhippasaṅgato pabbajjāpi ekatosuddhiyā hotīti ayamaniṭṭhakoṭṭhāso kathaṁ nāpajjatīti?",
  "tika-vin06t3:246_2": "Pabbajjābhilāpena upasampadā idhādhippetāti sammāgāhena nāpajjati,",
  "tika-vin06t3:246_3": "aññathā yathābyañjanaṁ atthe gahite yathāpaññattadukkaṭābhāvasaṅkhāto aparopi aniṭṭhakoṭṭhāso āpajjati. Kathaṁ? ‘‘Na,",
  "tika-vin06t3:246_4": "bhikkhave,",
  "tika-vin06t3:246_5": "mūgo pabbājetabbo,",
  "tika-vin06t3:246_6": "yo pabbājeyya,",
  "tika-vin06t3:246_7": "āpatti dukkaṭassā’’ti vuttadukkaṭaṁ pabbajjapariyosāne hoti,",
  "tika-vin06t3:246_8": "na tassāvippakatāya.",
  "tika-vin06t3:246_9": "Pubbapayogadukkaṭameva hi paṭhamaṁ āpajjati ,",
  "tika-vin06t3:246_10": "tasmā mūgassa pabbajjapariyosānasseva abhāvato imassa dukkaṭassa okāso ca sabbakālaṁ na sambhaveyya.",
  "tika-vin06t3:246_11": "Upasampadāvasena pana atthe gahite sambhavati kammanipphattito.",
  "tika-vin06t3:246_12": "Teneva pāḷiyaṁ ‘‘na,",
  "tika-vin06t3:246_13": "bhikkhave,",
  "tika-vin06t3:246_14": "paṇḍako upasampādetabbo,",
  "tika-vin06t3:246_15": "yo upasampādeyya,",
  "tika-vin06t3:246_16": "āpatti dukkaṭassā’’ti dukkaṭaṁ na paññattaṁ.",
  "tika-vin06t3:246_17": "Apaññattattā pubbapayogadukkaṭameva cettha sambhavati, netaraṁ,",
  "tika-vin06t3:246_18": "ettāvatā siddhametaṁ ‘‘pabbajjābhilāpena upasampadā ca tattha adhippetā,",
  "tika-vin06t3:246_19": "na pabbajjā’’ti.",
  "tika-vin06t3:247_0": "Etthāha –",
  "tika-vin06t3:247_1": "sāmaṇerapabbajjā na kāyapayogato hotīti kathaṁ paññāyatīti? Vuccate –",
  "tika-vin06t3:247_2": "kāyena viññāpetītiādittikādassanato.",
  "tika-vin06t3:247_3": "Hoti cettha –",
  "tika-vin06t3:248_0": "‘‘Appeva sasako koci, patiṭṭheyya mahaṇṇave;",
  "tika-vin06t3:249_0": "Na tveva catugambhīre, duggāho vinayaṇṇave’’ti.",
  "tika-vin06t3:250_0": "Brahmujugattoti ettha ‘‘niddosatthe,",
  "tika-vin06t3:250_1": "seṭṭhatthe ca brahma-saddaṁ gahetvā niddosaṁ hutvā uju gattaṁ yassa so brahmujugatto’’ti likhitaṁ.",
  "tika-vin06t3:250_2": "Atha vā kāmabhogittā devindādayo upamāvasena aggahetvā brahmā viya ujugatto brahmujugatto.",
  "tika-vin06t3:250_3": "Mahākucchito ghaṭo mahākucchighaṭo.",
  "tika-vin06t3:250_4": "Tena samāno vuccati ‘‘mahākucchighaṭasadiso’’ti.",
  "tika-vin06t3:250_5": "Galagaṇḍīti desanāmattamevetanti kathaṁ paññāyatīti? ‘‘Na,",
  "tika-vin06t3:250_6": "bhikkhave,",
  "tika-vin06t3:250_7": "pañcahi ābādhehi phuṭṭho pabbājetabbo’’ti vacanato.",
  "tika-vin06t3:250_8": "Kilāsopi idhādhippetoti na kevalaṁ so eveko,",
  "tika-vin06t3:250_9": "kintu pañcahi ābādhehi phuṭṭho,",
  "tika-vin06t3:250_10": "pāḷiyaṁ āgatā rājabhaṭādayo dāsapariyosānā,",
  "tika-vin06t3:250_11": "rāhulavatthumhi āgatā ananuññātamātāpitaro cāti dasapi janā idhādhippetā.",
  "tika-vin06t3:250_12": "Tadatthadīpanatthameva likhitakakasāhatalakkhaṇāhate pubbe vuttepi ānetvā upālitthero idha hatthacchinnapāḷiyaṁ āha.",
  "tika-vin06t3:250_13": "Teneva campeyyakkhandhake ‘‘atthi,",
  "tika-vin06t3:250_14": "bhikkhave,",
  "tika-vin06t3:250_15": "puggalo appatto osāraṇaṁ,",
  "tika-vin06t3:250_16": "tañce saṅgho osāreti,",
  "tika-vin06t3:250_17": "ekacco sosārito,",
  "tika-vin06t3:250_18": "ekacco dosārito’’ti (mahāva.",
  "tika-vin06t3:250_19": "396) imassa vibhaṅge ‘‘pañcahi ābādhehi phuṭṭhā,",
  "tika-vin06t3:250_20": "rājabhaṭā,",
  "tika-vin06t3:250_21": "corakārabhedakaiṇāyikadāsā,",
  "tika-vin06t3:250_22": "ananuññātamātāpitaro cā’’ti satta janā na gahitā,",
  "tika-vin06t3:250_23": "na ca labbhanti,",
  "tika-vin06t3:250_24": "aññathā imepi tassa vibhaṅge vattabbā siyuṁ.",
  "tika-vin06t3:250_25": "Na vattabbā tattha abhabbattāti ce?",
  "tika-vin06t3:250_26": "Evaṁ sante ‘‘saṅgho osāreti,",
  "tika-vin06t3:250_27": "ekacco dosārito’’ti imassa vibhaṅge vattabbā paṇḍakādayo viya,",
  "tika-vin06t3:250_28": "na ca vuttā.",
  "tika-vin06t3:250_29": "Ubhayattha avuttattā na cime anubhayā bhavitumarahanti,",
  "tika-vin06t3:250_30": "tasmā avuttānameva dasannaṁ yathāvuttānaṁ saṅgaṇhanatthaṁ puna likhitakādayo vuttāti.",
  "tika-vin06t3:250_31": "Atha kimatthaṁ te idha uppaṭipāṭiyā vuttāti?",
  "tika-vin06t3:250_32": "Iṇāyikadāsānaṁ sosāritabhāvepi iṇāyikadāsā sāmikānaṁ dātabbāti tadadhīnabhāvadassanatthaṁ.",
  "tika-vin06t3:250_33": "Teneva tattha vuttaṁ ‘‘palātopi ānetvā dātabbo’’tiādi.",
  "tika-vin06t3:250_34": "Yo panettha coro katakammo pabbajati,",
  "tika-vin06t3:250_35": "rājabhaṭo vā sace katadoso,",
  "tika-vin06t3:250_36": "iṇāyikaggahaṇeneva gahitoti veditabbo.",
  "tika-vin06t3:250_37": "Atha vā yathāvuttalakkhaṇo sabbopi iṇāyikadāsānaṁ ‘‘sosārito’’ti vattabbāraho na hotīti katvā tesaṁ parivajjanatthaṁ",
  "tika-vin06t3:250_38": "uppaṭipāṭiyā desanā upari ārohati,",
  "tika-vin06t3:250_39": "na heṭṭhāti dīpanato.",
  "tika-vin06t3:250_40": "Likhitako ‘‘sosārito’’ti vuttattā desantaraṁ netabbo.",
  "tika-vin06t3:250_41": "Tathākārabhedakādayopīti veditabbaṁ.",
  "tika-vin06t3:251_0": "Ettāvatā bhagavatā attano desanākusalatāya pubbe gahitaggahaṇena yathāvuttānaṁ dasannampi pabbajjupasampadākammanipphatti,",
  "tika-vin06t3:251_1": "uppaṭipāṭivacanena puggalavemattatañca desanāya kovidānaṁ dīpitaṁ hotīti veditabbaṁ.",
  "tika-vin06t3:251_2": "Hoti cettha –",
  "tika-vin06t3:252_0": "‘‘Vattabbayuttaṁ vacanena vatvā, ayuttamiṭṭhaṁ nayadesanāya;",
  "tika-vin06t3:253_0": "Sandīpayantaṁ sugatassa vākyaṁ, cittaṁ vicittaṁva karotipī’’ti.",
  "tika-vin06t3:254_0": "Etthāha –",
  "tika-vin06t3:254_1": "campeyyakkhandhake ūnavīsativasso ubhayattha avuttattā anubhayo siyāti?",
  "tika-vin06t3:254_2": "Na siyā avuttattā eva.",
  "tika-vin06t3:254_3": "Yadi hi tatiyāya koṭiyā bhavitabbaṁ,",
  "tika-vin06t3:254_4": "sā avassaṁ bhagavatā vattabbāva hoti,",
  "tika-vin06t3:254_5": "na ca vuttā,",
  "tika-vin06t3:254_6": "tasmā na so anubhayo hoti.",
  "tika-vin06t3:254_7": "Atha kataraṁ pakkhaṁ bhajatīti?",
  "tika-vin06t3:254_8": "Dosāritapakkhaṁ bhajati.",
  "tika-vin06t3:254_9": "Atha kasmā na vuttoti?",
  "tika-vin06t3:254_10": "Sikkhāpadena paṭisiddhattā.",
  "tika-vin06t3:254_11": "Upanāhaṁ bandhitvāti puna bandhanaṁ katvā.",
  "tika-vin06t3:254_12": "‘‘Nānāvidhehi osadhehi pādaṁ bandhitvā āvāṭake pavesetvā kattabbavidhānassetaṁ adhivacana’’nti likhitaṁ.",
  "tika-vin06t3:254_13": "Kappasīso vā hatthī viya.",
  "tika-vin06t3:254_14": "Gobhattanāḷikā nāma gunnaṁ bhattapānatthaṁ katanāḷikā.",
  "tika-vin06t3:254_15": "Upakkamukho nāma kudhitamukho vuccati,",
  "tika-vin06t3:254_16": "vātaṇḍiko nāma aṇḍakesu vuḍḍhirogena samannāgato.",
  "tika-vin06t3:254_17": "Vikaṭo nāma tiriyaṁ gamanakapādehi samannāgato.",
  "tika-vin06t3:254_18": "‘‘Guṇi kuṇī’’ti duvidho kira pāṭho.",
  "tika-vin06t3:254_19": "Yesañca pabbajjā paṭikkhittā,",
  "tika-vin06t3:254_20": "upasampadāpi tesaṁ paṭikkhittāvātiādi yasmā hatthacchinnādayo upasampadāvaseneva vuttā,",
  "tika-vin06t3:254_21": "tasmā te eva hatthacchinnādayo sandhāyāha.",
  "tika-vin06t3:255_0": "Hatthacchinnādivatthukathāvaṇṇanā niṭṭhitā.",
  "tika-vin06t3:256_0": "Alajjīnissayavatthukathāvaṇṇanā",
  "tika-vin06t3:257_0": "120. ‘‘Na ,",
  "tika-vin06t3:257_1": "bhikkhave,",
  "tika-vin06t3:257_2": "alajjīnaṁ nissayo dātabbo’’ti iminā alajjīhi bhikkhūhi,",
  "tika-vin06t3:257_3": "sāmaṇerehi vā saddhiṁ dvepi dhammāmisaparibhogā paṭikkhittā honti nissayabhāve bhāvato tesaṁ.",
  "tika-vin06t3:257_4": "Yathāha ‘‘ācariyena,",
  "tika-vin06t3:257_5": "bhikkhave,",
  "tika-vin06t3:257_6": "antevāsiko saṅgahetabbo anuggahetabbo uddesena paripucchāya ovādena anusāsaniyā’’tiādi (mahāva.",
  "tika-vin06t3:257_7": "79) upajjhāyassapi nissayappaṇāmanasambhavato,",
  "tika-vin06t3:257_8": "sopi saddhivihārikassa nissayoti veditabbaṁ,",
  "tika-vin06t3:257_9": "tasmā upajjhāyo ce alajjī hoti,",
  "tika-vin06t3:257_10": "na taṁ nissāya vasitabbanti siddhaṁ hoti.",
  "tika-vin06t3:257_11": "Bhikkhūnaṁ sammāpaṭipattiyā samānabhāgo bhikkhu sabhāgo.",
  "tika-vin06t3:257_12": "Tassabhāvo bhikkhusabhāgatā.",
  "tika-vin06t3:257_13": "Taṁ bhikkhusabhāgataṁ.",
  "tika-vin06t3:257_14": "Yāva jānāmīti adhippāyena vasituṁ vaṭṭati.",
  "tika-vin06t3:257_15": "Bhikkhūhi sabhāgataṁ. Kiṁ taṁ?",
  "tika-vin06t3:257_16": "Lajjibhāvaṁ.",
  "tika-vin06t3:257_17": "‘‘Sattāhaṁ…pe…",
  "tika-vin06t3:257_18": "gahetabbo’’ti ettha ‘‘sattāhamattaṁ vasissāmi,",
  "tika-vin06t3:257_19": "kiṁ bhikkhusabhāgatājānanenāti jānane dhuraṁ nikkhipitvā vasituṁ na labhatīti attho’’ti likhitaṁ.",
  "tika-vin06t3:257_20": "‘‘Bhikkhusabhāgataṁ pana jānanto sveva gamissāmi,",
  "tika-vin06t3:257_21": "kiṁ me nissayārocanenā’’ti aruṇaṁ uṭṭhapetuṁ na labhati.",
  "tika-vin06t3:257_22": "‘‘Pure aruṇaṁ uṭṭhahitvā gamissāmī’’ti ābhogena sayantassa ce aruṇo uggacchati, vaṭṭati.",
  "tika-vin06t3:258_0": "Gamikādinissayavatthukathāvaṇṇanā",
  "tika-vin06t3:259_0": "121.‘‘Addhānamaggappaṭipannena bhikkhunā nissayaṁ alabhamānena anissitena vatthunti avassakāleyeva vassakāle",
  "tika-vin06t3:259_1": "addhānagamanassa pāḷiyaṁyeva paṭikkhittattā’’ti vuttaṁ,",
  "tika-vin06t3:259_2": "taṁ appamāṇaṁ sattāhaṁ vassacchedādivasena addhānagamanasambhavato,",
  "tika-vin06t3:259_3": "gacchantasseva vassakālagamanasambhavato ca.",
  "tika-vin06t3:259_4": "Antarāmagge…pe…",
  "tika-vin06t3:259_5": "anāpattīti nissayadāyakābhāveyeva.",
  "tika-vin06t3:259_6": "‘‘Tassa nissāyā’’ti pāṭhānurūpaṁ vuttaṁ,",
  "tika-vin06t3:259_7": "taṁ nissāyāti attho.",
  "tika-vin06t3:259_8": "‘‘Yadā patirūpo nissayadāyako āgacchissatī’’ti vacanena ayaṁ vidhi avassakāle evāti siddhaṁ.",
  "tika-vin06t3:259_9": "‘‘Antovasse pana kassaci āgamanābhāvā’’ti vuttaṁ.",
  "tika-vin06t3:259_10": "Sace so jalapaṭṭane vā thalapaṭṭane vā vasanto vassūpanāyikāya āsannāya gantukāmo suṇāti ‘‘asuko mahāthero āgamissatī’’ti,",
  "tika-vin06t3:259_11": "taṁ ce āgameti, vaṭṭati.",
  "tika-vin06t3:259_12": "Āgamentasseva ce vassūpanāyikadivaso hoti, hotu,",
  "tika-vin06t3:259_13": "gantabbaṁ tattha,",
  "tika-vin06t3:259_14": "yattha nissayadāyakaṁ labhatīti.",
  "tika-vin06t3:259_15": "Pātimokkhuddesakābhāvena ce gantuṁ vaṭṭati,",
  "tika-vin06t3:259_16": "pageva nissayadāyakābhāvena.",
  "tika-vin06t3:259_17": "Sace so gacchanto jīvitantarāyaṁ,",
  "tika-vin06t3:259_18": "brahmacariyantarāyaṁ vā passati,",
  "tika-vin06t3:259_19": "tattheva vasitabbanti eke.",
  "tika-vin06t3:260_0": "122.",
  "tika-vin06t3:260_1": "‘‘Nāhaṁ ussahāmi therassa nāmaṁ gahetu’’nti itthannāmo itthannāmassa āyasmatoti lakkhaṇato āha.",
  "tika-vin06t3:260_2": "‘‘Gottenāpī’ti vacanato yena vohārena vohariyanti,",
  "tika-vin06t3:260_3": "tena vaṭṭatīti siddhaṁ,",
  "tika-vin06t3:260_4": "tasmā ‘ko nāmo te upajjhāyo’ti puṭṭhenāpi gottameva nāmaṁ katvā vattabbanti siddhaṁ hoti,",
  "tika-vin06t3:260_5": "tasmā catubbidhesu nāmesu yena kenaci nāmena anussāvanā kātabbā’’ti vadanti.",
  "tika-vin06t3:260_6": "Ekassa bahūni nāmāni honti,",
  "tika-vin06t3:260_7": "tattha ekaṁ nāmaṁ ñattiyā,",
  "tika-vin06t3:260_8": "ekaṁ anussāvanāya kātuṁ na vaṭṭati, atthato,",
  "tika-vin06t3:260_9": "byañjanato ca abhinnāhi anussāvanāhi bhavitabbanti.",
  "tika-vin06t3:260_10": "Katthaci ‘‘āyasmato buddharakkhitattherassā’’ti vatvā katthaci kevalaṁ ‘‘buddharakkhitassā’’ti sāveti,",
  "tika-vin06t3:260_11": "‘‘sāvanaṁ hāpetī’’ti na vuccati nāmassa ahāpitattāti eke.",
  "tika-vin06t3:260_12": "Sace katthaci ‘‘āyasmato buddharakkhitassā’’ti vatvā katthaci ‘‘buddharakkhitassāyasmato’’ti sāveti,",
  "tika-vin06t3:260_13": "pāṭhānurūpattā khettameva otiṇṇantipi eke.",
  "tika-vin06t3:260_14": "Byañjanabhedappasaṅgato anussāvane taṁ na vaṭṭatīti eke.",
  "tika-vin06t3:260_15": "Sace pana sabbaṭṭhānepi tatheva vadati,",
  "tika-vin06t3:260_16": "vaṭṭati bhagavatā dinnalakkhaṇānurūpattā.",
  "tika-vin06t3:260_17": "Lakkhaṇavirodhato aññathā na vaṭṭatīti ce? Na,",
  "tika-vin06t3:260_18": "payogānurūpattā.",
  "tika-vin06t3:260_19": "Tattha tathā,",
  "tika-vin06t3:260_20": "idha aññathā payogoti ce? Na,",
  "tika-vin06t3:260_21": "vipattilakkhaṇānaṁ virodhato.",
  "tika-vin06t3:260_22": "Na sabbena sabbaṁ,",
  "tika-vin06t3:260_23": "sāvanāhāpanā eva hi pāḷiyaṁ tadatthavibhāvane āgatāti aññapadesu sāvanesu parihāro na sambhavati āciṇṇakappavirodhato.",
  "tika-vin06t3:260_24": "Sopi kiṁpamāṇanti ce?",
  "tika-vin06t3:260_25": "Pamāṇaṁ ācariyuggahassa pamāṇattā.",
  "tika-vin06t3:261_0": "123.Dve ekānussāvaneti ettha gaṇṭhipade tāva evaṁ likhitaṁ ‘‘ekato pavattaanussāvane’’.",
  "tika-vin06t3:261_1": "Idaṁ sandhāyāti nānupajjhāyaṁ ekācariyaṁ anussāvanakiriyaṁ sandhāya,",
  "tika-vin06t3:261_2": "tañca anussāvanakiriyaṁ ekenupajjhāyena nānācariyehi anujānāmīti attho.",
  "tika-vin06t3:261_3": "Nānupajjhāyehi ekenācariyena na tveva anujānāmīti atthoti.",
  "tika-vin06t3:261_4": "Porāṇagaṇṭhipadepi tatheva vatvā ‘‘tiṇṇaṁ uddhaṁ na kenaci ākārena ekato vaṭṭatī’’ti vuttaṁ,",
  "tika-vin06t3:261_5": "taṁ yuttaṁ,",
  "tika-vin06t3:261_6": "na hi saṅgho saṅghassa kammaṁ karotīti ācariyo.",
  "tika-vin06t3:261_7": "Idaṁ panettha cintetabbaṁ. Kathaṁ?",
  "tika-vin06t3:261_8": "Cattāro vā atirekā vā upasampadāpekkhā saṅghavohāraṁ na labhanti bhikkhubhāvaṁ appattattā.",
  "tika-vin06t3:261_9": "Kevalaṁ bhagavatā paricchinditvā ‘‘tayo’’ti vuttattā tato uddhaṁ na vaṭṭatīti no takkoti ācariyo.",
  "tika-vin06t3:261_10": "Anugaṇṭhipadepi ayamevattho bahudhā vicāretvā vutto.",
  "tika-vin06t3:261_11": "Tathā andhakaṭṭhakathāyampi.",
  "tika-vin06t3:261_12": "Na sabbattha imasmiṁ atthavikappe matibhedo atthi.",
  "tika-vin06t3:261_13": "Yā panesā ubho paripuṇṇavīsativassā,",
  "tika-vin06t3:261_14": "ubhinnamekupajjhāyo,",
  "tika-vin06t3:261_15": "ekācariyo,",
  "tika-vin06t3:261_16": "ekā kammavācā,",
  "tika-vin06t3:261_17": "eko upasampanno,",
  "tika-vin06t3:261_18": "eko anupasampannoti parivārakathā,",
  "tika-vin06t3:261_19": "taṁ dassetvā eko ce ācariyo dvinnaṁ,",
  "tika-vin06t3:261_20": "tiṇṇaṁ vā upasampadāpekkhānaṁ ekaṁ kammavācaṁ ekenupajjhāyena sāveti,",
  "tika-vin06t3:261_21": "vaṭṭatīti eke.",
  "tika-vin06t3:261_22": "Taṁ ayuttaṁ,",
  "tika-vin06t3:261_23": "na hi sakkā sithiladhanitādibyañjanalakkhaṇasampannaṁ tasmiṁ khaṇe kammavācaṁ dassetuṁ vimuttadosādīsu patanato .",
  "tika-vin06t3:261_24": "Visuṁ visuṁ karaṇaṁ sandhāya idaṁ vuttanti dīpanatthaṁ ‘‘tayo paripuṇṇavīsativassā ,",
  "tika-vin06t3:261_25": "tiṇṇamekupajjhāyo,",
  "tika-vin06t3:261_26": "ekācariyo,",
  "tika-vin06t3:261_27": "ekā kammavācā,",
  "tika-vin06t3:261_28": "dve upasampannā,",
  "tika-vin06t3:261_29": "eko anupasampanno’’ti na vutto.",
  "tika-vin06t3:261_30": "Evañhi vutte sakkā tīsu ākāsaṭṭhamapanetvā sīmaṭṭhānaṁ dvinnamanurūpaṁ kammavācaṁ dassetuṁ,",
  "tika-vin06t3:261_31": "tamaniṭṭhappasaṅgaṁ nivāretuṁ ‘‘ubho’’ti vuttaṁ.",
  "tika-vin06t3:261_32": "‘‘Tattha paripuṇṇavīsativassavacanena vatthusampatti,",
  "tika-vin06t3:261_33": "parisāya padhānattā,",
  "tika-vin06t3:261_34": "ācariyupajjhāyavacanena parisasampatti,",
  "tika-vin06t3:261_35": "kammavācāya anussāvanasampatti dassitā,",
  "tika-vin06t3:261_36": "sīmasampatti evekā na dassitā.",
  "tika-vin06t3:261_37": "Tato vipatti jātā kammavācānaṁ nānākkhaṇikattā.",
  "tika-vin06t3:261_38": "Ekakkhaṇabhāve sati ubhinnaṁ sampatti vā siyā vipatti vā,",
  "tika-vin06t3:261_39": "na ekasseva sampatti ekassa vipattīti sambhavati vimuttādibyañjanadosappasaṅgato’’ti vuttaṁ,",
  "tika-vin06t3:261_40": "taṁ vacanaṁ ubhopi cete sīmagatāva honti,",
  "tika-vin06t3:261_41": "ubhinnaṁ ekato kammasampattidīpanato dvinnaṁ ekato anussāvanaṁ ekena upajjhāyena ekenācariyena vaṭṭatīti sādheti. Dvinnaṁ,",
  "tika-vin06t3:261_42": "tiṇṇañca ekato sasamanubhāsanā ca pāḷiyaṁyeva dassitā,",
  "tika-vin06t3:261_43": "tañca anulometi.",
  "tika-vin06t3:261_44": "Aṭṭhakathācariyehi nānuññātaṁ,",
  "tika-vin06t3:261_45": "na paṭikkhittaṁ,",
  "tika-vin06t3:261_46": "vicāretvā gahetabbanti ācariyo,",
  "tika-vin06t3:261_47": "taṁ dhammatāya virujjhati.",
  "tika-vin06t3:262_0": "Ayañhi buddhānaṁ dhammatā –",
  "tika-vin06t3:262_1": "yadidaṁ yattha yattha vacananānattamatthi,",
  "tika-vin06t3:262_2": "tattha tattha garukesu ṭhānesu vattabbayuttaṁ vadanti.",
  "tika-vin06t3:262_3": "Dūtena upasampadādayo cettha nidassanaṁ.",
  "tika-vin06t3:262_4": "Yasmā cettha pubbe anuññātakammavācāya nānattaṁ natthi,",
  "tika-vin06t3:262_5": "tasmā ‘‘anujānāmi,",
  "tika-vin06t3:262_6": "bhikkhave,",
  "tika-vin06t3:262_7": "dve tayo ekānussāvane kātu’’nti vatvā ‘‘evañca pana,",
  "tika-vin06t3:262_8": "bhikkhave,",
  "tika-vin06t3:262_9": "kātabbo’’ti na vuttaṁ.",
  "tika-vin06t3:262_10": "Nānatte satipi tattha tattha dvinnaṁ,",
  "tika-vin06t3:262_11": "bahūnaṁ vā vasena vuttakammavācānusārena gahetabbato avuttanti ce?",
  "tika-vin06t3:262_12": "Na hi lahukesu ṭhānesu vatvā garukesu avacanaṁ dhammatāti ācariyo.",
  "tika-vin06t3:262_13": "Aññatarasmiṁ pana gaṇṭhipade evaṁ papañcitaṁ dve ekānussāvaneti dve ekato anussāvane.",
  "tika-vin06t3:262_14": "‘‘Ekena’’ iti pāṭho,",
  "tika-vin06t3:262_15": "ekena ācariyenāti attho.",
  "tika-vin06t3:262_16": "Purimanayenevāti ‘‘ekena vā dvīhi vā ācariyehī’’ti vuttanayena eva,",
  "tika-vin06t3:262_17": "tasmā ekenācariyena dve vā tayo vā anussāvetabbā.",
  "tika-vin06t3:262_18": "‘‘Dvīhi vā tīhi vā’’ti pāṭho.",
  "tika-vin06t3:262_19": "Nānācariyā nānupajjhāyāti ettha ‘‘tañca kho ekena upajjhāyena,",
  "tika-vin06t3:262_20": "na tveva nānupajjhāyenā’’ti vuttattā na vaṭṭatīti ce? Vaṭṭati. Kathaṁ?",
  "tika-vin06t3:262_21": "Ekena anussāvane ekānussāvaneti viggahassa pākaṭattā līnameva dassetuṁ ‘‘ekato anussāvane’’ti viggahova vutto,",
  "tika-vin06t3:262_22": "tasmā ujukattameva sandhāya tañca kho ekena anussāvanaṁ ekānussāvanaṁ,",
  "tika-vin06t3:262_23": "ekena upajjhāyena anujānāmi,",
  "tika-vin06t3:262_24": "na tveva nānupajjhāyenāti attho.",
  "tika-vin06t3:262_25": "Idaṁ sandhāya hi dvidhā viggaho,",
  "tika-vin06t3:262_26": "tasmā ‘‘nānācariyehi nānupajjhāyā na vaṭṭantīti siddhamevā’’ti aññathāpi vadanti.",
  "tika-vin06t3:262_27": "Tañca kho ekena upajjhāyena ekassa upajjhāyassa vā vattabbaṁ anussāvanaṁ,",
  "tika-vin06t3:262_28": "na tveva nānupajjhāyena anujānāmīti attho.",
  "tika-vin06t3:262_29": "Kiṁ vuttaṁ hoti?",
  "tika-vin06t3:262_30": "‘‘Eko ācariyo,",
  "tika-vin06t3:262_31": "dve vā tayo vā upasampadāpekkhā dvinnaṁ tiṇṇaṁ vā upajjhāyānaṁ na tveva anujānāmī’’ti kira vuttanti.",
  "tika-vin06t3:262_32": "Aparasmiṁ pana gaṇṭhipade ‘‘ekena anussāvaneti viggahassa pākaṭattā taṁ pakāsetuṁ ‘ekenā’ti vuttaṁ.",
  "tika-vin06t3:262_33": "Evaṁ vutte avassaṁ paṇḍitā jānanti.",
  "tika-vin06t3:262_34": "Taṁpākaṭattā ce jānanti,",
  "tika-vin06t3:262_35": "ekenāti iminā kinti ce?",
  "tika-vin06t3:262_36": "Kiñcāpi jānanti,",
  "tika-vin06t3:262_37": "vivādo pana hoti aladdhalesattā,",
  "tika-vin06t3:262_38": "jānituñca na sakkā,",
  "tika-vin06t3:262_39": "‘ekenā’ti vutte pana taṁ sabbaṁ na hotīti vutta’’nti likhitaṁ.",
  "tika-vin06t3:262_40": "Evaṁ ettha aneke ācariyā ca takkikā ca anekadhā papañcenti,",
  "tika-vin06t3:262_41": "taṁ sabbaṁ suṭṭhu upaparikkhitvā garukulaṁ payirupāsitvā vaṁsānugatova attho gahetabbo.",
  "tika-vin06t3:262_42": "‘‘Na sabbattha imasmiṁ atthavikappe matibhedo atthī’’ti vuttameva.",
  "tika-vin06t3:263_0": "Upasampadāvidhikathāvaṇṇanā",
  "tika-vin06t3:264_0": "125.Kuṭṭhaṁ gaṇḍoti ettha kuṭṭhādiggahaṇena hatthacchinnādayopi gahitāva hontīti porāṇā,",
  "tika-vin06t3:264_1": "tasmā ‘‘manussosi purisosī’’ti etehi bhabbābhabbapuggalaparivajjanaṁ karoti.",
  "tika-vin06t3:264_2": "‘‘Bhujissosi aṇaṇosī’’tiādīhi pubbe hatthacchinnādhikāre vuttaatthavikappesu dutiyaṁ vikappaṁ upathambheti.",
  "tika-vin06t3:264_3": "Tattha ‘‘aṇaṇosi bhujissosī’’ti anukkamena avatvā uppaṭipāṭiyā vacanena bhujisso hoti,",
  "tika-vin06t3:264_4": "na ca rañño bhattavetanavasena bhaṭo.",
  "tika-vin06t3:264_5": "Rājādhīnattā pana so rājabhaṭapakkhaṁ bhajatīti tabbipakkhabhāvapucchanatthaṁ ‘‘nasi rājabhaṭo’’ti vuttaṁ.",
  "tika-vin06t3:264_6": "Aññathā pañcahi ābādhehi phuṭṭhānaṁ gahaṇeneva sabbesaṁ gahaṇe siddhe itare na vattabbā.",
  "tika-vin06t3:264_7": "Atha vattabbā,",
  "tika-vin06t3:264_8": "sabbepi vattabbā siyuṁ.",
  "tika-vin06t3:265_0": "Cattāronissayādikathāvaṇṇanā",
  "tika-vin06t3:266_0": "128-9.‘‘Tāvadeva chāyā metabbā’’tiādi ‘‘bhikkhūnaṁ pāde vandāpetvā’’ti vacanato therātherabhāvajānanatthaṁ vuttaṁ.",
  "tika-vin06t3:266_1": "‘‘Cirena agamāsī’’ti kira porāṇapāṭho,",
  "tika-vin06t3:266_2": "ciraṁ akāsīti catthi.",
  "tika-vin06t3:267_0": "130.Anāpattisambhoge saṁvāseti ukkhittakena saddhiṁ sambhogasaṁvāsapaccayā pācittiyāpatti paññattā,",
  "tika-vin06t3:267_1": "tato anāpattīti attho.",
  "tika-vin06t3:267_2": "Kathaṁ paññāyatīti?",
  "tika-vin06t3:267_3": "Saṁvāsaggahaṇe.",
  "tika-vin06t3:267_4": "Alajjinā saddhiṁ sambhogapaccayā āpajjitabbaṁ dukkaṭaṁ pana āpajjati eva,",
  "tika-vin06t3:267_5": "na saṁvāsapaccayā.",
  "tika-vin06t3:267_6": "Na hi alajjinā saddhiṁ saṁvāso paṭikkhitto.",
  "tika-vin06t3:267_7": "Saṁvāso panettha sahaseyyappahonake āvāse sahavāso,",
  "tika-vin06t3:267_8": "na ‘‘pārājiko hoti asaṁvāso’’ti ettha vuttasaṁvāso.",
  "tika-vin06t3:267_9": "Ayaṁ saṁvāso ukkhittakena saddhiṁ na vaṭṭati.",
  "tika-vin06t3:267_10": "Alajjinā saddhiṁ ekacco vaṭṭati.",
  "tika-vin06t3:267_11": "Dhammasambhogavinimuttovetaro .",
  "tika-vin06t3:267_12": "Idaṁ pana ‘‘ukkhittako vibbhamī’’tiādisuttaṁ imasmiṁ upasampādetabbānupasampādetabbadīpanasāmaññato vuttaṁ.",
  "tika-vin06t3:267_13": "Kiñca bhiyyo paṭipattikkamatova āpattito suddhi hoti,",
  "tika-vin06t3:267_14": "na vibbhamena,",
  "tika-vin06t3:267_15": "tasmā upasampanno bhikkhu antamaso dubbhāsitampi āpajjitvā aparabhāge vibbhamitvā āgato upasampajjati,",
  "tika-vin06t3:267_16": "taṁ āpattiṁ desetvāva sujjhati,",
  "tika-vin06t3:267_17": "na aññathāti upasampannassa suddhikkamadassanatthaṁ.",
  "tika-vin06t3:267_18": "Asādhāraṇāpattiyā adassanapaccayā ukkhittakassa liṅgaparivattanena āpattito vuṭṭhitassa puna ce pakatiliṅgamevuppajjati,",
  "tika-vin06t3:267_19": "nānāsaṁvāsakatāva,",
  "tika-vin06t3:267_20": "vibbhamitvā āgatepi yathāvuttanayeneva upasampādetvā na vuṭṭhitattāti ce?",
  "tika-vin06t3:267_21": "Na liṅgantarapātubhāvā.",
  "tika-vin06t3:267_22": "Na vibbhamena kammāsujjhanato.",
  "tika-vin06t3:267_23": "Na kammāsujjhane puna upasampadākammavipattippasaṅgato.",
  "tika-vin06t3:267_24": "Na ca kammavipatti,",
  "tika-vin06t3:267_25": "na ca kammapaṭippassaddhi.",
  "tika-vin06t3:267_26": "Vibbhamena ca anupasampanno nānāsaṁvāsakabhāvena kammaṁ kopeti dhammissarena āhacca bhāsitattā.",
  "tika-vin06t3:267_27": "Teneva ‘‘passissasī’’ti anāgatavacanaṁ kataṁ.",
  "tika-vin06t3:267_28": "Tādiso pana gahaṭṭho nikkhittavattapārivāsiko viya pakatattabhūmiyaṁ vibbhamādinā anupasampannapakatiyaṁyeva",
  "tika-vin06t3:267_29": "tiṭṭhatīti imassa sabbassapi atthavikappassa dassanatthamidaṁ vuttanti veditabbaṁ.",
  "tika-vin06t3:267_30": "Pubbe vuttappakāro pana parivattitaliṅgo hutvā puna pakatiliṅge ṭhitaukkhittako puna pucchitabbo ‘‘passasī’’ti.",
  "tika-vin06t3:267_31": "‘‘Āma passāmī’’ti vadanto osāretabbo.",
  "tika-vin06t3:267_32": "‘‘Desehī’’ti na vattabbo liṅgaparivattanena vuṭṭhitattā.",
  "tika-vin06t3:267_33": "Tappaṭikammo ukkhittako pucchitabbo ‘‘paṭikammaṁ kiṁ te kata’’nti,",
  "tika-vin06t3:267_34": "‘‘āma kata’’nti vadanto osāretabbo.",
  "tika-vin06t3:267_35": "‘‘Kattabbaṁ me paṭikammaṁ na hotī’’ti vadanto na osāretabboti eke.",
  "tika-vin06t3:267_36": "Asādhāraṇāpattimhi idaṁ vidhānaṁ,",
  "tika-vin06t3:267_37": "na sādhāraṇāya.",
  "tika-vin06t3:267_38": "Tattha ukkhittako liṅgaparivattaneneva paṭippassaddhakammoti eke.",
  "tika-vin06t3:267_39": "Vicāretvā yuttataraṁ gahetabbanti ācariyo.",
  "tika-vin06t3:267_40": "Anugaṇṭhipade pana ‘‘alajjiparibhogo sahatthadānādivasena paricchinditabbo,",
  "tika-vin06t3:267_41": "‘sāraṇīyadhammapūrakādayo dassetvā alajjissa sahatthā dātuṁ vaṭṭatī’ti vadantānaṁ vādo paṭisedhetabbo. Kathaṁ?",
  "tika-vin06t3:267_42": "Ukkhittakassa sahatthā dātuṁ na vaṭṭatīti vinicchayānusārena.",
  "tika-vin06t3:267_43": "Dāpetuṁ pana vaṭṭatevāti ca.",
  "tika-vin06t3:267_44": "Kiñcāpi alajjiparibhogavasena dukkaṭaṁ,",
  "tika-vin06t3:267_45": "atha kho ayaṁ alajjī na hoti,",
  "tika-vin06t3:267_46": "tasmā sabbākārena nirāpattitaṁ sandhāya ‘anāpatti sambhoge saṁvāse’ti vuttaṁ.",
  "tika-vin06t3:267_47": "Kathaṁ paññāyatīti?",
  "tika-vin06t3:267_48": "Viññeyyo atthato ucchurasakasaṭānaṁ sattāhakālikayāvajīvikattā ‘vaṭṭati vikāle ucchuṁ khāditu’nti saññaṁ",
  "tika-vin06t3:267_49": "uppādetvā taṁ khāditvā tappaccayā pācittiyaṁ na passati,",
  "tika-vin06t3:267_50": "vaṭṭatīti tathāsaññitāya.",
  "tika-vin06t3:267_51": "Yo vā pana āpattiṁ āpannabhāvaṁ paṭijānitvā ‘na paṭikaromī’ti abhinivisati, ime dve –",
  "tika-vin06t3:268_0": "‘Sañcicca āpattiṁ āpajjati, āpattiṁ parigūhati;",
  "tika-vin06t3:269_0": "Agatigamanañca gacchati, ediso vuccati alajjīpuggalo’ti. (pari. 359) –",
  "tika-vin06t3:270_0": "Vuttalakkhaṇe apatanato alajjino na honti,",
  "tika-vin06t3:270_1": "tasmā ‘yo āpattidesanapaṭikammāni na karoti,",
  "tika-vin06t3:270_2": "tena saddhiṁ sambhogādikaraṇe anāpattī’ti visesetvā vuttavacanena,",
  "tika-vin06t3:270_3": "itarenapi saddhiṁ kiñcāpi rūpiyasaṁvohāro na hoti,",
  "tika-vin06t3:270_4": "atha kho kayavikkayena āpatti hotiyevāti nayo dinno hoti,",
  "tika-vin06t3:270_5": "pañcahi saddhiṁ sabbathāpi anāpattīti nayo ca.",
  "tika-vin06t3:270_6": "Evaṁ sāpattiṭṭhānesu visesetvā ca vacanato idha tathā avuttattā tena saha alajjiparibhogo natthi.",
  "tika-vin06t3:270_7": "Bhajāpiyamāno pana alajjipakkhaṁ bhajatīti imināpi upāyena sabbattha taṁ taṁ saṁsanditvā attho pariyesitabboti apare.",
  "tika-vin06t3:270_8": "Ācariyā pana evaṁ na vadantī’’ti vuttaṁ.",
  "tika-vin06t3:270_9": "‘‘Sacāhaṁ na passissāmīti vadati,",
  "tika-vin06t3:270_10": "na pabbājetabbo’’ti vuttattā pubbe āpannāpattiyo uppabbajitassāpi na paṭippassambhantīti siddhaṁ,",
  "tika-vin06t3:270_11": "teneva ācariyā āpattiṁ desāpetvāva sikkhāpaccakkhānaṁ kārāpentīti ca anāpatti sambhoge saṁvāseti idaṁ",
  "tika-vin06t3:270_12": "pubbe āpannaṁ santiṁ eva āpattiṁ na passatīti āsaṅkitabbo.",
  "tika-vin06t3:270_13": "Sā paṭippassaddhāti ñāpanatthaṁ vuttanti ca eke.",
  "tika-vin06t3:270_14": "‘‘Passissasī’’ti gahaṭṭhattā desetuṁ na vaṭṭatīti anāgatavasena vuttaṁ.",
  "tika-vin06t3:270_15": "‘‘Upasampādetvā passissasī’’ti parivāsādinā kattabbassa atthibhāvena ‘‘passasī’’ti avatvā anāgatavasena vuttaṁ,",
  "tika-vin06t3:270_16": "osāretvāti abbhānavasena.",
  "tika-vin06t3:270_17": "Tattha puna kātabbassa abhāvā ‘‘passasī’’ti vuttaṁ.",
  "tika-vin06t3:270_18": "Idaṁ sabbaṁ sabbattha paṭijānanaṁ sandhāya vuttaṁ.",
  "tika-vin06t3:270_19": "Ekatrāpi puna na paṭijānāti,",
  "tika-vin06t3:270_20": "etena saha tassā āpattiyā anurūpena saṁvāso na kātabbo,",
  "tika-vin06t3:270_21": "alajjibhāvenāti vuttaṁ hoti.",
  "tika-vin06t3:270_22": "Diṭṭhiyātiādīsu osāraṇaṁ nāma samānakammādinā karaṇanti attho.",
  "tika-vin06t3:270_23": "Anāpatti sambhogeti ukkhittakena sambhoge anāpatti. Kasmā?",
  "tika-vin06t3:270_24": "Ukkhittakakammassa gahaṭṭhabhāvena paṭippassaddhattā,",
  "tika-vin06t3:270_25": "teneva ‘‘alabbhamānāya sāmaggiyā’’ti vuttaṁ.",
  "tika-vin06t3:270_26": "Idāni bhikkhubhāve kattabbatoti keci.",
  "tika-vin06t3:270_27": "Dvīsupi vāresu kammapaṭippassaddhividhānaṁ teyeva jānanti,",
  "tika-vin06t3:270_28": "tasmā sabbavāresu yuttamayuttañca suṭṭhu sallakkhetvā kathetabbaṁ.",
  "tika-vin06t3:271_0": "Yo khandhakaṁ pabbajjanāmadheyyaṁ,",
  "tika-vin06t3:272_0": "Nānānayaṁ sāsanamūlabhūtaṁ;",
  "tika-vin06t3:273_0": "Ñatvā pakāseti parassa sammā,",
  "tika-vin06t3:274_0": "Tassādhipaccaṁ munisāsanasminti.",
  "tika-vin06t3:275_0": "Mahākhandhakavaṇṇanā niṭṭhitā.",
  "tika-vin06t3:276_0": "2. Uposathakkhandhakavaṇṇanā",
  "tika-vin06t3:277_0": "Sannipātānujānanādikathāvaṇṇanā",
  "tika-vin06t3:278_0": "132-3.Tenasamayenāti attano ovādapātimokkhuddese dhuraṁ nikkhipitvā bhikkhūnaṁyeva visuṁ uposathakaraṇaṁ anujānitvā ṭhitasamayena.",
  "tika-vin06t3:278_1": "Ko pana soti?",
  "tika-vin06t3:278_2": "Majjhimabodhiyaṁ pātimokkhuddesappahonakasikkhāpadānaṁ pariniṭṭhānakālo.",
  "tika-vin06t3:278_3": "Tenevāha ‘‘tāni nesaṁ pātimokkhuddesaṁ anujāneyya’’nti.",
  "tika-vin06t3:278_4": "‘‘Evañca pana,",
  "tika-vin06t3:278_5": "bhikkhave,",
  "tika-vin06t3:278_6": "uddisitabba’’nti nidānuddesaṁ paññāpetukāmatāya ca sikkhāpadānaṁ uddesaparicchedanidassanatthañca vuttaṁ.",
  "tika-vin06t3:278_7": "Aññathā ‘‘evañca pana,",
  "tika-vin06t3:278_8": "bhikkhave,",
  "tika-vin06t3:278_9": "imaṁ sikkhāpadaṁ uddiseyyathā’’ti sabbasikkhāpadānaṁ uddisitabbakkamassa dassitattā idāni ‘‘evañca pana,",
  "tika-vin06t3:278_10": "bhikkhave,",
  "tika-vin06t3:278_11": "uddisitabba’’nti idaṁ niratthakaṁ āpajjati,",
  "tika-vin06t3:278_12": "idañca sabbasaṅghuposathaṁ sandhāya vuttaṁ.",
  "tika-vin06t3:279_0": "134.",
  "tika-vin06t3:279_1": "‘‘Yaṁnūna ayyāpi…pe…",
  "tika-vin06t3:279_2": "sannipateyyu’’nti bahūnaṁ adhikārappavatti.",
  "tika-vin06t3:279_3": "Tatrāpi vinayaṁ āgamma vutto bhikkhu sāmi,",
  "tika-vin06t3:279_4": "na kevalaṁ saṅghattheroti dassanatthaṁ,",
  "tika-vin06t3:279_5": "saṅghassa gāravayuttavacanārahatādassanatthañca ‘‘suṇātu me,",
  "tika-vin06t3:279_6": "bhante’’ti āha.",
  "tika-vin06t3:279_7": "Tattha sayaṁ ce thero,",
  "tika-vin06t3:279_8": "bhikkhuṁ sandhāya ‘‘āvuso’’ti vattuṁ yujjati.",
  "tika-vin06t3:279_9": "Kathaṁ paññāyati?",
  "tika-vin06t3:279_10": "Buddhakāle saṅghatthero abyatto nāma dullabho.",
  "tika-vin06t3:279_11": "Sabbakammavācāya payoganidassane ca ‘‘suṇātu me, bhante,",
  "tika-vin06t3:279_12": "saṅgho’’ icceva bhagavā dassetīti ce?",
  "tika-vin06t3:279_13": "Evametaṁ tathā dassanato.",
  "tika-vin06t3:279_14": "Saṅghaṁ upādāya saṅghattherenāpi ‘‘suṇātu me, bhante,",
  "tika-vin06t3:279_15": "saṅgho’’ti vattabbaṁ,",
  "tika-vin06t3:279_16": "bhikkhuṁ upādāya ‘‘āvuso’’ti mahākassapassa kammavācāya payogadassanato,",
  "tika-vin06t3:279_17": "pārisuddhiuposathe ca therena bhikkhunā ‘‘parisuddho ahaṁ,",
  "tika-vin06t3:279_18": "āvuso’’ti payogadassanato ca.",
  "tika-vin06t3:279_19": "‘‘Yadi saṅghassa pattakalla’’nti parato paññāpetabbe uposathakaraṇantarāye sandhāyāha.",
  "tika-vin06t3:279_20": "Uposathassa bahuvidhattā sarūpato vattuṁ ‘‘pātimokkhaṁ uddiseyyā’’ti āha.",
  "tika-vin06t3:279_21": "Ettāvatā ñattiṁ niṭṭhapesi.",
  "tika-vin06t3:279_22": "Ñattidutiyakammato eva hi uposathakammaṁ. Na,",
  "tika-vin06t3:279_23": "tatiyānussāvanasambhavatoti ce? Na,",
  "tika-vin06t3:279_24": "aññehi ñatticatutthakammehi asadisattā.",
  "tika-vin06t3:279_25": "Na hi ettha catukkhattuṁ ‘‘suṇātu me’’ti ārabhīyatīti.",
  "tika-vin06t3:279_26": "Aññehi ñattidutiyehi asadisattā ñattidutiyampi māhotūti ce? Na,",
  "tika-vin06t3:279_27": "ñattidutiyakammassa aññathāpi kattabbato.",
  "tika-vin06t3:279_28": "Tathā hi ñattidutiyakammaṁ ekaccaṁ apalokanavasenapi kātuṁ vaṭṭati,",
  "tika-vin06t3:279_29": "na aññaṁ aññathā kātuṁ vaṭṭati.",
  "tika-vin06t3:279_30": "Kathaṁ paññāyatīti?",
  "tika-vin06t3:279_31": "Idameva uposathakammaṁ ñāpakaṁ.",
  "tika-vin06t3:280_0": "‘‘Kiṁ saṅghassa pubbakicca’’nti idaṁ na ñatti niṭṭhapetvā vattabbaṁ,",
  "tika-vin06t3:280_1": "tañhi ñattito puretarameva karīyatīti.",
  "tika-vin06t3:280_2": "Tasmā ‘‘suṇātu me, bhante, saṅgho,",
  "tika-vin06t3:280_3": "kiṁ saṅghassa pubbakiccaṁ,",
  "tika-vin06t3:280_4": "yadi saṅghassā’’ti vattabbaṁ siyāti?",
  "tika-vin06t3:280_5": "Tathāpi na vattabbaṁ,",
  "tika-vin06t3:280_6": "na hi taṁ ñattiyā antokarīyatīti.",
  "tika-vin06t3:280_7": "Yadi evaṁ sabbattha na vattabbaṁ payojanābhāvāti ce? Na,",
  "tika-vin06t3:280_8": "yathāgataṭṭhāneyeva vattabbato,",
  "tika-vin06t3:280_9": "parapadāpekkhatāyāti vuttaṁ hoti.",
  "tika-vin06t3:280_10": "Idaṁ pubbakiccaṁ akatvā uposathaṁ karonto saṅgho,",
  "tika-vin06t3:280_11": "puggalo vā ṭhapanakkhettātikkame āpajjati.",
  "tika-vin06t3:280_12": "Na hi tasmiṁ khette atikkante sammajjanāsanodakapadīpakaraṇe āpattimokkho hoti.",
  "tika-vin06t3:280_13": "Uposathakammato pubbe kattabbakiccākaraṇapaccayattā tassā āpattiyā,",
  "tika-vin06t3:280_14": "na sā kammapariyosānāpekkhā etthāgatasampajānamusāvādāpatti viya,",
  "tika-vin06t3:280_15": "tasmā pātimokkhuddesako bhikkhu ‘‘pārisuddhiṁ āyasmanto ārocethā’’ti vattukāmo paṭhamaṁyeva parisuddhāparisuddhapaccayaṁ pubbakiccaṁ sarāpeti.",
  "tika-vin06t3:280_16": "Tañhi kataṁ parisuddhapaccayo hoti,",
  "tika-vin06t3:280_17": "akataṁ aparisuddhapaccayo,",
  "tika-vin06t3:280_18": "teneva ubhayāpekkhādhippāyena ‘‘kataṁ na kata’’nti avatvā ‘‘kiṁ saṅghassa pubbakicca’’ miccevāha.",
  "tika-vin06t3:280_19": "Tattha akatapakkhe tāva pārisuddhiārocanakkamanidassanatthaṁ parato ‘‘yassa siyā āpatti,",
  "tika-vin06t3:280_20": "so āvi kareyyā’’ti ca,",
  "tika-vin06t3:280_21": "katapakkhe ‘‘asantiyā āpattiyā tuṇhī bhavitabba’’nti ca vakkhati.",
  "tika-vin06t3:281_0": "Pārisuddhiṁ āyasmanto ārocetha.",
  "tika-vin06t3:281_1": "Kiṁkāraṇā?",
  "tika-vin06t3:281_2": "Yasmā pātimokkhaṁ uddisissāmi.",
  "tika-vin06t3:281_3": "Ettha ca ‘‘uddisāmī’’ti vattamānakālaṁ aparāmasitvā ‘‘uddisissāmī’’ti anāgatakālaparāmasanena yvāyaṁ",
  "tika-vin06t3:281_4": "‘‘dāni nesaṁ pātimokkhuddesaṁ anujāneyya’’nti (mahāva.",
  "tika-vin06t3:281_5": "150) ettha vuttapātimokkhuddeso,",
  "tika-vin06t3:281_6": "taṁ sandhāya ‘‘pātimokkhaṁ uddisissāmī’’ti vuttanti eke.",
  "tika-vin06t3:281_7": "Yasmā ‘‘pañcime,",
  "tika-vin06t3:281_8": "bhikkhave,",
  "tika-vin06t3:281_9": "pātimokkhuddesā’’ti vuttaṁ,",
  "tika-vin06t3:281_10": "tasmā vattamānassa nidānuddesasaṅkhātassa pātimokkhassa yadetaṁ ante ‘‘kaccittha parisuddhā’’tiādikaṁ yāvatatiyānussāvanaṁ,",
  "tika-vin06t3:281_11": "tasseva āpattikhettattā,",
  "tika-vin06t3:281_12": "avayavepi avayavīvohārasambhavato ca idha āpattikhettameva sandhāya ‘‘pātimokkhaṁ uddisissāmī’’ti vuttaṁ.",
  "tika-vin06t3:281_13": "Evañhi vutte yasmā parato āpattikhettaṁ āgamissati,",
  "tika-vin06t3:281_14": "tasmā āpattibhīrukā tumhe sabbeva paṭhamameva pārisuddhiṁ ārocethāti ayamattho sambhavati.",
  "tika-vin06t3:281_15": "Vattamānakālavasena vutte ‘‘pārisuddhiṁ āyasmanto ārocethā’’ti vacanameva na sambhavati tadārocanassa paṭhamaṁ icchitabbattā,",
  "tika-vin06t3:281_16": "pageva tassa karaṇābhāvena ‘‘pātimokkhaṁ uddisissāmī’’ti vacanaṁ.",
  "tika-vin06t3:281_17": "Ayaṁ nayo santiyā āpattiyā ārocane yujjati,",
  "tika-vin06t3:281_18": "na tuṇhībhāve,",
  "tika-vin06t3:281_19": "akammapariyosānā tuṇhībhāvappattito,",
  "tika-vin06t3:281_20": "evaṁ santepi tasmiṁ yujjateva.",
  "tika-vin06t3:281_21": "Pātimokkhuddesako hi aññamaññaṁ āpattiāvikaraṇaṁ akatvā tuṇhībhūte bhikkhū passitvā teneva tuṇhībhāvena ārocitapārisuddhiko hutvā ‘‘suṇātu me,",
  "tika-vin06t3:281_22": "bhante’’ti pātimokkhuddesaṁ ārabhi.",
  "tika-vin06t3:282_0": "Etthāha –",
  "tika-vin06t3:282_1": "paṭhamaṁ ‘‘saṅgho uposathaṁ kareyya,",
  "tika-vin06t3:282_2": "pātimokkhaṁ uddiseyyā’’ti vuttattā idhāpi ‘‘saṅgho uposathaṁ karissati,",
  "tika-vin06t3:282_3": "pātimokkhaṁ uddisissatī’’ti vattabbaṁ,",
  "tika-vin06t3:282_4": "atha ‘‘puggalassa uddesā’’ti lakkhaṇattā yathārutameva vattabbaṁ,",
  "tika-vin06t3:282_5": "tathāpi ‘‘uposathaṁ karissāmi,",
  "tika-vin06t3:282_6": "pātimokkhaṁ uddisissāmī’’ti vattabbanti?",
  "tika-vin06t3:282_7": "Na vattabbaṁ lakkhaṇavirodhato,",
  "tika-vin06t3:282_8": "aniṭṭhappasaṅgato ca.",
  "tika-vin06t3:282_9": "Puggalassa uddesā eva hi saṅghassa uposatho kato hoti,",
  "tika-vin06t3:282_10": "na puggalassa uposathakaraṇena.",
  "tika-vin06t3:282_11": "Tañca sova karissati,",
  "tika-vin06t3:282_12": "na saṅghoti aniṭṭhappasaṅgova āpajjati.",
  "tika-vin06t3:282_13": "‘‘Suṇāthā’’ti vutte acittasāmaggippasaṅgabhayā ‘‘suṇomā’’ti vuttaṁ.",
  "tika-vin06t3:282_14": "‘‘Suṇissāmā’’ti vattabbaṁ ‘‘uddisissāmī’’ti vuttattāti ce?",
  "tika-vin06t3:282_15": "Na vattabbaṁ,",
  "tika-vin06t3:282_16": "āpattikhettadassanādhippāyanirapekkhatāya ‘‘suṇoma’’ icceva vattabbaṁ.",
  "tika-vin06t3:282_17": "Ekapadeneva hissa tadadhippāyo atikkantoti.",
  "tika-vin06t3:282_18": "Yadi evaṁ kimatthaṁ taṁ sabbeheva āraddhanti ce?",
  "tika-vin06t3:282_19": "‘‘Uddisissāmī’’ti iminā asādhāraṇavacanena āpannassa acittasāmaggippasaṅganivāraṇatthaṁ.",
  "tika-vin06t3:282_20": "Saramānenāti iminā cassa sampajānamusāvādassa sacittakataṁ dasseti.",
  "tika-vin06t3:282_21": "Antarāyiko dhammo vutto bhagavatāti evaṁ akiriyasamuṭṭhānassāpi evaṁ parittakassa imassa musāvādassa mahādīnavataṁ dasseti.",
  "tika-vin06t3:282_22": "Visuddhāpekkhenāti sāvasesaṁ āpattiṁ upādāya anāpattibhāvasaṅkhātaṁ anavasesañca upādāya gihibhāvasaṅkhātaṁ visuddhiṁ icchantena kasmā āvi kātabbā?",
  "tika-vin06t3:282_23": "Antarāyabhāvānupagamanena phāsuvihārapaccayattā.",
  "tika-vin06t3:282_24": "Idha ‘‘ajjuposatho pannaraso’’ti na vuttaṁ parato divasaniyamassa kattukāmatādhippāyena avuttattā.",
  "tika-vin06t3:282_25": "Evaṁ pana te bhikkhū sabbadivasesu uddisiṁsu.",
  "tika-vin06t3:283_0": "135.‘‘Ādimeta’’nti sīlapātimokkhameva vuttaṁ,",
  "tika-vin06t3:283_1": "kiñcāpi ganthapātimokkho adhippeto.",
  "tika-vin06t3:283_2": "‘‘Pañcannaṁ vā’’ti mātikāyaṁ vuttānaṁ vasena vuttaṁ.",
  "tika-vin06t3:283_3": "Anajjhāpanno vāti puggalādhiṭṭhānadesanā.",
  "tika-vin06t3:283_4": "Porāṇagaṇṭhipade pana ‘‘‘uposathaṁ kareyyā’ti ettāvatā ñatti hoti.",
  "tika-vin06t3:283_5": "Yāvatatiyānussāvanā nāma ‘yassa siyā āpattī’tiādivacanattayaṁ,",
  "tika-vin06t3:283_6": "ante ‘dutiyampi tatiyampi pucchāmī’ti idañcāti duvidhaṁ.",
  "tika-vin06t3:283_7": "Tattha paṭhamaṁ āpattiṁ saritvā nisinnassa,",
  "tika-vin06t3:283_8": "dutiyaṁ asarantassa sāraṇattha’’nti vuttaṁ.",
  "tika-vin06t3:283_9": "‘‘Vacīdvāre’’ti pākaṭavasena ujukameva vuttaṁ.",
  "tika-vin06t3:283_10": "Kiñcāpi kāyaviññattiyāpi karīyati,",
  "tika-vin06t3:283_11": "kāyakammābhāvā pana vacīviññattiyāyeva āvi kātabbā.",
  "tika-vin06t3:283_12": "‘‘Saṅghamajjhe vā’’tiādi lakkhaṇavacanaṁ kira.",
  "tika-vin06t3:283_13": "Saṅghuposathakaraṇatthaṁ saṅghamajjhe ce nisinno,",
  "tika-vin06t3:283_14": "tasmiṁ saṅghamajjhe.",
  "tika-vin06t3:283_15": "Gaṇuposathakaraṇatthañce gaṇamajjhe nisinno,",
  "tika-vin06t3:283_16": "tasmiṁ gaṇamajjhe.",
  "tika-vin06t3:283_17": "Ekasseva santike ce pārisuddhiuposathaṁ kattukāmo,",
  "tika-vin06t3:283_18": "tasmiṁ ekapuggale āvi kātabbāti,",
  "tika-vin06t3:283_19": "‘‘etena na kevalaṁ saṅghamajjhe evāyaṁ musāvādo sambhavati,",
  "tika-vin06t3:283_20": "atha kho ettha vuttalakkhaṇena asatipi ‘pārisuddhiṁ āyasmanto ārocethā’tiādividhāne gaṇuposathepi sāpattiko",
  "tika-vin06t3:283_21": "hutvā uposathaṁ kattukāmo anārocetvā tuṇhībhūtova karoti ce,",
  "tika-vin06t3:283_22": "sampajānamusāvādāpattiṁ āpajjatīti imassatthassa āvikaraṇato lakkhaṇavacanaṁ kireta’’nti vadanti takkikā.",
  "tika-vin06t3:283_23": "Aññathā ‘‘gaṇamajjhevā’’ti na vuttanti tesaṁ adhippāyo.",
  "tika-vin06t3:283_24": "Ārocanādhippāyavasena vuttanti no takkoti ācariyo.",
  "tika-vin06t3:283_25": "Ārocento hi saṅghassa ārocemīti adhippāyena āvi karonto saṅghamajjhe āvi karoti nāma.",
  "tika-vin06t3:283_26": "Attano ubhatopasse nisinnānaṁ ārocento gaṇamajjhe.",
  "tika-vin06t3:283_27": "Ekassevārocessāmi sabhāgassāti adhippāyena ārocento ekapuggale āroceti nāma.",
  "tika-vin06t3:283_28": "Pubbe vibhattapadassa puna vibhajanaṁ atthavisesābhāvadīpanatthanti veditabbaṁ.",
  "tika-vin06t3:284_0": "136-7.‘‘Na,",
  "tika-vin06t3:284_1": "bhikkhave,",
  "tika-vin06t3:284_2": "devasikaṁ…pe…",
  "tika-vin06t3:284_3": "dukkaṭassā’’ti vatvā ‘‘anujānāmi,",
  "tika-vin06t3:284_4": "bhikkhave,",
  "tika-vin06t3:284_5": "uposathe pātimokkhaṁ uddisitu’’nti idaṁ anuposathe eva taṁ dukkaṭaṁ ,",
  "tika-vin06t3:284_6": "uposathe pana devasikampi vaṭṭatīti dīpeti,",
  "tika-vin06t3:284_7": "tasmā te bhikkhū cātuddasiyaṁ uddisitvāpi pannarasiyaṁ uddisiṁsu,",
  "tika-vin06t3:284_8": "tenāha ‘‘sakiṁ pakkhassā’’ti.",
  "tika-vin06t3:284_9": "Tattha purimena sāmaggīdivaso uposathadivaso evāti dīpeti.",
  "tika-vin06t3:284_10": "Ubhayena aṭṭhamiṁ paṭikkhipitvā devasikaṁ paṭikkhepassa atippasaṅgaṁ nivāreti.",
  "tika-vin06t3:284_11": "Kiṁ vuttaṁ hoti?",
  "tika-vin06t3:284_12": "Bhinno ce saṅgho pāṭipadadivase samaggo hoti,",
  "tika-vin06t3:284_13": "tasmiṁ divase sāmaggīuposathaṁ karonto ubhayampi dukkaṭaṁ āpajjanto ubhayena ekībhūtena nivārito hotīti vuttaṁ hoti.",
  "tika-vin06t3:284_14": "Aññathā sāmaggīuposatho na devasiko. Ce,",
  "tika-vin06t3:284_15": "ahorattaṁ kātabbo.",
  "tika-vin06t3:284_16": "Tasmiñca pakkhe pakatiuposatho na devasiko. Ce,",
  "tika-vin06t3:284_17": "ahorattaṁ kātabbo.",
  "tika-vin06t3:284_18": "Tasmiñca pakkhe pakatiuposatho anuddiṭṭho. Ce hoti,",
  "tika-vin06t3:284_19": "sāmaggīuposatho kātabboti āpajjati.",
  "tika-vin06t3:284_20": "Na apavādanayena gahetabbattāti ce? Na,",
  "tika-vin06t3:284_21": "aniṭṭhappasaṅgato.",
  "tika-vin06t3:284_22": "Kiṁ vuttaṁ hoti?",
  "tika-vin06t3:284_23": "Sāmaggīdivase sāmaggīuposathaṁ katvā puna tasmiṁ pakkhe pakatiuposathadivase sampatte pakatiuposatho na kātabboti.",
  "tika-vin06t3:284_24": "Apavādoti.",
  "tika-vin06t3:284_25": "Apavāditabbaṭṭhānato aññattha ussaggavidhānaṁ nivāreti.",
  "tika-vin06t3:285_0": "Kittāvatānu kho sāmaggīti etthāyamadhippāyo –",
  "tika-vin06t3:285_1": "sāmaggī nāmesā sabhāgānaṁ sannipāto.",
  "tika-vin06t3:285_2": "Sabhāgā ca nāma yattakā sahadhammikā,",
  "tika-vin06t3:285_3": "te sabbepi honti,",
  "tika-vin06t3:285_4": "udāhu āvāsasabhāgatāya sabhāgā nāma hontīti.",
  "tika-vin06t3:285_5": "Tattha yadi sahadhammikānaṁ sāmaggī sāmaggī nāma,",
  "tika-vin06t3:285_6": "sabbesaṁ puthuvibhattānaṁ sāmaggī icchitabbā.",
  "tika-vin06t3:285_7": "Athāvasathavasena,",
  "tika-vin06t3:285_8": "ekāvāsasabhāgānanti vuttaṁ hoti.",
  "tika-vin06t3:285_9": "Aññathā ekāvāse sāmaggīti āpajjati.",
  "tika-vin06t3:285_10": "Mā no agamāsīti agato mā hoti.",
  "tika-vin06t3:286_0": "Sīmānujānanakathāvaṇṇanā",
  "tika-vin06t3:287_0": "138.",
  "tika-vin06t3:287_1": "Ekāvāsagatānaṁ vasena sāmaggiṁ paṭikkhipitvā ekasīmagatānaṁ vasena anujānitukāmo bhagavā ‘‘anujānāmi,",
  "tika-vin06t3:287_2": "bhikkhave,",
  "tika-vin06t3:287_3": "sīmaṁ sammannitu’’nti āha.",
  "tika-vin06t3:287_4": "Atha āvāsaparicchedaṁ vattukāmo bhaveyya.",
  "tika-vin06t3:287_5": "Ettāvatā ekāvāso yāvatā ekāsīmā.",
  "tika-vin06t3:287_6": "‘‘Anujānāmi,",
  "tika-vin06t3:287_7": "bhikkhave,",
  "tika-vin06t3:287_8": "sīmaṁ sammannitu’’nti vadeyya.",
  "tika-vin06t3:287_9": "Tasmā na idha anuññātabaddhasīmāvasena ekāvāsaparicchedo hoti,",
  "tika-vin06t3:287_10": "upacārasīmāvaseneva hotīti veditabbaṁ.",
  "tika-vin06t3:287_11": "Kathaṁ jānitabbanti ce? Pāḷitova,",
  "tika-vin06t3:287_12": "yathāha ‘‘tena kho pana samayena āyasmā upanando sakyaputto eko dvīsu āvāsesu vassaṁ vasi…pe…",
  "tika-vin06t3:287_13": "ekādhippāya’’nti (mahāva. 364).",
  "tika-vin06t3:287_14": "Aññathā vassacchedoti aniṭṭhappasaṅgova, kathaṁ?",
  "tika-vin06t3:287_15": "Ekāvāsavaseneva ce sāmaggī,",
  "tika-vin06t3:287_16": "bahuāvāsaanāvāsesu na sambhaveyya.",
  "tika-vin06t3:287_17": "Tato so taṁ āvāsaṁ gacchanto bahiddhā uposathaṁ karoti. ‘‘Na,",
  "tika-vin06t3:287_18": "bhikkhave,",
  "tika-vin06t3:287_19": "tadahuposathe sabhikkhuko anāvāso gantabbo’’tiādi (mahāva.",
  "tika-vin06t3:287_20": "181)-pāḷivirodho satipi saṅghe anāvāse uposathassa akattabbato.",
  "tika-vin06t3:287_21": "Anāvāsepi ce sāmaggī labbhati,",
  "tika-vin06t3:287_22": "‘‘ettāvatā sāmaggī,",
  "tika-vin06t3:287_23": "yāvatā ekāvāso’’ti na vattabbaṁ,",
  "tika-vin06t3:287_24": "tasmā sabbathā purimanayo pacchimeneva paṭikkhittoti katvā nānāvāsavasenapi sāmaggīti veditabbaṁ.",
  "tika-vin06t3:287_25": "‘‘Taṁ kammaṁ karomāti vatvā na akaṁsū’tiādīsu viya anāgatampi apekkhati,",
  "tika-vin06t3:287_26": "tasmā ‘karomā’ti vutte na vaṭṭatī’’ti vadanti.",
  "tika-vin06t3:287_27": "‘‘Sīmaṁ asodhetvāpi nimittaṁ kittetuṁ vaṭṭatī’’ti likhitaṁ.",
  "tika-vin06t3:287_28": "Heṭṭhimakoṭiyā aḍḍhaṭṭhamaratanubbedho hatthippamāṇo.",
  "tika-vin06t3:287_29": "Sace eko baddho hoti,",
  "tika-vin06t3:287_30": "na kātabboti ettha ‘‘catūsu disāsu catunnaṁ pabbatakūṭānaṁ heṭṭhā piṭṭhipāsāṇasadise pāsāṇe ṭhitattā",
  "tika-vin06t3:287_31": "ekābaddhabhāve satipi pathavito uddhaṁ tesaṁ sambandhe asati heṭṭhā pathavigatasambandhamatte abbohārikaṁ",
  "tika-vin06t3:287_32": "katvā kittetuṁ vaṭṭati.",
  "tika-vin06t3:287_33": "Teneva ‘piṭṭhipāsāṇo atimahantopi pāsāṇasaṅkhyameva gacchatī’ti vuttaṁ.",
  "tika-vin06t3:287_34": "Pathavito heṭṭhā tassa mahantabhāve gayhamāne pabbatameva hotī’’ti anugaṇṭhipade vuttaṁ.",
  "tika-vin06t3:287_35": "‘‘Cinitvā katapaṁsupuñje tiṇagumbarukkhā ce jāyanti,",
  "tika-vin06t3:287_36": "pabbato hotīti dhammasiritthero.",
  "tika-vin06t3:287_37": "Nevāti upatissatthero’’ti vuttaṁ.",
  "tika-vin06t3:288_0": "Pāsāṇoti ‘‘sudhāmayapāsāṇopi vaṭṭatī’’ti vadanti.",
  "tika-vin06t3:288_1": "Vīmaṁsitabbaṁ iṭṭhakāya paṭikkhittattā.",
  "tika-vin06t3:288_2": "Dvattiṁsapalaguḷapiṇḍappamāṇo tulatāya,",
  "tika-vin06t3:288_3": "na tulagaṇanāya.",
  "tika-vin06t3:288_4": "Sopīti khāṇuko viya uṭṭhitapāsāṇo.",
  "tika-vin06t3:289_0": "Catupañcarukkhanimittamattampīti ekaccesu nimittasaddo natthi.",
  "tika-vin06t3:289_1": "Ettha tayo ce sārarukkhā honti,",
  "tika-vin06t3:289_2": "dve asārarukkhā,",
  "tika-vin06t3:289_3": "sārarukkhānaṁ bahuttaṁ icchitabbaṁ.",
  "tika-vin06t3:289_4": "‘‘Susānampi idha ‘vanamevā’ti saṅkhyaṁ gacchati sayaṁjātattā’’ti vuttaṁ.",
  "tika-vin06t3:289_5": "Keci pana ‘‘catūsu dve antosārā ce, vaṭṭati.",
  "tika-vin06t3:289_6": "Antosārā adhikā, samā vā, vaṭṭati.",
  "tika-vin06t3:289_7": "Tasmā bahūsupi dve ce antosārā atthi,",
  "tika-vin06t3:289_8": "vaṭṭatī’’ti vadanti.",
  "tika-vin06t3:290_0": "Parabhāgeti ettha ‘‘etehi baddhaṭṭhānato gatattā vaṭṭati.",
  "tika-vin06t3:290_1": "Tathā dīghamaggepi gahitaṭṭhānato gataṭṭhānassa aññattā’’ti vadanti.",
  "tika-vin06t3:291_0": "Anvaddhamāsanti ettha ‘‘anubaddho addhamāso,",
  "tika-vin06t3:291_1": "addhamāsassa vā anū’’ti likhitaṁ.",
  "tika-vin06t3:291_2": "‘‘Antaravāsako temiyatī’’ti vuttattā tattakappamāṇaudakeyeva kātuṁ vaṭṭatīti keci.",
  "tika-vin06t3:291_3": "Temiyatīti iminā heṭṭhimakoṭiyā nadilakkhaṇaṁ vuttaṁ.",
  "tika-vin06t3:291_4": "Evarūpāya nadiyā yasmiṁ ṭhāne cattāro māse appaṁ vā bahuṁ vā udakaṁ ajjhottharitvā pavattati,",
  "tika-vin06t3:291_5": "tasmiṁ ṭhāne appodakepi ṭhatvā kātuṁ vaṭṭatīti eke.",
  "tika-vin06t3:291_6": "‘‘Pavattanaṭṭhāne nadinimitta’nti vuttattā setuto parato tattakaṁ udakaṁ yadi pavattati,",
  "tika-vin06t3:291_7": "nadī evā’’ti vadanti.",
  "tika-vin06t3:292_0": "Jātassarādīsu ṭhitodakaṁ jātassarādipadesena anantarikampi nimittaṁ kātuṁ vaṭṭati nadipārasīmāya nimittaṁ viya.",
  "tika-vin06t3:292_1": "Sace so padeso kālantarena gāmakhettabhāvaṁ pāpuṇāti,",
  "tika-vin06t3:292_2": "tattha aññaṁ sīmaṁ sammannituṁ vaṭṭati.",
  "tika-vin06t3:292_3": "Ukkhepimanti uddharitvā gahetabbakaṁ.",
  "tika-vin06t3:293_0": "Abaddhasīmavihārānaṁ sīmāya upacāraṁ ṭhapetvāti ‘‘āyatiṁ sammannitabbāya okāsaṁ ṭhapetvā’’ti likhitaṁ.",
  "tika-vin06t3:293_1": "Antonimittagatehi panāti ‘‘ekassa upaḍḍhaṁ antokattukāmatāya sati sabbesaṁ āgamane payojanaṁ natthīti katvā ‘antonimittagatehī’ti vuttaṁ,",
  "tika-vin06t3:293_2": "tañca sāmīcivasenā’’ti vadanti.",
  "tika-vin06t3:293_3": "Anāgamanampi vaṭṭatīti ‘‘sīmāya abaddhattā vaggaṁ nāma na hotī’’ti likhitaṁ.",
  "tika-vin06t3:293_4": "‘‘Aññasmiṁ gāmakhette ṭhatvā nimittakittanakāle,",
  "tika-vin06t3:293_5": "samānasaṁvāsakasīmāya sammannanakāle ca āgamanapayojanaṁ natthī’’ti vuttaṁ.",
  "tika-vin06t3:293_6": "Bherisaññaṁ vāti ‘‘sammannanapariyosānaṁ karomāti vatvā’’ti likhitaṁ,",
  "tika-vin06t3:293_7": "tena tādise kāle taṁ kappatīti siddhaṁ hoti.",
  "tika-vin06t3:293_8": "Kiṁ iminā?",
  "tika-vin06t3:293_9": "Sukhakaraṇatthanti mahājanasannipātanaparissamaṁ akatvā appatarehi sukhakaraṇatthaṁ.",
  "tika-vin06t3:293_10": "Yadi mahāsīmābandhanakāle antarāyo hoti,",
  "tika-vin06t3:293_11": "tattakenapi sukhavihāroti dassanatthaṁ ‘‘paṭhama’’nti vuttanti eke.",
  "tika-vin06t3:293_12": "Tato oraṁ na vaṭṭatīti kathaṁ paññāyatīti?",
  "tika-vin06t3:293_13": "Vīsativaggakaraṇīyaparamattā saṅghakammassa.",
  "tika-vin06t3:293_14": "Kammārahena saddhiṁ ekavīsati bhikkhū ce gaṇhāti, vaṭṭati.",
  "tika-vin06t3:293_15": "Tattakappamāṇaṁ sukhanisajjavasena veditabbaṁ.",
  "tika-vin06t3:293_16": "Tameva nimittaṁ aññepi kittetvā sace bandhanti,",
  "tika-vin06t3:293_17": "vaṭṭatīti eke.",
  "tika-vin06t3:294_0": "‘‘Evaṁbaddhāsu pana…pe…",
  "tika-vin06t3:294_1": "sīmantarikā hi gāmakhettaṁ bhajatī’’ti na āvāsavasena sāmaggīparicchedo,",
  "tika-vin06t3:294_2": "kintu sīmāvasenevāti dassanatthaṁ vuttaṁ.",
  "tika-vin06t3:294_3": "‘‘Nimittupagapāsāṇe ṭhapetvā’’ti sañcārimanimittassa tapparato vuttaṁ.",
  "tika-vin06t3:294_4": "Ito paṭṭhāya gaṇṭhipadakkamo hoti –",
  "tika-vin06t3:294_5": "na sakkhissantīti te avippavāsaṁ asallakkhetvā ‘‘samānasaṁvāsakameva samūhanissāmā’’ti vāyāmantā samūhanituṁ na sakkhissanti.",
  "tika-vin06t3:294_6": "‘‘Ekaratanappamāṇā’’ti suviññeyyantarā hotīti katvā vuttaṁ.",
  "tika-vin06t3:294_7": "Ekaṅgulamattampi vaṭṭateva.",
  "tika-vin06t3:294_8": "Khaṇḍasīmato paṭṭhāya bandhanaṁ āciṇṇaṁ.",
  "tika-vin06t3:294_9": "Āciṇṇakaraṇena vigatasammoho hotīti.",
  "tika-vin06t3:294_10": "Kuṭigeheti kuṭighare bhūmighare.",
  "tika-vin06t3:294_11": "Udukkhalaṁvāti bhūmiudukkhalaṁ viya khuddakāvāṭaṁ.",
  "tika-vin06t3:294_12": "‘‘Pamukhe’’ti bhūmikuṭiṁ sandhāya vuttanti eke.",
  "tika-vin06t3:294_13": "Heṭṭhā na otaratīti bhittito oraṁ nimittāni ṭhapetvā kittitattā heṭṭhā ākāse na otarati,",
  "tika-vin06t3:294_14": "upari kate pāsādeti attho.",
  "tika-vin06t3:294_15": "Bhittilaggeti bhittinissitake.",
  "tika-vin06t3:294_16": "Ime kira bhittilaggāpi ‘‘ekābaddhā’’ti na vuccanti.",
  "tika-vin06t3:294_17": "Sabbo pāsādo sīmaṭṭho hotīti ekābaddho vā hotu, mā vā.",
  "tika-vin06t3:294_18": "Tālamūlakapabbato nāma anupubbena tanuko.",
  "tika-vin06t3:294_19": "Ākāsapabbhāranti aparikkhepapabbhāraṁ.",
  "tika-vin06t3:294_20": "Susirapāsāṇo nāma leṇaṁ hoti.",
  "tika-vin06t3:294_21": "Antoleṇanti pabbatassa antoleṇaṁ.",
  "tika-vin06t3:294_22": "Dvāraṁ pana sandhāya parato ‘‘orato’’ti vuttaṁ,",
  "tika-vin06t3:294_23": "sabbathāpi sīmato bahileṇena otaratīti adhippāyo.",
  "tika-vin06t3:295_0": "Mahāsīmaṁ sodhetvāti sīmaṭṭhaṁ dūragatampi sīmagataṁ sīmasambandhaṁva,",
  "tika-vin06t3:295_1": "tasmā taṁ anāmasitvā ṭhātabbanti adhippāyo.",
  "tika-vin06t3:295_2": "Yadi evaṁ ‘‘tannissitakaṁ apanetvā kammaṁ kātuṁ vaṭṭatī’’ti vattabbaṁ.",
  "tika-vin06t3:295_3": "Mahāaṭṭhakathāyampi ‘‘sīmaṁ sodhetvā kātabba’’nti ettakameva vuttaṁ.",
  "tika-vin06t3:295_4": "Mahātherāpi ‘‘sodhetabba’’micceva vadantīti eke.",
  "tika-vin06t3:295_5": "‘‘Mahāsīmaṁ sodhetvā vā kammaṁ kātabba’’nti ca pāṭho atthi.",
  "tika-vin06t3:295_6": "‘‘Vuttanayenevā’’ti ca parato vakkhati,",
  "tika-vin06t3:295_7": "tasmā sādhāraṇapāṭhova sundaroti eke.",
  "tika-vin06t3:295_8": "Purimanayepīti khaṇḍasīmāya uṭṭhahitvā mahāsīmāya onatepīti attho.",
  "tika-vin06t3:295_9": "Ukkhipāpetvā kātuṁ na vaṭṭati. Kasmā?",
  "tika-vin06t3:295_10": "Anto ṭhitattā.",
  "tika-vin06t3:295_11": "Rukkhassa heṭṭhā pathavigataṁ mūlaṁ khaṇḍasīmāva hoti,",
  "tika-vin06t3:295_12": "abbohārikaṁ vāti apare.",
  "tika-vin06t3:295_13": "‘‘Majjhe pana chinne mahāsīmāya ṭhitamūlaṁ mahāsīmameva bhajati,",
  "tika-vin06t3:295_14": "khaṇḍasīmāya ṭhitaṁ khaṇḍasīmameva bhajati tadāyattapathavirasādīhi anuggahitattā’’ti vuttaṁ.",
  "tika-vin06t3:295_15": "‘‘Sīmāya pacchā uṭṭhitarukkhe nisīditvā kammaṁ kātuṁ vaṭṭati pacchāsīmāyaṁ katagehe viyā’’ti vatvā ‘‘bandhanakāle",
  "tika-vin06t3:295_16": "ṭhitarukkhe nisīditvā kātuṁ na vaṭṭati uparisīmāya agamanato’’ti kāraṇaṁ vadanti.",
  "tika-vin06t3:295_17": "Evaṁ sati bandhanakāle puna ārohaṇaṁ nāma natthi,",
  "tika-vin06t3:295_18": "bandhitakāle eva āruhatīti āpajjati.",
  "tika-vin06t3:295_19": "Pacchā uṭṭhitarukkho pana tappaṭibaddhattā sīmasaṅkhyameva gato,",
  "tika-vin06t3:295_20": "evaṁ pubbe uṭṭhitarukkhopīti gahetabbaṁ.",
  "tika-vin06t3:295_21": "‘‘Yaṁ kiñcipī’’ti vacanato tiṇādipi saṅgahitaṁ.",
  "tika-vin06t3:295_22": "Mahātherāpi tiṇaṁ sodhetvāva karontīti.",
  "tika-vin06t3:296_0": "140.",
  "tika-vin06t3:296_1": "Yasmā majjhato koṇaṁ hoti,",
  "tika-vin06t3:296_2": "tasmā ‘‘koṇato koṇa’’nti vuttaṁ.",
  "tika-vin06t3:296_3": "‘‘Āpattiñca āpajjati acittakattā’’ti vadanti.",
  "tika-vin06t3:296_4": "Pārayatīti ajjhottharati. Kā sā? Sīmā.",
  "tika-vin06t3:296_5": "‘‘Yā sabbantimena…pe…",
  "tika-vin06t3:296_6": "vahatī’’ti tato heṭṭhimā nāvāsaṅkhyaṁ na gacchatīti katvā vuttanti eke,",
  "tika-vin06t3:296_7": "taṁ na yuttaṁ dutiyapārājike nāvaṭṭhabhaṇḍādhikāre tassāpi adhippetattā.",
  "tika-vin06t3:296_8": "Majjhimapurisassa bhārappamāṇena vuttanti eke.",
  "tika-vin06t3:296_9": "Bhikkhunīnampi nadīpārasīmāsambhavato tāsaṁ ‘‘ekā vā nadīpāraṁ gaccheyyā’’ti vuttadosapariharaṇatthanti ācariyassa takko.",
  "tika-vin06t3:296_10": "Ubhayatthāpi dhuva-saddo gahito.",
  "tika-vin06t3:296_11": "Tena uposathantarāya pariharaṇatthaṁ uposathadivaso niyamatova vutto.",
  "tika-vin06t3:296_12": "Ettha ca nāvā nāma pamāṇayuttā sabbasādhāraṇā thambhanāvā adhippetā,",
  "tika-vin06t3:296_13": "na kullanāvāti no takkoti ācariyo.",
  "tika-vin06t3:296_14": "Rukkhaṁ chinditvā katoti attho.",
  "tika-vin06t3:296_15": "Sace ekaṁ gāmakhettaṁ,",
  "tika-vin06t3:296_16": "sabbanimittānaṁ anto ṭhite bhikkhū hatthapāsagate katvā sammannitabbā.",
  "tika-vin06t3:296_17": "Nānāgāmakhettaṁ ce,",
  "tika-vin06t3:296_18": "anāgamanampi vaṭṭati.",
  "tika-vin06t3:296_19": "Ubhayatīre nimittakittanamattena dīpako saṅgahito na hoti,",
  "tika-vin06t3:296_20": "tasmā dīpake nimittāni kittetabbāneva.",
  "tika-vin06t3:296_21": "‘‘Nadiyā heṭṭhā nisinnabhikkhu kammaṁ kopeti.",
  "tika-vin06t3:296_22": "Upariyeva hi nadī hotī’’ti vadanti.",
  "tika-vin06t3:297_0": "Sīmānujānanakathāvaṇṇanā niṭṭhitā.",
  "tika-vin06t3:298_0": "Uposathāgārādikathāvaṇṇanā",
  "tika-vin06t3:299_0": "141.",
  "tika-vin06t3:299_1": "‘‘Yaṁ saṅgho ākaṅkhati vihāraṁ vā…pe…",
  "tika-vin06t3:299_2": "guhaṁ vā’’ti vacanato na kevalaṁ pathaviyaṁyeva,",
  "tika-vin06t3:299_3": "vihārādīnaṁ uparipi sīmā anuññātā hoti uposathakammapadhānattāti siddhaṁ.",
  "tika-vin06t3:299_4": "Tappadhānā sīmāti kathaṁ paññāyatīti ce?",
  "tika-vin06t3:299_5": "Tadadhikārānuññātattā,",
  "tika-vin06t3:299_6": "sammutiyaṁ ‘‘samānasaṁvāsā’’ti ettāvatā siddhe visuṁ ‘‘ekūposathā’’ti vacanato ca.",
  "tika-vin06t3:299_7": "‘‘Uposathaṁ ṭhapetvā sesakammāni samānasaṁvāsā nāmā’’ti likhitaṁ.",
  "tika-vin06t3:299_8": "‘‘Ekaṁ samūhanitvā’’ti pāḷipāṭho.",
  "tika-vin06t3:300_0": "142.Katovassāti ekasīmāya samagge sandhāya vuttaṁ.",
  "tika-vin06t3:300_1": "Aññathā nānāsīmāyaṁ ṭhitānaṁ savanaṁ pamāṇaṁ,",
  "tika-vin06t3:300_2": "ekasīmāyapi hatthapāsaṁ muñcitvā ṭhitānaṁ vā savanameva pamāṇanti aniṭṭhaṁ āpajjati.",
  "tika-vin06t3:300_3": "Tattha sammatāya vā asammatāya vāti uposathāgārasammutiyā,",
  "tika-vin06t3:300_4": "na sīmāsammutiyā.",
  "tika-vin06t3:300_5": "Kathaṁ paññāyatīti?",
  "tika-vin06t3:300_6": "Adhikārato,",
  "tika-vin06t3:300_7": "parato chandadānapaññattito,",
  "tika-vin06t3:300_8": "pārisuddhidānapaññattito ca.",
  "tika-vin06t3:300_9": "Tattha purimaṁ kāraṇaṁ purimaṁ aniṭṭhaṁ nivāreti,",
  "tika-vin06t3:300_10": "pacchimaṁ pacchimanti veditabbaṁ.",
  "tika-vin06t3:300_11": "Uposathamukhanti uposathaṭṭhānaṁ.",
  "tika-vin06t3:300_12": "‘‘Uposathamukhassāti uposathāgāraṭṭhānassā’’ti likhitaṁ.",
  "tika-vin06t3:300_13": "Yāni kānici nimittāni kittetuṁ vaṭṭetīti idaṁ kathaṁ paññāyatīti?",
  "tika-vin06t3:300_14": "‘‘Paṭhamaṁ nimittā kittetabbā nimitte kittetvā’’ti ettakameva vuttattā.",
  "tika-vin06t3:300_15": "Paṭhamaṁ vuttattā na vuccantīti ce?",
  "tika-vin06t3:300_16": "Taṁ pana akāraṇaṁ,",
  "tika-vin06t3:300_17": "na hi buddhānaṁ desanāya ālasiyaṁ atthi.",
  "tika-vin06t3:300_18": "Sīmāsamūhananakāle uposathāgāraṁ samūhanitvāva sīmāsamūhananaṁ ijjhatīti eke.",
  "tika-vin06t3:300_19": "Taṁ ayuttaṁ abaddhāya sīmāya uposathāgārasammutisiddhitoti no takkoti ācariyo.",
  "tika-vin06t3:300_20": "Uposathamukhanti uposathāgārassa mukhanti ācariyā.",
  "tika-vin06t3:300_21": "Uposathamukhassa nimittakittanā sīmāya vuttanayena kātabbā.",
  "tika-vin06t3:300_22": "Ekenāpi kittetuṁ vaṭṭatīti eke.",
  "tika-vin06t3:300_23": "‘‘Pāsādo vā hotu,",
  "tika-vin06t3:300_24": "maṇḍapādīsu vā aññataro.",
  "tika-vin06t3:300_25": "Kammavācāya pana ‘uposathamukha’micceva vattabba’’nti vadanti.",
  "tika-vin06t3:300_26": "‘‘Porāṇako āvāso nāma mūlāvāso’’ti likhitaṁ.",
  "tika-vin06t3:300_27": "Vadati ghaṭamattā iti hi lakkhaṇaṁ.",
  "tika-vin06t3:301_0": "Avippavāsasīmānujānanakathāvaṇṇanā",
  "tika-vin06t3:302_0": "143-4.",
  "tika-vin06t3:302_1": "‘‘Manamhi vūḷho’’ti vā pāṭho.",
  "tika-vin06t3:302_2": "Tattha manamhi vūḷhoti manaṁ vūḷho amhīti attho.",
  "tika-vin06t3:302_3": "Ṭhapetvā gāmañca gāmūpacārañcāti antaragharasaṅkhātaṁ gāmañca gāmūpacārañca ṭhapetvā.",
  "tika-vin06t3:302_4": "Keci ‘‘parikkhittaṁ gāmaṁ sandhāya ‘gāma’nti vuttaṁ,",
  "tika-vin06t3:302_5": "aparikkhittaṁ sandhāya ‘gāmūpacāra’’nti vadanti,",
  "tika-vin06t3:302_6": "taṁ pana aṭṭhakathāya virujjhati.",
  "tika-vin06t3:302_7": "Tasmā nivesanaracchādayo sandhāya gāmaṁ,",
  "tika-vin06t3:302_8": "parikkhepārahaṭṭhānāni sandhāya ‘‘gāmūpacāra’’nti ca vuttaṁ.",
  "tika-vin06t3:302_9": "Ettha pana anekadhā paṭhanti. Kiṁ tena,",
  "tika-vin06t3:302_10": "pāḷiñca aṭṭhakathañca suṭṭhu upaparikkhitvā yathā samenti,",
  "tika-vin06t3:302_11": "tathā gahetabbaṁ.",
  "tika-vin06t3:302_12": "Bhikkhūnaṁ purimakammavācā na vaṭṭatīti gāmagāmūpacāre antokatvā samānasaṁvāsakasīmāya sammatāya upari avippavāsasīmāsammutiyaṁ yujjati.",
  "tika-vin06t3:302_13": "Yattha pana kevalaṁ araññaṁyeva sammataṁ,",
  "tika-vin06t3:302_14": "tattha kathaṁ na vaṭṭatīti.",
  "tika-vin06t3:302_15": "Tattha ‘‘ṭhapetvā gāmañca gāmūpacārañcā’’ti vacanaṁ na sātthakanti ce? Vuccate – evametaṁ,",
  "tika-vin06t3:302_16": "kintu anussāvanahānippasaṅgato taṁ vacanaṁ vattabbamevāti imināva adhippāyena ‘‘purimakammavācā na vaṭṭatī’’ti vuttaṁ siyā.",
  "tika-vin06t3:302_17": "Ekasmiṁ vā atthe kammavācādvayaābhāvatoti vuttaṁ.",
  "tika-vin06t3:302_18": "‘‘Na hi te aññamaññassa kamme gaṇapūrakā hontī’’ti vuttattā ubhinnaṁ nānāsaṁvāsakasaṅghānampi ayameva vidhi āpajjeyyāti ce?",
  "tika-vin06t3:302_19": "Nāpajjati paṭiggahasannidhīnaṁ anuññātattā,",
  "tika-vin06t3:302_20": "omasanādipaccayā avisesato,",
  "tika-vin06t3:302_21": "kammapaṭippassaddhimattāpekkhatāya ca.",
  "tika-vin06t3:302_22": "Tassāti bhikkhunisaṅghassa.",
  "tika-vin06t3:302_23": "Na kammavācaṁ vaggaṁ karontīti kammaṁ na kopentīti attho.",
  "tika-vin06t3:302_24": "Etthāti ṭhapetvā gāmanti ettha.",
  "tika-vin06t3:302_25": "‘‘Yadi bhikkhūnaṁ avippavāsasīmā gāmañca gāmūpacārañca na otarati,",
  "tika-vin06t3:302_26": "atha kasmā gāme sīmābandhanakāle avippavāsaṁ sammannantīti ce?",
  "tika-vin06t3:302_27": "Āciṇṇakappena,",
  "tika-vin06t3:302_28": "na tato aññaṁ kañci atthaṁ apekkhitvā’’ti likhitaṁ.",
  "tika-vin06t3:302_29": "‘‘Atthato hi sā bahiddhāpi abaddhā eva hotī’’ti vuttaṁ.",
  "tika-vin06t3:302_30": "Antaragāme baddhā samānasaṁvāsasīmā yasmā gāmasaṅkhyaṁ na gacchati,",
  "tika-vin06t3:302_31": "tasmāti eke.",
  "tika-vin06t3:302_32": "Sopi sīmāsaṅkhyameva gacchatīti avippavāsasīmāsaṅkhyaṁ gacchatīti attho.",
  "tika-vin06t3:302_33": "Idaṁ panettha vicāretabbaṁ –",
  "tika-vin06t3:302_34": "gāmaṁ antokatvā baddhāya sīmāya puna avippavāsasammutiyaṁ araññapadese ṭhatvā avippavāsakammavācā kātabbā,",
  "tika-vin06t3:302_35": "udāhu gāme ṭhatvāti?",
  "tika-vin06t3:302_36": "Gāme ṭhatvā katāyapi kappiyabhūmiyā pharatīti.",
  "tika-vin06t3:302_37": "Bahisīme ṭhitasammatadosānulomattā akappiyabhūmiyaṁ ṭhatvā na kātabbāti no takko,",
  "tika-vin06t3:302_38": "esa nayo samūhananepīti ācariyo.",
  "tika-vin06t3:302_39": "Khaṇḍasīmāyaṁ ṭhatvā avippavāsasīmātiādīsu mahāsīmā kira ‘‘avippavāsasīmā’’ti vuttā.",
  "tika-vin06t3:303_0": "146.",
  "tika-vin06t3:303_1": "‘‘Yassāyasmato khamati etissā sīmāya samānasaṁvāsāya ekūposathāya samugghāto,",
  "tika-vin06t3:303_2": "so tuṇhassā’’ti andhakapotthake,",
  "tika-vin06t3:303_3": "sīhaḷapotthakesu ca kesuci pāṭho atthi.",
  "tika-vin06t3:303_4": "Kesuci ‘‘samugghāto etissā sīmāyā’’ti paṭhamaṁ likhanti,",
  "tika-vin06t3:303_5": "kesuci ‘‘etissā sīmāya samugghāto’’ti ca.",
  "tika-vin06t3:304_0": "Gāmasīmādikathāvaṇṇanā",
  "tika-vin06t3:305_0": "147.Sācāti sā paricchinditvā dinnagāmasīmā ca itarā ca.",
  "tika-vin06t3:305_1": "Sā katamāti ce?",
  "tika-vin06t3:305_2": "‘‘Pakatigāmā’’tiādimāha.",
  "tika-vin06t3:305_3": "Baddhasīmāsadisāyeva hontīti sā ca hoti itarā ca hotīti adhippāyo,",
  "tika-vin06t3:305_4": "tasmāyeva ‘‘ticīvaravippavāsaparihāraṁ labhatī’’ti ekavacanaṁ kataṁ,",
  "tika-vin06t3:305_5": "taṁ na yuttaṁ ubhinnampi gāmattāti eke. ‘‘Honti,",
  "tika-vin06t3:305_6": "na labhantī’’ti ca bahuvacanampi karontīti.",
  "tika-vin06t3:305_7": "‘‘Sā ca itarā cā’’ti vuttā ‘‘majjhe bhinditvā dinnagāmasīmā pakatigāmādayo abhinnā’’ti ca vadanti.",
  "tika-vin06t3:305_8": "‘‘Bhikkhuvasatī’’ti pāṭho,",
  "tika-vin06t3:305_9": "‘‘vasantī’’ti ca likhitaṁ.",
  "tika-vin06t3:305_10": "‘‘Athassa ṭhitokāsato’’ti vuttattā ekavacanameva yuttaṁ. Sabbā,",
  "tika-vin06t3:305_11": "bhikkhave,",
  "tika-vin06t3:305_12": "nadī asīmāti kataraṁ sīmaṁ paṭikkhipati?",
  "tika-vin06t3:305_13": "Baddhasīmaṁ,",
  "tika-vin06t3:305_14": "ekādasavipattisīmaññatarappasaṅgatoti ācariyā.",
  "tika-vin06t3:305_15": "Sace paṭhamaṁ sīmāya baddhāya pacchā nadiādayo honti,",
  "tika-vin06t3:305_16": "paṭikkhepoti pasaṅgo āpajjati,",
  "tika-vin06t3:305_17": "tasmā abaddhasīmameva paṭikkhipati.",
  "tika-vin06t3:305_18": "Yathā sabbo gāmo gāmasīmā,",
  "tika-vin06t3:305_19": "tathā sabbā nadī asīmā.",
  "tika-vin06t3:305_20": "Kintu tassa tassa bhikkhuno udakukkhepasīmāti sīmānānattaṁ dassetīti no takkoti ācariyo.",
  "tika-vin06t3:305_21": "Yaṁ majjhimassa purisassa samantā udakukkhepāti pana ekissā nadiyā catuvaggādīnaṁ saṅghānaṁ visuṁ catuvaggakaraṇīyādikammakaraṇakāle",
  "tika-vin06t3:305_22": "sīmāparicchedadassanatthaṁ vuttaṁ.",
  "tika-vin06t3:305_23": "Ticīvarena vippavāsāvippavāsaparicchedadassanatthampi sattabbhantarasīmāya paricchedadassanaṁ viyāti ācariyā,",
  "tika-vin06t3:305_24": "tasmā udakukkhepaparicchedābhāvepi antonadiyaṁ kammaṁ kātuṁ vaṭṭatīti siddhaṁ.",
  "tika-vin06t3:306_0": "Ayaṁ pana viseso –",
  "tika-vin06t3:306_1": "tattha nāvāgato ce,",
  "tika-vin06t3:306_2": "nāvāyaṁ vuttanayena.",
  "tika-vin06t3:306_3": "Satthagato ce,",
  "tika-vin06t3:306_4": "satthe vuttanayena.",
  "tika-vin06t3:306_5": "So ce atirekacātumāsaniviṭṭho,",
  "tika-vin06t3:306_6": "gāme vuttanayena ticīvarāvippavāso veditabbo.",
  "tika-vin06t3:306_7": "Tatthāpi ayaṁ viseso –",
  "tika-vin06t3:306_8": "sace sattho udakukkhepassa anto hoti,",
  "tika-vin06t3:306_9": "udakukkhepasīmāpamāṇanti eke.",
  "tika-vin06t3:306_10": "Satthova pamāṇanti ācariyā.",
  "tika-vin06t3:306_11": "Sace panettha bahū bhikkhūtiādimhi keci adhiṭṭhānuposathaṁ,",
  "tika-vin06t3:306_12": "keci gaṇuposathaṁ,",
  "tika-vin06t3:306_13": "keci saṅghuposathanti vattukāmatāya ‘‘bahū saṅghā’’ti avatvā ‘‘bhikkhū’’ti vuttaṁ.",
  "tika-vin06t3:306_14": "Ūnakaṁ pana na vaṭṭatīti ettha sīmāsambhedasambhavatoti upatissatthero.",
  "tika-vin06t3:306_15": "Ṭhapente hi ūnakaṁ na ṭhapetabbaṁ.",
  "tika-vin06t3:306_16": "‘‘Aṭhapetumpi vaṭṭati evā’’ti vuttaṁ.",
  "tika-vin06t3:306_17": "Gacchantiyā panāti ettha ‘‘udakukkhepamanatikkamitvā parivattamānāya kātuṁ vaṭṭatī’’ti likhitaṁ.",
  "tika-vin06t3:306_18": "Aññissā sīmāya ñattītiādi kiṁ sīmato kammavipattibhayā vuttaṁ ,",
  "tika-vin06t3:306_19": "udāhu parisatoti?",
  "tika-vin06t3:306_20": "Ekakammassa nānāsīmāya asambhavato sīmatoti.",
  "tika-vin06t3:306_21": "Ekakammassa nānāsīmaṭṭhasaṅghena asambhavato parisatotipi eke.",
  "tika-vin06t3:306_22": "‘‘Savanaṁ hāpetī’’ti vuttadosappasaṅgatoti no takko.",
  "tika-vin06t3:306_23": "Ekissā hi sīmāya ekaṁ kammaṁ aniṭṭhapento hāpetīti ācariyo.",
  "tika-vin06t3:307_0": "Bahinaditīre jātarukkhassa antonadiyaṁ paviṭṭhasākhāya vāti ettha ca naditīre khāṇukaṁ koṭṭetvāti ettha",
  "tika-vin06t3:307_1": "ca sace pana setu vā setupādā vā bahitīre patiṭṭhitāti ettha ca sīmāsodhanaṁ nāma gāmasīmaṭṭhe hatthapāsānayanaṁ.",
  "tika-vin06t3:307_2": "Khaṇḍasīmāya uṭṭhitarukkhato viyojetvā kātuṁ vaṭṭati. Kasmā?",
  "tika-vin06t3:307_3": "Tīraṭṭhe rukkhe baddhanāvāya gāmo ādhāroti.",
  "tika-vin06t3:307_4": "‘‘Ubhatobhāgena gāmasīmaṁ phusitvā ṭhitasetu khaṇḍasīmāmahāsīmāyo phusitvā ṭhitarukkhena upametabbo’’ti ca likhitaṁ.",
  "tika-vin06t3:307_5": "Tattha purimanaye tāva idaṁ vicāretabbaṁ –",
  "tika-vin06t3:307_6": "tādise ṭhāne katakammaṁ kiṁ nadiyaṁ katasaṅkhyaṁ gacchati,",
  "tika-vin06t3:307_7": "udāhu gāmasīmāyaṁ,",
  "tika-vin06t3:307_8": "atha ubhayatthāti?",
  "tika-vin06t3:307_9": "Kiñcettha taṁ ce nadiyaṁ katasaṅkhyaṁ gacchati,",
  "tika-vin06t3:307_10": "udakukkhepasīmāva sodhetabbā, na itarā.",
  "tika-vin06t3:307_11": "Atha gāmasīmāyaṁ katasaṅkhyaṁ gacchati,",
  "tika-vin06t3:307_12": "udakukkhepasīmā na sodhetabbā.",
  "tika-vin06t3:307_13": "Yadi ubhayattha katasaṅkhyaṁ gacchati,",
  "tika-vin06t3:307_14": "dvīsu sīmāsu ekakammaṁ kātuṁ vaṭṭatīti aniṭṭhappasaṅgo āpajjati.",
  "tika-vin06t3:307_15": "Tato ‘‘aññissā sīmāya ñatti,",
  "tika-vin06t3:307_16": "aññissā anussāvanā hotī’’ti idañca ‘‘khaṇḍasīmāmahāsīmaṭṭhānaṁ kāyasāmaggiyā kammaṁ kātuṁ vaṭṭatī’’ti idañcāniṭṭhaṁ āpajjatīti?",
  "tika-vin06t3:307_17": "Ettha vuccate –",
  "tika-vin06t3:307_18": "yathāvuttaṁ kammaṁ ubhayattha katasaṅkhyaṁ gacchati,",
  "tika-vin06t3:307_19": "na ca yathāvuttaṁ aniṭṭhaṁ āpajjati. Kasmā?",
  "tika-vin06t3:307_20": "‘‘Ñattianussāvanānaṁ ekekasīmāyaṁ pavattattā,",
  "tika-vin06t3:307_21": "kārakabhikkhūnaṁ vā ekekasīmāyaṁ ṭhitattā’’ti vadanti.",
  "tika-vin06t3:307_22": "Ubhayatthāpi ṭhātuṁ sakkuṇeyyatāya pana taṁ akāraṇaṁ.",
  "tika-vin06t3:307_23": "Ekībhāvaṁ upagatasīmaṭṭhāne katattāti idaṁ acalakāraṇaṁ.",
  "tika-vin06t3:307_24": "Ekībhāvaṁ upagatāsu hi dvīsu nadīgāmasīmāsu kammaṁ kātuṁ vaṭṭatīti ca.",
  "tika-vin06t3:307_25": "Sattabbhantarasīmāyaṁ ce nadī hoti,",
  "tika-vin06t3:307_26": "samuddo vā,",
  "tika-vin06t3:307_27": "jātassaro vā.",
  "tika-vin06t3:307_28": "Tesu ṭhitabhikkhu sattabbhantarasīmāyaṁ ṭhitasaṅkhyaṁ na gacchati.",
  "tika-vin06t3:307_29": "Tattha ce nadiādilakkhaṇaṁ appatto dīpako, pāsāṇo,",
  "tika-vin06t3:307_30": "rukkho vā hoti,",
  "tika-vin06t3:307_31": "sattabbhantarasaṅkhyaṁ gacchati.",
  "tika-vin06t3:307_32": "Manussehi vaḷañjanaṭṭhānaṁ ce taṁ hoti,",
  "tika-vin06t3:307_33": "gāmakhettasaṅkhyaṁ gacchati.",
  "tika-vin06t3:307_34": "Kataragāmakhettaṁ?",
  "tika-vin06t3:307_35": "Yato manussā sañcaranti,",
  "tika-vin06t3:307_36": "sabbe ce sañcaranti,",
  "tika-vin06t3:307_37": "visuṁ gāmakhettasaṅkhyaṁ gacchatīti ca ācariyā.",
  "tika-vin06t3:308_0": "Pacchimanaye sace setu nadīlakkhaṇaṭṭhānaṁ aphusitvā ṭhito,",
  "tika-vin06t3:308_1": "gāmasīmāsaṅkhyaṁ gacchati.",
  "tika-vin06t3:308_2": "Tattha eko ce gāmo,",
  "tika-vin06t3:308_3": "taṁ sodhetvā,",
  "tika-vin06t3:308_4": "dvīsu tīresu sace dve,",
  "tika-vin06t3:308_5": "dvepi gāme sodhetvā kammaṁ kātabbaṁ.",
  "tika-vin06t3:308_6": "Evañhi kataṁ ubhayatra kataṁ hoti.",
  "tika-vin06t3:308_7": "Iminā nayena dvīsu nadīsu,",
  "tika-vin06t3:308_8": "jātassaresu ca ekakammapasiddhi veditabbā.",
  "tika-vin06t3:308_9": "Ayaṁ pana nayo khaṇḍasīmāmahāsīmānampi labbhateva.",
  "tika-vin06t3:308_10": "Sace setu nadīlakkhaṇaṭṭhānaṁ phusitvā ṭhito,",
  "tika-vin06t3:308_11": "udakukkhepasīmāpi sodhetabbā.",
  "tika-vin06t3:309_0": "Sīmānameva cekattaṁ, vehāsaṭṭhaṁ vinā gato;",
  "tika-vin06t3:310_0": "Viditvā ekakammassa, sīmato idamādise.",
  "tika-vin06t3:311_0": "Ekasīmaṁ dvisīmaṁ vā, tisīmaṁ catusīmakaṁ;",
  "tika-vin06t3:312_0": "Ekakammaṁ siyā tassa, kopo parisato siyāti.",
  "tika-vin06t3:313_0": "Ayaṁ panettha viseso –",
  "tika-vin06t3:313_1": "nadiyaṁ karontānaṁ udakukkhepato bahi rukkhādisambandho appamāṇaṁ.",
  "tika-vin06t3:313_2": "Gāme karontānaṁ nadiyaṁ sambandharukkhassa udakukkhepato bahi ṭhitabhikkhu appamāṇaṁ,",
  "tika-vin06t3:313_3": "tato oraṁ pamāṇaṁ.",
  "tika-vin06t3:313_4": "Baddhasīmāya sambandharukkhassa baddhasīmāya ṭhitabhikkhu pamāṇanti veditabbaṁ,",
  "tika-vin06t3:313_5": "teneva vuttaṁ ‘‘sīmaṁ sodhetvā kammaṁ kātabba’’nti.",
  "tika-vin06t3:313_6": "‘‘Sace pana setu vā setupādā vā bahitīre patiṭṭhitā kammaṁ kātuṁ na vaṭṭatī’’ti vacanampi pārohādīsu viya sakalasīmāsodhanameva kātabbanti sādheti,",
  "tika-vin06t3:313_7": "vīmaṁsitabbaṁ.",
  "tika-vin06t3:313_8": "Ativuṭṭhikāle panāti ettha ativuṭṭhi nāma yathā cātumāsikāyāti veditabbā,",
  "tika-vin06t3:313_9": "tasmā catumāsaṁ ativuṭṭhiyeva sace hoti,",
  "tika-vin06t3:313_10": "sabbopi oghena otthaṭokāso nadī eva.",
  "tika-vin06t3:313_11": "Atha ekissāpi ativuṭṭhiyā ogho catumāsaṁ tiṭṭhati,",
  "tika-vin06t3:313_12": "sandati vā,",
  "tika-vin06t3:313_13": "bahitīre patiṭṭhitaoghena otthaṭokāso sabbopi nadī eva.",
  "tika-vin06t3:313_14": "Nadiṁ ottharitvā sandanaṭṭhānato paṭṭhāyāti tameva vā nadiṁ aññaṁ vā apubbaṁ vā padesaṁ attano pavattavasena",
  "tika-vin06t3:313_15": "nadilakkhaṇappattaṁ ottharitvā sandanaṭṭhānato paṭṭhāya vaṭṭati.",
  "tika-vin06t3:313_16": "Gāmanigamasīmaṁ ottharitvāti catumāsappavattiṁ sandhāya vuttaṁ.",
  "tika-vin06t3:313_17": "‘‘Agamanapatheti tadahu gatapaccāgataṁ kātuṁ asakkuṇeyyake’’ti likhitaṁ.",
  "tika-vin06t3:313_18": "Yaṁ pana andhakaṭṭhakathāyaṁ vuttaṁ,",
  "tika-vin06t3:313_19": "taṁ na gahetabbaṁ. Kasmā?",
  "tika-vin06t3:313_20": "Nadiyampi taṁdosappasaṅgato.",
  "tika-vin06t3:313_21": "Tipusakādīti ettha ādi-saddena kamaluppalādīnipi saṅgahaṁ gacchanti .",
  "tika-vin06t3:313_22": "Sabbopi ajātassaro hoti,",
  "tika-vin06t3:313_23": "gāmasīmāsaṅkhyameva gacchatīti yehi kataṁ,",
  "tika-vin06t3:313_24": "tesaṁ gāmasīmāsaṅkhyaṁ vā,",
  "tika-vin06t3:313_25": "samantato tīraṭṭhagāmehi ce kataṁ,",
  "tika-vin06t3:313_26": "sabbagāmasaṅkhyaṁ vā,",
  "tika-vin06t3:313_27": "aññehi gāmakhettehi asambandhaṭṭhānaṁ ce,",
  "tika-vin06t3:313_28": "visuṁgāmasīmāsaṅkhyaṁ vā gacchatīti attho.",
  "tika-vin06t3:314_0": "148.Saṁsaṭṭhaviṭapāti iminā āsannattaṁ dīpeti,",
  "tika-vin06t3:314_1": "tena padesasambhindanā idha sambhedoti dīpeti.",
  "tika-vin06t3:314_2": "So pana vaḍḍhanto sīmāsaṅkaraṁ karotīti baddhasīmaṭṭhānappavesanavasena ‘‘ekadesabaddhasīmā’’ti vattabbato saṅkaradoso hoti. Na,",
  "tika-vin06t3:314_3": "bhikkhave,",
  "tika-vin06t3:314_4": "sīmāya sīmā sambhinditabbāti ettha ‘‘paṭhamaṁ baddhasīmāya pacchā attanā bandhitabbasīmā na sambhinditabbā’’ti eke adhippāyaṁ saṁvaṇṇayanti.",
  "tika-vin06t3:314_5": "Paṭhamaṁ sammatasīmāyaṁ sambhedābhāvato svādhippāyo ajjhottharaṇena yujjati,",
  "tika-vin06t3:314_6": "tasmā pacchā bandhitabbasīmāya paṭhamaṁ baddhasīmā na sambhinditabbā.",
  "tika-vin06t3:314_7": "Sakalaṁ vā ekadesato vā nimittānaṁ antokaraṇena paṭhamaṁ baddhasīmāya sīmantarike akittetvā sammannanato hi sambhindati nāma,",
  "tika-vin06t3:314_8": "paresaṁ baddhasīmaṁ sakalaṁ vā ekadesato vā nimittānaṁ antokaraṇena ajjhottharati nāma,",
  "tika-vin06t3:314_9": "tenevāha ‘‘sīmaṁ sammannantena sīmantarikaṁ ṭhapetvā’’tiādi.",
  "tika-vin06t3:314_10": "Tassattho –",
  "tika-vin06t3:314_11": "paṭhamaṁ baddhasīmāya sīmantarikaṁ pacchā bandhitabbasīmāya nimittabhūtaṁ ṭhapetvā pacchā sīmaṁ sammannitunti.",
  "tika-vin06t3:314_12": "Imā dvepi vipattiyo bhikkhubhikkhunīsīmānaṁ aññamaññaṁ na sambhavanti.",
  "tika-vin06t3:314_13": "So pana vaḍḍhanto sīmāsaṅkaraṁ karotīti ettha kevalaṁ sīmāsaṅkarameva karoti.",
  "tika-vin06t3:314_14": "Tasmiṁ katakammāni na kuppantīti keci,",
  "tika-vin06t3:314_15": "taṁ nayuttaṁ sākhāpārohachedanasīmāsodhanānaṁ vuttattā.",
  "tika-vin06t3:314_16": "Idaṁ sabbaṁ suṭṭhu vicāretvā garukule payirupāsitvā gahetabbayuttakaṁ gahetabbaṁ,",
  "tika-vin06t3:314_17": "itaraṁ chaḍḍetabbaṁ.",
  "tika-vin06t3:315_0": "Uposathabhedādikathāvaṇṇanā",
  "tika-vin06t3:316_0": "149. ‘‘Dveme ,",
  "tika-vin06t3:316_1": "bhikkhave,",
  "tika-vin06t3:316_2": "uposathā’’ti tadā sāmaggīuposathassa ananuññātattā vuttaṁ.",
  "tika-vin06t3:316_3": "Sāmaggīuposathassa pubbakicce ‘‘ajjuposatho sāmaggī’’ti vattabbaṁ,",
  "tika-vin06t3:316_4": "na ca kammavācāya bhagavatā payogo dassito,",
  "tika-vin06t3:316_5": "pāḷinayato aṭṭhakathācariyehi uddisitabbakkamo dassito.",
  "tika-vin06t3:316_6": "Tathā pañcannaṁ pātimokkhuddesānaṁ uddesakkamo siddhoti veditabbaṁ.",
  "tika-vin06t3:316_7": "Tayo vā dve vā pātimokkhaṁ uddisanti,",
  "tika-vin06t3:316_8": "adhammena samaggaṁ nāma hotīti ettha kāmaṁ saṅghassa sāmaggī nāma hoti vaggakathāya yathākammaṁ sāmaggīvavatthānato.",
  "tika-vin06t3:316_9": "Tathāpi vaggapaṭipakkhabhāvena samaggaṁ,",
  "tika-vin06t3:316_10": "samaggapaṭipakkhabhāvena ca vaggaṁ nāma kataṁ.",
  "tika-vin06t3:316_11": "Āveṇikato vā gaṇakammādisambhavato,",
  "tika-vin06t3:316_12": "tassa ca samaggavaggabhāvasambhavato vuttanti veditabbaṁ.",
  "tika-vin06t3:316_13": "Dhammena vagganti ettha pārisuddhikaraṇaṁ dhammikaṁ,",
  "tika-vin06t3:316_14": "saṅghasseva chandāgamanaṁ,",
  "tika-vin06t3:316_15": "na gaṇassāti katvā vaggaṁ nāma hoti.",
  "tika-vin06t3:316_16": "‘‘Ekavāraṁ kataṁ sukataṁ,",
  "tika-vin06t3:316_17": "āpattiṁ pana āpajjati,",
  "tika-vin06t3:316_18": "puna kātuṁ na labhantī’’ti vadanti.",
  "tika-vin06t3:316_19": "‘‘Pañcasu ekassa chandaṁ āharitvā catūhi pātimokkhaṁ uddisituṁ vaṭṭatī’’ti vadanti,",
  "tika-vin06t3:316_20": "taṁ yuttaṁ,",
  "tika-vin06t3:316_21": "chandahārake bhikkhūnaṁ santikaṁ patte tena saṅgho pahoti,",
  "tika-vin06t3:316_22": "tasmā chando saṅghappatto hotīti katvā vuttaṁ.",
  "tika-vin06t3:317_0": "Pātimokkhuddesakathāvaṇṇanā",
  "tika-vin06t3:318_0": "150.Mātikāṭṭhakathāyaṁ (kaṅkhā. aṭṭha.",
  "tika-vin06t3:318_1": "nidānavaṇṇanā) ‘‘suṇātu me, bhante,",
  "tika-vin06t3:318_2": "saṅgho…pe…",
  "tika-vin06t3:318_3": "āvikatā hissa phāsu hoti,",
  "tika-vin06t3:318_4": "tatthāyasmante pucchāmi…pe…",
  "tika-vin06t3:318_5": "tasmā tuṇhī.",
  "tika-vin06t3:318_6": "Evametaṁ dhārayāmī’ti vatvā ‘uddiṭṭhaṁ kho āyasmanto nidāna’ntiādinā nayena avasese sutena sāvite uddiṭṭho",
  "tika-vin06t3:318_7": "hotī’’ti vuttattā ‘‘evametaṁ dhārayāmīti sutā kho panāyasmantehī’’ti ettha ‘‘dhārayāmī’’ti vatvā ‘‘uddiṭṭhaṁ",
  "tika-vin06t3:318_8": "kho āyasmanto nidāna’’nti vacanaṁ saṁkhittanti gahetabbaṁ,",
  "tika-vin06t3:318_9": "teneva khuddakapeyyālavasena likhitaṁ.",
  "tika-vin06t3:318_10": "Evaṁ mātikāṭṭhakathāyampi ‘‘āvikatā hissa phāsu hoti,",
  "tika-vin06t3:318_11": "tatthāyasmante’’ti etthāpi ‘‘uddiṭṭhaṁ kho āyasmanto nidāna’’nti vacanaṁ saṁkhittanti gahetabbanti eke.",
  "tika-vin06t3:318_12": "Keci ‘‘avivadamānehi sikkhitabba’nti vutte nidānuddeso niṭṭhito nāma hoti,",
  "tika-vin06t3:318_13": "tasmā anāvikaronto āpattiṁ āpajjatī’’ti vadanti,",
  "tika-vin06t3:318_14": "taṁ na yuttaṁ. Kasmā?",
  "tika-vin06t3:318_15": "‘‘Nidānaṁ uddisitvā’’ti niṭṭhānavacanena hi nidānassa niṭṭhitabhāvo vutto,",
  "tika-vin06t3:318_16": "nidānāvasāne ca āpatti vuttāti.",
  "tika-vin06t3:318_17": "‘‘Sarabhaññaṁ nāma sarena bhaṇana’’nti likhitaṁ.",
  "tika-vin06t3:318_18": "Sajjhāyaṁ adhiṭṭhahitvāti ‘‘sajjhāyaṁ karomī’’ti cittaṁ uppādetvā.",
  "tika-vin06t3:318_19": "‘‘Āpucchāmīti vuttamattena kathetuṁ vaṭṭatī’’ti vadanti.",
  "tika-vin06t3:318_20": "Taṁ tuṇhībhāve yujjati.",
  "tika-vin06t3:318_21": "‘‘Athāpi lābhādinā abhibhūto vāreti,",
  "tika-vin06t3:318_22": "taṁ na pamāṇa’’nti vadanti.",
  "tika-vin06t3:318_23": "Eseva nayoti kathento yadi vicchindati,",
  "tika-vin06t3:318_24": "puna āpucchitabbanti.",
  "tika-vin06t3:319_0": "Adhammakammapaṭikkosanādikathāvaṇṇanā",
  "tika-vin06t3:320_0": "154.‘‘Tesaṁanupaddavatthāyā’’ti saṅgho saṅghassa kammaṁ na karoti,",
  "tika-vin06t3:320_1": "aññopi upaddavo bahūnaṁ hoti,",
  "tika-vin06t3:320_2": "tasmā vuttaṁ.",
  "tika-vin06t3:321_0": "Pātimokkhuddesakaajjhesanādikathāvaṇṇanā",
  "tika-vin06t3:322_0": "155.",
  "tika-vin06t3:322_1": "‘‘Therādhikaṁ pātimokkha’’nti vatvāpi pacchā avisesena ‘‘yo tattha byatto paṭibalo,",
  "tika-vin06t3:322_2": "tassādheyya’’nti vuttattā ‘‘bhante’’ti vacanaṁ therassāpi atthīti siddhaṁ hoti.",
  "tika-vin06t3:322_3": "‘‘Gacchāvuso saṁkhittena vā vitthārena vā’’ti vacanato asatipi antarāye thāmaṁ pamāṇanti siddhaṁ hoti.",
  "tika-vin06t3:323_0": "Disaṁgamikādivatthukathāvaṇṇanā",
  "tika-vin06t3:324_0": "163.",
  "tika-vin06t3:324_1": "‘‘Sacassa saddhiṁcarā bhikkhuupaṭṭhākā atthī’’ti pāṭho.",
  "tika-vin06t3:324_2": "‘‘Utuvasseti utusaṁvacchare hemantagimhesū’’ti likhitaṁ.",
  "tika-vin06t3:325_0": "Pārisuddhidānakathāvaṇṇanā",
  "tika-vin06t3:326_0": "164.Pārisuddhiṁ dammīti ‘‘sāpattiko therānaṁ deti,",
  "tika-vin06t3:326_1": "sampajānamusāvāde dukkaṭaṁ sambhavatī’’ti ācariyena likhitaṁ.",
  "tika-vin06t3:326_2": "Kiṁ nu kho kāraṇaṁ?",
  "tika-vin06t3:326_3": "Sampajānamusāvādena dukkaṭāpatti nāma kevalaṁ bhagavatā vuttattā akiriyasamuṭṭhānā hotīti.",
  "tika-vin06t3:326_4": "‘‘Pārisuddhiṁ dammī’’ti ettha pana kiriyā paññāyati,",
  "tika-vin06t3:326_5": "tasmā sampajānamusāvāde pācittiyaṁ viya dissati,",
  "tika-vin06t3:326_6": "suṭṭhu upaparikkhitabbaṁ.",
  "tika-vin06t3:326_7": "Mahantā hi te ācariyā nāma.",
  "tika-vin06t3:326_8": "Tattha ‘‘dammī’’ti attano uposathakammanibbattinimittaṁ vuttaṁ.",
  "tika-vin06t3:326_9": "‘‘Harā’’ti ca ‘‘ārocehī’’ti ca hārakassa anārocanapaccayā dukkaṭamocanatthaṁ vuttaṁ.",
  "tika-vin06t3:326_10": "Eseva nayo chandadānepi.",
  "tika-vin06t3:326_11": "Tattha ‘‘dammī’’ti attano cittasāmaggidīpanavacanaṁ,",
  "tika-vin06t3:326_12": "sesaṁ vuttanayameva,",
  "tika-vin06t3:326_13": "evaṁ upatissatthero vaṇṇeti.",
  "tika-vin06t3:326_14": "Atha vā paṭhamaṁ samaggabhāvaṁ sandhāya,",
  "tika-vin06t3:326_15": "dutiyaṁ pacchā vidhātabbabhāvaṁ,",
  "tika-vin06t3:326_16": "tatiyaṁ chandahārakassa dukkaṭamocanatthaṁ vuttaṁ.",
  "tika-vin06t3:326_17": "Ubhayatthāpi ‘‘saṅghappatto pakkamatī’’tiādivacanato saṅghe samagge eva chandapārisuddhidānaṁ ruhati,",
  "tika-vin06t3:326_18": "nāsamaggeti siddhaṁ.",
  "tika-vin06t3:326_19": "‘‘Saṅghappatto ukkhittako paṭijānāti,",
  "tika-vin06t3:326_20": "āhaṭā hoti pārisuddhī’’tiādivacanato ukkhittakādīnampi chandapārisuddhidānaṁ ruhatīti siddhaṁ,",
  "tika-vin06t3:326_21": "tañca kho pakatattasaññāya,",
  "tika-vin06t3:326_22": "no aññathāti takko.",
  "tika-vin06t3:326_23": "Jānitvā sāmaṇerassa dinne na yāti,",
  "tika-vin06t3:326_24": "āpatti ca,",
  "tika-vin06t3:326_25": "ajānitvā dinne yāti ca,",
  "tika-vin06t3:326_26": "anāpattīti eke.",
  "tika-vin06t3:326_27": "Biḷālasaṅkhalikā nāma pārisuddhīti ettha saṅkhalikā nāma anantarena sambajjhati,",
  "tika-vin06t3:326_28": "aññena ca saṅkhalikenāti kevalaṁ saṅkhalikā pārisuddhi nāma hotīti upatissatthero.",
  "tika-vin06t3:326_29": "Evaṁ sante visesanaṁ niratthakaṁ hoti.",
  "tika-vin06t3:326_30": "Biḷālasaṅkhalikā baddhāva hoti antogehe eva sampayojanattā.",
  "tika-vin06t3:326_31": "Yathā sā na katthaci gacchati,",
  "tika-vin06t3:326_32": "tathā sāpi na katthaci gacchatīti kira adhippāyo.",
  "tika-vin06t3:327_0": "Chandadānādikathāvaṇṇanā",
  "tika-vin06t3:328_0": "165-7.",
  "tika-vin06t3:328_1": "‘‘Chandaṁ datvā khaṇḍasīmaṁ vā sīmantarikaṁ vā bahisīmaṁ vā gantvā āgato bhikkhu kammaṁ na kopeti,",
  "tika-vin06t3:328_2": "tasmā gamikabhikkhūnaṁ chandaṁ gaṇhitvā khaṇḍasīmaṁ bandhitvā puna vihārasīmaṁ bandhituṁ tesaṁ chandaṁ na gaṇhantī’’ti vadanti.",
  "tika-vin06t3:328_3": "‘‘Muhuttaṁ ekamantaṁ hothā’’tiādivacanato yaṁ kiñci bhikkhukammaṁ gahaṭṭhādīsu hatthapāsagatesu na vaṭṭatīti siddhaṁ.",
  "tika-vin06t3:328_4": "Nissīmanti bahisīmaṁ.",
  "tika-vin06t3:328_5": "Tassa sammutidānakiccaṁ natthīti tasmiṁ satipi vaṭṭatīti attho.",
  "tika-vin06t3:328_6": "Āsanena saha udakanti attho.",
  "tika-vin06t3:328_7": "Pannarasopīti api-saddo cātuddasiṁ sampiṇḍeti,",
  "tika-vin06t3:328_8": "tena vuttaṁ mahāaṭṭhakathāyaṁ ‘‘yadi no eta’’nti.",
  "tika-vin06t3:328_9": "‘‘Ajja me uposatho pannaraso’’ti adhiṭṭhānaṁ sadā na kiñci,",
  "tika-vin06t3:328_10": "na aññathāti eke.",
  "tika-vin06t3:329_0": "Āpattipaṭikammavidhikathādivaṇṇanā",
  "tika-vin06t3:330_0": "169-170.Paṭidesemīti yāya kāyaci bhāsāya vutte desanā ca paṭiggaho ca hotiyeva diṭṭhāvikammena visuddhiyā vuttattāti keci.",
  "tika-vin06t3:330_1": "Vematikena ‘‘ahaṁ, bhante,",
  "tika-vin06t3:330_2": "ekissā thullaccayāpattiyā vematiko,",
  "tika-vin06t3:330_3": "yadā nibbematiko bhavissāmi,",
  "tika-vin06t3:330_4": "tadā taṁ āpattiṁ paṭikarissāmī’’ti vattabbaṁ.",
  "tika-vin06t3:330_5": "Evaṁ kate yāva nibbematiko na hoti,",
  "tika-vin06t3:330_6": "tāva sabhāgāpattiṁ paṭiggahetuṁ na labhati,",
  "tika-vin06t3:330_7": "aññesañca kammānaṁ parisuddho nāma hoti.",
  "tika-vin06t3:330_8": "Puna nibbematiko hutvā desetabbaṁ.",
  "tika-vin06t3:330_9": "Na cāti neva pāḷiyaṁ na aṭṭhakathāyaṁ atthi,",
  "tika-vin06t3:330_10": "desite pana doso natthīti.",
  "tika-vin06t3:330_11": "Tathā itovuṭṭhahitvā taṁ āpattiṁ paṭikarissāmīti ettha ca sakalasaṅghe sabhāgāpattiṁ āpanne,",
  "tika-vin06t3:330_12": "vematike ca.",
  "tika-vin06t3:330_13": "Tathā ca ‘‘sabbo saṅgho sabhāgāpattiṁ āpajjitvā yadā suddhaṁ passissatī’’ti,",
  "tika-vin06t3:330_14": "‘‘tadā tassa santike taṁ āpattiṁ paṭikarissatī’ti vatvā ‘uposathaṁ kātuṁ labhatī’’ti ca likhitaṁ.",
  "tika-vin06t3:331_0": "Anāpattipannarasakādikathāvaṇṇanā",
  "tika-vin06t3:332_0": "172-3.",
  "tika-vin06t3:332_1": "‘‘Atthaññe’’ti pubbavāre,",
  "tika-vin06t3:332_2": "‘‘athaññe’’ti pacchāvāre pāṭho.",
  "tika-vin06t3:332_3": "Sīmaṁ okkante vā okkamante vā passanti.",
  "tika-vin06t3:332_4": "Dhammasaññino pana aññāṇena honti.",
  "tika-vin06t3:332_5": "‘‘Vematikapannarasakaṁ uttānamevā’’ti pāṭho.",
  "tika-vin06t3:333_0": "Sīmokkantikapeyyālakathāvaṇṇanā",
  "tika-vin06t3:334_0": "178. ‘‘Na akāmā dātabbā’’tivacanato icchāya sati dātabbāti siddhaṁ.",
  "tika-vin06t3:335_0": "Liṅgādidassanakathāvaṇṇanā",
  "tika-vin06t3:336_0": "180.Nābhivitarantīti ettha laddhinānāsaṁvāsakā kira te.",
  "tika-vin06t3:336_1": "Kammanānāsaṁvāsakañhi diṭṭhiṁ paṭinissajjāpetvā tassa osāraṇakammaṁ kātabbaṁ.",
  "tika-vin06t3:336_2": "Evañhi kate tena saddhiṁ uposathaṁ kātuṁ vaṭṭati.",
  "tika-vin06t3:336_3": "Itarena laddhinissajjanamattena kātunti vuttaṁ.",
  "tika-vin06t3:336_4": "Āpattiyā adassane appaṭikamme ukkhittakañca diṭṭhiyā appaṭinissagge ukkhittakañca jānitvā tena saddhiṁ karontassa pācittiyaṁ,",
  "tika-vin06t3:336_5": "tasmā ime ukkhittānuvattakāti veditabbāti eke.",
  "tika-vin06t3:337_0": "Nagantabbagantabbavārakathāvaṇṇanā",
  "tika-vin06t3:338_0": "181.Na gantabboti kiṁ sandhāya?",
  "tika-vin06t3:338_1": "‘‘Aññatra saṅghenā’’ti vacanato yasmiṁ vihāre sataṁ bhikkhū viharanti,",
  "tika-vin06t3:338_2": "te sabbe kenacideva karaṇīyena dasa dasa hutvā visuṁ visuṁ nānāudakukkhepasīmādīsu ṭhatvā uposathaṁ kātuṁ labhanti.",
  "tika-vin06t3:338_3": "Navakammasālādikā nānāsīmākoṭi uposathādhiṭṭhānatthaṁ sīmāpi nadīpi na gantabbā.",
  "tika-vin06t3:338_4": "Garukaṁ pātimokkhuddesaṁ vissajjitvā lahukassa akattabbattā ‘‘aññatra saṅghenā’’ti vacanaṁ sādheti.",
  "tika-vin06t3:338_5": "Tattha ‘‘yasmiṁ āvāse uposathakārakā …pe…",
  "tika-vin06t3:338_6": "akatvā na gantabbo’’ti vacanato vissaṭṭhauposathāpi āvāsā gantuṁ vaṭṭatīti siddhaṁ.",
  "tika-vin06t3:338_7": "‘‘Tato pārisuddhiuposathakaraṇatthaṁ vissaṭṭhauposathā gantuṁ vaṭṭati,",
  "tika-vin06t3:338_8": "khaṇḍasīmaṁ vā pavisitunti apare vadantī’’ti vuttaṁ.",
  "tika-vin06t3:338_9": "Iminā neva uposathantarāyoti ‘‘attano uposathantarāyo’’ti likhitaṁ.",
  "tika-vin06t3:339_0": "Vajjanīyapuggalasandassanakathāvaṇṇanā",
  "tika-vin06t3:340_0": "183.",
  "tika-vin06t3:340_1": "‘‘Antimavatthuṁ ajjhāpannassa nisinnaparisāya kalahādibhayena nāhaṁ karissāmī’’ti cittaṁ uppādetvā nisīdituṁ vaṭṭati.",
  "tika-vin06t3:340_2": "Aññakamme tassa nisinnaparisāya āpatti natthīti eke. ‘‘Na ca,",
  "tika-vin06t3:340_3": "bhikkhave,",
  "tika-vin06t3:340_4": "anuposathe uposatho kātabbo aññatra saṅghasāmaggiyā’’ti (mahāva.",
  "tika-vin06t3:340_5": "183) vacanato sāmaggīdivaso anuposathadivasoti atthato vuttaṁ viya dissati. ‘‘Dveme,",
  "tika-vin06t3:340_6": "bhikkhave,",
  "tika-vin06t3:340_7": "uposathā’’ti vuttavacanavasenetaṁ vuttaṁ,",
  "tika-vin06t3:340_8": "aññathā parivārapāḷiyā virujjhatīti ācariyā.",
  "tika-vin06t3:340_9": "Cātuddasiyaṁ,",
  "tika-vin06t3:340_10": "pannarasiyaṁ vā ce saṅgho samaggo hoti,",
  "tika-vin06t3:340_11": "‘‘ajjuposatho sāmaggī’’ti avatvā pakatinīhāreneva kattabbanti dassanatthaṁ yathādesanā katāti no takko.",
  "tika-vin06t3:340_12": "Aññathā yathāvuttadvaye ce sāmaggī hoti,",
  "tika-vin06t3:340_13": "tattha uposathaṁ akatvā anuposathadivase eva sāmaggīuposatho kātabboti āpajjati.",
  "tika-vin06t3:340_14": "Aññathā pubbe paṭisiddhattā idāni paṭisedhanakiccaṁ natthi. ‘‘Na,",
  "tika-vin06t3:340_15": "bhikkhave,",
  "tika-vin06t3:340_16": "devasikaṁ pātimokkhaṁ uddisitabba’’nti (mahāva.",
  "tika-vin06t3:340_17": "136) pubbe hi vuttaṁ.",
  "tika-vin06t3:340_18": "Atha vā ‘‘anujānāmi,",
  "tika-vin06t3:340_19": "bhikkhave,",
  "tika-vin06t3:340_20": "uposathe pātimokkhaṁ uddisitu’’nti pubbe vuttattā ‘‘sakiṁ pakkhassa cātuddase vā pannarase vā’’ti ca ‘‘dveme,",
  "tika-vin06t3:340_21": "bhikkhave,",
  "tika-vin06t3:340_22": "uposathā’’ti (mahāva.",
  "tika-vin06t3:340_23": "149) ca pacchā vuttattā tato aññasmiṁ divase uposatho na kātabboti atthato āpannaṁ aniṭṭhaṁ,",
  "tika-vin06t3:340_24": "sati saṅghasāmaggiyā añño divaso pakativasena anuposathopi uposathadivaso nāma hotīti dassanavasena nivāretumpi evaṁdesanā katāti veditabbā.",
  "tika-vin06t3:341_0": "Uposathakkhandhakavaṇṇanā niṭṭhitā.",
  "tika-vin06t3:342_0": "3. Vassūpanāyikakkhandhakavaṇṇanā",
  "tika-vin06t3:343_0": "Vassūpanāyikānujānanakathāvaṇṇanā",
  "tika-vin06t3:344_0": "184.Mahāaṭṭhakathāyampi ‘‘saṅkāsayissantī’’ti pāṭho,",
  "tika-vin06t3:344_1": "dīpavāsino ‘‘saṅkāpayissantī’’ti paṭhanti kira.",
  "tika-vin06t3:344_2": "‘‘Kati nu kho vassūpanāyikā’’ti cintāyaṁ ‘‘kiṁ nimitta’’nti vutte ‘‘anujānāmi,",
  "tika-vin06t3:344_3": "bhikkhave,",
  "tika-vin06t3:344_4": "vassaṁ upagantu’’nti yaṁ vassūpagamanaṁ vuttaṁ,",
  "tika-vin06t3:344_5": "taṁ ‘‘imaṁ temāsaṁ vassaṁ upemī’’ti vatvā upagantabbaṁ.",
  "tika-vin06t3:344_6": "Vassānamāsā ca cattāro.",
  "tika-vin06t3:344_7": "Tattha paṭhamaṁ temāsaṁ,",
  "tika-vin06t3:344_8": "pacchimaṁ temāsanti duvidhaṁ temāsaṁ.",
  "tika-vin06t3:344_9": "Tenāyaṁ tesaṁ bhikkhūnaṁ cintā ahosi.",
  "tika-vin06t3:345_0": "Vassānecārikāpaṭikkhepādikathāvaṇṇanā",
  "tika-vin06t3:346_0": "185.Anapekkhagamanena vā aññattha aruṇaṁ uṭṭhāpanena vā āpatti veditabbāti ettha paṭhamaṁ tāva so sattāhaṁ anāgatāya pavāraṇāya sakaraṇīyo pakkamati.",
  "tika-vin06t3:346_1": "‘‘Āgaccheyya vā so,",
  "tika-vin06t3:346_2": "bhikkhave,",
  "tika-vin06t3:346_3": "bhikkhu taṁ āvāsaṁ na vā āgaccheyya, tassa,",
  "tika-vin06t3:346_4": "bhikkhave,",
  "tika-vin06t3:346_5": "bhikkhuno purimikā ca paññāyati,",
  "tika-vin06t3:346_6": "paṭissave ca anāpattī’’ti vacanato oraṁ sandhāya vuttanti veditabbaṁ.",
  "tika-vin06t3:346_7": "Tathā hi ‘‘so tadaheva akaraṇīyo pakkamati,",
  "tika-vin06t3:346_8": "sakaraṇīyo pakkamati, tassa,",
  "tika-vin06t3:346_9": "bhikkhave,",
  "tika-vin06t3:346_10": "bhikkhuno purimikā ca na paññāyati,",
  "tika-vin06t3:346_11": "paṭissave ca āpatti dukkaṭassā’’ti (mahāva.",
  "tika-vin06t3:346_12": "207) vuttaṁ.",
  "tika-vin06t3:347_0": "Sattāhakaraṇīyānujānanakathāvaṇṇanā",
  "tika-vin06t3:348_0": "187-8.",
  "tika-vin06t3:348_1": "Dutiyaṁ pana ‘‘so taṁ sattāhaṁ bahiddhā vītināmeti, tassa,",
  "tika-vin06t3:348_2": "bhikkhave,",
  "tika-vin06t3:348_3": "bhikkhuno purimikā ca na paññāyati,",
  "tika-vin06t3:348_4": "paṭissave ca āpatti dukkaṭassā’’ti vacanato sattāhato paraṁ veditabbaṁ.",
  "tika-vin06t3:348_5": "Tathā hi ‘‘so taṁ sattāhaṁ anto sannivattaṁ karoti, tassa,",
  "tika-vin06t3:348_6": "bhikkhave,",
  "tika-vin06t3:348_7": "bhikkhuno purimikā ca paññāyati,",
  "tika-vin06t3:348_8": "paṭissave ca anāpattī’’ti (mahāva.",
  "tika-vin06t3:348_9": "207) vuttaṁ.",
  "tika-vin06t3:348_10": "Satipi kāraṇadvaye vassacchedakāraṇābhāve āpatti veditabbā,",
  "tika-vin06t3:348_11": "tasmā tīṇipi etāni vacanāni yathāsambhavaṁ yojitāni viggahāni honti.",
  "tika-vin06t3:348_12": "Tīṇi parihīnānīti tāsaṁ natthitāya.",
  "tika-vin06t3:349_0": "Pahiteyevaanujānanakathāvaṇṇanā",
  "tika-vin06t3:350_0": "199.",
  "tika-vin06t3:350_1": "‘‘Anujānāmi bhikkhave,",
  "tika-vin06t3:350_2": "saṅghakaraṇīyena gantuṁ,",
  "tika-vin06t3:350_3": "sattāhaṁ sannivatto kātabbo’’ti vacanato antovasse saṁhārikabhāvena gantuṁ vaṭṭati.",
  "tika-vin06t3:350_4": "Tattha dhammachandavasenapi āgate saṅghassa āyamukhaṁ vinassati.",
  "tika-vin06t3:350_5": "Tato ‘‘senāsanāni katvā’’ti ca vuttaṁ.",
  "tika-vin06t3:350_6": "Āgatanti āgamanaṁ.",
  "tika-vin06t3:350_7": "Bhāvettha tapaccayoyaṁ.",
  "tika-vin06t3:350_8": "Saṅghakaraṇīyena gantunti ettha ‘‘senāsanapaṭisaṁyuttesu eva saṅghakaraṇīyesu,",
  "tika-vin06t3:350_9": "na aññesū’’ti dhammasiritthero vadati kira.",
  "tika-vin06t3:350_10": "Aṭṭhakathāyampi taṁ padaṁ uddharitvā ‘‘yaṁ kiñci uposathāgārādīsu senāsanesū’’tiādinā senāsanameva dassitaṁ,",
  "tika-vin06t3:350_11": "tasmā upaparikkhitabbaṁ.",
  "tika-vin06t3:351_0": "Animantitena gantuṁ na vaṭṭatīti tassa ratticchedo ca dukkaṭāpatti ca hoti,",
  "tika-vin06t3:351_1": "taṁ ‘‘vassacchedo’’ti ca vadanti.",
  "tika-vin06t3:351_2": "Nimantitoyeva nāma hotīti ettha upāsakehi ‘‘imasmiṁ nāma divase dānādīni karoma,",
  "tika-vin06t3:351_3": "sabbe sannipatantū’’ti katāyapi katikāya gantuṁ vaṭṭati.",
  "tika-vin06t3:351_4": "Pavāraṇāya navamito paṭṭhāya paṁsukūlikacīvaraṁ pariyesituṁ kāvīrapaṭṭane viya sabbesaṁ gantuṁ vaṭṭati",
  "tika-vin06t3:351_5": "anusaṁvaccharaṁ niyamato upāsakehi sajjitvā ṭhapanato.",
  "tika-vin06t3:351_6": "Vuttampi cetaṁ andhakaṭṭhakathāyaṁ ‘‘bhikkhusaṅghena vā katikā katā ‘samantā bhikkhū gacchantū’ti,",
  "tika-vin06t3:351_7": "ghosanaṁ vā kataṁ upāsakehi,",
  "tika-vin06t3:351_8": "tattha gacchantassa ratticchedo natthīti tathā ‘anusaṁvaccharaṁ āgacchantū’ti sakiṁ nimantitepi vaṭṭatī’’ti",
  "tika-vin06t3:351_9": "ca ‘‘cīvarakālato paṭṭhāya niyamaṁ katvā samantato āgatānaṁ sajjetvā dānato kāvīrapaṭṭane ghosetvā karaṇākāro",
  "tika-vin06t3:351_10": "paññāyatīti apare’’ti ca.",
  "tika-vin06t3:351_11": "Ācariyā pana evaṁ na vadanti.",
  "tika-vin06t3:352_0": "Antarāyeanāpattivassacchedakathāvaṇṇanā",
  "tika-vin06t3:353_0": "201.",
  "tika-vin06t3:353_1": "‘‘Sace dūraṁ gato hoti,",
  "tika-vin06t3:353_2": "sattāhavārena aruṇo uṭṭhāpetabbo’’ti vacanato ‘yasmiṁ antarāye sati vassacchedaṁ kātuṁ vaṭṭati,",
  "tika-vin06t3:353_3": "tasmiṁ antarāyeva vassacchedamakatvā sattāhakaraṇīyena vītināmetuṁ vaṭṭatīti dīpitanti apare’’ti vuttaṁ.",
  "tika-vin06t3:353_4": "Vinayadharā pana na icchanti,",
  "tika-vin06t3:353_5": "tasmā ‘‘sattāhavārena aruṇo uṭṭhāpetabbo’’ti idaṁ tatruppādādinimittaṁ vuttanti veditabbaṁ.",
  "tika-vin06t3:353_6": "Taṁ sandhāya ‘‘ācariyā pana evaṁ na vadantī’’ti vuttaṁ.",
  "tika-vin06t3:353_7": "Gāvuṁvāti balibaddhaṁ vā.",
  "tika-vin06t3:353_8": "Bahisīmāya ṭhitānanti tehi khaṇḍasīmāya ṭhitehipīti upatissatthero.",
  "tika-vin06t3:353_9": "Vassacchede assa vassacchedassa.",
  "tika-vin06t3:353_10": "Vihārā aññattha vuṭṭhāpentehi tattheva sannipatitvā ‘‘iminā ca iminā ca kāraṇena imasmiṁ nāma padese",
  "tika-vin06t3:353_11": "imaṁ vihāraṁ netvā vuṭṭhāpemā’’ti anussāvetvāva kātabbanti.",
  "tika-vin06t3:354_0": "Vajādīsuvassūpagamanakathāvaṇṇanā",
  "tika-vin06t3:355_0": "203.Vajena saddhiṁ gatassa vassacchede anāpattīti vassacchedo na hotīti kira adhippāyo.",
  "tika-vin06t3:355_1": "Satthassa avihārattā ‘‘imasmiṁ vihāre’’ti avatvā ‘‘idha vassaṁ upemī’’ti ettakaṁ vattabbaṁ.",
  "tika-vin06t3:355_2": "‘‘Satthe pana vassaṁ upagantuṁ na vaṭṭatīti ‘imasmiṁ vihāre imaṁ temāsa’nti vā ‘idha vassaṁ upemī’ti vā na vaṭṭati,",
  "tika-vin06t3:355_3": "ālayakaraṇamatteneva vaṭṭatīti adhippāyo’’ti likhitaṁ.",
  "tika-vin06t3:355_4": "Taṁ pana aṭṭhakathāya virujjhati.",
  "tika-vin06t3:355_5": "‘‘Idha vassaṁ upemīti tikkhattuṁ vattabba’’nti hi vuttaṁ.",
  "tika-vin06t3:355_6": "Aṭṭhakathāvacanampi pubbāparaṁ virujjhatīti ce? Na,",
  "tika-vin06t3:355_7": "adhippāyājānanato.",
  "tika-vin06t3:355_8": "Sattho duvidho ṭhito,",
  "tika-vin06t3:355_9": "sañcāroti.",
  "tika-vin06t3:355_10": "Tattha ṭhite kuṭikāya ‘‘idha vassaṁ upemī’’ti vatvā vasitabbaṁ.",
  "tika-vin06t3:355_11": "Idañhi sandhāya ‘‘anujānāmi,",
  "tika-vin06t3:355_12": "bhikkhave,",
  "tika-vin06t3:355_13": "satthe vassaṁ upagantu’’nti vuttaṁ,",
  "tika-vin06t3:355_14": "sañcārimhi pana satthe kuṭikāya abhāvato vassaṁ upagantuṁ na vaṭṭati.",
  "tika-vin06t3:355_15": "Sati sivikāya vā sakaṭakuṭikāya vā vaṭṭati,",
  "tika-vin06t3:355_16": "tathā vajepi.",
  "tika-vin06t3:355_17": "Tīsu ṭhānesu bhikkhuno natthi vassacchede āpatti.",
  "tika-vin06t3:356_0": "Pavāretuñca labhatīti etthāyaṁ vicāraṇā –",
  "tika-vin06t3:356_1": "‘‘anujānāmi,",
  "tika-vin06t3:356_2": "bhikkhave,",
  "tika-vin06t3:356_3": "yena vajo,",
  "tika-vin06t3:356_4": "tena gantu’’nti idaṁ kiṁ vassarakkhaṇatthaṁ vuttaṁ,",
  "tika-vin06t3:356_5": "udāhu vassacchedāpattirakkhaṇatthanti?",
  "tika-vin06t3:356_6": "Kiñcettha yadi vassarakkhaṇatthaṁ, ‘‘na,",
  "tika-vin06t3:356_7": "bhikkhave,",
  "tika-vin06t3:356_8": "asenāsanikena vassaṁ upagantabba’’nti idaṁ virujjhati.",
  "tika-vin06t3:356_9": "Atha vassacchedāpattirakkhaṇatthaṁ vuttanti siddhaṁ na so pavāretuṁ labhatīti,",
  "tika-vin06t3:356_10": "kā panettha yutti?",
  "tika-vin06t3:356_11": "Yato ayameva tividho pavāretuṁ labhati, netaro.",
  "tika-vin06t3:356_12": "Vāḷehi ubbāḷhādiko hi upagataṭṭhānāpariccāgā labhati.",
  "tika-vin06t3:356_13": "Pariccāgā na labhatīti ayamettha yutti.",
  "tika-vin06t3:356_14": "Yena gāmo,",
  "tika-vin06t3:356_15": "tattha gatopi pavāretuṁ labhatīti ekenāti ācariyo.",
  "tika-vin06t3:356_16": "Yo hi pubbe ‘‘idha vassaṁ upemī’’ti na upagato,",
  "tika-vin06t3:356_17": "‘‘imasmiṁ vihāre’’ti upagato,",
  "tika-vin06t3:356_18": "so ca pariccatto.",
  "tika-vin06t3:356_19": "Aññathā vinā vihārena kevalaṁ gāmaṁ sandhāya ‘‘idha vassaṁ upemī’’ti upagantuṁ vaṭṭatīti.",
  "tika-vin06t3:356_20": "Āpajjatūti ce? Na,",
  "tika-vin06t3:356_21": "‘‘anujānāmi,",
  "tika-vin06t3:356_22": "bhikkhave,",
  "tika-vin06t3:356_23": "vaje satthe nāvāya vassaṁ upagantu’’nti vacanaṁ viya ‘‘gāme upagantu’’nti vacanābhāvato.",
  "tika-vin06t3:356_24": "Yasmā ‘‘tīsu ṭhānesu bhikkhuno natthi vassacchede āpattī’’ti vacanaṁ tattha vassūpagamanaṁ atthīti dīpeti tadabhāve chedābhāvā,",
  "tika-vin06t3:356_25": "tasmā ‘‘satthe pana vassaṁ upagantuṁ na vaṭṭatī’’ti kuṭiyā abhāvakālaṁ sandhāya vuttanti siddhaṁ.",
  "tika-vin06t3:356_26": "Tīsu ṭhānesu bhikkhuno natthi vassacchede āpattīti ‘‘tehi saddhiṁ gacchantasseva natthi,",
  "tika-vin06t3:356_27": "virujjhitvā gamane āpatti ca,",
  "tika-vin06t3:356_28": "pavāretuñca na labhatī’’ti likhitaṁ,",
  "tika-vin06t3:356_29": "tasmā yaṁ vuttaṁ aṭṭhakathāyaṁ ‘‘atha sattho antovasseyeva bhikkhunā patthitaṭṭhānaṁ patvā atikkamati…pe…",
  "tika-vin06t3:356_30": "antarā ekasmiṁ gāme tiṭṭhati vā vippakirati vā’’tiādi,",
  "tika-vin06t3:356_31": "taṁ ettāvatā virujjhitvā gatānampi virujjhitvā gamanaṁ na hoti,",
  "tika-vin06t3:356_32": "tasmā pavāretabbanti dassanatthanti veditabbaṁ.",
  "tika-vin06t3:357_0": "Tattha ‘‘padaracchadanaṁ kuṭiṁ katvā upagantabba’’nti vacanato senāsanatthāya rukkhaṁ āruhituṁ vaṭṭatīti siddhaṁ hoti,",
  "tika-vin06t3:357_1": "na pāḷivirodhatoti ce? Na,",
  "tika-vin06t3:357_2": "tappaṭikkhepeneva siddhattā,",
  "tika-vin06t3:357_3": "imassa idha punapi paṭikkhepanato. ‘‘Na,",
  "tika-vin06t3:357_4": "bhikkhave,",
  "tika-vin06t3:357_5": "asenāsanikena vassaṁ upagantabba’’nti iminā paṭikkhepena siddhe ‘‘na,",
  "tika-vin06t3:357_6": "bhikkhave,",
  "tika-vin06t3:357_7": "ajjhokāse vassaṁ upagantabba’’nti paṭikkhepo viya siyāti ce? Na,",
  "tika-vin06t3:357_8": "ajjhokāsassa asenāsanabhāvānumatippasaṅgato.",
  "tika-vin06t3:357_9": "Ajjhokāso hi ‘‘ajjhokāse palālapuñje’’ti vacanato senāsananti siddhaṁ.",
  "tika-vin06t3:357_10": "Catusālaajjhokāse vasantopi ‘‘catusālāya vasatī’’ti vuccati,",
  "tika-vin06t3:357_11": "tasmā tattha vaṭṭatīti āpajjati,",
  "tika-vin06t3:357_12": "tasmā idha asenāsaniko nāma attanā vā parena vā attano nibaddhavāsatthaṁ apāpitasenāsanikoti veditabbaṁ.",
  "tika-vin06t3:357_13": "Aññathā dvinnaṁ paṭikkhepānaṁ aññatarātirekatā ca rukkhamūlepi nibbakosepi vassaṁ upagantuṁ vaṭṭatīti ca,",
  "tika-vin06t3:357_14": "apāpitasenāsanikenāpi gabbhe vasituṁ vaṭṭatīti ca āpajjati,",
  "tika-vin06t3:357_15": "sadvārabandhameva senāsanaṁ idha adhippetanti kathaṁ paññāyatīti ce? Nidānato.",
  "tika-vin06t3:357_16": "Ayañhi asenāsanikavassūpagamanāpatti ‘‘tena kho pana samayena bhikkhū asenāsanikā vassaṁ upagacchanti,",
  "tika-vin06t3:357_17": "sītenapi uṇhenapi kilamantī’’ti imasmiṁ nidāne paññattā,",
  "tika-vin06t3:357_18": "tasmā sītādipaṭikkhepameva idha senāsananti adhippetabbanti siddhaṁ.",
  "tika-vin06t3:357_19": "Evaṁ sante siddhaṁ pubbapakkhanidassananti ce? Na,",
  "tika-vin06t3:357_20": "pubbe aparatthapavattisūcanato.",
  "tika-vin06t3:357_21": "Dutiyajjhānaniddese ‘‘vitakkavicārānaṁ vūpasamā avitakkaṁ avicāra’’nti (dī. ni. 1.228; ma. ni.",
  "tika-vin06t3:357_22": "1.271) vacanāni nidassanaṁ.",
  "tika-vin06t3:357_23": "Ajjhokāsapaṭikkhepanidānena bahiajjhokāsova paṭikkhitto,",
  "tika-vin06t3:357_24": "na catusālādimajjhagato ajjhokāsoti āpajjati,",
  "tika-vin06t3:357_25": "tasmā na nidānaṁ pamāṇanti ce? Na, niyamato.",
  "tika-vin06t3:357_26": "Kiñci hi sikkhāpadaṁ nidānāpekkhaṁ hotīti sādhitametaṁ.",
  "tika-vin06t3:357_27": "Idaṁ sāpekkhaṁ,",
  "tika-vin06t3:357_28": "idaṁ anapekkhanti kathaṁ paññāyati,",
  "tika-vin06t3:357_29": "na hi ettha ubhatovibhaṅge viya sikkhāpadānaṁ padabhājanaṁ,",
  "tika-vin06t3:357_30": "anāpattivāro vā atthīti?",
  "tika-vin06t3:357_31": "Idhāpi desanāvidhānato paññāyati.",
  "tika-vin06t3:357_32": "‘‘Deve vassante rukkhamūlampi nibbakosampi upadhāvantī’’ti hi imehi dvīhi nidānavacanehi bahi vā anto vā sabbaṁ ovassakaṭṭhānaṁ idha ajjhokāso nāma.",
  "tika-vin06t3:357_33": "Anovassakaṭṭhānampi anibbakosameva idha icchitabbanti siddhaṁ hoti.",
  "tika-vin06t3:357_34": "Tena na upagantabbanti na ālayakaraṇapaṭikkhepo,",
  "tika-vin06t3:357_35": "‘‘idha vassaṁ upemī’’ti vacanapaṭikkhepo.",
  "tika-vin06t3:357_36": "Chavasarīraṁ dahitvā chārikāya,",
  "tika-vin06t3:357_37": "aṭṭhikānañca atthāya kuṭikā karīyatīti andhakaṭṭhakathāvacanaṁ.",
  "tika-vin06t3:357_38": "‘‘Ṭaṅkitamañcoti kasikuṭikāpāsāṇaghara’’nti likhitaṁ.",
  "tika-vin06t3:357_39": "‘‘Akavāṭabaddhasenāsane attano pāpite sabhāgaṭṭhāne sakavāṭabaddhe vasati ce,",
  "tika-vin06t3:357_40": "vaṭṭatī’’ti vuttaṁ.",
  "tika-vin06t3:357_41": "Payogopi atthi,",
  "tika-vin06t3:357_42": "‘‘asenāsanikena vassaṁ na upagantabba’’nti pāḷi ca aṭṭhakathā ca,",
  "tika-vin06t3:357_43": "tasmā upaparikkhitabbaṁ.",
  "tika-vin06t3:358_0": "Adhammikakatikādikathāvaṇṇanā",
  "tika-vin06t3:359_0": "205.Mahāvibhaṅge vuttanti ettha ayaṁ andhakaṭṭhakathāvacanaṁ ūnapannarasavassena sāmaṇerena idha vihāre na vatthabbā,",
  "tika-vin06t3:359_1": "na paṁsukūlaṁ āhiṇḍitabbaṁ,",
  "tika-vin06t3:359_2": "na coḷabhikkhā gahetabbā,",
  "tika-vin06t3:359_3": "na aññavihāre bhuñjitabbaṁ,",
  "tika-vin06t3:359_4": "na aññassa bhikkhussa vā bhikkhuniyā vā santakaṁ bhuñjitabbaṁ,",
  "tika-vin06t3:359_5": "aññamaññaṁ neva ālapeyyāma na sallapeyyāma,",
  "tika-vin06t3:359_6": "na sajjhāyitabbaṁ,",
  "tika-vin06t3:359_7": "mattikāpattena vaṭṭati,",
  "tika-vin06t3:359_8": "na aparipuṇṇaparikkhārassa vāsoti.",
  "tika-vin06t3:360_0": "206.Musāvādoti visaṁvādo adhippeto.",
  "tika-vin06t3:360_1": "Keci ‘‘visaṁvādanavasena paṭissuṇitvāti vutta’’nti ca,",
  "tika-vin06t3:360_2": "‘‘rañño vuttavacanānurūpato musāvādoti gahaṭṭhā gaṇhantīti vutta’’nti ca vadanti.",
  "tika-vin06t3:361_0": "207.‘‘Purimikāca na paññāyati. Kasmā?",
  "tika-vin06t3:361_1": "‘Dutiye vasāmī’ti citte uppanne paṭhamasenāsanaggāho paṭippassambhati.",
  "tika-vin06t3:361_2": "Puna ‘paṭhame eva vasāmī’ti citte uppanne dutiyo paṭippassambhati.",
  "tika-vin06t3:361_3": "Ubhayāvāse vidhānaṁ natthī’’ti likhitaṁ.",
  "tika-vin06t3:361_4": "Porāṇagaṇṭhipade pana ‘‘paṭhamaṁ gahitaṭṭhāne avasitvā aññasmiṁ vihāre senāsanaṁ gahetvā dvīhatīhaṁ vasati,",
  "tika-vin06t3:361_5": "tato paṭhamaggāho paṭippassambhatīti purimikā ca na paññāyati.",
  "tika-vin06t3:361_6": "Pacchimaggāho na paṭippassambhati.",
  "tika-vin06t3:361_7": "Idañhi divasavasena paṭippassambhanaṁ nāma hoti.",
  "tika-vin06t3:361_8": "Atha pacchimaṁ temāsaṁ aññasmiṁ vasati,",
  "tika-vin06t3:361_9": "purimikā ca na paññāyati,",
  "tika-vin06t3:361_10": "idaṁ senāsanaggāhānaṁ vasena paṭippassambhanaṁ nāmā’’ti vuttaṁ.",
  "tika-vin06t3:361_11": "Ubhopete atthavikappā idha nādhippetā.",
  "tika-vin06t3:361_12": "Yatthāyaṁ paṭissuto,",
  "tika-vin06t3:361_13": "tattha purimikā ca na paññāyati,",
  "tika-vin06t3:361_14": "paṭissave ca āpatti dukkaṭassa.",
  "tika-vin06t3:361_15": "Kattha pana purimikā paññāyatīti?",
  "tika-vin06t3:361_16": "Antarāmagge dvīsu āvāsesu yattha tadaheva pacchimaggāho,",
  "tika-vin06t3:361_17": "tattha paṭhamaṁ gahitaṭṭhāne sattāhakaraṇīyena gacchato na vassacchedo,",
  "tika-vin06t3:361_18": "so tadaheva akaraṇīyo pakkamatītiādimhi ‘‘karaṇīyaṁ nāma sattāhakaraṇīya’’nti likhitaṁ.",
  "tika-vin06t3:362_0": "Pāḷimuttakaratticchedavinicchaye ‘‘dhammassavanādī’’ti vuttaṁ.",
  "tika-vin06t3:362_1": "Ādimhi catūsu vāresu nirapekkhapakkamanassādhippetattā ‘‘sattāhakaraṇīyenā’’ti na vuttaṁ tasmiṁ sati nirapekkhagamanābhāvato.",
  "tika-vin06t3:362_2": "Tattha purimā dve vārā vassaṁ anupagatassa vasena vuttā,",
  "tika-vin06t3:362_3": "tasmā upagatassa tadaheva sattāhakaraṇīyena gantvā antosattāhaṁ āgacchato na vassacchedoti siddhaṁ.",
  "tika-vin06t3:362_4": "Pacchimā dve vārā upagatassa nirapekkhagamanavasena vuttā,",
  "tika-vin06t3:362_5": "‘‘sattāhaṁ anāgatāya pavāraṇāya sakaraṇīyo pakkamatī’’ti tato bahiddhā sattāhaṁ vītināmentassa vassacchedoti dassanatthaṁ vuttaṁ.",
  "tika-vin06t3:362_6": "Tattha ‘‘akaraṇīyo pakkamatī’’ti vacanābhāvā vinā ratticchedakāraṇena gantuṁ na vaṭṭatīti siddhaṁ.",
  "tika-vin06t3:362_7": "Pavāretvā pana gantuṁ vaṭṭati pavāraṇāya taṁdivasasannissitattā.",
  "tika-vin06t3:362_8": "Tattha na vā āgaccheyyāti antarāyena.",
  "tika-vin06t3:362_9": "Ācariyo pana ‘‘na puna idhāgacchāmī’ti nirapekkhopi sakaraṇīyova gantuṁ labhatīti dassanatthaṁ akaraṇīyo’ti na vutta’’nti vadati.",
  "tika-vin06t3:362_10": "‘‘Sīhaḷadīpe kira cūḷapavāraṇā nāma atthi,",
  "tika-vin06t3:362_11": "taṁ pavāraṇaṁ katvā yathāsukhaṁ sakaraṇīyā gacchanti,",
  "tika-vin06t3:362_12": "payogañca dassentī’’ti vuttaṁ.",
  "tika-vin06t3:362_13": "‘‘Tattha cha aruṇā antovasse honti , eko bahi,",
  "tika-vin06t3:362_14": "tasmā so temāsaṁ vuttho hotīti apare’’ti ca,",
  "tika-vin06t3:362_15": "‘‘ācariyo evaṁ na vadatī’’ti ca vuttaṁ.",
  "tika-vin06t3:362_16": "Sabbattha vihāraṁ upetīti attano vassaggena pattagabbhaṁ upetīti porāṇā.",
  "tika-vin06t3:362_17": "Asatiyā pana vassaṁ na upetīti ettha ‘‘imasmiṁ vihāre imaṁ temāsa’’nti avacanena.",
  "tika-vin06t3:362_18": "‘‘Aṭṭhakathāyaṁ vuttaratticchedakāraṇaṁ vinā tirovihāre vasitvā āgacchissāmīti gacchatopi vassaccheda’’nti likhitaṁ.",
  "tika-vin06t3:363_0": "208.Paṭissuto hoti pacchimikāyāti antarā pabbajitabhikkhunā,",
  "tika-vin06t3:363_1": "chinnavassena vā paṭissuto,",
  "tika-vin06t3:363_2": "aññena pana purimaṁ anupagantvā pacchimikāyaṁ paṭissavo na kātabbo.",
  "tika-vin06t3:363_3": "Ratticchede sabbattha vassacchedoti sanniṭṭhānaṁ katvā vadanti.",
  "tika-vin06t3:363_4": "Keci pana na icchanti.",
  "tika-vin06t3:363_5": "Taṁ sādhetuṁ anekadhā papañcenti. Kiṁ tena.",
  "tika-vin06t3:364_0": "Vassūpanāyikakkhandhakavaṇṇanā niṭṭhitā.",
  "tika-vin06t3:365_0": "4. Pavāraṇākkhandhakavaṇṇanā",
  "tika-vin06t3:366_0": "Aphāsukavihārakathāvaṇṇanā",
  "tika-vin06t3:367_0": "210.",
  "tika-vin06t3:367_1": "‘‘Saṅghaṁ āvuso pavāremī’’ti vuttattā pacchāpi ‘‘vadatu maṁ saṅgho’’ti vattabbaṁ viya dissati.",
  "tika-vin06t3:367_2": "Ayaṁ panettha adhippāyo –",
  "tika-vin06t3:367_3": "yasmā ahaṁ saṅghaṁ pavāremi,",
  "tika-vin06t3:367_4": "tasmā tattha pariyāpannā therā, majjhimā,",
  "tika-vin06t3:367_5": "navā vā avisesenāyasmanto sabbepi maṁ vadantūti.",
  "tika-vin06t3:368_0": "Pavāraṇābhedavaṇṇanā",
  "tika-vin06t3:369_0": "212.Dvemā,",
  "tika-vin06t3:369_1": "bhikkhave,",
  "tika-vin06t3:369_2": "pavāraṇāti ettha tādise kicce sati yattha katthaci pavāretuṁ vaṭṭati.",
  "tika-vin06t3:369_3": "Teneva mahāvihāre bhikkhū cātuddasiyaṁ pavāretvā pannarasiyaṁ kāyasāmaggiṁ idānipi denti.",
  "tika-vin06t3:369_4": "Cetiyagiri mahādassanatthampi aṭṭhamiyaṁ gacchanti,",
  "tika-vin06t3:369_5": "tampi cātuddasiyaṁ pavāretukāmānaṁyeva hoti.",
  "tika-vin06t3:369_6": "‘‘Sattāhaṁ anāgatāya pavāraṇāya sakaraṇīyo pakkamati,",
  "tika-vin06t3:369_7": "anāpattīti vacanato idaṁ āciṇṇa’’nti likhitaṁ.",
  "tika-vin06t3:369_8": "‘‘No ce adhiṭṭhaheyya,",
  "tika-vin06t3:369_9": "āpatti dukkaṭassā’’ti ekassa vuttadukkaṭaṁ,",
  "tika-vin06t3:369_10": "tasseva vuttaṁ pubbakiccañca saṅghagaṇānampi netabbaṁ.",
  "tika-vin06t3:370_0": "Pavāraṇādānānujānanakathāvaṇṇanā",
  "tika-vin06t3:371_0": "213.Tena ca bhikkhunāti pavāraṇādāyakena.",
  "tika-vin06t3:372_0": "Anāpattipannarasakādikathāvaṇṇanā",
  "tika-vin06t3:373_0": "‘‘Tassā ca pavāraṇāya ārocitāya saṅghena ca pavārite sabbesaṁ suppavāritaṁ hotīti vacanato kevalaṁ pavāraṇāya",
  "tika-vin06t3:373_1": "pavāraṇādāyakopi pavāritova hotī’’ti vadantīti.",
  "tika-vin06t3:374_0": "222.Avuṭṭhitāya parisāyāti pavāretvā pacchā aññamaññaṁ kathentiyā.",
  "tika-vin06t3:374_1": "Ekaccāya vuṭṭhitāyāti ekaccesu yathānisinnesu ekaccesu sakasakaṭṭhānaṁ gatesu.",
  "tika-vin06t3:374_2": "Puna pavāretabbanti punapi sabbehi samāgantvā pavāretabbaṁ.",
  "tika-vin06t3:374_3": "Āgacchanti samasamā,",
  "tika-vin06t3:374_4": "tesaṁ santike pavāretabbanti ‘‘gate anānetvā nisinnānaṁyeva santike pavāretabbaṁ,",
  "tika-vin06t3:374_5": "uposathakkhandhakepi eseva nayo’’ti likhitaṁ.",
  "tika-vin06t3:374_6": "Sabbāya vuṭṭhitāya parisāya āgacchanti samasamā,",
  "tika-vin06t3:374_7": "tesaṁ santike pavāretabbanti ‘‘yadi sabbe vuṭṭhahitvā gatā,",
  "tika-vin06t3:374_8": "sannipātetuñca na sakkā,",
  "tika-vin06t3:374_9": "ekacce sannipātāpetvā pavāretuṁ vaṭṭatī’’ti vadanti. Kasmā?",
  "tika-vin06t3:374_10": "Ñattiṁ ṭhapetvā kattabbasaṅghakammābhāvā vaggaṁ na hoti kira.",
  "tika-vin06t3:374_11": "Ettha pana ekaccesu gatesupi sabbesu gatesupi sabbe sannipātāpetvā ñattiṁ aṭṭhapetvā kevalaṁ pavāretabbaṁ.",
  "tika-vin06t3:374_12": "Ekacce sannipātāpetvā pavāretuṁ na vaṭṭati ‘‘saṅghaṁ, bhante,",
  "tika-vin06t3:374_13": "pavāremī’’ti vacanato.",
  "tika-vin06t3:374_14": "Sabbepi hi sannipatitā pacchā diṭṭhaṁ vā sutaṁ vā parisaṅkitaṁ vā vattāro honti.",
  "tika-vin06t3:374_15": "Anāgatānaṁ atthibhāvaṁ ñatvāpi ekaccānaṁ santike pavāraṇāvacanaṁ viya hoti.",
  "tika-vin06t3:374_16": "Sammukhībhūte cattāro sannipātāpetvā nissaggiyaṁ āpannacīvarādinissajjanaṁ viya pavāraṇā na hoti sabbāyattattā.",
  "tika-vin06t3:374_17": "‘‘Samaggānaṁ pavāraṇā paññattā’’ti vacanañcettha sādhakaṁ.",
  "tika-vin06t3:374_18": "‘‘Ito aññathā na vaṭṭati aṭṭhakathāyaṁ ananuññātattā’’ti upatissatthero vadati.",
  "tika-vin06t3:374_19": "‘‘Thokatarehi tesaṁ santike pavāretabbaṁ ñattiṁ aṭṭhapetvāvā’’ti vuttaṁ.",
  "tika-vin06t3:374_20": "Āgantukā nāma navamito paṭṭhāyāgatā vā vajasatthanāvāsu vutthavassā vā honti.",
  "tika-vin06t3:375_0": "237. ‘‘Dasavatthukā micchādiṭṭhi hoti tathāgatotiādī’’ti likhitaṁ. ‘‘Natthi dinnantiādī’’ti vuttaṁ.",
  "tika-vin06t3:376_0": "239. ‘‘Upaparikkhitvā jānissāmāti tena saha pavāretabba’’nti likhitaṁ.",
  "tika-vin06t3:377_0": "Pavāraṇākkhandhakavaṇṇanā niṭṭhitā.",
  "tika-vin06t3:378_0": "5. Cammakkhandhakavaṇṇanā",
  "tika-vin06t3:379_0": "Soṇakoḷivisavatthukathāvaṇṇanā",
  "tika-vin06t3:380_0": "242.Asītiyā…pe…",
  "tika-vin06t3:380_1": "kāretīti ‘‘asīti gāmikasahassāni sannipātāpetvā’’ti imassa kāraṇavacanaṁ.",
  "tika-vin06t3:380_2": "Tattha ‘‘gāmānaṁ asītiyā sahassesū’’ti vattabbe ‘‘asītiyā gāmasahassesū’’ti vuttaṁ.",
  "tika-vin06t3:380_3": "Gāmappamukhā gāmikā,",
  "tika-vin06t3:380_4": "tesaṁ sahassāni.",
  "tika-vin06t3:380_5": "‘‘Kammacittīkatānī’’ti upacārena vuttaṁ.",
  "tika-vin06t3:380_6": "Kammapaccayautusamuṭṭhāne hi tesaṁ añjanavaṇṇabhāvo.",
  "tika-vin06t3:380_7": "‘‘Kenacideva karaṇīyenā’’ti vattabbe ‘‘kenacidevā’’ti vuttaṁ.",
  "tika-vin06t3:380_8": "Ettha evaṁ-saddo opamme pavattati.",
  "tika-vin06t3:380_9": "Evamupamānopadesapucchāvadhāraṇapaṭiññātaopamme.",
  "tika-vin06t3:380_10": "Purato pekkhamānānanti anādaratthe sāmivacanaṁ.",
  "tika-vin06t3:380_11": "Tato pana bhagavato gandhakuṭiyā kavāṭaṁ subaddhaṁ passitvā icchitākārakusalatāya iddhiyā gantvā kuṭiṁ pavisitvā ārocesi.",
  "tika-vin06t3:380_12": "Vihārapacchāyāyanti vihārassa vaḍḍhamānacchāyāyaṁ.",
  "tika-vin06t3:380_13": "‘‘Aho nūnāti aho mahanto’’ti likhitaṁ.",
  "tika-vin06t3:380_14": "Bhagavato sambahulehi saddhiṁ āhiṇḍanaṁ āyasmato soṇassa vīriyārambhanidassanena anāraddhavīriyānaṁ uttejanatthaṁ,",
  "tika-vin06t3:380_15": "evaṁ sukhumālānaṁ pādarakkhaṇatthaṁ upāhanā anuññātāti dassanatthañca.",
  "tika-vin06t3:381_0": "Soṇassapabbajjākathāvaṇṇanā",
  "tika-vin06t3:382_0": "243.Tattha ca nimittaṁ gaṇhāhīti tesaṁ indriyānaṁ ākāraṁ upalakkhehi.",
  "tika-vin06t3:383_0": "244.Adhimutto hotīti paṭivijjhitvā paccakkhaṁ katvā ṭhito hoti.",
  "tika-vin06t3:383_1": "Nekkhammādhimuttotiādīhi nibbānaṁ,",
  "tika-vin06t3:383_2": "arahattañca vuttaṁ.",
  "tika-vin06t3:383_3": "‘‘Tañhi sabbakilesehi nikkhantattā ‘nekkhamma’nti ca gehato pavivittattā ‘paviveko’ti ca byāpajjābhāvato",
  "tika-vin06t3:383_4": "‘abyāpajja’nti ca arahattaṁ upādānassa khayante uppannattā ‘upādānakkhayo’ti ca taṇhāya khayante uppannattā",
  "tika-vin06t3:383_5": "‘taṇhakkhayo’ti ca sammohābhāvato ‘asammoho’ti ca vuccatī’’ti vuttaṁ.",
  "tika-vin06t3:383_6": "Sabbehi arahattaṁ vuttanti keci.",
  "tika-vin06t3:383_7": "Siyā kho evamassāti kadāci evamassa,",
  "tika-vin06t3:383_8": "assa vā āyasmato evaṁ siyā.",
  "tika-vin06t3:383_9": "Paccāgacchanto jānanto.",
  "tika-vin06t3:383_10": "Karaṇīyamattānanti attano.",
  "tika-vin06t3:383_11": "So eva vā pāṭho.",
  "tika-vin06t3:383_12": "Nekkhammādhimuttoti imasmiṁyeva arahattaṁ kathitaṁ.",
  "tika-vin06t3:383_13": "Sesesu nibbānanti keci.",
  "tika-vin06t3:383_14": "Asammohādhimuttoti ettheva nibbānaṁ.",
  "tika-vin06t3:383_15": "Sesesu arahattanti keci.",
  "tika-vin06t3:383_16": "‘‘Sabbesvevetesu ubhayampī’’ti vadanti.",
  "tika-vin06t3:383_17": "Pavivekañca cetaso,",
  "tika-vin06t3:383_18": "adhimuttassa,",
  "tika-vin06t3:383_19": "upādānakkhayassa cāti upayogatthe sāmivacanaṁ.",
  "tika-vin06t3:383_20": "Āyatanānaṁ uppādañca vayañca disvā.",
  "tika-vin06t3:384_0": "Sabbanīlikādipaṭikkhepakathāvaṇṇanā",
  "tika-vin06t3:385_0": "246.",
  "tika-vin06t3:385_1": "‘‘Rañjanacoḷakena puñchitvā’’ti pāṭho.",
  "tika-vin06t3:385_2": "‘‘Khallakādīni apanetvā’ti vuttattā dve tīṇi chiddāni katvā vaḷañjetuṁ vaṭṭatī’’ti vadantānaṁ vādo na gahetabbo.",
  "tika-vin06t3:386_0": "Yānādipaṭikkhepakathāvaṇṇanā",
  "tika-vin06t3:387_0": "254.",
  "tika-vin06t3:387_1": "‘‘Caturaṅgulādhikānī’’ti vuttattā caturaṅgulato heṭṭhā vaṭṭatīti eke.",
  "tika-vin06t3:387_2": "Ubhatolohitakūpadhānanti ettha ‘‘kāsāvaṁ pana vaṭṭati,",
  "tika-vin06t3:387_3": "kusumbhādirattameva na vaṭṭatī’’ti likhitaṁ.",
  "tika-vin06t3:388_0": "Sabbacammapaṭikkhepādikathāvaṇṇanā",
  "tika-vin06t3:389_0": "255.Kissa tyāyanti kissa te ayaṁ.",
  "tika-vin06t3:390_0": "256.Gihivikatanti gihīnaṁ atthāya kataṁ.",
  "tika-vin06t3:390_1": "‘‘Yattha katthaci nisīdituṁ anujānāmīti attho’’ti likhitaṁ.",
  "tika-vin06t3:390_2": "Kiñcāpi dīghanikāyaṭṭhakathāyaṁ ‘‘ṭhapetvā tūlikaṁ sabbāneva gonakādīni ratanaparisibbitāni vaṭṭantī’’ti vuttaṁ,",
  "tika-vin06t3:390_3": "atha kho vinayapariyāyaṁ patvā garuke ṭhātabbato idha vuttanayenevettha attho gahetabbo.",
  "tika-vin06t3:390_4": "‘‘Tattha pana suttantikadesanāya gahaṭṭhādīnampi vasena vuttattā tesaṁ saṅgaṇhanatthaṁ ṭhapetvā ‘tūlikaṁ…pe…",
  "tika-vin06t3:390_5": "vaṭṭantī’ti vuttaṁ viya khāyatīti apare’’ti vuttaṁ.",
  "tika-vin06t3:391_0": "259.Migamātukoti tassa nāmaṁ.",
  "tika-vin06t3:391_1": "Vātamigoti ca tassa nāmaṁ.",
  "tika-vin06t3:391_2": "‘‘Kāḷasīho kāḷamukho kapī’’ti likhitaṁ.",
  "tika-vin06t3:391_3": "Cammaṁ na vaṭṭatīti yena pariyāyena cammaṁ vaṭṭissati,",
  "tika-vin06t3:391_4": "so parato āvi bhavissati.",
  "tika-vin06t3:391_5": "‘‘Attano puggalikavasena parihāro paṭikkhitto’’ti vuttaṁ. ‘‘Na,",
  "tika-vin06t3:391_6": "bhikkhave,",
  "tika-vin06t3:391_7": "kiñci cammaṁ dhāretabba’’nti ettāvatā siddhe ‘‘na,",
  "tika-vin06t3:391_8": "bhikkhave,",
  "tika-vin06t3:391_9": "gocamma’’nti idaṁ parato ‘‘anujānāmi,",
  "tika-vin06t3:391_10": "bhikkhave,",
  "tika-vin06t3:391_11": "sabbapaccantimesu janapadesu cammāni attharaṇānī’’ti ettha anumatippasaṅgabhayā vuttanti veditabbaṁ.",
  "tika-vin06t3:392_0": "Cammakkhandhakavaṇṇanā niṭṭhitā.",
  "tika-vin06t3:393_0": "6. Bhesajjakkhandhakavaṇṇanā",
  "tika-vin06t3:394_0": "Pañcabhesajjādikathāvaṇṇanā",
  "tika-vin06t3:395_0": "260.‘‘Yaṁbhesajjañceva assā’’ti parato ‘‘tadubhayena bhiyyoso mattāya kissā hontī’’tiādinā virodhadassanato",
  "tika-vin06t3:395_1": "nidānānapekkhaṁ yathālābhavasena vuttanti veditabbaṁ.",
  "tika-vin06t3:395_2": "Yathānidānaṁ kasmā na vuttanti ce?",
  "tika-vin06t3:395_3": "Tadaññāpekkhādhippāyato.",
  "tika-vin06t3:395_4": "Sabbabuddhakālepi hi sappiādīnaṁ sattāhakālikabhāvāpekkhāti tathā vacanena bhagavato adhippāyo,",
  "tika-vin06t3:395_5": "teneva ‘‘āhāratthañca phareyya,",
  "tika-vin06t3:395_6": "na ca oḷāriko āhāro paññāyeyyā’’ti vuttaṁ.",
  "tika-vin06t3:395_7": "Tathā hi kāle paṭiggahetvā kāle paribhuñjitunti ettha ca kālaparicchedo na kato.",
  "tika-vin06t3:395_8": "Kutoyeva pana labbhā tadaññāpekkhādhippāyo bhagavato mūlabhesajjādīni tāni paṭiggahetvā yāvajīvanti kālaparicchedo.",
  "tika-vin06t3:395_9": "Yaṁ pana ‘‘anujānāmi,",
  "tika-vin06t3:395_10": "bhikkhave,",
  "tika-vin06t3:395_11": "tāni pañca bhesajjāni kāle paṭiggahetvā kāle paribhuñjitu’’nti vacanaṁ,",
  "tika-vin06t3:395_12": "taṁ ‘‘sannidhiṁ katvā aparāparasmiṁ divase kāle eva paribhuñjituṁ anujānāmī’’ti adhippāyato vuttanti veditabbaṁ.",
  "tika-vin06t3:395_13": "Aññathā atisayattābhāvato ‘‘yaṁ bhesajjañceva assā’’tiādi vitakkuppādo na sambhavati.",
  "tika-vin06t3:395_14": "Paṇītabhojanānumatiyā pasiddhattā ābādhānurūpasappāyāpekkhāya vuttānīti ce? Tañca na,",
  "tika-vin06t3:395_15": "bhiyyoso mattāya kisādibhāvāpattidassanato.",
  "tika-vin06t3:395_16": "Yathā ‘‘ucchurasaṁ upādāya phāṇita’’nti vuttaṁ,",
  "tika-vin06t3:395_17": "tathā ‘‘navanītaṁ upādāya sappi’’nti vattabbato navanītaṁ visuṁ na vattabbanti ce? Na,",
  "tika-vin06t3:395_18": "visesadassanādhippāyato.",
  "tika-vin06t3:395_19": "Yathā phāṇitaggahaṇena siddhepi parato ucchuraso visuṁ anuññāto ucchusāmaññato guḷodakaṭṭhāne ṭhapanādhippāyato.",
  "tika-vin06t3:395_20": "Tathā navanīte visesavidhidassanādhippāyato navanītaṁ visuṁ anuññātanti veditabbaṁ.",
  "tika-vin06t3:395_21": "Visesavidhi panassa bhesajjasikkhāpadaṭṭhakathāvasena veditabbaṁ.",
  "tika-vin06t3:395_22": "Vuttañhi tattha ‘‘pacitvā sappiṁ katvā paribhuñjitukāmena adhotampi pacituṁ vaṭṭatī’’ti (pārā. aṭṭha. 2.622).",
  "tika-vin06t3:395_23": "Tattha sappi pakkāva hoti, nāpakkā.",
  "tika-vin06t3:395_24": "Tathā phāṇitampi.",
  "tika-vin06t3:395_25": "Navanītaṁ apakkameva.",
  "tika-vin06t3:396_0": "Etthāha –",
  "tika-vin06t3:396_1": "navanītaṁ viya ucchurasopi sattāhakālikapāḷiyaṁ eva vattabboti?",
  "tika-vin06t3:396_2": "Na vattabbo. Kasmā?",
  "tika-vin06t3:396_3": "Sattāhakālikapāḷiyaṁ vutte ucchuraso guḷāpadesena yathā agilānassa phāṇitaṁ paṭisiddhaṁ,",
  "tika-vin06t3:396_4": "tathā ucchurasopīti āpajjati,",
  "tika-vin06t3:396_5": "avutte pana guḷaṁ viya so phāṇitasaṅkhyaṁ na gacchati.",
  "tika-vin06t3:396_6": "Idha avatvā pacchā vacanena guḷodakaṭṭhāneva ṭhapito hoti.",
  "tika-vin06t3:396_7": "Tadatthameva pacchābhattaṁ vaṭṭanakapānakādhikāre vutto,",
  "tika-vin06t3:396_8": "tasmā eva yāmakālikoti ce? Na,",
  "tika-vin06t3:396_9": "aṭṭhakathāvirodhato.",
  "tika-vin06t3:396_10": "Na upādāyatthassa nissayatthattāti ce?",
  "tika-vin06t3:396_11": "Kiṁ vuttaṁ hoti –",
  "tika-vin06t3:396_12": "‘‘ucchurasaṁ upādāya ucchuvikati phāṇitanti veditabbā’’ti (pārā. aṭṭha.",
  "tika-vin06t3:396_13": "2.623) yadetaṁ nissaggiyaṭṭhakathāvacanaṁ,",
  "tika-vin06t3:396_14": "tattha ‘‘upādāyā’’ti imassa nissāya paccayaṁ katvāti atthoti. Na,",
  "tika-vin06t3:396_15": "parato aparakiriyāya adassanato.",
  "tika-vin06t3:396_16": "Yathā ‘‘cakkhuñca paṭicca rūpe cā’’tiādīsu (ma. ni. 1.204, 400; 3.421, 425; saṁ. ni.",
  "tika-vin06t3:396_17": "2.43) ‘‘paṭiccā’’ti imassa ussukkavacanassa ‘‘uppajjatī’’ti aparakiriyā dissati,",
  "tika-vin06t3:396_18": "na tathā ‘‘ucchurasaṁ upādāyā’’ti ettha aparakiriyā dissatīti.",
  "tika-vin06t3:396_19": "Ayuttametaṁ tattha tadabhāvepi siddhattā.",
  "tika-vin06t3:396_20": "Yathā ‘‘cattāro ca mahābhūtā catunnañca mahābhūtānaṁ upādāya rūpa’’nti (dha. sa.",
  "tika-vin06t3:396_21": "584) ettha aparakiriyāya abhāvepi ussukkavacanaṁ siddhaṁ,",
  "tika-vin06t3:396_22": "tathā etthāpi siyāti? Na,",
  "tika-vin06t3:396_23": "tattha pāṭhasesāpekkhattā.",
  "tika-vin06t3:396_24": "Yathā cattāro mahābhūtā upādāya vuttaṁ,",
  "tika-vin06t3:396_25": "pavattakaṁ vā rūpanti imaṁ pāṭhasesaṁ sā pāḷi apekkhati,",
  "tika-vin06t3:396_26": "na tathā idaṁ aṭṭhakathāvacanaṁ kañci pāṭhaṁ apekkhati.",
  "tika-vin06t3:396_27": "Paripuṇṇavādino hi aṭṭhakathācariyā.",
  "tika-vin06t3:396_28": "Saññākaraṇamattaṁ vā tassa rūpassa.",
  "tika-vin06t3:396_29": "‘‘Atthi rūpaṁ upādāyā’’tiādīsu (dha. sa.",
  "tika-vin06t3:396_30": "584) hi saññākaraṇamattaṁ,",
  "tika-vin06t3:396_31": "evamidhāpīti veditabbaṁ.",
  "tika-vin06t3:396_32": "Idha pana ‘‘ucchurasaṁ upādāyā’’ti ucchurasaṁ ādiṁ katvā,",
  "tika-vin06t3:396_33": "tato paṭṭhāyāti attho,",
  "tika-vin06t3:396_34": "tasmā ‘‘ucchurasena saṁsaṭṭhaṁ bhattaṁ agilāno bhikkhu viññāpetvā bhuñjanto paṇītabhojanasikkhāpadena kāretabbo,",
  "tika-vin06t3:396_35": "bhikkhunī pāṭidesaniyenā’’ti vuttaṁ,",
  "tika-vin06t3:396_36": "taṁ ayuttanti eke.",
  "tika-vin06t3:396_37": "Te visesahetuno abhāvaṁ dassetvā paññāpetabbā.",
  "tika-vin06t3:397_0": "Ettāvatā ‘‘ucchurasaṁ upādāyāti ucchurasaṁ ādiṁ katvā’’tiādīnaṁ padānaṁ atthaṁ micchā gahetvā yadi ‘‘ucchurasaṁ",
  "tika-vin06t3:397_1": "upādāyā’’ti vacanena ucchuraso phāṇitaṁ siyā,",
  "tika-vin06t3:397_2": "‘‘apakkā vā’’ti vacanaṁ niratthakaṁ apakkavacanena ucchurasassa gahitattā.",
  "tika-vin06t3:397_3": "Atha ‘‘pakkā vā’’ti vacanena ucchuraso phāṇitanti siddhaṁ,",
  "tika-vin06t3:397_4": "‘‘ucchurasaṁ upādāyā’’ti vacanaṁ niratthakanti uttaraṁ vuttaṁ,",
  "tika-vin06t3:397_5": "taṁ anuttaranti sādhitaṁ hoti.",
  "tika-vin06t3:397_6": "So cetehi apakkā vāti sāmaṁ bhikkhunā apakkā vā.",
  "tika-vin06t3:397_7": "Avatthukapakkā vāti bhikkhunāva sāmaṁ vinā vatthunā pakkā vāti attho.",
  "tika-vin06t3:397_8": "Tasmā aññathā ‘‘savatthukapakkā vā’’ti ca vattabbanti attho dassito,",
  "tika-vin06t3:397_9": "so duṭṭhu dassito. Kasmā?",
  "tika-vin06t3:397_10": "Mahāaṭṭhakathāyaṁ ‘‘jhāmaucchuphāṇitaṁ vā koṭṭitaucchuphāṇitaṁ vā purebhattameva vaṭṭatī’’ti vuttattā,",
  "tika-vin06t3:397_11": "‘‘savatthukapakkā vā’’ti vacanassa ca laddhivirodhato avuttattā.",
  "tika-vin06t3:397_12": "‘‘Mahāpaccariyaṁ pana ‘etaṁ savatthukapakkaṁ vaṭṭati no vaṭṭatī’ti pucchaṁ katvā ‘ucchuphāṇitaṁ pacchābhattaṁ no vaṭṭanakaṁ nāma natthī’ti vuttaṁ,",
  "tika-vin06t3:397_13": "taṁ yutta’’nti (pārā. aṭṭha.",
  "tika-vin06t3:397_14": "2.623) vuttattā ca savatthukapakkā vāti attho ca vuttoyeva hoti,",
  "tika-vin06t3:397_15": "tasmā duddassitoti siddhaṁ.",
  "tika-vin06t3:397_16": "Āhāratthanti āhārapayojanaṁ.",
  "tika-vin06t3:397_17": "Āhārakiccaṁ yāpananti atthoti ca.",
  "tika-vin06t3:398_0": "262.Telaparibhogenāti sattāhakālikaparibhogena.",
  "tika-vin06t3:399_0": "263.Sati paccayeti ettha satipaccayatā gilānāgilānavasena dvidhā veditabbā.",
  "tika-vin06t3:399_1": "Vikālabhojanasikkhāpadassa hi anāpattivāre yāmakālikādīnaṁ tiṇṇampi avisesena satipaccayatā vuttā.",
  "tika-vin06t3:399_2": "Imasmiṁ khandhake ‘‘anujānāmi,",
  "tika-vin06t3:399_3": "bhikkhave,",
  "tika-vin06t3:399_4": "gilānassa guḷaṁ,",
  "tika-vin06t3:399_5": "agilānassa guḷodakaṁ,",
  "tika-vin06t3:399_6": "anujānāmi,",
  "tika-vin06t3:399_7": "bhikkhave,",
  "tika-vin06t3:399_8": "gilānassa loṇasovīrakaṁ,",
  "tika-vin06t3:399_9": "agilānassa udakasambhinna’’nti vuttaṁ.",
  "tika-vin06t3:399_10": "Tasmā siddhaṁ satipaccayatā gilānāgilānavasena duvidhāti.",
  "tika-vin06t3:399_11": "Aññathā asati paccaye guḷodakādīsu āpajjati.",
  "tika-vin06t3:399_12": "Tato ca pāḷivirodho.",
  "tika-vin06t3:400_0": "Piṭṭhehīti pisitatelehi.",
  "tika-vin06t3:400_1": "Koṭṭhaphalanti koṭṭharukkhassa phalaṁ.",
  "tika-vin06t3:400_2": "‘‘Madanaphalaṁ vā’’ti ca likhitaṁ.",
  "tika-vin06t3:400_3": "Hiṅgujatu nāma hiṅgurukkhassa daṇḍapallavapavāḷapākanipphannā.",
  "tika-vin06t3:400_4": "Hiṅgusipāṭikā nāma tassa mūlasākhapākanipphannā.",
  "tika-vin06t3:400_5": "Takaṁ nāma tassa rukkhassa tacapākodakaṁ.",
  "tika-vin06t3:400_6": "Takapattīti tassa pattapākodakaṁ.",
  "tika-vin06t3:400_7": "Takapaṇṇīti tassa phalapākodakaṁ.",
  "tika-vin06t3:400_8": "Atha vā ‘‘takaṁ nāma lākhā.",
  "tika-vin06t3:400_9": "Takapattīti kittimalomalākhā.",
  "tika-vin06t3:400_10": "Takapaṇṇīti pakkalākhā’’ti likhitaṁ.",
  "tika-vin06t3:400_11": "Ubbhidaṁ nāma ūsapaṁsumayaṁ.",
  "tika-vin06t3:401_0": "264.Chakaṇaṁ gomayaṁ.",
  "tika-vin06t3:401_1": "Pākatikacuṇṇaṁ nāma apakkakasāvacuṇṇaṁ,",
  "tika-vin06t3:401_2": "tena ‘‘ṭhapetvā gandhacuṇṇaṁ sabbaṁ vaṭṭatī’’ti vadanti.",
  "tika-vin06t3:401_3": "Cālitehīti parissāvitehi.",
  "tika-vin06t3:402_0": "265.Nānāsambhārehi katanti nānosadhehi.",
  "tika-vin06t3:403_0": "Guḷādianujānanakathāvaṇṇanā",
  "tika-vin06t3:404_0": "274.",
  "tika-vin06t3:404_1": "Sāmaṁ pakkaṁ samapakkanti duvidhaṁ viya dīpeti,",
  "tika-vin06t3:404_2": "tasmā khīrādīsu uṇhamattameva pāko.",
  "tika-vin06t3:404_3": "Tena uttaṇḍulādisamānā honti.",
  "tika-vin06t3:405_0": "276-8.",
  "tika-vin06t3:405_1": "‘‘Buddhappamukha’nti āgataṭṭhāne ‘bhikkhusaṅgho’ti avatvā ‘saṅgho’ti vuccati bhagavantampi saṅgahetu’’nti vadanti.",
  "tika-vin06t3:405_2": "Nāgoti hatthī.",
  "tika-vin06t3:406_0": "279.Sambādheti vaccamagge bhikkhussa bhikkhuniyā ca passāvamaggepi anulomato.",
  "tika-vin06t3:406_1": "Dahanaṁ paṭikkhepābhāvā vaṭṭati.",
  "tika-vin06t3:406_2": "Satthavattikammānulomato na vaṭṭatīti ce? Na,",
  "tika-vin06t3:406_3": "paṭikkhittapaṭikkhepā,",
  "tika-vin06t3:406_4": "paṭikkhipitabbassa tapparamatādīpanato,",
  "tika-vin06t3:406_5": "kiṁ vuttaṁ hoti?",
  "tika-vin06t3:406_6": "Pubbe paṭikkhittampi satthakammaṁ sampiṇḍetvā pacchā ‘‘na,",
  "tika-vin06t3:406_7": "bhikkhave…pe…",
  "tika-vin06t3:406_8": "thullaccayassā’’ti dvikkhattuṁ satthakammassa paṭikkhepo kato.",
  "tika-vin06t3:406_9": "Tena sambādhassa sāmantā dvaṅgulaṁ paṭikkhipitabbaṁ nāma.",
  "tika-vin06t3:406_10": "Satthavattikammato uddhaṁ natthīti dīpeti.",
  "tika-vin06t3:406_11": "Kiñca bhiyyo pubbe sambādheyeva satthakammaṁ paṭikkhittaṁ,",
  "tika-vin06t3:406_12": "pacchā sambādhassa sāmantā dvaṅgulampi paṭikkhittaṁ,",
  "tika-vin06t3:406_13": "tasmā tasseva paṭikkhepo,",
  "tika-vin06t3:406_14": "netarassāti siddhaṁ.",
  "tika-vin06t3:406_15": "Ettha ‘‘satthaṁ nāma satthahārakaṁ vāssa pariyeseyyā’’tiādīsu viya yena chindati,",
  "tika-vin06t3:406_16": "taṁ sabbaṁ.",
  "tika-vin06t3:406_17": "Tena vuttaṁ ‘‘kaṇṭakena vā’’tiādi.",
  "tika-vin06t3:406_18": "Khāradānaṁ panettha bhikkhunivibhaṅge pasākhe lepamukhena anuññātanti veditabbaṁ.",
  "tika-vin06t3:406_19": "Eke pana ‘‘satthakammaṁ vā’’ti pāṭhaṁ vikappetvā vatthikammaṁ karonti.",
  "tika-vin06t3:406_20": "‘‘Vatthī’’ti kira agghikā vuccati.",
  "tika-vin06t3:406_21": "Tāya chindanaṁ vatthikammaṁ nāmāti ca atthaṁ vaṇṇayanti,",
  "tika-vin06t3:406_22": "te ‘‘satthahārakaṁ vāssa pariyeseyyā’’ti imassa padabhājanīyaṁ dassetvā paṭikkhipitabbā.",
  "tika-vin06t3:406_23": "Aṇḍavuḍḍhīti vātaṇḍako.",
  "tika-vin06t3:406_24": "Ādānavattīti ānahavatti.",
  "tika-vin06t3:407_0": "Manussamaṁsapaṭikkhepakathāvaṇṇanā",
  "tika-vin06t3:408_0": "280. ‘‘Na,",
  "tika-vin06t3:408_1": "bhikkhave,",
  "tika-vin06t3:408_2": "manussamaṁsaṁ…pe…",
  "tika-vin06t3:408_3": "thullaccayassā’’ti vuttattā, ‘‘na ca,",
  "tika-vin06t3:408_4": "bhikkhave,",
  "tika-vin06t3:408_5": "appaṭi…pe…",
  "tika-vin06t3:408_6": "dukkaṭassā’’ti ca vuttattā appaṭivekkhaṇadukkaṭañca thullaccayañcāti dve āpajjati,",
  "tika-vin06t3:408_7": "tasmā kappiyamaṁsepi appaṭivekkhaṇapaccayā dukkaṭameva.",
  "tika-vin06t3:408_8": "Keci ‘‘maṁsabhāvaṁ jānantova āpajjati.",
  "tika-vin06t3:408_9": "Pūvādīsu ajānantassa kā paccavekkhaṇā’’ti vadanti.",
  "tika-vin06t3:408_10": "Ajānantopi āpajjati sāmaññena vuttattāti keci.",
  "tika-vin06t3:409_0": "Hatthimaṁsādipaṭikkhepakathāvaṇṇanā",
  "tika-vin06t3:410_0": "281.Imesaṁ…pe…",
  "tika-vin06t3:410_1": "sabbaṁ na vaṭṭatīti idaṁ dasannampi manussamaṁsādīnaṁ akappiyabhāvamattaparidīpanavacanaṁ,",
  "tika-vin06t3:410_2": "nāpattivibhāgadassanavacanaṁ.",
  "tika-vin06t3:410_3": "Yaṁ kiñci ñatvā vā añatvā vā khādantassa āpattiyevāti idampi aniyamitavacanameva ‘‘ayaṁ nāma āpattī’’ti avuttattā .",
  "tika-vin06t3:410_4": "Tadubhayampi heṭṭhā manussādīnaṁ maṁsādīsu thullaccayadukkaṭāpattiyo hontīti gahitanayehi adhippāyo jānituṁ sakkāti evaṁ vuttaṁ.",
  "tika-vin06t3:410_5": "Tatrāyaṁ adhippāyo –",
  "tika-vin06t3:410_6": "yasmā etesaṁ manussādīnaṁ maṁsādīni akappiyāni,",
  "tika-vin06t3:410_7": "tasmā manussānaṁ maṁsādīsu thullaccayāpatti.",
  "tika-vin06t3:410_8": "Sesānaṁ sabbattha dukkaṭāpattīti.",
  "tika-vin06t3:410_9": "Pāṭheyeva hi lohitādiṁ maṁsagatikaṁ katvā ‘‘na,",
  "tika-vin06t3:410_10": "bhikkhave,",
  "tika-vin06t3:410_11": "manussamaṁsaṁ…pe…",
  "tika-vin06t3:410_12": "thullaccayassā’’ti vuttaṁ.",
  "tika-vin06t3:410_13": "Tattheva hatthādīnaṁ maṁsādīsupi dukkaṭāpatti paññattā.",
  "tika-vin06t3:410_14": "Tena vuttaṁ sīhaḷaṭṭhakathāyaṁ ‘‘manussamaṁse vā kese vā nakhe vā aṭṭhimhi vā lohite vā thullaccayamevā’’ti vuttaṁ.",
  "tika-vin06t3:410_15": "Iminā eva –",
  "tika-vin06t3:411_0": "‘‘Aṭṭhipi lohitaṁ cammaṁ, lomamesaṁ na kappatī’’ti. –",
  "tika-vin06t3:412_0": "Khuddasikkhāgāthāpadassa attho ca adhippāyo ca suviññeyyoti.",
  "tika-vin06t3:412_1": "Paṭiggahaṇeti ettha anādariyadukkaṭaṁ vuttaṁ.",
  "tika-vin06t3:412_2": "‘‘Udakamanussādimaṁsampi na vaṭṭatī’’ti vadanti.",
  "tika-vin06t3:412_3": "Nāgarājena vuttādīnave satipi ujjhāyanādhikārameva gahetvā ‘‘paṭikūlatāyā’’ti vuttaṁ.",
  "tika-vin06t3:413_0": "Yāgumadhugoḷakādikathāvaṇṇanā",
  "tika-vin06t3:414_0": "283.Yathādhammo kāretabboti idaṁ saṅgītikārakavacanaṁ.",
  "tika-vin06t3:414_1": "Na hi bhagavā tameva sikkhāpadaṁ dvikkhattuṁ paññapesi,",
  "tika-vin06t3:414_2": "evaṁ evarūpesūti eke.",
  "tika-vin06t3:414_3": "Paṭhamapaññattameva sandhāya vuttaṁ,",
  "tika-vin06t3:414_4": "tathāpi na ca te bhikkhū sāpattikā jātā. Kathaṁ?",
  "tika-vin06t3:414_5": "Paramparabhojanasikkhāpadassa aṭṭhuppattiyā.",
  "tika-vin06t3:414_6": "‘‘Apica mayaṁ kālasseva piṇḍāya caritvā bhuñjimhā’’ti vuttaṁ.",
  "tika-vin06t3:414_7": "Mātikāvibhaṅge (pāci.",
  "tika-vin06t3:414_8": "227) ca ‘‘paramparabhojanaṁ nāma pañcannaṁ bhojanānaṁ aññatarena bhojanena nimantito,",
  "tika-vin06t3:414_9": "taṁ ṭhapetvā aññaṁ pañcannaṁ bhojanānaṁ aññataraṁ bhojanaṁ bhuñjati,",
  "tika-vin06t3:414_10": "etaṁ paramparabhojanaṁ nāmā’’ti vuttaṁ,",
  "tika-vin06t3:414_11": "tasmā aññaṁ bhojanaṁ nāma nimantanato laddhaṁ yaṁ kiñcīti siddhaṁ.",
  "tika-vin06t3:414_12": "Yasmā na bhojjayāgunimantanato laddhabhojanaṁ,",
  "tika-vin06t3:414_13": "tasmā ‘‘ettha anāpattī’’ti te bhikkhū paribhuñjiṁsūti.",
  "tika-vin06t3:414_14": "Ettha ‘‘yathādhammo kāretabbo’’ti vuttattā pana aññanimantanato laddhabhojanameva bhuñjantassa āpatti,",
  "tika-vin06t3:414_15": "netaranti anuññātaṁ.",
  "tika-vin06t3:414_16": "Tato paṭṭhāya tassa anāpattivāre ‘‘niccabhatte salākabhatte pakkhike uposathike pāṭipadike’’ti vuttaṁ.",
  "tika-vin06t3:414_17": "Pubbe vesāliyā paññattakāle natthi,",
  "tika-vin06t3:414_18": "yadi atthi,",
  "tika-vin06t3:414_19": "aṭṭhuppattimātikāvibhaṅgavirodho,",
  "tika-vin06t3:414_20": "tasmā ‘‘apica mayaṁ kālasseva piṇḍāya caritvā bhuñjimhā’’ti aṭṭhuppattiyaṁ vuttattā,",
  "tika-vin06t3:414_21": "padabhājanepi ‘‘aññaṁ pañcannaṁ bhojanānaṁ aññataraṁ bhojanaṁ bhuñjatī’’ti avisesena vuttattā ca paṭhamaṁ",
  "tika-vin06t3:414_22": "vā pacchā vā nimantitaṁ bhojanaṁ ṭhapetvā animantitameva bhuñjantassa āpatti,",
  "tika-vin06t3:414_23": "netaranti kiñcāpi āpannaṁ, ‘‘na,",
  "tika-vin06t3:414_24": "bhikkhave,",
  "tika-vin06t3:414_25": "aññatra nimantitena aññassa bhojjayāgu paribhuñjitabbā’’ti vuttattā pana paṭhamanimantitabhojanato aññaṁ pacchā laddhaṁ nimantitabhojanaṁ,",
  "tika-vin06t3:414_26": "niccabhattādīni ca bhuñjantassa āpattīti āpajjamānaṁ viya jātanti anupaññattippasaṅganivāraṇaṁ,",
  "tika-vin06t3:414_27": "animantanabhojane āpattippasaṅganivāraṇañca karonto,",
  "tika-vin06t3:414_28": "paṭhamapaññattisikkhāpadameva iminā atthena pariṇāmento ca ‘‘yathādhammo kāretabbo’’ti bhagavā āha,",
  "tika-vin06t3:414_29": "tasmā tato paṭṭhāya pacchā nimantanabhojanaṁ bhuñjantasseva āpatti.",
  "tika-vin06t3:414_30": "Tesu na niccabhattādīnīti āpannaṁ.",
  "tika-vin06t3:414_31": "Tenevāyasmā upālitthero tassa anāpattivāre ‘‘niccabhatte’’tiādīni pañca padāni pakkhipitvā saṅgāyi.",
  "tika-vin06t3:414_32": "Adhippāyaññū hi te mahānāgā,",
  "tika-vin06t3:414_33": "tasmā paṭhamameva yaṁ bhagavatā vuttaṁ ‘‘pañca bhojanāni ṭhapetvā sabbattha anāpattī’’ti vacanaṁ,",
  "tika-vin06t3:414_34": "pacchāpi taṁ anurakkhantena abhojanaṁ madhugoḷakaṁ aparāmasitvā bhojjayāgu eva vuttāti evaṁ ācariyo.",
  "tika-vin06t3:415_0": "Etthāha –",
  "tika-vin06t3:415_1": "yathā pacchāladdhalesena therena niccabhattādipakkhepo kato,",
  "tika-vin06t3:415_2": "evaṁ kathinakkhandhake paramparabhojanaṁ pakkhipitvā ‘‘atthatakathinānaṁ vo,",
  "tika-vin06t3:415_3": "bhikkhave,",
  "tika-vin06t3:415_4": "cha kappissantī’’ti kimatthaṁ na vuccanti? Vuccate –",
  "tika-vin06t3:415_5": "yathāvuttalesanidassanatthaṁ.",
  "tika-vin06t3:415_6": "Aññathā idaṁ sikkhāpadaṁ vesāliyaṁ,",
  "tika-vin06t3:415_7": "andhakavinde cāti ubhayattha upaḍḍhupaḍḍhena paññattaṁ siyā. No ce,",
  "tika-vin06t3:415_8": "sāpattikā bhikkhū siyuṁ,",
  "tika-vin06t3:415_9": "na ca te sāpattikā appaṭikkhittepi tesaṁ kukkuccadassanato.",
  "tika-vin06t3:415_10": "‘‘Tena hi, brāhmaṇa,",
  "tika-vin06t3:415_11": "bhikkhūnaṁ dehīti.",
  "tika-vin06t3:415_12": "Bhikkhū kukkuccāyantā na paṭiggaṇhantī’’ti hi vuttaṁ.",
  "tika-vin06t3:415_13": "Tesañhi ‘‘paribhuñjathā’’ti bhagavato āṇattiyā paribhuttānampi ‘‘odissakaṁ nu kho idaṁ amhāka’’nti vimatippattānaṁ vimativinodanatthaṁ ‘‘anujānāmi,",
  "tika-vin06t3:415_14": "bhikkhave,",
  "tika-vin06t3:415_15": "yāguñca madhugoḷakañcā’’ti vuttaṁ.",
  "tika-vin06t3:415_16": "Evamidhāpete paññattaṁ paramparabhojanasikkhāpadaṁ omadditvā paramparabhojanaṁ kathaṁ bhuñjissantīti.",
  "tika-vin06t3:415_17": "Etthāhu keci ācariyā paramparabhojanasikkhāpadeneva ‘‘aññassa bhojanaṁ na kappatī’’ti jānantāpi ‘‘anujānāmi,",
  "tika-vin06t3:415_18": "bhikkhave,",
  "tika-vin06t3:415_19": "yāguñcā’’ti visuṁ anuññātattā ‘‘paṭaggidānamahāvikaṭādi viya kappatī’’ti saññāya bhuñjiṁsu.",
  "tika-vin06t3:415_20": "Tena vuttaṁ ‘‘apica mayaṁ kālasseva bhojjayāguyā dhātā’’tiādi,",
  "tika-vin06t3:415_21": "taṁ ayuttaṁ tattha aṭṭhuppattimātikāvibhaṅgavirodhena anāpattivāre niccabhattādīnaṁ asambhavappasaṅgato,",
  "tika-vin06t3:415_22": "bhikkhūnaṁ sāpattikabhāvānatikkamanato,",
  "tika-vin06t3:415_23": "micchāgāhahetuppasaṅgena bhagavatā anuññātappasaṅgato ca.",
  "tika-vin06t3:415_24": "Te hi bhikkhū yasmā bhagavā katthaci vinayavasena kappiyampi ‘‘gāthābhigītaṁ me abhojaneyya’’nti (saṁ. ni. 1.194; su. ni. 81; mi. pa.",
  "tika-vin06t3:415_25": "4.5.9) paṭikkhipati,",
  "tika-vin06t3:415_26": "tasmā bhagavato adhippāyaṁ pati ‘‘kukkuccāyantā na paṭiggaṇhantī’’ti vuttaṁ,",
  "tika-vin06t3:415_27": "sikkhāpadaṁ pati bhagavāpi attano adhippāyappakāsanatthameva ‘‘anujānāmi,",
  "tika-vin06t3:415_28": "bhikkhave,",
  "tika-vin06t3:415_29": "yāguñcā’’ti āha.",
  "tika-vin06t3:415_30": "Duravaggāho hi bhagavato adhippāyo.",
  "tika-vin06t3:415_31": "Tathā hi bhāradvājassa pāyāsaṁ abhojaneyyanti akataviññattippasaṅgato paṭikkhipi.",
  "tika-vin06t3:415_32": "Ānandattherena viññāpetvā sajjitaṁ tekaṭulayāguṁ pana ‘‘yadapi, ānanda,",
  "tika-vin06t3:415_33": "viññattaṁ,",
  "tika-vin06t3:415_34": "tadapi akappiya’’nti avatvā ‘‘yadapi, ānanda,",
  "tika-vin06t3:415_35": "antovuttha’’ntiādimevāha.",
  "tika-vin06t3:415_36": "Tena no ce taṁ antovutthaṁ kappatīti adhippāyadassanena paṇītabhojanasūpodanaviññattisikkhāpadāni upatthambheti bhagavatopi kappati,",
  "tika-vin06t3:415_37": "pageva amhākanti.",
  "tika-vin06t3:416_0": "284.Gilānasseva bhagavatā guḷo anuññātoti ‘‘yāni kho pana tāni gilānānaṁ bhikkhūnaṁ paṭisāyanīyānī’’ti (pārā.",
  "tika-vin06t3:416_1": "622) vacanavasena vuttaṁ,",
  "tika-vin06t3:416_2": "teneva te idha paṭiggahaṇe kukkuccāyiṁsu.",
  "tika-vin06t3:416_3": "Idha pana ‘‘anujānāmi,",
  "tika-vin06t3:416_4": "bhikkhave,",
  "tika-vin06t3:416_5": "gilānassa guḷodaka’’nti vattabbe guḷādhikārattā pubbe anuññātañca vatvā agilānassa guḷodakaṁ anuññātaṁ,",
  "tika-vin06t3:416_6": "tena gilānena sati paccaye guḷo paribhuñjitabbo,",
  "tika-vin06t3:416_7": "guḷodakaṁ asati paccayepi vaṭṭatīti imaṁ visesaṁ dīpeti.",
  "tika-vin06t3:416_8": "Tattha ‘‘guḷodakaṁ kālikesu sattāhakālikaṁ,",
  "tika-vin06t3:416_9": "bhagavatā odissānuññātattā sattāhātikkamena dukkaṭa’’nti vadanti,",
  "tika-vin06t3:416_10": "taṁ na yuttaṁ,",
  "tika-vin06t3:416_11": "udakasambhinnattā sattāhakālikabhāvaṁ jahati.",
  "tika-vin06t3:416_12": "‘‘Yathā ambādi udakasambhinnaṁ yāmakālikaṁ jātaṁ,",
  "tika-vin06t3:416_13": "tathā sattāhakālikaṁ jahitvā tadanantare yāvajīvike ṭhita’’nti vadanti,",
  "tika-vin06t3:416_14": "taṁ yuttaṁ,",
  "tika-vin06t3:416_15": "tañca bhagavatā odissānuññātattā paccavekkhaṇābhāve doso natthi.",
  "tika-vin06t3:416_16": "‘‘Guḷodaka’nti vuttattā udakagatika’’nti vadanti.",
  "tika-vin06t3:416_17": "Yadi udakamissaṁ udakagatikaṁ hoti,",
  "tika-vin06t3:416_18": "madhupi siyā taṁ tathā anuññātattā. Mā hotu,",
  "tika-vin06t3:416_19": "appaṭiggahetvā paribhuñjitabbaṁ siyā udakagatikattā,",
  "tika-vin06t3:416_20": "tañca na hoti,",
  "tika-vin06t3:416_21": "‘‘sabbatthāpi upaparikkhitvā gahetabba’’nti aññatarasmiṁ gaṇṭhipade vuttaṁ.",
  "tika-vin06t3:417_0": "285.Suññāgāranti catutthajjhānaṁ.",
  "tika-vin06t3:418_0": "Kappiyabhūmianujānanakathāvaṇṇanā",
  "tika-vin06t3:419_0": "295.Oravasaddanti mahāsaddaṁ.",
  "tika-vin06t3:419_1": "Bahūhi samparivāretvāti ettha ekenāpi vaṭṭati.",
  "tika-vin06t3:419_2": "‘‘Bahūsu ekassapi vacanena saha siyāti vutta’’nti vadanti.",
  "tika-vin06t3:419_3": "‘‘Āmasitvā’’ti vuttattā anāmasite na vaṭṭati.",
  "tika-vin06t3:419_4": "‘‘Doso natthī’’ti vacanena sesāpi anuññātā.",
  "tika-vin06t3:419_5": "‘‘Bhittiñce upasante pacchā taṁ pūrenti,",
  "tika-vin06t3:419_6": "tattha kātuṁ na vaṭṭati,",
  "tika-vin06t3:419_7": "pakatibhūmiyaṁyeva kātuṁ vaṭṭatī’’ti vadanti.",
  "tika-vin06t3:419_8": "Taṁ upari aṭṭhakathāyaṁ ‘‘iṭṭhakādīhi katācayassā’’tiādinā virujjhati viya.",
  "tika-vin06t3:419_9": "Mattikāpiṇḍaṁ vāti ettha ‘‘asatiyā anadhiṭṭhitāya saritaṭṭhānato paṭṭhāya ce upari adhiṭṭhitā,",
  "tika-vin06t3:419_10": "heṭṭhā ṭhitaṁ bhaṇḍaṁ akappiyaṁ,",
  "tika-vin06t3:419_11": "upariṭṭhitameva kappiyaṁ,",
  "tika-vin06t3:419_12": "ayamettha viseso’’ti vuttaṁ.",
  "tika-vin06t3:419_13": "Ettha kappiyakuṭi laddhuṁ vaṭṭatīti evaṁvidhe puna kātabbāti attho.",
  "tika-vin06t3:419_14": "Kappiyakuṭiṁ kātuṁ demāti ettha kappiyakuṭikiccaṁ kātunti adhippāyo.",
  "tika-vin06t3:419_15": "Bhojanasālā pana senāsanameva,",
  "tika-vin06t3:419_16": "tasmā tattha kātabbanti apare.",
  "tika-vin06t3:419_17": "‘‘Akatepi vaṭṭatī’’ti vuttaṁ.",
  "tika-vin06t3:420_0": "‘‘Mukhasannidhi nāma bhojanakāle sannidhī’’ti likhitaṁ.",
  "tika-vin06t3:420_1": "Mukhasannidhīti tassa nāmaṁ.",
  "tika-vin06t3:420_2": "‘‘Yadi sannidhi hoti,",
  "tika-vin06t3:420_3": "pācittiyaṁ bhaveyya,",
  "tika-vin06t3:420_4": "mukhasannidhi pana dukkaṭaṁ,",
  "tika-vin06t3:420_5": "tasmā sannidhi anadhippetā’’ti vuttaṁ.",
  "tika-vin06t3:420_6": "‘‘Tassa santakaṁ katvā’’ti vuttattā anapekkhavissajjanaṁ nādhippetaṁ.",
  "tika-vin06t3:420_7": "Cīvaravikappane viya kappiyamattaṁ ñātabbanti keci.",
  "tika-vin06t3:421_0": "Keṇiyajaṭilavatthukathāvaṇṇanā",
  "tika-vin06t3:422_0": "300.",
  "tika-vin06t3:422_1": "‘‘Attanā paṭiggahitaṁ purebhattameva pariccajitvā sāmaṇerādīhi pānakaṁ katvā dinne purebhattameva vaṭṭati,",
  "tika-vin06t3:422_2": "na pacchābhattaṁ savatthukapaṭiggahitattā’’ti vadanti,",
  "tika-vin06t3:422_3": "tattha puna paṭiggahaṇe niddosattā,",
  "tika-vin06t3:422_4": "purebhattameva paṭiggahaṇassa nissaṭṭhattā,",
  "tika-vin06t3:422_5": "attanā ca aggahitattā doso na dissati,",
  "tika-vin06t3:422_6": "upaparikkhitvā gahetabbaṁ.",
  "tika-vin06t3:422_7": "Sālūkā nāma kandā,",
  "tika-vin06t3:422_8": "‘‘ito kiñcitaka’’nti voharanti.",
  "tika-vin06t3:422_9": "‘‘Phārusakanti goḷavisaye eko rukkho’’ti ca likhitaṁ.",
  "tika-vin06t3:422_10": "‘‘Pakkaḍākarasa’’nti visesitattā ‘‘apakkaṁ vaṭṭatī’’ti vuttaṁ.",
  "tika-vin06t3:422_11": "Kurundivacanenapi siddhameva.",
  "tika-vin06t3:422_12": "Taṇḍuladhovanodakampi dhaññaraso eva.",
  "tika-vin06t3:422_13": "‘‘Nikkasaṭo ucchuraso sattāhakāliko’’ti likhitaṁ.",
  "tika-vin06t3:422_14": "Sāvittīti gāyatti.",
  "tika-vin06t3:422_15": "Chandasoti vedassa. ‘‘Na,",
  "tika-vin06t3:422_16": "bhikkhave,",
  "tika-vin06t3:422_17": "pabbajitena akappiye samādapetabba’nti vuttattā anupasampannassāpi na kevalaṁ dasasu eva sikkhāpadesu,",
  "tika-vin06t3:422_18": "atha kho yaṁ bhikkhussa na kappati,",
  "tika-vin06t3:422_19": "tasmimpīti adhippāyo’’ti vuttaṁ.",
  "tika-vin06t3:423_0": "305.Dve paṭā desanāmenevāti cīnapaṭṭasomārapaṭṭāni.",
  "tika-vin06t3:423_1": "Tīṇīti pattuṇṇena saha tīṇi.",
  "tika-vin06t3:423_2": "Iddhimayikaṁ ehibhikkhūnaṁ nibbattaṁ.",
  "tika-vin06t3:423_3": "Devadattiyaṁ anuruddhattherena laddhaṁ.",
  "tika-vin06t3:423_4": "‘‘Yāmātikkame sannidhivasena sattāhātikkame bhesajjasikkhāpadavasenā’’ti likhitaṁ.",
  "tika-vin06t3:424_0": "Bhesajjakkhandhakavaṇṇanā niṭṭhitā.",
  "tika-vin06t3:425_0": "7. Kathinakkhandhakavaṇṇanā",
  "tika-vin06t3:426_0": "Kathinānujānanakathāvaṇṇanā",
  "tika-vin06t3:427_0": "306.‘‘Kathinanti pañcānisaṁse antokaraṇasamatthatāya thiranti attho’’ti likhitaṁ.",
  "tika-vin06t3:427_1": "‘‘Pañca kappantī’’ti avatvā ‘‘kappissantī’’ti anāgatavacanaṁ ‘‘vo’’ti imassa sāmivacanapakkhe yujjati tesaṁ tasmiṁ khaṇe anatthatakathinattā.",
  "tika-vin06t3:427_2": "Dvīsu panetesu atthavikappesu pacchimo yutto sabbesampi tesaṁ pāveyyakānaṁ sabbadhutaṅgadharattā.",
  "tika-vin06t3:427_3": "Nimantanaṁ sādiyantasseva hi anāmantacāro paññatto,",
  "tika-vin06t3:427_4": "tathā gaṇabhojanaṁ.",
  "tika-vin06t3:427_5": "Asamādānacāro anadhiṭṭhitaticīvarassa natthi atecīvarikassa yāvadatthacīvaracatutthādicīvaraggahaṇasambhavato.",
  "tika-vin06t3:427_6": "Itarassāpi anadhiṭṭhānamukhena labbhati.",
  "tika-vin06t3:427_7": "Cīvaruppādo apaṁsukūlikasseva.",
  "tika-vin06t3:427_8": "‘‘Kathinatthatasīmāya’’nti upacārasīmaṁ sandhāya vuttaṁ.",
  "tika-vin06t3:427_9": "Upacārasīmaṭṭhassa matakacīvarādibhāgiyatāya baddhasīmāya tatruppādābhāvato viññeyyametaṁ upacārasīmāvettha adhippetāti.",
  "tika-vin06t3:427_10": "Kathinatthāraṁ ke labhantīti ke sādhentīti attho.",
  "tika-vin06t3:427_11": "Pañca janā sādhenti.",
  "tika-vin06t3:427_12": "Kathinadussassa hi dāyakā pacchimakoṭiyā cattāro honti.",
  "tika-vin06t3:427_13": "Eko paṭiggāhakoti.",
  "tika-vin06t3:427_14": "‘‘Tatra ce,",
  "tika-vin06t3:427_15": "bhikkhave,",
  "tika-vin06t3:427_16": "yvāyaṁ catuvaggo bhikkhusaṅgho ṭhapetvā tīṇi kammāni upasampadaṁ pavāraṇaṁ abbhāna’’nti (mahāva.",
  "tika-vin06t3:427_17": "388) campeyyakkhandhake vuttattā ‘‘na pañcavaggakaraṇīya’’nti gahetabbaṁ.",
  "tika-vin06t3:427_18": "‘‘Yassa saṅgho kathinadussaṁ deti,",
  "tika-vin06t3:427_19": "taṁ hatthapāse akatvāpi bahisīmāya ṭhitassapi dātuṁ vaṭṭatī’’ti vadanti,",
  "tika-vin06t3:427_20": "taṁ hatthapāse katvā eva dātabbaṁ. Kasmā?",
  "tika-vin06t3:427_21": "‘‘Tassa kammappattattā’’ti vuttaṁ.",
  "tika-vin06t3:427_22": "‘‘Tatruppādena taṇḍulādinā vatthesu cetāpitesu atthatakathinānameva tāni vatthāni pāpuṇanti.",
  "tika-vin06t3:427_23": "Vatthehi pana taṇḍulādīsu cetāpitesu sabbesaṁ tāni pāpuṇantī’’ti vuttaṁ.",
  "tika-vin06t3:427_24": "Paṭhamapavāraṇāya pavāritā labhantīti idaṁ ukkaṭṭhakoṭiyā vuttaṁ.",
  "tika-vin06t3:427_25": "Antarāyena appavāritānampi vutthavassānaṁ kathinatthārasambhavato itare gaṇapūrake katvā kathinaṁ attharitabbanti kathaṁ paññāyatīti ce?",
  "tika-vin06t3:427_26": "‘‘Dvinnaṁ puggalānaṁ atthataṁ hoti kathinaṁ atthārakassa ca anumodakassa cā’’ti (pari.",
  "tika-vin06t3:427_27": "403) parivāre ekavacanakaraṇato,",
  "tika-vin06t3:427_28": "tattheva ‘‘saṅghassa atthataṁ hoti kathinaṁ,",
  "tika-vin06t3:427_29": "gaṇassa puggalassa atthataṁ hoti kathina’’nti (pari.",
  "tika-vin06t3:427_30": "414) vacanato ca.",
  "tika-vin06t3:428_0": "Aññasmiṁvihāre vutthavassāpi na labhantīti idaṁ kiṁ ekasīmasmiṁ,",
  "tika-vin06t3:428_1": "udāhu nānāsīmasminti?",
  "tika-vin06t3:428_2": "Kiñcettha –",
  "tika-vin06t3:428_3": "yadi tāva ekasīmasmiṁ,",
  "tika-vin06t3:428_4": "parato ‘‘sace pana ekasīmāya bahū vihārā honti,",
  "tika-vin06t3:428_5": "sabbe bhikkhū sannipātetvā ekattha kathinaṁ attharitabbaṁ,",
  "tika-vin06t3:428_6": "visuṁ visuṁ attharituṁ na vaṭṭatī’’ti iminā aṭṭhakathāvacanena virujjhati.",
  "tika-vin06t3:428_7": "Idañhi vacanaṁ sabbesaṁyeva eko kathinatthāroti dīpeti.",
  "tika-vin06t3:428_8": "Atha nānāsīmasmiṁ,",
  "tika-vin06t3:428_9": "upanandassa ekādhippāyadānānumatiyā virujjhati.",
  "tika-vin06t3:428_10": "Vuttañhetaṁ ‘‘detha,",
  "tika-vin06t3:428_11": "bhikkhave,",
  "tika-vin06t3:428_12": "moghapurisassa ekādhippāya’’nti (mahāva. 364).",
  "tika-vin06t3:428_13": "Idañhi vacanaṁ dvīsupi āvāsesu tassa kathinatthārasiddhiṁ dīpetīti.",
  "tika-vin06t3:428_14": "Avirodhova icchitabbo appaṭisiddhattā,",
  "tika-vin06t3:428_15": "tasmā ekasīmasmiṁ vā nānāsīmasmiṁ vā nānūpacāre aññasmiṁ vihāre vutthavassāpi na labhantīti adhippāyo veditabbo.",
  "tika-vin06t3:428_16": "‘‘Pacchimikāya upasampanno paṭhamapavāraṇāya pavāretumpi labhati,",
  "tika-vin06t3:428_17": "vassiko ca hoti ānisaṁsañca labhatīti sāmaṇerānaṁ vassūpagamanaṁ anuññātaṁ hoti,",
  "tika-vin06t3:428_18": "sāmaṇerā kathinānisaṁsaṁ labhantī’’ti vadanti.",
  "tika-vin06t3:429_0": "Tiṇṇaṁ cīvarānaṁ aññatarappahonakanti idaṁ ‘‘na aññatra saṅghāṭiyā uttarāsaṅgena antaravāsakena atthataṁ",
  "tika-vin06t3:429_1": "hoti kathina’’nti imāya pāḷiyā virujjhanaṁ viya dissati.",
  "tika-vin06t3:429_2": "Ayañhi pāḷi tiṇṇaṁ cīvarānaṁ aññataravirahenāpi na atthataṁ hoti kathinanti dīpetīti ce? Na,",
  "tika-vin06t3:429_3": "tadatthajānanato,",
  "tika-vin06t3:429_4": "na tiṇṇaṁ cīvarānaṁ aññataravirahena na atthataṁ hoti kathinanti hi dīpetukāmo bhagavā taṁ pāḷimāha.",
  "tika-vin06t3:429_5": "Yadi evaṁ ‘‘aññatra saṅghāṭiyā uttarāsaṅgena antaravāsakenā’’ti na vattabbā siyāti ce? Na,",
  "tika-vin06t3:429_6": "adhippāyajānanatova.",
  "tika-vin06t3:429_7": "Yo saṅghāṭiyā attharitukāmo,",
  "tika-vin06t3:429_8": "tassa aññatra saṅghāṭiyā na atthataṁ hoti.",
  "tika-vin06t3:429_9": "Esa nayo itaratthāpīti ayamettha adhippāyo.",
  "tika-vin06t3:429_10": "Teneva sukkapakkhe ‘‘saṅghāṭiyā atthataṁ hotī’’tiādinā nayena ekameva cīvaraṁ vuttaṁ,",
  "tika-vin06t3:429_11": "evaṁ sante ‘‘catuvīsatiyā ākārehi anatthataṁ hoti kathinaṁ,",
  "tika-vin06t3:429_12": "sattarasahi ākārehi atthataṁ hoti kathina’’nti yathārahaṁ ukkaṭṭhakoṭiyā vuttanti veditabbaṁ,",
  "tika-vin06t3:429_13": "tasmā kaṇhapakkhe ullikhita…pe…",
  "tika-vin06t3:429_14": "nissīmaṭṭhānumodanānaṁ catuvīsatiyā ākārānaṁ sambhavantānaṁ sabbena sabbaṁ abhāvenapi nimittakatādīnaṁ",
  "tika-vin06t3:429_15": "asambhavantānaṁ aññatarabhāvenapi na atthataṁ hoti kathinanti evamadhippāyo veditabbo.",
  "tika-vin06t3:429_16": "Sukkapakkhepi ahatāhatakappa…pe…",
  "tika-vin06t3:429_17": "sīmaṭṭhānumodanānaṁ sattarasannaṁ ākārānaṁ sambhavantānaṁ aññatarabhāvenapi itaresaṁ sabbena sabbaṁ abhāvenapi",
  "tika-vin06t3:429_18": "atthataṁ hoti kathinanti evamadhippāyo veditabbo.",
  "tika-vin06t3:429_19": "Aññathā aññamaññavirodho,",
  "tika-vin06t3:429_20": "yathāsambhavaṁ yojetvā veditabbo.",
  "tika-vin06t3:430_0": "Tatridaṁ mukhamattanidassanaṁ –",
  "tika-vin06t3:430_1": "kaṇhapakkhe ‘‘uttarāsaṅgena atthate kathine na aññatra saṅghāṭiyā na aññatra antaravāsakena atthataṁ",
  "tika-vin06t3:430_2": "hoti kathina’’nti vacanappamāṇato taṁ kathinaṁ anatthataṁ siyā.",
  "tika-vin06t3:430_3": "Sukkapakkhe ca ‘‘animittakatena atthataṁ hoti kathina’’nti vacanappamāṇato animittakatena kathine atthate tañce parikathā kataṁ,",
  "tika-vin06t3:430_4": "tathāpi atthatameva kathinaṁ hotīti ayaṁ duvidhopi virodho.",
  "tika-vin06t3:430_5": "Yathāvuttanayena adhippāye gahite parihāro hotīti veditabbaṁ.",
  "tika-vin06t3:431_0": "Yo ānisaṁsaṁ bahuṁ detīti iminā paccayalolabhāvaṁ viya dīpeti,",
  "tika-vin06t3:431_1": "tathāpi bhagavatā yāvadatthacīvarapariyesanapaññāpanamukhena dvāraṁ dinnanti katvā saṅghānuggahatthaṁ hoti.",
  "tika-vin06t3:431_2": "‘‘Akātuṁ na hotīti anādariyena akarontassa dukkaṭa’’nti likhitaṁ.",
  "tika-vin06t3:431_3": "Anumodāmāti ettha sabbasaṅgāhikavasena evaṁ vuttaṁ.",
  "tika-vin06t3:431_4": "‘‘Anumodāmī’’ti ekakena vattabbaṁ,",
  "tika-vin06t3:431_5": "itarathā ‘‘na vaṭṭatī’’ti mahāaṭṭhakathāyaṁ kira vuttaṁ.",
  "tika-vin06t3:431_6": "Kathinacīvaraṁ adhiṭṭhahitvā ‘‘imāya saṅghāṭiyā kathinaṁ attharāmī’’ti vācāya bhinnamattāya puggalassa atthataṁ hoti.",
  "tika-vin06t3:431_7": "‘‘Kammavācā pana ekāyeva vaṭṭatīti kathinadussassa eva kammavācā,",
  "tika-vin06t3:431_8": "sesacīvaradāne apalokanamevāti attho’’ti likhitaṁ.",
  "tika-vin06t3:431_9": "Ekasīmāyāti ekaupacārasīmāyāti attho yujjati.",
  "tika-vin06t3:431_10": "Keci pana ‘‘baddhasīmā adhippetā ekasīmāya ekaṭṭhāne attharite sabbattha attharitaṁ hoti ‘sabbe bhikkhū sannipatitvā’ti vuttattā,",
  "tika-vin06t3:431_11": "tehipi anumodantehi attharitameva hoti,",
  "tika-vin06t3:431_12": "upacāraparicchinne tattha tattha laddhaṁ tehi tehi laddhabbaṁ hoti.",
  "tika-vin06t3:431_13": "Tattha paviṭṭhehipi labhitabbaṁ sabbehipi attharitattā,",
  "tika-vin06t3:431_14": "ayaṁ viseso.",
  "tika-vin06t3:431_15": "Mahāaṭṭhakathāyampi evameva vutta’’nti vadanti,",
  "tika-vin06t3:431_16": "vīmaṁsitabbaṁ.",
  "tika-vin06t3:432_0": "308.",
  "tika-vin06t3:432_1": "Catuvīsati ākāravantatāya mahābhūmikaṁ.",
  "tika-vin06t3:432_2": "‘‘Dīghasibbitanti pacchākatasibbanaṁ,",
  "tika-vin06t3:432_3": "ovaṭṭitvā sibbanaṁ vā’’ti likhitaṁ.",
  "tika-vin06t3:432_4": "Kaṇḍusaṁ nāma pubbabandhanaṁ.",
  "tika-vin06t3:432_5": "Paṭhamacimilikā ghaṭetvā ṭhapitā hotīti kathinadussaṁ dubbalaṁ disvā taṁ balavatā attano pakatidussena",
  "tika-vin06t3:432_6": "saddhiṁ ghaṭetvā dupaṭṭaṁ katvā sibbitukāmehi kathinadussato pakatidussassa mahantatāya paṭhamaṁ tappamāṇānurūpaṁ",
  "tika-vin06t3:432_7": "bandhakaṇḍuse ghaṭetvā rajjukehi bandhitvā kataṁ hotīti adhippāyo.",
  "tika-vin06t3:432_8": "Kathinacīvarassa appatāya paṭhamaṁ baddhadussaṁ kucchicimilikā hoti,",
  "tika-vin06t3:432_9": "mahāpaccariyaṁ,",
  "tika-vin06t3:432_10": "kurundiyañca vuttavacananidassanaṁ,",
  "tika-vin06t3:432_11": "byañjane eva bhedo,",
  "tika-vin06t3:432_12": "atthe natthīti dassanatthaṁ katanti veditabbaṁ.",
  "tika-vin06t3:432_13": "‘‘Iminā kiṁ dīpetīti ce?",
  "tika-vin06t3:432_14": "Tathākataṁ dupaṭṭacīvaraṁ pakaticīvarassa mahantatāya pakaticīvarasaṅkhyameva gacchati,",
  "tika-vin06t3:432_15": "na kathinacīvarasaṅkhyanti kassaci siyā,",
  "tika-vin06t3:432_16": "nevaṁ daṭṭhabbaṁ.",
  "tika-vin06t3:432_17": "Evaṁ kucchicimilikabhāvena ṭhitampi kathinacīvaraṁ.",
  "tika-vin06t3:432_18": "Mahantampi taṁ pakaticīvaraṁ attano kathinacīvaramevāti.",
  "tika-vin06t3:432_19": "Heṭṭhimakoṭiyā pañcakassa icchitabbattā kathinadussaṁ khaṇḍākhaṇḍaṁ bahudhā chinditvā sibbitukāmo kathinacīvarato",
  "tika-vin06t3:432_20": "paṭṭaṁ gahetvā aññasmiṁ akathinacīvare paṭṭamāropetī’’ti likhitaṁ.",
  "tika-vin06t3:432_21": "Atha vā bahūni kathinadussāni paṁsukūlāni khuddakakhuddakāni ekacīvaratthāya,",
  "tika-vin06t3:432_22": "mahantāni ca ūnatthāya dinnāni honti.",
  "tika-vin06t3:432_23": "Kathinacīvaratoti bhikkhu ekaccato kathinacīvarato paṭṭaṁ gahetvā aññasmiṁ āropeti. Etthāha –",
  "tika-vin06t3:432_24": "kiṁ paṁsukūlāni kathinadussāni vikappanupagapacchimāni dātabbāni,",
  "tika-vin06t3:432_25": "udāhu khuddakānipīti?",
  "tika-vin06t3:432_26": "Ettha acīvarasaṅkhyattā khuddakāni dātuṁ na vaṭṭati.",
  "tika-vin06t3:432_27": "Kammavācā tattha na ruhatīti eke.",
  "tika-vin06t3:432_28": "‘‘Paṁsukūlena atthataṁ hotī’’ti pāḷiyaṁ nayadānato kucchicimilikabhāvena ṭhitassa kathinadussassa attano",
  "tika-vin06t3:432_29": "sabhāvena anadhiṭṭhānupagassa purāṇacīvarabhāveneva adhiṭṭhānārahassapi kathinacīvarabhāvānumatimukhena",
  "tika-vin06t3:432_30": "aṭṭhakathāyaṁ padānato ca khuddakānipi dātuṁ vaṭṭati.",
  "tika-vin06t3:432_31": "Tañhi kathinatthārako ghaṭetvā kathinacīvaraṁ karissatīti katvā kappatīti eke,",
  "tika-vin06t3:432_32": "yuttataraṁ gahetabbaṁ.",
  "tika-vin06t3:433_0": "Nicayasannidhi saṅghāyattā saṅghena katattā.",
  "tika-vin06t3:433_1": "Rattātikkantaṁ nissajjitabbattā ‘‘nissaggiya’’nti vuccati.",
  "tika-vin06t3:433_2": "Pañca khaṇḍāni paṭṭāni pamāṇaṁ assāti pañcakaṁ.",
  "tika-vin06t3:433_3": "Tena vā atirittena vāti attho.",
  "tika-vin06t3:433_4": "Tadaheva sañchinnenāti saṅghena kathinatthārakassa kammavācaṁ vatvā dinneneva tadaheva sañchinnena samaṇḍalikatena bhavitabbaṁ.",
  "tika-vin06t3:433_5": "Evaṁ dinnaṁyeva hi parivāre ‘‘pubbakaraṇaṁ sattahi dhammehi saṅgahita’’nti vuttaṁ,",
  "tika-vin06t3:433_6": "na dāyakena diyyamānaṁ,",
  "tika-vin06t3:433_7": "tasmā pariniṭṭhitapubbakaraṇameva ce dāyako saṅghassa deti,",
  "tika-vin06t3:433_8": "sampaṭicchitvā kammavācāya dātabbaṁ.",
  "tika-vin06t3:433_9": "Tena ca tasmiṁyeva sīmāmaṇḍale adhiṭṭhahitvā attharitvā saṅgho anumodāpetabbo katapubbakaraṇassa puna kattabbābhāvato.",
  "tika-vin06t3:433_10": "Atthārakassa hatthagatameva hi sandhāya ‘‘na ullikhitamattenā’’tiādi vuttaṁ.",
  "tika-vin06t3:433_11": "Pariniṭṭhitapubbakaraṇampi puna dhovitvā visibbitvā kātabbameva vacanapamāṇatoti ce? Na,",
  "tika-vin06t3:433_12": "chinnassa puna chedāsambhavato.",
  "tika-vin06t3:433_13": "Aññasmiṁ ṭhāne chinditabbamevāti ce? Na,",
  "tika-vin06t3:433_14": "pabbajjādhikāre ‘‘kesamassuṁ ohārāpetvā’’ti vacanappamāṇato muṇḍikassa chinnepi kese pariyesitvā sirasmiṁ",
  "tika-vin06t3:433_15": "ṭhapetvā puna ohārāpetvā pabbājetabbappasaṅgato,",
  "tika-vin06t3:433_16": "na idha na-kārena paṭisiddhattāti ce? Na,",
  "tika-vin06t3:433_17": "‘‘na aññatra saṅghāṭiyā’’ti na-kārena paṭisiddhattā uttarāsaṅgena atthate anatthataṁ hotīti aniṭṭhappasaṅgato,",
  "tika-vin06t3:433_18": "tasmā abhiniveso na kātabbo.",
  "tika-vin06t3:433_19": "‘‘Bahiupacārasīmāya ṭhito’’ti vuttattāpi pubbe vuttavinicchayova gahetabbo.",
  "tika-vin06t3:434_0": "309.Asannidhikatena atthataṁ hoti kathinanti ettha kiṁ kathinatthāramāseyeva duvidhopi sannidhi adhippeto,",
  "tika-vin06t3:434_1": "udāhu tato pubbepi,",
  "tika-vin06t3:434_2": "dāyakena vā kadā dātabbaṁ,",
  "tika-vin06t3:434_3": "kiṁ kathinatthāramāseyeva,",
  "tika-vin06t3:434_4": "udāhu tato pubbepi,",
  "tika-vin06t3:434_5": "kathinatthāramāsepi asukasmiṁ divaseyeva atthāratthāya dammīti dātuṁ vaṭṭati na vaṭṭatīti idaṁ vicāretabbaṁ.",
  "tika-vin06t3:434_6": "Kathinatthāramāse eva duvidhopi sannidhi.",
  "tika-vin06t3:434_7": "Dāyakenāpi vassāvāsikaṁ viya kathinacīvaraṁ uddissa dinnaṁ na vaṭṭati. Kasmā?",
  "tika-vin06t3:434_8": "‘‘Kathinadāyakassa vattaṁ atthī’’tiādinā (mahāva. aṭṭha.",
  "tika-vin06t3:434_9": "306) nayena aṭṭhakathāyaṁ vuttattā.",
  "tika-vin06t3:434_10": "Ukkaṭṭhamattametanti ce? Na,",
  "tika-vin06t3:434_11": "‘‘kathinaṁ nāma atiukkaṭṭhaṁ vaṭṭatī’’ti (mahāva. aṭṭha.",
  "tika-vin06t3:434_12": "308) vuttattā.",
  "tika-vin06t3:434_13": "Na āgamanaṁ sandhāya vuttanti ce? Na,",
  "tika-vin06t3:434_14": "idampi āgamanameva sandhāya vuttaṁ,",
  "tika-vin06t3:434_15": "pubbe dinnaṁ na vaṭṭatīti.",
  "tika-vin06t3:435_0": "310.Kathinassāti kathinatthārassa.",
  "tika-vin06t3:435_1": "Ubbhārāyāti vūpasamāya,",
  "tika-vin06t3:435_2": "appavattiyāti attho.",
  "tika-vin06t3:435_3": "Kimatthiyaṁ ubbhāranidassananti ce?",
  "tika-vin06t3:435_4": "Pañcahi anāpattikālapariyantadassanena tesu saṁvaruppādanatthaṁ.",
  "tika-vin06t3:435_5": "Aññathā ‘‘cīvarakālasamayo nāma anatthate kathine vassānassa pacchimo māso,",
  "tika-vin06t3:435_6": "atthate kathine pañca māsā’’ti (pārā.",
  "tika-vin06t3:435_7": "649) vibhaṅge vuttattā antarāpakkamanantikādiubbhārābhāvepi pañcahi pañcasu māsesu anāpattiyevāti micchāgāho siyā .",
  "tika-vin06t3:435_8": "Tato āpattikhette anāpattikhettasaññāya taṁ taṁ āpattiṁ āpajjati,",
  "tika-vin06t3:435_9": "itaresañca bhikkhūnaṁ lābhantarāyaṁ karotīti veditabbaṁ.",
  "tika-vin06t3:436_0": "Ādāyasattakakathāvaṇṇanā",
  "tika-vin06t3:437_0": "311.Sanniṭṭhānantike dvepi palibodhā ekato chijjantīti idha,",
  "tika-vin06t3:437_1": "parivāraṭṭhakathāyañca vuttaṁ imissā khandhakapāḷiyā sameti ekato ubhinnampi dhuranikkhepassa katattā.",
  "tika-vin06t3:437_2": "‘‘Idaṁ bahisīmāyameva vuttaṁ sanniṭṭhānantikaṁ sandhāya vuttaṁ.",
  "tika-vin06t3:437_3": "Yaṁ pana vuttaṁ parivāre ‘cattāro kathinuddhārā siyā antosīmāya uddhariyyanti,",
  "tika-vin06t3:437_4": "siyā bahisīmāya uddhariyyanti,",
  "tika-vin06t3:437_5": "niṭṭhānantiko sanniṭṭhānantiko nāsanantiko āsāvacchediko’ti (pari. 416).",
  "tika-vin06t3:437_6": "Tattha bahisīmāya sanniṭṭhānantiko uddhariyyatīti idha dassitanayova.",
  "tika-vin06t3:437_7": "Kathaṁ antosīmāya sanniṭṭhānantiko?",
  "tika-vin06t3:437_8": "Akatacīvaramādāya ‘na paccessa’nti gato,",
  "tika-vin06t3:437_9": "gatagataṭṭhāne phāsuvihāraṁ alabhanto tameva vihāraṁ āgacchati,",
  "tika-vin06t3:437_10": "tassa cīvarapalibodho ṭhito.",
  "tika-vin06t3:437_11": "So ca ‘nevimaṁ cīvaraṁ kāressa’nti citte uppannamatte chijjati,",
  "tika-vin06t3:437_12": "tasmā antosīmāya uddhariyyati,",
  "tika-vin06t3:437_13": "tasmā duvidho sanniṭṭhānantiko’’ti porāṇagaṇṭhipade likhitaṁ,",
  "tika-vin06t3:437_14": "taṁ yuttaṁ,",
  "tika-vin06t3:437_15": "aññathā antosīmāya ‘‘nevimaṁ cīvaraṁ kāressa’’nti pavattaubbhāro itaresu samodhānaṁ na gacchatīti atiritto siyā.",
  "tika-vin06t3:437_16": "Sīmātikkantikoti cīvarakālasīmātikkantiko.",
  "tika-vin06t3:437_17": "Saubbhāre cīvarapalibodho paṭhamaṁ chijjanto viya khāyati,",
  "tika-vin06t3:437_18": "atha kho sāpekkhatāya cīvarakaraṇe saussāhova hotīti lesaṁ sandhāya parivāravasena ‘‘dve palibodhā apubbaṁ acarimaṁ chijjantī’’ti (mahāva. aṭṭha.",
  "tika-vin06t3:437_19": "311) vuttaṁ.",
  "tika-vin06t3:437_20": "‘‘Katacīvaro’’ti vuttattā idha na sambhavati.",
  "tika-vin06t3:438_0": "316.",
  "tika-vin06t3:438_1": "Sabbaṁ attano parikkhāraṁ anavasesetvā pakkamanto ‘‘samādāya pakkamatī’’ti vuccati.",
  "tika-vin06t3:438_2": "‘‘Kathinuddhāre viseso natthi.",
  "tika-vin06t3:438_3": "Puggalādhippāyavisesena kevalaṁ vāradassanatthaṁ samādāyavārā vuttā’’ti sabbesu gaṇṭhipadesu likhitaṁ.",
  "tika-vin06t3:438_4": "Idha pana puggalādhippāyena payojanaṁ vīmaṁsitabbaṁ.",
  "tika-vin06t3:438_5": "Pakkamanantikassa abhāvā ‘‘yathāsambhava’’nti vuttaṁ.",
  "tika-vin06t3:438_6": "Vippakatepi dhuranikkhepavasena pakkamanantikatā sambhavati,",
  "tika-vin06t3:438_7": "tasmā pakkamanantikavāropi vattabboti ce? Na,",
  "tika-vin06t3:438_8": "sanniṭṭhānantikalakkhaṇappasaṅgato.",
  "tika-vin06t3:438_9": "Akatacīvarassa na savanantikatā ca.",
  "tika-vin06t3:439_0": "Tatrāyaṁ ādito paṭṭhāya vāravibhāvanā –",
  "tika-vin06t3:439_1": "ādāyavārā satta,",
  "tika-vin06t3:439_2": "tathā samādāyavārāti dve sattakavārā.",
  "tika-vin06t3:439_3": "Tato pakkamanantikaṁ vajjetvā vippakatacīvarassa ādāyavārā,",
  "tika-vin06t3:439_4": "samādāyavārā cāti dve chakkavārā.",
  "tika-vin06t3:439_5": "Tato paraṁ niṭṭhānasanniṭṭhānanāsanantikānaṁ vasena tīṇi tikāni dassitāni,",
  "tika-vin06t3:439_6": "tattha paṭhamattikaṁ antosīmāya ‘‘na paccessa’’nti imaṁ vidhiṁ anāmasitvā bahisīmāyaṁ eva ‘‘na paccessa’’nti pavattaṁ,",
  "tika-vin06t3:439_7": "tasmā pakkamanantikasīmātikkantikasaubbhārā tattha na yujjanti.",
  "tika-vin06t3:439_8": "‘‘Āsāvacchediko sambhavantopi yathāvuttakāraṇena na vutto.",
  "tika-vin06t3:439_9": "Dutiyattikaṁ antosīmāya ‘na paccessa’nti pavattaṁ,",
  "tika-vin06t3:439_10": "ettha kiñcāpi pakkamanantiko sambhavati,",
  "tika-vin06t3:439_11": "tathāpi yehi cīvarapalibodho chijjati,",
  "tika-vin06t3:439_12": "tesaṁyevādhippetattā na vutto’’ti porāṇagaṇṭhipade vuttaṁ.",
  "tika-vin06t3:439_13": "Sabbasmimpi pannarasake vippakatacīvarassevādhippetattāti takko.",
  "tika-vin06t3:439_14": "Adhiṭṭhānupage ca vippakate sati na niṭṭhānantiko.",
  "tika-vin06t3:439_15": "Niṭṭhānāvasese sati na nāsanantikoti porāṇā.",
  "tika-vin06t3:439_16": "Tatiyattikaṁ anadhiṭṭhita-padena visesetvā pavattaṁ,",
  "tika-vin06t3:439_17": "atthato paṭhamattikena sameti.",
  "tika-vin06t3:439_18": "Tassa atthadassanapayojanaṁ kira taṁ.",
  "tika-vin06t3:439_19": "Yasmā ime tayo atthavikappā imehi eva tīhi kathinuddhārehi sakkā dassetuṁ,",
  "tika-vin06t3:439_20": "tasmā imeva yojitā ekasambandhavasena,",
  "tika-vin06t3:439_21": "aññathā paṭhamattikaṁ chakkaṁ bhaveyya imassa pannarasakassa ante chakkaṁ viya.",
  "tika-vin06t3:439_22": "Tatiyattikānantaraṁ catutthattikaṁ sambhavantaṁ ‘‘antosīmāyaṁ ‘paccessa’’nti vacanavisesena sambhavati.",
  "tika-vin06t3:439_23": "Tathā ca yojiyamānaṁ itarehi savanantikādīhi aviruddhakkamaṁ hoti,",
  "tika-vin06t3:439_24": "tasmā catutthattikaṁ ahutvā chakkaṁ jātanti veditabbaṁ.",
  "tika-vin06t3:439_25": "Evaṁ tīṇi tikāni ekaṁ chakkañcāti paṭhamaṁ pannarasakaṁ veditabbaṁ.",
  "tika-vin06t3:439_26": "Idāni idameva pannarasakaṁ upasaggavisesena dutiyaṁ samādāyapannarasakaṁ nāma kataṁ.",
  "tika-vin06t3:439_27": "Puna vippakatacīvaraṁ ādāyāti tatiyaṁ pannarasakaṁ,",
  "tika-vin06t3:439_28": "samādāyāti catutthaṁ pannarasakaṁ dassitaṁ.",
  "tika-vin06t3:439_29": "Evaṁ cattāri pannarasakāni veditabbāni .",
  "tika-vin06t3:439_30": "Tattha paṭhamadutiyesu pannarasakesu sabbena sabbaṁ akatacīvaraṁ adhippetaṁ,",
  "tika-vin06t3:439_31": "itaresu dvīsu vippakatanti yojetabbaṁ.",
  "tika-vin06t3:439_32": "‘‘Pubbe nibaddhaṭṭhāne cīvarāsāya gahetabbaṁ,",
  "tika-vin06t3:439_33": "aññattha na vaṭṭati.",
  "tika-vin06t3:439_34": "Upacchinnāya ce cīvarāsāya cīvaraṁ uppannaṁ,",
  "tika-vin06t3:439_35": "na taṁ cīvarapalibodhaṁ karotī’’ti porāṇagaṇṭhipade vuttaṁ.",
  "tika-vin06t3:439_36": "Nissaggiyesu tatiyakathine āgatacīvarapaccāsā idha cīvarāsāti takko.",
  "tika-vin06t3:439_37": "Yattha cīvarāsā,",
  "tika-vin06t3:439_38": "taṁ ṭhānaṁ adhikaraṇūpacārena ‘‘cīvarāsā’’tveva vuccatīti katvā ‘‘taṁ cīvarāsaṁ payirupāsatī’’tiādi vuttaṁ,",
  "tika-vin06t3:439_39": "tasmā anāsāya labhatīti anāsāyitaṭṭhāne labhatītiādinā attho gahetabbo.",
  "tika-vin06t3:439_40": "Ettha niṭṭhānasanniṭṭhānanāsanaāsāvacchedikavasena eko vāroti idamekaṁ catukkaṁ jātaṁ,",
  "tika-vin06t3:439_41": "tasmā pubbe vuttāni tīṇi tikāni āsāvacchedikādhikāni tīṇi catukkānīti ekaṁ anāsāyadvādasakanti veditabbaṁ.",
  "tika-vin06t3:439_42": "Tadanantare āsāyadvādasake kiñcāpi paṭhamadvādasakkamo labbhati,",
  "tika-vin06t3:439_43": "tathāpi taṁ nibbisesanti tamekaṁ dvādasakaṁ avuttasiddhaṁ katvā visesato dassetuṁ ādito paṭṭhāya ‘‘antosīmāya paccessa’’nti vuttaṁ,",
  "tika-vin06t3:439_44": "taṁ dutiyacatukke ‘‘so bahisīmagato suṇātī’’tiādivacanassa tatiyacatukke savanantikādīnañca okāsakaraṇatthanti veditabbaṁ.",
  "tika-vin06t3:439_45": "Idaṁ pana dvādasakaṁ anāsāya vasena labbhamānampi iminā avuttasiddhaṁ katvā na dassitanti veditabbaṁ.",
  "tika-vin06t3:439_46": "Evamettha dve dvādasakāni uddharitāni.",
  "tika-vin06t3:439_47": "Karaṇīyadvādasakepi yathādassitaanāsāyadvādasakaṁ,",
  "tika-vin06t3:439_48": "avuttasiddhaṁ āsāyadvādasakañcāti dve dvādasakāni uddharitabbāni.",
  "tika-vin06t3:439_49": "Idāni disaṁgamikanavakaṁ hoti.",
  "tika-vin06t3:439_50": "Tattha yasmā ‘‘disaṁgamiko pakkamatī’’ti vacaneneva ‘‘na paccessa’’nti idaṁ avuttasiddhameva,",
  "tika-vin06t3:439_51": "tasmā taṁ na vuttaṁ.",
  "tika-vin06t3:439_52": "Ettāvatā āvāsapalibodhābhāvo dassito.",
  "tika-vin06t3:440_0": "321.",
  "tika-vin06t3:440_1": "‘‘Cīvarapaṭivīsaṁ apavilāyamāno’’ti iminā cīvarapalibodhasamaṅgitamassa dasseti.",
  "tika-vin06t3:440_2": "Paṭivīsoti attano pattabbo cīvarabhāgo.",
  "tika-vin06t3:440_3": "Apavilāyamānoti ākaṅkhamāno.",
  "tika-vin06t3:440_4": "Tassa cīvaralābhe sati vassaṁvutthāvāse niṭṭhānasanniṭṭhānanāsanantikānaṁ vasena ekaṁ tikaṁ,",
  "tika-vin06t3:440_5": "tesaṁyeva vasena antarāmagge ekaṁ,",
  "tika-vin06t3:440_6": "gataṭṭhāne ekanti tiṇṇaṁ tikānaṁ vasena ekaṁ navakaṁ veditabbaṁ.",
  "tika-vin06t3:440_7": "Tato paraṁ niṭṭhānasanniṭṭhānanāsananti kasīmātikkantikasaubbhārānaṁ vasena phāsuvihārapañcakaṁ vuttaṁ.",
  "tika-vin06t3:440_8": "Ubhayattha sesakathinuddhārāsambhavo pākaṭova.",
  "tika-vin06t3:440_9": "Ayaṁ panettha pañcake viseso –",
  "tika-vin06t3:440_10": "samādāyavāro na sambhavati ‘‘paccessa’’nti paccāgamanādhippāyato.",
  "tika-vin06t3:441_0": "325.Dveme bhikkhave kathinassa palibodhāti kathinatthārassa anupabandhanapaccayāti.",
  "tika-vin06t3:442_0": "Kathinakkhandhakavaṇṇanā niṭṭhitā.",
  "tika-vin06t3:443_0": "8. Cīvarakkhandhakavaṇṇanā",
  "tika-vin06t3:444_0": "Jīvakavatthukathāvaṇṇanā",
  "tika-vin06t3:445_0": "326.Rājagahakoti rājagahavāsī.",
  "tika-vin06t3:446_0": "328.",
  "tika-vin06t3:446_1": "Amohajātikattā na cirasseva viññutaṁ pāpuṇi.",
  "tika-vin06t3:446_2": "Ahaṁ te pitā,",
  "tika-vin06t3:446_3": "kenaṭṭhena?",
  "tika-vin06t3:446_4": "Yasmā tvaṁ mayā posāpito.",
  "tika-vin06t3:447_0": "329. ‘‘Sakke vissaṭṭhamatte’’ti pāṭho, aṭṭhamasikkhāpade vissaṭṭhamattova.",
  "tika-vin06t3:448_0": "Pajjotarājavatthukathāvaṇṇanā",
  "tika-vin06t3:449_0": "334.Bhuñjituṁ nisinnassāti ettha ‘‘dhammapade ‘bahinagare disvā’ti vuttaṁ,",
  "tika-vin06t3:449_1": "tasmā dvīsu divasesu dinnaṁ tena tesu ekekaṁ gahetvā dvīsu aṭṭhakathāsu vuttanti yujjatī’’ti vadanti.",
  "tika-vin06t3:450_0": "Samattiṁsavirecanakathāvaṇṇanā",
  "tika-vin06t3:451_0": "336.Kabaḷe kabaḷeti ettha kiñcāpi guḷādīsu pakkhittaṁ,",
  "tika-vin06t3:451_1": "taṁ pana bhagavāva paribhuñji,",
  "tika-vin06t3:451_2": "tasmā natthi doso.",
  "tika-vin06t3:452_0": "Varayācanakathāvaṇṇanā",
  "tika-vin06t3:453_0": "337.Mahāpiṭṭhiyakojavaṁ nāma atirekacaturaṅgulapupphaṁ kira.",
  "tika-vin06t3:454_0": "Kambalānujānanādikathāvaṇṇanā",
  "tika-vin06t3:455_0": "340.Upacāreti susānassa upacāre.",
  "tika-vin06t3:455_1": "Bahipi vaṭṭatīti eke.",
  "tika-vin06t3:455_2": "Katikakaraṇaṁ dassetvā ‘‘mayhaṁ santakaṁ tava ca mama ca hotūti vatvā itarena ca tathāvutte vaṭṭatī’’ti samānaparikkhāravidhiṁ vadanti.",
  "tika-vin06t3:456_0": "342.",
  "tika-vin06t3:456_1": "‘‘Khaṇḍasīmāyapi sammannituṁ vaṭṭatīti vuttattā sesakammānipi tattha nisīditvā kātuṁ vaṭṭatī’’ti vuttaṁ.",
  "tika-vin06t3:456_2": "‘‘Evaṁ sante corikāya katasadisaṁ hoti ,",
  "tika-vin06t3:456_3": "tasmā na vaṭṭatī’’ti dīpavāsino vadanti kira.",
  "tika-vin06t3:456_4": "‘‘Corikāya gahitattā na pāpuṇātīti senāsanakkhandhake āgatasuttañca sādhaka’’nti vadanti,",
  "tika-vin06t3:456_5": "tasmā tesaṁ matena idaṁ āveṇikalakkhaṇanti veditabbaṁ.",
  "tika-vin06t3:457_0": "Bhaṇḍāgārasammutiādikathāvaṇṇanā",
  "tika-vin06t3:458_0": "343.‘‘Idaṁ pana bhaṇḍāgāranti āveṇikalakkhaṇa’’nti vuttaṁ.",
  "tika-vin06t3:459_0": "Cīvararajanakathāvaṇṇanā",
  "tika-vin06t3:460_0": "344.",
  "tika-vin06t3:460_1": "Gomaye āpatti natthi,",
  "tika-vin06t3:460_2": "virūpattāvāritaṁ.",
  "tika-vin06t3:460_3": "‘‘Kuṅkumapupphaṁ na vaṭṭatī’’ti vadanti.",
  "tika-vin06t3:460_4": "‘‘Allikāyā’’tipi pāṭho atthi.",
  "tika-vin06t3:461_0": "Nisīdanādianujānanakathāvaṇṇanā",
  "tika-vin06t3:462_0": "353.Aṭṭhānametanti ettha rūpakaṇḍe ‘‘catusamuṭṭhānika’’nti vuttattā kammasamuṭṭhānaṁ rāgacittābhāvā na",
  "tika-vin06t3:462_1": "muccatīti vā rāgapaccaye sati kammasamuṭṭhānaṁ hotīti vā vicāretvā gahetabbaṁ kathāvatthunā ca.",
  "tika-vin06t3:463_0": "362.Aggaḷaguttiyeva pamāṇanti imehi catūhi nikkhepakāraṇehi ṭhapentena aggaḷaguttivihāreyeva ṭhapetuṁ vaṭṭatīti adhippāyo.",
  "tika-vin06t3:464_0": "Saṅghikacīvaruppādakathāvaṇṇanā",
  "tika-vin06t3:465_0": "363.",
  "tika-vin06t3:465_1": "No ce atthataṁ hoti ‘‘ekaṁ cīvaramāsa’’nti na vattabbaṁ. Kasmā?",
  "tika-vin06t3:465_2": "‘‘Anujānāmi,",
  "tika-vin06t3:465_3": "bhikkhave,",
  "tika-vin06t3:465_4": "tasseva tāni cīvarāni yāva cīvaramāsā’’ti vacanassa abhāvato,",
  "tika-vin06t3:465_5": "tasmā anatthatakathinassa ananuññātanti ce? Na,",
  "tika-vin06t3:465_6": "heṭṭhā anuññātattā,",
  "tika-vin06t3:465_7": "tato līnatthadīpanatthamidha tathā vuttattā ca.",
  "tika-vin06t3:465_8": "Heṭṭhā hi ‘‘akālacīvaraṁ nāma anatthate kathine ekādasamāse uppannaṁ,",
  "tika-vin06t3:465_9": "atthate kathine sattamāse uppannaṁ,",
  "tika-vin06t3:465_10": "kālepi ādissa dinnaṁ,",
  "tika-vin06t3:465_11": "etaṁ akālacīvaraṁ nāmā’’ti (pārā.",
  "tika-vin06t3:465_12": "500) vacanato anatthatakathinānaṁ ekacīvaramāse uppannaṁ,",
  "tika-vin06t3:465_13": "tesaṁyeva hotīti siddhaṁ,",
  "tika-vin06t3:465_14": "tasmā idha taṁ avatvā ekopi tayo gaṇapūrake labhitvā kathinaṁ attharituṁ labhatīti imaṁ līnatthaṁ pakāsetuṁ ‘‘yāva kathinassa ubbhārāyā’’ti vuttaṁ.",
  "tika-vin06t3:465_15": "Itarathā ayamattho na ñāyati.",
  "tika-vin06t3:465_16": "‘‘Jānitabboca vinayadharehīti tathā vuttoti apare’’ti vuttaṁ.",
  "tika-vin06t3:465_17": "Atthataṁ hoti,",
  "tika-vin06t3:465_18": "pañca māse sabbaṁ tasseva bhikkhuno hotīti sambandho.",
  "tika-vin06t3:465_19": "Accantasaṁyogavasena upayogavacanaṁ.",
  "tika-vin06t3:465_20": "‘‘Idha vassaṁvutthasaṅghassā’’ti niyamitattā ‘‘vassāvāsikaṁ demā’’ti ettha ca ‘‘idhā’’ti adhikārattā tasmiṁ vutte labhati.",
  "tika-vin06t3:465_21": "‘‘Piṭṭhisamaye uppannattāti cīvarakālassāsannattā ca anatthatakathinānampi vutthavassānañca anuññātaṭṭhānattā",
  "tika-vin06t3:465_22": "eva vutta’’nti aññatarasmiṁ gaṇṭhipade likhitaṁ.",
  "tika-vin06t3:465_23": "Keci pana ‘‘yaṁ pana idaṁ ‘idha vassaṁvutthasaṅghassā’tiādiṁ katvā yāva ‘anāgatavasse’ti padaṁ,",
  "tika-vin06t3:465_24": "tāva pucchitvā ‘kasmā?",
  "tika-vin06t3:465_25": "Piṭṭhisamaye uppannattā’ti idaṁ parato ‘tatra sammukhībhūtānaṁ sabbesaṁ pāpuṇātī’ti imassa pariyosāne ‘kasmā?",
  "tika-vin06t3:465_26": "Piṭṭhisamaye uppannattā’ti likhitabbaṁ.",
  "tika-vin06t3:465_27": "Kasmāti ce?",
  "tika-vin06t3:465_28": "Parato ‘cīvaramāsato paṭṭhāya yāva hemantassā’ti vuttena nibbisesattā,",
  "tika-vin06t3:465_29": "tasmā eva ekaccesu paṇḍitanti vadantī’’ti vadanti.",
  "tika-vin06t3:465_30": "Idha pana idha-saddena visesitaṁ,",
  "tika-vin06t3:465_31": "tattha natthi,",
  "tika-vin06t3:465_32": "tasmā aññamaññavirodho natthīti gahetabbaṁ.",
  "tika-vin06t3:465_33": "‘‘Mayhimāni cīvarāni pāpuṇantī’’ti vacanamevādhiṭṭhānaṁ,",
  "tika-vin06t3:465_34": "idamettha ukkaṭṭhavasena vuttaṁ.",
  "tika-vin06t3:465_35": "‘‘Mayhimāni cīvarānī’ti vuttepi adhiṭṭhitameva hotī’’ti vuttaṁ.",
  "tika-vin06t3:465_36": "‘‘Mayhimānī’ti vutte tassa cīvarāni nāma natthi,",
  "tika-vin06t3:465_37": "tasmā ‘cīvarāni pāpuṇantī’ti vattabbamevā’’ti vadanti.",
  "tika-vin06t3:465_38": "Duggahitānīti saṅghikāneva honti.",
  "tika-vin06t3:465_39": "‘‘Gahitameva nāmā’ti imassa idaṁ pattanti kiñcāpi na viditaṁ,",
  "tika-vin06t3:465_40": "te pana bhāgā tesaṁ atthato pattāyevāti adhippāyo’’ti likhitaṁ.",
  "tika-vin06t3:465_41": "‘‘Ekasmiṁ apatite puna āgatā labhantī’’ti vuttaṁ.",
  "tika-vin06t3:466_0": "Upanandasakyaputtavatthukathāvaṇṇanā",
  "tika-vin06t3:467_0": "364. ‘‘Na,",
  "tika-vin06t3:467_1": "bhikkhave,",
  "tika-vin06t3:467_2": "aññatra vassaṁvutthenā’’ti cīvarasamayaṁ upādāya paṭikkhepo kato .Ekasmiṁ vihāre ‘‘rājavihāre viya nānāpariveṇesu",
  "tika-vin06t3:467_3": "vā idha vā vutthā labhatū’’ti vatvā dinnaṁ.",
  "tika-vin06t3:467_4": "‘‘Sattāhavārena aruṇameva uṭṭhāpetīti etaṁ vacanamattameva ekavihāre sattāhakiccābhāvā’’ti ca likhitaṁ.",
  "tika-vin06t3:468_0": "Matasantakakathāvaṇṇanā",
  "tika-vin06t3:469_0": "369.Bhikkhussāti bhikkhusmiṁ kālaṁkate.",
  "tika-vin06t3:469_1": "Tattha ‘‘pattacīvare’’ti padhānaparikkhāradassanamukhena sabbaparikkhāranidassananti veditabbaṁ.",
  "tika-vin06t3:469_2": "Adhammena uppannañcetaṁ hoti,",
  "tika-vin06t3:469_3": "saṅghassa kappiyameva matattāti eke.",
  "tika-vin06t3:469_4": "Noti takko pattacatukke sabbathā akappiyapattanayavirodhato.",
  "tika-vin06t3:469_5": "Adhammena uppannasenāsane ca vasato anāpatti.",
  "tika-vin06t3:469_6": "Aññatarasmiṁ āvāse dve bhikkhū vasanti,",
  "tika-vin06t3:469_7": "tattha ceko kālaṁkato,",
  "tika-vin06t3:469_8": "itaro tassa parikkhāraṁ apāpetvā taṁ theyyacittena gaṇhāti,",
  "tika-vin06t3:469_9": "saṅghasantakaṁ gahitaṁ hoti,",
  "tika-vin06t3:469_10": "bhaṇḍagghena kāretabbo.",
  "tika-vin06t3:469_11": "Anāvāse gaṇhāti,",
  "tika-vin06t3:469_12": "na kāretabbo assāmikassa gahitattā.",
  "tika-vin06t3:469_13": "Maraṇasamaye vattuṁ asahanto ce citteneva deti,",
  "tika-vin06t3:469_14": "puññaṁ pasavati,",
  "tika-vin06t3:469_15": "saṅghova tassa sāmī.",
  "tika-vin06t3:469_16": "Paro vā avissāsiko sayameva gaṇhāti,",
  "tika-vin06t3:469_17": "gahaṇaṁ na ruhati,",
  "tika-vin06t3:469_18": "theyyacittena ce,",
  "tika-vin06t3:469_19": "bhaṇḍagghena kāretabbo.",
  "tika-vin06t3:469_20": "Tassa ca āvāsagatassa ko sāmī.",
  "tika-vin06t3:469_21": "‘‘Saṅgho sāmī’’ti vacanato saṅghena balakkārena so vāretabboti eke.",
  "tika-vin06t3:469_22": "Jīvamānakāle gahitattā na saṅgho sāmīti eke.",
  "tika-vin06t3:469_23": "Sāmiko ce sayaṁ passitvā acchindituṁ labhati,",
  "tika-vin06t3:469_24": "saṅghopi labhati sāmiṭhāne ṭhitattāti itare,",
  "tika-vin06t3:469_25": "vicāretvā gahetabbaṁ.",
  "tika-vin06t3:470_0": "Matakassa hiraññādiakappiyabhaṇḍaṁ hoti.",
  "tika-vin06t3:470_1": "Uggahitañcetaṁ hoti,",
  "tika-vin06t3:470_2": "uggahite vuttanayena paṭipajjitabbaṁ.",
  "tika-vin06t3:470_3": "Dhammena uppannaṁ ce,",
  "tika-vin06t3:470_4": "kappiyakārako ācikkhitabbo.",
  "tika-vin06t3:470_5": "Dāso ce gahito hoti,",
  "tika-vin06t3:470_6": "na saṅgho sāmī,",
  "tika-vin06t3:470_7": "ārāmiko ce,",
  "tika-vin06t3:470_8": "saṅgho sāmī.",
  "tika-vin06t3:470_9": "Gāvīmahiṁsīādayo honti,",
  "tika-vin06t3:470_10": "āvāsagatānaṁ saṅgho sāmī,",
  "tika-vin06t3:470_11": "anāvāsagatānaṁ na saṅgho sāmī.",
  "tika-vin06t3:470_12": "Saṅgho ce āvāsaṁ ānetvā attano santakaṁ katvā pacchā samīpe bahisīmāya ṭhapeti,",
  "tika-vin06t3:470_13": "kārakasaṅgho sāmī,",
  "tika-vin06t3:470_14": "tathā ārāmike.",
  "tika-vin06t3:470_15": "Matakassa parikkhāro nikkhepavasena ṭhapito hoti,",
  "tika-vin06t3:470_16": "esova sāmī.",
  "tika-vin06t3:470_17": "Mahaggho ce hoti,",
  "tika-vin06t3:470_18": "sesassa saṅgho sāmī.",
  "tika-vin06t3:470_19": "‘‘Kenaci gilānupaṭṭhākenā’’ti vattabbakkamo etena dassito.",
  "tika-vin06t3:470_20": "Puna upaṭṭhākānaṁ bahubhāve sati sabbesaṁ dātabbakammaṁ dassentena bhagavatā kammavācāyaṁ ‘‘gilānupaṭṭhākāna’’nti vuttaṁ.",
  "tika-vin06t3:470_21": "Sāmaṇeravāre ‘‘cīvara’’nti pāṭho.",
  "tika-vin06t3:470_22": "‘‘Imaṁ tuyhaṁ demi dadāmi dajjāmi oṇojemi pariccajāmi vissajjāmi nissajjāmī’ti vā ‘itthannāmassa demi…pe…",
  "tika-vin06t3:470_23": "nissajjāmī’ti vā vadati,",
  "tika-vin06t3:470_24": "‘sammukhā vā parammukhā vā vutte dinnaṁyeva hotī’ti dānalakkhaṇassa ca ‘tuyhaṁ gaṇhāhī’ti vutte ‘mayhaṁ gaṇhāmī’ti vadati,",
  "tika-vin06t3:470_25": "‘sudinnaṁ suggahitañcā’ti (pārā. aṭṭha.",
  "tika-vin06t3:470_26": "2.469) gahaṇalakkhaṇassa ca vuttattā ‘mama santakaṁ tava ca mama ca hotū’ti evamādivacanena samānaparikkhāraṁ kātuṁ vaṭṭatīti ācariyā’’ti likhitaṁ.",
  "tika-vin06t3:471_0": "Anugaṇṭhipade pana atīva papañcaṁ katvā puna ‘‘idamettha ācariyānaṁ sanniṭṭhānaṁ –",
  "tika-vin06t3:471_1": "sacesambahulā,",
  "tika-vin06t3:471_2": "dve vā samānaparikkhāraṁ kattukāmā honti,",
  "tika-vin06t3:471_3": "te sabbe attano santakaṁ vattamānaṁ uppajjanakena saddhiṁ pesalassa ekassa pariccajanti,",
  "tika-vin06t3:471_4": "so puna tesameva pariccajati,",
  "tika-vin06t3:471_5": "ettāvatā te samānaparikkhārikā hontīti.",
  "tika-vin06t3:471_6": "Idaṁ samānaparikkhāralakkhaṇaṁ pāḷiādīsu vuttalakkhaṇeyeva patanato acalappattaṁ hoti,",
  "tika-vin06t3:471_7": "tathāpi porāṇavidhiṁ ajjhottharitvā vattanato paṭisedhetabbo,",
  "tika-vin06t3:471_8": "ācariyānaṁ matānusārena kātabbaṁ kātukāmenāti apare’’ti vuttaṁ,",
  "tika-vin06t3:471_9": "‘‘vassaṁvutthasāmaṇero pañcasu sikkhāpadesu ekaṁ atikkamitvā puna gahito lābhaṁ na labhati,",
  "tika-vin06t3:471_10": "antimavatthuṁ ajjhāpanno nāma hotī’’ti vadanti.",
  "tika-vin06t3:472_0": "Vassaṁvutthānaṁanuppannacīvarakathāvaṇṇanā",
  "tika-vin06t3:473_0": "375.Uppanne cīvare abhājite pakkamatīti ettha ‘‘saṅghena tatruppādato ekekassa bhikkhuno ettakaṁ vassāvāsikaṁ",
  "tika-vin06t3:473_1": "dātuṁ saṅghassa ruccatī’’ti sāvitepi vibbhamati,",
  "tika-vin06t3:473_2": "tato na labhati,",
  "tika-vin06t3:473_3": "puna pabbajitvā upasampajjitvā cīvarabhājanaṁ sambhāventopi na labhatiyeva pubbapakatito bhaṭṭhattā.",
  "tika-vin06t3:473_4": "Atha pāpite vibbhamati,",
  "tika-vin06t3:473_5": "labhatī’’ti ca vuttaṁ.",
  "tika-vin06t3:474_0": "Saṅghebhinnecīvaruppādakathāvaṇṇanā",
  "tika-vin06t3:475_0": "376.Parasamuddeti jambudīpe.",
  "tika-vin06t3:476_0": "Aṭṭhacīvaramātikākathāvaṇṇanā",
  "tika-vin06t3:477_0": "379.",
  "tika-vin06t3:477_1": "Yasmā aparikkhittassa parikkhepārahaṭṭhānaṁ dubbijānaṁ,",
  "tika-vin06t3:477_2": "tasmā ‘‘apicā’’tiādi vuttaṁ.",
  "tika-vin06t3:477_3": "Tattha dhuvasannipātaṭṭhānampi pariyantagatameva gahetabbaṁ.",
  "tika-vin06t3:477_4": "‘‘Mahāpaccariyaṁ pana bhikkhūsupi…pe…",
  "tika-vin06t3:477_5": "pāpuṇātīti ‘upacārasīmāya demā’ti evaṁ dinnameva sandhāyā’’ti likhitaṁ .",
  "tika-vin06t3:477_6": "‘‘Samānasaṁvāsakasīmāyā’’ti vutte khaṇḍasīmādīsu ṭhitānaṁ na pāpuṇāti tāsaṁ visuṁ samānasaṁvāsakasīmattā.",
  "tika-vin06t3:477_7": "Samānasaṁvāsakaavippavāsasīmānaṁ idaṁ nānattaṁ –",
  "tika-vin06t3:477_8": "‘‘avippavāsasīmāya dammī’’ti dinnaṁ gāmaṭṭhānaṁ na pāpuṇāti. Kasmā?",
  "tika-vin06t3:477_9": "‘‘Ṭhapetvā gāmañca gāmūpacārañcā’’ti vuttattā.",
  "tika-vin06t3:477_10": "‘‘Samānasaṁvāsakasīmāyā’’ti dinnaṁ pana yasmiṁ ṭhāne avippavāsasīmā atthi,",
  "tika-vin06t3:477_11": "tattha ṭhitānaṁ,",
  "tika-vin06t3:477_12": "itaratra ṭhitānañca pāpuṇāti.",
  "tika-vin06t3:477_13": "‘‘Khaṇḍasīmāyaṁ ṭhatvā ‘sīmaṭṭhakasaṅghassa dammī’ti vutte upacārasīmāya eva paricchinditvā dātabba’’nti vuttaṁ.",
  "tika-vin06t3:477_14": "‘‘Avippavāsasīmāya demā’’ti khaṇḍasīmāyaṁ ṭhatvā dinne tattheva pāpuṇātīti keci.",
  "tika-vin06t3:477_15": "Yojanasatampi pūretvā nisīdantīti ettha vihārūpacāre hatthapāsena,",
  "tika-vin06t3:477_16": "bahigāmādīsu dvādasahatthena upacāroti eke.",
  "tika-vin06t3:477_17": "‘‘Imasmiṁ vihāre saṅghassā’’ti vutte ekābaddhā hutvāpi parikkhepaparikkhepārahaṭṭhānaṁ atikkamitvā ṭhitānaṁ na pāpuṇātīti eke.",
  "tika-vin06t3:477_18": "‘‘Bhikkhunivihārato bahi yattha katthaci ṭhatvā ‘saṅghassā’ti vutte bhikkhusaṅghova sāmī’’ti vadanti.",
  "tika-vin06t3:477_19": "Ekopi gantvāti ettha sabbesaṁ vā pāpetvā gantabbaṁ,",
  "tika-vin06t3:477_20": "ānetvā vā pāpetabbaṁ,",
  "tika-vin06t3:477_21": "itarathā gatassa na pāpuṇāti.",
  "tika-vin06t3:477_22": "Samānalābhakatikā mūlāvāse sati siyā,",
  "tika-vin06t3:477_23": "mūlāvāsavināsena katikāpi vinassati.",
  "tika-vin06t3:477_24": "Samānalābhavacanaṁ sati dvīsu,",
  "tika-vin06t3:477_25": "bahūsu vā yujjati.",
  "tika-vin06t3:477_26": "Teneva ekasmiṁ avasiṭṭhe yujjatīti no mati.",
  "tika-vin06t3:478_0": "‘‘Tāvakālikakālena, mūlacchedavasena vā;",
  "tika-vin06t3:479_0": "Aññesaṁ kammaṁ aññassa, siyā nāvāsasaṅgamo’’ti. –",
  "tika-vin06t3:480_0": "Ācariyo.",
  "tika-vin06t3:481_0": "Sabbattha dinnamevāti ‘‘samānabhāgova hotī’’ti vadanti.",
  "tika-vin06t3:481_1": "‘‘Ekamekaṁ amhākaṁ pāpuṇātīti ce vadati,",
  "tika-vin06t3:481_2": "vaṭṭatī’’ti vadanti vibhāgassa katattā.",
  "tika-vin06t3:481_3": "‘‘Bhikkhusaṅghassa cīvare dinne paṁsukūlikānaṁ na vaṭṭatī’’ti vadanti.",
  "tika-vin06t3:481_4": "‘‘Ubhatosaṅghassā’’ti vutte ‘‘bhikkhusaṅghassā’’ti avuttattā bhikkhunisaṅghena missitattā,",
  "tika-vin06t3:481_5": "tattha apariyāpannattā ca puggalo visuṁ labhati.",
  "tika-vin06t3:481_6": "Evaṁ sante ‘‘bhikkhusaṅghassa ca bhikkhunisaṅghassa ca dammī’’ti vuttepi ‘‘ubhatosaṅghassa dinnameva hotī’’ti iminā virujjhatīti ce?",
  "tika-vin06t3:481_7": "Na virujjhati,",
  "tika-vin06t3:481_8": "taṁ dvinnaṁ saṅghānaṁ dinnabhāvameva dīpeti,",
  "tika-vin06t3:481_9": "na ubhatosaṅghapaññattiṁ,",
  "tika-vin06t3:481_10": "tasmā eva ‘‘bhikkhusaṅghassa ca bhikkhunisaṅghassa ca tuyhañcā’’ti vāro na vutto.",
  "tika-vin06t3:481_11": "Atha vā aṭṭhakathāvacanameva pamāṇaṁ,",
  "tika-vin06t3:481_12": "na vicāraṇāti eke.",
  "tika-vin06t3:481_13": "Yasmā eko addhānādiyako viya duvidho na hoti,",
  "tika-vin06t3:481_14": "tasmā ubhatosaṅghaggahaṇena eko bhikkhu na gahitoti .",
  "tika-vin06t3:481_15": "‘‘Sabbāvāsassa ca cetiyassa ca dhammassa cā’ti vutte sabbavihāresu cetiyadhammānaṁ ekekassa bhikkhuno bhāgo dātabbo’’ti vadanti.",
  "tika-vin06t3:481_16": "‘‘Bhikkhusaṅghassa ca cetiyassa cā’’ti vutte na virujjhatīti ce? Na,",
  "tika-vin06t3:481_17": "tattha ‘‘bhikkhusaṅghassā’’ti vuttattā,",
  "tika-vin06t3:481_18": "idha vihārena ghaṭitattā ca tamhi tamhi vihāre ekabhāgaṁ labhitabbamevāti pariharanti.",
  "tika-vin06t3:481_19": "Attano pāpetvāti vikāle aparibhogattā sakalopi vaṭṭeyyāti ce?",
  "tika-vin06t3:481_20": "‘‘Bhikkhusaṅghassa harā’’ti vuttattā,",
  "tika-vin06t3:481_21": "tena ‘‘harāmī’’ti gahitattā ca na vaṭṭati.",
  "tika-vin06t3:481_22": "Pacchimavassaṁvutthānampīti ettha api-saddo avadhāraṇattho,",
  "tika-vin06t3:481_23": "pacchimavassaṁvutthānamevāti attho,",
  "tika-vin06t3:481_24": "itarathā samuccayatthe gahite ‘‘lakkhaṇaññū vadantī’’ti vacanaṁ niratthakaṁ siyā.",
  "tika-vin06t3:481_25": "Kasmāti ārabhitvā papañcaṁ karonti. Kiṁ tena,",
  "tika-vin06t3:481_26": "parato ‘‘cīvaramāsato paṭṭhāya…pe…",
  "tika-vin06t3:481_27": "atītavassaṁvutthānameva pāpuṇātī’’ti iminā siddhattā na vicāritaṁ,",
  "tika-vin06t3:481_28": "tena vuttaṁ ‘‘lakkhaṇaññū’’ti acalavasena.",
  "tika-vin06t3:481_29": "Sace pana bahiupacārasīmāya ṭhito…pe…",
  "tika-vin06t3:481_30": "sampattānaṁ sabbesaṁ pāpuṇātīti yattha katthaci vutthavassānanti adhippāyo ‘‘yattha katthaci vutthavassānaṁ sabbesaṁ sampattānaṁ pāpuṇātī’’ti (kaṅkhā. aṭṭha.",
  "tika-vin06t3:481_31": "akālacīvarasikkhāpadavaṇṇanā) kaṅkhāvitaraṇiyaṁ vuttattā.",
  "tika-vin06t3:481_32": "Gimhānaṁ paṭhamadivasato paṭṭhāya vutte pana yasmā anantarātītaṁ hemantaṁ eva vutthā nāma honti,",
  "tika-vin06t3:481_33": "na vassaṁ,",
  "tika-vin06t3:481_34": "tasmā ‘‘mātikā āropetabbā’’ti vuttaṁ.",
  "tika-vin06t3:481_35": "Ye vā therehi pesitā,",
  "tika-vin06t3:481_36": "tesaṁ pāpuṇātīti kira attho.",
  "tika-vin06t3:482_0": "Cīvarakkhandhakavaṇṇanā niṭṭhitā.",
  "tika-vin06t3:483_0": "9. Campeyyakkhandhakavaṇṇanā",
  "tika-vin06t3:484_0": "Dvenissāraṇādikathāvaṇṇanā",
  "tika-vin06t3:485_0": "395.Appattonissāraṇanti ettha nissāraṇaṁ nāma kuladūsakānaṁyeva anuññātaṁ,",
  "tika-vin06t3:485_1": "ayaṁ pana kuladūsako na hoti,",
  "tika-vin06t3:485_2": "tasmā ‘‘appatto’’ti vutto.",
  "tika-vin06t3:485_3": "Yadi evaṁ kathaṁ sunissārito hotīti?",
  "tika-vin06t3:485_4": "Cūḷavagge ‘‘ākaṅkhamāno saṅgho pabbājanīyakammaṁ kareyyā’’ti (cūḷava.",
  "tika-vin06t3:485_5": "27) vuttattā.",
  "tika-vin06t3:485_6": "‘‘Tassapāpiyasikakammārahassa tassapāpiyasikakammaṁ karontī’’ti vacanato cakkaṁ bandhanti ñātabbaṁ.",
  "tika-vin06t3:486_0": "Upālipucchākathāvaṇṇanā",
  "tika-vin06t3:487_0": "400.‘‘Paratoti upālipucchato para’’nti likhitaṁ.",
  "tika-vin06t3:487_1": "Dosāritapāḷiyaṁ ‘‘ūnavīsativasso na āgato vippannavatthukattā’’ti vuttaṁ.",
  "tika-vin06t3:487_2": "Imasmiṁ campeyyakkhandhake adhammakammāniyeva dvidhā katvā pañcāgatānīti veditabbaṁ.",
  "tika-vin06t3:487_3": "Teneva parivāre imasmiṁ khandhake ‘‘pañca adhammikānī’’ti vuttaṁ.",
  "tika-vin06t3:487_4": "‘‘Andhamūgabadhiro sosārito’’ti iminā apabbajitassapi upasampadā ruhatīti siddhaṁ.",
  "tika-vin06t3:488_0": "Campeyyakkhandhakavaṇṇanā niṭṭhitā.",
  "tika-vin06t3:489_0": "10. Kosambakakkhandhakavaṇṇanā",
  "tika-vin06t3:490_0": "Kosambakavivādakathāvaṇṇanā",
  "tika-vin06t3:491_0": "451.Suttantikoti ettha kiñcāpi ‘‘vinayadharo mātikādharo’’ti vuttaṁ,",
  "tika-vin06t3:491_1": "ubhatovibhaṅgaṁ pana sandhāya vuttaṁ,",
  "tika-vin06t3:491_2": "na khandhakabhāṇako hoti.",
  "tika-vin06t3:491_3": "Āvuso ettha āpattīti vacanaṁ upādāya ‘‘so tassā āpattiyā āpattidiṭṭhi hotī’’ti vuccati.",
  "tika-vin06t3:491_4": "Pacchā vinayadharo ‘‘vatthumhi sati pamāṇaṁ,",
  "tika-vin06t3:491_5": "na paññattiya’’nti satiṁ paṭilabhitvā tassā āpattiyā āpattidiṭṭhi ahosi,",
  "tika-vin06t3:491_6": "tena vuttaṁ ante ‘‘aññe bhikkhū tassā āpattiyā āpattidiṭṭhino hontī’’ti.",
  "tika-vin06t3:492_0": "455. ‘‘Yathā mayā ñattī’’ti likhanti ‘‘paññattā’’ti ekavacanattā.",
  "tika-vin06t3:493_0": "Dīghāvuvatthukathāvaṇṇanā",
  "tika-vin06t3:494_0": "458.",
  "tika-vin06t3:494_1": "‘‘Bhūtapubbaṁ,",
  "tika-vin06t3:494_2": "bhikkhave,",
  "tika-vin06t3:494_3": "bārāṇasiyaṁ brahmadatto’’ti likhanti.",
  "tika-vin06t3:494_4": "Purāṇapotthakesu ‘‘bārāṇasiya’’nti natthi,",
  "tika-vin06t3:494_5": "‘‘natthibhāvova sundaro’’ti vadanti.",
  "tika-vin06t3:495_0": "Pālileyyakagamanakathāvaṇṇanā",
  "tika-vin06t3:496_0": "467.Rakkhitavanasaṇḍeti saṅgītittherehi suviññeyyaṁ katvā vuttaṁ.",
  "tika-vin06t3:496_1": "‘‘Pālileyyoti gāmo,",
  "tika-vin06t3:496_2": "tassa vasenā’’tipi vadanti,",
  "tika-vin06t3:496_3": "taṁ dhammapadaṭṭhakathāya na virujjhati.",
  "tika-vin06t3:497_0": "Aṭṭhārasavatthukathāvaṇṇanā",
  "tika-vin06t3:498_0": "473.Natveva…pe…",
  "tika-vin06t3:498_1": "paṭibāhitabbanti vadāmīti ettha senāsanārahassa yo senāsanaṁ paṭibāhati,",
  "tika-vin06t3:498_2": "tasseva āpatti dukkaṭassa.",
  "tika-vin06t3:498_3": "‘‘Kalahakārakādīnamettha okāso natthītiādikaṁ saṅghassa katikaṁ vatvā taṁ na paññāpentassa vā ‘ahaṁ buddho’ti",
  "tika-vin06t3:498_4": "pasayha attanā attano paññāpetvā gaṇhantaṁ ‘yuttiyā gaṇhathā’ti vatvā vārentassa vā doso natthi.",
  "tika-vin06t3:498_5": "Idha kalahavūpasamanatthaṁ āgatānaṁ kosambikānampi ‘yathāvuḍḍha’nti avatvā ‘vivitte asati vivittaṁ katvāpi",
  "tika-vin06t3:498_6": "dātabba’nti vuttattā vivittaṁ katvā dentaṁ paṭibāhentasseva āpattīti kira ayamattho pārivāsikādīnaṁ vihārapariyantadāpanena",
  "tika-vin06t3:498_7": "sādhitabbo’’ti likhitaṁ.",
  "tika-vin06t3:499_0": "Saṅghasāmaggīkathāvaṇṇanā",
  "tika-vin06t3:500_0": "475.",
  "tika-vin06t3:500_1": "‘‘Atha kho te ukkhittānuvattakā bhikkhū taṁ ukkhittakaṁ bhikkhuṁ osāretvā yena ukkhepakā bhikkhū…pe…",
  "tika-vin06t3:500_2": "tassa vatthussa vūpasamāya saṅghasāmaggiṁ karomā’’ti vacanaṁ duviññeyyavinicchayaṁ vinayalakkhaṇakusalassa.",
  "tika-vin06t3:500_3": "Vijjamāne hi kārakasaṅghe itaro saṅgho osārituṁ na labhati.",
  "tika-vin06t3:500_4": "Osārento ce,",
  "tika-vin06t3:500_5": "te bhikkhū kārakasaṅghena samānaladdhikabhāvaṁ pattattā tena samānasaṁvāsakā honti,",
  "tika-vin06t3:500_6": "tato ukkhepakānaṁ chandaṁ aggahetvā osārentānaṁ kammaṁ kuppati,",
  "tika-vin06t3:500_7": "tasmā ‘‘tena hi,",
  "tika-vin06t3:500_8": "bhikkhave,",
  "tika-vin06t3:500_9": "taṁ bhikkhuṁ osārethā’’ti (mahāva.",
  "tika-vin06t3:500_10": "474) bhagavato vacanena ukkhittānuvattakā osāresuṁ,",
  "tika-vin06t3:500_11": "udāhu nissīmaṁ gantvā,",
  "tika-vin06t3:500_12": "udāhu itaresaṁ chandaṁ gahetvā osāresuṁ,",
  "tika-vin06t3:500_13": "nanu etesamaññatarenettha bhavitabbaṁ,",
  "tika-vin06t3:500_14": "na ca panetaṁ sabbagaṇṭhipadesu vicāritaṁ.",
  "tika-vin06t3:500_15": "Ayaṁ panettha takko –",
  "tika-vin06t3:501_0": "‘‘Yasmiṁ vatthusmiṁ saṅghena, katakammassa bhikkhuno;",
  "tika-vin06t3:502_0": "Sati tasmiṁ na aññassa, paṭippassambhanaṁ khamaṁ.",
  "tika-vin06t3:503_0": "‘‘Viramante tato doso, api saṅgho akārako;",
  "tika-vin06t3:504_0": "Osāretuṁ alaṁ yasmā, kārako anulomiko’’ti.",
  "tika-vin06t3:505_0": "477.",
  "tika-vin06t3:505_1": "‘‘Aṭṭha dūtaṅgāni nāma sotā ca hoti,",
  "tika-vin06t3:505_2": "sāvetā ca uggahetā ca dhāretā ca viññātā ca viññāpetā ca kusalo ca sahitāsahitadassano ca akalahakārako cāti etānī’’ti vuttaṁ.",
  "tika-vin06t3:506_0": "Kosambakakkhandhakavaṇṇanā niṭṭhitā.",
  "tika-vin06t3:507_0": "Mahāvaggassa līnatthapakāsanā niṭṭhitā.",
  "tika-vin06t3:508_0": " Namo tassa bhagavato arahato sammāsambuddhassa"
}