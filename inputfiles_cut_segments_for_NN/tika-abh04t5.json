{
  "tika-abh04t5:0_0": "2. Rūpakaṇḍaṁ",
  "tika-abh04t5:1_0": "Uddesavaṇṇanā",
  "tika-abh04t5:2_0": "Kenacīti rūpena vā arūpena vā.",
  "tika-abh04t5:2_1": "Cittuppādena tāva rūpassa samayavavatthānaṁ na sakkā kātuṁ abyāpitāya anekantikatāya cāti imamatthaṁ dassento “acittasamuṭṭhānasabbhāvato”tiādimāha.",
  "tika-abh04t5:2_2": "Tattha acittasamuṭṭhānaṁ rūpaṁ cittassa tīsu khaṇesu uppajjatīti imasmiṁ tāva vāde cittuppattisamayena rūpūpapattisamayassa vavatthānaṁ mā hotu,",
  "tika-abh04t5:2_3": "cittassa uppādakkhaṇeyeva sabbampi rūpaṁ uppajjatīti imasmiṁ pana vāde kathanti?",
  "tika-abh04t5:2_4": "Etthāpi acittasamuṭṭhānaṁ rūpaṁ cittena sahuppādepi anindriyabaddharūpaṁ viya acittapaṭi bandhuppādatāya",
  "tika-abh04t5:2_5": "na cittena vavatthāpetabbasamayanti vuttaṁ “acittasamuṭṭhānasabbhāvato”ti.",
  "tika-abh04t5:2_6": "Tena cittuppādena rūpassa samayavavatthānaṁ na byāpīti dasseti.",
  "tika-abh04t5:2_7": "Anekacittasamuṭṭhānatāya vavatthānābhāvatoti sambandho.",
  "tika-abh04t5:2_8": "Niyate hi samuṭṭhāpakacitte cittasamuṭṭhānarūpassa siyā vavatthānanti.",
  "tika-abh04t5:3_0": "Kesañcīti kāmāvacarakusalādīnaṁ.",
  "tika-abh04t5:3_1": "Katthacīti āruppe.",
  "tika-abh04t5:3_2": "Kesañcīti vā kesañci pañcavokāravipākānaṁ.",
  "tika-abh04t5:3_3": "Katthacīti paṭisandhikkhaṇe carimakkhaṇe ca.",
  "tika-abh04t5:3_4": "“Tasmiṁ samaye phasso hotī”tiādinā cittasahabhāvinaṁ eva cittena samayavavatthānaṁ katanti vuttaṁ “acittasahabhubhāvato”ti.",
  "tika-abh04t5:3_5": "Tesanti upādārūpānaṁ.",
  "tika-abh04t5:3_6": "Yo yassa sahabhāvena upakārako,",
  "tika-abh04t5:3_7": "so eva tassa samayavavatthāpakabhāvena vuttoti āha “sahajāta…pe…",
  "tika-abh04t5:3_8": "ttanato”ti.",
  "tika-abh04t5:3_9": "Nāpi mahābhūtehītiādinā vavatthānābhāvameva dasseti.",
  "tika-abh04t5:3_10": "Kesañcīti akammajādīnaṁ.",
  "tika-abh04t5:3_11": "Kehicīti kammajādīhi.",
  "tika-abh04t5:3_12": "Pavattitoti pavattanato.",
  "tika-abh04t5:3_13": "Sahāti ekasmiṁ kāle.",
  "tika-abh04t5:3_14": "Abhāvāti niyogato abhāvā.",
  "tika-abh04t5:4_0": "Viññatti…pe…",
  "tika-abh04t5:4_1": "na sakkā vattuṁ mahābhūtehi samayavavatthāne kariyamāne tehi ayāvabhāvitatāyāti adhippāyo.",
  "tika-abh04t5:4_2": "Ekasmiṁ kāletiādināpi mahābhūtehi samayaniyamane vavatthānābhāvameva vibhāveti.",
  "tika-abh04t5:4_3": "“Tathā vibhajanattha”nti,",
  "tika-abh04t5:4_4": "“avibhattaṁ abyākataṁ atthīti dassetu”nti ca imesaṁ padānaṁ “vibhattaṁ avibhattañca sabbaṁ saṅgaṇhanto āhā”ti iminā sambandho.",
  "tika-abh04t5:4_5": "Samayavavatthānaṁ katvā niddisiyamānassa nippadesatāya asambhavato ekadesaṁ niddisitvā sāmaññena nigamanaṁ yuttaṁ,",
  "tika-abh04t5:4_6": "akatvā pana samayavavatthānaṁ sarūpato niddisanena tathāti imamatthaṁ āha “samayavavatthānenā”tiādinā.",
  "tika-abh04t5:4_7": "Avibhatteti vipākakiriyābyākataṁ viya na pubbe vibhatte.",
  "tika-abh04t5:4_8": "Vibhajitabbeti bhedavantatāya vibhajanārahe.",
  "tika-abh04t5:4_9": "Dassiteti uddisanavasena dassite.",
  "tika-abh04t5:4_10": "Vuttamevatthaṁ vitthāratarena dassetuṁ “ettha panā”tiādimāha.",
  "tika-abh04t5:5_0": "Vipākādidhammānaṁ nayanaṁ nayo,",
  "tika-abh04t5:5_1": "sova dassananti nayadassanaṁ.",
  "tika-abh04t5:5_2": "“Desanā”ti vuttaṁ heṭṭhā gahaṇameva nayadassananti.",
  "tika-abh04t5:5_3": "Dutiyavikappe pana kāmāvacarādibhāvena nīyatīti nayo,",
  "tika-abh04t5:5_4": "kiriyābyākataṁ.",
  "tika-abh04t5:5_5": "Tassa dassanaṁ nayadassananti yojetabbaṁ.",
  "tika-abh04t5:5_6": "Dukādīsu niddesavāre ca hadayavatthuno anāgatattā taṁ aggahetvā paṭhamavikappo vutto,",
  "tika-abh04t5:5_7": "ekake pana vatthupi gahitanti “hadayavatthuñcā”ti dutiyavikappe vuttaṁ.",
  "tika-abh04t5:5_8": "Kiṁ pana kāraṇaṁ dukādīsu niddesavāre ca hadayavatthu na gahitanti?",
  "tika-abh04t5:5_9": "Itaravatthūhi asamānagatikattā desanābhedato ca.",
  "tika-abh04t5:5_10": "Yathā hi cakkhuviññāṇādīni ekantato cakkhādinissayāni,",
  "tika-abh04t5:5_11": "na evaṁ manoviññāṇaṁ ekantato hadayavatthunissayaṁ,",
  "tika-abh04t5:5_12": "nissitamukhena ca vatthudukādidesanā pavattā.",
  "tika-abh04t5:5_13": "Yampi ekantato hadayavatthunissayaṁ,",
  "tika-abh04t5:5_14": "tassa vasena “atthi rūpaṁ manoviññāṇassa vatthū”tiādinā dukādīsu vuccamānesupi tadanukūlaārammaṇadukādayo na sambhavanti.",
  "tika-abh04t5:5_15": "Na hi “atthi rūpaṁ manoviññāṇassa ārammaṇaṁ,",
  "tika-abh04t5:5_16": "atthi rūpaṁ na manoviññāṇassa ārammaṇa”ntiādinā sakkā vattunti vatthārammaṇadukadesanā bhinnagatikā siyuṁ,",
  "tika-abh04t5:5_17": "samānagatikā ca tā desetuṁ bhagavato ajjhāsayo.",
  "tika-abh04t5:5_18": "Esā hi bhagavato desanā pakati.",
  "tika-abh04t5:5_19": "Teneva hi nikkhepakaṇḍe cittuppādavibhāgena avuccamānattā avitakkāvicārapadavissajjane vicāroti vattuṁ",
  "tika-abh04t5:5_20": "na sakkāti avitakkavicāramattapadavissajjane labbhamānopi vitakko na uddhaṭo,",
  "tika-abh04t5:5_21": "aññathā vitakko cāti vattabbaṁ siyāti.",
  "tika-abh04t5:5_22": "Evaṁ itaravatthūhi asamānagatikattā desanābhedato ca dukādīsu uddese na gahitaṁ.",
  "tika-abh04t5:5_23": "Uddiṭṭhasseva hi niddisanato niddesepi na gahitaṁ hadayavatthūti vadanti.",
  "tika-abh04t5:6_0": "Cakkhādidasakāsattāti cakkhusotaghānajivhākāyaitthibhāvapurisabhāvadasakā satta,",
  "tika-abh04t5:6_1": "ekasantānavasena vā cakkhusotaghānajivhākāyabhāvavatthudasakā satta.",
  "tika-abh04t5:6_2": "Nibbānassa asatipi paramatthato bhede parikappitabhedopi bhedoyeva vohāravisayeti katvā sopādisesādibhedo vutto.",
  "tika-abh04t5:7_0": "584.",
  "tika-abh04t5:7_1": "Kiñcāpi aññattha kukkuṭaṇḍasaṇṭhāne parimaṇḍala-saddo dissati,",
  "tika-abh04t5:7_2": "cakkasaṇṭhānatā pana vaṭṭasaṇṭhāne cakkavāḷe vuccamāno parimaṇḍala-saddo vaṭṭapariyāyo siyā.",
  "tika-abh04t5:7_3": "Anekatthā hi saddāti adhippāyenāha “vaṭṭaṁ parimaṇḍala”nti.",
  "tika-abh04t5:7_4": "Ettha ca sineruyugandharādīnaṁ samuddato upariadhobhāgānaṁ vasena ubbedho vutto,",
  "tika-abh04t5:7_5": "āyāmavitthārehipi sineru caturāsītiyojanasahassaparimāṇova.",
  "tika-abh04t5:7_6": "Yathāha “sineru,",
  "tika-abh04t5:7_7": "bhikkhave,",
  "tika-abh04t5:7_8": "pabbatarājā caturāsīti yojanasahassāni āyāmena,",
  "tika-abh04t5:7_9": "caturāsīti yojanasahassāni vitthārenā”ti.",
  "tika-abh04t5:7_10": "Sineruṁ pākāraparikkhepavasena parikkhipitvā ṭhitā yugandharādayo,",
  "tika-abh04t5:7_11": "sineruyugandharādīnaṁ antarepi sītasamuddā nāma.",
  "tika-abh04t5:7_12": "“Te visālato yathākkamaṁ sineruādīnaṁ accuggamanasamānaparimāṇā”ti vadanti.",
  "tika-abh04t5:8_0": "Koṭisatasahassacakkavāḷasseva āṇākhettabhāvo dasasahassacakkavāḷassa jātikhettabhāvo viya dhammatāvaseneva veditabbo.",
  "tika-abh04t5:8_1": "Vikappasamānasamuccayavibhāvanesu viya avadhāraṇe aniyame ca vā-saddo vattatīti tathā yojanā katā.",
  "tika-abh04t5:8_2": "Anekatthā hi nipātāti.",
  "tika-abh04t5:8_3": "Tattha anekantikattho aniyamattho.",
  "tika-abh04t5:9_0": "Sīlādivisuddhisampādanena,",
  "tika-abh04t5:9_1": "catudhātuvavatthānavaseneva vā mahākiccatāya mahantena vāyāmena.",
  "tika-abh04t5:9_2": "Satipi lakkhaṇādibhede ekasmiṁ eva kāle ekasmiṁ santāne anekasatasahassakalāpavuttito mahantāni bahūni",
  "tika-abh04t5:9_3": "bhūtāni paramatthato vijjamānānīti vā mahābhūtāni yathā “mahājano”ti.",
  "tika-abh04t5:9_4": "Evanti “upādāya pavatta”nti atthe sati paṭiccasamuppannatā vuttā hoti paccayasambhūtatādīpanato.",
  "tika-abh04t5:9_5": "Upādāyatīti upādāyati evāti adhippāyo.",
  "tika-abh04t5:9_6": "Tenevāha “ekantanissitassā”ti.",
  "tika-abh04t5:9_7": "“Bhavati hi nissayarūpānaṁ sāmibhāvo”ti ādhārādheyyasambandhavacanicchāya abhāve ādhārabhūtopi attho",
  "tika-abh04t5:9_8": "saṁsāmisambandhavacanicchāya sāmibhāvena vuccati yathā “rukkhassa sākhā”ti adhippāyo.",
  "tika-abh04t5:10_0": "Tividharūpasaṅgahavaṇṇanā",
  "tika-abh04t5:11_0": "585.Viññattidukocāti ca-saddena cittasahabhucittānuparivattidukāpi saṅgahitāti veditabbā.",
  "tika-abh04t5:11_1": "Sakkā hi etena nayena…pe…",
  "tika-abh04t5:11_2": "viññātunti ettha pañcavīsāya tāva vatthudukesu paṭhamadukapañcakādayo cuddasahipi pakiṇṇakadukehi avasiṭṭhehi",
  "tika-abh04t5:11_3": "vatthudukehi pañcavīsāya ārammaṇadukehi pañcahi bāhirāyatanadukehi rūpadhātudukādīhi pañcahi dhātudukehi",
  "tika-abh04t5:11_4": "pacchimakehi tīhi indriyadukehi dvādasahipi sukhumarūpadukehi paṭhamādivajjehi avasiṭṭhehi āyatanadhātuindriyadukehi",
  "tika-abh04t5:11_5": "ca yojanaṁ gacchanti.",
  "tika-abh04t5:11_6": "Pañcavīsāya pana ārammaṇadukesu purimako dukapañcako upādinnaupādinnupādāniyasanidassanacittasamuṭṭhānacittasahabhucittānuparivattidukavajjehi",
  "tika-abh04t5:11_7": "pakiṇṇakadukehi sabbehipi vatthudukehi rūpāyatanarūpadhātudukavajjehi āyatanadhātudukehi sabbehipi indriyadukasukhumarūpadukehi",
  "tika-abh04t5:11_8": "yojanaṁ gacchati.",
  "tika-abh04t5:11_9": "Dutiyadukapañcakādīsu yathākkamaṁ saddāyatanasaddadhātudukādayo yojanaṁ na gacchanti,",
  "tika-abh04t5:11_10": "rūpāyatanarūpadhātudukādayo gacchanti.",
  "tika-abh04t5:11_11": "Pakiṇṇakadukesu sanidassanadukañcāti ayameva viseso.",
  "tika-abh04t5:11_12": "Yathā ca vatthudukesu,",
  "tika-abh04t5:11_13": "evaṁ cakkhāyatanacakkhudhātucakkhundriyādidukapañcakesu.",
  "tika-abh04t5:11_14": "Yathā ca ārammaṇadukesu,",
  "tika-abh04t5:11_15": "evaṁ rūpāyatanarūpadhātuādidukapañcakesu tikayojanā.",
  "tika-abh04t5:11_16": "Itthindriyapurisindriyajīvitindriyadukā sukhumarūpadukā ca sabbehipi dukehi yojanaṁ gacchantīti evaṁ tāva tikayojanā veditabbā.",
  "tika-abh04t5:11_17": "Nanu cāyampi yojanā bhagavatā na desitāti na kātabbāti?",
  "tika-abh04t5:11_18": "Nayidaṁ ekantikaṁ. Kasmā?",
  "tika-abh04t5:11_19": "Bhagavatā dinnanayena yojanāpi bhagavatoyeva desanā.",
  "tika-abh04t5:11_20": "Tathā hi vuttaṁ mātikāvaṇṇanāyaṁ “hetū ceva dhammā ahetukā cāti idampi sambhavatī”tiādi.",
  "tika-abh04t5:11_21": "Sambhavo hi gahaṇassa kāraṇanti ca.",
  "tika-abh04t5:12_0": "Tividharūpasaṅgahavaṇṇanā niṭṭhitā.",
  "tika-abh04t5:13_0": "Catubbidhādirūpasaṅgahavaṇṇanā",
  "tika-abh04t5:14_0": "586.",
  "tika-abh04t5:14_1": "Cittato eva samuṭṭhātīti cittasamuṭṭhānanti imameva atthaṁ gahetvā “viññattidukādīhi samānagatiko cittasamuṭṭhānaduko”ti vuttaṁ.",
  "tika-abh04t5:14_2": "Vinivattite hi sāmaññe yaṁ rūpaṁ janakapaccayesu cittato samuṭṭhāti,",
  "tika-abh04t5:14_3": "taṁ cittato eva samuṭṭhātīti.",
  "tika-abh04t5:14_4": "Viññattidukādīhīti ādi-saddena cittasahabhucittānuparivattiduke saṅgaṇhāti.",
  "tika-abh04t5:14_5": "Labbhamānoti yaṁ taṁ rūpaṁ upādā,",
  "tika-abh04t5:14_6": "taṁ atthi cittasamuṭṭhānaṁ,",
  "tika-abh04t5:14_7": "atthi na cittasamuṭṭhānaṁ.",
  "tika-abh04t5:14_8": "Yaṁ taṁ rūpaṁ nupādā,",
  "tika-abh04t5:14_9": "taṁ atthi cittasamuṭṭhānaṁ,",
  "tika-abh04t5:14_10": "atthi na cittasamuṭṭhānanti evaṁ labbhamāno.",
  "tika-abh04t5:14_11": "Sanidassanadukādīnanti ādi-saddena sappaṭighamahābhūtadukādayo saṅgaṇhāti.",
  "tika-abh04t5:14_12": "Tenāti cittasamuṭṭhānadukena.",
  "tika-abh04t5:14_13": "Tassāti cittasamuṭṭhānadukasseva.",
  "tika-abh04t5:14_14": "Aññe panāti viññatticittasamuṭṭhānacittasahabhucittānuparivattidukehi aññepi pakiṇṇakadukā.",
  "tika-abh04t5:15_0": "Saddāyatanassa ekantato anupādinnattā “sotasamphassārammaṇadukādayo vajjetvā”ti vuttaṁ.",
  "tika-abh04t5:15_1": "Catukkā labbhantīti yaṁ taṁ rūpaṁ upādinnaṁ,",
  "tika-abh04t5:15_2": "taṁ atthi cakkhusamphassassa ārammaṇaṁ,",
  "tika-abh04t5:15_3": "atthi cakkhusamphassassa nārammaṇaṁ.",
  "tika-abh04t5:15_4": "Yaṁ taṁ rūpaṁ anupādinnaṁ,",
  "tika-abh04t5:15_5": "taṁ atthi cakkhusamphassassa ārammaṇaṁ,",
  "tika-abh04t5:15_6": "atthi cakkhusamphassassa nārammaṇanti evamādayo sabbārammaṇabāhirāyatanādilabbhamānadukehi yojanāyaṁ catukkā labbhantīti sambandho.",
  "tika-abh04t5:15_7": "Avasesehīti ārammaṇabāhirāyatanarūpadhātudukādito labbhamānadukehīti vuttadukarāsito avasesehi.",
  "tika-abh04t5:15_8": "Tesanti upādinnaupādinnupādāniyacittasamuṭṭhānadukānaṁ.",
  "tika-abh04t5:15_9": "Aññesanti upādinnadukādito aññesaṁ upādādukādīnaṁ.",
  "tika-abh04t5:15_10": "Vatthudukādīhīti ādi-saddena cakkhāyatanadukādayo saṅgaṇhāti.",
  "tika-abh04t5:15_11": "Etthāpi avasesehi tesaṁ aññesañca yojanāya catukkā na labbhantīti sambandho.",
  "tika-abh04t5:16_0": "Catubbidhādirūpasaṅgahavaṇṇanā niṭṭhitā.",
  "tika-abh04t5:17_0": "Uddesavaṇṇanā niṭṭhitā.",
  "tika-abh04t5:18_0": "Rūpavibhatti",
  "tika-abh04t5:19_0": "Ekakaniddesavaṇṇanā",
  "tika-abh04t5:20_0": "594.",
  "tika-abh04t5:20_1": "Pathavīādīnaṁ dhammānaṁ ruppanasabhāvo viya na hetuādibhāvopi sādhāraṇoti na hetūsu vibhajitabboti vuttaṁ “avijjamānavibhāgassā”ti.",
  "tika-abh04t5:20_2": "Tassa pana vibhāgābhāvadassanasarūpadassanameva niddeso.",
  "tika-abh04t5:20_3": "Evañca katvā nibbānassapi vibhāgarahitattā “asaṅkhatā dhātū”ti ettakameva niddesavasena vuttaṁ.",
  "tika-abh04t5:21_0": "Yadipi hinoti etena patiṭṭhāti kusalādiko dhammoti alobhādayo kevalaṁ hetupadavacanīyā,",
  "tika-abh04t5:21_1": "kāraṇabhāvasāmaññato pana mahābhūtādayopi hetu-saddābhidheyyāti mūlaṭṭhavācinā dutiyena hetu-saddena visesetvā āha “hetuhetū”ti.",
  "tika-abh04t5:21_2": "Suppatiṭṭhitabhāvasādhanato kusalādidhammānaṁ mūlatthena upakārakadhammā “tayo kusalahetū”tiādinā paṭṭhāne",
  "tika-abh04t5:21_3": "ca teyeva “hetupaccayo”ti vuttāti āha “mūlahetu paccayahetūti vā ayamattho”ti.",
  "tika-abh04t5:21_4": "Hinoti etena,",
  "tika-abh04t5:21_5": "etasmā vā phalaṁ pavattatīti hetu,",
  "tika-abh04t5:21_6": "paṭicca etasmā eti pavattatīti paccayoti evaṁ hetupaccaya-saddānaṁ anānatthataṁ sandhāya hetusaddapariyāyabhāvena",
  "tika-abh04t5:21_7": "paccaya-saddo vuttoti āha “hetupaccayasaddānaṁ samānatthattā”ti.",
  "tika-abh04t5:21_8": "Bhūtattayanissitāni ca mahābhūtāni catumahābhūtanissitaṁ upādārūpanti sabbampi rūpaṁ sabbadā sabbattha",
  "tika-abh04t5:21_9": "sabbākāraṁ catumahābhūtahetukaṁ mahābhūtāni ca anāmaṭṭhabhedāni sāmaññato gahitānīti vuttaṁ “rūpakkhandhassa hetū”ti.",
  "tika-abh04t5:22_0": "Kammasamādānānanti samādānānaṁ kammānaṁ,",
  "tika-abh04t5:22_1": "samādiyitvā katakammānaṁ vā.",
  "tika-abh04t5:22_2": "Aññesu paccayesu vipākassa taṇhāvijjādīsu.",
  "tika-abh04t5:23_0": "“Aṭṭhānametaṁ,",
  "tika-abh04t5:23_1": "bhikkhave,",
  "tika-abh04t5:23_2": "anavakāso,",
  "tika-abh04t5:23_3": "yaṁ kāyaduccaritassa iṭṭho kanto manāpo vipāko nibbatteyya,",
  "tika-abh04t5:23_4": "netaṁ ṭhānaṁ vijjati.",
  "tika-abh04t5:23_5": "Ṭhānañca kho etaṁ,",
  "tika-abh04t5:23_6": "bhikkhave, vijjati,",
  "tika-abh04t5:23_7": "yaṁ kāyaduccaritassa aniṭṭho akanto amanāpo vipāko nibbatteyya.",
  "tika-abh04t5:23_8": "Ṭhānametaṁ vijjati. Vacī…pe… mano…pe…",
  "tika-abh04t5:23_9": "vijjati…pe…",
  "tika-abh04t5:23_10": "aṭṭhānametaṁ,",
  "tika-abh04t5:23_11": "bhikkhave,",
  "tika-abh04t5:23_12": "anavakāso,",
  "tika-abh04t5:23_13": "yaṁ kāyasucaritassa aniṭṭho akanto amanāpo vipāko nibbatteyyā”ti,",
  "tika-abh04t5:24_0": "“Kammaṁ satte vibhajati,",
  "tika-abh04t5:24_1": "yadidaṁ hīnapaṇītatāyā”ti –",
  "tika-abh04t5:24_2": "evamādivacanato kammaṁ vipākassa iṭṭhāniṭṭhataṁ niyametīti āha “iṭṭhāniṭṭhavipākaniyāmakattā”ti.",
  "tika-abh04t5:24_3": "Gatiupadhikālapayogasampattivipattiyoyeva ṭhānaṁ vipākassa okāsabhāvato.",
  "tika-abh04t5:24_4": "Na hi tehi vinā koci vipāko nibbattatīti.",
  "tika-abh04t5:24_5": "Yathāvuttaṭṭhāne sati adhigantabbaṁ iṭṭhāniṭṭhārammaṇaṁ “gati…pe…",
  "tika-abh04t5:24_6": "nipphādita”nti vuttaṁ.",
  "tika-abh04t5:24_7": "Vipākassa ārammaṇena vinā abhāvato ārammaṇampi tassa padhānaṁ kāraṇaṁ.",
  "tika-abh04t5:24_8": "Anaññasabhāvatoti hetuādisabhāvābhāvato.",
  "tika-abh04t5:25_0": "Ruppanaṁ rūpaṁ.",
  "tika-abh04t5:25_1": "Taṁ assa atthīti ettha “assā”ti vuccamāno pathavīādiatthoyeva ruppatītipi vuccatīti āha “ruppanalakkhaṇayuttasseva rūpīrūpabhāvato”ti.",
  "tika-abh04t5:25_2": "Etaṁ sabhāvanti etaṁ uppannabhāve sati chahi viññāṇehi viññeyyasabhāvaṁ rūpe niyameti rūpasseva taṁsabhāvattā.",
  "tika-abh04t5:25_3": "Na rūpaṁ etasminti kālabhedavasena ataṁsabhāvassapi rūpassa atthitāya na rūpaṁ tattha niyantabbanti dasseti.",
  "tika-abh04t5:25_4": "Atthi hītiādinā tattha rūpasseva niyantabbatābhāvaṁyeva vivarati.",
  "tika-abh04t5:25_5": "Etamevātiādinā uddesena niddesaṁ saṁsandeti.",
  "tika-abh04t5:25_6": "Ettha etameva rūpe yathāvuttasabhāvaṁ niyametabbaṁ niddese eva-saddena niyameti avadhāretīti attho.",
  "tika-abh04t5:25_7": "Yathāvutto niyamoti uppannabhāve sati chahi viññāṇehi viññeyyabhāvo niyantabbatāya “niyamo”ti vutto,",
  "tika-abh04t5:25_8": "so rūpe atthi eva rūpasseva taṁsabhāvattā.",
  "tika-abh04t5:25_9": "Visiṭṭhakālassa vuttappakāraṁ avadhāraṇaṁyeva vā yathāvutto niyamo,",
  "tika-abh04t5:25_10": "so rūpe atthiyeva sambhavatiyeva,",
  "tika-abh04t5:25_11": "na arūpe viya na sambhavatīti attho daṭṭhabbo.",
  "tika-abh04t5:25_12": "Kālabhedanti kālavisesaṁ.",
  "tika-abh04t5:25_13": "Anāmasitvāti aggahetvā.",
  "tika-abh04t5:25_14": "Taṁ sabbanti anāmaṭṭhakālabhedaṁ tatoyeva arūpehi samānaviññeyyasabhāvaṁ sabbaṁ rūpaṁ.",
  "tika-abh04t5:25_15": "Uppannanti etena kālabhedāmasanena viseseti “uppannaṁ…pe… mevā”ti.",
  "tika-abh04t5:26_0": "Vattamānakālikaṁ sabbaṁ rūpaṁ diṭṭhasutamutaviññātasabhāvaṁ,",
  "tika-abh04t5:26_1": "taṁ yathāsakaṁ chahi viññāṇehi viññeyyasabhāvameva,",
  "tika-abh04t5:26_2": "na tehi aviññeyyaṁ.",
  "tika-abh04t5:26_3": "Nāpi uppannameva chahi viññāṇehi viññeyyasabhāvaṁ ekantalakkhaṇaniyamābhāvāpattitoti evaṁ aviparīte atthe",
  "tika-abh04t5:26_4": "vibhāvitepi codako adhippāyaṁ ajānanto “nanu eva”ntiādinā sabbassa sabbārammaṇatāpattiṁ codeti.",
  "tika-abh04t5:26_5": "Itaro “rūpaṁ sabbaṁ sampiṇḍetvā”tiādinā attano adhippāyaṁ vibhāveti.",
  "tika-abh04t5:26_6": "Ettha ekībhāvena gahetvāti idaṁ “sampiṇḍetvā”ti etassa atthavacanaṁ.",
  "tika-abh04t5:26_7": "Ekantalakkhaṇaṁ chahi viññāṇehi viññeyyasabhāvoyeva.",
  "tika-abh04t5:26_8": "Idaṁ vuttaṁ hoti –",
  "tika-abh04t5:26_9": "kiñcāpi pañcannaṁ viññāṇānaṁ visayantare appavattanato na sabbassa sabbārammaṇatā,",
  "tika-abh04t5:26_10": "sabbassapi pana rūpassa chaviññāṇārammaṇabhāvato yathāsakaṁ chahi viññāṇehi viññeyyatāya chahi viññāṇehi viññeyyatāva atthi,",
  "tika-abh04t5:26_11": "taṁ ekato saṅgahaṇavasena gahetvā “uppannaṁ sabbaṁ rūpaṁ chahi viññāṇehi viññeyya”nti vuttaṁ yathā “abhiññāppattaṁ",
  "tika-abh04t5:26_12": "pañcamajjhānaṁ chaḷārammaṇaṁ hotī”ti.",
  "tika-abh04t5:26_13": "Yathā hi dibbacakkhudibbasotādiabhiññāppattassa pañcamajjhānassa visuṁ asabbārammaṇattepi ekantalakkhaṇavasena",
  "tika-abh04t5:26_14": "ekībhāvena gahetvā ārammaṇavasena paṭhamajjhānādito visesaṁ dassetuṁ “abhiññāppattaṁ pañcamajjhānaṁ chaḷārammaṇaṁ",
  "tika-abh04t5:26_15": "hotī”ti vuccati,",
  "tika-abh04t5:26_16": "evaṁ arūpato rūpassa visayavasena visesaṁ dassetuṁ “uppa…pe…",
  "tika-abh04t5:26_17": "viññeyya”nti vuttanti.",
  "tika-abh04t5:26_18": "Chahi viññāṇehi viññeyyabhāvo rūpe niyametabbo,",
  "tika-abh04t5:26_19": "na pana rūpaṁ tasmiṁ niyametabbaṁ,",
  "tika-abh04t5:26_20": "aniyatadeso ca eva-saddoti aṭṭhakathāyaṁ “paccuppannarūpameva cakkhuviññāṇādīhi chahi veditabba”nti vuttaṁ.",
  "tika-abh04t5:26_21": "“Paccuppannarūpamevā”tiādinā tattha dosamāha.",
  "tika-abh04t5:26_22": "Tasmāti yasmā pāḷiyaṁ viññeyyamevāti eva-saddo vutto,",
  "tika-abh04t5:26_23": "na ca tassa aṭṭhānayojanena kāci iṭṭhasiddhi,",
  "tika-abh04t5:26_24": "atha kho aniṭṭhasiddhiyeva sabbarūpassa ekantalakkhaṇaniyamādassanato, tasmā.",
  "tika-abh04t5:26_25": "Yathārutavaseneva niyame gayhamāne uppa…pe…",
  "tika-abh04t5:26_26": "patti natthi,",
  "tika-abh04t5:26_27": "tato ca sotapatitatāyapi payojanaṁ natthīti.",
  "tika-abh04t5:26_28": "Vuttanayenāti “arūpato vidhura”ntiādinā vuttanayena.",
  "tika-abh04t5:27_0": "Ñāṇassa vā uttarassa purimañāṇaṁ vatthukāraṇanti ñāṇavatthu.",
  "tika-abh04t5:27_1": "“Sajātī”ti ettha sa-kāro samānasaddatthoti dassetuṁ “samānajātikāna”nti vuttaṁ.",
  "tika-abh04t5:27_2": "Samānajātitā ca sammāvācādīnaṁ sīlanattho eva.",
  "tika-abh04t5:27_3": "Etena samānasabhāvatā sajātisaṅgahoti veditabbo.",
  "tika-abh04t5:27_4": "Ārammaṇe cetaso avikkhepappavattiyā upaṭṭhānussāhanāni viya tesaṁ avikkhepopi atisayena upakārakoti “aññamaññopakāravasenā”ti vuttaṁ.",
  "tika-abh04t5:27_5": "Teneva vijjamānesupi aññesu sahajātadhammesu etesaṁyeva samādhikkhandhasaṅgaho dassito.",
  "tika-abh04t5:27_6": "Yaṁ pana saccavibhaṅgavaṇṇanāyaṁ visuddhimaggādīsu ca “vāyāmasatiyo kiriyato saṅgahitā”ti vuttaṁ,",
  "tika-abh04t5:27_7": "taṁ asamādhisabhāvataṁ tesaṁ samādhissa upakārakattañca sandhāya vuttaṁ.",
  "tika-abh04t5:27_8": "Teneva ca tattha “samādhiyevettha sajātito samādhikkhandhena saṅgahito”ti vuttaṁ.",
  "tika-abh04t5:27_9": "Idha pana sajātisaṅgahoti samādhitadupakārakadhammānaṁ uppattidesavasena saṅgaho vuttoti.",
  "tika-abh04t5:27_10": "Avirādhetvā visayasabhāvāvaggahaṇaṁ paṭivedho,",
  "tika-abh04t5:27_11": "appanā ca ārammaṇe daḷhanipāto tadavagāhoyevāti “paṭivedhasadisaṁ kicca”nti vuttaṁ.",
  "tika-abh04t5:27_12": "Atha vā ārammaṇapaṭivedhassa tadāhananapariyāhananamanuguṇatāya samānanti paññāvitakkānaṁ kiccasarikkhatā vuttā.",
  "tika-abh04t5:28_0": "Ekakaniddesavaṇṇanā niṭṭhitā.",
  "tika-abh04t5:29_0": "Dukaniddeso",
  "tika-abh04t5:30_0": "Upādābhājanīyavaṇṇanā",
  "tika-abh04t5:31_0": "596.",
  "tika-abh04t5:31_1": "Samantato sabbaso dassanaṭṭhena cakkhu samantacakkhūti imamatthaṁ dassetuṁ “sabbasaṅkhatāsaṅkhatadassana”nti vuttaṁ.",
  "tika-abh04t5:31_2": "Evamādināti ettha ādi-saddo “dukkhaṁ pariññeyyaṁ pariññāta”nti tīsupi padesu paccekaṁ yojetabbo.",
  "tika-abh04t5:31_3": "“Idaṁ dukkhanti me,",
  "tika-abh04t5:31_4": "bhikkhave,",
  "tika-abh04t5:31_5": "pubbe ananussutesu dhammesu cakkhuṁ udapādi,",
  "tika-abh04t5:31_6": "ñāṇaṁ udapādī”tiādinā hi pāḷi pavattāti.",
  "tika-abh04t5:31_7": "Ākārenāti dvādasavidhena ākārena.",
  "tika-abh04t5:31_8": "Tampi kāmāvacaraṁ vipassanāpaccavekkhaṇañāṇabhāvato.",
  "tika-abh04t5:31_9": "“Ñāṇacakkhu sahaariyamaggaṁ vipassanāñāṇantipi yujjatī”ti vadanti.",
  "tika-abh04t5:31_10": "Aggamaggena pana saha vipassanā paccavekkhaṇañāṇanti yuttaṁ viya dissati.",
  "tika-abh04t5:32_0": "Yathāvutte maṁsapiṇḍe sasambhāre cakkhuvohāro santānavasena pavattamāne catusamuṭṭhānikarūpadhamme upādāya pavattoti “catu…pe…",
  "tika-abh04t5:32_1": "sambhārā”ti vuttaṁ.",
  "tika-abh04t5:32_2": "Saṇṭhānanti vaṇṇāyatanamevāti tena tena ākārena sanniviṭṭhesu mahābhūtesu taṁtaṁsaṇṭhānavasena vaṇṇāyatanassa viññāyamānattā vuttaṁ,",
  "tika-abh04t5:32_3": "na vaṇṇāyatanasseva saṇṭhānapaññattiyā upādānattā.",
  "tika-abh04t5:32_4": "Tathā hi andhakāre phusitvāpi saṇṭhānaṁ viññāyatīti.",
  "tika-abh04t5:32_5": "Tathā ca vakkhati “dīghādīni phusitvāpi sakkā jānitu”nti,",
  "tika-abh04t5:32_6": "“dīghādisannivesaṁ bhūtasamudāyaṁ nissāyā”ti ca.",
  "tika-abh04t5:32_7": "Tesaṁ sambhavasaṇṭhānānaṁ āpodhātuvaṇṇāyatanehi anatthantarabhāvepi tehi visuṁ vacanaṁ tathābhūtānaṁ sambhavabhūtānaṁ saṇṭhānabhūtānañca.",
  "tika-abh04t5:32_8": "Etena āpodhātuvaṇṇāyatanānaṁ vasena vattamānaavatthāviseso sambhavo saṇṭhānañcāti ayamattho dassito hoti.",
  "tika-abh04t5:32_9": "Tattha sambhavo catusamuṭṭhāniko soḷasavassakāle uppajjati.",
  "tika-abh04t5:32_10": "Tassa rāgavasena ṭhānā vacanaṁ hotīti vadanti.",
  "tika-abh04t5:32_11": "Atathābhūtānaṁ tato aññathābhūtānaṁ.",
  "tika-abh04t5:32_12": "Yathāvutte sambhāravatthusaṅkhāte.",
  "tika-abh04t5:32_13": "Vijjamānattāti bhiyyovuttivasena vuttaṁ.",
  "tika-abh04t5:32_14": "Tathā hi khīṇāsavānaṁ brahmānañca sambhavo natthīti.",
  "tika-abh04t5:32_15": "Āpodhātuvisesattā sambhavo āpodhātusambandhī āpodhātutannissayanissitopi hotīti tassa catudhātunissitatāya avirodho vutto.",
  "tika-abh04t5:33_0": "Utucittāhārehi upatthambhiyamānanti ettha “kalāpantaragatā utuāhārā adhippetā”ti vadanti.",
  "tika-abh04t5:33_1": "Anekakalāpagatabhāvaṁ cakkhussa dasseti yato upaddutapaṭale nirākaraṇepi cakkhu vijjatīti.",
  "tika-abh04t5:33_2": "Paṭighaṭṭanaṁ visayābhimukhabhāvo nighaṁsapaccayattā.",
  "tika-abh04t5:33_3": "Nighaṁso nissayabhāvāpatti.",
  "tika-abh04t5:33_4": "Yato cakkhādinissitā saññā “paṭighasaññā”ti vuccati.",
  "tika-abh04t5:34_0": "Anekattāti idaṁ avacanassa kāraṇaṁ,",
  "tika-abh04t5:34_1": "na hetukiriyāya viññāyamānabhāvassa.",
  "tika-abh04t5:34_2": "So pana apekkhāsiddhito eva veditabbo.",
  "tika-abh04t5:34_3": "Hetukiriyāpekkhā hi phalakiriyāti.",
  "tika-abh04t5:34_4": "Cakkhuṁ saṅgaṇhātīti cakkhuviññāṇassa nissayabhāvānupagamanepi taṁsabhāvānativattanato tassā samaññāya tattha niruḷhabhāvaṁ dasseti.",
  "tika-abh04t5:34_5": "Dassanapariṇāyakaṭṭho cakkhussa indaṭṭhoyevāti “yathā hi issaro”tiādinā issaropamā vuttā.",
  "tika-abh04t5:34_6": "Cakkhuviññāṇaṁ dassanakicce pariṇāyantaṁ cakkhu taṁsahajāte cakkhusamphassādayopi tattha pariṇāyatīti vuccatīti “te dhamme…pe…",
  "tika-abh04t5:34_7": "pariṇāyatī”ti vuttaṁ,",
  "tika-abh04t5:34_8": "na pana cakkhusamphassādīnaṁ dassanakiccattā.",
  "tika-abh04t5:34_9": "Atha vā cakkhusamphassādīnaṁ indriyapaccayabhāvena upakārakaṁ cakkhuviññāṇaṁ dassanakicce pariṇāyantaṁ",
  "tika-abh04t5:34_10": "cakkhu tattha cakkhusamphassādayopi tadanuvattake pariṇāyatīti atthāyaṁ pariyāyoti dassento āha “te dhamme…pe…",
  "tika-abh04t5:34_11": "ṇāyatī”ti.",
  "tika-abh04t5:34_12": "Anekatthattā dhātūnaṁ cakkhatīti imassa “pariṇāyati pakāsetī”ti ca atthā vuttā.",
  "tika-abh04t5:34_13": "Saṇṭhānampi rūpāyatanamevāti “samavisamāni rūpāni cakkhatīti cakkhū”ti vuttaṁ.",
  "tika-abh04t5:34_14": "Taṁdvārikānaṁ phassādīnaṁ upanissayapaccayabhāvo eva vaḷañjanattho.",
  "tika-abh04t5:35_0": "599.Taṁdvārikā…pe…",
  "tika-abh04t5:35_1": "uppatti vuttāti cakkhuviññāṇe uppanne sampaṭicchanādīni balavārammaṇe javanaṁ ekantena uppajjatīti katvā vuttaṁ.",
  "tika-abh04t5:35_2": "Tathā ceva hi antarā cakkhuviññāṇe vā sampaṭicchane vā santīraṇe vā ṭhatvā nivattissatīti netaṁ ṭhānaṁ vijjatīti nicchitaṁ.",
  "tika-abh04t5:35_3": "Tena paccayenāti taṁpakārena paccayena.",
  "tika-abh04t5:35_4": "Taṁsadisānanti garuṁ katvā assādanādippavattivisesarahitatāya dassanasadisānaṁ manodhātusantīraṇavoṭṭhabbanānaṁ.",
  "tika-abh04t5:35_5": "Pañcadvārikajavanānaṁ assādanādito aññathā garuṁ katvā pavatti natthi rūpadhammavisayattāti “assādanābhinandanabhūtānī”ti ettakameva vuttaṁ.",
  "tika-abh04t5:35_6": "Manodvārikajavanapiṭṭhivaṭṭakānampi hi pañcadvārikajavanānaṁ assādanābhinandanabhāvena rūpaṁ garuṁ katvā pavatti natthīti na sakkā vattunti.",
  "tika-abh04t5:35_7": "Rūpaṁ ārammaṇādhipati akusalasseva hoti.",
  "tika-abh04t5:35_8": "Tathā hi paṭṭhāne “abyākato dhammo akusalassa dhammassa adhipatipaccayena paccayo.",
  "tika-abh04t5:35_9": "Ārammaṇādhipati cakkhuṁ garuṁ katvā assādeti abhinandatī”tiādinā rūpadhammopi ārammaṇādhipati vibhatto.",
  "tika-abh04t5:35_10": "“Abyākato dhammo abyākatassa dhammassa abyākato dhammo kusalassā”ti ettha pana phalanibbānāneva ārammaṇādhipatibhāvena vibhattānīti.",
  "tika-abh04t5:35_11": "Gaṇanāya ca “ārammaṇaārammaṇādhipatiupanissayapurejātaatthiavigatanti eka”nti vuttaṁ.",
  "tika-abh04t5:35_12": "Yadi kusalassapi siyā,",
  "tika-abh04t5:35_13": "dveti vattabbaṁ siyāti.",
  "tika-abh04t5:35_14": "Tānīti yathāvuttajavanāni paṭiniddiṭṭhāni.",
  "tika-abh04t5:35_15": "Taṁsampayuttāni cāti javanasampayuttāni.",
  "tika-abh04t5:35_16": "Aññāni cakkhusamphassādīni.",
  "tika-abh04t5:35_17": "Yadi rūpassa ārammaṇapaccayabhāvamattaṁ adhippetaṁ,",
  "tika-abh04t5:35_18": "“taṁ rūpārammaṇeti eteneva sijjheyyā”ti ettakameva vadeyya.",
  "tika-abh04t5:35_19": "Yasmā pana rūpaṁ taṁdvārikajavanānaṁ paccayavisesopi hoti,",
  "tika-abh04t5:35_20": "tasmā tassa visesassa dīpanatthaṁ “ārabbhā”ti vacanaṁ vuttaṁ siyāti āha “ārammaṇapaccayato aññapaccayabhāvassapi dīpaka”nti.",
  "tika-abh04t5:36_0": "600.",
  "tika-abh04t5:36_1": "Sotaviññāṇappavattiyaṁ savanakiriyāvohāroti sotassa savanakiriyāya kattubhāvo sotaviññāṇassa paccayabhāvenāti",
  "tika-abh04t5:36_2": "vuttaṁ “sotaviññāṇassa nissayabhāvena suṇātī”ti.",
  "tika-abh04t5:36_3": "Jīvitanimittamāhāraraso jīvitaṁ,",
  "tika-abh04t5:36_4": "tasmiṁ ninnatāya taṁ avhāyatīti jivhāti evaṁ siddhena jivhā-saddena pakāsiyamānā rasāvhāyanasaṅkhātā",
  "tika-abh04t5:36_5": "sāyanakiriyā labbhatīti katvā vuttaṁ “jivhāsaddena viññāyamānā kiriyāsāyana”nti.",
  "tika-abh04t5:36_6": "Tathā ca vakkhati “jīvitamavhāyatīti jivhā”ti.",
  "tika-abh04t5:36_7": "Āyoti uppattideso.",
  "tika-abh04t5:36_8": "Pasādakāyassa kāyikānaṁ dukkhasukhānaṁ nissayabhāvato itaresaṁ upanissayabhāvato “dukkhadukkhavipariṇāmadukkhānaṁ āyo”ti vuttaṁ.",
  "tika-abh04t5:36_9": "Byāpitāyāti byāpibhāve,",
  "tika-abh04t5:36_10": "byāpibhāvena vā.",
  "tika-abh04t5:36_11": "Kāyappasādabhāvoti kāyappasādasabbhāvo.",
  "tika-abh04t5:36_12": "Anuviddhattāti anuyuttabhāvato,",
  "tika-abh04t5:36_13": "saṁsaṭṭhabhāvatoti attho.",
  "tika-abh04t5:36_14": "Tasmāti yasmā yāvatā imasmiṁ kāye upādinnakapavattaṁ nāma atthi,",
  "tika-abh04t5:36_15": "sabbattha kāyāyatanaṁ kappāsapaṭale sneho viyāti vuttaṁ, tasmā.",
  "tika-abh04t5:36_16": "Paṇḍarasabhāvā pasādā āpāthagataṁ visayaṁ viññāṇuppattihetubhāvena pakāsentā viya hontīti tesaṁ visayāvabhāsanakiccatā vuttā.",
  "tika-abh04t5:36_17": "Samānanissayānanti ekanissayānaṁ.",
  "tika-abh04t5:36_18": "Avinibbhuttesu hi rūparasādīsu yaṁnissayaṁ rūpaṁ,",
  "tika-abh04t5:36_19": "taṁnissayo eva rasādīti.",
  "tika-abh04t5:36_20": "Aññamaññasabhāvānupagamenāti lakkhaṇasaṅkarābhāvamāha.",
  "tika-abh04t5:37_0": "Yasmā paccayantarasahitoyeva cakkhuppasādo rūpābhihananavasena pavattati,",
  "tika-abh04t5:37_1": "na paccayantararahito,",
  "tika-abh04t5:37_2": "tasmā rūpābhighāto hotu vā mā vā hotu,",
  "tika-abh04t5:37_3": "evaṁsabhāvo so rūpadhammoti dassetuṁ “rūpābhighātāraho”ti vuttaṁ yathā “vipākārahasabhāvā kusalākusalā”ti.",
  "tika-abh04t5:37_4": "Visayavisayīnaṁ aññamaññaṁ abhimukhabhāvo abhighāto viyāti abhighāto,",
  "tika-abh04t5:37_5": "so rūpe cakkhussa,",
  "tika-abh04t5:37_6": "cakkhumhi vā rūpassa hotīti vuttaṁ “rūpe,",
  "tika-abh04t5:37_7": "rūpassa vā abhighāto”ti.",
  "tika-abh04t5:37_8": "Tenevāha “yamhi cakkhumhi anidassanamhi sappaṭighamhi rūpaṁ sanidassanaṁ sappaṭighaṁ paṭihaññi vā”ti,",
  "tika-abh04t5:37_9": "“cakkhu anidassanaṁ sappaṭighaṁ rūpamhi sanidassanamhi sappaṭighamhi paṭihaññi vā”ti ca ādi.",
  "tika-abh04t5:37_10": "Ettha ca taṁtaṁbhavapatthanāvasena cakkhādīsu avigatarāgassa attabhāvanipphādakasādhāraṇakammavasena purimaṁ cakkhulakkhaṇaṁ vuttaṁ,",
  "tika-abh04t5:37_11": "sudūrasukhumādibhedassapi rūpassa gahaṇasamatthameva cakkhu hotūti evaṁ nibbattitaāveṇikakammavasena dutiyaṁ.",
  "tika-abh04t5:37_12": "Esa nayo sesesupi.",
  "tika-abh04t5:37_13": "Atha vā satipi pañcannaṁ pasādabhāvasāmaññe savisayāvabhāsanasaṅkhātassa pasādabyāpārassa dassanavasena purimaṁ vuttaṁ,",
  "tika-abh04t5:37_14": "pasādakāraṇassa satipi kammabhāvasāmaññe attano kāraṇabhedena bhedadassanavasena dutiyaṁ.",
  "tika-abh04t5:38_0": "Kāmataṇhāti kāmabhave taṇhā.",
  "tika-abh04t5:38_1": "Tathā rūpataṇhā daṭṭhabbā.",
  "tika-abh04t5:38_2": "Tassa tassa bhavassa mūlakāraṇabhūtā taṇhā tasmiṁ tasmiṁ bhave uppajjanārahāyatanavisayāpi nāma hotīti",
  "tika-abh04t5:38_3": "kāmataṇhādīnaṁ daṭṭhukāmatādivohārārahatā vuttā.",
  "tika-abh04t5:38_4": "Daṭṭhukāmatāti hi daṭṭhumicchā rūpataṇhāti attho.",
  "tika-abh04t5:38_5": "Tathā sesāsupīti.",
  "tika-abh04t5:38_6": "Ettha ca daṭṭhukāmatādīnaṁ taṁtaṁattabhāvanibbattakakammāyūhanakkhaṇato sati purimanibbattiyaṁ vattabbaṁ natthi.",
  "tika-abh04t5:38_7": "Asatipi tassa maggena asamugghātitabhāveneva kāraṇanti daṭṭhabbaṁ.",
  "tika-abh04t5:38_8": "Yato maggena asamucchinnaṁ kāraṇalābhe sati uppajjitvā attano phalassa kāraṇabhāvūpagamanato vijjamānamevāti",
  "tika-abh04t5:38_9": "uppannaatthitāpariyāyehi vuccati “ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto",
  "tika-abh04t5:38_10": "uppannuppanne pāpake akusale dhamme antarāyeva antaradhāpeti”,",
  "tika-abh04t5:38_11": "“santaṁ vā ajjhattaṁ kāmacchandaṁ atthi me ajjhattaṁ kāmacchandoti pajānātī”ti ca evamādīsu.",
  "tika-abh04t5:39_0": "Etthāha –",
  "tika-abh04t5:39_1": "cakkhādīnaṁ indriyānaṁ kiṁ ekakammunā uppatti,",
  "tika-abh04t5:39_2": "udāhu nānākammunāti?",
  "tika-abh04t5:39_3": "Ubhayathāpīti porāṇā.",
  "tika-abh04t5:39_4": "Tattha nānākammunā tāva uppattiyaṁ cakkhādīnaṁ visese vattabbaṁ natthi kāraṇassa bhinnattā.",
  "tika-abh04t5:39_5": "Ekakammunā pana uppattiyaṁ tesaṁ kathaṁ visesoti?",
  "tika-abh04t5:39_6": "Kāraṇassa bhinnattāyeva.",
  "tika-abh04t5:39_7": "Taṁtaṁbhavapatthanābhūtā hi taṇhā taṁtaṁbhavapariyāpannāyatanābhilāsatāya sayaṁ vicittarūpā upanissayabhāvena",
  "tika-abh04t5:39_8": "taṁtaṁbhavanibbattakakammassa vicittabhedataṁ vidahati.",
  "tika-abh04t5:39_9": "Yato tadāhitavisesaṁ taṁ tathārūpasamatthatāyogena anekarūpāpannaṁ viya anekaṁ visiṭṭhasabhāvaṁ phalaṁ nibbatteti.",
  "tika-abh04t5:39_10": "Tathā ca vakkhati “kammameva nesaṁ visesakāraṇa”nti.",
  "tika-abh04t5:39_11": "Na cettha samatthatābhāvato aññaṁ veditabbaṁ kāraṇavisesenāhitavisesassa visiṭṭhaphalanipphādanayogyatābhāvato.",
  "tika-abh04t5:39_12": "Tathā hi sati ekassapi kammassa anekindriyahetutāvisesayogaṁ ekampi kammantiādinā yuttito āgamatopi parato sayameva vakkhati.",
  "tika-abh04t5:39_13": "Tathā ca ekasseva kusalacittassa soḷasādivipākacittanibbattihetubhāvo vuccati.",
  "tika-abh04t5:39_14": "Lokepi ekasseva sālibījassa paripuṇṇāparipuṇṇataṇḍulaphalanibbattihetutā dissati.",
  "tika-abh04t5:39_15": "Kiṁ vā etāya yutticintāya,",
  "tika-abh04t5:39_16": "na cintitabbamevetaṁ.",
  "tika-abh04t5:39_17": "Yato kammavipāko cakkhādīni kammavipāko ca sabbākārato buddhānaṁyeva kammavipākañāṇaphalayuttānaṁ visayo,",
  "tika-abh04t5:39_18": "na aññesaṁ atakkāvacaratāya.",
  "tika-abh04t5:39_19": "Teneva ca bhagavatā “kammavipāko acinteyyo na cintetabbo,",
  "tika-abh04t5:39_20": "yo cinteyya ummādassa vighātassa bhāgī assā”ti ādīnavaṁ dassetvā paṭikkhittaṁ.",
  "tika-abh04t5:39_21": "Āviñchanaṁ puggalassa viññāṇassa vā taṁninnabhāvappattiyā hetubhāvo.",
  "tika-abh04t5:40_0": "Sabbesanti padassa pakaraṇato pārisesato vā labbhamānaṁ atthavisesaṁ ajānanto yathārutavaseneva atthaṁ gahetvā “ko ettha viseso”tiādinā codeti.",
  "tika-abh04t5:40_1": "Itaro tejādīnaṁ paccekaṁ adhikabhāve viya dvinnaṁ tiṇṇaṁ vā adhikabhāvepi yathāvuttādhikabhāveneva ekakādivasena",
  "tika-abh04t5:40_2": "labbhamānāya omattatāyapi kāyappasādo na hotīti viññāyamānattā pakaraṇato pārisesato vā catunnampi bhūtānaṁ",
  "tika-abh04t5:40_3": "samabhāvena kāyo hotīti ayamattho siddhoti sabba-saddo idha samabhāvadīpakoti dassetuṁ “idaṁ panā”tiādimāha.",
  "tika-abh04t5:40_4": "Imamatthaṁ dīpetīti ca yathāvuttena ñāyena “sabbesa”nti vacanato ayamattho labbhati,",
  "tika-abh04t5:40_5": "na tassa vācakattāti dasseti.",
  "tika-abh04t5:40_6": "Tenevāha “anuvatta…pe…",
  "tika-abh04t5:40_7": "vasena vuttattā”ti.",
  "tika-abh04t5:40_8": "Ekadesādhikabhāvanivāraṇeneva hi ekadesomattatānivāraṇampi viññāyatīti.",
  "tika-abh04t5:40_9": "Ekadeso avayavo.",
  "tika-abh04t5:40_10": "Catudhātusamudāyanissayassa hi pasādassa tadekadhātuadhikatā avayavādhikatā hotīti.",
  "tika-abh04t5:41_0": "“Purimā cettha dvepi vādino nikāyantariyā”ti vadanti.",
  "tika-abh04t5:41_1": "Ālokādisahakārīkāraṇasahitānaṁyeva cakkhādīnaṁ rūpādiavabhāsanasamatthatā vivarassa ca sotaviññāṇupanissayabhāvo",
  "tika-abh04t5:41_2": "guṇoti tesaṁ laddhīti adhippāyena “taṁtaṁbhūtaguṇehī”tiādi vuttaṁ.",
  "tika-abh04t5:41_3": "Tejādīnaṁ viya vivarassa bhūtabhāvābhāvato “yathāyoga”nti vuttaṁ.",
  "tika-abh04t5:41_4": "Atha vā rūpādayo viya vivarampi bhūtaguṇoti parādhippāyaṁ dassento “taṁtaṁbhūtaguṇehī”ti āha.",
  "tika-abh04t5:41_5": "Tejassa pana ālokarūpena,",
  "tika-abh04t5:41_6": "ākāsasaṅkhātassa vivarassa saddena,",
  "tika-abh04t5:41_7": "vāyussa gandhena,",
  "tika-abh04t5:41_8": "udakassa rasena,",
  "tika-abh04t5:41_9": "pathaviyā phoṭṭhabbenāti imamatthaṁ sandhāya “yathāyogaṁ taṁtaṁbhūtaguṇehī”ti vuttaṁ siyā.",
  "tika-abh04t5:41_10": "Rūpādiggahaṇeti rūpādivisaye cakkhuviññāṇādike nipphādetabbeti attho.",
  "tika-abh04t5:41_11": "Upakaritabbatoti sahakārīkāraṇabhūtehi yathāvuttabhūtaguṇehi cakkhādīnaṁ sakiccakaraṇe upakaritabbato.",
  "tika-abh04t5:41_12": "Sabhāvena suyyamānassāti kenaci anuccāriyamānasseva labbhamānattā vuttaṁ.",
  "tika-abh04t5:41_13": "Ghaṭṭanaṁ pana vinā vāyusaddopi natthīti.",
  "tika-abh04t5:41_14": "Atha vā vāyumhi saddo sabhāvena suyyatīti āpe raso madhuroti ca tassa laddhiyevāti daṭṭhabbaṁ.",
  "tika-abh04t5:41_15": "Dutiyavādissapi niggaho hoti tassapi tejādiguṇā rūpādayoti evaṁladdhikattā.",
  "tika-abh04t5:42_0": "Rūpādivisesaguṇehīti rūpādivisesaguṇayuttehi. Teja…pe…",
  "tika-abh04t5:42_1": "vāyūhīti sahākāsehi tejādiparamāṇūhi.",
  "tika-abh04t5:42_2": "Kappāsato visadisāyāti kappāsapathavito visesayuttāya tato adhikasāmatthiyayuttāyāti adhippāyo.",
  "tika-abh04t5:42_3": "Tassāyevāti kappāsapathaviyāyeva.",
  "tika-abh04t5:42_4": "Yasmā sā vijjamānānipi avisesabhūtāni atthīti gahetuṁ asakkuṇeyyabhāvena abhibhavitvā ṭhitā,",
  "tika-abh04t5:42_5": "tasmā tassāyeva gandho adhikataro bhaveyyāti attho.",
  "tika-abh04t5:42_6": "Ayañca sabbo uttaro “tassa tassa bhūtassa adhikatāyā”tiādinā aṭṭhakathāyaṁ vuttattā tathāgatānaṁ vādaṁ",
  "tika-abh04t5:42_7": "sampaṭicchitvā vadantassa kaṇādassa vasena vutto.",
  "tika-abh04t5:42_8": "“Attano pana matena kaṇādakapilādayo kevalaṁ pathavādidrabyamevātiādi laddhi.",
  "tika-abh04t5:42_9": "Kaṇādasāsanāya adhimuttānaṁ sāsane anavagāḷhānaṁ kesañci ayaṁ vādo”ti ca vadanti.",
  "tika-abh04t5:42_10": "Etassubhayassāti āsavagandhato kappāsagandho adhiko sītudakavaṇṇato uṇhodakavaṇṇo ca adhikoti etassa ubhayassa.",
  "tika-abh04t5:42_11": "Tejādiadhikesu ca sambhāresu rūpādīnaṁ visesassa adassanato na rūpādayo tejādīnaṁ visesaguṇoti siddhanti āha “tadabhā…pe… ttitā”ti.",
  "tika-abh04t5:42_12": "Tena na rūpaṁ tejassa visesaguṇo ekantato tejādike sambhāre visesena adassanato,",
  "tika-abh04t5:42_13": "yo yassa visesaguṇo,",
  "tika-abh04t5:42_14": "na so tadadhike sambhāre ekantato visesena dissati yathā pathavīadhike sambhāre āpodhātūti dasseti.",
  "tika-abh04t5:42_15": "Evaṁ sesesupi yathāyogaṁ yojetabbaṁ.",
  "tika-abh04t5:42_16": "Ko pana vādo nānākalāpeti sabhāvato nānattābhāvepi mūlakāraṇanānattavasena atthi koci viseso asaṅghāteti dasseti,",
  "tika-abh04t5:42_17": "yato paramaraṇādikiriyāsamatthatā nesaṁ kesañciyeva dissatīti.",
  "tika-abh04t5:43_0": "Ekampīti pi-saddena anekasmiṁ vattabbameva natthīti dasseti.",
  "tika-abh04t5:43_1": "Pañcāyatanikattabhāve patthanā yā daṭṭhukāmatādibhāvena vuttā,",
  "tika-abh04t5:43_2": "tāya nipphannaṁ.",
  "tika-abh04t5:43_3": "Etena kāraṇavisesena phalavisesamāha.",
  "tika-abh04t5:43_4": "Na hītiādinā vuttamevatthaṁ samatthayati.",
  "tika-abh04t5:43_5": "Tanti kammaṁ.",
  "tika-abh04t5:43_6": "Visesenāti attano kāraṇena āhitātisayena.",
  "tika-abh04t5:43_7": "Teneva sotassa na hoti paccayo,",
  "tika-abh04t5:43_8": "tato aññeneva pana hotīti adhippāyo.",
  "tika-abh04t5:43_9": "Tena anekasabhāvena kāraṇena āhitavisesaṁ ekampi kammaṁ anekasabhāvaṁ phalaṁ nipphādetuṁ samatthaṁ hotīti dasseti.",
  "tika-abh04t5:43_10": "Idāni kammassa vuttappakāravisesābhāve dosamāha “indriyantarābhāvappattito”ti.",
  "tika-abh04t5:43_11": "Tassattho –",
  "tika-abh04t5:43_12": "kāraṇavisesābhāve phalavisesassa asambhavato yaṁ visesayuttaṁ kammaṁ cakkhussa kāraṇaṁ,",
  "tika-abh04t5:43_13": "tassa tato aññavisesābhāve tadaññindriyuppādakatāpi na siyāti sotindriyādīnaṁ tato anuppatti eva siyā.",
  "tika-abh04t5:43_14": "Evamitaratthāpi.",
  "tika-abh04t5:43_15": "Visesoti cettha kammassa taṁtaṁindriyuppādanasamatthatā adhippetā,",
  "tika-abh04t5:43_16": "sā ca pubbe dassitasabhāvova.",
  "tika-abh04t5:44_0": "Anekāhi mahaggatacetanāhi ekāya vā parittacetanāsahitāya paṭisandhikkhaṇe kaṭattārūpānaṁ nibbattīti na sakkā viññātunti “sabbesaṁ…pe…",
  "tika-abh04t5:44_1": "viññāyatī”ti vuttaṁ.",
  "tika-abh04t5:44_2": "Idāni tameva asakkuṇeyyataṁ vitthārato dassetuṁ “nānācetanāyā”tiādi vuttaṁ.",
  "tika-abh04t5:44_3": "Tassāyaṁ saṅkhepattho –",
  "tika-abh04t5:44_4": "“paṭisa…pe…",
  "tika-abh04t5:44_5": "paccayo”ti ettha yadi nānākammavasena indriyānaṁ uppatti adhippetā,",
  "tika-abh04t5:44_6": "evaṁ sati mahaggatakammena ca kāmāvacarakammena ca taṁtaṁpaṭisandhikkhaṇe kaṭattārūpaṁ uppannaṁ siyā,",
  "tika-abh04t5:44_7": "na cetaṁ yuttaṁ “mahaggatacetanā kammapaccayo”ti vuttattā.",
  "tika-abh04t5:44_8": "Nāpi taṁtaṁbhavaniyatarūpindriyehi vikalindriyatā gatisampattiyā opapātikayoniyaṁ paṭisandhikkhaṇe yuttā.",
  "tika-abh04t5:44_9": "Atha mahaggatāhi eva nānācetanāhi nibbattaṁ,",
  "tika-abh04t5:44_10": "na cekā paṭisandhi anekakammanibbattā hoti.",
  "tika-abh04t5:44_11": "Nicchitañhetaṁ sāketapañhenāti.",
  "tika-abh04t5:44_12": "Evaṁ ekena mahaggatakammunā cakkhundriyasotindriyahadayavatthūnaṁ uppattiñāpakena iminā vacanena parittakammunāpi",
  "tika-abh04t5:44_13": "ekena yathārahaṁ anekesaṁ indriyānaṁ uppatti siddhāvāti vuttaṁ “siddhamekena kammena anekindriyuppatti hotī”ti.",
  "tika-abh04t5:45_0": "Sampattoyeva nāma sampattikiccakaraṇatoti imamatthaṁ dassetuṁ “paṭi…pe…",
  "tika-abh04t5:45_1": "nakato”ti vuttaṁ.",
  "tika-abh04t5:45_2": "Atisukhumabhāvato maṁsacakkhuagocarena rūpāyatanena samannāgatasaṅghātavuttitāya ca “vāyu viyā”ti vuttaṁ.",
  "tika-abh04t5:45_3": "Cittasamuṭṭhānaṁ saddāyatanaṁ sotaviññāṇassa kadācipi ārammaṇapaccayo na siyā dhātuparamparāya ghaṭṭentassa utusamuṭṭhānattā.",
  "tika-abh04t5:45_4": "Tenāha “na hi…pe…",
  "tika-abh04t5:45_5": "pajjatī”ti.",
  "tika-abh04t5:45_6": "Paṭṭhāne ca “saddāyatanaṁ sotaviññāṇassa ārammaṇapaccayena paccayo”ti avisesena vuttaṁ.",
  "tika-abh04t5:46_0": "Nanu cirena suyyantīti dūre ṭhitānaṁ lahukaṁ savanaṁ natthi,",
  "tika-abh04t5:46_1": "tesampi vā lahukaṁ savanena dūrāsannabhāvānaṁ viseso na siyāti adhippāyo. Na, dū…pe…",
  "tika-abh04t5:46_2": "toti na dūre ṭhitehi rajakādisaddā cirena sotaviññāṇena suyyanti,",
  "tika-abh04t5:46_3": "sace savanūpacāre so saddo dūre āsanne ca ṭhitānaṁ yathābhūte āpāthagate sadde manoviññāṇasaṅkhātato",
  "tika-abh04t5:46_4": "gahaṇavisesato cirena suto sīghaṁ sutoti abhimānoti attho.",
  "tika-abh04t5:46_5": "Etamevatthaṁ vitthārato dassento “yathā hī”tiādimāha.",
  "tika-abh04t5:46_6": "Nicchaya…pe…",
  "tika-abh04t5:46_7": "abhimāno hoti,",
  "tika-abh04t5:46_8": "sotaviññāṇappavatti pana ubhayatthāpi samānā,",
  "tika-abh04t5:46_9": "yasmā so pana saddo…pe…",
  "tika-abh04t5:46_10": "āgacchatīti.",
  "tika-abh04t5:46_11": "Yadi dhātuparamparāya saddo nappavattati,",
  "tika-abh04t5:46_12": "kathaṁ paṭighosādīnaṁ uppattīti āha “dūre…pe…",
  "tika-abh04t5:46_13": "paccayo hotī”ti.",
  "tika-abh04t5:46_14": "Uppattivasena āgatānīti etena rūpadhammāpi yattha uppajjanti,",
  "tika-abh04t5:46_15": "tattheva bhijjanti,",
  "tika-abh04t5:46_16": "na desantaraṁ saṅkamantīti dasseti.",
  "tika-abh04t5:46_17": "Ghaṭṭanasabhāvānevāti tesaṁ bhūtānaṁ saddasamuppattihetubhāvamāha.",
  "tika-abh04t5:46_18": "Sotapadesassāti sotadesassa,",
  "tika-abh04t5:46_19": "sotadese ṭhitassāti attho.",
  "tika-abh04t5:47_0": "Cakkhumato puggalassa ajjhāsayavasenāti citravicitrarūpāyatane yebhuyyena sattānaṁ cakkhudvārikajavanassa anukaḍḍhanavasena pavattiṁ sandhāya vuttaṁ.",
  "tika-abh04t5:47_1": "Kaṇṇakūpacchiddeyeva pavattanatoti etena adhiṭṭhānato bahiddhā indriyaṁ pavattīti vādaṁ paṭisedheti.",
  "tika-abh04t5:47_2": "Adhiṭṭhānadese eva hi indriyaṁ vattati tattha kiccādippayogadassanato.",
  "tika-abh04t5:47_3": "Satipi panassa bahiddhā vuttiyaṁ na visayaggahaṇe samatthatā,",
  "tika-abh04t5:47_4": "aññathā adhiṭṭhānapidahanepi visayaggahaṇaṁ bhaveyyāti.",
  "tika-abh04t5:47_5": "Ārammaṇaggahaṇahetuto cāti kaṇṇakūpacchiddeyeva ṭhatvā ārammaṇakaraṇassa viññāṇassa vā hetubhāvato.",
  "tika-abh04t5:48_0": "Tabbohārenāti gandhagandhaggahaṇassa sahacaritāya gandhopi tathā vuttoti adhippāyo.",
  "tika-abh04t5:48_1": "Gandho paccayoti gandho sahakārīpaccayoti attho.",
  "tika-abh04t5:48_2": "Kheḷādiko paccayoti yojetabbaṁ.",
  "tika-abh04t5:48_3": "Tathā pathavīti sahakārīpaccayantarabhūtā ajjhattikabāhirā pathavī ārammaṇaggahaṇe paccayoti attho.",
  "tika-abh04t5:48_4": "Ādhārabhūtāti tejovāyodhātūnaṁ ādhārabhūtā.",
  "tika-abh04t5:48_5": "Nissayabhūtānanti nissayamahābhūtānaṁ āpotejovāyodhātūnaṁ.",
  "tika-abh04t5:48_6": "Sabbadāti uppīḷanakāle ca anuppīḷanakāle ca.",
  "tika-abh04t5:48_7": "Tatthāti caturāsītipabhede uparimakāyasaṅkhāte rūpasamūhe.",
  "tika-abh04t5:48_8": "Vinibbhujjituṁ asakkuṇeyyānanti idaṁ cakkhudasakaṁ idaṁ kāyadasakaṁ idaṁ bhāvadasakanti evaṁ kalāpatopi vinibbhujjituṁ asakkuṇeyyānaṁ.",
  "tika-abh04t5:49_0": "616.Dīghādīnaṁphusitvā jānitabbatoti idaṁ dīghādīnaṁ na kāyaviññāṇagocarattā vuttaṁ,",
  "tika-abh04t5:49_1": "dīghādivohārarūpādīnaṁ pana phoṭṭhabbaṁ phusitvā kāyaviññāṇavīthiyā parato pavattena manoviññāṇenapi jānitabbattā vuttaṁ.",
  "tika-abh04t5:49_2": "Dīghādisannivesanti dīghādisannivesavantaṁ.",
  "tika-abh04t5:49_3": "Ekasmiṁ itarassa abhāvāti chāyātapānaṁ ālokandhakārānañca asahaṭṭhāyitaṁ āha.",
  "tika-abh04t5:49_4": "Kathaṁ pana āloko andhakāraṁ vidhamatīti?",
  "tika-abh04t5:49_5": "“Ālokappavattisamānakālaṁ andhakārasabhāvena pavattamānaṁ vaṇṇāyatanaṁ bhijjati.",
  "tika-abh04t5:49_6": "Andhakārassa nissayo hutvā pavattamānāni bhūtāni kamena tathārūpassa vaṇṇāyatanassa nissayabhāvaṁ gacchantī”ti keci.",
  "tika-abh04t5:49_7": "Saha andhakārena tannissayabhūtānaṁ nirodhasamanantaraṁ taṁsantatiyaṁ tādise paccayasannipāte ālokanissayabhūtānaṁ uppattīti veditabbaṁ.",
  "tika-abh04t5:49_8": "Na hi nissayamahābhūtehi vinā ālokappavatti atthi,",
  "tika-abh04t5:49_9": "nāpi andhakārasaṅkhātaṁ vaṇṇāyatanameva nirujjhati taṁnissayehi payujjamānakaekakalāpabhūtopādārūpānaṁ saheva nirujjhanato.",
  "tika-abh04t5:49_10": "Padīpasikhāmaṇiraṁsiyo viya pathavīpākārarukkhādīni muñcitvāpi andhakāro pavattatīti vadanti.",
  "tika-abh04t5:49_11": "Mandaṁ pana pākārādiādhārarahitaṁ na suṭṭhu paññāyati,",
  "tika-abh04t5:49_12": "bahalaṁ ādhāraṁ nissāya pavattatīti yuttanti ca vadanti.",
  "tika-abh04t5:50_0": "620.“Amanussasaddo”ti ettha a-kāro na manussatāmattanivattiattho sadisabhāvadīpanatāya anadhippetattā,",
  "tika-abh04t5:50_1": "manussato pana anaññatānivattiatthoti dassetuṁ “amanussa…pe…",
  "tika-abh04t5:50_2": "ṭṭhādayopī”ti āha.",
  "tika-abh04t5:50_3": "Tathā kittetabboti “vaṁsaphālanasaddo”tiādinā vatthuvasena kittetabbo.",
  "tika-abh04t5:51_0": "632.Kammacittādināti ādi-saddena utuāhāre saṅgaṇhāti.",
  "tika-abh04t5:51_1": "Taṁtadākārānīti itthiliṅgādiākārāni.",
  "tika-abh04t5:51_2": "Itthindriyaṁ paṭicca samuṭṭhahantīti aññamaññapaccayānipi itthiliṅgādīni yebhuyyena itthindriyasahite",
  "tika-abh04t5:51_3": "eva santāne sabbhāvā itarattha ca abhāvā indriyahetukāni vuttāni.",
  "tika-abh04t5:51_4": "Aññathāti itthiliṅgādiākārato aññathā,",
  "tika-abh04t5:51_5": "itthindriyābhāve vā.",
  "tika-abh04t5:51_6": "Itthiggahaṇassa cāti itthīti cittappavattiyā.",
  "tika-abh04t5:51_7": "Tesaṁ rūpānanti itthiliṅgādiākārarūpānaṁ.",
  "tika-abh04t5:51_8": "Yadi itthindriyaṁ itthiliṅgādiākārarūpānaṁ sahakārīkāraṇaṁ,",
  "tika-abh04t5:51_9": "atha kasmā tassa indriyādipaccayabhāvo tesaṁ na vuttoti?",
  "tika-abh04t5:51_10": "Neva taṁ sahakārīkāraṇaṁ,",
  "tika-abh04t5:51_11": "atha kho tesaṁ tabbhāvabhāvitāmattena taṁ kāraṇanti vuccatīti dassetuṁ āha “yasmā panā”tiādi.",
  "tika-abh04t5:52_0": "633.",
  "tika-abh04t5:52_1": "Liṅgaṁ parivattamānaṁ purimaliṅgādhārajātianurūpameva hutvā parivattatīti katvā vuttaṁ “paṭisandhiyaṁ viya pavattepī”ti. Yassa…pe…",
  "tika-abh04t5:52_2": "noti ādivacanatoti ādi-saddena “yassa vā pana purisindriyaṁ uppajjati,",
  "tika-abh04t5:52_3": "tassa itthindriyaṁ uppajjatīti no”ti saṅgaṇhāti.",
  "tika-abh04t5:53_0": "635.",
  "tika-abh04t5:53_1": "Dvārabhāvena kucchitānaṁ āsavadhammānaṁ pavattiṭṭhānatāya pasādavisese viya viññattivisesepi kāyavohārappavatti daṭṭhabbā.",
  "tika-abh04t5:53_2": "Vitthambhanasabhāvatāya vāyodhātuyā thambhanaṁ “vāyodhātukicca”nti vuttaṁ.",
  "tika-abh04t5:53_3": "Kiccampi hi dhammānaṁ sabhāvoyevāti.",
  "tika-abh04t5:53_4": "Pathavīdhātuyā ākāro vacīviññattīti vattuṁ vaṭṭatīti yojanā.",
  "tika-abh04t5:54_0": "636.Vitakka…pe…",
  "tika-abh04t5:54_1": "gahitāti yathādhippetatthābhibyañjikāya vācāya samuṭṭhāpanādhippāyappavattiṁ sandhāya vuttaṁ.",
  "tika-abh04t5:54_2": "Tadā hi sā tehi pariggahitā nāma hotīti.",
  "tika-abh04t5:54_3": "Ekassapi akkharassa anekehi javanehi nibbattetabbattā tathā nibbattiyamānatāya asamatthasabhāvattā na viññātavisesā na bhinnā evāti āha “sava…pe…",
  "tika-abh04t5:54_4": "bhinnā”ti.",
  "tika-abh04t5:54_5": "Abbokiṇṇeti antarantarā uppajjamānehi asaṁsaṭṭhe.",
  "tika-abh04t5:54_6": "“Pacchimacitta”nti avisesena cuticittaṁ vuttanti adhippāyena “aññesampi cuticittaṁ…pe…",
  "tika-abh04t5:54_7": "ñāyatī”ti vuttaṁ.",
  "tika-abh04t5:55_0": "Atha vā “ye ca rūpāvacaraṁ arūpāvacaraṁ upapajjitvā parinibbāyissanti,",
  "tika-abh04t5:55_1": "tesaṁ cavantānaṁ tesaṁ vacīsaṅkhāro nirujjhissati,",
  "tika-abh04t5:55_2": "no ca tesaṁ kāyasaṅkhāro nirujjhissatī”ti rūpārūpabhavūpapajjanakānaṁ kāmāvacaracuticittassapi kāyasaṅkhārāsamuṭṭhāpanavacanena",
  "tika-abh04t5:55_3": "khīṇāsavehi aññesampi…pe…",
  "tika-abh04t5:55_4": "ñāyatī”ti vuttaṁ.",
  "tika-abh04t5:55_5": "Yasmā ca –",
  "tika-abh04t5:56_0": "“Yassa kāyasaṅkhāro nirujjhati, tassa vacīsaṅkhāro nirujjhissatīti āmantā”ti,",
  "tika-abh04t5:57_0": "“Yassa kāyasaṅkhāro nirujjhati, tassa cittasaṅkhāro nirujjhissatīti āmantā”ti ca,",
  "tika-abh04t5:58_0": "“Pacchimacittassa bhaṅgakkhaṇe tesaṁ kāyasaṅkhāro ca na nirujjhati cittasaṅkhāro ca na nirujjhissatī”ti –",
  "tika-abh04t5:59_0": "Ādivacanato ca pacchimacittassa purato soḷasamena cittena tato orimena vā saddhiṁ assāsapassāsā na uppajjantīti siddhaṁ.",
  "tika-abh04t5:59_1": "Yadi uppajjeyyuṁ,",
  "tika-abh04t5:59_2": "“pacchimacittassa bhaṅgakkhaṇe tesaṁ kāyasaṅkhāro na nirujjhatī”ti na vadeyya,",
  "tika-abh04t5:59_3": "vuttañcetaṁ,",
  "tika-abh04t5:59_4": "tasmā heṭṭhimakoṭiyā cutito purimena sattarasamena uppannā assāsapassāsā cutiyā heṭṭhā dutiyena cittena saddhiṁ nirujjhanti.",
  "tika-abh04t5:59_5": "Tena “yassa cittassa anantarā kāmāvacarānaṁ pacchimacittaṁ uppajjissatī”ti cuticittassānantarapaccayabhūtassapi",
  "tika-abh04t5:59_6": "cittassa kāyasaṅkhārāsamuṭṭhāpanatā vuttā.",
  "tika-abh04t5:60_0": "Atha vā yassa cittassāti yena cittena sabbapacchimo kāyasaṅkhāro uppajjati.",
  "tika-abh04t5:60_1": "Taṁ cittaṁ vuttanti gahetabbaṁ,",
  "tika-abh04t5:60_2": "na pacchimacittassa anantarapaccayabhūtaṁ.",
  "tika-abh04t5:60_3": "Anantarāti hi kāyasaṅkhāruppādanaṁ antaraṁ vinā,",
  "tika-abh04t5:60_4": "yato pacchā kāyasaṅkhāruppādanena anantaritaṁ hutvā pacchimacittaṁ uppajjissatīti attho. Kasmā?",
  "tika-abh04t5:60_5": "“Itaresaṁ vacīsaṅkhāro ca nirujjhissati kāyasaṅkhāro ca nirujjhissatī”ti vuttattā.",
  "tika-abh04t5:60_6": "Aññathāpacchimacittato purimatatiyacittasamaṅgīnaṁ kāyasaṅkhāro uppajjatīti āpajjatīti.",
  "tika-abh04t5:60_7": "Evaṁ sabbesampi cuticittassa rūpajanakatābhāve āgamaṁ dassetvā idāni yuttiṁ dassetuṁ “na hī”tiādimāha.",
  "tika-abh04t5:60_8": "Tattha gabbhagamanādīti ādi-saddena udakanimuggaasaññībhūtakālakatacatutthajjhānasamāpannarūpārūpabhavasamaṅgīnirodhasamāpannabhāve saṅgaṇhāti.",
  "tika-abh04t5:61_0": "637.",
  "tika-abh04t5:61_1": "Anekesaṁ kalāpānaṁ ekato hutvā ekaghanapiṇḍabhāvena pavattanato kalāpantarabhūtānaṁ kalāpantarabhūtehi samphuṭṭhabhāvo vutto.",
  "tika-abh04t5:61_2": "Yato tesaṁ duviññeyyanānattaṁ,",
  "tika-abh04t5:61_3": "na pana avinibbhuttabhāvato.",
  "tika-abh04t5:61_4": "Taṁtaṁbhūtavivittatāti tesaṁ tesaṁ bhūtānaṁ vibhattabhāvo kalāpantarabhūtehi vibhattasabhāvatā asaṁkiṇṇatāti attho.",
  "tika-abh04t5:61_5": "Yasmā pana yathāvuttā vivittatā rūpānaṁ osānaṁ hoti,",
  "tika-abh04t5:61_6": "tasmā “rūpapariyanto”ti vuttaṁ.",
  "tika-abh04t5:61_7": "Atha vā taṁtaṁbhūtasuññatā.",
  "tika-abh04t5:61_8": "Yesañhi paricchedo ākāso,",
  "tika-abh04t5:61_9": "tesaṁ pariyantatāya tehi suññabhāvoti lakkhitabbo.",
  "tika-abh04t5:61_10": "Tatoyeva ca so bhūtantarehi viya tehi asamphuṭṭhoti vuccatīti.",
  "tika-abh04t5:61_11": "Aññathāti paricchinditabbehi asamphuṭṭhabhāvābhāve.",
  "tika-abh04t5:62_0": "638.Taṁtaṁvikārādhikarūpehīti ettha kathaṁ cammasuvaṇṇesu mudutākammaññatā labbhanti,",
  "tika-abh04t5:62_1": "nanu lahutādivikārā ekantato indriyabaddharūpe eva pavattanato anindriyabaddhe na labbhantīti?",
  "tika-abh04t5:62_2": "Saccametaṁ,",
  "tika-abh04t5:62_3": "idha pana taṁsadisesu tabbohāravasena vuttaṁ.",
  "tika-abh04t5:62_4": "Tathā hi tūlapicuādīsu garubhāvādihetūnaṁ bhūtānaṁ adhikabhāvābhāvato lahuādivohāro.",
  "tika-abh04t5:62_5": "Niddisitabbadhammanissayarūpe eva vā sandhāya “taṁtaṁvikārādhikarūpehī”ti vuttanti daṭṭhabbaṁ.",
  "tika-abh04t5:62_6": "Sabbe sabbesaṁ paccayā lahutādīnaṁ aññamaññāvijahanatoti adhippāyo.",
  "tika-abh04t5:63_0": "641.Ācayasaddenevāti niddese vuttaācayasaddeneva.",
  "tika-abh04t5:63_1": "Yo āyatanānaṁ ādicayattā ācayo punappunaṁ nibbattamānānaṁ,",
  "tika-abh04t5:63_2": "sova rūpassa uparicayattā upacayoti adhippetaṁ atthaṁ pāḷiyaṁ yojetvā dassetuṁ “pāḷiyaṁ panā”tiādi vuttaṁ.",
  "tika-abh04t5:63_3": "Upa-saddo paṭhamattho “dānaṁ,",
  "tika-abh04t5:63_4": "bhikkhave,",
  "tika-abh04t5:63_5": "paṇḍitupaññatta”ntiādīsu viya.",
  "tika-abh04t5:63_6": "Upariatthoca “sammaṭṭhe upasitte ca,",
  "tika-abh04t5:63_7": "te nisīdiṁsu maṇḍape”tiādīsu viya.",
  "tika-abh04t5:63_8": "Aññathāti upa-saddassa upariatthasseva gahaṇe.",
  "tika-abh04t5:64_0": "643.Phalavipaccanapakatiyāti phalavipaccanasabhāvena.",
  "tika-abh04t5:64_1": "Phalameva vā pakatīti āyusaṁhānādinā phalasabhāvena jarāniddesoti attho.",
  "tika-abh04t5:64_2": "Tathā hi “phalūpacārena vuttā”ti vuttaṁ.",
  "tika-abh04t5:64_3": "Supariṇatarūpaparipākakāle hānidasakādīsu.",
  "tika-abh04t5:65_0": "645.Kattabbasabhāvatoti mūlaphalādīnaṁ idhādhippetaāhāravatthūnaṁ mukhena asanādikattabbasabhāvato.",
  "tika-abh04t5:65_1": "Visabhūte saṅghāte ojā mandā hotīti savisattābhāvato sukhumatā vuttā.",
  "tika-abh04t5:65_2": "Aṅgamaṅgānusārino rasassa sāroti rasaharaṇīdhamanijālānusārena sarīrāvayave anuppaviṭṭhassa āhārarasassa abbhantarāhārapaccayo sneho,",
  "tika-abh04t5:65_3": "yo loke rasadhātūti vuccati.",
  "tika-abh04t5:66_0": "Upādābhājanīyakathāvaṇṇanā niṭṭhitā.",
  "tika-abh04t5:67_0": "Noupādābhājanīyakathāvaṇṇanā",
  "tika-abh04t5:68_0": "646.",
  "tika-abh04t5:68_1": "“Ekaṁ mahābhūtaṁ paṭicca tayo mahābhūtā tayo mahābhūte paṭicca ekaṁ mahābhūta”ntiādivacanato ekaṁ mahābhūtaṁ avasesamahābhūte nissayati,",
  "tika-abh04t5:68_2": "tehi upādārūpena ca nissīyatīti āha “nissayati ca nissīyati cā”ti.",
  "tika-abh04t5:69_0": "647.",
  "tika-abh04t5:69_1": "Mahābhūtānaṁ aññamaññāvijahanato ekasmimpi kalāpe anekaṁ phoṭṭhabbaṁ atthīti phoṭṭhabbasabhāvesuyeva",
  "tika-abh04t5:69_2": "anekesupi ārammaṇesu āpāthagatesu ābhogādivasena ekaṁyeva viññāṇuppattihetu hotīti ayaṁ vicāro dassito.",
  "tika-abh04t5:69_3": "Itaresupi pana yathāyogaṁ dassetabbo.",
  "tika-abh04t5:69_4": "Tattha rasārammaṇaṁ tāva indriyanissayaṁ allīyitvā viññāṇuppattihetubhāvato satipi anekesaṁ rasānaṁ āpāthagamane",
  "tika-abh04t5:69_5": "ekasmiṁ khaṇe ekappakāraṁyeva yathāvuttanayena jivhāviññāṇuppattihetu hoti,",
  "tika-abh04t5:69_6": "tathā gandhārammaṇaṁ.",
  "tika-abh04t5:69_7": "Rūpasaddārammaṇāni pana indriyanissayaṁ asampatvāva viññāṇuppattihetubhāvato yogyadese avaṭṭhitāni yattakāni",
  "tika-abh04t5:69_8": "sahakārīpaccayantaragataṁ upakāraṁ labhanti,",
  "tika-abh04t5:69_9": "tattakāni ekasmiṁ khaṇe ekajjhaṁ ārammaṇaṁ na hontīti na vattabbāni.",
  "tika-abh04t5:69_10": "Tathā hi saddo nigghosādiko anekakalāpagato tathā vaṇṇopi sivikubbahananiyāmena ekajjhaṁ ārammaṇaṁ hotīti.",
  "tika-abh04t5:69_11": "Etthāpi ca ābhujitavasena ārammaṇādhimattatāvasena anekakalāpasannipātepi katthaci viññāṇuppatti hotiyeva.",
  "tika-abh04t5:69_12": "Pasādādhimattatā pittādivibandhābhāvena pasādassa tikkhatā.",
  "tika-abh04t5:69_13": "Kathaṁ pana cittassāti cittasāmaññato ekattanayavasena pucchati.",
  "tika-abh04t5:70_0": "651.Tādisāyāti yā pacurajanassa atthītipi na gahitā.",
  "tika-abh04t5:70_1": "Santī samānā.",
  "tika-abh04t5:70_2": "Evanti yathāsasambhārudakaṁ sasambhārapathaviyā ābandhakaṁ,",
  "tika-abh04t5:70_3": "evaṁ paramatthudakaṁ paramatthapathaviyāti dasseti.",
  "tika-abh04t5:70_4": "Tadanurūpapaccayehīti attano ābandhanānuguṇehi ābandhiyamānehi sandhāraṇādikiccehi purimehi ca pathavīādīhi.",
  "tika-abh04t5:70_5": "Aphusitvā patiṭṭhā hoti,",
  "tika-abh04t5:70_6": "aphusitvā ābandhatīti iminā phusitabbaphusanakabhāvo āpodhātuyaṁ natthīti phoṭṭhabbavasena ubhayadhammataṁ āha.",
  "tika-abh04t5:70_7": "Aññamaññaṁ nissayatā aññamaññanissayatā.",
  "tika-abh04t5:70_8": "Atha vā aññamaññatā ca nissayatā ca aññamaññanissayatā.",
  "tika-abh04t5:70_9": "Yadi phoṭṭhabbāphoṭṭhabbadhātūnaṁ phoṭṭhabbabhāvena vinā aññamaññanissayatā,",
  "tika-abh04t5:70_10": "pathavīādīnaṁ kakkhaḷādisabhāvo eva phoṭṭhabbabhāvoti tabbirahena kathaṁ tesaṁ āpodhātuyā nissayādibhāvoti āha “avinibbhogavuttīsū”tiādi.",
  "tika-abh04t5:70_11": "Aññamaññapaccayabhūtesūti etena upādārūpaṁ nivatteti.",
  "tika-abh04t5:70_12": "Atha vā pubbe aṭṭhakathādhippāye ṭhatvā phoṭṭhabbāphoṭṭhabbadhātūnaṁ visiṭṭhaṁ aññamaññanissayataṁ vatvā",
  "tika-abh04t5:70_13": "idāni attano adhippāye ṭhatvā avisesena taṁ dassento āha “avinibbhogavuttīsū”tiādi.",
  "tika-abh04t5:70_14": "Taṁyeva avisiṭṭhaṁ aññamaññanissayataṁ daḷhaṁ katvā dassento “nāpi sahajātesū”tiādimāha.",
  "tika-abh04t5:70_15": "Tattha aphusanaṁ tāva ekakalāpagatattā na vicāretabbaṁ,",
  "tika-abh04t5:70_16": "phusanaṁ pana kathanti?",
  "tika-abh04t5:70_17": "Ekakalāpagatattā eva.",
  "tika-abh04t5:70_18": "Visuṁ siddhānaṁyeva hi visayamahābhūtānaṁ kāyappasādanissayabhūtesu phusanaṁ dissati.",
  "tika-abh04t5:71_0": "Jhāyatīti paripaccati.",
  "tika-abh04t5:71_1": "Na uṇhā hutvāti etassa uṇhasabhāvā hutvāti ayamatthoti katvā “tejosabhāvataṁyeva paṭikkhipatī”ti vuttaṁ.",
  "tika-abh04t5:71_2": "Uṇhapaṭipakkhattā sītassa uṇhatāya paṭikkhepe sītatāsaṅkā siyāti āha “na sītattaṁ anujānātī”ti.",
  "tika-abh04t5:71_3": "Tejosabhāgataṁyeva vā sītatāyapi dassetuṁ “na sītattaṁ anujānātī”ti vuttaṁ.",
  "tika-abh04t5:71_4": "Tenevāha “tejo eva hi sīta”nti.",
  "tika-abh04t5:71_5": "Mande hi uṇhabhāve sītabuddhīti tejo eva hi sītaṁ.",
  "tika-abh04t5:71_6": "Kathaṁ panetaṁ viññāyatīti?",
  "tika-abh04t5:71_7": "Sītabuddhiyā avavatthitabhāvato pārāpāraṁ viya.",
  "tika-abh04t5:71_8": "Tathā hi ātape ṭhatvā chāyaṁ paviṭṭhānaṁ sītabuddhi hoti,",
  "tika-abh04t5:71_9": "tattheva pathavīgabbhato niggatānaṁ uṇhabuddhīti.",
  "tika-abh04t5:71_10": "Yadi tejoyeva sītaṁ,",
  "tika-abh04t5:71_11": "uṇhabhāvena saddhiṁ sītabhāvopi ekasmiṁ kalāpe upalabbheyyāti āha “sītuṇhānañcā”tiādi.",
  "tika-abh04t5:71_12": "Uṇhasītakalāpesu sītuṇhānaṁ appavatti.",
  "tika-abh04t5:71_13": "Dvinnaṁ…pe… yujjati,",
  "tika-abh04t5:71_14": "na āpodhātuvāyodhātūnaṁ sītabhāveti adhippāyo.",
  "tika-abh04t5:71_15": "Āpodhātuyā hi vāyodhātuyā sītabhāve uṇhabhāvena saddhiṁ ekasmiṁ kalāpe sītabhāvo labbheyya,",
  "tika-abh04t5:71_16": "na pana labbhati.",
  "tika-abh04t5:71_17": "Na cettha āpodhātuadhike vāyodhātuadhike vā kalāpe sītabhāvoti sakkā viññātuṁ tādisepi katthaci kalāpe alabbhamānattā sītabhāvassāti.",
  "tika-abh04t5:71_18": "Kharatādisabhāvādhikassa bhūtasaṅghātassa davatādisabhāvādhikatāpatti bhāvaññathattaṁ.",
  "tika-abh04t5:71_19": "Taṁ pana yathā hoti,",
  "tika-abh04t5:71_20": "taṁ dassetuṁ “pacca…pe…",
  "tika-abh04t5:71_21": "ppattī”ti āha.",
  "tika-abh04t5:72_0": "652.Ekantanacittasamuṭṭhānādīti ādi-saddena ekantaanupādinnupādāniyādiṁ saṅgaṇhāti.",
  "tika-abh04t5:72_1": "Purimānampīti “yaṁ vā panaññampī”ti etasmā vacanato purimānaṁ anupādinnānaṁ saddāyatanakāyaviññattiādīnaṁ",
  "tika-abh04t5:72_2": "nacittasamuṭṭhānānañca cakkhāyatanasotāyatanādīnaṁ.",
  "tika-abh04t5:72_3": "Nakammassakatattābhāvādikanti nakammassakatattābhāvaṁ nacittasamuṭṭhānabhāvanti evamādikaṁ.",
  "tika-abh04t5:72_4": "Ekantākammajādīsūti ādi-saddena ekantācittajaṁ gayhati.",
  "tika-abh04t5:72_5": "Tā jaratāaniccatā.",
  "tika-abh04t5:72_6": "Anekantesu na gahitāti ekantato akammajesu saddāyatanādīsu acittajesu ca cakkhāyatanādīsu gahetvā catusamuṭṭhānikattā",
  "tika-abh04t5:72_7": "anekantesu rūpāyatanādīsu na gahitāti attho.",
  "tika-abh04t5:73_0": "666.Anipphannattāti aññaṁ anapekkhitvā sabhāvato asiddhattaṁ. Tassāti viññattidvayassa.",
  "tika-abh04t5:74_0": "Noupādābhājanīyakathāvaṇṇanā niṭṭhitā.",
  "tika-abh04t5:75_0": "Dukaniddesavaṇṇanā niṭṭhitā.",
  "tika-abh04t5:76_0": "Catukkaniddesavaṇṇanā",
  "tika-abh04t5:77_0": "966.",
  "tika-abh04t5:77_1": "“Sabbaṁ rūpaṁ manasā viññāta”nti vacanato yadi viññātato aññaṁ diṭṭhādi na hotīti “katamaṁ taṁ rūpaṁ diṭṭha”ntiādinā pucchā na katā,",
  "tika-abh04t5:77_2": "evaṁ sante catukkabhāvo kathanti anuyogaṁ manasi katvā āha “dassanādiggahaṇavisesato”ti.",
  "tika-abh04t5:77_3": "Dassanaṁ savanaṁ minitvā jānanaṁ vijānanañcāti etasmā dassanādiggahaṇavisesato.",
  "tika-abh04t5:77_4": "Etena gāhakabhedena gahetabbabhedoti dasseti.",
  "tika-abh04t5:77_5": "Idāni samukhenapi gahetabbabhedo labbhatīti dassetuṁ “diṭṭhā…pe…",
  "tika-abh04t5:77_6": "bhāvato”ti vuttaṁ.",
  "tika-abh04t5:78_0": "Pañcakaniddesavaṇṇanā",
  "tika-abh04t5:79_0": "969.Tadidaṁ nayakaraṇaṁ chabbidhādīsu tīsu saṅgahesu yojitaṁ.",
  "tika-abh04t5:80_0": "Pakiṇṇakakathāvaṇṇanā",
  "tika-abh04t5:81_0": "975.",
  "tika-abh04t5:81_1": "Ekantato nīvaraṇattā middhassa “natthi nīvaraṇā”ti vacanena gahaṇanti dassetuṁ “middhassapi nīvaraṇassā”ti vuttaṁ.",
  "tika-abh04t5:81_2": "Na ca rūpaṁ pahātabbaṁ nippariyāyappahānassa idha adhippetattā.",
  "tika-abh04t5:81_3": "Ettha keci “nāmakāyarūpakāyagelaññasabhāvato duvidhaṁ middhaṁ.",
  "tika-abh04t5:81_4": "Tattha purimaṁ ‘nīvaraṇā’ti vacanena vuttaṁ,",
  "tika-abh04t5:81_5": "itaraṁ rūpasabhāva”nti vadanti.",
  "tika-abh04t5:81_6": "Tattha yaṁ taṁ arūpato aññaṁ middhaṁ parikappitaṁ,",
  "tika-abh04t5:81_7": "tampi nīvaraṇaṁ middhasabhāvato itaraṁ middhaṁ viyāti parikappitamiddhassapi na sakkā nīvaraṇabhāvaṁ",
  "tika-abh04t5:81_8": "nivattetunti tesaṁ vacanassa nīvaraṇappahānavacanena virodhaṁ dassento “na ca rūpakāya”ntiādimāha.",
  "tika-abh04t5:81_9": "Atha vā khīṇāsavānaṁ soppanasabhāvato soppassa ca middhahetukattā atthi middharūpanti vādaṁ sandhāya uttaramāha “na ca rūpakāyagelañña”ntiādinā.",
  "tika-abh04t5:81_10": "Tattha middhameva soppahetūti nāyaṁ avadhāraṇā icchitā,",
  "tika-abh04t5:81_11": "soppahetu eva middhanti pana icchitāti middhato aññopi soppahetu atthi,",
  "tika-abh04t5:81_12": "ko pana so?",
  "tika-abh04t5:81_13": "Rūpakāyagelaññaṁ.",
  "tika-abh04t5:81_14": "Na ca rūpa…pe…",
  "tika-abh04t5:81_15": "vacanatoti yojanā daṭṭhabbā.",
  "tika-abh04t5:82_0": "Vacīghosādīti ādi-saddena huṁkārādisaddo saṅgayhati.",
  "tika-abh04t5:82_1": "Aṅguliphoṭādisaddo utusamuṭṭhānoyeva,",
  "tika-abh04t5:82_2": "cittapaccayo pana hoti.",
  "tika-abh04t5:82_3": "Rūpabhāvamattānīti jarāmaraṇasabhāvānaṁ rūpānaṁ taṁdhammamattāni,",
  "tika-abh04t5:82_4": "tato eva na jātiādidhammavantānīti āha “na sayaṁ sabhāvavantānī”ti.",
  "tika-abh04t5:82_5": "Yathā jarā aniccatā ca rūpabhāvamattaṁ,",
  "tika-abh04t5:82_6": "evaṁ jātipīti jātiyā rūpabhāvamattatāya upasaṁharaṇattho tathā-saddo.",
  "tika-abh04t5:83_0": "Tesaṁ rūpadhammānaṁ.",
  "tika-abh04t5:83_1": "Saṅkhātādi-saddo viya abhinibbattita-saddopi vattamānakālikopi hotīti “abhinibbattiyamānadhammakkhaṇasmi”nti vuttaṁ.",
  "tika-abh04t5:83_2": "Evamapīti yadipi jiraṇabhijjanabhāvā jiraṇādisabhāvānaṁ dhammānaṁ janakapaccayakiccānubhāvakkhaṇe abhāvato",
  "tika-abh04t5:83_3": "tappaccayabhāvavohāraṁ abhinibbattivohārañca na labhanti,",
  "tika-abh04t5:83_4": "evamapi tesaṁ upādinnatā vattabbāti sambandho.",
  "tika-abh04t5:83_5": "“Jarāmaraṇaṁ paṭiccasamuppanna”nti vacanato tassa pariyāyataṁ vivarati “tesaṁ uppāde satī”tiādinā.",
  "tika-abh04t5:84_0": "Yadi evanti yadi nissayapaṭibaddhavuttikā jātiādayo,",
  "tika-abh04t5:84_1": "evaṁ sati.",
  "tika-abh04t5:84_2": "“Mahābhūtānaṁ upādāyarūpa”nti vacanato bhūtanissitesu kevalo upādāyavohāroti upādāye nissitāpi aparena",
  "tika-abh04t5:84_3": "upādāya-saddena visesetvā vattabbāti adhippāyena “upādāyupādāyabhāvo āpajjatī”ti āha.",
  "tika-abh04t5:84_4": "Kāraṇakāraṇepi kāraṇe viya vohāro hoti “corehi gāmo daḍḍho”ti yathāti dassento “bhūta…pe…",
  "tika-abh04t5:84_5": "ttanato”ti āha.",
  "tika-abh04t5:84_6": "Idāni paramparā vinā nippariyāyato uppādādīnaṁ bhūtapaṭibaddhabhāvaṁ saha nidassanena dassetuṁ “api cā”tiādimavoca.",
  "tika-abh04t5:84_7": "Vikāraparicchedāpi upādāyarūpavikārādibhāve bhūtapaṭibaddhabhāvāvinivattito ekasmiṁ kalāpe ekekāva vikārādayoti",
  "tika-abh04t5:84_8": "jīvitindriyaṁ viya kalāpānupālakaṁ kalāpavikārādibhāvato ca “upādāyarūpāni”icceva vuccantīti āha “evaṁ vikā…pe…",
  "tika-abh04t5:84_9": "yojetabbānī”ti.",
  "tika-abh04t5:85_0": "Asaṅkhatabhāvanivāraṇatthaṁ parinipphannatā vuttāti idaṁ aparinipphannasabhāvavato anupalabbhamānatāya",
  "tika-abh04t5:85_1": "sasavisāṇaṁ viya kenaci na saṅkhatanti asaṅkhataṁ nāma siyāti imissā āsaṅkāya nivattanavasena vuttaṁ.",
  "tika-abh04t5:85_2": "Atha vā rūpavikārādibhāvato rūpabhāvo viya rūpe sati santi,",
  "tika-abh04t5:85_3": "asati na santīti siddhāya paṭiccasamuppannatāya sādhitā parinipphannatā tesaṁ saṅkhatabhāvaṁ sādhentī",
  "tika-abh04t5:85_4": "asaṅkhatabhāvaṁ nivāraṇatthaṁ jāyatīti vuttaṁ “asaṅkhatabhāvanivāraṇatthaṁ parinipphannatā vuttā”ti.",
  "tika-abh04t5:86_0": "Pakiṇṇakakathāvaṇṇanā niṭṭhitā.",
  "tika-abh04t5:87_0": "Rūpakaṇḍavaṇṇanā niṭṭhitā."
}