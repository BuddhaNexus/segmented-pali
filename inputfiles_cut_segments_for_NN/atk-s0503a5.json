{
  "atk-s0503a5:0_0": "5. Soṇavaggo",
  "atk-s0503a5:1_0": "1. Piyatarasuttavaṇṇanā",
  "atk-s0503a5:2_0": "41.",
  "atk-s0503a5:2_1": "Mahāvaggassa paṭhame mallikāya deviyā saddhinti mallikāya nāma attano mahesiyā saha.",
  "atk-s0503a5:2_2": "Uparipāsādavaragatoti pāsādavarassa upari gato.",
  "atk-s0503a5:2_3": "Kocañño attanā piyataroti koci añño attanā piyāyitabbataro.",
  "atk-s0503a5:2_4": "Atthi nu kho teti ‘‘kiṁ te atthī’’ti deviṁ pucchati.",
  "atk-s0503a5:3_0": "Kasmā pucchati?",
  "atk-s0503a5:3_1": "Ayañhi sāvatthiyaṁ duggatamālākārassa dhītā.",
  "atk-s0503a5:3_2": "Ekadivasaṁ āpaṇato pūvaṁ gahetvā mālārāmaṁ gantvā ‘‘khādissāmī’’ti gacchantī paṭipathe bhikkhusaṅghaparivutaṁ",
  "atk-s0503a5:3_3": "bhagavantaṁ bhikkhācāraṁ pavisantaṁ disvā pasannacittā taṁ bhagavato adāsi.",
  "atk-s0503a5:3_4": "Satthā tathārūpe ṭhāne nisīdanākāraṁ dassesi.",
  "atk-s0503a5:3_5": "Ānandatthero cīvaraṁ paññāpetvā adāsi.",
  "atk-s0503a5:3_6": "Bhagavā tattha nisīditvā taṁ pūvaṁ paribhuñjitvā mukhaṁ vikkhāletvā sitaṁ pātvākāsi.",
  "atk-s0503a5:3_7": "Thero ‘‘ko imissā, bhante,",
  "atk-s0503a5:3_8": "dānassa vipāko bhavissatī’’ti pucchi. ‘‘Ajjesā, ānanda,",
  "atk-s0503a5:3_9": "tathāgatassa paṭhamaṁ bhojanaṁ adāsi,",
  "atk-s0503a5:3_10": "ajjeva kosalarañño aggamahesī bhavissati piyā manāpā’’ti.",
  "atk-s0503a5:3_11": "Taṁ divasameva ca rājā kāsigāme bhāgineyyena saddhiṁ yujjhitvā parājito palāyitvā āgato nagaraṁ pavisanto",
  "atk-s0503a5:3_12": "‘‘balakāyassa āgamanaṁ āgamessāmī’’ti taṁ mālārāmaṁ pāvisi.",
  "atk-s0503a5:3_13": "Sā rājānaṁ āgataṁ passitvā tassa vattamakāsi.",
  "atk-s0503a5:3_14": "Rājā tassā vatte pasīditvā pitaraṁ pakkosāpetvā mahantaṁ issariyaṁ datvā taṁ antepuraṁ paṭiharāpetvā aggamahesiṭṭhāne ṭhapesi.",
  "atk-s0503a5:3_15": "Athekadivasaṁ rājā cintesi –",
  "atk-s0503a5:3_16": "‘‘mayā imissā mahantaṁ issariyaṁ dinnaṁ,",
  "atk-s0503a5:3_17": "yaṁnūnāhaṁ imaṁ puccheyyaṁ ‘ko te piyo’ti?",
  "atk-s0503a5:3_18": "Sā ‘tvaṁ me, mahārāja,",
  "atk-s0503a5:3_19": "piyo’ti vatvā,",
  "atk-s0503a5:3_20": "puna maṁ pucchissati,",
  "atk-s0503a5:3_21": "athassāhaṁ ‘mayhampi tvaṁyeva piyā’ti vakkhāmī’’ti.",
  "atk-s0503a5:3_22": "Iti so aññamaññaṁ vissāsajananatthaṁ sammodanīyaṁ karonto pucchi.",
  "atk-s0503a5:4_0": "Devī pana paṇḍitā buddhupaṭṭhāyikā saṅghupaṭṭhāyikā ‘‘nāyaṁ pañho rañño mukhaṁ ulloketvā kathetabbo’’ti",
  "atk-s0503a5:4_1": "cintetvā yathābhūtameva vadantī ‘‘natthi kho me, mahārāja,",
  "atk-s0503a5:4_2": "kocañño attanā piyataro’’ti āha.",
  "atk-s0503a5:4_3": "Vatvāpi attanā byākatamatthaṁ upāyena rañño paccakkhaṁ kātukāmā ‘‘tuyhaṁ pana, mahārāja,",
  "atk-s0503a5:4_4": "atthañño koci attanā piyataro’’ti tatheva rājānaṁ pucchi yathā raññā sayaṁ puṭṭhā.",
  "atk-s0503a5:4_5": "Rājāpi tāya sarasalakkhaṇena kathitattā nivattituṁ asakkonto sayampi sarasalakkhaṇeneva kathento tatheva byākāsi yathā deviyā byākataṁ.",
  "atk-s0503a5:5_0": "Byākaritvā ca mandadhātukatāya evaṁ cintesi –",
  "atk-s0503a5:5_1": "‘‘ahaṁ rājā pathavissaro mahantaṁ pathavimaṇḍalaṁ abhivijiya ajjhāvasāmi,",
  "atk-s0503a5:5_2": "mayhaṁ tāva yuttaṁ ‘attanā piyataraṁ aññaṁ na passāmī’ti,",
  "atk-s0503a5:5_3": "ayaṁ pana vasalī hīnajaccā samānā mayā ucce ṭhāne ṭhapitā sāmibhūtaṁ maṁ na tathā piyāyati,",
  "atk-s0503a5:5_4": "‘attāva piyataro’ti mama sammukhā vadati,",
  "atk-s0503a5:5_5": "yāva kakkhaḷā vatāya’’nti anattamano hutvā ‘‘nanu te tīṇi ratanāni piyatarānī’’ti codesi.",
  "atk-s0503a5:5_6": "Devī ‘ratanattayaṁpāhaṁ deva attano saggasukhaṁ mokkhasukhañca patthayantī sampiyāyāmi,",
  "atk-s0503a5:5_7": "tasmā attāva me piyataro’’ti āha.",
  "atk-s0503a5:5_8": "Sabbo cāyaṁ loko attadatthameva paraṁ piyāyati,",
  "atk-s0503a5:5_9": "puttaṁ patthentopi ‘‘ayaṁ maṁ jiṇṇakāle posessatī’’ti pattheti,",
  "atk-s0503a5:5_10": "dhītaraṁ ‘‘mama kulaṁ vaḍḍhissatī’’ti,",
  "atk-s0503a5:5_11": "bhariyaṁ ‘‘mayhaṁ pāde paricarissatī’’ti,",
  "atk-s0503a5:5_12": "aññepi ñātimittabandhave taṁtaṁkiccavasena,",
  "atk-s0503a5:5_13": "iti attadatthameva sampassanto loko paraṁ piyāyatīti.",
  "atk-s0503a5:5_14": "Ayañhi deviyā adhippāyo.",
  "atk-s0503a5:6_0": "Atha rājā cintesi –",
  "atk-s0503a5:6_1": "‘‘ayaṁ mallikā kusalā paṇḍitā nipuṇā ‘attāva me piyataro’ti vadati,",
  "atk-s0503a5:6_2": "mayhampi attāva piyataro hutvā upaṭṭhāti,",
  "atk-s0503a5:6_3": "handāhaṁ imamatthaṁ satthu ārocessāmi,",
  "atk-s0503a5:6_4": "yathā ca me satthā byākarissati,",
  "atk-s0503a5:6_5": "tathā naṁ dhāressāmī’’ti.",
  "atk-s0503a5:6_6": "Evaṁ pana cintetvā satthu santikaṁ upasaṅkamitvā tamatthaṁ ārocesi.",
  "atk-s0503a5:6_7": "Tena vuttaṁ –",
  "atk-s0503a5:6_8": "‘‘atha kho rājā pasenadi kosalo…pe…",
  "atk-s0503a5:6_9": "piyataro’’ti.",
  "atk-s0503a5:7_0": "Etamatthaṁ viditvāti etaṁ ‘‘loke sabbasattānaṁ attāva attano piyataro’’ti raññā vuttamatthaṁ sabbaso jānitvā tadatthaparidīpanaṁ imaṁ udānaṁ udānesi.",
  "atk-s0503a5:8_0": "Tattha sabbā disā anuparigamma cetasāti sabbā anavasesā dasapi disā pariyesanavasena cittena anugantvā.",
  "atk-s0503a5:8_1": "Nevajjhagā piyataramattanā kvacīti attanā atisayena piyaṁ aññaṁ koci puriso sabbussāhena pariyesanto",
  "atk-s0503a5:8_2": "kvaci katthaci sabbadisāsu neva adhigaccheyya na passeyya.",
  "atk-s0503a5:8_3": "Evaṁ piyo puthu attā paresanti evaṁ kassaci attanā piyatarassa anupalabbhanavasena puthu visuṁ visuṁ tesaṁ tesaṁ sattānaṁ attāva piyo.",
  "atk-s0503a5:8_4": "Tasmā na hiṁse paramattakāmoti yasmā evaṁ sabbopi satto attānaṁ piyāyati attano sukhakāmo dukkhappaṭikūlo,",
  "atk-s0503a5:8_5": "tasmā attakāmo attano hitasukhaṁ icchanto paraṁ sattaṁ antamaso kunthakipillikaṁ upādāya na hiṁse na haneyya na pāṇileḍḍudaṇḍādīhipi viheṭheyya.",
  "atk-s0503a5:8_6": "Parassa hi attanā kate dukkhe taṁ tato saṅkamantaṁ viya kālantare attani sandissati.",
  "atk-s0503a5:8_7": "Ayañhi kammānaṁ dhammatāti.",
  "atk-s0503a5:9_0": "Paṭhamasuttavaṇṇanā niṭṭhitā.",
  "atk-s0503a5:10_0": "2. Appāyukasuttavaṇṇanā",
  "atk-s0503a5:11_0": "42.",
  "atk-s0503a5:11_1": "Dutiye acchariyaṁ,",
  "atk-s0503a5:11_2": "bhanteti idampi meghiyasutte viya garahaṇacchariyavasena veditabbaṁ.",
  "atk-s0503a5:11_3": "Yāva appāyukāti yattakaṁ parittāyukā,",
  "atk-s0503a5:11_4": "atiittarajīvitāti attho.",
  "atk-s0503a5:11_5": "Sattāhajāteti sattāhena jāto sattāhajāto.",
  "atk-s0503a5:11_6": "Tasmiṁ sattāhajāte,",
  "atk-s0503a5:11_7": "jātassa sattame ahanīti attho.",
  "atk-s0503a5:11_8": "Tusitaṁ kāyaṁ upapajjīti tusitaṁ devanikāyaṁ paṭisandhiggahaṇavasena upapajji.",
  "atk-s0503a5:12_0": "Ekadivasaṁ kira thero pacchābhattaṁ divāṭṭhāne nisinno lakkhaṇānubyañjanappaṭimaṇḍitaṁ sobhaggappattaṁ",
  "atk-s0503a5:12_1": "dassanānuttariyabhūtaṁ bhagavato rūpakāyasiriṁ manasi karitvā,",
  "atk-s0503a5:12_2": "‘‘aho buddhānaṁ rūpakāyasampatti dassanīyā samantapāsādikā manoharā’’ti uḷāraṁ pītisomanassaṁ paṭisaṁvedento evaṁ cintesi –",
  "atk-s0503a5:12_3": "‘‘vijātamātuyā nāma virūpopi putto surūpo viya manāpo hoti,",
  "atk-s0503a5:12_4": "sace pana buddhānaṁ mātā mahāmāyā devī dhareyya,",
  "atk-s0503a5:12_5": "kīdisaṁ nu kho tassā bhagavato rūpadassane pītisomanassaṁ uppajjeyya,",
  "atk-s0503a5:12_6": "mahājāni kho mayhaṁ mahāmātu deviyā,",
  "atk-s0503a5:12_7": "yā sattāhajāte bhagavati kālakatā’’ti.",
  "atk-s0503a5:12_8": "Evaṁ pana cintetvā bhagavantaṁ upasaṅkamitvā attano parivitakkitaṁ ārocento tassā kālakiriyaṁ garahanto ‘‘acchariyaṁ,",
  "atk-s0503a5:12_9": "bhante’’tiādimāha.",
  "atk-s0503a5:13_0": "Keci panāhu –",
  "atk-s0503a5:13_1": "‘‘mahāpajāpati gotamī bhagavantaṁ mahatā āyāsena pabbajjaṁ yācitvāpi paṭikkhittā,",
  "atk-s0503a5:13_2": "mayā pana upāyena yācito bhagavā aṭṭhagarudhammappaṭiggahaṇavasena tassā pabbajjaṁ upasampadañca anujāni,",
  "atk-s0503a5:13_3": "sā te dhamme paṭiggahetvā laddhapabbajjūpasampadā bhagavato dutiyaṁ parisaṁ uppādetvā catutthāya parisāya paccayo ahosi.",
  "atk-s0503a5:13_4": "Sace pana bhagavato janetti mahāmāyā devī dhareyya,",
  "atk-s0503a5:13_5": "evametā cubhopi khattiyabhaginiyo ekato hutvā imaṁ sāsanaṁ sobheyyuṁ,",
  "atk-s0503a5:13_6": "bhagavā ca mātari bahumānena mātugāmassa sāsane pabbajjaṁ upasampadañca sukheneva anujāneyya,",
  "atk-s0503a5:13_7": "appāyukatāya panassā kasirena nipphannamidanti iminā adhippāyena thero bhagavato santike ‘acchariyaṁ,",
  "atk-s0503a5:13_8": "bhante’tiādimāhā’’ti.",
  "atk-s0503a5:13_9": "Taṁ akāraṇaṁ.",
  "atk-s0503a5:13_10": "Bhagavā hi mātuyā vā aññassa vā mātugāmassa attano sāsane pabbajjaṁ anujānanto garukaṁyeva katvā anujānāti,",
  "atk-s0503a5:13_11": "na lahukaṁ ciraṭṭhitikāmatāyāti.",
  "atk-s0503a5:14_0": "Apare panāhu –",
  "atk-s0503a5:14_1": "‘‘dasabalacatuvesārajjādike anaññasādhāraṇe anantāparimāṇe buddhaguṇe thero manasi karitvā yā evaṁ mahānubhāvaṁ",
  "atk-s0503a5:14_2": "nāma loke aggapuggalaṁ satthāraṁ kucchinā dasa māse parihari,",
  "atk-s0503a5:14_3": "sā buddhamātā kassaci paricārikā bhavissatīti ayuttamidaṁ. Kasmā?",
  "atk-s0503a5:14_4": "Satthu guṇānucchavikamevetaṁ,",
  "atk-s0503a5:14_5": "yadidaṁ sattāhajāte bhagavati janetti kālaṁ karoti,",
  "atk-s0503a5:14_6": "kālakatā ca tusitesu uppajjatīti acchariyabbhutacittajāto hutvā taṁ attano vitakkuppādanaṁ bhagavato ārocento ‘acchariyaṁ,",
  "atk-s0503a5:14_7": "bhante’tiādivacanaṁ avocā’’ti.",
  "atk-s0503a5:15_0": "Satthā pana yasmā sattāhajātesu bodhisattesu bodhisattamātu kālakiriyā dhammatā siddhā,",
  "atk-s0503a5:15_1": "tasmā taṁ dhammataṁ paridīpento ‘‘evametaṁ,",
  "atk-s0503a5:15_2": "ānandā’’tiādimāha.",
  "atk-s0503a5:15_3": "Sā panāyaṁ dhammatā yasmā yathā sabbe bodhisattā pāramiyo pūretvā tusitapure nibbattitvā tattha yāvatāyukaṁ",
  "atk-s0503a5:15_4": "ṭhatvā āyupariyosāne dasasahassacakkavāḷadevatāhi sannipatitvā abhisambodhiṁ pattuṁ manussaloke paṭisandhiggahaṇāya",
  "atk-s0503a5:15_5": "ajjhesitā kāladīpadesakulāni viya janettiyā āyuparimāṇampi oloketvā paṭisandhiṁ gaṇhanti,",
  "atk-s0503a5:15_6": "ayampi bhagavā bodhisattabhūto tatheva tusitapure ṭhito pañca mahāvilokanāni vilokento sattadivasādhikadasamāsaparimāṇaṁ",
  "atk-s0503a5:15_7": "mātuyā āyuparimāṇaṁ paricchinditvā ‘‘ayaṁ mama paṭisandhiggahaṇassa kālo,",
  "atk-s0503a5:15_8": "idāni uppajjituṁ vaṭṭatī’’ti ñatvāva paṭisandhiṁ aggahesi,",
  "atk-s0503a5:15_9": "tasmā sabbabodhisattānaṁ āciṇṇasamāciṇṇavaseneva veditabbaṁ.",
  "atk-s0503a5:15_10": "Tenāha bhagavā –",
  "atk-s0503a5:15_11": "‘‘appāyukā hi, ānanda,",
  "atk-s0503a5:15_12": "bodhisattamātaro hontī’’tiādi.",
  "atk-s0503a5:16_0": "Tattha kālaṁ karontīti yathāvuttaāyuparikkhayeneva kālaṁ karonti,",
  "atk-s0503a5:16_1": "na vijātapaccayā.",
  "atk-s0503a5:16_2": "Carimattabhāvehi bodhisattehi vasitaṭṭhānaṁ cetiyagharasadisaṁ hoti,",
  "atk-s0503a5:16_3": "na aññesaṁ paribhogārahaṁ,",
  "atk-s0503a5:16_4": "na ca sakkā bodhisattamātaraṁ apanetvā aññaṁ aggamahesiṭṭhāne ṭhapetunti tattakaṁ eva bodhisattamātu āyuppamāṇaṁ hoti,",
  "atk-s0503a5:16_5": "tasmā tadā kālaṁ karonti.",
  "atk-s0503a5:16_6": "Imameva hi atthaṁ sandhāya mahābodhisattā pañcamaṁ mahāvilokanaṁ karonti.",
  "atk-s0503a5:17_0": "Katarasmiṁ pana vaye kālaṁ karontīti?",
  "atk-s0503a5:17_1": "Majjhimavaye.",
  "atk-s0503a5:17_2": "Paṭhamavayasmiñhi sattānaṁ attabhāve chandarāgo balavā hoti,",
  "atk-s0503a5:17_3": "tena tadā sañjātagabbhā itthiyo yebhuyyena gabbhaṁ anurakkhituṁ na sakkonti.",
  "atk-s0503a5:17_4": "Gaṇheyyuṁ ce,",
  "atk-s0503a5:17_5": "gabbho bahvābādho hoti.",
  "atk-s0503a5:17_6": "Majjhimavayassa pana dve koṭṭhāse atikkamitvā tatiyakoṭṭhāse vatthu visadaṁ hoti,",
  "atk-s0503a5:17_7": "visade vatthumhi nibbattadārakā arogā honti,",
  "atk-s0503a5:17_8": "tasmā bodhisattamātaro paṭhamavaye sampattiṁ anubhavitvā majjhimavayassa tatiyakoṭṭhāse vijāyitvā kālaṁ karontīti.",
  "atk-s0503a5:18_0": "Etamatthaṁ viditvāti etaṁ bodhisattamātu aññesañca sabbasattānaṁ attabhāve āyussa maraṇapariyosānataṁ",
  "atk-s0503a5:18_1": "viditvā tadatthavibhāvanamukhena anavajjappaṭipattiyaṁ ussāhadīpakaṁ imaṁ udānaṁ udānesi.",
  "atk-s0503a5:19_0": "Tattha ye kecīti aniyamaniddeso.",
  "atk-s0503a5:19_1": "Bhūtāti nibbattā.",
  "atk-s0503a5:19_2": "Bhavissantīti anāgate nibbattissanti.",
  "atk-s0503a5:19_3": "Vāsaddo vikappattho,",
  "atk-s0503a5:19_4": "apisaddo sampiṇḍanattho.",
  "atk-s0503a5:19_5": "Tena nibbattamānepi saṅgaṇhāti.",
  "atk-s0503a5:19_6": "Ettāvatā atītādivasena tiyaddhapariyāpanne satte anavasesato pariyādiyati.",
  "atk-s0503a5:19_7": "Apica gabbhaseyyakasattā gabbhato nikkhantakālato paṭṭhāya bhūtā nāma,",
  "atk-s0503a5:19_8": "tato pubbe bhavissanti nāma.",
  "atk-s0503a5:19_9": "Saṁsedajūpapātikā paṭisandhicittato parato bhūtā nāma,",
  "atk-s0503a5:19_10": "tato pubbe uppajjitabbabhavavasena bhavissanti nāma.",
  "atk-s0503a5:19_11": "Sabbepi vā paccuppannabhavavasena bhūtā nāma,",
  "atk-s0503a5:19_12": "āyatiṁ punabbhavavasena bhavissanti nāma.",
  "atk-s0503a5:19_13": "Khīṇāsavā bhūtā nāma.",
  "atk-s0503a5:19_14": "Te hi bhūtā eva,",
  "atk-s0503a5:19_15": "na puna bhavissantīti,",
  "atk-s0503a5:19_16": "tadaññe bhavissanti nāma.",
  "atk-s0503a5:20_0": "Sabbe gamissanti pahāya dehanti sabbe yathāvuttabhedā sabbabhavayonigativiññāṇaṭṭhitisattāvāsādivasena",
  "atk-s0503a5:20_1": "anekabhedabhinnā sattā dehaṁ attano sarīraṁ pahāya nikkhipitvā paralokaṁ gamissanti,",
  "atk-s0503a5:20_2": "asekkhā pana nibbānaṁ.",
  "atk-s0503a5:20_3": "Ettha koci acavanadhammo nāma natthīti dasseti.",
  "atk-s0503a5:20_4": "Taṁ sabbajāniṁ kusalo viditvāti tadetaṁ sabbassa sattassa jāniṁ hāniṁ maraṇaṁ,",
  "atk-s0503a5:20_5": "sabbassa vā sattassa jāniṁ vināsaṁ pabhaṅgutaṁ kusalo paṇḍitajātiko maraṇānussativasena aniccatāmanasikāravasena vā jānitvā.",
  "atk-s0503a5:20_6": "Ātāpiyo brahmacariyaṁ careyyāti vipassanāya kammaṁ karonto ātāpiyasaṅkhātena vīriyena samannāgatattā",
  "atk-s0503a5:20_7": "ātāpiyo catubbidhasammappadhānavasena āraddhavīriyo anavasesamaraṇasamatikkamanūpāyaṁ maggabrahmacariyaṁ careyya,",
  "atk-s0503a5:20_8": "paṭipajjeyyāti attho.",
  "atk-s0503a5:21_0": "Dutiyasuttavaṇṇanā niṭṭhitā.",
  "atk-s0503a5:22_0": "3. Suppabuddhakuṭṭhisuttavaṇṇanā",
  "atk-s0503a5:23_0": "43.",
  "atk-s0503a5:23_1": "Tatiye rājagahe suppabuddho nāma kuṭṭhī ahosīti suppabuddhanāmako eko puriso rājagahe ahosi.",
  "atk-s0503a5:23_2": "So ca kuṭṭhī kuṭṭharogena bāḷhavidūsitagatto.",
  "atk-s0503a5:23_3": "Manussadaliddoti yattakā rājagahe manussā tesu sabbaduggato.",
  "atk-s0503a5:23_4": "So hi saṅkārakūṭavatiādīsu manussehi chaḍḍitapilotikakhaṇḍāni sibbitvā paridahati,",
  "atk-s0503a5:23_5": "kapālaṁ gahetvā gharā gharaṁ gantvā laddhaācāmaucchiṭṭhabhattāni nissāya jīvati,",
  "atk-s0503a5:23_6": "tampi pubbe katakammapaccayā na yāvadatthaṁ labhati.",
  "atk-s0503a5:23_7": "Tena vuttaṁ ‘‘manussadaliddo’’ti.",
  "atk-s0503a5:23_8": "Manussakapaṇoti manussesu paramakapaṇataṁ patto.",
  "atk-s0503a5:23_9": "Manussavarākoti manussānaṁ hīḷitaparibhūtatāya ativiya dīno.",
  "atk-s0503a5:23_10": "Mahatiyā parisāyāti mahatiyā bhikkhuparisāya ceva upāsakaparisāya ca.",
  "atk-s0503a5:24_0": "Ekadivasaṁ kira bhagavā mahābhikkhusaṅghaparivāro rājagahaṁ piṇḍāya pavisitvā bhikkhūnaṁ sulabhapiṇḍapātaṁ",
  "atk-s0503a5:24_1": "katvā pacchābhattaṁ piṇḍapātappaṭikkanto katipayabhikkhuparivāro nikkhanto yehi dānaṁ dinnaṁ,",
  "atk-s0503a5:24_2": "tesaṁ upāsakānaṁ avasesabhikkhūnañca āgamanaṁ āgamayamāno antonagareyeva aññatarasmiṁ ramaṇīye padese aṭṭhāsi.",
  "atk-s0503a5:24_3": "Tāvadeva bhikkhū tato tato āgantvā bhagavantaṁ parivāresuṁ,",
  "atk-s0503a5:24_4": "upāsakāpi ‘‘anumodanaṁ sutvā vanditvā nivattissāmā’’ti bhagavantaṁ upasaṅkamiṁsu,",
  "atk-s0503a5:24_5": "mahāsannipāto ahosi.",
  "atk-s0503a5:24_6": "Bhagavā nisīdanākāraṁ dassesi.",
  "atk-s0503a5:24_7": "Tāvadeva buddhārahaṁ āsanaṁ paññāpesuṁ.",
  "atk-s0503a5:24_8": "Atha bhagavā asītianubyañjanappaṭimaṇḍitehi dvattiṁsamahāpurisalakkhaṇehi virocamānāya byāmappabhāparikkhepasamujjalāya",
  "atk-s0503a5:24_9": "nīlapītalohitodātamañjeṭṭhapabhassarānaṁ vasena chabbaṇṇabuddharaṁsiyo vissajjentiyā anupamāya rūpakāyasiriyā",
  "atk-s0503a5:24_10": "sakalameva taṁ padesaṁ obhāsento tārāgaṇaparivuto viya puṇṇacando bhikkhugaṇaparivuto paññattavarabuddhāsane",
  "atk-s0503a5:24_11": "nisīditvā manosilātale kesarasīho viya sīhanādaṁ nadanto karavīkarutamañjunā brahmassarena dhammaṁ deseti.",
  "atk-s0503a5:25_0": "Bhikkhūpi kho appicchā santuṭṭhā pavivittā asaṁsaṭṭhā āraddhavīriyā pahitattā codakā pāpagarahino vattāro",
  "atk-s0503a5:25_1": "vacanakkhamā sīlasampannā samādhisampannā paññāsampannā vimuttisampannā vimuttiñāṇadassanasampannā meghavaṇṇaṁ",
  "atk-s0503a5:25_2": "paṁsukūlacīvaraṁ pārupitvā suvammitā viya gandhahatthino bhagavantaṁ parivāretvā ohitasotā dhammaṁ suṇanti.",
  "atk-s0503a5:25_3": "Upāsakāpi suddhavatthanivatthā suddhuttarāsaṅgā pubbaṇhasamayaṁ mahādānāni pavattetvā gandhamālādīhi",
  "atk-s0503a5:25_4": "bhagavantaṁ pūjetvā vanditvā bhikkhusaṅghassa nipaccakāraṁ dassetvā bhagavantaṁ bhikkhusaṅghañca parivāretvā",
  "atk-s0503a5:25_5": "saṁyatahatthapādā ohitasotā sakkaccaṁ dhammaṁ suṇanti.",
  "atk-s0503a5:25_6": "Tena vuttaṁ –",
  "atk-s0503a5:25_7": "‘‘tena kho pana samayena bhagavā mahatiyā parisāya parivuto dhammaṁ desento nisinno hotī’’ti.",
  "atk-s0503a5:26_0": "Suppabuddho pana jighacchādubbalyapareto ghāsapariyesanaṁ caramāno antaravīthiṁ otiṇṇo dūratova taṁ mahājanasannipātaṁ disvā,",
  "atk-s0503a5:26_1": "‘‘kiṁ nu kho ayaṁ mahājanakāyo sannipatito,",
  "atk-s0503a5:26_2": "addhā ettha bhojanaṁ dīyati maññe,",
  "atk-s0503a5:26_3": "appeva nāmettha gatena kiñci khādanīyaṁ vā bhojanīyaṁ vā laddhuṁ sakkā’’ti sañjātābhilāso tattha gantvā",
  "atk-s0503a5:26_4": "addasa bhagavantaṁ pāsādikaṁ dassanīyaṁ pasādanīyaṁ uttamadamathasamathamanuppattaṁ dantaṁ guttaṁ santindriyaṁ",
  "atk-s0503a5:26_5": "susamāhitaṁ tāya parisāya parivutaṁ dhammaṁ desentaṁ,",
  "atk-s0503a5:26_6": "disvāna purimajātisambhatāya paripakkāya upanissayasampattiyā codiyamāno ‘‘yaṁnūnāhampi dhammaṁ suṇeyya’’nti parisapariyante nisīdi.",
  "atk-s0503a5:26_7": "Taṁ sandhāya vuttaṁ –",
  "atk-s0503a5:26_8": "‘‘addasā kho suppabuddho kuṭṭhī…pe…",
  "atk-s0503a5:26_9": "tattheva ekamantaṁ nisīdi‘ahampi dhammaṁ sossāmī’’’ti.",
  "atk-s0503a5:27_0": "Sabbāvantanti sabbāvatiṁ hīnādisabbapuggalavataṁ,",
  "atk-s0503a5:27_1": "tattha kiñcipi anavasesetvāti attho.",
  "atk-s0503a5:27_2": "‘‘Sabbavanta’’ntipi paṭhanti.",
  "atk-s0503a5:27_3": "Cetasāti buddhacakkhusampayuttacittena.",
  "atk-s0503a5:27_4": "Cittasīsena hi ñāṇaṁ niddiṭṭhaṁ,",
  "atk-s0503a5:27_5": "tasmā āsayānusayañāṇena indriyaparopariyattañāṇena cāti attho.",
  "atk-s0503a5:27_6": "Ceto paricca manasākāsīti tassā parisāya cittaṁ paccekaṁ paricchinditvā manasi akāsi te volokesi.",
  "atk-s0503a5:27_7": "Bhabbo dhammaṁ viññātunti maggaphaladhammaṁ adhigantuṁ samattho,",
  "atk-s0503a5:27_8": "upanissayasampannoti attho.",
  "atk-s0503a5:27_9": "Etadahosīti ayaṁ suppabuddho kiñcāpi tagarasikhimhi paccekabuddhe aparajjhitvā īdiso jāto,",
  "atk-s0503a5:27_10": "maggaphalūpanissayo panassa paṁsupaṭicchannasuvaṇṇanikkhaṁ viya antohadayeyeva vijjotati,",
  "atk-s0503a5:27_11": "tasmā suviññāpiyoti idaṁ ahosi. Tenāha –",
  "atk-s0503a5:27_12": "‘‘ayaṁ kho idha bhabbo dhammaṁ viññātu’’nti.",
  "atk-s0503a5:28_0": "Anupubbiṁ kathanti dānānantaraṁ sīlaṁ,",
  "atk-s0503a5:28_1": "sīlānantaraṁ saggaṁ,",
  "atk-s0503a5:28_2": "saggānantaraṁ magganti evaṁ anupaṭipāṭikathaṁ.",
  "atk-s0503a5:28_3": "Bhagavā hi paṭhamaṁ hetunā saddhiṁ assādaṁ dassetvā tato satte vivecetuṁ nānānayehi ādīnavaṁ pakāsetvā",
  "atk-s0503a5:28_4": "ādīnavasavanena saṁviggahadayānaṁ nekkhammaguṇavibhāvanamukhena ca vivaṭṭaṁ dasseti.",
  "atk-s0503a5:29_0": "Dānakathanti idaṁ nāma sukhānaṁ nidānaṁ,",
  "atk-s0503a5:29_1": "sampattīnaṁ mūlaṁ,",
  "atk-s0503a5:29_2": "bhogānaṁ patiṭṭhā,",
  "atk-s0503a5:29_3": "visamagatassa tāṇaṁ leṇaṁ gati parāyaṇaṁ,",
  "atk-s0503a5:29_4": "idhalokaparalokesu dānasadiso avassayo patiṭṭhā ālambanaṁ tāṇaṁ leṇaṁ gati parāyaṇaṁ natthi.",
  "atk-s0503a5:29_5": "Idañhi avassayaṭṭhena ratanamayasīhāsanasadisaṁ,",
  "atk-s0503a5:29_6": "patiṭṭhānaṭṭhena mahāpathavisadisaṁ ,",
  "atk-s0503a5:29_7": "ālambanaṭṭhena ālambanarajjusadisaṁ,",
  "atk-s0503a5:29_8": "dukkhanittharaṇaṭṭhena nāvāsadisaṁ,",
  "atk-s0503a5:29_9": "samassāsanaṭṭhena saṅgāmasūro,",
  "atk-s0503a5:29_10": "bhayaparittāṇaṭṭhena suparikhāparikkhittanagaraṁ,",
  "atk-s0503a5:29_11": "maccheramalādīhi anupalittaṭṭhena padumaṁ,",
  "atk-s0503a5:29_12": "tesaṁ nidahanaṭṭhena jātavedo,",
  "atk-s0503a5:29_13": "durāsadaṭṭhena āsīviso,",
  "atk-s0503a5:29_14": "asantāsaṭṭhena sīho,",
  "atk-s0503a5:29_15": "balavantaṭṭhena hatthī,",
  "atk-s0503a5:29_16": "abhimaṅgalasammataṭṭhena setausabho,",
  "atk-s0503a5:29_17": "khemantabhūmisampāpanaṭṭhena valāhako assarājā.",
  "atk-s0503a5:29_18": "Dānañhi loke rajjasiriṁ deti,",
  "atk-s0503a5:29_19": "cakkavattisampattiṁ sakkasampattiṁ mārasampattiṁ brahmasampattiṁ sāvakapāramīñāṇaṁ paccekabodhiñāṇaṁ",
  "atk-s0503a5:29_20": "sammāsambodhiñāṇaṁ detīti evamādidānaguṇappaṭisaṁyuttakathaṁ.",
  "atk-s0503a5:30_0": "Yasmā pana dānaṁ dento sīlaṁ samādātuṁ sakkoti,",
  "atk-s0503a5:30_1": "tasmā dānakathānantaraṁ sīlakathaṁ kathesi.",
  "atk-s0503a5:30_2": "Sīlakathanti sīlaṁ nāmetaṁ sattānaṁ avassayo patiṭṭhā ālambanaṁ tāṇaṁ leṇaṁ gati parāyaṇaṁ.",
  "atk-s0503a5:30_3": "Idhalokaparalokasampattīnañhi sīlasadiso avassayo patiṭṭhā ālambanaṁ tāṇaṁ leṇaṁ gati parāyaṇaṁ natthi,",
  "atk-s0503a5:30_4": "sīlālaṅkārasadiso alaṅkāro,",
  "atk-s0503a5:30_5": "sīlapupphasadisaṁ pupphaṁ,",
  "atk-s0503a5:30_6": "sīlagandhasadiso gandho natthi,",
  "atk-s0503a5:30_7": "sīlālaṅkārena hi alaṅkataṁ sīlakusumapiḷandhitaṁ sīlagandhānulittaṁ sadevako loko olokento tittiṁ na gacchatīti evamādīhi sīlaguṇappaṭisaṁyuttakathaṁ.",
  "atk-s0503a5:31_0": "Idaṁ pana sīlaṁ nissāya ayaṁ saggo labbhatīti dassetuṁ sīlānantaraṁ saggakathaṁ kathesi.",
  "atk-s0503a5:31_1": "Saggakathanti saggo nāma iṭṭho kanto manāpo,",
  "atk-s0503a5:31_2": "niccamettha kīḷā niccasampattiyo labbhanti,",
  "atk-s0503a5:31_3": "cātumahārājikā devā navutivassasatasahassāni dibbasukhaṁ dibbasampattiṁ paṭilabhanti,",
  "atk-s0503a5:31_4": "tāvatiṁsā tisso vassakoṭiyo saṭṭhi ca vassasatasahassānīti evamādisaggaguṇappaṭisaṁyuttakathaṁ.",
  "atk-s0503a5:31_5": "Saggasampattiṁ kathentānañhi buddhānaṁ mukhaṁ nappahoti.",
  "atk-s0503a5:31_6": "Vuttampi cetaṁ ‘‘anekapariyāyena kho ahaṁ,",
  "atk-s0503a5:31_7": "bhikkhave,",
  "atk-s0503a5:31_8": "saggakathaṁ katheyya’’ntiādi.",
  "atk-s0503a5:32_0": "Evaṁ hetunā saddhiṁ saggakathāya palobhetvā puna hatthiṁ alaṅkaritvā tassa soṇḍaṁ chindanto viya ‘‘ayampi saggo anicco adhuvo,",
  "atk-s0503a5:32_1": "na ettha chandarāgo kātabbo’’ti dassanatthaṁ ‘‘appassādā kāmā bahudukkhā bahupāyāsā,",
  "atk-s0503a5:32_2": "ādīnavo ettha bhiyyo’’tiādinā (ma. ni. 1.177;",
  "atk-s0503a5:32_3": "2.42) nayena kāmānaṁ ādīnavaṁ okāraṁ saṁkilesaṁ kathesi.",
  "atk-s0503a5:32_4": "Tattha ādīnavanti dosaṁ.",
  "atk-s0503a5:32_5": "Okāranti lāmakasabhāvaṁ,",
  "atk-s0503a5:32_6": "aseṭṭhehi sevitabbaṁ seṭṭhehi na sevitabbaṁ nihīnasabhāvanti attho.",
  "atk-s0503a5:32_7": "Saṁkilesanti tehi sattānaṁ saṁsāre saṁkilissanaṁ. Tenāha –",
  "atk-s0503a5:32_8": "‘‘kilissanti vata bho sattā’’ti (ma. ni. 2.351).",
  "atk-s0503a5:33_0": "Evaṁ kāmādīnavena tajjetvā nekkhamme ānisaṁsaṁ pakāsesi pabbajjāya jhānādīsu ca guṇaṁ dīpesi vaṇṇesi.",
  "atk-s0503a5:33_1": "Kallacittantiādīsu kallacittanti kammaniyacittaṁ,",
  "atk-s0503a5:33_2": "heṭṭhā pavattitadesanāya assaddhiyādīnaṁ cittadosānaṁ vigatattā uparidesanāya bhājanabhāvūpagamanena kammaniyacittaṁ,",
  "atk-s0503a5:33_3": "kammakkhamacittanti attho.",
  "atk-s0503a5:33_4": "Diṭṭhimānādisaṁkilesavigamena muducittaṁ.",
  "atk-s0503a5:33_5": "Kāmacchandādivigamena vinīvaraṇacittaṁ.",
  "atk-s0503a5:33_6": "Sammāpaṭipattiyaṁ uḷārapītipāmojjayogena udaggacittaṁ.",
  "atk-s0503a5:33_7": "Tattha saddhāsampattiyā pasannacittaṁ,",
  "atk-s0503a5:33_8": "yadā bhagavā aññāsīti sambandho.",
  "atk-s0503a5:34_0": "Atha vā kallacittanti kāmacchandavigamena arogacittaṁ.",
  "atk-s0503a5:34_1": "Muducittanti byāpādavigamena mettāvasena akathinacittaṁ.",
  "atk-s0503a5:34_2": "Vinīvaraṇacittanti uddhaccakukkuccavigamena avikkhipanato na pihitacittaṁ.",
  "atk-s0503a5:34_3": "Udaggacittanti thinamiddhavigamena sampaggahavasena alīnacittaṁ.",
  "atk-s0503a5:34_4": "Pasannacittanti vicikicchāvigamena sammāpaṭipattiyā adhimuttacittaṁ.",
  "atk-s0503a5:35_0": "Athāti pacchā.",
  "atk-s0503a5:35_1": "Sāmukkaṁsikāti sāmaṁ ukkaṁsikā attanāva uddharitvā gahitā,",
  "atk-s0503a5:35_2": "sayambhūñāṇena sāmaṁ diṭṭhā,",
  "atk-s0503a5:35_3": "aññesaṁ asādhāraṇāti attho.",
  "atk-s0503a5:35_4": "Kā ca pana sāti?",
  "atk-s0503a5:35_5": "Ariyasaccadesanā.",
  "atk-s0503a5:35_6": "Tenevāha –",
  "atk-s0503a5:35_7": "‘‘dukkhaṁ samudayaṁ nirodhaṁ magga’’nti.",
  "atk-s0503a5:35_8": "Idañhi saccānaṁ sarūpadassanaṁ,",
  "atk-s0503a5:35_9": "tasmā imasmiṁ ṭhāne ariyasaccāni kathetabbāni,",
  "atk-s0503a5:35_10": "tāni sabbākārato vitthārena visuddhimagge (visuddhi.",
  "atk-s0503a5:35_11": "2.529) vuttānīti tattha vuttanayena veditabbāni.",
  "atk-s0503a5:36_0": "Seyyathāpītiādinā upamāvasena suppabuddhassa kilesappahānaṁ ariyamagguppādañca dasseti.",
  "atk-s0503a5:36_1": "Apagatakāḷakanti vigatakāḷakaṁ.",
  "atk-s0503a5:36_2": "Sammadevāti suṭṭhuyeva.",
  "atk-s0503a5:36_3": "Rajananti nīlapītalohitamañjeṭṭhādiraṅgajātaṁ.",
  "atk-s0503a5:36_4": "Paṭiggaṇheyyāti gaṇheyya,",
  "atk-s0503a5:36_5": "pabhassaraṁ bhaveyya.",
  "atk-s0503a5:36_6": "Tasmiṁyeva āsaneti tassaṁyeva nisajjāyaṁ.",
  "atk-s0503a5:36_7": "Etenassa lahuvipassanakatā tikkhapaññatā sukhāpaṭipadā khippābhiññatā ca dassitā honti.",
  "atk-s0503a5:36_8": "Virajaṁ vītamalanti apāyagamanīyarāgarajādīnaṁ abhāvena virajaṁ,",
  "atk-s0503a5:36_9": "anavasesadiṭṭhivicikicchāmalāpagamena vītamalaṁ.",
  "atk-s0503a5:36_10": "Paṭhamamaggavajjhakilesarajābhāvena vā virajaṁ,",
  "atk-s0503a5:36_11": "pañcavidhadussīlamalāpagamena vītamalaṁ.",
  "atk-s0503a5:36_12": "Dhammacakkhunti sotāpattimaggo adhippeto.",
  "atk-s0503a5:36_13": "Tassa uppattiākāradassanatthaṁ ‘‘yaṁkiñci samudayadhammaṁ,",
  "atk-s0503a5:36_14": "sabbaṁ taṁ nirodhadhamma’’nti vuttaṁ.",
  "atk-s0503a5:36_15": "Tañhi nirodhaṁ ārammaṇaṁ katvā kiccavasena eva saṅkhatadhamme paṭivijjhantaṁ uppajjati.",
  "atk-s0503a5:37_0": "Tatridaṁ upamāsaṁsandanaṁ –",
  "atk-s0503a5:37_1": "vatthaṁ viya cittaṁ daṭṭhabbaṁ,",
  "atk-s0503a5:37_2": "vatthassa āgantukamalehi kiliṭṭhabhāvo viya cittassa rāgādimalehi saṁkiliṭṭhabhāvo,",
  "atk-s0503a5:37_3": "dhovanaphalakaṁ viya anupubbikathā,",
  "atk-s0503a5:37_4": "udakaṁ viya saddhā,",
  "atk-s0503a5:37_5": "udakena temetvā temetvā gomayakhārehi kāḷake sammadditvā vatthassa dhovanappayogo viya saddhāsalilena",
  "atk-s0503a5:37_6": "temetvā satisamādhipaññāhi dose sithile katvā saddhādividhinā cittassa sodhane vīriyārambho,",
  "atk-s0503a5:37_7": "tena payogena vatthe kāḷakāpagamo viya vīriyārambhena kilesavikkhambhanaṁ,",
  "atk-s0503a5:37_8": "raṅgajātaṁ viya ariyamaggo,",
  "atk-s0503a5:37_9": "tena suddhassa vatthassa pabhassarabhāvo viya vikkhambhitakilesassa cittassa maggena pariyodāpananti.",
  "atk-s0503a5:38_0": "Evaṁ pana suppabuddho parisapariyante nisinno dhammadesanaṁ sutvā sotāpattiphalaṁ patvā attanā paṭiladdhaguṇaṁ",
  "atk-s0503a5:38_1": "satthu ārocetukāmo parisamajjhaṁ ogāhituṁ avisahanto mahājanassa satthāraṁ vanditvā anugantvā nivattakāle",
  "atk-s0503a5:38_2": "bhagavati vihāraṁ gate sayampi vihāraṁ agamāsi.",
  "atk-s0503a5:38_3": "Tasmiṁ khaṇe sakko devarājā ‘‘ayaṁ suppabuddho kuṭṭhī attanā satthu sāsane paṭiladdhaguṇaṁ pākaṭaṁ kātukāmo’’ti",
  "atk-s0503a5:38_4": "ñatvā ‘‘vīmaṁsissāmi na’’nti gantvā ākāse ṭhito etadavoca –",
  "atk-s0503a5:38_5": "‘‘suppabuddha tvaṁ manussadaliddo manussakapaṇo manussavarāko,",
  "atk-s0503a5:38_6": "ahaṁ te aparimitaṁ dhanaṁ dassāmi,",
  "atk-s0503a5:38_7": "‘buddho na buddho,",
  "atk-s0503a5:38_8": "dhammo na dhammo,",
  "atk-s0503a5:38_9": "saṅgho na saṅgho,",
  "atk-s0503a5:38_10": "alaṁ me buddhena,",
  "atk-s0503a5:38_11": "alaṁ me dhammena,",
  "atk-s0503a5:38_12": "alaṁ me saṅghenā’ti vadehī’’ti.",
  "atk-s0503a5:38_13": "Atha naṁ so āha ‘‘kosi tva’’nti?",
  "atk-s0503a5:38_14": "‘‘Ahaṁ sakko devarājā’’ti.",
  "atk-s0503a5:38_15": "‘‘Andhabāla ahirika,",
  "atk-s0503a5:38_16": "tvaṁ mayā saddhiṁ kathetuṁ na yuttarūpo,",
  "atk-s0503a5:38_17": "yo tvaṁ evaṁ avattabbaṁ vadesi,",
  "atk-s0503a5:38_18": "apica maṁ tvaṁ ‘duggato daliddo kapaṇo’ti kasmā vadesi,",
  "atk-s0503a5:38_19": "nanu ahaṁ lokanāthassa orasaputto,",
  "atk-s0503a5:38_20": "nevāhaṁ duggato na daliddo na kapaṇo,",
  "atk-s0503a5:38_21": "atha kho sukhappatto paramena sukhena apāhamasmi mahaddhano’’ti vatvā āha –",
  "atk-s0503a5:39_0": "‘‘Saddhādhanaṁ sīladhanaṁ, hiriottappiyaṁ dhanaṁ;",
  "atk-s0503a5:40_0": "Sutadhanañca cāgo ca, paññā ve sattamaṁ dhanaṁ.",
  "atk-s0503a5:41_0": "‘‘Yassa ete dhanā atthi, itthiyā purisassa vā;",
  "atk-s0503a5:42_0": "‘Adaliddo’ti taṁ āhu, amoghaṁ tassa jīvita’’nti. (a. ni. 7.5) –",
  "atk-s0503a5:43_0": "Tassimāni me satta ariyadhanāni santi.",
  "atk-s0503a5:43_1": "Yesañhi imāni dhanāni santi,",
  "atk-s0503a5:43_2": "na tveva te buddhehi vā paccekabuddhehi vā ‘daliddā’ti vuccantī’’ti.",
  "atk-s0503a5:44_0": "Sakko tassa kathaṁ sutvā taṁ antarāmagge ohāya satthu santikaṁ gantvā sabbaṁ taṁ vacanaṁ paṭivacanañca ārocesi.",
  "atk-s0503a5:44_1": "Atha naṁ bhagavā āha –",
  "atk-s0503a5:44_2": "‘‘na kho sakka sakkā tādisānaṁ satenapi sahassenapi suppabuddhaṁ kuṭṭhiṁ ‘buddho na buddho,",
  "atk-s0503a5:44_3": "dhammo na dhammo,",
  "atk-s0503a5:44_4": "saṅgho na saṅgho’ti kathāpetu’’nti.",
  "atk-s0503a5:44_5": "Suppabuddhopi kho kuṭṭhī satthu santikaṁ gantvā satthārā katapaṭisanthāro attanā paṭiladdhaguṇaṁ ārocesi.",
  "atk-s0503a5:44_6": "Tena vuttaṁ –",
  "atk-s0503a5:44_7": "‘‘atha kho suppabuddho kuṭṭhī diṭṭhadhammo’’tiādi.",
  "atk-s0503a5:45_0": "Tattha diṭṭhadhammoti diṭṭho ariyasaccadhammo etenāti diṭṭhadhammo.",
  "atk-s0503a5:45_1": "Sesapadesupi eseva nayo.",
  "atk-s0503a5:45_2": "Tattha ‘‘diṭṭhadhammo’’ti cettha sāmaññavacano dhammasaddo.",
  "atk-s0503a5:45_3": "Dassanaṁ nāma ñāṇadassanato aññampi atthīti taṁ nivattanatthaṁ ‘‘pattadhammo’’ti vuttaṁ.",
  "atk-s0503a5:45_4": "Patti ca ñāṇasampattito aññāpi vijjatīti tato visesanatthaṁ ‘‘viditadhammo’’ti vuttaṁ.",
  "atk-s0503a5:45_5": "Sā panāyaṁ viditadhammatā dhammesu ekadesenāpi hotīti nippadesato viditabhāvaṁ dassetuṁ ‘‘pariyogāḷhadhammo’’ti vuttaṁ.",
  "atk-s0503a5:45_6": "Tenassa yathāvuttaṁ saccābhisambodhaṁyeva dīpeti.",
  "atk-s0503a5:45_7": "Maggañāṇañhi ekābhisamayavasena pariññādikiccaṁ sādhentaṁ nippadesenapi pariññeyyadhammaṁ samantato ogāḷhaṁ nāma hoti,",
  "atk-s0503a5:45_8": "na tadaññañāṇaṁ.",
  "atk-s0503a5:45_9": "Tena vuttaṁ –",
  "atk-s0503a5:45_10": "‘‘diṭṭho ariyasaccadhammo etenāti diṭṭhadhammo’’ti.",
  "atk-s0503a5:45_11": "Tenevāha ‘‘tiṇṇavicikiccho’’tiādi.",
  "atk-s0503a5:46_0": "Tattha paṭibhayakantārasadisā soḷasavatthukā ca aṭṭhavatthukā ca tiṇṇā vicikicchā etenāti tiṇṇavicikiccho.",
  "atk-s0503a5:46_1": "Tato eva pavattiādīsu ‘‘evaṁ nu kho,",
  "atk-s0503a5:46_2": "na nu kho’’ti evaṁ pavattitā vigatā samucchinnā kathaṁkathā etassāti vigatakathaṁkatho.",
  "atk-s0503a5:46_3": "Sārajjakarānaṁ pāpadhammānaṁ pahīnattā tappaṭipakkhesu ca sīlādiguṇesu suppatiṭṭhitattā vesārajjaṁ visāradabhāvaṁ veyyattiyaṁ pattoti vesārajjappatto.",
  "atk-s0503a5:46_4": "Nāssa paro paccayo,",
  "atk-s0503a5:46_5": "na parassa saddhāya ettha vattatīti aparappaccayo.",
  "atk-s0503a5:46_6": "Katthāti āha ‘‘satthusāsane’’ti.",
  "atk-s0503a5:47_0": "Abhikkantantiādīsu kiñcāpi ayaṁ abhikkantasaddo khayasundarābhirūpabbhanumodanādīsu anekesu atthesu dissati,",
  "atk-s0503a5:47_1": "idha pana abbhanumodane daṭṭhabbo.",
  "atk-s0503a5:47_2": "Teneva so pasādavasena pasaṁsāvasena ca dvikkhattuṁ vutto,",
  "atk-s0503a5:47_3": "sādhu sādhu,",
  "atk-s0503a5:47_4": "bhanteti vuttaṁ hoti.",
  "atk-s0503a5:47_5": "Abhikkantanti vā atikantaṁ atiiṭṭhaṁ atimanāpaṁ,",
  "atk-s0503a5:47_6": "atisundaranti attho.",
  "atk-s0503a5:47_7": "Tattha ekena abhikkantasaddena bhagavato desanaṁ thometi,",
  "atk-s0503a5:47_8": "ekena attano pasādaṁ.",
  "atk-s0503a5:48_0": "Ayañhettha adhippāyo –",
  "atk-s0503a5:48_1": "abhikkantaṁ, bhante,",
  "atk-s0503a5:48_2": "yadidaṁ bhagavato dhammadesanā,",
  "atk-s0503a5:48_3": "abhikkantaṁ, bhante,",
  "atk-s0503a5:48_4": "yadidaṁ bhagavato dhammadesanaṁ āgamma mama pasādoti.",
  "atk-s0503a5:48_5": "Bhagavato eva vā vacanaṁ abhikkantaṁ dosanāsanato,",
  "atk-s0503a5:48_6": "abhikkantaṁ guṇādhigamanato,",
  "atk-s0503a5:48_7": "tathā saddhāvaḍḍhanato,",
  "atk-s0503a5:48_8": "paññājananato,",
  "atk-s0503a5:48_9": "sātthato ,",
  "atk-s0503a5:48_10": "sabyañjanato,",
  "atk-s0503a5:48_11": "uttānapadato,",
  "atk-s0503a5:48_12": "gambhīratthato,",
  "atk-s0503a5:48_13": "kaṇṇasukhato,",
  "atk-s0503a5:48_14": "hadayaṅgamato,",
  "atk-s0503a5:48_15": "anattukkaṁsanato,",
  "atk-s0503a5:48_16": "aparavambhanato,",
  "atk-s0503a5:48_17": "karuṇāsītalato,",
  "atk-s0503a5:48_18": "paññāvadātato,",
  "atk-s0503a5:48_19": "āpātharamaṇīyato,",
  "atk-s0503a5:48_20": "vimaddakkhamato,",
  "atk-s0503a5:48_21": "suyyamānasukhato,",
  "atk-s0503a5:48_22": "vīmaṁsiyamānahitatoti evamādinayehi thomento padadvayaṁ āha.",
  "atk-s0503a5:49_0": "Tato parampi catūhi upamāhi desanaṁyeva thometi.",
  "atk-s0503a5:49_1": "Tattha nikkujjitanti adhomukhaṭṭhapitaṁ,",
  "atk-s0503a5:49_2": "heṭṭhāmukhajātaṁ vā.",
  "atk-s0503a5:49_3": "Ukkujjeyyāti upari mukhaṁ kareyya.",
  "atk-s0503a5:49_4": "Paṭicchannanti tiṇapaṇṇādinā chāditaṁ.",
  "atk-s0503a5:49_5": "Vivareyyāti ugghāṭeyya.",
  "atk-s0503a5:49_6": "Mūḷhassāti disāmūḷhassa.",
  "atk-s0503a5:49_7": "Maggaṁ ācikkheyyāti hatthe gahetvā ‘‘esa maggo’’ti maggaṁ upadiseyya.",
  "atk-s0503a5:49_8": "Andhakāreti caturaṅgasamannāgate.",
  "atk-s0503a5:49_9": "Ayaṁ tāva padattho.",
  "atk-s0503a5:50_0": "Ayaṁ pana adhippāyayojanā –",
  "atk-s0503a5:50_1": "yathā koci nikkujjitaṁ ukkujjeyya,",
  "atk-s0503a5:50_2": "evaṁ saddhammavimukhaṁ asaddhamme patiṭṭhitaṁ maṁ asaddhammā vuṭṭhāpentena,",
  "atk-s0503a5:50_3": "yathā paṭicchannaṁ vivareyya,",
  "atk-s0503a5:50_4": "evaṁ kassapassa bhagavato sāsanantaradhānato paṭṭhāya micchādiṭṭhigahanapaṭicchannaṁ sāsanaṁ vivarantena,",
  "atk-s0503a5:50_5": "yathā mūḷhassa maggaṁ ācikkheyya,",
  "atk-s0503a5:50_6": "evaṁ kummaggamicchāmaggappaṭipannassa me saggamokkhamaggaṁ āvikarontena,",
  "atk-s0503a5:50_7": "yathā andhakāre telapajjotaṁ dhāreyya,",
  "atk-s0503a5:50_8": "evaṁ mohandhakāre nimuggassa me buddhādiratanarūpāni apassato tappaṭicchādakamohandhakāraviddhaṁsanadesanāpajjotadhāraṇena",
  "atk-s0503a5:50_9": "bhagavatā nānānayehi pakāsitattā anekapariyāyena dhammo pakāsito.",
  "atk-s0503a5:51_0": "Evaṁ desanaṁ thometvā tāya desanāya ratanattaye pasannacitto pasannākāraṁ karonto ‘‘esāha’’ntiādimāha.",
  "atk-s0503a5:51_1": "Tattha esāhanti eso ahaṁ.",
  "atk-s0503a5:51_2": "Bhagavantaṁ saraṇaṁ gacchāmīti bhagavā me saraṇaṁ parāyaṇaṁ aghassa ghātā,",
  "atk-s0503a5:51_3": "hitassa vidhātāti iminā adhippāyena bhagavantaṁ gacchāmi bhajāmi,",
  "atk-s0503a5:51_4": "evaṁ vā jānāmi bujjhāmīti.",
  "atk-s0503a5:51_5": "Yesañhi dhātūnaṁ gatiattho,",
  "atk-s0503a5:51_6": "buddhipi tesaṁ atthoti.",
  "atk-s0503a5:51_7": "Dhammanti adhigatamagge sacchikatanirodhe yathānusiṭṭhaṁ paṭipajjamāne catūsu apāyesu apatamāne dhāretīti dhammo.",
  "atk-s0503a5:51_8": "So atthato ariyamaggo ceva nibbānañca.",
  "atk-s0503a5:51_9": "Vuttañhetaṁ –",
  "atk-s0503a5:52_0": "‘‘Yāvatā,",
  "atk-s0503a5:52_1": "bhikkhave,",
  "atk-s0503a5:52_2": "dhammā saṅkhatā,",
  "atk-s0503a5:52_3": "ariyo aṭṭhaṅgiko maggo tesaṁ aggamakkhāyatī’’ti (a. ni. 4.34; itivu. 90).",
  "atk-s0503a5:53_0": "‘‘Yāvatā,",
  "atk-s0503a5:53_1": "bhikkhave,",
  "atk-s0503a5:53_2": "dhammā saṅkhatā vā asaṅkhatā vā,",
  "atk-s0503a5:53_3": "virāgo tesaṁ aggamakkhāyatī’’ti (itivu. 90) ca –",
  "atk-s0503a5:54_0": "Na kevalaṁ ariyamaggo ceva nibbānañca,",
  "atk-s0503a5:54_1": "apica kho ariyaphalehi saddhiṁ pariyattidhammopi.",
  "atk-s0503a5:54_2": "Vuttañhetaṁ –",
  "atk-s0503a5:55_0": "‘‘Rāgavirāgamanejamasokaṁ, dhammamasaṅkhatamappaṭikūlaṁ;",
  "atk-s0503a5:56_0": "Madhuramimaṁ paguṇaṁ suvibhattaṁ, dhammamimaṁ saraṇatthamupehī’’ti. (vi. va. 887);",
  "atk-s0503a5:57_0": "Ettha hi rāgavirāganti maggo vutto.",
  "atk-s0503a5:57_1": "Anejamasokanti phalaṁ.",
  "atk-s0503a5:57_2": "Asaṅkhatanti nibbānaṁ.",
  "atk-s0503a5:57_3": "Appaṭikūlaṁ madhuramimaṁ paguṇaṁ suvibhattanti pariyattidhammo vuttoti.",
  "atk-s0503a5:58_0": "Bhikkhusaṅghanti diṭṭhisīlasāmaññena saṁhataṁ aṭṭhaariyapuggalasamūhaṁ.",
  "atk-s0503a5:58_1": "Ettāvatā suppabuddho tīṇi saraṇagamanāni paṭivedesi.",
  "atk-s0503a5:58_2": "Upāsakaṁ maṁ bhagavā dhāretu ajjatagge pāṇupetaṁ saraṇaṁ gatanti ajjataggeti ajjataṁ ādiṁ katvā.",
  "atk-s0503a5:58_3": "‘‘Ajjadagge’’tipi pāṭho,",
  "atk-s0503a5:58_4": "tattha dakāro padasandhikaro,",
  "atk-s0503a5:58_5": "ajja agge ajja ādiṁ katvāti attho.",
  "atk-s0503a5:58_6": "Pāṇupetanti pāṇehi upetaṁ,",
  "atk-s0503a5:58_7": "yāva me jīvitaṁ pavattati,",
  "atk-s0503a5:58_8": "tāva upetaṁ anaññasatthukaṁ tīhi saraṇagamanehi saraṇaṁ gataṁ ratanattayassa upāsanato upāsakaṁ kappiyakārakaṁ maṁ bhagavā upadhāretu jānātūti attho.",
  "atk-s0503a5:58_9": "Imassa ca saraṇagamanaṁ ariyamaggādhigameneva nipphannaṁ,",
  "atk-s0503a5:58_10": "ajjhāsayaṁ pana āvikaronto evamāha.",
  "atk-s0503a5:59_0": "Bhagavatobhāsitaṁ abhinanditvā anumoditvāti bhagavato vacanaṁ cittena abhinanditvā tameva abhinanditabhāvaṁ pakāsento vuttanayena vācāya anumoditvā.",
  "atk-s0503a5:59_1": "Abhivādetvā padakkhiṇaṁ katvā pakkāmīti taṁ bhagavantaṁ pañcapatiṭṭhitena vanditvā tikkhattuṁ padakkhiṇaṁ",
  "atk-s0503a5:59_2": "katvā satthu guṇaninnacitto yāva dassanavisayasamatikkamā bhagavantaṁyeva pekkhamāno pañjaliko namassamāno pakkāmi.",
  "atk-s0503a5:60_0": "Pakkanto ca kuṭṭharogābhibhavena chinnahatthapādaṅguli ukkāragatto samantato vissandamānāsavo kaṇḍūtipatipīḷito",
  "atk-s0503a5:60_1": "asuci duggandho jegucchatamo paramakāruññataṁ patto ‘‘nāyaṁ kāyo imassa accantasantassa paṇītatamassa",
  "atk-s0503a5:60_2": "ariyadhammassa ādhāro bhavituṁ yutto’’ti uppannābhisandhinā viya saggasaṁvattaniyena puññakammena okāse",
  "atk-s0503a5:60_3": "kate appāyukasaṁvattaniyena upacchedakena pāpakammena katūpacitena codiyamāno taruṇavacchāya dhenuyā",
  "atk-s0503a5:60_4": "āpatitvā mārito.",
  "atk-s0503a5:60_5": "Tena vuttaṁ –",
  "atk-s0503a5:60_6": "‘‘atha kho acirapakkantaṁ suppabuddhaṁ kuṭṭhiṁ gāvī taruṇavacchā adhipatitvā jīvitā voropesī’’ti.",
  "atk-s0503a5:61_0": "So kira atīte eko seṭṭhiputto hutvā attano sahāyehi tīhi seṭṭhiputtehi saddhiṁ kīḷanto ekaṁ nagarasobhiniṁ",
  "atk-s0503a5:61_1": "gaṇikaṁ uyyānaṁ netvā divasaṁ sampattiṁ anubhavitvā atthaṅgate sūriye sahāye etadavoca –",
  "atk-s0503a5:61_2": "‘‘imissā hatthe kahāpaṇasahassaṁ bahukañca suvaṇṇaṁ mahagghāni ca pasādhanāni saṁvijjanti,",
  "atk-s0503a5:61_3": "imasmiṁ vane añño koci natthi,",
  "atk-s0503a5:61_4": "ratti ca jātā,",
  "atk-s0503a5:61_5": "handa imaṁ mayaṁ māretvā sabbaṁ dhanaṁ gahetvā gacchāmā’’ti.",
  "atk-s0503a5:61_6": "Te cattāropi janā ekajjhāsayā hutvā taṁ māretuṁ upakkamiṁsu.",
  "atk-s0503a5:61_7": "Sā tehi māriyamānā ‘‘ime nillajjā nikkaruṇā mayā saddhiṁ kilesasanthavaṁ katvā niraparādhaṁ maṁ kevalaṁ dhanalobhena mārenti,",
  "atk-s0503a5:61_8": "ekavāraṁ tāva maṁ ime mārentu,",
  "atk-s0503a5:61_9": "ahaṁ pana yakkhinī hutvā anekavāraṁ ime māretuṁ samatthā bhaveyya’’nti patthanaṁ katvā kālamakāsi.",
  "atk-s0503a5:61_10": "Tesu kira eko pakkusāti kulaputto ahosi,",
  "atk-s0503a5:61_11": "eko bāhiyo dārucīriyo,",
  "atk-s0503a5:61_12": "eko tambadāṭhiko coraghātako,",
  "atk-s0503a5:61_13": "eko suppabuddho kuṭṭhī,",
  "atk-s0503a5:61_14": "iti imesaṁ catunnaṁ janānaṁ anekasate attabhāve sā yakkhayoniyaṁ nibbattā gāvī hutvā jīvitā voropesi.",
  "atk-s0503a5:61_15": "Te tassa kammassa nissandena tattha tattha antarāmaraṇaṁ pāpuṇiṁsu.",
  "atk-s0503a5:61_16": "Evaṁ suppabuddhassa kuṭṭhissa sahasā maraṇaṁ jātaṁ,",
  "atk-s0503a5:61_17": "tena vuttaṁ –",
  "atk-s0503a5:61_18": "‘‘atha kho acirapakkantaṁ…pe…",
  "atk-s0503a5:61_19": "voropesī’’ti.",
  "atk-s0503a5:62_0": "Atha sambahulā bhikkhū tassa kālakiriyaṁ bhagavato ārocetvā abhisamparāyaṁ pucchiṁsu.",
  "atk-s0503a5:62_1": "Bhagavā byākāsi.",
  "atk-s0503a5:62_2": "Tena vuttaṁ –",
  "atk-s0503a5:62_3": "‘‘atha kho sambahulā bhikkhū’’tiādi.",
  "atk-s0503a5:63_0": "Tattha tiṇṇaṁ saṁyojanānaṁ parikkhayāti sakkāyadiṭṭhi vicikicchā sīlabbataparāmāsoti imesaṁ tiṇṇaṁ bhavabandhanānaṁ samucchedavasena pahānā.",
  "atk-s0503a5:63_1": "Sotāpannoti sotasaṅkhātaṁ ariyamaggaṁ ādito panno.",
  "atk-s0503a5:63_2": "Vuttañhetaṁ –",
  "atk-s0503a5:64_0": "‘‘Soto sototi idaṁ,",
  "atk-s0503a5:64_1": "āvuso sāriputta, vuccati.",
  "atk-s0503a5:64_2": "Katamo nu kho, āvuso, sototi?",
  "atk-s0503a5:64_3": "Ayameva ariyo aṭṭhaṅgiko maggo’’tiādi (saṁ. ni. 5.1001).",
  "atk-s0503a5:65_0": "Avinipātadhammoti vinipatanaṁ vinipāto,",
  "atk-s0503a5:65_1": "nāssa vinipāto dhammoti avinipātadhammo,",
  "atk-s0503a5:65_2": "catūsu apāyesu upapajjanavasena apatanasabhāvoti attho.",
  "atk-s0503a5:65_3": "Niyatoti dhammaniyāmena sammattaniyāmena niyato.",
  "atk-s0503a5:65_4": "Sambodhiparāyaṇoti uparimaggattayasaṅkhātā sambodhi paraṁ ayanaṁ assa gati paṭisaraṇaṁ avassaṁ pattabbanti sambodhiparāyaṇo.",
  "atk-s0503a5:65_5": "Etena ‘‘tassa kā gati,",
  "atk-s0503a5:65_6": "ko abhisamparāyo’’ti pucchāya bhaddikā eva suppabuddhassa gati,",
  "atk-s0503a5:65_7": "na pāpikāti ayamattho dassito.",
  "atk-s0503a5:65_8": "Na pana tena sampattā gati,",
  "atk-s0503a5:65_9": "taṁ pana pucchānusandhivasena pakāsetukāmo dhammarājā ettakameva abhāsi.",
  "atk-s0503a5:65_10": "Passati hi bhagavā ‘‘mayā ettake kathite imissaṁyeva parisati anusandhikusalo eko bhikkhu suppabuddhassa",
  "atk-s0503a5:65_11": "kuṭṭhibhāvadāliddiyakapaṇabhāvānaṁ kāraṇaṁ pucchissati,",
  "atk-s0503a5:65_12": "athāhaṁ tassa taṁ kāraṇaṁ tena pucchānusandhinā pakāsetvā desanaṁ niṭṭhāpessāmī’’ti.",
  "atk-s0503a5:65_13": "Tenevāha –",
  "atk-s0503a5:65_14": "‘‘evaṁ vutte aññataro bhikkhū’’tiādi.",
  "atk-s0503a5:65_15": "Tattha hetūti asādhāraṇakāraṇaṁ,",
  "atk-s0503a5:65_16": "sādhāraṇakāraṇaṁ pana paccayoti,",
  "atk-s0503a5:65_17": "ayametesaṁ viseso.",
  "atk-s0503a5:65_18": "Yenāti yena hetunā yena paccayena ca.",
  "atk-s0503a5:66_0": "Bhūtapubbanti jātapubbaṁ.",
  "atk-s0503a5:66_1": "Atīte kāle nibbattaṁ taṁ dassetuṁ ‘‘suppabuddho’’tiādi vuttaṁ.",
  "atk-s0503a5:66_2": "Kadā pana bhūtanti?",
  "atk-s0503a5:66_3": "Atīte kira anuppanne tathāgate bārāṇasiyā sāmantā ekasmiṁ gāme ekā kuladhītā khettaṁ rakkhati.",
  "atk-s0503a5:66_4": "Sā ekaṁ paccekabuddhaṁ disvā pasannacittā tassa pañcahi lājāsatehi saddhiṁ ekaṁ padumapupphaṁ datvā pañca puttasatāni patthesi.",
  "atk-s0503a5:66_5": "Tasmiṁyeva khaṇe pañcasatā migaluddakā paccekabuddhassa madhuramaṁsaṁ datvā ‘‘etissā puttā bhaveyyāma,",
  "atk-s0503a5:66_6": "tumhehi pattavisesaṁ labheyyāmā’’ti ca patthayiṁsu.",
  "atk-s0503a5:66_7": "Sā yāvatāyukaṁ ṭhatvā devaloke nibbattā.",
  "atk-s0503a5:66_8": "Tato cutā ekasmiṁ jātassare padumagabbhe nibbatti.",
  "atk-s0503a5:66_9": "Tameko tāpaso disvā paṭijaggi.",
  "atk-s0503a5:66_10": "Tassā vicarantiyā pāduddhāre pāduddhāre bhūmito padumāni uṭṭhahanti.",
  "atk-s0503a5:66_11": "Eko vanacarako disvā bārāṇasirañño ārocesi.",
  "atk-s0503a5:66_12": "Rājā taṁ ānetvā aggamahesiṁ akāsi.",
  "atk-s0503a5:66_13": "Tassā kucchiyaṁ gabbho saṇṭhāsi.",
  "atk-s0503a5:66_14": "Mahāpadumakumāro tassā kucchiyaṁ vasi,",
  "atk-s0503a5:66_15": "sesā gabbhamalaṁ nissāya nibbattā,",
  "atk-s0503a5:66_16": "te vayappattā uyyāne padumasare kīḷantā ekekasmiṁ padume nisīditvā paripakkañāṇā saṅkhāresu khayavayaṁ paṭṭhapetvā paccekabodhiṁ pāpuṇiṁsu.",
  "atk-s0503a5:66_17": "Tesaṁ byākaraṇagāthā ahosi –",
  "atk-s0503a5:67_0": "‘‘Saroruhaṁ padumapalāsapatrajaṁ,",
  "atk-s0503a5:68_0": "Supupphitaṁ bhamaragaṇānukiṇṇaṁ;",
  "atk-s0503a5:69_0": "Aniccataṁ khayavayataṁ viditvā,",
  "atk-s0503a5:70_0": "Eko care khaggavisāṇakappo’’ti.",
  "atk-s0503a5:71_0": "Evaṁ paccekabodhiṁ abhisambuddhesu tesu pañcasu paccekabuddhasatesu abbhantaro tagarasikhī nāma paccekasambuddho",
  "atk-s0503a5:71_1": "gandhamādanapabbate nandamūlapabbhāre sattāhaṁ nirodhasamāpattiṁ samāpajjitvā sattāhassa accayena nirodhā",
  "atk-s0503a5:71_2": "vuṭṭhito ākāsena āgantvā isigilipabbate otaritvā pubbaṇhasamayaṁ nivāsetvā pattacīvaramādāya rājagahaṁ",
  "atk-s0503a5:71_3": "piṇḍāya pāvisi.",
  "atk-s0503a5:71_4": "Tasmiñca samaye rājagahe eko seṭṭhiputto mahatā parivārena uyyānakīḷanatthaṁ nagarato nikkhamanto tagarasikhipaccekabuddhaṁ",
  "atk-s0503a5:71_5": "disvā ‘‘ko ayaṁ bhaṇḍukāsāvavasano,",
  "atk-s0503a5:71_6": "kuṭṭhī bhavissati,",
  "atk-s0503a5:71_7": "tathā hi kuṭṭhicīvarena sarīraṁ pārupitvā gacchatī’’ti niṭṭhubhitvā apasabyaṁ katvā pakkāmi.",
  "atk-s0503a5:71_8": "Taṁ sandhāya vuttaṁ –",
  "atk-s0503a5:71_9": "‘‘suppabuddho kuṭṭhī imasmiṁyeva rājagahe…pe…",
  "atk-s0503a5:71_10": "pakkāmī’’ti.",
  "atk-s0503a5:72_0": "Tattha kvāyanti ko ayaṁ.",
  "atk-s0503a5:72_1": "Khuṁsanavasena vadati.",
  "atk-s0503a5:72_2": "‘‘Kovāya’’ntipi pāḷi.",
  "atk-s0503a5:72_3": "Kuṭṭhīti akuṭṭhiṁyeva taṁ seṭṭhi kuṭṭharogaṁ akkosavatthuṁ pāpento vadati.",
  "atk-s0503a5:72_4": "Kuṭṭhicīvarenāti kuṭṭhīnaṁ cīvarena.",
  "atk-s0503a5:72_5": "Yebhuyyena hi kuṭṭhino ḍaṁsamakasasarīsapapaṭibāhanatthaṁ rogapaṭicchādanatthañca yaṁ vā taṁ vā pilotikakhaṇḍaṁ gahetvā pārupati,",
  "atk-s0503a5:72_6": "evamayampīti dasseti.",
  "atk-s0503a5:72_7": "Paṁsukūlacīvaradharattā vā aggaḷānaṁ anekavaṇṇabhāvena kuṭṭhasarīrasadisoti hīḷento ‘‘kuṭṭhicīvarenā’’ti āha.",
  "atk-s0503a5:72_8": "Niṭṭhubhitvāti kheḷaṁ pātetvā.",
  "atk-s0503a5:72_9": "Apasabyato karitvāti paṇḍitā tādisaṁ paccekabuddhaṁ disvā vanditvā padakkhiṇaṁ karonti,",
  "atk-s0503a5:72_10": "ayaṁ pana aviññutāya paribhavena taṁ apasabyaṁ katvā attano apasabyaṁ apadakkhiṇaṁ katvā gato.",
  "atk-s0503a5:72_11": "‘‘Apasabyāmato’’tipi pāṭho.",
  "atk-s0503a5:72_12": "Tassa kammassāti tagarasikhimhi paccekabuddhe ‘‘kvāyaṁ kuṭṭhī’’ti hīḷetvā niṭṭhubhanaapasabyakaraṇavasena pavattapāpakammassa.",
  "atk-s0503a5:72_13": "Niraye paccitthāti niraye nirayagginā dayhittha.",
  "atk-s0503a5:72_14": "‘‘Paccitvā nirayagginā’’tipi paṭhanti.",
  "atk-s0503a5:72_15": "Tasseva kammassa vipākāvasesenāti yena kammena so niraye paṭisandhiṁ gaṇhi,",
  "atk-s0503a5:72_16": "na taṁ kammaṁ manussaloke vipākaṁ deti.",
  "atk-s0503a5:72_17": "Yā panassa nānakkhaṇikā cetanā tadā paccekabuddhe vippaṭipajjanavasena pavattā aparāpariyavedanīyabhūtā,",
  "atk-s0503a5:72_18": "sā aparāpariyavedanīyeneva puññakammena manussesu tihetukapaṭisandhiyā dinnāya pavattiyaṁ kuṭṭhibhāvaṁ dāliddiyaṁ paramakāruññataṁ āpādesi.",
  "atk-s0503a5:72_19": "Taṁ sandhāya kammasabhāgatāvasena ‘‘tasseva kammassa vipākavasesenā’’ti vuttaṁ.",
  "atk-s0503a5:72_20": "Sadisepi hi loke tabbohāro diṭṭho yathā taṁ ‘‘sā eva tittirī,",
  "atk-s0503a5:72_21": "tāniyeva osadhānī’’ti.",
  "atk-s0503a5:73_0": "Ettāvatā ‘‘ko nu kho, bhante,",
  "atk-s0503a5:73_1": "hetū’’ti tena bhikkhunā puṭṭhapañhaṁ vissajjetvā idāni yo ‘‘tassa kā gati,",
  "atk-s0503a5:73_2": "ko abhisamparāyo’’ti pubbe bhikkhūhi puṭṭhapañho,",
  "atk-s0503a5:73_3": "taṁ vissajjetuṁ ‘‘so tathāgatappavedita’’ntiādi vuttaṁ.",
  "atk-s0503a5:73_4": "Tattha tathāgatappaveditanti tathāgatena bhagavatā desitaṁ akkhātaṁ pakāsitanti tathāgatappaveditaṁ.",
  "atk-s0503a5:73_5": "Āgammāti adhigantvā,",
  "atk-s0503a5:73_6": "nissāya ñatvā vā.",
  "atk-s0503a5:73_7": "‘‘Tathāgatappavedite dhammavinaye’’tipi pāṭho.",
  "atk-s0503a5:73_8": "Saddhaṁ samādiyīti sammāsambuddho bhagavā,",
  "atk-s0503a5:73_9": "svākkhāto bhagavatā dhammo,",
  "atk-s0503a5:73_10": "suppaṭipanno bhagavato sāvakasaṅghoti ratanattayasannissayaṁ pubbabhāgasaddhañceva lokuttarasaddhañcāti duvidhampi saddhaṁ sammā ādiyi.",
  "atk-s0503a5:73_11": "Yathā na puna ādātabbā hoti,",
  "atk-s0503a5:73_12": "evaṁ yāva bhavakkhayā gaṇhi,",
  "atk-s0503a5:73_13": "attano cittasantāne uppādesīti attho.",
  "atk-s0503a5:73_14": "Sīlaṁ samādiyītiādīsupi eseva nayo.",
  "atk-s0503a5:73_15": "Sīlanti pubbabhāgasīlena saddhiṁ maggasīlaṁ phalasīlañca .",
  "atk-s0503a5:73_16": "Sutanti pariyattibāhusaccaṁ paṭivedhabāhusaccañcāti duvidhampi sutaṁ.",
  "atk-s0503a5:73_17": "Pariyattidhammāpi hi tena dhammassavanakāle saccappaṭivedhāya sāvakehi yathāladdhappakāraṁ sutā paricitā manasānupekkhitā diṭṭhiyā suppaṭividdhā cāti.",
  "atk-s0503a5:73_18": "Cāganti paṭhamamaggavajjhakilesābhisaṅkhārānaṁ vossaggasaṅkhātaṁ cāgaṁ,",
  "atk-s0503a5:73_19": "yena ariyasāvakā deyyadhammesu muttacāgā ca honti payatapāṇī vossaggaratā.",
  "atk-s0503a5:73_20": "Paññanti saddhiṁ vipassanāpaññāya maggapaññañceva phalapaññañca.",
  "atk-s0503a5:74_0": "Kāyassa bhedāti upādinnakkhandhapariccāgā.",
  "atk-s0503a5:74_1": "Paraṁ maraṇāti tadanantaraṁ abhinibbattakkhandhagahaṇā.",
  "atk-s0503a5:74_2": "Atha vā kāyassa bhedāti jīvitindriyassa upacchedā.",
  "atk-s0503a5:74_3": "Paraṁ maraṇāti cutito uddhaṁ.",
  "atk-s0503a5:74_4": "Sugatiṁ saggaṁ lokanti padattayenāpi devalokameva vadati.",
  "atk-s0503a5:74_5": "So hi sampattīnaṁ sobhanattā sundarā gatīti sugati,",
  "atk-s0503a5:74_6": "rūpādīhi visesehi suṭṭhu aggoti saggo,",
  "atk-s0503a5:74_7": "sabbakālaṁ sukhamevettha lokiyati,",
  "atk-s0503a5:74_8": "lujjatīti vā lokoti vuccati.",
  "atk-s0503a5:74_9": "Upapannoti paṭisandhiggahaṇavasena upagato.",
  "atk-s0503a5:74_10": "Sahabyatanti sahabhāvaṁ.",
  "atk-s0503a5:74_11": "Vacanattho pana saha byati pavattati,",
  "atk-s0503a5:74_12": "vasatīti vā sahabyo,",
  "atk-s0503a5:74_13": "sahaṭhāyī sahavāyī vā.",
  "atk-s0503a5:74_14": "Tassa bhāvo sahabyatā.",
  "atk-s0503a5:74_15": "Atirocatīti atikkamma abhibhavitvā rocati virocati.",
  "atk-s0503a5:74_16": "Vaṇṇenāti rūpasampattiyā.",
  "atk-s0503a5:74_17": "Yasasāti parivārena.",
  "atk-s0503a5:74_18": "So hi asucimakkhitaṁ jajjaraṁ mattikābhājanaṁ chaḍḍetvā anekaratanavicittaṁ pabhassararaṁsijālavinaddhasuddhajambunadabhājanaṁ",
  "atk-s0503a5:74_19": "gaṇhanto viya vuttappakāraṁ kaḷevaraṁ idha nikkhipitvā ekacittakkhaṇena yathāvuttaṁ dibbattabhāvaṁ mahatā",
  "atk-s0503a5:74_20": "parivārena saddhiṁ paṭilabhīti.",
  "atk-s0503a5:75_0": "Etamatthaṁ viditvāti etaṁ pāpānaṁ aparivajjane ādīnavaṁ,",
  "atk-s0503a5:75_1": "parivajjane ca ānisaṁsaṁ sabbākārato viditvā tadatthavibhāvanaṁ imaṁ udānaṁ udānesi.",
  "atk-s0503a5:76_0": "Tassāyaṁ saṅkhepattho –",
  "atk-s0503a5:76_1": "yathā cakkhumā puriso parakkame kāyikavīriye vijjamāne sarīre vahante visamāni papātādiṭṭhānāni caṇḍabhāvena",
  "atk-s0503a5:76_2": "vā visamāni hatthiassaahikukkuragorūpādīni parivajjaye,",
  "atk-s0503a5:76_3": "evaṁ jīvalokasmiṁ imasmiṁ sattaloke paṇḍito sappañño puriso tāya sappaññatāya attano hitaṁ jānanto pāpāni lāmakāni duccaritāni parivajjeyya.",
  "atk-s0503a5:76_4": "Evañhi yathāyaṁ suppabuddho tagarasikhimhi paccekabuddhe pāpaṁ aparivajjetvā mahantaṁ anayabyasanaṁ āpajji,",
  "atk-s0503a5:76_5": "evaṁ āpajjeyyāti adhippāyo.",
  "atk-s0503a5:76_6": "Yathā vā suppabuddho kuṭṭhī mama dhammadesanaṁ āgamma idāni saṁvegappatto pāpāni parivajjento uḷāraṁ visesaṁ adhigañchi,",
  "atk-s0503a5:76_7": "evaṁ aññopi uḷāraṁ visesādhigamaṁ icchanto pāpāni parivajjeyyāti adhippāyo.",
  "atk-s0503a5:77_0": "Tatiyasuttavaṇṇanā niṭṭhitā.",
  "atk-s0503a5:78_0": "4. Kumārakasuttavaṇṇanā",
  "atk-s0503a5:79_0": "44.",
  "atk-s0503a5:79_1": "Catutthe kumārakāti taruṇapuggalā.",
  "atk-s0503a5:79_2": "Ye subhāsitadubbhāsitassa atthaṁ jānanti,",
  "atk-s0503a5:79_3": "te idha kumārakāti adhippetā.",
  "atk-s0503a5:79_4": "Ime hi sattā jātadivasato paṭṭhāya yāva pañcadasavassakā,",
  "atk-s0503a5:79_5": "tāva ‘‘kumārakā,",
  "atk-s0503a5:79_6": "bālā’’ti ca vuccanti,",
  "atk-s0503a5:79_7": "tato paraṁ vīsativassāni ‘‘yuvāno’’ti.",
  "atk-s0503a5:79_8": "Macchake bādhentīti maggasamīpe ekasmiṁ taḷāke nidāghakāle udake parikkhīṇe ninnaṭṭhāne ṭhitaṁ udakaṁ",
  "atk-s0503a5:79_9": "ussiñcitvā khuddakamacche gaṇhanti ceva hananti ca ‘‘pacitvā khādissāmā’’ti.",
  "atk-s0503a5:79_10": "Tenupasaṅkamīti maggato thokaṁ taḷākaṁ atikkamitvā ṭhito,",
  "atk-s0503a5:79_11": "tasmā ‘‘upasaṅkamī’’ti vadati.",
  "atk-s0503a5:79_12": "Kasmā pana upasaṅkami?",
  "atk-s0503a5:79_13": "Te kumārake attani vissāsaṁ janetuṁ upasaṅkami.",
  "atk-s0503a5:79_14": "Bhāyatha voti ettha voti nipātamattaṁ.",
  "atk-s0503a5:79_15": "Dukkhassāti nissakke sāmivacanaṁ,",
  "atk-s0503a5:79_16": "dukkhasmāti attho.",
  "atk-s0503a5:79_17": "Appiyaṁ vo dukkhanti ‘‘kiṁ tumhākaṁ sarīre uppajjanakadukkhaṁ appiyaṁ aniṭṭha’’nti pucchati.",
  "atk-s0503a5:80_0": "Etamatthaṁ viditvāti ime sattā attano dukkhaṁ anicchantā eva hutvā dukkhahetuṁ paṭipajjantā attano taṁ",
  "atk-s0503a5:80_1": "icchantā eva nāma hontīti etamatthaṁ sabbākārato viditvā.",
  "atk-s0503a5:80_2": "Imaṁ udānanti imaṁ pāpakiriyāya nisedhanaṁ ādīnavavibhāvanañca udānaṁ udānesi.",
  "atk-s0503a5:81_0": "Tassattho –",
  "atk-s0503a5:81_1": "yadi tumhākaṁ sakalamāpāyikaṁ,",
  "atk-s0503a5:81_2": "sugatiyañca appāyukatāmanussadobhaggiyādibhedaṁ dukkhaṁ appiyaṁ aniṭṭhaṁ,",
  "atk-s0503a5:81_3": "yadi tumhe tato bhāyatha,",
  "atk-s0503a5:81_4": "āvi vā paresaṁ pākaṭabhāvavasena appaṭicchannaṁ katvā kāyena vā vācāya vā pāṇātipātādippabhedaṁ yadi",
  "atk-s0503a5:81_5": "vā raho apākaṭabhāvavasena paṭicchannaṁ katvā manodvāre eva abhijjhādippabhedaṁ aṇumattampi pāpakaṁ lāmakadhammaṁ",
  "atk-s0503a5:81_6": "mākattha mā karittha,",
  "atk-s0503a5:81_7": "atha pana taṁ pāpakammaṁ etarahi karotha,",
  "atk-s0503a5:81_8": "āyatiṁ vā karissatha,",
  "atk-s0503a5:81_9": "nirayādīsu catūsu apāyesu manussesu ca tassa phalabhūtaṁ dukkhaṁ ito vā etto vā palāyante amhe nānubandhissatīti",
  "atk-s0503a5:81_10": "adhippāyena upecca apecca palāyatampi tumhākaṁ tato mutti mokkho natthi.",
  "atk-s0503a5:81_11": "Gatikālādipaccayantarasamavāye vipaccissatiyevāti dasseti.",
  "atk-s0503a5:81_12": "‘‘Palāyane’’tipi paṭhanti,",
  "atk-s0503a5:81_13": "vuttanayena yattha katthaci gamane pakkamane satīti attho.",
  "atk-s0503a5:81_14": "Ayañca attho ‘‘na antalikkhe na samuddamajjhe…pe…",
  "atk-s0503a5:81_15": "pāpakammā’’ti (dha. pa. 127; mi. pa.",
  "atk-s0503a5:81_16": "4.2.4) imāya gāthāya dīpetabbo.",
  "atk-s0503a5:82_0": "Catutthasuttavaṇṇanā niṭṭhitā.",
  "atk-s0503a5:83_0": "5. Uposathasuttavaṇṇanā",
  "atk-s0503a5:84_0": "45.",
  "atk-s0503a5:84_1": "Pañcame tadahūti tasmiṁ ahani tasmiṁ divase.",
  "atk-s0503a5:84_2": "Uposatheti ettha upavasanti etthāti uposatho,",
  "atk-s0503a5:84_3": "upavasantīti sīlena vā anasanena vā upetā hutvā vasantīti attho.",
  "atk-s0503a5:84_4": "Ayañhi uposathasaddo ‘‘aṭṭhaṅgasamannāgataṁ uposathaṁ upavasāmī’’tiādīsu (a. ni. 3.71;",
  "atk-s0503a5:84_5": "10.46) sīle āgato.",
  "atk-s0503a5:84_6": "‘‘Uposatho vā pavāraṇā vā’’tiādīsu (mahāva.",
  "atk-s0503a5:84_7": "155) pātimokkhuddesādivinayakamme.",
  "atk-s0503a5:84_8": "‘‘Gopālakūposatho nigaṇṭhūposatho’’tiādīsu (a. ni.",
  "atk-s0503a5:84_9": "3.71) upavāse.",
  "atk-s0503a5:84_10": "‘‘Uposatho nāma nāgarājā’’tiādīsu (dī. ni.",
  "atk-s0503a5:84_11": "2.246) paññattiyaṁ.",
  "atk-s0503a5:84_12": "‘‘Ajjuposatho pannaraso’’tiādīsu (mahāva.",
  "atk-s0503a5:84_13": "168) divase.",
  "atk-s0503a5:84_14": "Idhāpi divaseyeva daṭṭhabbo,",
  "atk-s0503a5:84_15": "tasmā ‘‘tadahuposathe’’ti tasmiṁ uposathadivasabhūte ahanīti attho.",
  "atk-s0503a5:84_16": "Nisinno hotīti mahābhikkhusaṅghaparivuto ovādapātimokkhaṁ uddisituṁ nisinno hoti.",
  "atk-s0503a5:84_17": "Nisajja pana bhikkhūnaṁ cittāni olokento ekaṁ dussīlapuggalaṁ disvā,",
  "atk-s0503a5:84_18": "‘‘sacāhaṁ imasmiṁ puggale idha nisinneyeva pātimokkhaṁ uddisissāmi,",
  "atk-s0503a5:84_19": "sattadhāssa muddhā phalissatī’’ti tasmiṁ anukampāya tuṇhīyeva ahosi.",
  "atk-s0503a5:85_0": "Ettha ca uddhastaṁ aruṇanti aruṇuggamanaṁ vatvāpi ‘‘uddisatu,",
  "atk-s0503a5:85_1": "bhante bhagavā,",
  "atk-s0503a5:85_2": "bhikkhūnaṁ pātimokkha’’nti thero bhagavantaṁ pātimokkhuddesaṁ yāci tasmiṁ kāle ‘‘na,",
  "atk-s0503a5:85_3": "bhikkhave,",
  "atk-s0503a5:85_4": "anuposathe uposatho kātabbo’’tisikkhāpadassa (mahāva.",
  "atk-s0503a5:85_5": "183) apaññattattā.",
  "atk-s0503a5:85_6": "Aparisuddhā, ānanda,",
  "atk-s0503a5:85_7": "parisāti tikkhattuṁ therena pātimokkhuddesassa yācitattā anuddesassa kāraṇaṁ kathento ‘‘asukapuggalo aparisuddho’’ti avatvā ‘‘aparisuddhā, ānanda,",
  "atk-s0503a5:85_8": "parisā’’ti āha.",
  "atk-s0503a5:85_9": "Kasmā pana bhagavā tiyāmarattiṁ tathā vītināmesi?",
  "atk-s0503a5:85_10": "Tato paṭṭhāya ovādapātimokkhaṁ anuddisitukāmo tassa vatthuṁ pākaṭaṁ kātuṁ.",
  "atk-s0503a5:86_0": "Addasāti kathaṁ addasa.",
  "atk-s0503a5:86_1": "Attano cetopariyañāṇena tassaṁ parisati bhikkhūnaṁ cittāni parijānanto tassa moghapurisassa dussīlyacittaṁ passi.",
  "atk-s0503a5:86_2": "Yasmā pana citte diṭṭhe taṁsamaṅgīpuggalo diṭṭho nāma hoti,",
  "atk-s0503a5:86_3": "tasmā ‘‘addasā kho āyasmā mahāmoggallāno taṁ puggalaṁ dussīla’’ntiādi vuttaṁ.",
  "atk-s0503a5:86_4": "Yatheva hi anāgate sattasu divasesu pavattamānaṁ paresaṁ cittaṁ cetopariyañāṇalābhī jānāti,",
  "atk-s0503a5:86_5": "evaṁ atītepīti.",
  "atk-s0503a5:86_6": "Dussīlanti nissīlaṁ,",
  "atk-s0503a5:86_7": "sīlavirahitanti attho.",
  "atk-s0503a5:86_8": "Pāpadhammanti dussīlattā eva hīnajjhāsayatāya lāmakasabhāvaṁ.",
  "atk-s0503a5:86_9": "Asucinti aparisuddhehi kāyakammādīhi samannāgatattā na suciṁ.",
  "atk-s0503a5:86_10": "Saṅkassarasamācāranti kiñcideva asāruppaṁ disvā ‘‘idaṁ iminā kataṁ bhavissatī’’ti evaṁ paresaṁ āsaṅkanīyatāya saṅkāya saritabbasamācāraṁ,",
  "atk-s0503a5:86_11": "atha vā kenacideva karaṇīyena mantayante bhikkhū disvā ‘‘kacci nu kho ime mayā katakammaṁ jānitvā mantentī’’ti attanoyeva saṅkāya saritabbasamācāraṁ.",
  "atk-s0503a5:87_0": "Lajjitabbatāya paṭicchādetabbakāraṇato paṭicchannaṁ kammantaṁ etassāti paṭicchannakammantaṁ.",
  "atk-s0503a5:87_1": "Kucchitasamaṇavesadhāritāya na samaṇanti assamaṇaṁ.",
  "atk-s0503a5:87_2": "Salākaggahaṇādīsu ‘‘kittakā samaṇā’’ti ca gaṇanāya ‘‘ahampi samaṇomhī’’ti micchāpaṭiññāya samaṇapaṭiññaṁ.",
  "atk-s0503a5:87_3": "Aseṭṭhacāritāya abrahmacāriṁ.",
  "atk-s0503a5:87_4": "Aññe brahmacārino sunivatthe supārute supattadhare gāmanigamādīsu piṇḍāya caritvā jīvikaṁ kappente disvā",
  "atk-s0503a5:87_5": "abrahmacārī samāno sayampi tādisena ākārena paṭipajjanto uposathādīsu sandissanto ‘‘ahampi brahmacārī’’ti",
  "atk-s0503a5:87_6": "paṭiññaṁ dento viya hotīti brahmacāripaṭiññaṁ.",
  "atk-s0503a5:87_7": "Pūtinā kammena sīlavipattiyā anto anupaviṭṭhattā antopūtiṁ.",
  "atk-s0503a5:87_8": "Chahi dvārehi rāgādikilesavassanena tintattā avassutaṁ.",
  "atk-s0503a5:87_9": "Sañjātarāgādikacavarattā sīlavantehi chaḍḍetabbattā ca kasambujātaṁ.",
  "atk-s0503a5:87_10": "Majjhe bhikkhusaṅghassa nisinnanti saṅghapariyāpanno viya bhikkhusaṅghassa anto nisinnaṁ.",
  "atk-s0503a5:87_11": "Diṭṭhosīti ayaṁ pana na pakatattoti bhagavatā diṭṭho asi.",
  "atk-s0503a5:87_12": "Yasmā ca evaṁ diṭṭho,",
  "atk-s0503a5:87_13": "tasmā natthi te tava bhikkhūhi saddhiṁ ekakammādisaṁvāso.",
  "atk-s0503a5:87_14": "Yasmā pana so saṁvāso tava natthi,",
  "atk-s0503a5:87_15": "tasmā uṭṭhehi,",
  "atk-s0503a5:87_16": "āvusoti evamettha padayojanā veditabbā.",
  "atk-s0503a5:88_0": "Tatiyampi kho so puggalo tuṇhī ahosīti anekavāraṁ vatvāpi thero ‘‘sayameva nibbinno oramissatī’’ti vā,",
  "atk-s0503a5:88_1": "‘‘idāni imesaṁ paṭipattiṁ jānissāmī’’ti vā adhippāyena tuṇhī ahosi.",
  "atk-s0503a5:88_2": "Bāhāyaṁ gahetvāti bhagavatā mayā ca yāthāvato diṭṭho,",
  "atk-s0503a5:88_3": "yāvatatiyaṁ uṭṭhehīti vutto na uṭṭhāti,",
  "atk-s0503a5:88_4": "‘‘idānissa nikkaḍḍhanakālo mā saṅghassa uposathantarāyo ahosī’’ti taṁ bāhāyaṁ aggahesi,",
  "atk-s0503a5:88_5": "tathā gahetvā.",
  "atk-s0503a5:88_6": "Bahidvārakoṭṭhakā nikkhāmetvāti dvārakoṭṭhakasālato bahi nikkhāmetvā.",
  "atk-s0503a5:88_7": "Bahīti pana nikkhāmitaṭṭhānadassanaṁ,",
  "atk-s0503a5:88_8": "atha vā bahidvārakoṭṭhakāti bahidvārakoṭṭhakatopi nikkhāmetvā,",
  "atk-s0503a5:88_9": "na antodvārakoṭṭhakato,",
  "atk-s0503a5:88_10": "evaṁ ubhayathāpi vihārato bahi katvāti attho.",
  "atk-s0503a5:88_11": "Sūcighaṭikaṁ datvāti aggaḷasūciñca uparighaṭikañca ādahitvā,",
  "atk-s0503a5:88_12": "suṭṭhutaraṁ kavāṭaṁ thaketvāti attho.",
  "atk-s0503a5:88_13": "Yāva bāhāgahaṇāpi nāmāti iminā ‘‘aparisuddhā, ānanda,",
  "atk-s0503a5:88_14": "parisā’’ti vacanaṁ sutvā eva hi tena pakkamitabbaṁ siyā,",
  "atk-s0503a5:88_15": "evaṁ apakkamitvā yāva bāhāgahaṇāpi nāma so moghapuriso āgamessatīti acchariyamidanti dasseti.",
  "atk-s0503a5:88_16": "Idampi garahaṇacchariyamevāti veditabbaṁ.",
  "atk-s0503a5:89_0": "Atha bhagavā cintesi –",
  "atk-s0503a5:89_1": "‘‘idāni bhikkhusaṅgho abbudajāto,",
  "atk-s0503a5:89_2": "aparisuddhā puggalā uposathaṁ āgacchanti,",
  "atk-s0503a5:89_3": "na ca tathāgatā aparisuddhāya parisāya uposathaṁ karonti,",
  "atk-s0503a5:89_4": "pātimokkhaṁ uddisanti,",
  "atk-s0503a5:89_5": "anuddisante ca bhikkhusaṅghassa uposatho pacchijjati,",
  "atk-s0503a5:89_6": "yaṁnūnāhaṁ ito paṭṭhāya bhikkhūnaṁyeva pātimokkhuddesaṁ anujāneyya’’nti.",
  "atk-s0503a5:89_7": "Evaṁ pana cintetvā bhikkhūnaṁyeva pātimokkhuddesaṁ anujāni.",
  "atk-s0503a5:89_8": "Tena vuttaṁ –",
  "atk-s0503a5:89_9": "‘‘atha kho bhagavā…pe…",
  "atk-s0503a5:89_10": "pātimokkhaṁ uddiseyyāthā’’ti.",
  "atk-s0503a5:90_0": "Tattha na dānāhanti idāni ahaṁ uposathaṁ na karissāmi,",
  "atk-s0503a5:90_1": "pātimokkhaṁ na uddisissāmīti paccekaṁ na-kārena sambandho.",
  "atk-s0503a5:90_2": "Duvidhañhi pātimokkhaṁ āṇāpātimokkhaṁ ovādapātimokkhanti.",
  "atk-s0503a5:90_3": "Tesu ‘‘suṇātu me,",
  "atk-s0503a5:90_4": "bhante’’tiādikaṁ (mahāva.",
  "atk-s0503a5:90_5": "134) āṇāpātimokkhaṁ,",
  "atk-s0503a5:90_6": "taṁ sāvakāva uddisanti,",
  "atk-s0503a5:90_7": "na buddhā,",
  "atk-s0503a5:90_8": "ayaṁ anvaddhamāsaṁ uddisiyati.",
  "atk-s0503a5:90_9": "‘‘Khantī paramaṁ…pe…",
  "atk-s0503a5:90_10": "sabbapāpassa akaraṇaṁ…pe…",
  "atk-s0503a5:90_11": "anūpavādo anūpaghāto…pe…",
  "atk-s0503a5:90_12": "etaṁ buddhāna sāsana’’nti (dī. ni. 2.90; dha. pa.",
  "atk-s0503a5:90_13": "183-185) imā pana tisso gāthā ovādapātimokkhaṁ nāma,",
  "atk-s0503a5:90_14": "taṁ buddhāva uddisanti,",
  "atk-s0503a5:90_15": "na sāvakā,",
  "atk-s0503a5:90_16": "channampi vassānaṁ accayena uddisanti.",
  "atk-s0503a5:90_17": "Dīghāyukabuddhānañhi dharamānakāle ayameva pātimokkhuddeso ,",
  "atk-s0503a5:90_18": "appāyukabuddhānaṁ pana paṭhamabodhiyaṁyeva.",
  "atk-s0503a5:90_19": "Tato paraṁ itaro,",
  "atk-s0503a5:90_20": "tañca kho bhikkhū eva uddisanti,",
  "atk-s0503a5:90_21": "na buddhā,",
  "atk-s0503a5:90_22": "tasmā amhākampi bhagavā vīsativassamattaṁ ovādapātimokkhaṁ uddisitvā imaṁ antarāyaṁ disvā tato paraṁ na uddisi.",
  "atk-s0503a5:90_23": "Aṭṭhānanti akāraṇaṁ.",
  "atk-s0503a5:90_24": "Anavakāsoti tasseva vevacanaṁ.",
  "atk-s0503a5:90_25": "Kāraṇañhi yathā tiṭṭhati ettha phalaṁ tadāyattavuttitāyāti ṭhānanti vuccati,",
  "atk-s0503a5:90_26": "evaṁ anavakāsotipi vuccatīti.",
  "atk-s0503a5:90_27": "Yanti kiriyāparāmasanaṁ,",
  "atk-s0503a5:90_28": "taṁ heṭṭhā vuttanayena yojetabbaṁ.",
  "atk-s0503a5:91_0": "Aṭṭhime,",
  "atk-s0503a5:91_1": "bhikkhave,",
  "atk-s0503a5:91_2": "mahāsamuddeti ko anusandhi?",
  "atk-s0503a5:91_3": "Yvāyaṁ aparisuddhāya parisāya pātimokkhassa anuddeso vutto,",
  "atk-s0503a5:91_4": "so imasmiṁ dhammavinaye acchariyo abbhuto dhammoti taṁ aparehi sattahi acchariyabbhutadhammehi saddhiṁ",
  "atk-s0503a5:91_5": "vibhajitvā dassetukāmo paṭhamaṁ tāva tesaṁ upamābhāvena mahāsamudde aṭṭha acchariyabbhutadhamme dassento",
  "atk-s0503a5:91_6": "satthā ‘‘aṭṭhime,",
  "atk-s0503a5:91_7": "bhikkhave,",
  "atk-s0503a5:91_8": "mahāsamudde’’tiādimāha.",
  "atk-s0503a5:92_0": "Pakatidevā viya na suranti na isanti na virocantīti asurā,",
  "atk-s0503a5:92_1": "surā nāma devā,",
  "atk-s0503a5:92_2": "tesaṁ paṭipakkhāti vā asurā,",
  "atk-s0503a5:92_3": "vepacittipahārādādayo.",
  "atk-s0503a5:92_4": "Tesaṁ bhavanaṁ sinerussa heṭṭhābhāge,",
  "atk-s0503a5:92_5": "te tattha pavisantā nikkhamantā sinerupāde maṇḍapādiṁ nimminitvā kīḷantāva abhiramanti.",
  "atk-s0503a5:92_6": "Tattha tesaṁ abhirati ime guṇe disvāti āha –",
  "atk-s0503a5:92_7": "‘‘ye disvā disvā asurā mahāsamudde abhiramantī’’ti.",
  "atk-s0503a5:92_8": "Tattha abhiramantīti ratiṁ vindanti,",
  "atk-s0503a5:92_9": "anukkaṇṭhamānā vasantīti attho.",
  "atk-s0503a5:93_0": "Anupubbaninnotiādīni sabbāni anupaṭipāṭiyā ninnabhāvasseva vevacanāni.",
  "atk-s0503a5:93_1": "Na āyatakeneva papātoti na chinnataṭo mahāsobbho viya ādito eva papāto.",
  "atk-s0503a5:93_2": "So hi tīradesato paṭṭhāya ekaṅguladvaṅgulavidatthiratanayaṭṭhiusabhaaḍḍhagāvutagāvutaḍḍhayojanādivasena",
  "atk-s0503a5:93_3": "gambhīro hutvā gacchanto gacchanto sinerupādamūle caturāsītiyojanasahassagambhīro hutvā ṭhitoti dasseti.",
  "atk-s0503a5:94_0": "Ṭhitadhammoti ṭhitasabhāvo avaṭṭhitasabhāvo.",
  "atk-s0503a5:94_1": "Na matena kuṇapena saṁvasatīti yena kenaci hatthiassādīnaṁ kaḷevarena saddhiṁ na saṁvasati.",
  "atk-s0503a5:94_2": "Tīraṁ vāhetīti tīraṁ apaneti.",
  "atk-s0503a5:94_3": "Thalaṁ ussāretīti hatthena gahetvā viya vīcippahāreneva thale khipati.",
  "atk-s0503a5:94_4": "Gaṅgā yamunāti anotattadahassa dakkhiṇamukhato nikkhantanadī pañca dhārā hutvā pavattaṭṭhāne gaṅgātiādinā pañcadhā saṅkhaṁ gatā.",
  "atk-s0503a5:95_0": "Tatrāyaṁ imāsaṁ nadīnaṁ ādito paṭṭhāya uppattikathā –",
  "atk-s0503a5:95_1": "ayañhi jambudīpo dasasahassayojanaparimāṇo,",
  "atk-s0503a5:95_2": "tattha catusahassayojanappamāṇo padeso udakena ajjhotthaṭo samuddoti saṅkhaṁ gato,",
  "atk-s0503a5:95_3": "tisahassayojanappamāṇe manussā vasanti,",
  "atk-s0503a5:95_4": "tisahassayojanappamāṇe himavā patiṭṭhito ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto,",
  "atk-s0503a5:95_5": "yattha āyāmena vitthārena gambhīratāya ca paṇṇāsayojanappamāṇo diyaḍḍhayojanasataparimaṇḍalo anotattadaho",
  "atk-s0503a5:95_6": "kaṇṇamuṇḍadaho rathakāradaho chaddantadaho kuṇāladaho mandākinidaho sīhapapātadahoti satta mahāsarā patiṭṭhitā.",
  "atk-s0503a5:96_0": "Tesu anotattadaho sudassanakūṭaṁ cittakūṭaṁ kāḷakūṭaṁ gandhamādanakūṭaṁ kelāsakūṭanti imehi pañcahi pabbatakūṭehi parikkhitto.",
  "atk-s0503a5:96_1": "Tattha sudassanakūṭaṁ sovaṇṇamayaṁ tiyojanasatubbedhaṁ antovaṅkaṁ kākamukhasaṇṭhānaṁ tameva saraṁ paṭicchādetvā ṭhitaṁ,",
  "atk-s0503a5:96_2": "cittakūṭaṁ sattaratanamayaṁ.",
  "atk-s0503a5:96_3": "Kāḷakūṭaṁ añjanamayaṁ.",
  "atk-s0503a5:96_4": "Gandhamādanakūṭaṁ masāragallamayaṁ abbhantare muggavaṇṇaṁ;",
  "atk-s0503a5:96_5": "mūlagandho,",
  "atk-s0503a5:96_6": "sāragandho,",
  "atk-s0503a5:96_7": "pheggugandho,",
  "atk-s0503a5:96_8": "tacagandho,",
  "atk-s0503a5:96_9": "papaṭikāgandho,",
  "atk-s0503a5:96_10": "khandhagandho,",
  "atk-s0503a5:96_11": "rasagandho,",
  "atk-s0503a5:96_12": "pupphagandho,",
  "atk-s0503a5:96_13": "phalagandho,",
  "atk-s0503a5:96_14": "pattagandhoti imehi dasahi gandhehi ussannaṁ,",
  "atk-s0503a5:96_15": "nānappakāraosadhasañchannaṁ,",
  "atk-s0503a5:96_16": "kāḷapakkhuposathadivase ādittaṁ viya aṅgāraṁ pajjalantaṁ tiṭṭhati.",
  "atk-s0503a5:96_17": "Kelāsakūṭaṁ rajatamayaṁ.",
  "atk-s0503a5:96_18": "Sabbāni cetāni sudassanena samānubbedhasaṇṭhānāni tameva saraṁ paṭicchādetvā ṭhitāni.",
  "atk-s0503a5:96_19": "Tattha devānubhāvena nāgānubhāvena ca devo vassati,",
  "atk-s0503a5:96_20": "nadiyo ca sandanti,",
  "atk-s0503a5:96_21": "taṁ sabbampi udakaṁ anotattameva pavisati,",
  "atk-s0503a5:96_22": "candimasūriyā dakkhiṇena vā uttarena vā gacchantā pabbatantarena tattha obhāsaṁ karonti,",
  "atk-s0503a5:96_23": "ujukaṁ gacchantā na karonti,",
  "atk-s0503a5:96_24": "tenevassa ‘‘anotatta’’nti saṅkhā udapādi.",
  "atk-s0503a5:97_0": "Tattha ratanamayamanuññasopānasilātalāni nimmacchakacchapāni phalikasadisāni nimmalūdakāni tadupabhogasattānaṁ",
  "atk-s0503a5:97_1": "kammanibbattāneva nahānatitthāni ca honti,",
  "atk-s0503a5:97_2": "yattha buddhapaccekabuddhā iddhimanto sāvakā isayo ca nahānādīni karonti,",
  "atk-s0503a5:97_3": "devayakkhādayo udakakīḷaṁ kīḷanti.",
  "atk-s0503a5:98_0": "Tassa catūsu passesu sīhamukhaṁ,",
  "atk-s0503a5:98_1": "hatthimukhaṁ,",
  "atk-s0503a5:98_2": "assamukhaṁ,",
  "atk-s0503a5:98_3": "usabhamukhanti cattāri udakanikkhamanamukhāni honti,",
  "atk-s0503a5:98_4": "yehi catasso nadiyo sandanti.",
  "atk-s0503a5:98_5": "Sīhamukhena nikkhantanadītīre kesarasīhā bahutarā honti,",
  "atk-s0503a5:98_6": "tathā hatthimukhādīhi hatthiassausabhā.",
  "atk-s0503a5:98_7": "Puratthimadisato nikkhantanadī anotattaṁ tikkhattuṁ padakkhiṇaṁ katvā itarā tisso nadiyo anupagamma pācīnahimavanteneva",
  "atk-s0503a5:98_8": "amanussapathaṁ gantvā mahāsamuddaṁ pavisati.",
  "atk-s0503a5:98_9": "Pacchimadisato uttaradisato ca nikkhantanadiyopi tatheva padakkhiṇaṁ katvā pacchimahimavanteneva uttarahimavanteneva",
  "atk-s0503a5:98_10": "ca amanussapathaṁ gantvā mahāsamuddaṁ pavisanti.",
  "atk-s0503a5:99_0": "Dakkhiṇadisato nikkhantanadī pana taṁ tikkhattuṁ padakkhiṇaṁ katvā dakkhiṇena ujukaṁ pāsāṇapiṭṭheneva",
  "atk-s0503a5:99_1": "saṭṭhiyojanāni gantvā pabbataṁ paharitvā uṭṭhāya parikkhepena tigāvutappamāṇaudakadhārā hutvā ākāsena",
  "atk-s0503a5:99_2": "saṭṭhiyojanāni gantvā tiyaggaḷe nāma pāsāṇe patitā,",
  "atk-s0503a5:99_3": "pāsāṇo udakadhārāvegena bhinno.",
  "atk-s0503a5:99_4": "Tattha paññāsayojanappamāṇā tiyaggaḷā nāma pokkharaṇī jātā,",
  "atk-s0503a5:99_5": "pokkharaṇiyā kūlaṁ bhinditvā pāsāṇaṁ pavisitvā saṭṭhiyojanāni gantvā tato ghanapathaviṁ bhinditvā umaṅgena",
  "atk-s0503a5:99_6": "saṭṭhiyojanāni gantvā viñjhaṁ nāma tiracchānapabbataṁ paharitvā hatthatale pañcaṅgulisadisā pañcadhārā",
  "atk-s0503a5:99_7": "hutvā pavattanti.",
  "atk-s0503a5:100_0": "Sā tikkhattuṁ anotattaṁ padakkhiṇaṁ katvā gataṭṭhāne ‘‘āvaṭṭagaṅgā’’ti vuccati,",
  "atk-s0503a5:100_1": "ujukaṁ pāsāṇapiṭṭhena saṭṭhiyojanāni gataṭṭhāne ‘‘kaṇhagaṅgā’’ti,",
  "atk-s0503a5:100_2": "ākāsena saṭṭhiyojanāni gataṭṭhāne ‘‘ākāsagaṅgā’’ti,",
  "atk-s0503a5:100_3": "tiyaggaḷapāsāṇe paññāsayojanokāse ṭhitā ‘‘tiyaggaḷapokkharaṇī’’ti,",
  "atk-s0503a5:100_4": "kūlaṁ bhinditvā pāsāṇaṁ pavisitvā saṭṭhiyojanāni gataṭṭhāne ‘‘bahalagaṅgā’’ti,",
  "atk-s0503a5:100_5": "umaṅgena saṭṭhiyojanāni gataṭṭhāne ‘‘umaṅgagaṅgā’’ti vuccati,",
  "atk-s0503a5:100_6": "viñjhaṁ nāma tiracchānapabbataṁ paharitvā pañcadhārā hutvā pavattaṭṭhāne gaṅgā, yamunā,",
  "atk-s0503a5:100_7": "aciravatī, sarabhū,",
  "atk-s0503a5:100_8": "mahīti pañcadhā saṅkhaṁ gatā.",
  "atk-s0503a5:100_9": "Evametā pañca mahānadiyo himavantato pavattantīti veditabbā.",
  "atk-s0503a5:101_0": "Tattha nadī ninnagātiādikaṁ gottaṁ,",
  "atk-s0503a5:101_1": "gaṅgā yamunātiādikaṁ nāmaṁ.",
  "atk-s0503a5:101_2": "Savantiyoti yā kāci savamānā sandamānā gacchantiyo mahānadiyo vā kunnadiyo vā.",
  "atk-s0503a5:101_3": "Appentīti allīyanti osaranti.",
  "atk-s0503a5:101_4": "Dhārāti vuṭṭhidhārā.",
  "atk-s0503a5:101_5": "Pūrattanti puṇṇabhāvo.",
  "atk-s0503a5:101_6": "Mahāsamuddassa hi ayaṁ dhammatā –",
  "atk-s0503a5:101_7": "‘‘imasmiṁ kāle devo mando jāto,",
  "atk-s0503a5:101_8": "jālakkhipādīni ādāya macchakacchape gaṇhissāmā’’ti vā ‘‘imasmiṁ kāle atimahantī vuṭṭhi,",
  "atk-s0503a5:101_9": "na labhissāma nu kho piṭṭhipasāraṇaṭṭhāna’’nti vā taṁ na sakkā vattuṁ.",
  "atk-s0503a5:101_10": "Paṭhamakappikakālato paṭṭhāya hi yaṁ vassitvā sinerumekhalaṁ āhacca udakaṁ ṭhitaṁ,",
  "atk-s0503a5:101_11": "taṁ tato ekaṅgulamattampi udakaṁ neva heṭṭhā otarati,",
  "atk-s0503a5:101_12": "na uddhaṁ uttarati.",
  "atk-s0503a5:102_0": "Ekarasoti asambhinnaraso.",
  "atk-s0503a5:102_1": "Muttāti khuddakamahantavaṭṭadīghādibhedā anekavidhā muttā.",
  "atk-s0503a5:102_2": "Maṇīti rattanīlādibhedo anekavidho maṇi.",
  "atk-s0503a5:102_3": "Veḷuriyoti vaṁsavaṇṇasirīsapupphavaṇṇādisaṇṭhānato anekavidho.",
  "atk-s0503a5:102_4": "Saṅkhoti dakkhiṇāvattatambakucchikadhamanasaṅkhādibhedo anekavidho.",
  "atk-s0503a5:102_5": "Silāti setakāḷamuggavaṇṇādibhedā anekavidhā.",
  "atk-s0503a5:102_6": "Pavāḷanti khuddakamahantamandarattaghanarattādibhedaṁ anekavidhaṁ.",
  "atk-s0503a5:102_7": "Lohitaṅgoti padumarāgādibhedo anekavidho masāragallanti kabaramaṇi.",
  "atk-s0503a5:102_8": "‘‘Cittaphalika’’ntipi vadanti.",
  "atk-s0503a5:103_0": "Mahataṁbhūtānanti mahantānaṁ sattānaṁ.",
  "atk-s0503a5:103_1": "Timitimiṅgalādikā tisso macchajātiyo.",
  "atk-s0503a5:103_2": "Timiṁ gilanasamatthā timiṅgalā,",
  "atk-s0503a5:103_3": "timiñca timiṅgalañca gilanasamatthā ‘‘timitimiṅgalā’’ti vadanti.",
  "atk-s0503a5:103_4": "Nāgāti ūmipiṭṭhivāsinopi vimānaṭṭhakanāgāpi.",
  "atk-s0503a5:104_0": "Evamevakhoti kiñcāpi satthā imasmiṁ dhammavinaye soḷasapi bāttiṁsapi tato bhiyyopi acchariyabbhutadhamme vibhajitvā dassetuṁ sakkoti,",
  "atk-s0503a5:104_1": "tadā upamābhāvena pana gahitānaṁ aṭṭhannaṁ anurūpavasena aṭṭheva te upametabbadhamme vibhajitvā dassento ‘‘evameva kho,",
  "atk-s0503a5:104_2": "bhikkhave,",
  "atk-s0503a5:104_3": "imasmiṁ dhammavinaye aṭṭha acchariyā abbhutā dhammā’’tiādimāha.",
  "atk-s0503a5:105_0": "Tattha anupubbasikkhāya tisso bhikkhā gahitā,",
  "atk-s0503a5:105_1": "anupubbakiriyāya terasa dhutaṅgadhammā,",
  "atk-s0503a5:105_2": "anupubbapaṭipadāya satta anupassanā aṭṭhārasa mahāvipassanā aṭṭhatiṁsa ārammaṇavibhattiyo sattatiṁsa bodhipakkhiyadhammā ca gahitā.",
  "atk-s0503a5:105_3": "Na āyatakeneva aññāpaṭivedhoti maṇḍūkassa uppatitvā gamanaṁ viya āditova sīlapūraṇādīni akatvā arahattapaṭivedho nāma natthi,",
  "atk-s0503a5:105_4": "paṭipāṭiyā pana sīlasamādhipaññāyo pūretvāva arahattappattīti attho.",
  "atk-s0503a5:106_0": "Mama sāvakāti sotāpannādike ariyapuggale sandhāya vadati.",
  "atk-s0503a5:106_1": "Na saṁvasatīti uposathakammādivasena saṁvāsaṁ na karoti.",
  "atk-s0503a5:106_2": "Ukkhipatīti apaneti.",
  "atk-s0503a5:106_3": "Ārakāvāti dūreyeva.",
  "atk-s0503a5:106_4": "Na tena nibbānadhātuyā ūnattaṁ vā pūrattaṁ vāti asaṅkhyeyyepi mahākappe buddhesu anuppajjantesu ekasattopi parinibbātuṁ na sakkoti,",
  "atk-s0503a5:106_5": "tadāpi ‘‘tucchā nibbānadhātū’’ti na sakkā vattuṁ,",
  "atk-s0503a5:106_6": "buddhakāle pana ekekasmiṁ samāgame asaṅkhyeyyāpi sattā amataṁ ārādhenti,",
  "atk-s0503a5:106_7": "tadāpi na sakkā vattuṁ ‘‘pūrā nibbānadhātū’’ti.",
  "atk-s0503a5:106_8": "Vimuttirasoti kilesehi vimuccanaraso.",
  "atk-s0503a5:106_9": "Sabbā hi sāsanassa sampatti yāvadeva anupādāya āsavehi cittassa vimuttiyā hoti.",
  "atk-s0503a5:107_0": "Ratanānīti ratijananaṭṭhena ratanāni.",
  "atk-s0503a5:107_1": "Satipaṭṭhānādayo hi bhāviyamānā pubbabhāgepi anappakaṁ pītipāmojjaṁ nibbattenti,",
  "atk-s0503a5:107_2": "pageva aparabhāge.",
  "atk-s0503a5:107_3": "Vuttañhetaṁ –",
  "atk-s0503a5:108_0": "‘‘Yato yato sammasati, khandhānaṁ udayabbayaṁ;",
  "atk-s0503a5:109_0": "Labhatī pītipāmojjaṁ, amataṁ taṁ vijānata’’nti. (dha. pa. 374) –",
  "atk-s0503a5:110_0": "Lokiyaratananimittaṁ pana pītipāmojjaṁ na tassa kalabhāgampi agghatīti ayamattho heṭṭhā dassito eva. Apica –",
  "atk-s0503a5:111_0": "‘‘Cittīkataṁ mahagghañca, atulaṁ dullabhadassanaṁ;",
  "atk-s0503a5:112_0": "Anomasattaparibhogaṁ, ‘ratana’nti pavuccatī’’ti.",
  "atk-s0503a5:113_0": "Yadi ca cittīkatādibhāvena ratanaṁ nāma hoti,",
  "atk-s0503a5:113_1": "satipaṭṭhānādīnaṁyeva bhūtato ratanabhāvo.",
  "atk-s0503a5:113_2": "Bodhipakkhiyadhammānañhi so ānubhāvo,",
  "atk-s0503a5:113_3": "yaṁ sāvakā sāvakapāramīñāṇaṁ,",
  "atk-s0503a5:113_4": "paccekabuddhā paccekabodhiñāṇaṁ,",
  "atk-s0503a5:113_5": "sammāsambuddhā sammāsambodhiṁ adhigacchantīti āsannakāraṇattā.",
  "atk-s0503a5:113_6": "Paramparakāraṇañhi dānādiupanissayoti evaṁ ratijananaṭṭhena cittīkatādiatthena ca ratanabhāvo bodhipakkhiyadhammānaṁ sātisayo.",
  "atk-s0503a5:113_7": "Tena vuttaṁ –",
  "atk-s0503a5:113_8": "‘‘tatrimāni ratanāni,",
  "atk-s0503a5:113_9": "seyyathidaṁ,",
  "atk-s0503a5:113_10": "cattāro satipaṭṭhānā’’tiādi.",
  "atk-s0503a5:114_0": "Tattha ārammaṇe pakkhanditvā upaṭṭhānaṭṭhena paṭṭhānaṁ,",
  "atk-s0503a5:114_1": "satiyeva paṭṭhānaṁ satipaṭṭhānaṁ.",
  "atk-s0503a5:114_2": "Ārammaṇassa pana kāyādivasena catubbidhattā vuttaṁ ‘‘cattāro satipaṭṭhānā’’ti.",
  "atk-s0503a5:114_3": "Tathā hi kāyavedanācittadhammesu subhasukhaniccaattasaññānaṁ pahānato asubhadukkhāniccānattatāgahaṇato ca nesaṁ kāyānupassanādibhāvo vibhatto.",
  "atk-s0503a5:115_0": "Sammā padahanti etena,",
  "atk-s0503a5:115_1": "sayaṁ vā sammā padahati,",
  "atk-s0503a5:115_2": "pasatthaṁ,",
  "atk-s0503a5:115_3": "sundaraṁ vā padahanti sammappadhānaṁ.",
  "atk-s0503a5:115_4": "Puggalassa vā sammadeva padhānabhāvakaraṇato sammappadhānaṁ.",
  "atk-s0503a5:115_5": "Vīriyassetaṁ adhivacanaṁ.",
  "atk-s0503a5:115_6": "Tampi anuppannuppannānaṁ akusalānaṁ anuppādanapahānavasena anuppannuppannānaṁ kusalānaṁ dhammānaṁ uppādanabhāvanavasena",
  "atk-s0503a5:115_7": "ca catukiccaṁ katvā vuttaṁ ‘‘cattāro sammappadhānā’’ti.",
  "atk-s0503a5:116_0": "Ijjhatīti iddhi,",
  "atk-s0503a5:116_1": "samijjhati nipphajjatīti attho.",
  "atk-s0503a5:116_2": "Ijjhanti vā etāya sattā iddhā vuddhā ukkaṁsagatā hontīti iddhi.",
  "atk-s0503a5:116_3": "Iti paṭhamena atthena iddhi eva pādo iddhipādo,",
  "atk-s0503a5:116_4": "iddhikoṭṭhāsoti attho .",
  "atk-s0503a5:116_5": "Dutiyena atthena iddhiyā pādo patiṭṭhā adhigamūpāyoti iddhipādo.",
  "atk-s0503a5:116_6": "Tena hi uparūparivisesasaṅkhātaṁ iddhiṁ pajjanti pāpuṇanti,",
  "atk-s0503a5:116_7": "svāyaṁ iddhipādo yasmā chandādike cattāro adhipatidhamme dhure jeṭṭhake katvā nibbattiyati,",
  "atk-s0503a5:116_8": "tasmā vuttaṁ ‘‘cattāro iddhipādā’’ti.",
  "atk-s0503a5:117_0": "Pañcindriyānīti saddhādīni pañca indriyāni.",
  "atk-s0503a5:117_1": "Tattha assaddhiyaṁ abhibhavitvā adhimokkhalakkhaṇe indaṭṭhaṁ kāretīti saddhindriyaṁ,",
  "atk-s0503a5:117_2": "kosajjaṁ abhibhavitvā paggahalakkhaṇe ,",
  "atk-s0503a5:117_3": "pamādaṁ abhibhavitvā upaṭṭhānalakkhaṇe,",
  "atk-s0503a5:117_4": "vikkhepaṁ abhibhavitvā avikkhepalakkhaṇe,",
  "atk-s0503a5:117_5": "aññāṇaṁ abhibhavitvā dassanalakkhaṇe indaṭṭhaṁ kāretīti paññindriyaṁ.",
  "atk-s0503a5:118_0": "Tāniyeva assaddhiyādīhi anabhibhavanīyato akampiyaṭṭhena sampayuttadhammesu thirabhāvena ‘‘balānī’’ti veditabbāni.",
  "atk-s0503a5:119_0": "Satta bojjhaṅgāti bodhiyā,",
  "atk-s0503a5:119_1": "bodhissa vā aṅgāti bojjhaṅgā.",
  "atk-s0503a5:119_2": "Yā hi esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyoga-",
  "atk-s0503a5:119_3": "ucchedasassatābhinivesādīnaṁ anekesaṁ upaddavānaṁ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0503a5:119_4": "dhammasāmaggiyā ariyasāvako bujjhati,",
  "atk-s0503a5:119_5": "kilesaniddāya vuṭṭhahati,",
  "atk-s0503a5:119_6": "cattāri vā ariyasaccāni paṭivijjhati,",
  "atk-s0503a5:119_7": "nibbānameva vā sacchikarotīti ‘‘bodhī’’ti vuccati,",
  "atk-s0503a5:119_8": "tassā dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādayo viya.",
  "atk-s0503a5:119_9": "Yopesa vuttappakārāya dhammasāmaggiyā bujjhatīti katvā ariyasāvako ‘‘bodhī’’ti vuccati,",
  "atk-s0503a5:119_10": "tassa bodhissa aṅgātipi bojjhaṅgā senaṅgarathaṅgādayo viya.",
  "atk-s0503a5:119_11": "Tenāhu porāṇā –",
  "atk-s0503a5:119_12": "‘‘bujjhanakassa puggalassa aṅgāti bojjhaṅgā’’ti.",
  "atk-s0503a5:119_13": "‘‘Bodhiyā saṁvattantīti bojjhaṅgā’’tiādinā nayenapi bojjhaṅgānaṁ bojjhaṅgattho veditabbo.",
  "atk-s0503a5:120_0": "Ariyo aṭṭhaṅgiko maggoti taṁtaṁmaggavajjhakilesehi ārakattā ariyabhāvakarattā ariyaphalapaṭilābhakarattā ca ariyo.",
  "atk-s0503a5:120_1": "Sammādiṭṭhiādīni aṭṭhaṅgāni assa atthi,",
  "atk-s0503a5:120_2": "aṭṭha aṅgāniyeva vā aṭṭhaṅgiko.",
  "atk-s0503a5:120_3": "Kilese mārento gacchati,",
  "atk-s0503a5:120_4": "nibbānatthikehi maggiyati,",
  "atk-s0503a5:120_5": "sayaṁ vā nibbānaṁ maggatīti maggoti.",
  "atk-s0503a5:120_6": "Evametesaṁ satipaṭṭhānādīnaṁ atthavibhāgo veditabbo.",
  "atk-s0503a5:121_0": "Sotāpannoti maggasaṅkhātaṁ sotaṁ āpajjitvā pāpuṇitvā ṭhito,",
  "atk-s0503a5:121_1": "sotāpattiphalaṭṭhoti attho.",
  "atk-s0503a5:121_2": "Sotāpattiphalasacchikiriyāya paṭipannoti sotāpattiphalassa attapaccakkhakaraṇāya paṭipajjamāno paṭhamamaggaṭṭho,",
  "atk-s0503a5:121_3": "yo aṭṭhamakotipi vuccati.",
  "atk-s0503a5:121_4": "Sakadāgāmīti sakideva imaṁ lokaṁ paṭisandhiggahaṇavasena āgamanasīlo dutiyaphalaṭṭho.",
  "atk-s0503a5:121_5": "Anāgāmīti paṭisandhiggahaṇavasena kāmalokaṁ anāgamanasīlo tatiyaphalaṭṭho .",
  "atk-s0503a5:121_6": "Yo pana saddhānusārī dhammānusārī ekabījīti evamādiko ariyapuggalavibhāgo,",
  "atk-s0503a5:121_7": "so etesaṁyeva pabhedoti.",
  "atk-s0503a5:121_8": "Sesaṁ vuttanayameva.",
  "atk-s0503a5:122_0": "Etamatthaṁ viditvāti etaṁ attano dhammavinaye matakuṇapasadisena dussīlapuggalena saddhiṁ saṁvāsābhāvasaṅkhātaṁ atthaṁ viditvā.",
  "atk-s0503a5:122_1": "Imaṁ udānanti imaṁ asaṁvāsārahasaṁvāsārahavibhāgakāraṇaparidīpanaṁ udānaṁ udānesi.",
  "atk-s0503a5:123_0": "Tattha channamativassatīti āpattiṁ āpajjitvā paṭicchādento aññaṁ navaṁ āpattiṁ āpajjati,",
  "atk-s0503a5:123_1": "tato paraṁ tato paranti evaṁ āpattivassaṁ kilesavassaṁ ativiya vassati.",
  "atk-s0503a5:123_2": "Vivaṭaṁ nātivassatīti āpattiṁ āpanno taṁ appaṭicchādetvā vivaranto sabrahmacārīnaṁ pakāsento yathādhammaṁ",
  "atk-s0503a5:123_3": "yathāvinayaṁ paṭikaronto desento vuṭṭhahanto aññaṁ navaṁ āpattiṁ na āpajjati,",
  "atk-s0503a5:123_4": "tenassa vivaṭaṁ puna āpattivassaṁ kilesavassaṁ na vassati.",
  "atk-s0503a5:123_5": "Yasmā ca etadevaṁ,",
  "atk-s0503a5:123_6": "tasmā channaṁ chāditaṁ āpattiṁ vivaretha pakāsetha.",
  "atk-s0503a5:123_7": "Evaṁ taṁ nātivassatīti evaṁ sante taṁ āpattiāpajjanakaṁ āpannapuggalaṁ attabhāvaṁ ativijjhitvā kilesavassaṁ na vassati na temeti.",
  "atk-s0503a5:123_8": "Evaṁ so kilesehi anavassuto parisuddhasīlo samāhito hutvā vipassanaṁ paṭṭhapetvā sammasanto anukkamena nibbānaṁ pāpuṇātīti adhippāyo.",
  "atk-s0503a5:124_0": "Pañcamasuttavaṇṇanā niṭṭhitā.",
  "atk-s0503a5:125_0": "6. Soṇasuttavaṇṇanā",
  "atk-s0503a5:126_0": "46.",
  "atk-s0503a5:126_1": "Chaṭṭhe avantīsūti avantiraṭṭhe.",
  "atk-s0503a5:126_2": "Kuraraghareti evaṁnāmake nagare.",
  "atk-s0503a5:126_3": "Pavatte pabbateti pavattanāmake pabbate.",
  "atk-s0503a5:126_4": "‘‘Papāte pabbate’’tipi paṭhanti.",
  "atk-s0503a5:126_5": "Soṇo upāsako kuṭikaṇṇoti nāmena soṇo nāma,",
  "atk-s0503a5:126_6": "tīhi saraṇagamanehi upāsakabhāvappaṭivedanena upāsako,",
  "atk-s0503a5:126_7": "koṭiagghanakassa kaṇṇapiḷandhanassa dhāraṇena ‘‘koṭikaṇṇo’’ti vattabbe ‘‘kuṭikaṇṇo’’ti evaṁ abhiññāto,",
  "atk-s0503a5:126_8": "na sukhumālasoṇoti adhippāyo .",
  "atk-s0503a5:126_9": "Ayañhi āyasmato mahākaccāyanassa santike dhammaṁ sutvā sāsane abhippasanno,",
  "atk-s0503a5:126_10": "saraṇesu ca sīlesu ca patiṭṭhito pavatte pabbate chāyūdakasampanne ṭhāne vihāraṁ kāretvā theraṁ tattha vasāpetvā catūhi paccayehi upaṭṭhāti.",
  "atk-s0503a5:126_11": "Tena vuttaṁ –",
  "atk-s0503a5:126_12": "‘‘āyasmato mahākaccānassa upaṭṭhāko hotī’’ti.",
  "atk-s0503a5:127_0": "So kālena kālaṁ therassa upaṭṭhānaṁ gacchati.",
  "atk-s0503a5:127_1": "Thero cassa dhammaṁ deseti.",
  "atk-s0503a5:127_2": "Tena saṁvegabahulo dhammacariyāya ussāhajāto viharati.",
  "atk-s0503a5:127_3": "So ekadā satthena saddhiṁ vāṇijjatthāya ujjeniṁ gacchanto antarāmagge aṭaviyaṁ satthe niviṭṭhe rattiyaṁ",
  "atk-s0503a5:127_4": "janasambādhabhayena ekamantaṁ apakkamma niddaṁ upagañchi.",
  "atk-s0503a5:127_5": "Sattho paccūsavelāyaṁ uṭṭhāya gato,",
  "atk-s0503a5:127_6": "na ekopi soṇaṁ pabodhesi,",
  "atk-s0503a5:127_7": "sabbepi visaritvā agamaṁsu.",
  "atk-s0503a5:127_8": "So pabhātāya rattiyā pabujjhitvā uṭṭhāya kañci apassanto sattheneva gatamaggaṁ gahetvā sīghaṁ sīghaṁ gacchanto ekaṁ vaṭarukkhaṁ upagañchi.",
  "atk-s0503a5:127_9": "Tattha addasa ekaṁ mahākāyaṁ virūpadassanaṁ gacchantaṁ purisaṁ aṭṭhito muttāni attano maṁsāni sayameva khādantaṁ,",
  "atk-s0503a5:127_10": "disvāna ‘‘kosi tva’’nti pucchi.",
  "atk-s0503a5:127_11": "‘‘Petomhi,",
  "atk-s0503a5:127_12": "bhante’’ti.",
  "atk-s0503a5:127_13": "‘‘Kasmā evaṁ karosī’’ti.",
  "atk-s0503a5:127_14": "‘‘Attano pubbakammenā’’ti.",
  "atk-s0503a5:127_15": "‘‘Kiṁ pana taṁ kamma’’nti.",
  "atk-s0503a5:127_16": "‘‘Ahaṁ pubbe bhārukacchanagaravāsī kūṭavāṇijo hutvā paresaṁ santakaṁ vañcetvā khādiṁ,",
  "atk-s0503a5:127_17": "samaṇe ca bhikkhāya upagate ‘tumhākaṁ maṁsaṁ khādathā’ti akkosiṁ,",
  "atk-s0503a5:127_18": "tena kammena etarahi imaṁ dukkhaṁ anubhavāmī’’ti.",
  "atk-s0503a5:127_19": "Taṁ sutvā soṇo ativiya saṁvegaṁ paṭilabhi.",
  "atk-s0503a5:128_0": "Tato paraṁ gacchanto mukhato paggharitakāḷalohite dve petadārake passitvā tatheva pucchi.",
  "atk-s0503a5:128_1": "Tepissa attano kammaṁ kathesuṁ.",
  "atk-s0503a5:128_2": "Te kira bhārukacchanagare dārakakāle gandhavāṇijjāya jīvikaṁ kappentā attano mātari khīṇāsave nimantetvā",
  "atk-s0503a5:128_3": "bhojentiyā gehaṁ gantvā ‘‘amhākaṁ santakaṁ kasmā samaṇānaṁ desi,",
  "atk-s0503a5:128_4": "tayā dinnaṁ bhojanaṁ bhuñjanakasamaṇānaṁ mukhato kāḷalohitaṁ paggharatū’’ti akkosiṁsu.",
  "atk-s0503a5:128_5": "Te tena kammena niraye paccitvā tassa vipākāvasesena petayoniyaṁ nibbattitvā tadā imaṁ dukkhaṁ anubhavanti.",
  "atk-s0503a5:128_6": "Tampi sutvā soṇo ativiya saṁvegajāto ahosi.",
  "atk-s0503a5:129_0": "So ujjeniṁ gantvā taṁ karaṇīyaṁ tīretvā kulagharaṁ paccāgato theraṁ upasaṅkamitvā katapaṭisanthāro therassa tamatthaṁ ārocesi.",
  "atk-s0503a5:129_1": "Theropissa pavattinivattīsu ādīnavānisaṁse vibhāvento dhammaṁ desesi.",
  "atk-s0503a5:129_2": "So theraṁ vanditvā gehaṁ gato sāyamāsaṁ bhuñjitvā sayanaṁ upagato thokaṁyeva niddāyitvā pabujjhitvā sayanatale",
  "atk-s0503a5:129_3": "nisajja yathāsutaṁ dhammaṁ paccavekkhituṁ āraddho.",
  "atk-s0503a5:129_4": "Tassa taṁ dhammaṁ paccavekkhato,",
  "atk-s0503a5:129_5": "te ca petattabhāve anussarato saṁsāradukkhaṁ ativiya bhayānakaṁ hutvā upaṭṭhāsi,",
  "atk-s0503a5:129_6": "pabbajjāya cittaṁ nami.",
  "atk-s0503a5:129_7": "So vibhātāya rattiyā sarīrapaṭijagganaṁ katvā theraṁ upasaṅkamitvā attano ajjhāsayaṁ ārocetvā pabbajjaṁ yāci.",
  "atk-s0503a5:129_8": "Tena vuttaṁ –",
  "atk-s0503a5:129_9": "‘‘atha kho soṇassa upāsakassa kuṭikaṇṇassa rahogatassa…pe…",
  "atk-s0503a5:129_10": "pabbājetu maṁ, bhante,",
  "atk-s0503a5:129_11": "ayyo mahākaccāno’’ti.",
  "atk-s0503a5:130_0": "Tattha yathā yathātiādīnaṁ padānaṁ ayaṁ saṅkhepattho –",
  "atk-s0503a5:130_1": "yena yena ākārena ayyo mahākaccāno dhammaṁ deseti ācikkhati paññapeti paṭṭhapeti vivarati vibhajati uttānīkaroti pakāseti,",
  "atk-s0503a5:130_2": "tena tena me upaparikkhato evaṁ hoti,",
  "atk-s0503a5:130_3": "yadetaṁ sikkhattayabrahmacariyaṁ ekampi divasaṁ akkhaṇḍaṁ katvā carimakacittaṁ pāpetabbatāya ekantaparipuṇṇaṁ.",
  "atk-s0503a5:130_4": "Ekadivasampi kilesamalena amalinaṁ katvā carimakacittaṁ pāpetabbatāya ekantaparisuddhaṁ.",
  "atk-s0503a5:130_5": "Saṅkhalikhitanti likhitasaṅkhasadisaṁ dhotasaṅkhasappaṭibhāgaṁ caritabbaṁ.",
  "atk-s0503a5:130_6": "Idaṁ nasukaraṁ agāraṁ ajjhāvasatā agāramajjhe vasantena ekanta paripuṇṇaṁ…pe…",
  "atk-s0503a5:130_7": "carituṁ yaṁnūnāhaṁ kese ceva massūni ca ohāretvā voropetvā kāsāyarasapītatāya kāsāyāni brahmacariyaṁ",
  "atk-s0503a5:130_8": "carantānaṁ anucchavikāni vatthāni acchādetvā nivāsetvā ceva pārupitvā ca agārasmā nikkhamitvā anagāriyaṁ",
  "atk-s0503a5:130_9": "pabbajeyyaṁ.",
  "atk-s0503a5:130_10": "Yasmā agārassa hitaṁ kasivāṇijjādikammaṁ agāriyanti vuccati,",
  "atk-s0503a5:130_11": "tañca pabbajjāya natthi,",
  "atk-s0503a5:130_12": "tasmā pabbajjā anagāriyā nāma.",
  "atk-s0503a5:130_13": "Taṁ anagāriyaṁ pabbajjaṁ pabbajeyyaṁ upagaccheyyaṁ,",
  "atk-s0503a5:130_14": "paṭipajjeyyanti attho.",
  "atk-s0503a5:131_0": "Evaṁ attanā rahovitakkitaṁ soṇo upāsako therassa ārocetvā taṁ paṭipajjitukāmo ‘‘pabbājetu maṁ, bhante,",
  "atk-s0503a5:131_1": "ayyo mahākaccāno’’ti āha.",
  "atk-s0503a5:131_2": "Thero pana ‘‘tāvassa ñāṇaparipākaṁ katha’’nti upadhāretvā ñāṇaparipākaṁ āgamayamāno ‘‘dukkaraṁ kho’’tiādinā pabbajjāchandaṁ nivāresi.",
  "atk-s0503a5:132_0": "Tattha ekabhattanti ‘‘ekabhattiko hoti rattūparato virato vikālabhojanā’’ti (dī. ni. 1.194; a. ni.",
  "atk-s0503a5:132_1": "3.71) evaṁ vuttaṁ vikālabhojanaviratiṁ sandhāya vadati.",
  "atk-s0503a5:132_2": "Ekaseyyanti adutiyaseyyaṁ.",
  "atk-s0503a5:132_3": "Ettha ca seyyāsīsena ‘‘eko tiṭṭhati,",
  "atk-s0503a5:132_4": "eko gacchati,",
  "atk-s0503a5:132_5": "eko nisīdatī’’tiādinā (mahāni. 7;",
  "atk-s0503a5:132_6": "49) nayena vuttesu catūsu iriyāpathesu kāyavivekaṁ dīpeti,",
  "atk-s0503a5:132_7": "na ekākinā hutvā sayanamattaṁ.",
  "atk-s0503a5:132_8": "Brahmacariyanti methunaviratibrahmacariyaṁ,",
  "atk-s0503a5:132_9": "sikkhattayānuyogasaṅkhātaṁ sāsanabrahmacariyaṁ vā.",
  "atk-s0503a5:132_10": "Iṅghāti codanatthe nipāto.",
  "atk-s0503a5:132_11": "Tatthevāti geheyeva.",
  "atk-s0503a5:132_12": "Buddhānaṁ sāsanaṁ anuyuñjāti niccasīlauposathasīlādibhedaṁ pañcaṅgaaṭṭhaṅgadasaṅgasīlaṁ,",
  "atk-s0503a5:132_13": "tadanurūpañca samādhipaññābhāvanaṁ anuyuñja.",
  "atk-s0503a5:132_14": "Etañhi upāsakena pubbabhāge anuyuñjitabbaṁ buddhasāsanaṁ nāma. Tenāha –",
  "atk-s0503a5:132_15": "‘‘kālayuttaṁ ekabhattaṁ ekaseyyaṁ brahmariya’’nti.",
  "atk-s0503a5:133_0": "Tattha kālayuttanti cātuddasīpañcadasīaṭṭhamīpāṭihāriyapakkhasaṅkhātena kālena yuttaṁ,",
  "atk-s0503a5:133_1": "yathāvuttakāle vā tuyhaṁ anuyuñjantassa yuttaṁ patirūpaṁ sakkuṇeyyaṁ,",
  "atk-s0503a5:133_2": "na sabbakālaṁ pabbajjāti adhippāyo.",
  "atk-s0503a5:133_3": "Sabbametaṁ ñāṇassa aparipakkattā tassa kāmānaṁ duppahānatāya sammāpaṭipattiyaṁ yogyaṁ kārāpetuṁ vadati,",
  "atk-s0503a5:133_4": "na pabbajjāchandaṁ nivāretuṁ.",
  "atk-s0503a5:133_5": "Pabbajjābhisaṅkhāroti pabbajituṁ ārambho ussāho.",
  "atk-s0503a5:133_6": "Paṭipassambhīti indriyānaṁ aparipakkattā,",
  "atk-s0503a5:133_7": "saṁvegassa ca nātitikkhabhāvato vūpasami.",
  "atk-s0503a5:133_8": "Kiñcāpi paṭipassambhi,",
  "atk-s0503a5:133_9": "therena vuttavidhiṁ pana anutiṭṭhanto kālena kālaṁ theraṁ upasaṅkamitvā payirupāsanto dhammaṁ suṇāti.",
  "atk-s0503a5:133_10": "Tassa vuttanayeneva dutiyaṁ pabbajjāya cittaṁ uppajji,",
  "atk-s0503a5:133_11": "therassa ca ārocesi.",
  "atk-s0503a5:133_12": "Dutiyampi thero paṭikkhipi.",
  "atk-s0503a5:133_13": "Tatiyavāre pana ñāṇassa paripakkabhāvaṁ ñatvā ‘‘idāni naṁ pabbājetuṁ kālo’’ti thero pabbājesi,",
  "atk-s0503a5:133_14": "pabbajitañca taṁ tīṇi saṁvaccharāni atikkamitvā gaṇaṁ pariyesitvā upasampādesi.",
  "atk-s0503a5:133_15": "Taṁ sandhāya vuttaṁ –",
  "atk-s0503a5:133_16": "‘‘dutiyampi kho soṇo…pe…",
  "atk-s0503a5:133_17": "upasampādesī’’ti.",
  "atk-s0503a5:134_0": "Tattha appabhikkhukoti katipayabhikkhuko.",
  "atk-s0503a5:134_1": "Tadā kira bhikkhū yebhuyyena majjhimadese eva vasiṁsu.",
  "atk-s0503a5:134_2": "Tasmā tattha katipayā eva ahesuṁ ,",
  "atk-s0503a5:134_3": "te ca ekasmiṁ nigame eko,",
  "atk-s0503a5:134_4": "ekasmiṁ dveti evaṁ visuṁ visuṁ vasiṁsu.",
  "atk-s0503a5:134_5": "Kicchenāti dukkhena.",
  "atk-s0503a5:134_6": "Kasirenāti āyāsena.",
  "atk-s0503a5:134_7": "Tato tatoti tasmā tasmā gāmanigamādito.",
  "atk-s0503a5:134_8": "Therena hi katipaye bhikkhū ānetvā aññesu ānīyamānesu pubbe ānītā kenacideva karaṇīyena pakkamiṁsu,",
  "atk-s0503a5:134_9": "kiñci kālaṁ āgametvā puna tesu ānīyamānesu itare pakkamiṁsu.",
  "atk-s0503a5:134_10": "Evaṁ punappunaṁ ānayanena sannipāto cireneva ahosi,",
  "atk-s0503a5:134_11": "thero ca tadā ekavihārī ahosi.",
  "atk-s0503a5:134_12": "Dasavaggaṁ bhikkhusaṅghaṁ sannipātetvāti tadā bhagavatā paccantadesepi dasavaggeneva saṅghena upasampadā anuññātā.",
  "atk-s0503a5:134_13": "Itonidānañhi therena yācito pañcavaggena saṅghena paccantadese upasampadaṁ anujāni.",
  "atk-s0503a5:134_14": "Tena vuttaṁ –",
  "atk-s0503a5:134_15": "‘‘tiṇṇaṁ vassānaṁ…pe…",
  "atk-s0503a5:134_16": "sannipātetvā’’ti.",
  "atk-s0503a5:135_0": "Vassaṁvuṭṭhassāti upasampajjitvā paṭhamavassaṁ upagantvā vusitavato.",
  "atk-s0503a5:135_1": "Īdiso ca īdiso cāti evarūpo ca evarūpo ca,",
  "atk-s0503a5:135_2": "evarūpāya nāmakāyarūpakāyasampattiyā samannāgato,",
  "atk-s0503a5:135_3": "evarūpāya dhammakāyasampattiyā samannāgatoti sutoyeva me so bhagavā.",
  "atk-s0503a5:135_4": "Na kho me so bhagavā sammukhā diṭṭhoti etena puthujjanasaddhāya evaṁ āyasmā soṇo bhagavantaṁ daṭṭhukāmo ahosi.",
  "atk-s0503a5:135_5": "Aparabhāge pana satthārā saddhiṁ ekagandhakuṭiyaṁ vasitvā paccūsasamayaṁ ajjhiṭṭho soḷasa aṭṭhakavaggikāni",
  "atk-s0503a5:135_6": "satthu sammukhā aṭṭhiṁ katvā manasi katvā sabbaṁ cetaso samannāharitvā atthadhammappaṭisaṁvedī hutvā",
  "atk-s0503a5:135_7": "bhaṇanto dhammūpasañhitapāmojjādimukhena samāhito sarabhaññapariyosāne vipassanaṁ paṭṭhapetvā saṅkhāre",
  "atk-s0503a5:135_8": "sammasanto anupubbena arahattaṁ pāpuṇi.",
  "atk-s0503a5:135_9": "Etadatthameva hissa bhagavatā attanā saddhiṁ ekagandhakuṭiyaṁ vāso āṇattoti vadanti.",
  "atk-s0503a5:136_0": "Keci panāhu –",
  "atk-s0503a5:136_1": "‘‘na kho me so bhagavā sammukhā diṭṭho’’ti idaṁ rūpakāyadassanameva sandhāya vuttanti.",
  "atk-s0503a5:136_2": "Āyasmā hi soṇo pabbajitvāva therassa santike kammaṭṭhānaṁ gahetvā ghaṭento vāyamanto anupasampannova",
  "atk-s0503a5:136_3": "sotāpanno hutvā upasampajjitvā ‘‘upāsakāpi sotāpannā honti,",
  "atk-s0503a5:136_4": "ahampi sotāpanno,",
  "atk-s0503a5:136_5": "kimettha citta’’nti uparimaggatthāya vipassanaṁ vaḍḍhetvā antovasseyeva chaḷabhiñño hutvā visuddhipavāraṇāya pavāresi .",
  "atk-s0503a5:136_6": "Ariyasaccadassanena hi bhagavato dhammakāyo diṭṭho nāma hoti.",
  "atk-s0503a5:136_7": "Vuttañhetaṁ –",
  "atk-s0503a5:137_0": "‘‘Yo kho, vakkali,",
  "atk-s0503a5:137_1": "dhammaṁ passati,",
  "atk-s0503a5:137_2": "so maṁ passati.",
  "atk-s0503a5:137_3": "Yo maṁ passati,",
  "atk-s0503a5:137_4": "so dhammaṁ passatī’’ti (saṁ. ni. 3.87).",
  "atk-s0503a5:138_0": "Tasmāssa dhammakāyadassanaṁ pageva siddhaṁ, pavāretvā pana rūpakāyaṁ daṭṭhukāmo ahosīti.",
  "atk-s0503a5:139_0": "‘‘Sace maṁ upajjhāyo anujānātī’’tipi pāṭho.",
  "atk-s0503a5:139_1": "‘‘Bhante’’ti pana likhanti.",
  "atk-s0503a5:139_2": "Tathā ‘‘sādhu sādhu,",
  "atk-s0503a5:139_3": "āvuso soṇa,",
  "atk-s0503a5:139_4": "gaccha tvaṁ,",
  "atk-s0503a5:139_5": "āvuso soṇā’’tipi pāṭho.",
  "atk-s0503a5:139_6": "‘‘Āvuso’’ti pana kesuci potthakesu natthi.",
  "atk-s0503a5:139_7": "Tathā ‘‘evamāvusoti kho āyasmā soṇo’’tipi pāṭho.",
  "atk-s0503a5:139_8": "Āvusovādoyeva hi aññamaññaṁ bhikkhūnaṁ bhagavato dharamānakāle āciṇṇo.",
  "atk-s0503a5:139_9": "Bhagavantaṁ pāsādikantiādīnaṁ padānaṁ attho heṭṭhā vuttoyeva.",
  "atk-s0503a5:140_0": "Kacci bhikkhu khamanīyanti bhikkhu idaṁ tuyhaṁ catucakkaṁ navadvāraṁ sarīrayantaṁ kacci khamanīyaṁ,",
  "atk-s0503a5:140_1": "kiṁ sakkā khamituṁ sahituṁ pariharituṁ,",
  "atk-s0503a5:140_2": "kiṁ dukkhabhāro nābhibhavati.",
  "atk-s0503a5:140_3": "Kacci yāpanīyanti kiṁ taṁtaṁkiccesu yāpetuṁ gametuṁ sakkā,",
  "atk-s0503a5:140_4": "na kañci antarāyanti dasseti.",
  "atk-s0503a5:140_5": "Kaccisi appakilamathenāti anāyāsena imaṁ ettakaṁ addhānaṁ kacci āgatosi.",
  "atk-s0503a5:141_0": "Etadahosīti buddhāciṇṇaṁ anussarantassa āyasmato ānandassa etaṁ ‘‘yassa kho maṁ bhagavā’’tiādinā idāni vuccamānaṁ citte āciṇṇaṁ ahosi.",
  "atk-s0503a5:141_1": "Ekavihāreti ekagandhakuṭiyaṁ.",
  "atk-s0503a5:141_2": "Gandhakuṭi hi idha vihāroti adhippetā.",
  "atk-s0503a5:141_3": "Vatthunti vasituṁ.",
  "atk-s0503a5:142_0": "Nisajjāya vītināmetvāti ettha yasmā bhagavā āyasmato soṇassa samāpattisamāpajjane paṭisanthāraṁ karonto",
  "atk-s0503a5:142_1": "sāvakasādhāraṇā sabbā samāpattiyo anulomapaṭilomaṁ samāpajjanto bahudeva rattiṁ…pe…",
  "atk-s0503a5:142_2": "vihāraṁ pāvisi,",
  "atk-s0503a5:142_3": "tasmā āyasmāpi soṇo bhagavato adhippāyaṁ ñatvā tadanurūpaṁ sabbā tā samāpattiyo samāpajjanto ‘‘bahudeva rattiṁ…pe…",
  "atk-s0503a5:142_4": "vihāraṁ pāvisī’’ti keci vadanti.",
  "atk-s0503a5:142_5": "Pavisitvā ca bhagavatā anuññāto cīvaraṁ tirokaraṇīyaṁ katvāpi bhagavato pādapasse nisajjāya vītināmesi.",
  "atk-s0503a5:142_6": "Ajjhesīti āṇāpesi.",
  "atk-s0503a5:142_7": "Paṭibhātu taṁ bhikkhu dhammo bhāsitunti bhikkhu tuyhaṁ dhammo bhāsituṁ upaṭṭhātu ñāṇamukhe āgacchatu,",
  "atk-s0503a5:142_8": "yathāsutaṁ yathāpariyattaṁ dhammaṁ bhaṇāhīti attho.",
  "atk-s0503a5:143_0": "Soḷasa aṭṭhakavaggikānīti aṭṭhakavaggabhūtāni kāmasuttādīni soḷasa suttāni.",
  "atk-s0503a5:143_1": "Sarena abhaṇīti suttussāraṇasarena abhāsi,",
  "atk-s0503a5:143_2": "sarabhaññavasena kathesīti attho.",
  "atk-s0503a5:143_3": "Sarabhaññapariyosāneti ussāraṇāvasāne.",
  "atk-s0503a5:143_4": "Suggahitānīti sammā uggahitāni.",
  "atk-s0503a5:143_5": "Sumanasikatānīti suṭṭhu manasi katāni.",
  "atk-s0503a5:143_6": "Ekacco uggahaṇakāle sammā uggahetvāpi pacchā sajjhāyādivasena manasi karaṇakāle byañjanāni vā micchā ropeti,",
  "atk-s0503a5:143_7": "padapacchābhaṭṭhaṁ vā karoti,",
  "atk-s0503a5:143_8": "na evamayaṁ.",
  "atk-s0503a5:143_9": "Iminā pana sammadeva yathuggahitaṁ manasi katāni.",
  "atk-s0503a5:143_10": "Tena vuttaṁ –",
  "atk-s0503a5:143_11": "‘‘sumanasikatānīti suṭṭhu manasi katānī’’ti.",
  "atk-s0503a5:143_12": "Sūpadhāritānīti atthatopi suṭṭhu upadhāritāni.",
  "atk-s0503a5:143_13": "Atthe hi suṭṭu upadhārite sakkā pāḷiṁ sammā ussāretuṁ.",
  "atk-s0503a5:143_14": "Kalyāṇiyāsi vācāya samannāgatoti sithiladhanitādīnaṁ yathāvidhānavacanena parimaṇḍalapadabyañjanaparipuṇṇāya poriyā vācāya samannāgato āsi.",
  "atk-s0503a5:143_15": "Vissaṭṭhāyāti vimuttāya.",
  "atk-s0503a5:143_16": "Etenassa vimuttavāditaṁ dasseti.",
  "atk-s0503a5:143_17": "Anelagaḷāyāti elā vuccati doso,",
  "atk-s0503a5:143_18": "taṁ na paggharatīti anelagaḷā,",
  "atk-s0503a5:143_19": "tāya niddosāyāti attho.",
  "atk-s0503a5:143_20": "Atha vā anelagaḷāyāti anelāya ca agaḷāya ca niddosāya agaḷitapadabyañjanāya,",
  "atk-s0503a5:143_21": "aparihīnapadabyañjanāyāti attho.",
  "atk-s0503a5:143_22": "Tathā hi naṁ bhagavā ‘‘etadaggaṁ,",
  "atk-s0503a5:143_23": "bhikkhave,",
  "atk-s0503a5:143_24": "mama sāvakānaṁ bhikkhūnaṁ kalyāṇavākkaraṇānaṁ yadidaṁ soṇo kuṭikaṇṇo’’ti (a. ni.",
  "atk-s0503a5:143_25": "1.206) etadagge ṭhapesi.",
  "atk-s0503a5:143_26": "Atthassa viññāpaniyāti yathādhippetaṁ atthaṁ viññāpetuṁ samatthāya.",
  "atk-s0503a5:144_0": "Kativassoti so kira majjhimavayassa tatiyakoṭṭhāse ṭhito ākappasampanno ca paresaṁ ciratarapabbajito viya khāyati.",
  "atk-s0503a5:144_1": "Taṁ sandhāya bhagavā pucchatīti keci,",
  "atk-s0503a5:144_2": "taṁ akāraṇaṁ.",
  "atk-s0503a5:144_3": "Evaṁ sante samādhisukhaṁ anubhavituṁ yutto,",
  "atk-s0503a5:144_4": "ettakaṁ kālaṁ kasmā pamādamāpannoti puna anuyuñjituṁ satthā ‘‘kativassosī’’ti taṁ pucchati.",
  "atk-s0503a5:144_5": "Tenevāha –",
  "atk-s0503a5:144_6": "‘‘kissa pana tvaṁ bhikkhu evaṁ ciraṁ akāsī’’ti.",
  "atk-s0503a5:145_0": "Tattha kissāti kiṁ kāraṇā.",
  "atk-s0503a5:145_1": "Evaṁ ciraṁ akāsīti evaṁ cirāyi,",
  "atk-s0503a5:145_2": "kena kāraṇena evaṁ cirakālaṁ pabbajjaṁ anupagantvā agāramajjhe vasīti attho.",
  "atk-s0503a5:145_3": "Ciraṁ diṭṭho meti cirena cirakālena mayā diṭṭho.",
  "atk-s0503a5:145_4": "Kāmesūti kilesakāmesu ca vatthukāmesu ca.",
  "atk-s0503a5:145_5": "Ādīnavoti doso.",
  "atk-s0503a5:145_6": "Api cāti kāmesu ādīnave kenaci pakārena diṭṭhepi na tāvāhaṁ gharāvāsato nikkhamituṁ asakkhiṁ. Kasmā?",
  "atk-s0503a5:145_7": "Sambādho gharāvāso uccāvacehi kiccakaraṇīyehi samupabyūḷho agāriyabhāvo.",
  "atk-s0503a5:145_8": "Tenevāha –",
  "atk-s0503a5:145_9": "‘‘bahukicco bahukaraṇīyo’’ti.",
  "atk-s0503a5:146_0": "Etamatthaṁ viditvāti kāmesu yathābhūtaṁ ādīnavadassino cittaṁ cirāyitvāpi na patiṭṭhāti,",
  "atk-s0503a5:146_1": "aññadatthu padumapalāse udakabindu viya vinivattatiyevāti etamatthaṁ sabbākārato viditvā.",
  "atk-s0503a5:146_2": "Imaṁ udānanti pavattiṁ nivattiñca sammadeva jānanto pavattiyaṁ tannimitte ca na kadācipi ramatīti idamatthadīpakaṁ imaṁ udānaṁ udānesi.",
  "atk-s0503a5:147_0": "Tattha disvā ādīnavaṁ loketi sabbasmiṁ saṅkhāraloke ‘‘anicco dukkho vipariṇāmadhammo’’tiādinā ādīnavaṁ dosaṁ paññāya passitvā.",
  "atk-s0503a5:147_1": "Etena vipassanāvāro kathito .",
  "atk-s0503a5:147_2": "Ñatvā dhammaṁ nirupadhinti sabbūpadhipaṭinissaggattā nirupadhiṁ nibbānadhammaṁ yathābhūtaṁ ñatvā nissaraṇavivekāsaṅkhatāmatasabhāvato",
  "atk-s0503a5:147_3": "maggañāṇena paṭivijjhitvā.",
  "atk-s0503a5:147_4": "‘‘Disvā ñatvā’’ti imesaṁ padānaṁ ‘‘sappiṁ pivitvā balaṁ hoti,",
  "atk-s0503a5:147_5": "sīhaṁ disvā bhayaṁ hoti,",
  "atk-s0503a5:147_6": "paññāya disvā āsavā parikkhīṇā hontī’’tiādīsu (pu. pa. 208; a. ni.",
  "atk-s0503a5:147_7": "9.42-43) viya hetuatthatā daṭṭhabbā.",
  "atk-s0503a5:147_8": "Ariyo na ramatī pāpeti kilesehi ārakattā ariyo sappuriso aṇumattepi pāpe na ramati. Kasmā?",
  "atk-s0503a5:147_9": "Pāpe na ramatī sucīti suvisuddhakāyasamācārāditāya visuddhapuggalo rājahaṁso viya ukkāraṭṭhāne pāpe saṁkiliṭṭhadhamme na ramati nābhinandati.",
  "atk-s0503a5:147_10": "‘‘Pāpo na ramatī suci’’ntipi pāṭho.",
  "atk-s0503a5:147_11": "Tassattho –",
  "atk-s0503a5:147_12": "pāpo pāpapuggalo suciṁ anavajjaṁ vodānadhammaṁ na ramati,",
  "atk-s0503a5:147_13": "aññadatthu gāmasūkarādayo viya ukkāraṭṭhānaṁ asuciṁ saṁkilesadhammaṁyeva ramatīti paṭipakkhato desanaṁ parivatteti.",
  "atk-s0503a5:148_0": "Evaṁ bhagavatā udāne udānite āyasmā soṇo uṭṭhāyāsanā bhagavantaṁ vanditvā attano upajjhāyassa vacanena",
  "atk-s0503a5:148_1": "paccantadese pañcavaggena upasampadādipañcavatthūni yāci.",
  "atk-s0503a5:148_2": "Bhagavāpi tāni anujānīti taṁ sabbaṁ khandhake (mahāva.",
  "atk-s0503a5:148_3": "242 ādayo) āgatanayena veditabbaṁ.",
  "atk-s0503a5:149_0": "Chaṭṭhasuttavaṇṇanā niṭṭhitā.",
  "atk-s0503a5:150_0": "7. Kaṅkhārevatasuttavaṇṇanā",
  "atk-s0503a5:151_0": "47.",
  "atk-s0503a5:151_1": "Sattame kaṅkhārevatoti tassa therassa nāmaṁ.",
  "atk-s0503a5:151_2": "So hi sāsane pabbajitvā laddhūpasampado sīlavā kalyāṇadhammo viharati,",
  "atk-s0503a5:151_3": "‘‘akappiyā muggā,",
  "atk-s0503a5:151_4": "na kappanti muggā paribhuñjituṁ,",
  "atk-s0503a5:151_5": "akappiyo guḷo’’ti (mahāva.",
  "atk-s0503a5:151_6": "272) ca ādinā vinayakukkuccasaṅkhātakaṅkhābahulo pana hoti.",
  "atk-s0503a5:151_7": "Tena kaṅkhārevatoti paññāyittha.",
  "atk-s0503a5:151_8": "So aparabhāge satthu santike kammaṭṭhānaṁ gahetvā ghaṭento vāyamanto chaḷabhiññā sacchikatvā jhānasukhena phalasukhena vītināmeti,",
  "atk-s0503a5:151_9": "yebhuyyena pana attanā adhigataṁ ariyamaggaṁ garuṁ katvā paccavekkhati.",
  "atk-s0503a5:151_10": "Tena vuttaṁ –",
  "atk-s0503a5:151_11": "‘‘attano kaṅkhāvitaraṇavisuddhiṁ paccavekkhamāno’’ti.",
  "atk-s0503a5:151_12": "Maggapaññā hi ‘‘ahosiṁ nu kho ahaṁ atītamaddhāna’’ntiādinayapavattāya (ma. ni. 1.18; saṁ. ni.",
  "atk-s0503a5:151_13": "2.20) soḷasavatthukāya,",
  "atk-s0503a5:151_14": "‘‘buddhe kaṅkhati…pe…",
  "atk-s0503a5:151_15": "paṭiccasamuppannesu dhammesu kaṅkhatī’’ti (dha. sa.",
  "atk-s0503a5:151_16": "1008) evaṁ vuttāya aṭṭhavatthukāya,",
  "atk-s0503a5:151_17": "pageva itarāsanti anavasesato sabbakaṅkhānaṁ vitaraṇato samatikkamanato,",
  "atk-s0503a5:151_18": "aññehi ca attanā pahātabbakilesehi accantavisujjhanato ‘‘kaṅkhāvitaraṇavisuddhī’’ti idhādhippetā.",
  "atk-s0503a5:151_19": "Tañhi ayamāyasmā dīgharattaṁ kaṅkhāpakatattā ‘‘imaṁ maggadhammaṁ adhigamma imā me kaṅkhā anavasesā pahīnā’’ti garuṁ katvā paccavekkhamāno nisīdi,",
  "atk-s0503a5:151_20": "na sappaccayanāmarūpadassanaṁ aniccantikattā tassa kaṅkhāvitaraṇassa.",
  "atk-s0503a5:152_0": "Etamatthaṁ viditvāti etaṁ ariyamaggassa anavasesakaṅkhāvitaraṇasaṅkhātaṁ atthaṁ viditvā tadatthadīpakaṁ imaṁ udānaṁ udānesi.",
  "atk-s0503a5:153_0": "Tattha yā kāci kaṅkhā idha vā huraṁ vāti idha imasmiṁ paccuppanne attabhāve ‘‘ahaṁ nu khosmi no nu khosmī’’tiādinā huraṁ vā,",
  "atk-s0503a5:153_1": "atītānāgatesu attabhāvesu ‘‘ahosiṁ nu kho ahaṁ atītamaddhāna’’ntiādinā uppajjanakā kaṅkhā.",
  "atk-s0503a5:153_2": "Sakavediyā vā paravediyā vāti tā evaṁ vuttanayeneva sakaattabhāve ārammaṇavasena paṭilabhitabbāya pavattiyā",
  "atk-s0503a5:153_3": "sakavediyā vā parassa attabhāve paṭilabhitabbāya ‘‘buddho nu kho,",
  "atk-s0503a5:153_4": "no nu kho’’tiādinā vā parasmiṁ padhāne uttame paṭilabhitabbāya pavattiyā paravediyā vā yā kāci kaṅkhā vicikicchā.",
  "atk-s0503a5:153_5": "Ye jhāyino tā pajahanti sabbā,",
  "atk-s0503a5:153_6": "ātāpino brahmacariyaṁ carantāti ye ārammaṇūpanijjhānena lakkhaṇūpanijjhānena jhāyino vipassanaṁ ussukkāpetvā",
  "atk-s0503a5:153_7": "catubbidhasammappadhānapāripūriyā ātāpino maggabrahmacariyaṁ carantā adhigacchantā saddhānusārīādippabhedā",
  "atk-s0503a5:153_8": "paṭhamamaggaṭṭhā puggalā,",
  "atk-s0503a5:153_9": "tā sabbā kaṅkhā pajahanti samucchindanti maggakkhaṇe.",
  "atk-s0503a5:153_10": "Tato paraṁ pana tā pahīnā nāma honti,",
  "atk-s0503a5:153_11": "tasmā ito aññaṁ tāsaṁ accantappahānaṁ nāma natthīti adhippāyo.",
  "atk-s0503a5:154_0": "Iti bhagavā jhānamukhena āyasmato kaṅkhārevatassa jhānasīsena ariyamaggādhigamaṁ thomento thomanāvasena udānaṁ udānesi.",
  "atk-s0503a5:154_1": "Teneva ca naṁ ‘‘etadaggaṁ,",
  "atk-s0503a5:154_2": "bhikkhave,",
  "atk-s0503a5:154_3": "mama sāvakānaṁ bhikkhūnaṁ jhāyīnaṁ yadidaṁ kaṅkhārevato’’ti (a. ni.",
  "atk-s0503a5:154_4": "1.204) jhāyībhāvena etadagge ṭhapesīti.",
  "atk-s0503a5:155_0": "Sattamasuttavaṇṇanā niṭṭhitā.",
  "atk-s0503a5:156_0": "8. Saṅghabhedasuttavaṇṇanā",
  "atk-s0503a5:157_0": "48.",
  "atk-s0503a5:157_1": "Aṭṭhame āyasmantaṁ ānandaṁ etadavocāti abhimāre payojetvā nāḷāgiriṁ vissajjāpetvā silaṁ pavaṭṭetvā bhagavato",
  "atk-s0503a5:157_2": "anatthaṁ kātuṁ asakkonto ‘‘saṅghaṁ bhinditvā cakkabhedaṁ karissāmī’’ti adhippāyena etaṁ ‘‘ajjatagge’’tiādivacanaṁ avoca.",
  "atk-s0503a5:157_3": "Aññatreva bhagavatāti vinā eva bhagavantaṁ,",
  "atk-s0503a5:157_4": "satthāraṁ akatvāti attho.",
  "atk-s0503a5:157_5": "Aññatra bhikkhusaṅghāti vinā eva bhikkhusaṅghaṁ.",
  "atk-s0503a5:157_6": "Uposathaṁ karissāmi saṅghakammāni cāti bhagavato ovādakārakaṁ bhikkhusaṅghaṁ visuṁ katvā maṁ anuvattantehi",
  "atk-s0503a5:157_7": "bhikkhūhi saddhiṁ āveṇikaṁ uposathaṁ saṅghakammāni ca karissāmīti attho.",
  "atk-s0503a5:157_8": "Devadatto saṅghaṁ bhindissatīti bhedakarānaṁ sabbesaṁ devadattena sajjitattā ekaṁseneva devadatto ajja saṅghaṁ bhindissati dvidhā karissati.",
  "atk-s0503a5:157_9": "‘‘Adhammaṁ dhammo’’tiādīsu hi aṭṭhārasasu bhedakaravatthūsu yaṁkiñci ekampi vatthuṁ dīpetvā tena tena kāraṇena ‘‘imaṁ gaṇhatha,",
  "atk-s0503a5:157_10": "imaṁ rocethā’’ti saññāpetvā salākaṁ gāhetvā visuṁ saṅghakamme kate saṅgho bhinno hoti.",
  "atk-s0503a5:157_11": "Vuttañhetaṁ –",
  "atk-s0503a5:158_0": "‘‘Pañcahi, upāli,",
  "atk-s0503a5:158_1": "ākārehi saṅgho bhijjati kammena uddesena voharanto anussāvanena salākaggāhenā’’ti (pari. 458).",
  "atk-s0503a5:159_0": "Tattha kammenāti apalokanakammādīsu catūsu kammesu aññatarena kammena.",
  "atk-s0503a5:159_1": "Uddesenāti pañcasu pātimokkhuddesesu aññatarena uddesena.",
  "atk-s0503a5:159_2": "Voharantoti tāhi tāhi uppattīhi ‘‘adhammaṁ dhammo’’tiādīni (a. ni. 10.37; cūḷava.",
  "atk-s0503a5:159_3": "352) aṭṭhārasabhedakaravatthūni dīpento.",
  "atk-s0503a5:159_4": "Anussāvanenāti ‘‘nanu tumhe jānātha mayhaṁ uccākulā pabbajitabhāvaṁ bahussutabhāvañca,",
  "atk-s0503a5:159_5": "mādiso nāma uddhammaṁ ubbinayaṁ gāheyyāti kiṁ tumhākaṁ cittampi uppādetuṁ yuttaṁ,",
  "atk-s0503a5:159_6": "kimahaṁ apāyato na bhāyāmī’’tiādinā nayena kaṇṇamūle vacībhedaṁ katvā anussāvanena.",
  "atk-s0503a5:159_7": "Salākaggāhenāti evaṁ anussāvetvā tesaṁ cittaṁ upatthambhetvā anāvattidhamme katvā ‘‘gaṇhatha imaṁ salāka’’nti salākaggāhena.",
  "atk-s0503a5:160_0": "Ettha ca kammameva uddeso vā pamāṇaṁ,",
  "atk-s0503a5:160_1": "vohārānussāvanasalākaggāhā pana pubbabhāgā.",
  "atk-s0503a5:160_2": "Aṭṭhārasavatthudīpanavasena hi voharantena tattha rucijananatthaṁ anussāvetvā salākāya gāhitāyapi abhinnova hoti saṅgho.",
  "atk-s0503a5:160_3": "Yadā panevaṁ cattāro vā atirekā vā salākaṁ gāhetvā āveṇikaṁ uddesaṁ vā kammaṁ vā karonti,",
  "atk-s0503a5:160_4": "tadā saṅgho bhinno nāma hoti.",
  "atk-s0503a5:160_5": "Devadatto ca sabbaṁ saṅghabhedassa pubbabhāgaṁ nipphādetvā ‘‘ekaṁseneva ajja āveṇikaṁ uposathaṁ saṅghakammañca",
  "atk-s0503a5:160_6": "karissāmī’’ti cintetvā ‘‘ajjatagge’’tiādivacanaṁ avoca. Tenāha – ‘‘ajja, bhante,",
  "atk-s0503a5:160_7": "devadatto saṅghaṁ bhindissatī’’ti.",
  "atk-s0503a5:160_8": "Yato avocumhā ‘‘bhedakarānaṁ sabbesaṁ devadattena sajjitattā’’ti.",
  "atk-s0503a5:161_0": "Etamatthaṁ viditvāti etaṁ avīcimahānirayuppattisaṁvattaniyaṁ kappaṭṭhiyaṁ atekicchaṁ devadattena nibbattiyamānaṁ",
  "atk-s0503a5:161_1": "saṅghabhedakammaṁ sabbākārato viditvā .",
  "atk-s0503a5:161_2": "Imaṁ udānanti kusalākusalesu yathākkamaṁ sappurisāsappurisasabhāgavisabhāgapaṭipattivasena pana sukusalāti idamatthavibhāvanaṁ imaṁ udānaṁ udānesi.",
  "atk-s0503a5:162_0": "Tattha sukaraṁ sādhunā sādhūti attano paresañca hitaṁ sādhetīti sādhu,",
  "atk-s0503a5:162_1": "sammāpaṭipanno.",
  "atk-s0503a5:162_2": "Tena sādhunā sāriputtādinā sāvakena paccekabuddhena sammāsambuddhena aññena vā lokiyasādhunā sādhu sundaraṁ",
  "atk-s0503a5:162_3": "bhaddakaṁ attano paresañca hitasukhāvahaṁ sukaraṁ sukhena kātuṁ sakkā.",
  "atk-s0503a5:162_4": "Sādhu pāpena dukkaranti tadeva pana vuttalakkhaṇaṁ sādhu pāpena devadattādinā pāpapuggalena dukkaraṁ kātuṁ na sakkā,",
  "atk-s0503a5:162_5": "na so taṁ kātuṁ sakkotīti attho.",
  "atk-s0503a5:162_6": "Pāpaṁ pāpena sukaranti pāpaṁ asundaraṁ attano paresañca anatthāvahaṁ pāpena yathāvuttapāpapuggalena sukaraṁ sukhena kātuṁ sakkuṇeyya.",
  "atk-s0503a5:162_7": "Pāpamariyehi dukkaranti ariyehi pana buddhādīhi taṁ taṁ pāpaṁ dukkaraṁ durabhisambhavaṁ.",
  "atk-s0503a5:162_8": "Setughātoyeva hi tesanti satthā dīpeti.",
  "atk-s0503a5:163_0": "Aṭṭhamasuttavaṇṇanā niṭṭhitā.",
  "atk-s0503a5:164_0": "9. Sadhāyamānasuttavaṇṇanā",
  "atk-s0503a5:165_0": "49. Navame māṇavakāti taruṇā. Paṭhame yobbane ṭhitā brāhmaṇakumārakā idhādhippetā.",
  "atk-s0503a5:166_0": "Sadhāyamānarūpāti uppaṇḍanajātikaṁ vacanaṁ sandhāya vuttaṁ.",
  "atk-s0503a5:166_1": "Aññesaṁ uppaṇḍentā sadhanti,",
  "atk-s0503a5:166_2": "tadatthavacanasīlāti attho.",
  "atk-s0503a5:166_3": "Tassāyaṁ vacanattho –",
  "atk-s0503a5:166_4": "sadhanaṁ sadho,",
  "atk-s0503a5:166_5": "taṁ ācikkhantīti sadhayamānāti vattabbe dīghaṁ katvā ‘‘sadhāyamānā’’ti vuttaṁ.",
  "atk-s0503a5:166_6": "Atha vā visesato sasedhe viya attānaṁ āvadantīti sadhāyamānā.",
  "atk-s0503a5:166_7": "Te evaṁ sabhāvatāya ‘‘sadhāyamānarūpā’’ti vuttaṁ.",
  "atk-s0503a5:166_8": "‘‘Saddāyamānarūpā’’tipi pāṭho,",
  "atk-s0503a5:166_9": "uccāsaddamahāsaddaṁ karontāti attho.",
  "atk-s0503a5:166_10": "Bhagavato avidūre atikkamantīti bhagavato savanavisaye taṁ taṁ mukhāruḷhaṁ vadantā atiyanti.",
  "atk-s0503a5:167_0": "Etamatthaṁviditvāti etaṁ tesaṁ vācāya asaññatabhāvaṁ jānitvā tadatthadīpakaṁ dhammasaṁvegavasena imaṁ udānaṁ udānesi.",
  "atk-s0503a5:168_0": "Tattha parimuṭṭhāti dandhā muṭṭhassatino.",
  "atk-s0503a5:168_1": "Paṇḍitābhāsāti paṇḍitapatirūpakā ‘‘ke aññe jānanti,",
  "atk-s0503a5:168_2": "mayamevettha jānāmā’’ti tasmiṁ tasmiṁ atthe attānameva jānantaṁ katvā samudācaraṇato.",
  "atk-s0503a5:168_3": "Vācāgocarabhāṇinoti yesaṁ vācā eva gocaro visayo,",
  "atk-s0503a5:168_4": "te vācāgocarabhāṇino,",
  "atk-s0503a5:168_5": "vācāvatthumattasseva bhāṇino atthassa apariññātattā.",
  "atk-s0503a5:168_6": "Atha vā vācāya agocaraṁ ariyānaṁ kathāya avisayaṁ musāvādaṁ bhaṇantīti vācāgocarabhāṇino.",
  "atk-s0503a5:168_7": "Atha vā ‘‘gocarabhāṇino’’ti ettha ākārassa rassabhāvo kato.",
  "atk-s0503a5:168_8": "Vācāgocarā,",
  "atk-s0503a5:168_9": "na satipaṭṭhānādigocarā bhāṇinova.",
  "atk-s0503a5:168_10": "Kathaṁ bhāṇino?",
  "atk-s0503a5:168_11": "Yāvicchanti mukhāyāmaṁ attano yāva mukhāyāmaṁ yāva mukhappasāraṇaṁ icchanti,",
  "atk-s0503a5:168_12": "tāva pasāretvā bhāṇino,",
  "atk-s0503a5:168_13": "paresu gāravena,",
  "atk-s0503a5:168_14": "attano avisayatāya ca mukhasaṅkocaṁ na karontīti attho.",
  "atk-s0503a5:168_15": "Atha vā vācāgocarā eva hutvā bhāṇino,",
  "atk-s0503a5:168_16": "sayaṁ ajānitvā parapattikā eva hutvā vattāroti attho.",
  "atk-s0503a5:168_17": "Tato eva yāvicchanti mukhāyāmaṁ yena vacanena sāvetabbā,",
  "atk-s0503a5:168_18": "taṁ acintetvā yāvadeva attano mukhappasāraṇamattaṁ icchantīti attho.",
  "atk-s0503a5:168_19": "Yena nītā na taṁ vidūti yena muṭṭhassaccādinā nillajjabhāvaṁ paṇḍitamānībhāvañca nītā ‘‘mayamevaṁ bhaṇāmā’’ti,",
  "atk-s0503a5:168_20": "taṁ tathā attano bhaṇantassa kāraṇaṁ na vidū,",
  "atk-s0503a5:168_21": "aviddasuno asūrā na jānantīti attho.",
  "atk-s0503a5:169_0": "Navamasuttavaṇṇanā niṭṭhitā.",
  "atk-s0503a5:170_0": "10. Cūḷapanthakasuttavaṇṇanā",
  "atk-s0503a5:171_0": "50.",
  "atk-s0503a5:171_1": "Dasame cūḷapanthakoti mahāpanthakattherassa kaniṭṭhabhātikattā panthe jātattā ca daharakāle laddhavohārena",
  "atk-s0503a5:171_2": "aparabhāgepi ayamāyasmā ‘‘cūḷapanthako’’tveva paññāyittha.",
  "atk-s0503a5:171_3": "Guṇavisesehi pana chaḷabhiñño pabhinnapaṭisambhido ‘‘etadaggaṁ,",
  "atk-s0503a5:171_4": "bhikkhave,",
  "atk-s0503a5:171_5": "mama sāvakānaṁ bhikkhūnaṁ manomayaṁ kāyaṁ abhinimminantānaṁ yadidaṁ cūḷapanthako,",
  "atk-s0503a5:171_6": "cetovivaṭṭakusalānaṁ yadidaṁ cūḷapanthako’’ti dvīsu (a. ni.",
  "atk-s0503a5:171_7": "1.199) ṭhānesu bhagavatā etadagge ṭhapito asītiyā mahāsāvakesu abbhantaro.",
  "atk-s0503a5:172_0": "So ekadivasaṁ pacchābhattaṁ piṇḍapātappaṭikkanto attano divāṭṭhāne divāvihāraṁ nisinno samāpattīhi divasabhāgaṁ",
  "atk-s0503a5:172_1": "vītināmetvā sāyanhasamayaṁ upāsakesu dhammassavanatthaṁ anāgatesu eva vihāramajjhaṁ pavisitvā bhagavati",
  "atk-s0503a5:172_2": "gandhakuṭiyaṁ nisinne ‘‘akālo tāva bhagavato upaṭṭhānaṁ upasaṅkamitu’’nti gandhakuṭipamukhe ekamantaṁ",
  "atk-s0503a5:172_3": "nisīdi pallaṅkaṁ ābhujitvā.",
  "atk-s0503a5:172_4": "Tena vuttaṁ –",
  "atk-s0503a5:172_5": "‘‘tena kho pana samayena āyasmā cūḷapanthako bhagavato avidūre nisinno hoti pallaṅkaṁ ābhujitvā ujuṁ",
  "atk-s0503a5:172_6": "kāyaṁ paṇidhāya parimukhaṁ satiṁ upaṭṭhapetvā’’ti.",
  "atk-s0503a5:172_7": "So hi tadā kālaparicchedaṁ katvā samāpattiṁ samāpajjitvā nisīdi.",
  "atk-s0503a5:173_0": "Etamatthaṁ viditvāti etaṁ āyasmato cūḷapanthakassa kāyacittānaṁ sammāpaṇihitabhāvasaṅkhātaṁ atthaṁ jānitvā.",
  "atk-s0503a5:173_1": "Imaṁ udānanti aññopi yo passaddhakāyo sabbiriyāpathesu upaṭṭhitassati samāhito,",
  "atk-s0503a5:173_2": "tassa bhikkhuno anupādā parinibbānapariyosānassa visesādhigamassa tattha pātubhāvavibhāvanaṁ imaṁ udānaṁ udānesi.",
  "atk-s0503a5:174_0": "Tattha ṭhitena kāyenāti kāyadvārikassa asaṁvarassa pahānena akaraṇena sammā ṭhapitena copanakāyena,",
  "atk-s0503a5:174_1": "tathā cakkhādīnaṁ indriyānaṁ nibbisevanabhāvakaraṇena suṭṭhu ṭhapitena pañcadvārikakāyena,",
  "atk-s0503a5:174_2": "saṁyatahatthapādatāya hatthakukkuccādīnaṁ abhāvato apariphandanena ṭhitena karajakāyena cāti saṅkhepato",
  "atk-s0503a5:174_3": "sabbenapi kāyena nibbikāratāsaṅkhātena niccalabhāvena ṭhitena.",
  "atk-s0503a5:174_4": "Etenassa sīlapārisuddhi dassitā.",
  "atk-s0503a5:174_5": "Itthambhūtalakkhaṇe ca idaṁ karaṇavacanaṁ.",
  "atk-s0503a5:174_6": "Ṭhitena cetasāti cittassa ṭhitiparidīpanena samādhisampadaṁ dasseti.",
  "atk-s0503a5:174_7": "Samādhi hi cittassa ‘ṭhitī’ti vuccati.",
  "atk-s0503a5:174_8": "Tasmā samathavasena vipassanāvaseneva vā ekaggatāya sati cittaṁ ārammaṇe ekodibhāvūpagamanena ṭhitaṁ nāma hoti,",
  "atk-s0503a5:174_9": "na aññathā.",
  "atk-s0503a5:174_10": "Idañca yathāvuttakāyacittānaṁ ṭhapanaṁ samādahanaṁ sabbasmiṁ kāle sabbesu ca iriyāpathesu icchitabbanti dassento āha –",
  "atk-s0503a5:174_11": "‘‘tiṭṭhaṁ nisinno uda vā sayāno’’ti .",
  "atk-s0503a5:174_12": "Tattha vā-saddo aniyamattho.",
  "atk-s0503a5:174_13": "Tena tiṭṭhanto vā nisinno vā sayāno vā tadaññiriyāpatho vāti ayamattho dīpito hotīti caṅkamanassāpi idha saṅgaho veditabbo.",
  "atk-s0503a5:175_0": "Etaṁsatiṁ bhikkhu adhiṭṭhahānoti yāya pageva parisuddhasamācāro kāyacittaduṭṭhullabhāvūpasamanena kāyaṁ",
  "atk-s0503a5:175_1": "cittañca asāraddhaṁ katvā paṭiladdhāya anavajjasukhādhiṭṭhāya kāyacittapassaddhivasena cittaṁ lahuṁ muduṁ",
  "atk-s0503a5:175_2": "kammaññañca katvā sammā ṭhapento samādahanto kammaṭṭhānaṁ paribrūheti matthakañca pāpeti,",
  "atk-s0503a5:175_3": "taṁ eva kammaṭṭhānānuyogassa ādimajjhapariyosānesu bahūpakāraṁ satiṁ bhikkhu adhiṭṭhahāno sīlavisodhanaṁ",
  "atk-s0503a5:175_4": "ādiṁ katvā yāva visesādhigamā tattha tattha adhiṭṭhahantoti attho.",
  "atk-s0503a5:175_5": "Labhetha pubbāpariyaṁ visesanti so evaṁ satiārakkhena cetasā kammaṭṭhānaṁ uparūpari vaḍḍhento brūhento",
  "atk-s0503a5:175_6": "phātiṁ karonto pubbāpariyaṁ pubbāpariyavantaṁ pubbāparabhāgena pavattaṁ uḷāruḷāratarādibhedavisesaṁ labheyya.",
  "atk-s0503a5:176_0": "Tattha duvidho pubbāpariyaviseso samathavasena vipassanāvasena cāti.",
  "atk-s0503a5:176_1": "Tesu samathavasena tāva nimittuppattito paṭṭhāya yāva nevasaññānāsaññāyatanavasībhāvo,",
  "atk-s0503a5:176_2": "tāva pavatto bhāvanāviseso pubbāpariyaviseso.",
  "atk-s0503a5:176_3": "Vipassanāvasena pana rūpamukhena abhinivisantassa rūpadhammapariggahato,",
  "atk-s0503a5:176_4": "itarassa nāmadhammapariggahato paṭṭhāya yāva arahattādhigamo,",
  "atk-s0503a5:176_5": "tāva pavatto bhāvanāviseso pubbāpariyaviseso.",
  "atk-s0503a5:176_6": "Ayameva ca idhādhippeto.",
  "atk-s0503a5:177_0": "Laddhāna pubbāpariyaṁ visesanti pubbāpariyavisesaṁ ukkaṁsapāramippattaṁ arahattaṁ labhitvā.",
  "atk-s0503a5:177_1": "Adassanaṁ maccurājassa gaccheti jīvitupacchedavasena sabbesaṁ sattānaṁ abhibhavanato maccurājasaṅkhātassa",
  "atk-s0503a5:177_2": "maraṇassa visayabhūtaṁ bhavattayaṁ samatikkantattā adassanaṁ agocaraṁ gaccheyya.",
  "atk-s0503a5:177_3": "Imasmiṁ vagge yaṁ avuttaṁ,",
  "atk-s0503a5:177_4": "taṁ heṭṭhā vuttanayamevāti.",
  "atk-s0503a5:178_0": "Dasamasuttavaṇṇanā niṭṭhitā.",
  "atk-s0503a5:179_0": "Niṭṭhitā ca mahāvaggavaṇṇanā."
}