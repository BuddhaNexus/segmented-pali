{
  "tika-vin09t13:0_0": "Pārājikakaṇḍaṁ",
  "tika-vin09t13:1_0": "Idāni nidānuddesānantaraṁ vuttassa pārājikuddesassa atthaṁ saṁvaṇṇetuṁ “idānī”tiādi āraddhaṁ.",
  "tika-vin09t13:1_1": "Nidānānantaranti bhāvanapuṁsakaniddeso,",
  "tika-vin09t13:1_2": "nidānaṁ anantaraṁ katvāti vuttaṁ hoti.",
  "tika-vin09t13:1_3": "Tatthāti pārājikakaṇḍe.",
  "tika-vin09t13:1_4": "Pātimokkheti bhikkhupātimokkhe.",
  "tika-vin09t13:1_5": "Cattāroti gaṇanaparicchedo ūnātirekabhāvanivattanato.",
  "tika-vin09t13:1_6": "Pārājikāti sajātināmaṁ.",
  "tika-vin09t13:1_7": "Āpattiyoti sabbasādhāraṇanāmaṁ.",
  "tika-vin09t13:1_8": "Uddisīyatīti uddeso.",
  "tika-vin09t13:1_9": "Bhāvappadhānoyaṁ niddeso.",
  "tika-vin09t13:1_10": "Tenāha “uddisitabbata”nti.",
  "tika-vin09t13:2_0": "1. Paṭhamapārājikavaṇṇanā",
  "tika-vin09t13:3_0": "Yo panāti ettha yasmā panāti nipātamattaṁ,",
  "tika-vin09t13:3_1": "yoti atthapadaṁ,",
  "tika-vin09t13:3_2": "tañca aniyamena puggalaṁ dīpeti.",
  "tika-vin09t13:3_3": "Tasmā tassa atthaṁ dassento “yo kocī”ti āha.",
  "tika-vin09t13:3_4": "Yasmā pana yo yokoci nāma,",
  "tika-vin09t13:3_5": "so avassaṁ liṅgayuttajātināmagottasīlavihāragocaravayesu ekenākārena paññāyati,",
  "tika-vin09t13:3_6": "tasmā taṁ tathā ñāpetuṁ “rassadīghādinā”tiādimāha.",
  "tika-vin09t13:3_7": "Ādisaddena navakammādīnaṁ gahaṇaṁ.",
  "tika-vin09t13:3_8": "Liṅgādibhedenāti liṅgīyatiñāyati etenāti liṅgaṁ,",
  "tika-vin09t13:3_9": "taṁ ādi yesaṁ teti liṅgādayo,",
  "tika-vin09t13:3_10": "tesaṁ bhedo liṅgādibhedo,",
  "tika-vin09t13:3_11": "tena liṅgādibhedena.",
  "tika-vin09t13:3_12": "Etthādisaddena pana yuttādīnaṁ gahaṇaṁ.",
  "tika-vin09t13:3_13": "Idaṁ vuttaṁ hoti –",
  "tika-vin09t13:3_14": "liṅgavasena yādiso vā tādiso vā hotu,",
  "tika-vin09t13:3_15": "dīgho vā rasso vā kāḷo vā odāto vā maṅguracchavi vā kiso vā thūlo vā.",
  "tika-vin09t13:3_16": "Yogavasena yena vā tena vā yutto hotu,",
  "tika-vin09t13:3_17": "navakammayutto vā uddesayutto vā vāsadhurayutto vā.",
  "tika-vin09t13:3_18": "Jātivasena yaṁjacco vā taṁjacco vā hotu,",
  "tika-vin09t13:3_19": "khattiyo vā brāhmaṇo vā vesso vā suddho vā.",
  "tika-vin09t13:3_20": "Nāmavasena yathānāmo vā tathānāmo vā hotu,",
  "tika-vin09t13:3_21": "buddharakkhito vā dhammarakkhito vā saṅgharakkhito vā.",
  "tika-vin09t13:3_22": "Gottavasena yathāgotto vā tathāgotto vā hotu,",
  "tika-vin09t13:3_23": "kaccāyano vā vāsiṭṭho vā kosiyo vā.",
  "tika-vin09t13:3_24": "Sīlesu yathāsīlo vā tathāsīlo vā hotu,",
  "tika-vin09t13:3_25": "navakammasīlo vā uddesasīlo vā vāsadhurasīlo vā.",
  "tika-vin09t13:3_26": "Vihāresupi yathāvihārī vā tathāvihārī vā hotu,",
  "tika-vin09t13:3_27": "navakammavihārī vā uddesavihārī vā vāsadhuravihārī vā.",
  "tika-vin09t13:3_28": "Gocaresupi yathāgocaro vā tathāgocaro vā hotu,",
  "tika-vin09t13:3_29": "navakammagocaro vā uddesagocaro vā vāsadhuragocaro vā.",
  "tika-vin09t13:3_30": "Vayesupi yo vā so vā hotu thero vā navo vā majjhimo vā,",
  "tika-vin09t13:3_31": "atha kho sabbova imasmiṁ atthe “yo”ti vuccatīti.",
  "tika-vin09t13:4_0": "Idāni “bhikkhū”ti padaṁ saṁvaṇṇetuṁ “ehibhikkhūpasampadā”tiādimāha.",
  "tika-vin09t13:4_1": "Tattha “ehi bhikkhū”ti bhagavato vacanamattena bhikkhubhāvo ehibhikkhūpasampadā.",
  "tika-vin09t13:4_2": "“Buddhaṁ saraṇaṁ gacchāmī”tiādinā nayena tikkhattuṁ vācaṁ bhinditvā vuttehi tīhi saraṇagamanehi upasampadā saraṇagamanūpasampadā.",
  "tika-vin09t13:4_3": "Ovādappaṭiggahaṇūpasampadā nāma –",
  "tika-vin09t13:5_0": "“Tasmātiha te, kassapa,",
  "tika-vin09t13:5_1": "evaṁ sikkhitabbaṁ ‘tibbaṁ me hirottappaṁ paccupaṭṭhitaṁ bhavissati theresu navesu majjhimesū’ti,",
  "tika-vin09t13:5_2": "evañhi te kassapa sikkhitabbaṁ.",
  "tika-vin09t13:5_3": "Tasmātiha te, kassapa,",
  "tika-vin09t13:5_4": "evaṁ sikkhitabbaṁ ‘yaṁ kiñci dhammaṁ suṇissāmi kusalūpasaṁhitaṁ,",
  "tika-vin09t13:5_5": "sabbaṁ taṁ aṭṭhiṁ katvā manasi karitvā sabbacetasā samannāharitvā ohitasoto dhammaṁ suṇissāmī’ti,",
  "tika-vin09t13:5_6": "evañhi te, kassapa,",
  "tika-vin09t13:5_7": "sikkhitabbaṁ.",
  "tika-vin09t13:5_8": "Tasmātiha te, kassapa,",
  "tika-vin09t13:5_9": "evaṁ sikkhitabbaṁ ‘sātasahagatā ca me kāyagatāsati na vijahissatī’ti,",
  "tika-vin09t13:5_10": "evañhi te, kassapa,",
  "tika-vin09t13:5_11": "sikkhitabba”nti –",
  "tika-vin09t13:6_0": "Iminā ovādappaṭiggahaṇena mahākassapattherassa anuññātaupasampadā.",
  "tika-vin09t13:7_0": "Pañhābyākaraṇūpasampadā nāma sopākassa anuññātaupasampadā.",
  "tika-vin09t13:7_1": "Bhagavā kira pubbārāme anucaṅkamantaṁ sopākasāmaṇeraṁ “‘uddhumātakasaññā’ti vā sopāka ‘rūpasaññā’ti vā ime dhammā nānatthā nānābyañjanā,",
  "tika-vin09t13:7_2": "udāhu ekatthā byañjanameva nāna”nti dasa asubhanissite pañhe pucchi.",
  "tika-vin09t13:7_3": "So te byākāsi.",
  "tika-vin09t13:7_4": "Bhagavā tassa sādhukāraṁ datvā “kativasso tvaṁ,",
  "tika-vin09t13:7_5": "sopākā”ti pucchi.",
  "tika-vin09t13:7_6": "Sattavassohaṁ bhagavāti. “Sopāka,",
  "tika-vin09t13:7_7": "tvaṁ mama sabbaññutaññāṇena saddhiṁ saṁsanditvā pañhe byākāsī”ti āraddhacitto upasampadaṁ anujāni,",
  "tika-vin09t13:7_8": "ayaṁ pañhābyākaraṇūpasampadā.",
  "tika-vin09t13:8_0": "Aṭṭhagarudhammapaṭiggahaṇūpasampadā nāma mahāpajāpatiyā aṭṭhagarudhammappaṭiggahaṇena anuññātaupasampadā.",
  "tika-vin09t13:9_0": "Dūtenūpasampadā nāma aḍḍhakāsiyā gaṇikāya anuññātaupasampadā.",
  "tika-vin09t13:10_0": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena,",
  "tika-vin09t13:10_1": "bhikkhusaṅghato ñatticatutthenāti imehi dvīhi kammehi upasampadā.",
  "tika-vin09t13:11_0": "Ñatticatutthakammūpasampadā nāma bhikkhūnaṁ etarahi upasampadā.",
  "tika-vin09t13:11_1": "Ñatticatutthenāti tīhi anussāvanāhi,",
  "tika-vin09t13:11_2": "ekāya ca ñattiyāti evaṁ ñatticatutthena.",
  "tika-vin09t13:11_3": "Kiñcāpi hi ñatti sabbapaṭhamaṁ vuccati,",
  "tika-vin09t13:11_4": "tissannaṁ pana anussāvanānaṁ atthabyañjanabhedābhāvato atthabyañjanabhinnaṁ ñattiṁ tāsaṁ catutthanti katvā “ñatticatuttha”nti vuccati.",
  "tika-vin09t13:11_5": "Akuppenāti akopetabbataṁ,",
  "tika-vin09t13:11_6": "appaṭikkositabbatañca upagatena.",
  "tika-vin09t13:11_7": "Ṭhānārahenāti kāraṇārahena satthu sāsanārahena.",
  "tika-vin09t13:11_8": "Upasampanno nāma uparibhāvaṁ samāpanno,",
  "tika-vin09t13:11_9": "pattoti attho.",
  "tika-vin09t13:11_10": "Bhikkhubhāvo hi uparibhāvo,",
  "tika-vin09t13:11_11": "tañcesa yathāvuttena kammena samāpannattā “upasampanno”ti vuccati.",
  "tika-vin09t13:11_12": "Kasmā panettha imināva upasampanno idha gahito,",
  "tika-vin09t13:11_13": "nāññehīti? Vuccate –",
  "tika-vin09t13:11_14": "ehibhikkhūpasampadā antimabhavikānameva,",
  "tika-vin09t13:11_15": "saraṇagamanūpasampadā parisuddhānaṁ,",
  "tika-vin09t13:11_16": "ovādappaṭiggahaṇapañhābyākaraṇūpasampadā mahākassapasopākānaṁ,",
  "tika-vin09t13:11_17": "na ca te bhabbā pārājikādilokavajjaṁ āpajjituṁ,",
  "tika-vin09t13:11_18": "aṭṭhagarudhammappaṭiggahaṇādayo ca bhikkhunīnaṁyeva anuññātā.",
  "tika-vin09t13:11_19": "Ayañca bhikkhu,",
  "tika-vin09t13:11_20": "tasmā ñatticatuttheneva upasampadākammena upasampanno idha gahito,",
  "tika-vin09t13:11_21": "nāññehīti veditabbo.",
  "tika-vin09t13:11_22": "Paṇṇattivajjesu pana sikkhāpadesu aññepi ehibhikkhūpasampadāya upasampannādayo saṅgayhanti.",
  "tika-vin09t13:11_23": "Vakkhati hi “paṇṇattivajjesu pana aññepi saṅgahaṁ gacchantī”ti.",
  "tika-vin09t13:11_24": "Idāni “akuppena ṭhānārahena upasampanno”ti saṁkhittena vuttamatthaṁ vitthāretvā dassetuṁ “tassa panā”tiādimāha.",
  "tika-vin09t13:12_0": "Tatthāti tesu pañcasu.",
  "tika-vin09t13:12_1": "Vasati etthāti vatthu,",
  "tika-vin09t13:12_2": "ādhāro patiṭṭhā.",
  "tika-vin09t13:12_3": "Tenāha “upasampadāpekkho puggalo”ti.",
  "tika-vin09t13:12_4": "Ūnāni aparipuṇṇāni vīsati vassāni assāti ūnavīsativasso.",
  "tika-vin09t13:12_5": "Ettha yaṁ vattabbaṁ,",
  "tika-vin09t13:12_6": "taṁ upari sappāṇakavagge ūnavīsatisikkhāpade vaṇṇayissāma.",
  "tika-vin09t13:12_7": "Tesūti paṇḍakādīsu ekādasasu abhabbapuggalesu.",
  "tika-vin09t13:12_8": "Paṇḍako panettha pañcavidho hoti āsittapaṇḍako,",
  "tika-vin09t13:12_9": "usūyapaṇḍako,",
  "tika-vin09t13:12_10": "opakkamikapaṇḍako,",
  "tika-vin09t13:12_11": "napuṁsakapaṇḍako,",
  "tika-vin09t13:12_12": "pakkhapaṇḍakoti.",
  "tika-vin09t13:12_13": "Tesu āsittapaṇḍakassa ca usūyapaṇḍakassa ca pabbajjā na vāritā,",
  "tika-vin09t13:12_14": "itaresaṁ tiṇṇaṁ vāritā.",
  "tika-vin09t13:12_15": "Tesupi pakkhapaṇḍakassa yasmiṁ pakkhe paṇḍako hoti,",
  "tika-vin09t13:12_16": "tasmiṁyevassa pakkhe pabbajjā vāritāti.",
  "tika-vin09t13:12_17": "Tayo cettha pabbajjūpasampadānaṁ abhabbatāya avatthū.",
  "tika-vin09t13:12_18": "Tenāha “āsittapaṇḍakañcā”tiādi.",
  "tika-vin09t13:12_19": "Tattha yassa paresaṁ aṅgajātaṁ mukhena gahetvā asucinā āsittassa pariḷāho vūpasammati,",
  "tika-vin09t13:12_20": "ayaṁ āsittapaṇḍako.",
  "tika-vin09t13:12_21": "Yassa paresaṁ ajjhācāraṁ passato usūyāya uppannāya pariḷāho vūpasammati,",
  "tika-vin09t13:12_22": "ayaṁ usūyapaṇḍako.",
  "tika-vin09t13:12_23": "Yassa upakkamena bījāni apanītāni,",
  "tika-vin09t13:12_24": "ayaṁ opakkamikapaṇḍako.",
  "tika-vin09t13:12_25": "Yo pana paṭisandhiyaṁyeva abhāvako uppanno,",
  "tika-vin09t13:12_26": "ayaṁ napuṁsakapaṇḍako.",
  "tika-vin09t13:12_27": "Ekacco pana akusalavipākānubhāvena kāḷapakkhe paṇḍako hoti,",
  "tika-vin09t13:12_28": "juṇhapakkhe panassa pariḷāho vūpasammati,",
  "tika-vin09t13:12_29": "ayaṁ pakkhapaṇḍakoti veditabbo.",
  "tika-vin09t13:13_0": "Theyyena saṁvāso etassāti theyyasaṁvāsako.",
  "tika-vin09t13:13_1": "So ca na saṁvāsamattasseva thenako idhādhippeto,",
  "tika-vin09t13:13_2": "atha kho liṅgassa,",
  "tika-vin09t13:13_3": "tadubhayassa ca thenakopīti āha “theyyasaṁvāsako pana tividho”tiādi.",
  "tika-vin09t13:13_4": "Na bhikkhuvassāni gaṇetīti “ahaṁ dasavasso vā vīsativasso vā”ti musā vatvā bhikkhuvassāni na gaṇeti.",
  "tika-vin09t13:13_5": "Na yathāvuḍḍhaṁ bhikkhūnaṁ vā sāmaṇerānaṁ vā vandanaṁ sādiyatīti attanā musāvādaṁ katvā dassitavassānurūpena yathāvuḍḍhaṁ vandanaṁ nādhivāseti.",
  "tika-vin09t13:13_6": "Na āsanena paṭibāhatīti “apehi,",
  "tika-vin09t13:13_7": "me etaṁ pāpuṇātī”ti āsanena nappaṭibāhati.",
  "tika-vin09t13:13_8": "Na uposathādīsu sandissatīti uposathappavāraṇādīsu na sandissati.",
  "tika-vin09t13:13_9": "Liṅgamattassevāti evasaddena saṁvāsaṁ nivatteti.",
  "tika-vin09t13:13_10": "Samānoti santo.",
  "tika-vin09t13:13_11": "Liṅgānurūpassa saṁvāsassāti sāmaṇeraliṅgānurūpassa sāmaṇerasaṁvāsassa.",
  "tika-vin09t13:13_12": "Sace pana kāsāye dhuraṁ nikkhipitvā naggo vā odātavatthanivattho vā methunasevanādīhi assamaṇo hutvā kāsāyāni nivāseti,",
  "tika-vin09t13:13_13": "liṅgatthenako hoti.",
  "tika-vin09t13:13_14": "Sace gihibhāvaṁ patthayamāno kāsāyaṁ ovaṭṭikaṁ katvā,",
  "tika-vin09t13:13_15": "aññena vā ākārena gihinivāsanena nivāseti “sobhati nu kho me gihiliṅgaṁ,",
  "tika-vin09t13:13_16": "na sobhatī”ti vīmaṁsanatthaṁ,",
  "tika-vin09t13:13_17": "rakkhati tāva,",
  "tika-vin09t13:13_18": "“sobhatī”ti sampaṭicchitvā puna liṅgaṁ sādiyati,",
  "tika-vin09t13:13_19": "liṅgatthenako hoti.",
  "tika-vin09t13:13_20": "Odātaṁ nivāsetvā vīmaṁsanasampaṭicchanesupi eseva nayo.",
  "tika-vin09t13:13_21": "Sacepi nivatthakāsāvassa upari odātaṁ nivāsetvā vīmaṁsati vā sampaṭicchati vā,",
  "tika-vin09t13:13_22": "rakkhati eva.",
  "tika-vin09t13:14_0": "Antimavatthuajjhāpannakepi eseva nayoti pārājikaṁ āpannake bhikkhumhipi eseva nayoti attho.",
  "tika-vin09t13:14_1": "Idaṁ vuttaṁ hoti –",
  "tika-vin09t13:14_2": "sace koci bhikkhu kāsāye saussāhova odātaṁ nivāsetvā methunaṁ paṭisevitvā puna kāsāyāni nivāsetvā vassagaṇanādibhedaṁ sabbaṁ vidhiṁ āpajjati,",
  "tika-vin09t13:14_3": "ayaṁ bhikkhūhi dinnaliṅgassa apariccattattā na liṅgatthenako,",
  "tika-vin09t13:14_4": "liṅgānurūpassa saṁvāsassa sāditattā nāpi saṁvāsatthenakoti.",
  "tika-vin09t13:14_5": "Videsanti paradesaṁ.",
  "tika-vin09t13:14_6": "Idañca vañcetuṁ sakkuṇeyyaṭṭhānaṁ dassetuṁ vuttaṁ.",
  "tika-vin09t13:14_7": "Yo pana sadesepi evaṁ karoti,",
  "tika-vin09t13:14_8": "sopi saṁvāsatthenakova.",
  "tika-vin09t13:14_9": "“Saṁvāsamattassevā”ti iminā liṅgaṁ paṭikkhipati.",
  "tika-vin09t13:14_10": "Sace koci vuḍḍhapabbajito bhikkhuvassāni gaṇetvā mahāpeḷādīsu diyyamānabhattaṁ gaṇhāti,",
  "tika-vin09t13:14_11": "sopi theyyasaṁvāsako hoti.",
  "tika-vin09t13:14_12": "Sayaṁ sāmaṇerova sāmaṇerappaṭipāṭiyā kūṭavassāni gaṇetvā gaṇhanto theyyasaṁvāsako na hoti.",
  "tika-vin09t13:14_13": "Bhikkhu pana bhikkhupaṭipāṭiyā kūṭavassāni gaṇetvā gaṇhanto bhaṇḍagghena kāretabbo.",
  "tika-vin09t13:15_0": "Nanu saṁvāso nāma ekakammaṁ ekuddeso samasikkhatāti āha “bhikkhuvassagaṇanādiko hī”tiādi.",
  "tika-vin09t13:15_1": "Iminā na kevalaṁ ekakammādikova kiriyabhedo saṁvāsoti idhādhippeto,",
  "tika-vin09t13:15_2": "atha kho tadañño bhikkhuvassagaṇanādikopīti dasseti.",
  "tika-vin09t13:15_3": "Imasmiṁ attheti theyyasaṁvāsakādhikāre.",
  "tika-vin09t13:15_4": "Sikkhaṁ paccakkhāyāti sikkhaṁ pariccajitvā.",
  "tika-vin09t13:15_5": "Idaṁ vuttaṁ hoti –",
  "tika-vin09t13:15_6": "sace koci bhikkhu sikkhaṁ paccakkhāya liṅgaṁ anapanetvā dussīlakammaṁ katvā vā akatvā vā “na maṁ koci",
  "tika-vin09t13:15_7": "jānātī”ti puna sabbaṁ pubbe vuttaṁ vassagaṇanādibhedaṁ vidhiṁ paṭipajjati,",
  "tika-vin09t13:15_8": "so theyyasaṁvāsako hotīti.",
  "tika-vin09t13:16_0": "Sace pana kassaci rājā kuddho hoti,",
  "tika-vin09t13:16_1": "so “evaṁ me sotthi bhavissatī”ti sayameva liṅgaṁ gahetvā palāyati.",
  "tika-vin09t13:16_2": "Taṁ disvā rañño ārocenti.",
  "tika-vin09t13:16_3": "Rājā “sace pabbajito,",
  "tika-vin09t13:16_4": "na taṁ labbhā kiñci kātu”nti tasmiṁ kodhaṁ paṭivineti.",
  "tika-vin09t13:16_5": "So “vūpasantaṁ me rājabhaya”nti saṅghamajjhaṁ anosaritvāva gihiliṅgaṁ gahetvā āgato pabbājetabbo.",
  "tika-vin09t13:16_6": "Athāpi “sāsanaṁ nissāya mayā jīvitaṁ laddhaṁ,",
  "tika-vin09t13:16_7": "handa dāni ahaṁ pabbajāmī”ti uppannasaṁvego teneva liṅgena āgantvā āgantukavattaṁ na sādiyati,",
  "tika-vin09t13:16_8": "bhikkhūhi puṭṭho vā apuṭṭho vā yathābhūtamattānaṁ āvikatvāva pabbajjaṁ yācati,",
  "tika-vin09t13:16_9": "liṅgaṁ apanetvā pabbājetabbo.",
  "tika-vin09t13:16_10": "Sace pana vattaṁ sādiyati,",
  "tika-vin09t13:16_11": "pabbajitālayaṁ dasseti,",
  "tika-vin09t13:16_12": "sabbaṁ pubbe vuttaṁ vassagaṇanādibhedaṁ paṭipajjati,",
  "tika-vin09t13:16_13": "ayaṁ pana na pabbājetabbo.",
  "tika-vin09t13:17_0": "Idha panekacco dubbhikkhe jīvituṁ asakkonto sayameva liṅgaṁ gahetvā sabbapāsaṇḍiyabhattāni bhuñjanto",
  "tika-vin09t13:17_1": "dubbhikkhe vītivatte saṅghamajjhaṁ anosaritvāva gihiliṅgaṁ gahetvā āgatoti sabbaṁ purimasadisameva.",
  "tika-vin09t13:18_0": "Aparo mahākantāraṁ nittharitukāmo hoti,",
  "tika-vin09t13:18_1": "satthavāho ca pabbajite gahetvā gacchati.",
  "tika-vin09t13:18_2": "So “evaṁ maṁ satthavāho gahetvā gamissatī”ti sayameva liṅgaṁ gahetvā satthavāhena saddhiṁ kantāraṁ nittharitvā",
  "tika-vin09t13:18_3": "khemantaṁ patvā saṅghamajjhaṁ anosaritvāva gihiliṅgaṁ gahetvā āgatoti sabbaṁ purimasadisameva.",
  "tika-vin09t13:19_0": "Aparo rogabhaye uppanne jīvituṁ asakkonto sayameva liṅgaṁ gahetvā sabbapāsaṇḍiyabhattāni bhuñjanto rogabhaye",
  "tika-vin09t13:19_1": "vūpasante saṅghamajjhaṁ anosaritvāva gihiliṅgaṁ gahetvā āgatoti sabbaṁ purimasadisameva.",
  "tika-vin09t13:20_0": "Aparassa eko veriko kuddho hoti,",
  "tika-vin09t13:20_1": "ghātetukāmo naṁ vicarati.",
  "tika-vin09t13:20_2": "So “evaṁ me sotthi bhavissatī”ti sayameva liṅgaṁ gahetvā palāyati.",
  "tika-vin09t13:20_3": "Veriko “kuhiṁ so”ti pariyesanto “pabbajitvā palāto”ti sutvā “sace pabbajito,",
  "tika-vin09t13:20_4": "na taṁ labbhā kiñci kātu”nti tasmiṁ kodhaṁ paṭivineti.",
  "tika-vin09t13:20_5": "So “vūpasantaṁ me veribhaya”nti saṅghamajjhaṁ anosaritvāva gihiliṅgaṁ gahetvā āgatoti sabbaṁ purimasadisameva.",
  "tika-vin09t13:21_0": "Aparo ñātikulaṁ gantvā sikkhaṁ paccakkhāya gihī hutvā “imāni cīvarāni idha vinassissanti,",
  "tika-vin09t13:21_1": "sacepi imāni gahetvā vihāraṁ gamissāmi,",
  "tika-vin09t13:21_2": "antarāmagge maṁ ‘coro’ti gahessanti,",
  "tika-vin09t13:21_3": "yaṁnūnāhaṁ kāyaparihāriyāni katvā gaccheyya”nti cīvarāharaṇatthaṁ nivāsetvā ca pārupitvā ca vihāraṁ gacchati.",
  "tika-vin09t13:21_4": "Taṁ dūratova āgacchantaṁ disvā sāmaṇerā ca daharā ca abbhuggacchanti,",
  "tika-vin09t13:21_5": "vattaṁ dassenti.",
  "tika-vin09t13:21_6": "So na sādiyati,",
  "tika-vin09t13:21_7": "yathābhūtamattānaṁ āvikaroti.",
  "tika-vin09t13:21_8": "Sace bhikkhū “na dāni mayaṁ taṁ muñcissāmā”ti balakkārena pabbājetukāmā honti,",
  "tika-vin09t13:21_9": "kāsāyāni apanetvā puna pabbājetabbo.",
  "tika-vin09t13:21_10": "Sace pana “na ime mama hīnāyāvattabhāvaṁ jānantī”ti taṁyeva bhikkhubhāvaṁ paṭijānitvā sabbaṁ pubbe vuttavassagaṇanādibhedaṁ vidhiṁ paṭipajjati,",
  "tika-vin09t13:21_11": "ayaṁ na pabbājetabbo.",
  "tika-vin09t13:21_12": "Tenāha “rājadubbhikkhakantāra-rogaverībhayena vā”tiādi.",
  "tika-vin09t13:21_13": "Bhayasaddo cettha paccekaṁ yojetabbo “rājabhayena,",
  "tika-vin09t13:21_14": "dubbhikkhabhayenā”tiādinā.",
  "tika-vin09t13:21_15": "Liṅgaṁ ādiyatīti vesaṁ gaṇhāti.",
  "tika-vin09t13:21_16": "Idhāti imasmiṁ sāsane.",
  "tika-vin09t13:21_17": "Saṁvāsaṁ nādhivāseti,",
  "tika-vin09t13:21_18": "yāva so suddhamānasoti bhikkhūnaṁ vañcetukāmatāya abhāvato yo suddhamānaso yāva saṁvāsaṁ nādhivāseti,",
  "tika-vin09t13:21_19": "tāva esa “gihī maṁ ‘samaṇo’ti jānantū”ti vañcanacitte satipi bhikkhūnaṁ vañcetukāmatāya abhāvato doso",
  "tika-vin09t13:21_20": "natthīti theyyasaṁvāsako nāmāti na vuccatīti attho.",
  "tika-vin09t13:22_0": "Titthiyesu pakkantako paviṭṭhoti titthiyapakkantako.",
  "tika-vin09t13:22_1": "So ca na kevalaṁ tattha paviṭṭhamatteneva titthiyapakkantako hoti,",
  "tika-vin09t13:22_2": "atha kho tesaṁ laddhiggahaṇena.",
  "tika-vin09t13:22_3": "Tenāha “yo panā”tiādi.",
  "tika-vin09t13:22_4": "“Upasampanno”ti iminā anupasampanno titthiyapakkantako na hotīti dasseti.",
  "tika-vin09t13:22_5": "Vuttañhetaṁ kurundiaṭṭhakathāyaṁ “ayañca titthiyapakkantako nāma upasampannabhikkhunā kathito,",
  "tika-vin09t13:22_6": "tasmā sāmaṇero saliṅgena titthāyatanaṁ gatopi puna pabbajjañca upasampadañca labhatī”ti.",
  "tika-vin09t13:22_7": "Kusacīrādikanti etthādisaddena phalakakkhaṇḍajaṭādīnaṁ gahaṇaṁ.",
  "tika-vin09t13:22_8": "Sacepi “ayaṁ pabbajjā seṭṭhā”ti seṭṭhabhāvaṁ vā upagacchati,",
  "tika-vin09t13:22_9": "na muccati,",
  "tika-vin09t13:22_10": "titthiyapakkantakova hoti.",
  "tika-vin09t13:22_11": "Vatānīti ukkuṭikappadhānādīni vatāni.",
  "tika-vin09t13:22_12": "Sace pana “sobhati nu kho me titthiyapabbajjā,",
  "tika-vin09t13:22_13": "nanu kho sobhatī”ti vīmaṁsanatthaṁ kusacīrādīni nivāseti,",
  "tika-vin09t13:22_14": "jaṭaṁ vā bandhati,",
  "tika-vin09t13:22_15": "khārikājaṁ vā ādiyati,",
  "tika-vin09t13:22_16": "yāva na sampaṭicchati taṁ laddhiṁ,",
  "tika-vin09t13:22_17": "tāva rakkhati,",
  "tika-vin09t13:22_18": "sampaṭicchitamatte titthiyapakkantako hoti.",
  "tika-vin09t13:22_19": "Acchinnacīvaro pana kusacīrādīni nivāsento,",
  "tika-vin09t13:22_20": "rājabhayādīhi vā titthiyaliṅgaṁ gaṇhanto laddhiyā abhāvena neva titthiyapakkantako hoti.",
  "tika-vin09t13:23_0": "Avaseso sabbopīti nāgasupaṇṇayakkhagandhabbādiko. Yañhettha vattabbaṁ, taṁ heṭṭhā vuttameva.",
  "tika-vin09t13:24_0": "Yathā samānajātikassa vikopane kammaṁ garutaraṁ,",
  "tika-vin09t13:24_1": "na tathā vijātikassāti āha “manussajātikā”ti.",
  "tika-vin09t13:24_2": "Puttasambandhena mātāpitusamaññā,",
  "tika-vin09t13:24_3": "dattakittimādivasenapi puttavohāro loke dissati,",
  "tika-vin09t13:24_4": "so ca kho pariyāyatoti nippariyāyasiddhataṁ dassetuṁ “janettī”ti vuttaṁ.",
  "tika-vin09t13:24_5": "Janettīti janikā,",
  "tika-vin09t13:24_6": "mātāti attho.",
  "tika-vin09t13:24_7": "Yathā manussattabhāve ṭhitasseva kusaladhammānaṁ tikkhavisadasūrabhāvāpatti,",
  "tika-vin09t13:24_8": "yathā taṁ tiṇṇampi bodhisattānaṁ bodhittayanipphattiyaṁ,",
  "tika-vin09t13:24_9": "evaṁ manussattabhāve ṭhitasseva akusaladhammānampi tikkhavisadasūrabhāvāpattīti āha “manussabhūtenevā”ti.",
  "tika-vin09t13:24_10": "Sañciccāti “pāṇo”ti saññāya saddhiṁ vadhakacetanāya cetetvā.",
  "tika-vin09t13:24_11": "Ayaṁ mātughātako nāmāti ayaṁ ānantariyena mātughātakakammena mātughātako nāma.",
  "tika-vin09t13:24_12": "Yena pana manussitthibhūtāpi ajanikā posāvanikamātā vā mahāmātā vā cūḷamātā vā janikāpi vā amanussitthibhūtā mātā ghātitā,",
  "tika-vin09t13:24_13": "tassa pabbajjā na vāritā,",
  "tika-vin09t13:24_14": "na ca ānantariko hoti.",
  "tika-vin09t13:24_15": "Yena sayaṁ tiracchānabhūtena manussitthibhūtā mātā ghātitā,",
  "tika-vin09t13:24_16": "sopi ānantariko na hoti.",
  "tika-vin09t13:24_17": "Tiracchānagatattā panassa pabbajjā paṭikkhittā,",
  "tika-vin09t13:24_18": "kammaṁ panassa bhāriyaṁ hoti,",
  "tika-vin09t13:24_19": "ānantariyaṁ āhacceva tiṭṭhati.",
  "tika-vin09t13:25_0": "Yena manussabhūto janako pitā sayampi manussajātikeneva satā sañcicca jīvitā voropito,",
  "tika-vin09t13:25_1": "ayaṁ ānantariyena pitughātakakammena pitughātako nāmāti imamatthaṁ atidisanto “pitughātakepi eseva nayo”ti āha.",
  "tika-vin09t13:25_2": "Sacepi hi vesiyā putto hoti,",
  "tika-vin09t13:25_3": "“ayaṁ me pitā”ti na jānāti,",
  "tika-vin09t13:25_4": "yassa sambhavena nibbatto,",
  "tika-vin09t13:25_5": "so ca tena ghātito,",
  "tika-vin09t13:25_6": "“pitughātako”tveva saṅkhaṁ gacchati,",
  "tika-vin09t13:25_7": "ānantariyañca phusati.",
  "tika-vin09t13:26_0": "Eḷakacatukkaṁ,",
  "tika-vin09t13:26_1": "saṅgāmacatukkaṁ,",
  "tika-vin09t13:26_2": "coracatukkañcettha kathetabbaṁ.",
  "tika-vin09t13:26_3": "“Eḷakaṁ māremī”ti abhisandhināpi hi eḷakaṭṭhāne ṭhitaṁ manussabhūtaṁ mātaraṁ vā pitaraṁ vā mārento ānantariyaṁ",
  "tika-vin09t13:26_4": "phusati māraṇādhippāyeneva ānantariyavatthuno vikopitattā.",
  "tika-vin09t13:26_5": "Eḷakābhisandhinā,",
  "tika-vin09t13:26_6": "pana mātāpitiabhisandhinā vā eḷakaṁ mārento ānantariyaṁ na phusati ānantariyavatthuabhāvato.",
  "tika-vin09t13:26_7": "Mātāpitiabhisandhinā mātāpitaro mārento phusateva.",
  "tika-vin09t13:26_8": "Eseva nayo itarasmimpi catukkadvaye.",
  "tika-vin09t13:26_9": "Sabbattha hi purimaṁ abhisandhicittaṁ appamāṇaṁ,",
  "tika-vin09t13:26_10": "vadhakacittaṁ,",
  "tika-vin09t13:26_11": "pana tadārammaṇajīvitindriyañca ānantariyānānantariyabhāve pamāṇaṁ.",
  "tika-vin09t13:27_0": "Arahantaghātakopi manussaarahantavaseneva veditabboti āha “yena antamaso gihiliṅge ṭhitopī”tiādi.",
  "tika-vin09t13:27_1": "Amanussajātikaṁ pana arahantaṁ,",
  "tika-vin09t13:27_2": "manussajātikaṁ vā avasesaṁ ariyapuggalaṁ ghātetvā ānantariko na hoti,",
  "tika-vin09t13:27_3": "pabbajjāpissa na vāritā,",
  "tika-vin09t13:27_4": "kammaṁ pana balavaṁ hoti.",
  "tika-vin09t13:27_5": "Tiracchāno manussaarahantampi ghātetvā ānantariko na hoti,",
  "tika-vin09t13:27_6": "kammaṁ pana bhāriyanti ayamettha vinicchayo.",
  "tika-vin09t13:27_7": "Yathā mātāpitūsu,",
  "tika-vin09t13:27_8": "evaṁ arahantepi eḷakacatukkādīni veditabbāni.",
  "tika-vin09t13:28_0": "Pakatattaṁ bhikkhuninti parisuddhasīlaṁ ubhatosaṅghe upasampannaṁ bhikkhuniṁ.",
  "tika-vin09t13:28_1": "Yo pana kāyasaṁsaggena sīlavināsaṁ pāpeti,",
  "tika-vin09t13:28_2": "tassa pabbajjā ca upasampadā ca na vāritā.",
  "tika-vin09t13:28_3": "Balakkārena odātavatthavasanaṁ katvā anicchamānaṁyeva dūsentopi bhikkhunidūsakoyeva,",
  "tika-vin09t13:28_4": "balakkārena pana odātavatthavasanaṁ katvā icchamānaṁ dūsento bhikkhunidūsako na hoti. Kasmā?",
  "tika-vin09t13:28_5": "Yasmā gihibhāve sampaṭicchitamatteyeva sā abhikkhunī hoti.",
  "tika-vin09t13:28_6": "Sakiṁ sīlavipannaṁ pana pacchā dūsento sikkhamānasāmaṇerīsu ca vippaṭipajjanto neva bhikkhunidūsako hoti,",
  "tika-vin09t13:28_7": "pabbajjaṁ,",
  "tika-vin09t13:28_8": "upasampadañca labhatīti.",
  "tika-vin09t13:29_0": "Dhammato uggataṁ apagataṁ uddhammaṁ.",
  "tika-vin09t13:29_1": "Ubbinayanti etthāpi eseva nayo.",
  "tika-vin09t13:29_2": "Catunnaṁ kammānanti apalokanañattiñattidutiyañatticatutthasaṅkhātānaṁ catunnaṁ kammānaṁ.",
  "tika-vin09t13:29_3": "Imesañhi aññataraṁ saṅghakammaṁ ekasīmāyaṁ visuṁ visuṁ karontena saṅgho bhinno nāma hoti.",
  "tika-vin09t13:29_4": "Tena vuttaṁ “catunnaṁ kammānaṁ aññataravasena saṅghaṁ bhindatī”ti.",
  "tika-vin09t13:30_0": "“Duṭṭhacittenā”ti vuttamevatthaṁ vibhāvetuṁ “vadhakacittenā”ti vuttaṁ.",
  "tika-vin09t13:30_1": "Vadhakacetanāya hi dūsitaṁ cittaṁ idha duṭṭhacittaṁ nāma.",
  "tika-vin09t13:30_2": "Lohitaṁ uppādetīti antosarīreyeva lohitaṁ uppādeti,",
  "tika-vin09t13:30_3": "sañcitaṁ karotīti adhippāyo.",
  "tika-vin09t13:30_4": "Na hi tathāgatassa abhejjakāyatāya parūpakkamena dhammaṁ bhinditvā lohitaṁ paggharati,",
  "tika-vin09t13:30_5": "sarīrassa pana antoyeva ekasmiṁ ṭhāne lohitaṁ samosarati,",
  "tika-vin09t13:30_6": "āghātena pakuppamānaṁ sañcitaṁ hoti,",
  "tika-vin09t13:30_7": "taṁ sandhāyetaṁ vuttaṁ.",
  "tika-vin09t13:30_8": "Yo pana rogavūpasamanatthaṁ jīvako viya satthena phāletvā pūtimaṁsañca lohitañca nīharitvā phāsukaṁ karoti,",
  "tika-vin09t13:30_9": "ayaṁ lohituppādako na hoti,",
  "tika-vin09t13:30_10": "bahuṁ pana so puññaṁ pasavati.",
  "tika-vin09t13:31_0": "Duvidhampi byañjananti yathāvuttakammadvayato samuṭṭhitaṁ itthinimittaṁ,",
  "tika-vin09t13:31_1": "purisanimittañcāti duvidhampi byañjanaṁ.",
  "tika-vin09t13:31_2": "Iminā ca viggahena “ubhatobyañjanako”ti asamānādhikaraṇavisayo bāhiratthasamāsoyaṁ,",
  "tika-vin09t13:31_3": "purimapade ca vibhattialopoti dasseti.",
  "tika-vin09t13:31_4": "So duvidho hoti itthiubhatobyañjanako,",
  "tika-vin09t13:31_5": "purisaubhatobyañjanako cāti.",
  "tika-vin09t13:31_6": "Tattha itthiubhatobyañjanakassa itthinimittaṁ pākaṭaṁ hoti,",
  "tika-vin09t13:31_7": "purisanimittaṁ paṭicchannaṁ.",
  "tika-vin09t13:31_8": "Purisaubhatobyañjanakassa purisanimittaṁ pākaṭaṁ,",
  "tika-vin09t13:31_9": "itthinimittaṁ paṭicchannaṁ.",
  "tika-vin09t13:31_10": "Itthiubhatobyañjanakassa itthīsu purisattaṁ karontassa itthinimittaṁ paṭicchannaṁ hoti,",
  "tika-vin09t13:31_11": "purisanimittaṁ pākaṭaṁ hoti.",
  "tika-vin09t13:31_12": "Purisaubhatobyañjanakassa purisānaṁ itthibhāvaṁ upagacchantassa purisanimittaṁ paṭicchannaṁ hoti,",
  "tika-vin09t13:31_13": "itthinimittaṁ pākaṭaṁ hoti.",
  "tika-vin09t13:31_14": "Itthiubhatobyañjanako sayañca gabbhaṁ gaṇhāti,",
  "tika-vin09t13:31_15": "parañca gaṇhāpeti.",
  "tika-vin09t13:31_16": "Purisaubhatobyañjanako pana sayaṁ na gaṇhāti,",
  "tika-vin09t13:31_17": "paraṁ gaṇhāpetīti idametesaṁ nānākaraṇaṁ.",
  "tika-vin09t13:32_0": "Aparāmasanānīti aggahaṇāni avacanāni.",
  "tika-vin09t13:32_1": "“Ayaṁ itthannāmo”ti upasampadāpekkhassa akittananti yassa upasampadā karīyati,",
  "tika-vin09t13:32_2": "tassa akittanaṁ,",
  "tika-vin09t13:32_3": "“suṇātu me, bhante, saṅgho,",
  "tika-vin09t13:32_4": "ayaṁ dhammarakkhito āyasmato buddharakkhitassa upasampadāpekkho”ti vattabbe “ayaṁ dhammarakkhito”ti avacananti vuttaṁ hoti.",
  "tika-vin09t13:32_5": "“Itthannāmassa upasampadāpekkho”ti upajjhāyassa akittananti “suṇātu me, bhante, saṅgho,",
  "tika-vin09t13:32_6": "ayaṁ dhammarakkhito āyasmato buddharakkhitassa upasampadāpekkho”ti vattabbe “suṇātu me, bhante, saṅgho,",
  "tika-vin09t13:32_7": "ayaṁ dhammarakkhito upasampadāpekkho”ti vatvā “āyasmato buddharakkhitassā”ti avacanaṁ.",
  "tika-vin09t13:32_8": "Sabbena sabbaṁ ñattiyā anuccāraṇanti ñattiṁ aṭṭhapetvā catukkhattuṁ kammavācāya eva anussāvanakammassa karaṇaṁ.",
  "tika-vin09t13:32_9": "Sampannanti upetaṁ.",
  "tika-vin09t13:33_0": "Hāpanaṁ pariccajanaṁ.",
  "tika-vin09t13:33_1": "Yopi ekaṁ ñattiṁ ṭhapetvā sakiṁyeva vā dvikkhattuṁ vā anussāvanaṁ karoti,",
  "tika-vin09t13:33_2": "ayampi sāvanaṁ hāpetiyeva.",
  "tika-vin09t13:33_3": "Duruccāraṇaṁ nāma aññasmiṁ akkhare vattabbe aññassa vacanaṁ.",
  "tika-vin09t13:33_4": "Tasmā kammavācaṁ karontena bhikkhunā yvāyaṁ –",
  "tika-vin09t13:34_0": "“Sithilaṁ dhanitañca dīgharassaṁ;",
  "tika-vin09t13:35_0": "Garukaṁ lahukañceva niggahītaṁ;",
  "tika-vin09t13:36_0": "Sambandhavavatthitaṁ vimuttaṁ;",
  "tika-vin09t13:37_0": "Dasadhā byañjanabuddhiyā pabhedo”ti. –",
  "tika-vin09t13:38_0": "Vutto,",
  "tika-vin09t13:38_1": "ayaṁ suṭṭhu upalakkhetabbo.",
  "tika-vin09t13:38_2": "Ettha hi sithilaṁ nāma pañcasu vaggesu paṭhamatatiyaṁ.",
  "tika-vin09t13:38_3": "Dhanitaṁ nāma tesveva dutiyacatutthaṁ.",
  "tika-vin09t13:38_4": "Dīghanti dīghena kālena vattabbaṁ ā-kārādi.",
  "tika-vin09t13:38_5": "Rassanti tato upaḍḍhakālena vattabbaṁ a-kārādi.",
  "tika-vin09t13:38_6": "Garukanti dīghameva,",
  "tika-vin09t13:38_7": "yaṁ vā “āyasmato buddharakkhitattherassa yassa nakkhamatī”ti evaṁ saṁyogaparaṁ katvā vuccati.",
  "tika-vin09t13:38_8": "Lahukanti rassameva,",
  "tika-vin09t13:38_9": "yaṁ vā “āyasmato buddharakkhitattherassa yassa na khamatī”ti evaṁ asaṁyogaparaṁ katvā vuccati.",
  "tika-vin09t13:38_10": "Niggahītanti yaṁ karaṇāni niggahetvā avissajjetvā avivaṭena mukhena sānunāsikaṁ katvā vattabbaṁ.",
  "tika-vin09t13:38_11": "Sambandhanti yaṁ parapadena sambandhitvā “tuṇhissā”ti vā “tuṇhassā”ti vā vuccati.",
  "tika-vin09t13:38_12": "Vavatthitanti yaṁ parapadena sambandhaṁ akatvā vicchinditvā “tuṇhī assā”ti vā “tuṇha assā”ti vā vuccati.",
  "tika-vin09t13:38_13": "Vimuttanti yaṁ karaṇāni aniggahetvā vissajjetvā vivaṭena mukhena anunāsikaṁ akatvā vuccati.",
  "tika-vin09t13:39_0": "Tattha “suṇātu me”ti vattabbe ta-kārassa tha-kāraṁ katvā “suṇāthu me”ti vacanaṁ sithilassadhanitakaraṇaṁ nāma,",
  "tika-vin09t13:39_1": "tathā “pattakallaṁ esā ñattī”ti vattabbe “patthakallaṁ esā ñattī”tiādivacanañca. “Bhante,",
  "tika-vin09t13:39_2": "saṅgho”ti vattabbe bha-kāra gha-kārānaṁ ba-kāra ga-kāre katvā “bante saṁgo”ti vacanaṁ dhanitassa sithilakaraṇaṁ nāma.",
  "tika-vin09t13:39_3": "“Suṇātu me”ti vivaṭena mukhena vattabbe “suṇaṁtu me”ti vā “esā ñattī”ti vattabbe “esaṁ ñattī”ti vā avivaṭena",
  "tika-vin09t13:39_4": "mukhena anunāsikaṁ katvā vacanaṁ vimuttassa niggahitavacanaṁ nāma.",
  "tika-vin09t13:39_5": "“Pattakalla”nti avivaṭena mukhena anunāsikaṁ katvā vattabbe “pattakallā”ti vivaṭena mukhena anunāsikaṁ",
  "tika-vin09t13:39_6": "akatvā vacanaṁ niggahitassa vimuttavacanaṁ nāma.",
  "tika-vin09t13:39_7": "Iti sithile kattabbe dhanitaṁ,",
  "tika-vin09t13:39_8": "dhanite kattabbe sithilaṁ,",
  "tika-vin09t13:39_9": "vimutte kattabbe niggahitaṁ,",
  "tika-vin09t13:39_10": "niggahite kattabbe vimuttanti imāni cattāri byañjanāni antokammavācāya kammaṁ dūsenti.",
  "tika-vin09t13:39_11": "Evaṁ vadanto hi aññasmiṁ akkhare vattabbe aññaṁ vadati,",
  "tika-vin09t13:39_12": "duruttaṁ karotīti vuccati.",
  "tika-vin09t13:40_0": "Itaresu pana dīgharassādīsu chasu byañjanesu dīghaṭṭhāne dīghameva.",
  "tika-vin09t13:40_1": "Rassaṭṭhāne ca rassamevāti evaṁ yathāṭhāne taṁ tadeva akkharaṁ bhāsantena anukkamāgataṁ paveṇiṁ avināsentena kammavācā kātabbā.",
  "tika-vin09t13:40_2": "Sace pana evaṁ akatvā dīghe vattabbe rassaṁ,",
  "tika-vin09t13:40_3": "rasse vā vattabbe dīghaṁ vadati,",
  "tika-vin09t13:40_4": "tathā garuke vattabbe lahukaṁ,",
  "tika-vin09t13:40_5": "lahuke vā vattabbe garukaṁ vadati,",
  "tika-vin09t13:40_6": "sambandhe vā pana vattabbe vavatthitaṁ,",
  "tika-vin09t13:40_7": "vavatthite vā vattabbe sambandhaṁ vadati,",
  "tika-vin09t13:40_8": "evaṁ vuttepi kammavācā na kuppati.",
  "tika-vin09t13:40_9": "Imāni hi cha byañjanāni kammaṁ na kopenti.",
  "tika-vin09t13:41_0": "Yaṁ pana suttantikattherā “da-kāro ta-kāramāpajjati,",
  "tika-vin09t13:41_1": "ta-kāro da-kāramāpajjati,",
  "tika-vin09t13:41_2": "ca-kāro ja-kāramāpajjati,",
  "tika-vin09t13:41_3": "ja-kāro ca-kāramāpajjati,",
  "tika-vin09t13:41_4": "ya-kāro ka-kāramāpajjati,",
  "tika-vin09t13:41_5": "ka-kāro ya-kāramāpajjati,",
  "tika-vin09t13:41_6": "tasmā da-kārādīsu vattabbesu ta-kārādīnaṁ vacanaṁ na virujjhatī”ti vadanti,",
  "tika-vin09t13:41_7": "taṁ kammavācaṁ patvā na vaṭṭati.",
  "tika-vin09t13:41_8": "Tasmā vinayadharena neva da-kāro ta-kāro kātabbo…pe…",
  "tika-vin09t13:41_9": "na ka-kāro ya-kāro.",
  "tika-vin09t13:41_10": "Yathāpāḷiyā niruttiṁ sodhetvā dasavidhāya byañjananiruttiyā vuttadose pariharantena kammavācā kātabbā.",
  "tika-vin09t13:41_11": "Itarathā hi sāvanaṁ hāpeti nāma.",
  "tika-vin09t13:41_12": "Ñattiṁ aṭṭhapetvā paṭhamaṁ anussāvanakaraṇanti sambandho.",
  "tika-vin09t13:42_0": "Yāvatikā bhikkhū kammappattāti yattakā bhikkhū tassa upasampadākammassa pattā yuttā anurūpā.",
  "tika-vin09t13:42_1": "Te ca kho sabbantimena pariyāyena hatthapāsaṁ avijahitvā ekasīmaṭṭhā pañca pakatattā bhikkhū.",
  "tika-vin09t13:42_2": "Na hi tehi vinā taṁ kammaṁ karīyati,",
  "tika-vin09t13:42_3": "na tesaṁ chando eti.",
  "tika-vin09t13:42_4": "Avasesā pana sacepi sahassamattā honti,",
  "tika-vin09t13:42_5": "sace ekasīmaṭṭhā ekasmiṁ ṭhāne samānasaṁvāsakā,",
  "tika-vin09t13:42_6": "sabbe chandārahāva honti,",
  "tika-vin09t13:42_7": "chandaṁ datvā āgacchantu vā, mā vā,",
  "tika-vin09t13:42_8": "kammaṁ na kuppati.",
  "tika-vin09t13:42_9": "Paṭikkosananti nivāraṇaṁ.",
  "tika-vin09t13:42_10": "Tiṭṭhati ettha phalaṁ tadāyattavuttitāyāti ṭhānaṁ, kāraṇaṁ.",
  "tika-vin09t13:42_11": "Idha pana upasampadākammakaraṇassa kāraṇattā upasampadākammavācāsaṅkhātaṁ bhagavato vacanaṁ vuccati.",
  "tika-vin09t13:42_12": "Tenāha “kāraṇārahattā pana satthu sāsanārahattā”ti.",
  "tika-vin09t13:42_13": "Yathā ca “taṁ kattabba”nti bhagavatā anusiṭṭhaṁ,",
  "tika-vin09t13:42_14": "tathākaraṇaṁ upasampadākammassa kāraṇaṁ hotīti ṭhānārahaṁ nāma.",
  "tika-vin09t13:42_15": "Keci pana “ṭhānārahenāti ettha ‘na,",
  "tika-vin09t13:42_16": "bhikkhave,",
  "tika-vin09t13:42_17": "hatthacchinno pabbājetabbo’tiādi satthusāsanaṁ ṭhāna”nti vadanti.",
  "tika-vin09t13:42_18": "Idhāti imasmiṁ pārājike.",
  "tika-vin09t13:42_19": "Yathā ca idha,",
  "tika-vin09t13:42_20": "evaṁ sabbatthāpi lokavajjasikkhāpadesu ayameva adhippetoti veditabbaṁ.",
  "tika-vin09t13:42_21": "Tenāha “paṇṇattivajjesu panā”tiādi.",
  "tika-vin09t13:42_22": "Aññepīti ehibhikkhūpasampannādayopi.",
  "tika-vin09t13:42_23": "Kathametaṁ viññāyati paṇṇattivajjesu sikkhāpadesu aññepi saṅgahaṁ gacchantīti?",
  "tika-vin09t13:42_24": "Atthato āpannattā.",
  "tika-vin09t13:42_25": "Tathā hi “dve puggalā abhabbā āpattiṁ āpajjituṁ buddhā ca paccekabuddhā ca,",
  "tika-vin09t13:42_26": "dve puggalā bhabbā āpattiṁ āpajjituṁ bhikkhū ca bhikkhuniyo cā”ti sāmaññato vuttattā.",
  "tika-vin09t13:42_27": "Ehibhikkhūpasampannādayopi asañcicca assatiyā acittakaṁ sahaseyyāpattiādibhedaṁ paṇṇattivajjaṁ āpajjantīti atthato āpannaṁ.",
  "tika-vin09t13:43_0": "Idāni “bhikkhūna”nti imaṁ padaṁ visesatthābhāvato visuṁ avaṇṇetvāva yaṁ sikkhañca sājīvañca samāpannattā bhikkhūnaṁ sikkhāsājīvasamāpanno hoti,",
  "tika-vin09t13:43_1": "taṁ dassento “bhikkhūnaṁ sikkhāsājīvasamāpanno”tiādimāha.",
  "tika-vin09t13:43_2": "Sikkhitabbāti sikkhā,",
  "tika-vin09t13:43_3": "pātimokkhasaṁvarasīlaṁ,",
  "tika-vin09t13:43_4": "saha jīvanti etthāti sājīvaṁ,",
  "tika-vin09t13:43_5": "mātikādibhedā paṇṇatti,",
  "tika-vin09t13:43_6": "sikkhā ca sājīvañca sikkhāsājīvaṁ,",
  "tika-vin09t13:43_7": "tadubhayaṁ samāpanno upagatoti sikkhāsājīvasamāpanno.",
  "tika-vin09t13:43_8": "Tenāha “yā bhikkhūna”ntiādi.",
  "tika-vin09t13:43_9": "Ettha ca “sikkhā”ti sājīvasahacariyato adhisīlasikkhāva adhippetāti āha “adhisīlasaṅkhātā”ti.",
  "tika-vin09t13:43_10": "Adhikaṁ uttamaṁ sīlanti adhisīlaṁ,",
  "tika-vin09t13:43_11": "“adhisīla”nti saṅkhātā adhisīlasaṅkhātā.",
  "tika-vin09t13:44_0": "Katamaṁ panettha sīlaṁ,",
  "tika-vin09t13:44_1": "katamaṁ adhisīlanti? Vuccate –",
  "tika-vin09t13:44_2": "pañcaṅgadasaṅgasīlaṁ tāva sīlameva,",
  "tika-vin09t13:44_3": "na taṁ adhisīlaṁ.",
  "tika-vin09t13:44_4": "Pātimokkhasaṁvarasīlaṁ pana adhisīla”nti vuccati.",
  "tika-vin09t13:44_5": "Tañhi sūriyo viya pajjotānaṁ,",
  "tika-vin09t13:44_6": "sineru viya ca pabbatānaṁ sabbalokiyasīlānaṁ adhikañceva uttamañca,",
  "tika-vin09t13:44_7": "buddhuppādeyeva ca pavattati,",
  "tika-vin09t13:44_8": "na vinā buddhuppādā.",
  "tika-vin09t13:44_9": "Na hi taṁ paññattiṁ uddharitvā añño satto paññāpetuṁ sakkoti,",
  "tika-vin09t13:44_10": "buddhāyeva panassa sabbaso kāyavacīdvārajjhācārasotaṁ chinditvā tassa tassa vītikkamassa anucchavikaṁ taṁ taṁ sīlasaṁvaraṁ paññāpenti.",
  "tika-vin09t13:44_11": "Pātimokkhasaṁvarasīlatopi ca maggaphalasampayuttameva sīlaṁ adhisīlaṁ,",
  "tika-vin09t13:44_12": "taṁ pana idha na adhippetaṁ.",
  "tika-vin09t13:44_13": "Na hi taṁ samāpanno methunadhammaṁ paṭisevati.",
  "tika-vin09t13:45_0": "Eteti nānādesajātigottādibhedabhinnā bhikkhū.",
  "tika-vin09t13:45_1": "Saha jīvantīti ekuddesādivasena saha pavattanti.",
  "tika-vin09t13:45_2": "Tenāha “ekajīvikā sabhāgavuttino”ti.",
  "tika-vin09t13:45_3": "Sikkhāpadasaṅkhātanti paṇṇattisaṅkhātaṁ.",
  "tika-vin09t13:45_4": "Sāpi hi viratiādīnaṁ dīpanato “sikkhāpada”nti vuccati.",
  "tika-vin09t13:45_5": "Vuttampi cetaṁ “sikkhāpadanti yo tattha nāmakāyo padakāyo niruttikāyo byañjanakāyo”ti.",
  "tika-vin09t13:45_6": "Tatthāti tesu.",
  "tika-vin09t13:45_7": "Sikkhaṁ paripūrentoti akattabbaparivajjanakattabbakaraṇavasena vārittacārittasaṅkhātaṁ duvidhaṁ sīlaṁ paripūrentoti attho,",
  "tika-vin09t13:45_8": "vārittasīlavasena viratisampayuttacetanaṁ,",
  "tika-vin09t13:45_9": "cārittasīlavasena virativippayuttacetanañca attani pavattentoti vuttaṁ hoti.",
  "tika-vin09t13:45_10": "Sājīvañca avītikkamantoti sikkhāpadañca amaddanto,",
  "tika-vin09t13:45_11": "sīlasaṁvaraṇaṁ,",
  "tika-vin09t13:45_12": "sājīvānatikkamanañcāti idameva dvayaṁ idha samāpajjanaṁ nāmāti adhippāyo.",
  "tika-vin09t13:45_13": "Tattha sājīvānatikkamo sikkhāpāripūriyā paccayo.",
  "tika-vin09t13:45_14": "Tassānatikkamanato hi yāva maggā sikkhā paripūrati.",
  "tika-vin09t13:45_15": "Apicettha “sikkhaṁ paripūrento”ti iminā viraticetanāsaṅkhātassa sīlasaṁvarassa visesato santāne pavattanakālova gahito,",
  "tika-vin09t13:45_16": "“avītikkamanto”ti iminā pana appavattanakālopi.",
  "tika-vin09t13:45_17": "Sikkhañhi paripūraṇavasena attani pavattentopi niddādivasena appavattentopi vītikkamābhāvā sikkhanavasena samāpannoti vuccati.",
  "tika-vin09t13:46_0": "Yasmā sikkhāpaccakkhānassa ekaccaṁ dubbalyāvikammaṁ attho hoti,",
  "tika-vin09t13:46_1": "tasmā taṁ sandhāya “sikkhaṁ apaccakkhāyā”ti padassa atthaṁ vivaranto “dubbalyaṁ anāvikatvā”ti āhāti dassetuṁ",
  "tika-vin09t13:46_2": "“sikkhaṁ apaccakkhāya dubbalyaṁ anāvikatvā”tiādimāha.",
  "tika-vin09t13:46_3": "Tattha siyā,",
  "tika-vin09t13:46_4": "yasmā na sabbaṁ dubbalyāvikammaṁ sikkhāpaccakkhānaṁ,",
  "tika-vin09t13:46_5": "tasmā “dubbalyaṁ anāvikatvā”ti paṭhamaṁ vatvā tassa atthaniyamanatthaṁ “sikkhaṁ apaccakkhāyā”ti vattabbanti? Taṁ na, kasmā?",
  "tika-vin09t13:46_6": "Atthānukkamābhāvato.",
  "tika-vin09t13:46_7": "“Sikkhāsājīvasamāpanno”ti hi vuttattā yaṁ sikkhaṁ samāpanno,",
  "tika-vin09t13:46_8": "taṁ apaccakkhāya,",
  "tika-vin09t13:46_9": "yañca sājīvaṁ samāpanno,",
  "tika-vin09t13:46_10": "tattha dubbalyaṁ anāvikatvāti vuccamāne anukkameneva attho vutto hoti,",
  "tika-vin09t13:46_11": "na aññathā.",
  "tika-vin09t13:46_12": "Tasmā idameva paṭhamaṁ vuttanti.",
  "tika-vin09t13:47_0": "Idāni tadubhayameva pākaṭaṁ katvā dassetuṁ “tatthā”tiādimāha.",
  "tika-vin09t13:47_1": "Tadabhāvenāti tesaṁ cittādīnaṁ abhāvena.",
  "tika-vin09t13:47_2": "Cavitukāmatācittenāti apagantukāmatācittena.",
  "tika-vin09t13:47_3": "Davāti sahasā.",
  "tika-vin09t13:47_4": "Yo hi aññaṁ bhaṇitukāmo sahasā “buddhaṁ paccakkhāmī”ti bhaṇati,",
  "tika-vin09t13:47_5": "ayaṁ davā vadati nāma.",
  "tika-vin09t13:47_6": "Ravāti virajjhitvā.",
  "tika-vin09t13:47_7": "Yo hi aññaṁ bhaṇitukāmo virujjhitvā “buddhaṁ paccakkhāmī”ti bhaṇati,",
  "tika-vin09t13:47_8": "ayaṁ ravā bhaṇati nāma.",
  "tika-vin09t13:47_9": "Purimena ko visesoti ce?",
  "tika-vin09t13:47_10": "Purimaṁ paṇḍitassāpi sahasāvasena aññabhaṇanaṁ,",
  "tika-vin09t13:47_11": "idaṁ pana mandattā momūhattā pakkhalantassa “aññaṁ bhaṇissāmī”ti aññabhaṇanaṁ.",
  "tika-vin09t13:47_12": "“Akkharasamayānabhiññātatāya vā karaṇasampattiyā abhāvato vā kathetabbaṁ kathetumasakkonto hutvā aññaṁ kathento ravā bhaṇati nāmā”ti eke.",
  "tika-vin09t13:48_0": "Vajjāvajjaṁ upanijjhāyatīti upajjhāyo,",
  "tika-vin09t13:48_1": "taṁ upajjhāyaṁ.",
  "tika-vin09t13:48_2": "“Evaṁ sajjhāyitabbaṁ,",
  "tika-vin09t13:48_3": "evaṁ abhikkamitabba”ntiādinā ācārasikkhāpanako ācariyo.",
  "tika-vin09t13:48_4": "Ante samīpe vasati sīlenāti antevāsī,",
  "tika-vin09t13:48_5": "vibhattialopena yathā “vanekaserukā”ti.",
  "tika-vin09t13:48_6": "Samāno upajjhāyo assāti samānupajjhāyako.",
  "tika-vin09t13:48_7": "Evaṁ samānācariyako.",
  "tika-vin09t13:48_8": "Sabrahmacārinti bhikkhuṁ.",
  "tika-vin09t13:48_9": "So hi “ekakammaṁ, ekuddeso,",
  "tika-vin09t13:48_10": "samasikkhatā”ti imaṁ brahmaṁ samānaṁ carati,",
  "tika-vin09t13:48_11": "tasmā “sabrahmacārī”ti vuccati.",
  "tika-vin09t13:48_12": "Evaṁ vuttānanti evaṁ padabhājanīye vuttānaṁ.",
  "tika-vin09t13:48_13": "Yathā hi loke sassānaṁ viruhanaṭṭhānaṁ “khetta”nti vuccati,",
  "tika-vin09t13:48_14": "evamimānipi buddhādīni padāni sikkhāpaccakkhānassa viruhanaṭṭhānatthā “khetta”nti vuccantīti āha “imesaṁ dvāvīsatiyā khettapadāna”nti.",
  "tika-vin09t13:48_15": "Yasmā panetesaṁ vevacanehipi sikkhāpaccakkhānaṁ hoti,",
  "tika-vin09t13:48_16": "tasmā “savevacanassā”ti vuttaṁ.",
  "tika-vin09t13:48_17": "Vividhaṁ ekasmiṁyeva atthe vacanaṁ vivacanaṁ,",
  "tika-vin09t13:48_18": "vivacanameva vevacanaṁ,",
  "tika-vin09t13:48_19": "pariyāyanāmaṁ,",
  "tika-vin09t13:48_20": "saha vevacanehīti savevacanaṁ,",
  "tika-vin09t13:48_21": "tassa savevacanassa.",
  "tika-vin09t13:48_22": "Ettha ca vaṇṇapaṭṭhāne āgataṁ nāmasahassaṁ,",
  "tika-vin09t13:48_23": "upāligāthāsu nāmasataṁ,",
  "tika-vin09t13:48_24": "aññāni ca guṇato labbhamānāni nāmāni “buddhavevacanānī”ti veditabbāni.",
  "tika-vin09t13:48_25": "Sabbānipi dhammassa nāmāni “dhammavevacanānī”ti veditabbāni.",
  "tika-vin09t13:48_26": "Esa nayo sabbattha.",
  "tika-vin09t13:49_0": "Tesu yaṁ kiñci vattukāmassa yaṁ kiñci vadato sikkhāpaccakkhānaṁ hotīti tesu dvāvīsatiyā khettapadesu",
  "tika-vin09t13:49_1": "yaṁ kiñci ekaṁ padaṁ vattukāmassa tato aññaṁ yaṁ kiñci padampi vacībhedaṁ katvā vadato khettapadantogadhattā",
  "tika-vin09t13:49_2": "sikkhāpaccakkhānaṁ hotīti attho.",
  "tika-vin09t13:49_3": "Idaṁ vuttaṁ hoti –",
  "tika-vin09t13:49_4": "sace panāyaṁ “buddhaṁ paccakkhāmī”ti vattukāmo padapaccābhaṭṭhaṁ katvā “paccakkhāmi buddha”nti vā vadeyya,",
  "tika-vin09t13:49_5": "milakkhabhāsādīsu vā aññatarabhāsāya tamatthaṁ vadeyya,",
  "tika-vin09t13:49_6": "“buddhaṁ paccakkhāmī”ti vattukāmo uppaṭipāṭiyā “dhammaṁ paccakkhāmī”ti vā “sabrahmacāriṁ paccakkhāmī”ti vā vadeyya,",
  "tika-vin09t13:49_7": "seyyathāpi uttarimanussadhammavibhaṅge “paṭhamaṁ jhānaṁ samāpajjāmī”ti vattukāmo “dutiyaṁ jhāna”nti vadati.",
  "tika-vin09t13:49_8": "Sace “yassa vadati,",
  "tika-vin09t13:49_9": "so ayaṁ bhikkhubhāvaṁ cajitukāmo etamatthaṁ vadatī”ti ettakamattampi jānāti,",
  "tika-vin09t13:49_10": "viraddhaṁ nāma natthi,",
  "tika-vin09t13:49_11": "khettameva otiṇṇaṁ,",
  "tika-vin09t13:49_12": "paccakkhātāva hoti sikkhā.",
  "tika-vin09t13:49_13": "Sakkattā vā brahmattā vā cutasatto viya cutova hoti sāsanāti.",
  "tika-vin09t13:50_0": "Alanti hotu,",
  "tika-vin09t13:50_1": "pariyattanti attho.",
  "tika-vin09t13:50_2": "Kiṁ nu meti kiṁ mayhaṁ kiccaṁ,",
  "tika-vin09t13:50_3": "kiṁ karaṇīyaṁ,",
  "tika-vin09t13:50_4": "kiṁ sādhetabbanti attho.",
  "tika-vin09t13:50_5": "Na mamatthoti natthi mama attho.",
  "tika-vin09t13:50_6": "Sumuttāhanti suṭṭhu mutto ahaṁ.",
  "tika-vin09t13:50_7": "Purimehi cuddasahi padehīti buddhādīhi sabrahmacāripariyantehi purimehi cuddasahi padehi.",
  "tika-vin09t13:50_8": "Yannūnāhaṁ paccakkheyyanti ettha “yannūnā”ti parivitakkadassane nipāto.",
  "tika-vin09t13:50_9": "Idaṁ vuttaṁ hoti –",
  "tika-vin09t13:50_10": "“sacāhaṁ buddhaṁ paccakkheyyaṁ,",
  "tika-vin09t13:50_11": "sādhu vata me siyā”ti.",
  "tika-vin09t13:50_12": "Ādisaddena “paccakkhi”nti vā “paccakkhissāmī”ti vā “bhavissāmī”ti vā “homī”ti vā “jātomhī”ti vā “amhī”ti vā evaṁbhūtānaṁ gahaṇaṁ.",
  "tika-vin09t13:50_13": "Sace pana “ajja paṭṭhāya ‘gihī’ti maṁ dhārehī”ti vā “jānāhī”ti vā “sañjānāhī”ti vā “manasi karohī”ti vā vadati,",
  "tika-vin09t13:50_14": "ariyakena vā vadati,",
  "tika-vin09t13:50_15": "milakkhakena vā.",
  "tika-vin09t13:50_16": "Evametasmiṁ atthe vutte yassa vadati,",
  "tika-vin09t13:50_17": "sace so jānāti,",
  "tika-vin09t13:50_18": "paccakkhātā hoti sikkhā.",
  "tika-vin09t13:50_19": "Esa nayo sesesupi “upāsako”tiādīsu sattasu padesu.",
  "tika-vin09t13:50_20": "Ettha ca ariyakaṁ nāma māgadhavohāro.",
  "tika-vin09t13:50_21": "Milakkhakaṁ nāma anariyako andhadamiḷādi.",
  "tika-vin09t13:51_0": "Akkharalikhananti “buddhaṁ paccakkhāmī”tiādinā aññesaṁ dassanatthaṁ akkharalikhanaṁ.",
  "tika-vin09t13:51_1": "Adhippāyaviññāpako aṅgulisaṅkocanādiko hatthavikāro hatthamuddā,",
  "tika-vin09t13:51_2": "hatthasaddo cettha tadekadesesu aṅgulīsu daṭṭhabbo “na bhuñjamāno sabbaṁ hatthaṁ mukhe pakkhipissāmī”tiādīsu viya.",
  "tika-vin09t13:51_3": "Tasmā adhippāyaviññāpakassa aṅgulisaṅkocanādino hatthavikārassa dassanaṁ hatthamuddādidassananti evamettha attho daṭṭhabbo.",
  "tika-vin09t13:51_4": "Ādisaddena sīsakampanadassanādiṁ saṅgaṇhāti.",
  "tika-vin09t13:52_0": "Ummattakakhittacittavedanāṭṭānanti ettha ummattakoti pittummattako.",
  "tika-vin09t13:52_1": "Khittacittoti yakkhehi katacittavikkhepo,",
  "tika-vin09t13:52_2": "yakkhummattakoti vuttaṁ hoti.",
  "tika-vin09t13:52_3": "Ubhinnaṁ pana viseso anāpattivāre āvibhavissati.",
  "tika-vin09t13:52_4": "Vedanāṭṭoti balavatiyā dukkhavedanāya phuṭṭho mucchāpareto,",
  "tika-vin09t13:52_5": "tena vippalapantena paccakkhātāpi apaccakkhātāva hoti.",
  "tika-vin09t13:52_6": "Manussajātiko hotīti sabhāgo vā visabhāgo vā gahaṭṭho vā pabbajito vā viññū yokoci manusso hoti.",
  "tika-vin09t13:52_7": "Ummattakādīnanti etthādisaddena khittacittavedanāṭṭadevatātiracchānagatānaṁ gahaṇaṁ.",
  "tika-vin09t13:52_8": "Tatra ummattakakhittacittavedanāṭṭatiracchānagatānaṁ santike paccakkhātāpi ajānanabhāvena apaccakkhātāva hoti.",
  "tika-vin09t13:52_9": "Devatāya pana santike atikhippaṁ jānanabhāvena.",
  "tika-vin09t13:52_10": "Devatā nāma mahāpaññā tihetukappaṭisandhikā atikhippaṁ jānanti,",
  "tika-vin09t13:52_11": "cittañca nāmetaṁ lahuparivattaṁ,",
  "tika-vin09t13:52_12": "tasmā “cittalahukassa puggalassa cittavaseneva mā atikhippaṁ vināso ahosī”ti devatāya santike sikkhāpaccakkhānaṁ paṭikkhipi.",
  "tika-vin09t13:52_13": "Tena vuttaṁ “na ca ummattakādīnaṁ aññataro”ti.",
  "tika-vin09t13:52_14": "Dūtena vāti “mama sikkhāpaccakkhānabhāvaṁ kathehī”ti mukhasāsanavasena dūtena vā.",
  "tika-vin09t13:52_15": "Paṇṇena vāti paṇṇe likhitvā pahiṇavasena paṇṇena vā.",
  "tika-vin09t13:53_0": "Sace te sikkhāpaccakkhānabhāvaṁ jānantīti sambandho.",
  "tika-vin09t13:53_1": "Āvajjanasamayeti atthābhogasamaye.",
  "tika-vin09t13:53_2": "Iminā taṁ khaṇaṁyeva pana apubbaṁ acarimaṁ dujjānanti dasseti.",
  "tika-vin09t13:53_3": "Vacanānantaramevāti vacanassa anantarameva,",
  "tika-vin09t13:53_4": "āvajjanasamayevāti attho.",
  "tika-vin09t13:53_5": "Eva-saddena pana cirena jānanaṁ paṭikkhipati.",
  "tika-vin09t13:53_6": "Ukkaṇṭhitoti anabhiratiyā imasmiṁ sāsane kicchajīvikaṁ patto.",
  "tika-vin09t13:53_7": "Atha vā “ajja yāmi, sve yāmi, ito yāmi,",
  "tika-vin09t13:53_8": "ettha yāmī”ti uddhaṁ kaṇṭhaṁ katvā viharamāno vikkhitto,",
  "tika-vin09t13:53_9": "anekaggoti vuttaṁ hoti.",
  "tika-vin09t13:53_10": "Idañca “anabhirato sāmaññā cavitukāmo”tiādīnaṁ upalakkhaṇaṁ.",
  "tika-vin09t13:53_11": "Yena kenaci…pe…",
  "tika-vin09t13:53_12": "jānantīti sace te“ukkaṇṭhito”ti vā “gihibhāvaṁ patthetī”ti vā “anabhirato”ti vā “sāmaññā cavitukāmo”ti",
  "tika-vin09t13:53_13": "vā yena kenaci ākārena sikkhāpaccakkhānabhāvaṁ jānanti.",
  "tika-vin09t13:53_14": "Idañhi sikkhāpaccakkhānañca upari abhūtārocanaduṭṭhullavācāattakāmaduṭṭhadosabhūtārocanasikkhāpadāni ca ekaparicchedāni,",
  "tika-vin09t13:53_15": "āvajjanasamaye ñāte eva sīsaṁ enti.",
  "tika-vin09t13:53_16": "“Kiṁ ayaṁ bhaṇatī”ti kaṅkhatā cirena ñāte sīsaṁ na enti.",
  "tika-vin09t13:53_17": "Tenāha “atha aparabhāge”tiādi.",
  "tika-vin09t13:53_18": "Atha dvinnaṁ ṭhitaṭṭhāne dvinnampi niyametvā “etesaṁ ārocemī”ti vadati,",
  "tika-vin09t13:53_19": "tesu ekasmiṁ jānantepi dvīsu jānantesupi paccakkhātāva hoti sikkhā.",
  "tika-vin09t13:53_20": "Evaṁ sambahulesupi veditabbaṁ.",
  "tika-vin09t13:53_21": "Vuttanayenāti “tassa vacanānantara”ntiādinā vuttena nayena.",
  "tika-vin09t13:53_22": "Yo koci manussajātikoti antamaso navakammikaṁ upādāya yo koci manusso.",
  "tika-vin09t13:53_23": "Vuttañhetaṁ samantapāsādikāyaṁ –",
  "tika-vin09t13:54_0": "“Sace pana anabhiratiyā pīḷito sabhāge bhikkhū parisaṅkamāno ‘yo koci jānātū’ti uccāsaddaṁ karonto ‘buddhaṁ paccakkhāmī’ti vadati,",
  "tika-vin09t13:54_1": "tañca avidūre ṭhito navakammiko vā añño vā samayaññū puriso sutvā ‘ukkaṇṭhito ayaṁ samaṇo gihibhāvaṁ pattheti,",
  "tika-vin09t13:54_2": "sāsanato cuto’ti jānāti,",
  "tika-vin09t13:54_3": "paccakkhātāva hoti sikkhā”ti.",
  "tika-vin09t13:55_0": "Sace vacanatthaṁ ñatvāpi “ayaṁ ukkaṇṭhito”ti vā “gihibhāvaṁ patthetī”ti vā na jānāti,",
  "tika-vin09t13:55_1": "apaccakkhātāva hoti sikkhā.",
  "tika-vin09t13:55_2": "Sace pana vacanatthaṁ ajānitvāpi “ukkaṇṭhito”ti vā “gihibhāvaṁ patthetī”ti vā jānāti,",
  "tika-vin09t13:55_3": "paccakkhātāva hoti sikkhā.",
  "tika-vin09t13:55_4": "Davāyapīti kīḷādhippāyenapi.",
  "tika-vin09t13:55_5": "Cittādīnaṁ vā vasenāti cittādīnaṁ vā chaḷaṅgānaṁ vasena.",
  "tika-vin09t13:55_6": "Hoti cettha –",
  "tika-vin09t13:56_0": "“Cittaṁ khettañca kālo ca, payogo puggalo tathā;",
  "tika-vin09t13:57_0": "Vijānananti sikkhāya, paccakkhānaṁ chaḷaṅgika”nti.",
  "tika-vin09t13:58_0": "Sabbaso vā pana apaccakkhānenāti “buddhaṁ paccakkhāmī”tiādīsu yena yena pariyāyena sikkhāpaccakkhānaṁ hoti,",
  "tika-vin09t13:58_1": "tato ekassapi paccakkhānassa abhāvena.",
  "tika-vin09t13:58_2": "Iminā pana “idaṁ padaṁ sāvessāmi,",
  "tika-vin09t13:58_3": "sikkhaṁ paccakkhāmī”ti evaṁ pavattacittuppādassa abhāvaṁ dasseti.",
  "tika-vin09t13:58_4": "Yassa hi evarūpo cittuppādo natthi,",
  "tika-vin09t13:58_5": "so sabbaso na paccakkhāti nāmāti.",
  "tika-vin09t13:58_6": "Sikkhāpaccakkhānassāti “buddhaṁ paccakkhāmī”tiādisikkhāpaccakkhānassa.",
  "tika-vin09t13:58_7": "Atthabhūtaṁ ekaccaṁ dubbalyanti “buddhaṁ paccakkhāmī”ti vadati viññāpeti, evampi,",
  "tika-vin09t13:58_8": "bhikkhave,",
  "tika-vin09t13:58_9": "dubbalyāvikammañceva hoti,",
  "tika-vin09t13:58_10": "sikkhā ca paccakkhātā”tiādinā vuttehi yehi vacanehi sikkhāpaccakkhānañceva hoti dubbalyāvikammañca,",
  "tika-vin09t13:58_11": "taṁ “buddhaṁ paccakkhāmī”tiādikaṁ atthabhūtaṁ dubbalyaṁ anāvikatvā.",
  "tika-vin09t13:58_12": "“Buddhaṁ paccakkhāmī”tiādimhi pana vutte sikkhāparipūraṇe dubbalabhāvassāpi gamyamānattā sikkhāpaccakkhānassa",
  "tika-vin09t13:58_13": "idaṁ dubbalyāvikammaṁ atthoti daṭṭhabbaṁ.",
  "tika-vin09t13:58_14": "Ettha ca “atthabhūta”nti iminā “yannūnāhaṁ buddhaṁ paccakkheyya”ntiādikaṁ dubbalyāvikammaṁ paṭikkhipati.",
  "tika-vin09t13:58_15": "Yena hi sikkhāpaccakkhānañceva hoti dubbalyāvikammañca,",
  "tika-vin09t13:58_16": "tadeva sikkhāpaccakkhānassa atthabhūtaṁ.",
  "tika-vin09t13:58_17": "Yena pana dubbalyāvikammameva hoti,",
  "tika-vin09t13:58_18": "na sikkhāpaccakkhānaṁ,",
  "tika-vin09t13:58_19": "na taṁ tassa atthabhūtanti.",
  "tika-vin09t13:59_0": "Rāgapariyuṭṭhānena sadisabhāvāpattiyā mithunānaṁ ayanti “methuno”ti dhammova vuccatīti āha “rāgapariyuṭṭhānenā”tiādi.",
  "tika-vin09t13:59_1": "Tattha rāgapariyuṭṭhānenāti rāgassa pariyuṭṭhānena,",
  "tika-vin09t13:59_2": "methunarāgassa pavattiyā pariyonaddhacittatāyāti attho.",
  "tika-vin09t13:59_3": "Dhammoti ajjhācāro.",
  "tika-vin09t13:59_4": "“Palambate vilambate”tiādīsu viya upasaggassa koci atthaviseso natthīti āha “seveyyā”ti.",
  "tika-vin09t13:59_5": "Ajjhāpajjeyyāti abhibhuyya pajjeyya.",
  "tika-vin09t13:59_6": "Sabbantimenāti paranimmitavasavatti…pe…",
  "tika-vin09t13:59_7": "cātumahārājikamanussitthināgagaruḷamāṇavikādīnaṁ sabbāsaṁ antimena.",
  "tika-vin09t13:59_8": "Tiracchānagatāyāti tiracchānesu uppannāya.",
  "tika-vin09t13:59_9": "Tenāha “paṭisandhivasenā”ti.",
  "tika-vin09t13:59_10": "Pārājikāya vatthubhūtā eva cettha tiracchānagatitthī “tiracchānagatā”ti gahetabbā, na sabbā.",
  "tika-vin09t13:59_11": "Tatrāyaṁ paricchedo –",
  "tika-vin09t13:60_0": "“Apadānaṁ ahimacchā, dvipadānañca kukkuṭī;",
  "tika-vin09t13:61_0": "Catuppadānaṁ majjārī, vatthu pārājikassimā”ti.",
  "tika-vin09t13:62_0": "Tattha ahiggahaṇena sabbāpi ajagaragonasādibhedā dīghajāti saṅgahitā.",
  "tika-vin09t13:62_1": "Tasmā dīghajātīsu yattha tiṇṇaṁ maggānaṁ aññatarasmiṁ sakkā tilaphalamattampi pavesetuṁ,",
  "tika-vin09t13:62_2": "sā pārājikavatthu,",
  "tika-vin09t13:62_3": "avasesā dukkaṭavatthūti veditabbā.",
  "tika-vin09t13:62_4": "Macchaggahaṇena sabbāpi macchakacchapamaṇḍūkādibhedā odakajāti saṅgahitā.",
  "tika-vin09t13:62_5": "Tatrāpi dīghajātiyaṁ vuttanayeneva pārājikavatthu ca dukkaṭavatthu ca veditabbaṁ.",
  "tika-vin09t13:62_6": "Ayaṁ pana viseso –",
  "tika-vin09t13:62_7": "pataṅgamukhamaṇḍūkā nāma honti,",
  "tika-vin09t13:62_8": "tesaṁ mukhasaṇṭhānaṁ mahantaṁ,",
  "tika-vin09t13:62_9": "chiddaṁ appakaṁ,",
  "tika-vin09t13:62_10": "tattha pavesanaṁ nappahoti,",
  "tika-vin09t13:62_11": "mukhasaṇṭhānaṁ pana vaṇasaṅkhepaṁ gacchati,",
  "tika-vin09t13:62_12": "tasmā taṁ thullaccayavatthūti veditabbaṁ.",
  "tika-vin09t13:62_13": "Kukkuṭiggahaṇena sabbāpi kākakapotādibhedā pakkhijāti saṅgahitā.",
  "tika-vin09t13:62_14": "Tatrāpi vuttanayeneva pārājikavatthu ca dukkaṭavatthu ca veditabbaṁ.",
  "tika-vin09t13:62_15": "Majjāriggahaṇena sabbāpi rukkhasunakhamaṅgusagodhādibhedā catuppadajāti saṅgahitā.",
  "tika-vin09t13:62_16": "Tatrāpi vuttanayeneva pārājikavatthu ca dukkaṭavatthu ca veditabbaṁ.",
  "tika-vin09t13:63_0": "Pārājiko hotīti parājito hoti parājayaṁ apanno.",
  "tika-vin09t13:63_1": "Ayañhi pārājikasaddo sikkhāpadāpattipuggalesu vattati.",
  "tika-vin09t13:63_2": "Tattha “aṭṭhānametaṁ, ānanda,",
  "tika-vin09t13:63_3": "anavakāso,",
  "tika-vin09t13:63_4": "yaṁ tathāgato vajjīnaṁ vā vajjiputtakānaṁ vā kāraṇā sāvakānaṁ pārājikaṁ sikkhāpadaṁ paññattaṁ samūhaneyyā”ti evaṁ sikkhāpade vattamāno veditabbo.",
  "tika-vin09t13:63_5": "“Āpattiṁ tvaṁ bhikkhu āpanno pārājika”nti evaṁ āpattiyaṁ.",
  "tika-vin09t13:63_6": "“Na mayaṁ pārājikā,",
  "tika-vin09t13:63_7": "yo avahaṭo,",
  "tika-vin09t13:63_8": "so pārājiko”ti evaṁ puggale vattamāno veditabbo.",
  "tika-vin09t13:63_9": "“Pārājikena dhammena anuddhaṁseyyā”tiādīsu pana dhamme vattatīti vadanti.",
  "tika-vin09t13:63_10": "Yasmā pana tattha “dhammo”ti katthaci āpatti,",
  "tika-vin09t13:63_11": "katthaci sikkhāpadameva adhippetaṁ,",
  "tika-vin09t13:63_12": "tasmā so visuṁ na vattabbo.",
  "tika-vin09t13:63_13": "Tattha sikkhāpadaṁ yo taṁ atikkamati,",
  "tika-vin09t13:63_14": "taṁ parājeti,",
  "tika-vin09t13:63_15": "tasmā “pārājika”nti vuccati.",
  "tika-vin09t13:63_16": "Āpatti pana yo naṁ ajjhāpajjati,",
  "tika-vin09t13:63_17": "taṁ parājeti,",
  "tika-vin09t13:63_18": "tasmā “pārājikā”ti vuccati.",
  "tika-vin09t13:63_19": "Puggalo yasmā parājito parājayamāpanno,",
  "tika-vin09t13:63_20": "tasmā “pārājiko”ti vuccati.",
  "tika-vin09t13:63_21": "Idha pana puggalo veditabboti āha “pārājiko hotī”tiādi.",
  "tika-vin09t13:63_22": "Imināpi idaṁ dasseti –",
  "tika-vin09t13:63_23": "“parājitasadde upasaggassa vuddhiṁ katvā,",
  "tika-vin09t13:63_24": "ta-kārassa ca ka-kāraṁ katvā pārājiko hotīti niddiṭṭho”ti.",
  "tika-vin09t13:64_0": "Apalokanādi catubbidhampi saṅghakammaṁ sīmāparicchinnehi pakatattehi bhikkhūhi ekato kattabbattā ekakammaṁ nāma.",
  "tika-vin09t13:64_1": "Ādisaddena ekuddesasamasikkhatānaṁ gahaṇaṁ.",
  "tika-vin09t13:64_2": "Tattha pañcavidhopi pātimokkhuddeso ekato uddisitabbattā ekuddeso nāma.",
  "tika-vin09t13:64_3": "Nahāpitapubbakādīnaṁ viya odissa anuññātaṁ ṭhapetvā avasesaṁ sabbampi sikkhāpadaṁ sabbehipi lajjipuggalehi samaṁ sikkhitabbabhāvato samasikkhatā nāma.",
  "tika-vin09t13:64_4": "Yasmā sabbepi lajjino etesu ekakammādīsu saha vasanti,",
  "tika-vin09t13:64_5": "na ekopi tato bahiddhā sandissati,",
  "tika-vin09t13:64_6": "tasmā tāni sabbānipi gahetvā ekakammādiko tividhopi saṁvāso nāmāti āha “so ca vuttappakāro saṁvāso tena puggalena saddhiṁ natthi,",
  "tika-vin09t13:64_7": "tena kāraṇena so pārājiko puggalo ‘asaṁvāso’ti vuccatī”ti.",
  "tika-vin09t13:65_0": "Idāni yasmā na kevalaṁ manussitthiyā eva nimittaṁ pārājikavatthu,",
  "tika-vin09t13:65_1": "atha kho amanussitthitiracchānagatitthīnampi.",
  "tika-vin09t13:65_2": "Na ca itthiyā eva.",
  "tika-vin09t13:65_3": "Atha kho ubhatobyañjanakapaṇḍakapurisānampi,",
  "tika-vin09t13:65_4": "tasmā te satte,",
  "tika-vin09t13:65_5": "tesañca yaṁ yaṁ nimittaṁ vatthu hoti,",
  "tika-vin09t13:65_6": "taṁ taṁ nimittaṁ,",
  "tika-vin09t13:65_7": "tattha ca yathā paṭisevanto pārājiko hoti,",
  "tika-vin09t13:65_8": "tañca sabbaṁ vitthāretvā dassetuṁ “ayaṁ panettha vinicchayo”tiādimāha.",
  "tika-vin09t13:65_9": "Etthāti imasmiṁ sikkhāpade.",
  "tika-vin09t13:65_10": "Tesūti ye tiṁsamaggā vuttā, tesu.",
  "tika-vin09t13:65_11": "Attano vāti lambimudupiṭṭhike sandhāya vuttaṁ.",
  "tika-vin09t13:65_12": "Santhatassa vāti yena kenaci vatthena vā paṇṇena vā vākapaṭṭena vā cammena vā tipusīsādīnaṁ paṭṭena vā paliveṭhetvā,",
  "tika-vin09t13:65_13": "anto vā pavesetvā paṭicchannassa.",
  "tika-vin09t13:65_14": "Akkhāyitassa vāti soṇasiṅgālādīhi akkhāditassa.",
  "tika-vin09t13:65_15": "Yebhuyyena akkhāyitassāti yāva upaḍḍhakkhāyito nāma na hoti,",
  "tika-vin09t13:65_16": "evaṁ akkhāyitassa.",
  "tika-vin09t13:65_17": "Allokāseti tintokāse.",
  "tika-vin09t13:65_18": "Santhatanti tesaṁyeva vatthādīnaṁ yena kenaci paṭicchannaṁ.",
  "tika-vin09t13:65_19": "Ayañhettha saṅkhepattho –",
  "tika-vin09t13:65_20": "na hettha anupādinnakaṁ anupādinnakena chupati,",
  "tika-vin09t13:65_21": "mutti atthi,",
  "tika-vin09t13:65_22": "atha kho upādinnakena vā anupādinnakaṁ ghaṭṭiyatu,",
  "tika-vin09t13:65_23": "anupādinnakena vā upādinnakaṁ,",
  "tika-vin09t13:65_24": "anupādinnakena vā anupādinnakaṁ,",
  "tika-vin09t13:65_25": "upādinnakena vā upādinnakaṁ.",
  "tika-vin09t13:65_26": "Sace yattake paviṭṭhe pārājikaṁ hotīti vuttaṁ,",
  "tika-vin09t13:65_27": "tattakaṁ sevanacittena paveseti,",
  "tika-vin09t13:65_28": "sabbatthāyaṁ pārājikāpattiṁ āpanno nāma hotīti.",
  "tika-vin09t13:66_0": "Evaṁ sevanacitteneva pavesentassa āpattiṁ dassetvā idāni yasmā taṁ pavesanaṁ nāma na kevalaṁ attūpakkameneva,",
  "tika-vin09t13:66_1": "parūpakkamenāpi hoti.",
  "tika-vin09t13:66_2": "Tatrāpi sādiyantasseva āpatti paṭisevanacittasamaṅgissa,",
  "tika-vin09t13:66_3": "na itarassāti dassetuṁ “parena vā”tiādimāha.",
  "tika-vin09t13:66_4": "Tattha parenāti bhikkhupaccatthikādinā yena kenaci aññena.",
  "tika-vin09t13:66_5": "Pavesanapaviṭṭhaṭṭhitauddharaṇesūti ettha aggato yāva mūlā pavesanaṁ pavesanaṁ nāma.",
  "tika-vin09t13:66_6": "Aṅgajātassa yattakaṁ ṭhānaṁ pavesanārahaṁ,",
  "tika-vin09t13:66_7": "tattakaṁ anavasesato paviṭṭhaṁ paviṭṭhaṁ nāma.",
  "tika-vin09t13:66_8": "Evaṁ paviṭṭhassa uddharaṇārambhato antarā ṭhitakālo ṭhitaṁ nāma.",
  "tika-vin09t13:66_9": "Samantapāsādikāyaṁ pana mātugāmassa sukkavisaṭṭhiṁ patvā sabbathā vāyāmato oramitvā ṭhitakālaṁ sandhāya “sukkavisaṭṭhisamaye”ti vuttaṁ.",
  "tika-vin09t13:66_10": "Uddharaṇaṁ nāma yāva aggā nīharaṇakālo.",
  "tika-vin09t13:66_11": "Sādiyatīti sevanacittaṁ upaṭṭhapeti.",
  "tika-vin09t13:66_12": "Asādhāraṇavinicchayoti adinnādānādīhi sabbehi sikkhāpadehi asādhāraṇo vinicchayo.",
  "tika-vin09t13:67_0": "Sādhāraṇavinicchayatthanti parivāravasena sādhāraṇavinicchayatthaṁ.",
  "tika-vin09t13:67_1": "Mātikāti mātā,",
  "tika-vin09t13:67_2": "janettīti attho.",
  "tika-vin09t13:67_3": "Nidadāti desanaṁ desavasena aviditaṁ viditaṁ katvā nidassetīti nidānaṁ.",
  "tika-vin09t13:67_4": "Paññāpīyatīti paññatti,",
  "tika-vin09t13:67_5": "tassā pakāro paññattividhi aṅgeti gameti ñāpetīti aṅgaṁ, kāraṇaṁ.",
  "tika-vin09t13:67_6": "Samuṭṭhahanti āpattiyo etenāti samuṭṭhānaṁ,",
  "tika-vin09t13:67_7": "uppattikāraṇaṁ,",
  "tika-vin09t13:67_8": "tassa vidhi samuṭṭhānavidhi.",
  "tika-vin09t13:67_9": "Vajjakammappabhedañcāti ettha pabhedasaddo paccekaṁ yojetabbo “vajjappabhedaṁ,",
  "tika-vin09t13:67_10": "kammappabhedañcā”ti.",
  "tika-vin09t13:67_11": "Tattha tatthāti tasmiṁ tasmiṁ sikkhāpade.",
  "tika-vin09t13:68_0": "Paññattiṭṭhānanti paññattiṭṭhapanassa ṭhānaṁ,",
  "tika-vin09t13:68_1": "sikkhāpadānaṁ paññattidesoti attho.",
  "tika-vin09t13:68_2": "Puggaloti ettha ādikammikoyeva adhippetoti āha “puggalo nāma yaṁ yaṁ ārabbha taṁ taṁ sikkhāpadaṁ paññatta”nti,",
  "tika-vin09t13:68_3": "so so puggaloti adhippāyo.",
  "tika-vin09t13:68_4": "Honti cettha –",
  "tika-vin09t13:69_0": "“Sudinno dhaniyo sambahulā vaggumudantikā;",
  "tika-vin09t13:70_0": "Seyyasako udāyi cā-ḷavakā channamettiyā.",
  "tika-vin09t13:71_0": "“Devadattassajipunabbasu-chabbaggiyopanandaññataropi ca;",
  "tika-vin09t13:72_0": "Hatthako cānuruddho ca, sattarasa cūḷapanthako.",
  "tika-vin09t13:73_0": "“Belaṭṭhasīso cānando, sāgatoriṭṭhanāmako;",
  "tika-vin09t13:74_0": "Nandattherena tevīsa, bhikkhūnaṁ ādikammikā.",
  "tika-vin09t13:75_0": "“Sundarīnandā thullanandā, chabbaggiyaññatarāpi ca;",
  "tika-vin09t13:76_0": "Caṇḍakāḷī sambahulā, dve ca bhikkhuniyo parā;",
  "tika-vin09t13:77_0": "Bhikkhunīnaṁ tu satteva, honti tā ādikammikā”ti.",
  "tika-vin09t13:78_0": "Tassa tassa puggalassāti yaṁ yaṁ sudinnādikaṁ puggalaṁ ārabbha sikkhāpadaṁ paññattaṁ,",
  "tika-vin09t13:78_1": "tassa tassa puggalassa.",
  "tika-vin09t13:78_2": "Paññattīti paṭhamapaññatti.",
  "tika-vin09t13:78_3": "Paṭhamapaññattiyā pacchā ṭhapitā paññatti anupaññatti.",
  "tika-vin09t13:78_4": "Anuppanne dose ṭhapitā paññatti anuppannapaññatti.",
  "tika-vin09t13:78_5": "Sabbattha majjhimadese ceva paccantimesu janapadesu cāti sabbesu padesesu ṭhapitā paññatti sabbatthapaññatti.",
  "tika-vin09t13:78_6": "Majjhimadeseyeva ṭhapitā paññatti padesapaññatti.",
  "tika-vin09t13:78_7": "Bhikkhūnañceva bhikkhunīnañca sādhāraṇabhūtā paññatti sādhāraṇapaññatti.",
  "tika-vin09t13:78_8": "Suddhabhikkhūnameva,",
  "tika-vin09t13:78_9": "suddhabhikkhunīnaṁ vā paññattaṁ sikkhāpadaṁ asādhāraṇapaññatti.",
  "tika-vin09t13:78_10": "Ubhinnampi paññatti ubhatopaññatti.",
  "tika-vin09t13:78_11": "Vinayadharapañcamenāti anussāvanakācariyapañcamena.",
  "tika-vin09t13:78_12": "Guṇaṅguṇūpāhanāti catuppaṭalato paṭṭhāya katā upāhanā,",
  "tika-vin09t13:78_13": "na ekadvitipaṭalā.",
  "tika-vin09t13:78_14": "Cammattharaṇanti attharitabbaṁ cammaṁ.",
  "tika-vin09t13:78_15": "Etesaṁ vasena catubbidhā padesapaññatti nāmāti etesaṁ vasena catubbidhā paññatti majjhimadeseyeva paññattāti padesapaññatti nāma.",
  "tika-vin09t13:78_16": "Tenevāha “majjhimadeseyeva hī”tiādi.",
  "tika-vin09t13:78_17": "Yasmā majjhimadeseyeva yathāvuttavatthuvītikkame āpatti hoti,",
  "tika-vin09t13:78_18": "na paccantimajanapade,",
  "tika-vin09t13:78_19": "tasmā padesapaññattīti attho.",
  "tika-vin09t13:78_20": "Dhuvanhānaṁ paṭikkhepamattanti niccanahānappaṭisedhanameva.",
  "tika-vin09t13:78_21": "Ettha ca mattasaddena aññāni tīṇi sikkhāpadāni paṭikkhipati.",
  "tika-vin09t13:78_22": "Tāni hi “anujānāmi,",
  "tika-vin09t13:78_23": "bhikkhave,",
  "tika-vin09t13:78_24": "sabbapaccantimesu janapadesu vinayadharapañcamena gaṇena upasampada”ntiādinā cammakkhandhake āgatāni.",
  "tika-vin09t13:78_25": "Tenevāha “tato aññā padesapaññatti nāma natthī”ti.",
  "tika-vin09t13:78_26": "Sabbānīti tato avasesāni sabbāni sikkhāpadāni.",
  "tika-vin09t13:78_27": "Tasmāti yasmā anuppannapaññatti aṭṭhagarudhammavasena bhikkhunīnaṁyeva āgatā,",
  "tika-vin09t13:78_28": "yasmā ca dhuvanhānaṁ paṭikkhepamattaṁ ṭhapetvā pātimokkhe sabbāni sikkhāpadāni sabbatthapaññattiyeva honti,",
  "tika-vin09t13:78_29": "yasmā ca sādhāraṇapaññattidukañca ekatopaññattidukañca byañjanamattaṁ nānaṁ,",
  "tika-vin09t13:78_30": "atthato ekaṁ, tasmā.",
  "tika-vin09t13:78_31": "Sabbatthāti sabbesu sikkhāpadesu.",
  "tika-vin09t13:78_32": "Āpattibhedo hettha uttarapadalopena “āpattī”ti vuttoti āha “āpattīti pubbappayogādivasena āpattibhedo”ti.",
  "tika-vin09t13:78_33": "Sīlaācāradiṭṭhiājīvavipattīnanti ettha paṭhamā dve āpattikkhandhā sīlavipatti nāma,",
  "tika-vin09t13:78_34": "avasesā pañca ācāravipatti nāma,",
  "tika-vin09t13:78_35": "micchādiṭṭhi ca antaggāhikādiṭṭhi ca diṭṭhivipatti nāma,",
  "tika-vin09t13:78_36": "ājīvahetu paññattāni cha sikkhāpadāni ājīvavipatti nāma,",
  "tika-vin09t13:78_37": "iti imāsaṁ sīlaācāradiṭṭhiājīvavipattīnaṁ aññatarāti attho.",
  "tika-vin09t13:79_0": "Na kevalaṁ yathāvuttanayeneva vuccantīti āha “yāni sikkhāpadasamuṭṭhānānītipi vuccantī”ti.",
  "tika-vin09t13:79_1": "Etāni hi kiñcāpi āpattiyā samuṭṭhānāni,",
  "tika-vin09t13:79_2": "na sikkhāpadassa,",
  "tika-vin09t13:79_3": "vohārasukhatthaṁ panevaṁ vuccantīti.",
  "tika-vin09t13:79_4": "Tatthāti tesu chasu samuṭṭhānesu.",
  "tika-vin09t13:79_5": "Tesūti sacittakācittakesu.",
  "tika-vin09t13:79_6": "Ekaṁ samuṭṭhānaṁ uppattikāraṇaṁ etissāti ekasamuṭṭhānā,",
  "tika-vin09t13:79_7": "ekena vā samuṭṭhānaṁ etissāti ekasamuṭṭhānā.",
  "tika-vin09t13:79_8": "“Dvisamuṭṭhānā”tiādīsupi eseva nayo.",
  "tika-vin09t13:80_0": "Samuṭṭhānavasenāti samuṭṭhānasīsavasena.",
  "tika-vin09t13:80_1": "Paṭhamapārājikaṁ samuṭṭhānaṁ etissāti paṭhamapārājikasamuṭṭhānā.",
  "tika-vin09t13:80_2": "Tathā adinnādānasamuṭṭhānā”tiādīsupi.",
  "tika-vin09t13:81_0": "Sayaṁ pathavikhaṇane kāyena,",
  "tika-vin09t13:81_1": "pare āṇāpetvā khaṇāpane vācāya ca āpattisambhavato “pathavikhaṇanādīsu viyā”ti vuttaṁ.",
  "tika-vin09t13:81_2": "Ādisaddena adinnādānādīnaṁ pariggaho.",
  "tika-vin09t13:81_3": "Paṭhamakathināpatti kāyavācato kattabbaṁ adhiṭṭhānaṁ vā vikappanaṁ vā akarontassa hoti,",
  "tika-vin09t13:81_4": "no karontassāti āha “paṭhamakathināpatti viyā”ti.",
  "tika-vin09t13:81_5": "Aññātikāya bhikkhuniyā hatthato cīvarappaṭiggahaṇāpatti tassā hatthato cīvaraṁ paṭiggaṇhantassa,",
  "tika-vin09t13:81_6": "parivattakaṁ adentassa ca hotīti kiriyākiriyato samuṭṭhāti.",
  "tika-vin09t13:81_7": "“Siyā karontassā”tiādīsu siyāti “siyā kho pana te brāhmaṇa evamassā”tiādīsu viya “kadācī”ti iminā samānattho nipāto.",
  "tika-vin09t13:81_8": "Rūpiyappaṭiggahaṇāpatti siyā kiriyā gahaṇena āpajjanato,",
  "tika-vin09t13:81_9": "siyā akiriyā paṭikkhepassa akaraṇatoti āha “rūpiyappaṭiggahaṇāpatti viyā”ti.",
  "tika-vin09t13:81_10": "Kuṭikārāpatti vatthuṁ desāpetvā pamāṇātikkantakaraṇe karontassa siyā,",
  "tika-vin09t13:81_11": "adesāpetvā pana pamāṇātikkantakaraṇe pamāṇayuttaṁ vā karontassa ca akarontassa ca siyāti āha “kuṭikārāpatti viyā”ti.",
  "tika-vin09t13:82_0": "Saññāya abhāvena vimokkho assāti saññāvimokkhoti majjhepadalopasamāso daṭṭhabboti āha “yato vītikkamasaññāyā”tiādi.",
  "tika-vin09t13:82_1": "Itarā nāma yato vītikkamasaññāya abhāvena na muccati,",
  "tika-vin09t13:82_2": "sā itarasaddassa vuttappaṭiyogivisayattā.",
  "tika-vin09t13:82_3": "Yā acittakena vā sacittakamissakena vā samuṭṭhātīti yā āpatti kadāci acittakena vā kadāci sacittakamissakena vā samuṭṭhānena samuṭṭhāti.",
  "tika-vin09t13:82_4": "Ettha ca saññādukaṁ anāpattimukhena vuttaṁ,",
  "tika-vin09t13:82_5": "sacittakadukaṁ āpattimukhenāti daṭṭhabbaṁ.",
  "tika-vin09t13:83_0": "Yassāsacittakapakkhe cittaṁ akusalameva hotīti yassā sacittakāya āpattiyā cittaṁ akusalameva hoti,",
  "tika-vin09t13:83_1": "yassā ca sacittakācittakasaṅkhātāya surāpānādiacittakāya āpattiyā vatthuvijānanacittena sacittakapakkhe cittaṁ akusalameva hoti,",
  "tika-vin09t13:83_2": "ayaṁ lokavajjā.",
  "tika-vin09t13:83_3": "“Sacittakapakkhe”ti hi idaṁ vacanaṁ sacittakācittakaṁ sandhāya vuttaṁ.",
  "tika-vin09t13:83_4": "Na hi ekaṁsato sacittakassa “sacittakapakkhe”ti visesane payojanaṁ atthīti.",
  "tika-vin09t13:83_5": "Yaṁ panettha gaṇṭhipade “surāpānasmiñhi ‘surā’ti vā ‘na vaṭṭatī’ti vā jānitvā pivane akusalamevā”ti vuttaṁ.",
  "tika-vin09t13:83_6": "Tattha “na vaṭṭatīti vā jānitvā”ti vuttavacanaṁ na yujjati paṇṇattivajjassāpi lokavajjabhāvappasaṅgato.",
  "tika-vin09t13:83_7": "Yassā pana “sacittakapakkhe cittaṁ akusalamevā”ti niyamo natthi,",
  "tika-vin09t13:83_8": "sā paṇṇattivajjāti imamatthaṁ dassento āha “sesā paṇṇattivajjā”ti.",
  "tika-vin09t13:83_9": "Tathā hi tassā vatthuvijānanacittena sacittakapakkhe cittaṁ siyā kusalaṁ,",
  "tika-vin09t13:83_10": "siyā akusalaṁ,",
  "tika-vin09t13:83_11": "siyā abyākatanti “akusalamevā”ti niyamo natthi.",
  "tika-vin09t13:83_12": "Ubhayattha āpajjitabbāti kāyadvāre,",
  "tika-vin09t13:83_13": "vacīdvāre cāti ubhayattha āpajjitabbā āpatti,",
  "tika-vin09t13:83_14": "tā pana adinnādānādayo.",
  "tika-vin09t13:83_15": "“Manodvāre āpatti nāma natthī”ti idaṁ yebhuyyavasena vuttaṁ upanikkhittasādiyanādīsu āpattisambhavatoti daṭṭhabbaṁ.",
  "tika-vin09t13:84_0": "Akusalacitto vā āpajjatīti pārājikasukkavisaṭṭhikāyasaṁsaggaduṭṭhullaattakāmapāricariyaduṭṭhadosasaṅghabhedappahāradānatalasattikādibhedaṁ",
  "tika-vin09t13:84_1": "āpattiṁ akusalacitto āpajjati.",
  "tika-vin09t13:84_2": "Anupasampannaṁ padasodhammaṁ vācento,",
  "tika-vin09t13:84_3": "mātugāmassa dhammaṁ desentoti evarūpaṁ āpattiṁ kusalacitto āpajjati.",
  "tika-vin09t13:84_4": "Asañciccasahaseyyādiṁ abyākatacitto āpajjati.",
  "tika-vin09t13:84_5": "Yaṁ arahā āpajjati,",
  "tika-vin09t13:84_6": "sabbaṁ abyākatacittova āpajjati.",
  "tika-vin09t13:84_7": "Tenāha “kusalābyākatacitto vā”ti.",
  "tika-vin09t13:85_0": "Dukkhavedanāsamaṅgī vāti duṭṭhadosādibhedaṁ āpattiṁ āpajjanto dukkhavedanāsamaṅgī āpajjati.",
  "tika-vin09t13:85_1": "Methunadhammādibhedaṁ pana sukhavedanāsamaṅgī āpajjati.",
  "tika-vin09t13:85_2": "Yaṁ sukhavedanāsamaṅgī āpajjati,",
  "tika-vin09t13:85_3": "taṁyeva majjhatto hutvā āpajjanto adukkhamasukhavedanāsamaṅgī āpajjati.",
  "tika-vin09t13:85_4": "Tenāha “itaravedanādvayasamaṅgī vā”ti.",
  "tika-vin09t13:85_5": "Idampi ca tikadvayaṁ yebhuyyavaseneva vuttaṁ.",
  "tika-vin09t13:85_6": "Nipajjitvā nirodhasamāpanno hi acittako avedano sahaseyyāpattiṁ āpajjatīti.",
  "tika-vin09t13:85_7": "Kiñcāpi evaṁ aniyamena vuttaṁ,",
  "tika-vin09t13:85_8": "viseso panettha atthīti dassetuṁ “evaṁ santepī”tiādi vuttaṁ.",
  "tika-vin09t13:85_9": "Evaṁ santepīti hi visesābhidhānanimittābhyūpagameva yujjati.",
  "tika-vin09t13:85_10": "Sabbesaṁ vasena tīṇi cittānīti kusalākusalābyākatānaṁ vasena padasodhammādīsu tīṇi cittāni.",
  "tika-vin09t13:86_0": "Idāni taṁ yathāvuttanidānādivedanāttikapariyosānaṁ sattarasappakāraṁ imasmiṁ sikkhāpade yojetuṁ “idha panā”tiādimāha.",
  "tika-vin09t13:86_1": "Idhāti imasmiṁ paṭhamapārājikasikkhāpade.",
  "tika-vin09t13:86_2": "Vesāliyanti evaṁnāmake itthiliṅgavasena pavattavohāre nagare.",
  "tika-vin09t13:86_3": "Tañhi nagaraṁ tikkhattuṁ pākāraparikkhepavaḍḍhanena visālībhūtattā “vesālī”ti vuccati.",
  "tika-vin09t13:86_4": "Idampi ca nagaraṁ sabbaññutaṁ sampatteyeva sammāsambuddhe sabbākāravepullattaṁ pattanti veditabbaṁ.",
  "tika-vin09t13:86_5": "“Sikkhaṁ apaccakkhāyā”ti ca “antamaso tiracchānagatāyapī”ti ca dve anupaññattiyoti makkaṭivajjiputtakavatthūnaṁ vasena vuttā.",
  "tika-vin09t13:86_6": "“Antamaso tiracchānagatāyā”ti ca “sikkhaṁ apaccakkhāyā”ti ca imā dve anupaññattiyo.",
  "tika-vin09t13:86_7": "Āpattikarā ca hotīti paṭhamapaññattito visuṁyevāpattikarā ca hoti.",
  "tika-vin09t13:86_8": "Aññavādakasikkhāpadādīsu viyāti aññavādakasikkhāpadādīsu “vihesake”tiādikā viyāti attho.",
  "tika-vin09t13:86_9": "Ādisaddena ujjhāpanakassa pariggaho.",
  "tika-vin09t13:86_10": "Ettha hi aññavādakādito visuṁyeva vihesakādīsupi pācittiyaṁ hoti.",
  "tika-vin09t13:86_11": "Yathāha “ropite vihesake saṅghamajjhe vatthusmiṁ vā āpattiyā vā anayuñjiyamāno taṁ nakathetukāmo taṁ naugghāṭetukāmo tuṇhībhūto saṅghaṁ viheseti,",
  "tika-vin09t13:86_12": "āpatti pācittiyassā”tiādi.",
  "tika-vin09t13:86_13": "Supinante vijjamānāpi mocanassādacetanā abbohārikattā anāpattikarāti āha “aññatra supinantātiādikā viyā”ti.",
  "tika-vin09t13:86_14": "Tathā hi thinamiddhena abhibhūtattā supine cittaṁ abbohārikaṁ,",
  "tika-vin09t13:86_15": "cittassa abbohārikattā opakkamanakiriyāpavattanikāpi cetanā abbohārikā.",
  "tika-vin09t13:86_16": "Vuttañhetaṁ “atthesā,",
  "tika-vin09t13:86_17": "bhikkhave, cetanā,",
  "tika-vin09t13:86_18": "sā ca kho abbohārikā”ti,",
  "tika-vin09t13:86_19": "tasmā “aññatra supinantā”ti ayaṁ anupaññatti anāpattikarā jātā.",
  "tika-vin09t13:86_20": "Ādisaddena “aññatra adhimānā”tiādikaṁ saṅgaṇhāti.",
  "tika-vin09t13:86_21": "Adinnādānādīsu viyāti adinnādānādīsu “araññā vā”tiādikā viyāti attho.",
  "tika-vin09t13:86_22": "Ettha pana ādisaddena paṭhamapārājikādīnaṁ saṅgaho.",
  "tika-vin09t13:86_23": "Ettha hi “tañca kho gāme,",
  "tika-vin09t13:86_24": "no araññe”tiādinā nayena lesaṁ oḍḍentānaṁ lesapidahanatthaṁ “araññā vā”tiādikā anupaññatti vuttāti upatthambhakarāva hoti.",
  "tika-vin09t13:86_25": "Teneva hi “nanu, āvuso,",
  "tika-vin09t13:86_26": "tathevetaṁ hotī”ti bhikkhūhi vuttaṁ.",
  "tika-vin09t13:87_0": "Vuttappakāre maggeti “manussāmanussatiracchānagatavasenā”tiādinā vuttappakāre tiṁsamagge.",
  "tika-vin09t13:87_1": "Imassa pana “chinne”ti iminā sambandho.",
  "tika-vin09t13:87_2": "Tacādīni anavasesetvāti nimittappadese bahi ṭhitāni chavicammāni anavasesetvā.",
  "tika-vin09t13:87_3": "Nimittasaṇṭhānamattaṁ paññāyatīti nimittamaṁsassa pana abbhantare chavicammassa ca vijjamānattā vuttaṁ.",
  "tika-vin09t13:87_4": "Cammakhilanti cammakkhaṇḍaṁ.",
  "tika-vin09t13:87_5": "“Uṇṇigaṇḍo”tipi vadanti.",
  "tika-vin09t13:87_6": "Tañhi nimitte jātattā nimittameva.",
  "tika-vin09t13:87_7": "Tenāha “sevanacitte sati pārājika”nti.",
  "tika-vin09t13:87_8": "Sevanacitteti methunasevanacitte.",
  "tika-vin09t13:87_9": "Kāyasaṁsaggasevanacitte pana sati saṅghādisesova.",
  "tika-vin09t13:87_10": "Naṭṭho kāyappasādo etthāti naṭṭhakāyappasādaṁ,",
  "tika-vin09t13:87_11": "sukkhapīḷakaṁ vā matacammaṁ vāti attho.",
  "tika-vin09t13:87_12": "Mate akkhāyite,",
  "tika-vin09t13:87_13": "yebhuyyena akkhāyite ca pārājikāpattivacanato pana naṭṭhakāyappasādepi itthinimitte pavesentassa pārājikāpattiyeva.",
  "tika-vin09t13:87_14": "Nimittasaṇṭhānamattampi anavasesetvāti nimittākārena ṭhitaṁ yathāvuttanimittamaṁsādimpi anavasesetvā.",
  "tika-vin09t13:87_15": "Vaṇasaṅkhepavasenāti vaṇasaṅgahavasena.",
  "tika-vin09t13:87_16": "Vaṇe thullaccayañca “amaggena amaggaṁ paveseti,",
  "tika-vin09t13:87_17": "āpatti thullaccayassā”ti imassa suttassa vasena veditabbaṁ.",
  "tika-vin09t13:87_18": "Tasmiñhi sutte dvīsu sambhinnavaṇesu ekena vaṇena pavesetvā dutiyena nīharantassa thullaccayaṁ vuttaṁ.",
  "tika-vin09t13:87_19": "Vuttañhi samantapāsādikāyaṁ “imassa sattassa anulomavasena sabbattha vaṇasaṅkhepe thullaccayaṁ veditabba”nti.",
  "tika-vin09t13:87_20": "Manussānaṁ pana akkhiādayopi vaṇasaṅgahaṁ gacchantīti vaṇena ekaparicchedaṁ katvā dassento “tathā”tiādimāha.",
  "tika-vin09t13:87_21": "Tesaṁ vaṇasaṅgaho “navadvāro mahāvaṇo”ti evamādisuttānusārena veditabbo.",
  "tika-vin09t13:87_22": "Tattha manussānanti itthipurisapaṇḍakaubhatobyañjanakavasena catubbidhānaṁ manussānaṁ.",
  "tika-vin09t13:87_23": "Vatthikosesūti vatthipuṭesu purisānaṁ aṅgajātakosesu.",
  "tika-vin09t13:87_24": "Hatthiassādīnañca tiracchānānanti hatthiassagoṇagadrabhaoṭṭhamahiṁsādīnaṁ tiracchānagatānaṁ.",
  "tika-vin09t13:87_25": "Tiracchānānaṁ panāti sabbesampi tiracchānagatānaṁ.",
  "tika-vin09t13:87_26": "Sabbesanti yathāvuttamanussādīnaṁ sabbesaṁ.",
  "tika-vin09t13:88_0": "Evaṁ jīvamānakasarīre labbhamānaṁ āpattivisesaṁ dassetvā idāni matasarīre labbhamānaṁ āpattivisesaṁ dassetuṁ “matasarīre”tiādimāha.",
  "tika-vin09t13:88_1": "Vaccamaggapassāvamaggamukhamaggānaṁ catūsu koṭṭhāsesu dve koṭṭhāse ṭhapetvā yadā apare dve koṭṭhāsā khāditā,",
  "tika-vin09t13:88_2": "tadā upaḍḍhakkhāyitaṁ nāma hoti.",
  "tika-vin09t13:88_3": "Na kuthitaṁ hotīti uddhumātakādibhāvena kuthitaṁ na hoti,",
  "tika-vin09t13:88_4": "allanti attho.",
  "tika-vin09t13:88_5": "Yadā pana sarīraṁ uddhumātakaṁ hoti kuthitaṁ nīlamakkhikasamākiṇṇaṁ kimikulasamākulaṁ navahi vaṇamukhehi",
  "tika-vin09t13:88_6": "paggaḷitapubbakuṇapabhāvena upagantumpi asakkuṇeyyaṁ,",
  "tika-vin09t13:88_7": "tadā pārājikavatthuñca thullaccayavatthuñca vijahati,",
  "tika-vin09t13:88_8": "dukkaṭavatthumeva hotīti āha “kuthite dukkaṭa”nti.",
  "tika-vin09t13:88_9": "Kuthiteti uddhumātakabhāvappatte.",
  "tika-vin09t13:88_10": "Īdise hi sarīre yattha katthaci upakkamato dukkaṭaṁ.",
  "tika-vin09t13:88_11": "Tathā vaṭṭakate mukhe acchupantaṁ aṅgajātaṁ pavesentassāti vivaṭṭe mukhe cattāri passāni,",
  "tika-vin09t13:88_12": "tālukañca apphusantaṁ aṅgajātaṁ pavesentassa dukkaṭanti attho.",
  "tika-vin09t13:88_13": "Sace pana heṭṭhā vā upari vā ubhayapassehi vā chupantaṁ paveseti,",
  "tika-vin09t13:88_14": "pārājikaṁ.",
  "tika-vin09t13:88_15": "Catūhi passehi acchupantaṁ pavesetvā abbhantare tālukaṁ chupati,",
  "tika-vin09t13:88_16": "pārājikameva.",
  "tika-vin09t13:88_17": "Bahi nikkhantajivhāya vā dantesu vā aṅgajātaṁ pavesentassa thullaccayanti sambandho.",
  "tika-vin09t13:88_18": "Jīvamānakasarīrepi bahi nikkhantajivhāya thullaccayameva.",
  "tika-vin09t13:88_19": "Yadi pana bahi jivhāya paliveṭhetvā antomukhaṁ paveseti,",
  "tika-vin09t13:88_20": "pārājikameva.",
  "tika-vin09t13:88_21": "Yadi pana dantā suphusitā,",
  "tika-vin09t13:88_22": "antomukhe okāso natthi,",
  "tika-vin09t13:88_23": "dantā ca bahi oṭṭhamaṁsena paṭicchannā,",
  "tika-vin09t13:88_24": "tattha vātena asamphuṭṭhaṁ allokāsaṁ tilaphalamattampi pavesentassa pārājikameva.",
  "tika-vin09t13:88_25": "Uppāṭite pana oṭṭhamaṁse dantesuyeva upakkamantassa thullaccayaṁ.",
  "tika-vin09t13:88_26": "Yopi danto bahi nikkhamanto tiṭṭhati,",
  "tika-vin09t13:88_27": "na sakkā oṭṭhehi pidahituṁ,",
  "tika-vin09t13:88_28": "tatthāpi eseva nayo.",
  "tika-vin09t13:89_0": "Vedanāya aṭṭo pīḷito vedanāṭṭo.",
  "tika-vin09t13:89_1": "Ummattakoti cettha pittummattako adhippetoti āha “yo pittavasenā”tiādi.",
  "tika-vin09t13:89_2": "Pittavasenāti baddhapittavasena.",
  "tika-vin09t13:89_3": "Tasmiñhi baddhapitte pittakosato calitvā bahi nikkhamante sattā ummattakā honti,",
  "tika-vin09t13:89_4": "vipallatthasaññā hirottappaṁ chaḍḍetvā asāruppacariyaṁ caranti,",
  "tika-vin09t13:89_5": "lahukagarukāni sikkhāpadāni maddantāpi na jānanti,",
  "tika-vin09t13:89_6": "bhesajjakiriyāyapi atekicchā honti,",
  "tika-vin09t13:89_7": "evarūpassa ummattakassa anāpatti.",
  "tika-vin09t13:89_8": "Abaddhapittaṁ pana lohitaṁ viya sabbaṅgagataṁ,",
  "tika-vin09t13:89_9": "tamhi kupite sattānaṁ kaṇḍukacchusarīrakampādīni honti,",
  "tika-vin09t13:89_10": "tāni bhesajjakiriyāya vūpasamanti.",
  "tika-vin09t13:89_11": "Tena vuttaṁ “baddhapittavasenā”ti.",
  "tika-vin09t13:89_12": "Khittacitto nāma vissaṭṭhacitto yakkhummattako vuccatīti āha “yakkhehi katacittavikkhepo khittacitto”ti.",
  "tika-vin09t13:89_13": "Yakkhā kira bheravāni ārammaṇāni dassetvā mukhena hatthaṁ pavesetvā,",
  "tika-vin09t13:89_14": "hadayarūpaṁ vā maddantā satte vikkhittacitte vipallatthasaññe karonti,",
  "tika-vin09t13:89_15": "evarūpassa khittacittassa anāpatti.",
  "tika-vin09t13:89_16": "Tesaṁ pana ubhinnaṁ ayaṁ viseso –",
  "tika-vin09t13:89_17": "pittummattako niccameva ummattako hoti,",
  "tika-vin09t13:89_18": "pakatisaññaṁ na labhati.",
  "tika-vin09t13:89_19": "Yakkhummattako antarantarā pakatisaññaṁ paṭilabhati.",
  "tika-vin09t13:89_20": "Idha pana pittummattako vā hotu,",
  "tika-vin09t13:89_21": "yakkhummattako vā,",
  "tika-vin09t13:89_22": "yo sabbaso muṭṭhassati kiñci na jānāti,",
  "tika-vin09t13:89_23": "aggimpi suvaṇṇampi gūthampi candanampi ekasadisaṁ maddantova vicarati,",
  "tika-vin09t13:89_24": "evarūpassa anāpatti.",
  "tika-vin09t13:89_25": "Antarantarā pakatisaññaṁ paṭilabhitvā ñatvā karontassa pana āpattiyeva.",
  "tika-vin09t13:89_26": "Tenāha “dvinnampi ca etesa”ntiādi.",
  "tika-vin09t13:90_0": "Adhimattavedanāyāti adhikappamāṇāya dukkhavedanāya.",
  "tika-vin09t13:90_1": "Ādikamme niyutto ādikammiko,",
  "tika-vin09t13:90_2": "yo ca ādikamme niyutto,",
  "tika-vin09t13:90_3": "so tasmiṁ kamme ādibhūto hotīti āha “yo”tiādi.",
  "tika-vin09t13:90_4": "Idha pana sudinnatthero ādikammiko,",
  "tika-vin09t13:90_5": "tassa anāpatti.",
  "tika-vin09t13:90_6": "Avasesānaṁ makkaṭisamaṇavajjiputtakādīnaṁ āpattiyeva.",
  "tika-vin09t13:90_7": "Paṭipādanaṁ sampādanaṁ.",
  "tika-vin09t13:90_8": "Karontoyeva hi taṁ āpajjatīti kiriyaṁ.",
  "tika-vin09t13:90_9": "Idaṁ pana yebhuyyavasena vuttaṁ methunadhamme parūpakkame sati sādiyantassa akiriyasamuṭṭhānabhāvato.",
  "tika-vin09t13:90_10": "Methunappaṭisaṁyuttāya hi kāmasaññāya abhāvena muccanato saññāvimokkhaṁ.",
  "tika-vin09t13:90_11": "“Anāpatti ajānantassa,",
  "tika-vin09t13:90_12": "asādiyantassā”ti hi vuttaṁ.",
  "tika-vin09t13:90_13": "Methunacitteneva naṁ āpajjati,",
  "tika-vin09t13:90_14": "na vinā cittenāti sacittakaṁ.",
  "tika-vin09t13:90_15": "Rāgavaseneva āpajjitabbato lokavajjaṁ.",
  "tika-vin09t13:90_16": "Kāyadvāreneva samuṭṭhānato kāyakammaṁ.",
  "tika-vin09t13:90_17": "Cittaṁ panettha aṅgamattaṁ hoti,",
  "tika-vin09t13:90_18": "na tassa vasena kammabhāvo labbhati.",
  "tika-vin09t13:90_19": "Lobhacitteneva āpajjitabbato akusalacittaṁ.",
  "tika-vin09t13:90_20": "Sukhasamaṅgī vā upekkhāsamaṅgī vā āpajjatīti dvivedanaṁ.",
  "tika-vin09t13:90_21": "Nanu samuṭṭhānādīni āpattiyā honti,",
  "tika-vin09t13:90_22": "na sikkhāpadassa,",
  "tika-vin09t13:90_23": "atha kasmā sikkhāpadassa samuṭṭhānādīni vuttānīti āha “imāni ca samuṭṭhānādīni nāmā”tiādi.",
  "tika-vin09t13:90_24": "Āpattiyā hontīti ajjhācārassa honti.",
  "tika-vin09t13:91_0": "Munanato anumunanato muti, ñāṇaṁ, taṁ etassa atthīti mutimā, ñāṇavāti attho.",
  "tika-vin09t13:92_0": "Paṭhamapārājikavaṇṇanā niṭṭhitā.",
  "tika-vin09t13:93_0": "2. Dutiyapārājikavaṇṇanā",
  "tika-vin09t13:94_0": "Etthāti etesu dvīsu.",
  "tika-vin09t13:94_1": "Ekakuṭikādibhedo sabbopi gāmoti veditabboti sambandho.",
  "tika-vin09t13:94_2": "Tattha ekakuṭikādibhedoti yasmiṁ gāme ekā eva kuṭi ekaṁ gehaṁ seyyathāpi malayajanapade,",
  "tika-vin09t13:94_3": "ayaṁ ekakuṭiko gāmo nāma.",
  "tika-vin09t13:94_4": "Ādisaddena “dvikuṭikopi gāmo,",
  "tika-vin09t13:94_5": "tikuṭikopi gāmo,",
  "tika-vin09t13:94_6": "catukkuṭikopi gāmo”ti vuttappabhedaṁ saṅgaṇhāti.",
  "tika-vin09t13:94_7": "Abhinavaniviṭṭho ekakuṭikādigāmo pana yāva manussā pavisitvā vāsaṁ na kappenti,",
  "tika-vin09t13:94_8": "tāva gāmasaṅkhaṁ na gacchati.",
  "tika-vin09t13:94_9": "Kiṁbhūtoti āha “parikkhitto vā”tiādi.",
  "tika-vin09t13:94_10": "Tattha parikkhitto nāma iṭṭhakapākāraṁ ādiṁ katvā antamaso kaṇṭakasākhāhipi parikkhitto.",
  "tika-vin09t13:94_11": "Tabbiparīto aparikkhitto.",
  "tika-vin09t13:94_12": "Amanusso nāma yo sabbaso vā manussānaṁ abhāvena yakkhapariggahabhūto,",
  "tika-vin09t13:94_13": "yato vā manussā kenaci karaṇīyena punapi āgantukāmā eva apakkantā,",
  "tika-vin09t13:94_14": "yato pana nirapekkhā hutvā pakkamanti,",
  "tika-vin09t13:94_15": "so gāmasaṅkhaṁ na gacchati.",
  "tika-vin09t13:94_16": "Na kevalaṁ ekakuṭikādibhedovāti āha “antamaso”tiādi.",
  "tika-vin09t13:94_17": "Yo koci satthopīti jaṅghasatthasakaṭasatthādīsu yo koci satthopi.",
  "tika-vin09t13:94_18": "Imasmiṁ sikkhāpade nigamanagarāni viya gāmaggahaṇeneva gāmūpacāropi saṅgahitoti āha “ṭhapetvā gāmañca gāmūpacārañcā”ti.",
  "tika-vin09t13:94_19": "Aññathā pana mātikāya anavasesato avahāraṭṭhānapariggaho kato nāma na hoti,",
  "tika-vin09t13:94_20": "na ca buddhā sāvasesaṁ pārājikaṁ paññāpenti.",
  "tika-vin09t13:95_0": "Tatthāti tesu gāmagāmūpacāresu.",
  "tika-vin09t13:95_1": "Dvāreti nibbakosassa udakapatanaṭṭhānato abbhantare.",
  "tika-vin09t13:95_2": "Antogeheti pamukhassa abbhantare.",
  "tika-vin09t13:95_3": "Kataparikkhepoti pākāravatiādīhi kataparikkhepo.",
  "tika-vin09t13:95_4": "Suppapatanādiparicchedo panettha aparikkhittagharaṁ sandhāya vutto.",
  "tika-vin09t13:95_5": "Na kevalaṁ gharassa purato,",
  "tika-vin09t13:95_6": "atha kho samantato tattakova paricchedo gharūpacāro nāmāti gahetabbaṁ.",
  "tika-vin09t13:95_7": "“Purato”tiādikaṁ pana lokiyehi tathākaraṇato vuttaṁ.",
  "tika-vin09t13:95_8": "Thāmamajjhimassāti majjhimathāmassa,",
  "tika-vin09t13:95_9": "neva appathāmassa,",
  "tika-vin09t13:95_10": "na mahāthāmassāti vuttaṁ hoti.",
  "tika-vin09t13:95_11": "“Yathā taruṇamanussā”tiādinā yathā mātugāmo kāke uḍḍāpento ujukameva hatthaṁ ukkhipitvā leḍḍuṁ khipati,",
  "tika-vin09t13:95_12": "yathā ca udakukkhepe udakaṁ khipanti,",
  "tika-vin09t13:95_13": "evaṁ khittassa leḍḍussa patitaṭṭhānaṁ paṭikkhipati.",
  "tika-vin09t13:95_14": "Pavattitvāti luṭhitvā,",
  "tika-vin09t13:95_15": "parivattitvāti vuttaṁ hoti.",
  "tika-vin09t13:95_16": "Tassa sace dve indakhīlā hontīti tassa parikkhittassa gāmassa sace anurādhapurasseva dve ummārā honti.",
  "tika-vin09t13:95_17": "Yassa pana eko,",
  "tika-vin09t13:95_18": "tassa gāmadvārabāhānaṁ vemajjhe ṭhitassa leḍḍupātabbhantaraṁ gāmūpacāro nāma.",
  "tika-vin09t13:95_19": "Yatra pana indakhīlo natthi,",
  "tika-vin09t13:95_20": "tatra gāmadvārabāhānaṁ vemajjhaṁ.",
  "tika-vin09t13:95_21": "Yatra dvārabāhāpi natthi,",
  "tika-vin09t13:95_22": "tattha ubhosu passesu vatiyā vā pākārassa vā koṭivemajjhaṁva indakhīlaṭṭhāniyattā indakhīloti gahetabbaṁ.",
  "tika-vin09t13:95_23": "Yo pana gāmo pubbe mahā hutvā pacchā kulesu naṭṭhesu appako hoti,",
  "tika-vin09t13:95_24": "so gharūpacārato leḍḍupāteneva paricchinditabbo.",
  "tika-vin09t13:95_25": "Purimaparicchedo panassa parikkhittassāpi aparikkhittassāpi appamāṇamevāti.",
  "tika-vin09t13:95_26": "Nanu cetaṁ aparikkhittassa upacāradassanaṁ padabhājanena viruddhamiva dissati.",
  "tika-vin09t13:95_27": "Tattha hi “gāmūpacāro nāma parikkhittassa gāmassa indakhīle ṭhitassa majjhimassa purisassa leḍḍupāto”ti",
  "tika-vin09t13:95_28": "vatvā “aparikkhittassa gāmassa gharūpacāre ṭhitassa majjhimassa purisassa leḍḍupāto”ti ettakameva vuttaṁ,",
  "tika-vin09t13:95_29": "na pana taṁ leḍḍupātaṁ gāmasaṅkhepaṁ katvā tato paraṁ gāmūpacāroti vuttoti āha “padabhājanepi hi imināva nayena attho veditabbo”ti.",
  "tika-vin09t13:96_0": "Ayamettha adhippāyo –",
  "tika-vin09t13:96_1": "idha gāmo nāma duvidho hoti parikkhitto ca aparikkhitto ca.",
  "tika-vin09t13:96_2": "Tatra parikkhittassa parikkhepoyeva paricchedo.",
  "tika-vin09t13:96_3": "Tasmā tassa visuṁ paricchedaṁ avatvā “gāmūpacāro nāma parikkhittassa gāmassa indakhīle ṭhitassa majjhimassa purisassa leḍḍupāto”ti pāḷiyaṁ vuttaṁ.",
  "tika-vin09t13:96_4": "Aparikkhittassa pana gāmassa gāmaparicchedo vattabbo.",
  "tika-vin09t13:96_5": "Tasmā tassa gāmassa gāmaparicchedadassanatthaṁ “aparikkhittassa gāmassa gharūpacāre ṭhitassa majjhimassa purisassa leḍḍupāto”ti vuttaṁ.",
  "tika-vin09t13:96_6": "Gāmaparicchede ca dassite gāmūpacāralakkhaṇaṁ pubbe vuttanayeneva sakkā ñātunti puna “tattha ṭhitassa majjhimassa purisassa leḍḍupāto”ti na vuttaṁ,",
  "tika-vin09t13:96_7": "attho pana tatthāpi ayameva yathāvuttoti.",
  "tika-vin09t13:96_8": "Yo pana gharūpacāre ṭhitassa leḍḍupātaṁyeva “gāmūpacāro”ti vadati,",
  "tika-vin09t13:96_9": "tassa gharūpacāro “gāmo”ti āpajjati.",
  "tika-vin09t13:96_10": "Tato gharaṁ gharūpacāro,",
  "tika-vin09t13:96_11": "gāmo gāmūpacāroti esa vibhāgo saṅkarīyati.",
  "tika-vin09t13:96_12": "Asaṁkarato cettha vinicchayo veditabbo.",
  "tika-vin09t13:96_13": "Tasmā pāḷiñca aṭṭhakathañca saṁsanditvā vuttanayenevettha gāmo,",
  "tika-vin09t13:96_14": "gāmūpacāro ca veditabboti.",
  "tika-vin09t13:97_0": "Tatthāti tesu dvīsu upacāresu.",
  "tika-vin09t13:97_1": "Yvāyaṁ upacāro dassitoti sambandho.",
  "tika-vin09t13:97_2": "Vikāle gāmappavesanādīsūti ettha ādisaddena asaṁkaccikāgāmappavesanaṁ saṅgaṇhāti.",
  "tika-vin09t13:97_3": "Yo pana parikkhittassa gāmassa upacāro vutto,",
  "tika-vin09t13:97_4": "so na katthaci vinayapiṭake upayogaṁ gato.",
  "tika-vin09t13:97_5": "Kevalaṁ aparikkhittassa parikkhepokāsato aparo eko leḍḍupāto gāmūpacāro nāmāti ñāpanatthaṁ vutto.",
  "tika-vin09t13:97_6": "Evaṁ vutte hi ñāyati “parikkhittassāpi ce gāmassa eko leḍḍupāto kappiyabhūmi samāno upacāroti vutto,",
  "tika-vin09t13:97_7": "pageva aparikkhittassa parikkhepokāsato eko”ti.",
  "tika-vin09t13:97_8": "Imesaṁ paricchedadassanatthanti imesaṁ gāmāraññānaṁ paricchedadassanatthaṁ vuttā aṭṭhakathāyaṁ.",
  "tika-vin09t13:97_9": "Pārājikavatthunti pādagghanakaṁ.",
  "tika-vin09t13:97_10": "Avaharantassāti gaṇhantassa.",
  "tika-vin09t13:98_0": "Adinnanti dantaponasikkhāpade attano santakampi appaṭiggahitakaṁ kappiyaṁ ajjhoharaṇīyaṁ vuccati,",
  "tika-vin09t13:98_1": "idha pana yaṁ kiñci parapariggahitaṁ sasāmikaṁ bhaṇḍaṁ,",
  "tika-vin09t13:98_2": "tadetaṁ tehi sāmikehi kāyena vā vācāya vā na dinnanti adinnaṁ.",
  "tika-vin09t13:98_3": "Avahārappahonakameva pana dassetuṁ “aññassa manussajātikassa santaka”nti vuttaṁ.",
  "tika-vin09t13:98_4": "Saṅkhāsaddasseva ta-kārena vaḍḍhetvā vuttattā “saṅkhā saṅkhātanti atthato eka”nti vuttaṁ.",
  "tika-vin09t13:98_5": "Tattha atthato ekanti padatthato ekaṁ,",
  "tika-vin09t13:98_6": "anatthantaranti vuttaṁ hoti.",
  "tika-vin09t13:98_7": "Koṭṭhāsassetaṁ nāmaṁ bhāgato saṅkhāyati upaṭṭhātīti katvā.",
  "tika-vin09t13:98_8": "Papañcasaṅkhāti sattānaṁ saṁsāre papañcenti cirāyantīti papañcā,",
  "tika-vin09t13:98_9": "taṇhāmānadiṭṭhiyo,",
  "tika-vin09t13:98_10": "yassa vā uppannā,",
  "tika-vin09t13:98_11": "taṁ “ratto”ti vā “matto”ti vā “micchādiṭṭhiniviṭṭho”ti vā papañcenti byañjentīti papañcā,",
  "tika-vin09t13:98_12": "saṅkhā vuccati koṭṭhāso,",
  "tika-vin09t13:98_13": "papañcāva saṅkhā papañcasaṅkhā,",
  "tika-vin09t13:98_14": "papañcakoṭṭhāsāti attho,",
  "tika-vin09t13:98_15": "taṇhāmānadiṭṭhiyoti vuttaṁ hoti.",
  "tika-vin09t13:98_16": "Theyyacittasaṅkhātoti “theyyacitto”ti kathito.",
  "tika-vin09t13:98_17": "Eko cittakoṭṭhāsoti vissāsatāvakālikādiggāhavasappavattaatheyyacittakoṭṭhāsato añño cittakoṭṭhāso.",
  "tika-vin09t13:98_18": "Theyyasaṅkhātenāti theyyabhūtacittakoṭṭhāsena.",
  "tika-vin09t13:98_19": "Yadi evaṁ atha kasmā etassa vibhaṅge “theyyacitto avaharaṇacitto”ti vuttanti āha “yo cā”tiādi.",
  "tika-vin09t13:98_20": "Byañjanaṁ anādiyitvāti byañjane ādaraṁ akatvāti attho,",
  "tika-vin09t13:98_21": "saddatthamanapekkhitvāti vuttaṁ hoti.",
  "tika-vin09t13:98_22": "Atthamevāti bhāvatthameva.",
  "tika-vin09t13:99_0": "Te pana avahārāti te pañcavīsati avahārā.",
  "tika-vin09t13:99_1": "Saviññāṇakāviññāṇakavasena nānāvidho bhaṇḍo etassa pañcakassāti nānābhaṇḍaṁ,",
  "tika-vin09t13:99_2": "pañcannaṁ avahārānaṁ samūho pañcakaṁ,",
  "tika-vin09t13:99_3": "pañcaparimāṇamassāti vā pañcakaṁ,",
  "tika-vin09t13:99_4": "nānābhaṇḍameva pañcakaṁ nānābhaṇḍapañcakaṁ.",
  "tika-vin09t13:99_5": "Saviññāṇakavasena eko bhaṇḍo etassāti ekabhaṇḍaṁ.",
  "tika-vin09t13:99_6": "Sesaṁ vuttanayameva.",
  "tika-vin09t13:99_7": "Sāhatthikova pañcakaṁ sāhatthikapañcakaṁ.",
  "tika-vin09t13:99_8": "Ādipadavasena cetaṁ nāmaṁ kusalādittikassa kusalattikavohāro viya.",
  "tika-vin09t13:99_9": "Tasmā sāhatthikādipañcakanti atthato daṭṭhabbaṁ.",
  "tika-vin09t13:99_10": "Esa nayo sesesu pañcakadvayesu.",
  "tika-vin09t13:99_11": "Etassevāti “ādiyeyyā”ti etasseva mātikāpadassa.",
  "tika-vin09t13:99_12": "Imesaṁ padānaṁ vasenāti imesaṁ pañcannaṁ padānaṁ vasena.",
  "tika-vin09t13:99_13": "Ettha ca paṭhamapadaṁ abhiyogavasena vuttaṁ,",
  "tika-vin09t13:99_14": "dutiyapadaṁ aññesaṁ bhaṇḍaṁ harantassa gacchato vasena,",
  "tika-vin09t13:99_15": "tatiyapadaṁ upanikkhittabhaṇḍavasena,",
  "tika-vin09t13:99_16": "catutthaṁ saviññāṇakavasena,",
  "tika-vin09t13:99_17": "pañcamaṁ thale nikkhittādivasena vuttanti veditabbaṁ.",
  "tika-vin09t13:100_0": "Idāni nesaṁ atthayojanaṁ dassetuṁ “tatthā”tiādimāha.",
  "tika-vin09t13:100_1": "Tattha tatthāti tesu dvīsu pañcakesu.",
  "tika-vin09t13:100_2": "Itaranti ekabhaṇḍapañcakaṁ.",
  "tika-vin09t13:100_3": "Ārāmanti pupphārāmaphalārāmaṁ.",
  "tika-vin09t13:100_4": "Abhiyuñjatīti parasantakaṁ “mama santakova aya”nti musā bhaṇitvā abhiyuñjati codeti,",
  "tika-vin09t13:100_5": "aṭṭaṁ karotīti attho.",
  "tika-vin09t13:100_6": "Sampajānamusāvādepi adinnādānassa pubbapayogattā dukkaṭanti āha “āpattidukkaṭassā”ti,",
  "tika-vin09t13:100_7": "dukkaṭasaṅkhātā āpatti bhaveyyāti attho.",
  "tika-vin09t13:100_8": "Atha vā dukkaṭasaññitassa vītikkamassa āpajjananti attho.",
  "tika-vin09t13:100_9": "Esa nayo “āpatti thullaccayassā”tiādīsu.",
  "tika-vin09t13:100_10": "Sāmikassa vimatiṁ uppādetīti vinicchayakusalatāya,",
  "tika-vin09t13:100_11": "balavanissitādibhāvena vā ārāmasāmikassa saṁsayaṁ janeti. Kathaṁ?",
  "tika-vin09t13:100_12": "Tañhi tathā vinicchayappasutaṁ disvā sāmiko cinteti “sakkhissāmi nu kho ahaṁ imaṁ ārāmaṁ attano kātuṁ,",
  "tika-vin09t13:100_13": "na sakkhissāmi nu kho”ti.",
  "tika-vin09t13:100_14": "Evaṁ tassa vimati uppajjamānā tena uppāditā hoti.",
  "tika-vin09t13:100_15": "Dhuraṁ nikkhipatīti yadā pana sāmiko “ayaṁ thaddho kakkhaḷo jīvitabrahmacariyantarāyampi me kareyya,",
  "tika-vin09t13:100_16": "alaṁ dāni mayhaṁ iminā ārāmenā”ti dhuraṁ nikkhipati,",
  "tika-vin09t13:100_17": "ussāhaṁ ṭhapeti,",
  "tika-vin09t13:100_18": "attano santakakaraṇe nirussāho hotīti attho.",
  "tika-vin09t13:100_19": "Āpatti pārājikassa sace sayampi katadhuranikkhepo cāti adhippāyo.",
  "tika-vin09t13:100_20": "Atha pana sāmikena dhure nikkhittepi abhiyuñjako dhuraṁ anikkhipitvāva “imaṁ suṭṭhu pīḷetvā mama āṇāpavattiṁ",
  "tika-vin09t13:100_21": "dassetvā kiṅkārappaṭissāvibhāve ṭhapetvā dassāmī”ti dātabbabhāve saussāho,",
  "tika-vin09t13:100_22": "rakkhati tāva.",
  "tika-vin09t13:100_23": "Athāpi abhiyuñjako acchinditvā “na dāni imaṁ imassa dassāmī”ti dhuraṁ nikkhipati,",
  "tika-vin09t13:100_24": "sāmiko pana dhuraṁ na nikkhipati,",
  "tika-vin09t13:100_25": "pakkhaṁ pariyesati,",
  "tika-vin09t13:100_26": "kālaṁ āgameti,",
  "tika-vin09t13:100_27": "“lajjiparisaṁ tāva labhāmi,",
  "tika-vin09t13:100_28": "pacchā jānissāmī”ti gahaṇeyeva saussāho hoti,",
  "tika-vin09t13:100_29": "rakkhatiyeva.",
  "tika-vin09t13:100_30": "Yadā pana “sopi na dassāmī”ti,",
  "tika-vin09t13:100_31": "“sāmikopi na lacchāmī”ti evaṁ ubho dhuraṁ nikkhipanti,",
  "tika-vin09t13:100_32": "tadā abhiyuñjakassa pārājikaṁ.",
  "tika-vin09t13:101_0": "Aññassa bhaṇḍaṁ harantoti vetanena vā mittabhāvena vā aññassa bhaṇḍaṁ haranto.",
  "tika-vin09t13:101_1": "Sīse bhāranti sīse ṭhitabhāraṁ.",
  "tika-vin09t13:101_2": "Sīsassa tāva purimagale galavāṭako,",
  "tika-vin09t13:101_3": "piṭṭhigale kesañci kesante āvaṭṭo hoti,",
  "tika-vin09t13:101_4": "galasseva ubhosu passesu kesañci kesā oruyha jāyanti,",
  "tika-vin09t13:101_5": "ye “kaṇṇacūḷikā”ti vuccanti,",
  "tika-vin09t13:101_6": "tesaṁ adhobhāgo cāti ayaṁ heṭṭhimako paricchedo,",
  "tika-vin09t13:101_7": "tato upari sīsaṁ,",
  "tika-vin09t13:101_8": "etthantare ṭhitabhāranti vuttaṁ hoti.",
  "tika-vin09t13:101_9": "Khandhaṁ oropetīti ubhosu passesu kaṇṇacūḷikāhi paṭṭhāya heṭṭhā,",
  "tika-vin09t13:101_10": "kapparehi paṭṭhāya upari,",
  "tika-vin09t13:101_11": "piṭṭhigalāvaṭṭato ca galavāṭakato ca paṭṭhāya heṭṭhā,",
  "tika-vin09t13:101_12": "piṭṭhivemajjhāvaṭṭato ca uraparicchedamajjhe,",
  "tika-vin09t13:101_13": "hadayāvāṭakato ca paṭṭhāya upari khandho,",
  "tika-vin09t13:101_14": "taṁ oropeti.",
  "tika-vin09t13:102_0": "Ayaṁ panettha vinicchayo –",
  "tika-vin09t13:102_1": "yo bhikkhu “idaṁ gahetvā ettha yāhī”ti sāmikehi anāṇatto sayameva “mayhaṁ idaṁ nāma detha,",
  "tika-vin09t13:102_2": "ahaṁ vo bhaṇḍaṁ vahāmī”ti tesaṁ bhaṇḍaṁ sīsena ādāya gacchanto theyyacittena taṁ bhaṇḍaṁ āmasati, dukkaṭaṁ.",
  "tika-vin09t13:102_3": "Yathāvuttasīsaparicchedaṁ anatikkamantova ito cito ca ghaṁsanto sāretipi paccāsāretipi,",
  "tika-vin09t13:102_4": "thullaccayaṁ.",
  "tika-vin09t13:102_5": "Khandhaṁ oropitamatte kiñcāpi sāmikānaṁ “vahatū”ti cittaṁ atthi,",
  "tika-vin09t13:102_6": "tehi pana anāṇattattā pārājikaṁ.",
  "tika-vin09t13:102_7": "Khandhaṁ pana anoropetvāpi sīsato kesaggamattampi cāventassa pārājikaṁ.",
  "tika-vin09t13:102_8": "Yamakabhārassa pana eko bhāgo sīse patiṭṭhāti,",
  "tika-vin09t13:102_9": "eko piṭṭhiyaṁ,",
  "tika-vin09t13:102_10": "tattha dvinnaṁ ṭhānānaṁ vasena vinicchayo veditabbo.",
  "tika-vin09t13:102_11": "Ayaṁ pana suddhasīsabhārasseva vasena vutto.",
  "tika-vin09t13:102_12": "Yo cāyaṁ sīsabhāre vutto,",
  "tika-vin09t13:102_13": "khandhabhārādīsupi ayameva vinicchayo veditabbo.",
  "tika-vin09t13:103_0": "Upanikkhittaṁ bhaṇḍanti saṅgopanatthāya attano hatthe parehi ṭhapitabhaṇḍaṁ.",
  "tika-vin09t13:103_1": "Ahaṁ na gaṇhāmīti sambandho.",
  "tika-vin09t13:103_2": "Atītatthe cetaṁ vattamānavacanaṁ,",
  "tika-vin09t13:103_3": "nāhaṁ gahesinti attho.",
  "tika-vin09t13:103_4": "Dukkaṭaṁ sampajānamusāvādepi adinnādānassa pubbapayogattā.",
  "tika-vin09t13:103_5": "“Kiṁ tumhe bhaṇatha,",
  "tika-vin09t13:103_6": "nevidaṁ mayhaṁ anurūpaṁ,",
  "tika-vin09t13:103_7": "na tumhāka”ntiādīni vadantassāpi dukkaṭameva.",
  "tika-vin09t13:103_8": "Sāmikassa vimatiṁ uppādetīti “raho mayā etassa hatthe ṭhapitaṁ,",
  "tika-vin09t13:103_9": "na añño koci jānāti,",
  "tika-vin09t13:103_10": "dassati nu kho me,",
  "tika-vin09t13:103_11": "no”ti sāmikassa vimatiṁ uppādeti.",
  "tika-vin09t13:103_12": "Dhuraṁ nikkhipatīti tassa pharusādibhāvaṁ disvā ussāhaṁ ṭhapeti.",
  "tika-vin09t13:103_13": "Tatra sacāyaṁ bhikkhu “kilametvā naṁ dassāmī”ti dāne saussāho,",
  "tika-vin09t13:103_14": "rakkhati tāva.",
  "tika-vin09t13:103_15": "Sace so dāne nirussāho,",
  "tika-vin09t13:103_16": "bhaṇḍasāmiko pana gahaṇe saussāho,",
  "tika-vin09t13:103_17": "rakkhateva.",
  "tika-vin09t13:103_18": "Yadi pana so tasmiṁ dāne nirussāho,",
  "tika-vin09t13:103_19": "bhaṇḍasāmikopi “na mayhaṁ dassatī”ti dhuraṁ nikkhipati,",
  "tika-vin09t13:103_20": "evaṁ ubhinnaṁ dhuranikkhepena bhikkhuno pārājikaṁ.",
  "tika-vin09t13:103_21": "Yadipi mukhena “dassāmī”ti vadati,",
  "tika-vin09t13:103_22": "cittena pana adātukāmo,",
  "tika-vin09t13:103_23": "evampi sāmikassa dhuranikkhepena bhikkhuno pārājikaṁ.",
  "tika-vin09t13:104_0": "Sahabhaṇḍahārakaṁnessāmīti “sahabhaṇḍahārakaṁ bhaṇḍaṁ nessāmī”ti cintetvā.",
  "tika-vin09t13:104_1": "Paṭhamaṁ pādaṁ atikkāmetīti bhaṇḍahārakaṁ tajjetvā tassa gamanapathaṁ vāretvā attanā rucitamaggaṁ ekapādaṁ atikkāmeti.",
  "tika-vin09t13:104_2": "Thalaṭṭhanti thale nikkhittaṁ,",
  "tika-vin09t13:104_3": "bhūmitale vā pāsāṇapabbatatalādīsu vā yattha katthaci paṭicchanne vā appaṭicchanne vā ṭhapitanti attho.",
  "tika-vin09t13:104_4": "Phandāpeti,",
  "tika-vin09t13:104_5": "thullaccayanti yo phandāpeti,",
  "tika-vin09t13:104_6": "tassa payoge payoge thullaccayaṁ,",
  "tika-vin09t13:104_7": "āmasane dukkaṭaṁ,",
  "tika-vin09t13:104_8": "phandāpane thullaccayañca visuṁ visuṁ theyyacittena āmasanaphandāpanapayoge karontasseva hoti.",
  "tika-vin09t13:104_9": "“Ekapayogena gaṇhantassa pana uddhāre pārājikameva,",
  "tika-vin09t13:104_10": "na dukkaṭathullaccayānī”ti vadanti.",
  "tika-vin09t13:104_11": "Ṭhānāti ṭhitaṭṭhānato.",
  "tika-vin09t13:104_12": "Sace taṁ thalaṭṭhaṁ rāsikataṁ hoti,",
  "tika-vin09t13:104_13": "antokumbhiyaṁ bhājanagatakaraṇamuṭṭhicchedanavinicchayena vinicchinitabbaṁ.",
  "tika-vin09t13:104_14": "Sace ekābaddhaṁ silesaniyyāsādi,",
  "tika-vin09t13:104_15": "pakkamadhuphāṇitavinicchayena vinicchinitabbaṁ.",
  "tika-vin09t13:104_16": "Sace garukaṁ hoti bhārabaddhaṁ lohapiṇḍitelamadhughaṭādi vā,",
  "tika-vin09t13:104_17": "kumbhiyaṁ ṭhānācāvanavinicchayena vinicchinitabbaṁ.",
  "tika-vin09t13:104_18": "Saṅkhalikābaddhassa ca ṭhānabhedo sallakkhetabbo.",
  "tika-vin09t13:104_19": "Pattharitvā ṭhapitaṁ pana pāvārattharaṇakaṭasārakādiṁ ujukaṁ gahetvā ākaḍḍhati,",
  "tika-vin09t13:104_20": "pārimante orimantena phuṭṭhokāsaṁ atikkante pārājikaṁ.",
  "tika-vin09t13:104_21": "Tatheva gahetvā parato pellati,",
  "tika-vin09t13:104_22": "pārimante phuṭṭhokāsaṁ orimante atikkante pārājikaṁ.",
  "tika-vin09t13:104_23": "Vāmato vā dakkhiṇato vā apanāmentassa vāmantena vā dakkhiṇantena vā phuṭṭhokāsaṁ dakkhiṇante vā vāmante vā atikkante pārājikaṁ.",
  "tika-vin09t13:104_24": "Veṭhetvā uddharati,",
  "tika-vin09t13:104_25": "kesaggamattaṁ ākāsagataṁ karontassa pārājikaṁ.",
  "tika-vin09t13:105_0": "Sako hattho sahattho,",
  "tika-vin09t13:105_1": "tena nibbatto,",
  "tika-vin09t13:105_2": "tassa vā sambandhīti sāhatthiko, avahāro.",
  "tika-vin09t13:105_3": "Āṇāpanaṁ āṇatti,",
  "tika-vin09t13:105_4": "tāya āṇattiyā nibbatto avahāro āṇattiko.",
  "tika-vin09t13:105_5": "Nissajjanaṁ nissaggo,",
  "tika-vin09t13:105_6": "suṅkaghātaṭṭhāne,",
  "tika-vin09t13:105_7": "parikappitokāse ca ṭhatvā bhaṇḍassa bahi nipātanaṁ,",
  "tika-vin09t13:105_8": "nissaggova nissaggiyo.",
  "tika-vin09t13:105_9": "Kiriyāsiddhito puretarameva pārājikāpattisaṅkhātaṁ atthaṁ sādhetīti atthasādhako.",
  "tika-vin09t13:105_10": "Dhurassa ālayasaṅkhātassa bhārassa nikkhipanaṁ pariccajanaṁ nirussāhabhāvāpajjanaṁ dhuranikkhepo.",
  "tika-vin09t13:105_11": "Idāni byañjane ādaraṁ akatvā tesaṁ atthamattameva dassento “tattha sāhatthiko nāmā”tiādimāha.",
  "tika-vin09t13:105_12": "Sahatthāti sahatthena.",
  "tika-vin09t13:105_13": "Karaṇatthe hi idaṁ nissakkavacanaṁ.",
  "tika-vin09t13:105_14": "“Asukassa bhaṇḍaṁ avaharā”ti aññaṁ āṇāpetīti etthāpi āṇattikkhaṇe eva āpatti daṭṭhabbā.",
  "tika-vin09t13:105_15": "Yadi evaṁ imassa,",
  "tika-vin09t13:105_16": "atthasādhakassa ca ko visesoti?",
  "tika-vin09t13:105_17": "Taṁ khaṇaṁ eva gahaṇe niyuñjanaṁ āṇattikapayogo,",
  "tika-vin09t13:105_18": "kālantarena gahaṇatthaṁ niyogo atthasādhakoti ayametesaṁ visesoti.",
  "tika-vin09t13:105_19": "Tenevāha “asukassa bhaṇḍaṁ yadā sakkosi,",
  "tika-vin09t13:105_20": "tadā taṁ avaharāti āṇāpetī”ti.",
  "tika-vin09t13:106_0": "Suṅkaghātaparikappitokāsānanti suṅkaghātañca parikappitokāso ca suṅkaghātaparikappitokāsā, tesaṁ.",
  "tika-vin09t13:106_1": "Tattha suṅkaghātanti rukkhapabbatādisaññāṇena niyamitassa suṅkaṭṭhānassetaṁ adhivacanaṁ.",
  "tika-vin09t13:106_2": "Tañhi yasmā tato rājadeyyabhāgaṁ suṅkaṁ adatvā nīharantā rañño suṅkaṁ hananti vināsenti,",
  "tika-vin09t13:106_3": "tasmā “suṅkaghāta”nti vuttaṁ.",
  "tika-vin09t13:107_0": "Koci parapariveṇādīni paviṭṭho kiñci lobhaneyyabhaṇḍaṁ disvā dvārappamukhādivasena yaṁ ṭhānaṁ “sace maṁ etthantare passissanti,",
  "tika-vin09t13:107_1": "daṭṭhukāmatāya gahetvā vicaranto viya dassāmi,",
  "tika-vin09t13:107_2": "no ce passissanti,",
  "tika-vin09t13:107_3": "harissāmī”ti parikappeti,",
  "tika-vin09t13:107_4": "ayaṁ parikappitokāso.",
  "tika-vin09t13:107_5": "Āṇattikkhaṇeyeva pārājikanti atthasādhakacetanākkhaṇeyeva pārājikaṁ.",
  "tika-vin09t13:107_6": "Sacepi avahārako saṭṭhivassātikkamenapi taṁ bhaṇḍaṁ avaharati,",
  "tika-vin09t13:107_7": "āṇāpako ca antarāyeva kālaṁ karoti,",
  "tika-vin09t13:107_8": "hīnāya vā āvattati,",
  "tika-vin09t13:107_9": "assamaṇova hutvā kālaṁ vā karissati,",
  "tika-vin09t13:107_10": "hīnāya vā āvattissati,",
  "tika-vin09t13:107_11": "avahārakassa pana avahārakkhaṇeyeva pārājikaṁ.",
  "tika-vin09t13:107_12": "Pādagghanakatelanti ettha pādo nāma kahāpaṇassa catuttho bhāgo,",
  "tika-vin09t13:107_13": "taṁ agghatīti pādagghanakaṁ,",
  "tika-vin09t13:107_14": "pādagghanakañca taṁ telañcāti pādagghanakatelaṁ.",
  "tika-vin09t13:107_15": "Upāhanā ādi yesaṁ vatthūnaṁ tāni upāhanādīni.",
  "tika-vin09t13:107_16": "Ādisaddena dukūlasāṭakacammakkhaṇḍādīnaṁ gahaṇaṁ.",
  "tika-vin09t13:107_17": "Pakkhipatīti theyyacittena pakkhipati.",
  "tika-vin09t13:107_18": "Tenāha “hatthato muttamatteyeva pārājika”nti sace pana attanopi kumbhiyaṁ añño sappiṁ vā telaṁ vā ākirati,",
  "tika-vin09t13:107_19": "tatra cāyaṁ theyyacittena telapivanakaṁ bhaṇḍaṁ pakkhipati,",
  "tika-vin09t13:107_20": "vuttanayeneva pārājikaṁ.",
  "tika-vin09t13:108_0": "Kāyena vā vācāya vā payuñjanaṁ āṇāpanaṁ payogo,",
  "tika-vin09t13:108_1": "āṇattassa bhaṇḍaggahaṇato pubbattā pubbo,",
  "tika-vin09t13:108_2": "iti pubbo ca so payogo cāti pubbapayogo.",
  "tika-vin09t13:108_3": "Payogena saha vattamāno avahāro sahapayogo.",
  "tika-vin09t13:108_4": "Samaṁ ekī hutvā vidahitvā mantetvā avaharaṇaṁ saṁvidhāvahāro,",
  "tika-vin09t13:108_5": "aññamaññaṁ saññuppattiyā katāvahāroti vuttaṁ hoti.",
  "tika-vin09t13:108_6": "Pubbaṇhādikālaparicchedena sañjānanaṁ saṅketo,",
  "tika-vin09t13:108_7": "tassa kammaṁ saṅketakammaṁ.",
  "tika-vin09t13:108_8": "Nimittassa kammaṁ nimittakammaṁ,",
  "tika-vin09t13:108_9": "saññuppādanatthaṁ kassaci nimittassa karaṇanti attho.",
  "tika-vin09t13:108_10": "Tatthāti yathāvuttesu pubbapayogādīsu pañcasu.",
  "tika-vin09t13:108_11": "Khilādīni saṅkāmetvā khettādiggahaṇavasenāti khilaṁ, rajjuṁ, vatiṁ,",
  "tika-vin09t13:108_12": "mariyādaṁ vā pākāraṁ vā saṅkāmetvā khettaggahaṇavasena, khilaṁ, rajjuṁ, vatiṁ,",
  "tika-vin09t13:108_13": "mariyādaṁ vā pākāraṁ vā saṅkāmetvā vatthuggahaṇavasena.",
  "tika-vin09t13:108_14": "Sace pana dvīhi khilehi gahetabbaṁ hoti,",
  "tika-vin09t13:108_15": "paṭhame khile thullaccayaṁ,",
  "tika-vin09t13:108_16": "dutiye pārājikaṁ.",
  "tika-vin09t13:108_17": "Sace tīhi gahetabbaṁ hoti,",
  "tika-vin09t13:108_18": "paṭhame dukkaṭaṁ,",
  "tika-vin09t13:108_19": "dutiye thullaccayaṁ,",
  "tika-vin09t13:108_20": "tatiye pārājikaṁ.",
  "tika-vin09t13:108_21": "Evaṁ bahukesupi avasāne dve ṭhapetvā purimehi dukkaṭaṁ,",
  "tika-vin09t13:108_22": "avasāne dvinnaṁ ekena thullaccayaṁ,",
  "tika-vin09t13:108_23": "itarena pārājikaṁ.",
  "tika-vin09t13:108_24": "Rajjupasāraṇādīsupi eseva nayo.",
  "tika-vin09t13:108_25": "Yaṁ pana samantapāsādikāyaṁ “tañca kho sāmikānaṁ dhuranikkhepenā”ti vuttaṁ,",
  "tika-vin09t13:108_26": "taṁ “khettaṁ abhiyuñjati,",
  "tika-vin09t13:108_27": "āpatti dukkaṭassā”tiādi -adhikāre vuttattā abhiyogavasena gahaṇaṁ sandhāyāti daṭṭhabbaṁ.",
  "tika-vin09t13:108_28": "Saṁvidahitvāti etasseva vevacanaṁ.",
  "tika-vin09t13:108_29": "Saṁmantayitvāti ekacchandatāya ekajjhāsayatāya bhaṇitvāti attho.",
  "tika-vin09t13:108_30": "Imasmiṁ avahāre asammohatthaṁ “evaṁ saṁvidahitvā gatesu hī”tiādimāha.",
  "tika-vin09t13:108_31": "Sañjānanakammanti pubbaṇhādikālaparicchedavasena saññāṇakaraṇaṁ.",
  "tika-vin09t13:108_32": "Tenāha “sace hī”tiādi.",
  "tika-vin09t13:109_0": "Ettha ca “purebhattaṁ avaharā”ti vutte ajja vā purebhattaṁ avaharatu, sve vā,",
  "tika-vin09t13:109_1": "anāgate vā saṁvacchare,",
  "tika-vin09t13:109_2": "natthi visaṅketo,",
  "tika-vin09t13:109_3": "ubhinnampi pārājikaṁ.",
  "tika-vin09t13:109_4": "Sace pana “ajja purebhattaṁ avaharā”ti vutte sve avaharati.",
  "tika-vin09t13:109_5": "“Ajjā”ti niyamitaṁ saṅketaṁ atikkamma pacchā avahaṭaṁ hoti.",
  "tika-vin09t13:109_6": "Sace “sve purebhattaṁ avaharā”ti vutte ajja purebhattaṁ avaharati,",
  "tika-vin09t13:109_7": "“sve”ti niyamitaṁ taṁ saṅketaṁ apatvā pure avahaṭaṁ hoti,",
  "tika-vin09t13:109_8": "evaṁ avaharantassa avahārakasseva pārājikaṁ,",
  "tika-vin09t13:109_9": "mūlaṭṭhassa anāpatti.",
  "tika-vin09t13:109_10": "“Sveva purebhatta”nti vutte tadaheva vā,",
  "tika-vin09t13:109_11": "sve pacchābhattaṁ vā avaharantopi taṁsaṅketato pure ca pacchā ca avaharati.",
  "tika-vin09t13:109_12": "Yo pana evaṁakatvā yathāparicchinnakālameva avaharati,",
  "tika-vin09t13:109_13": "ayaṁ saṅketato apure apacchā taṁ avaharatīti veditabbo.",
  "tika-vin09t13:109_14": "Esa nayo pacchābhattarattindivesupi,",
  "tika-vin09t13:109_15": "purimayāmamajjhimayāmapacchimayāmakāḷajuṇhamāsautusaṁvaccharādivasenāpi ettha saṅketavisaṅketatā veditabbā.",
  "tika-vin09t13:109_16": "Parabhaṇḍāvahārasaññuppādassa hetuttā akkhinikhaṇādīneva nimittanti akkhinikhaṇādinimittaṁ,",
  "tika-vin09t13:109_17": "tassa karaṇaṁ akkhinikhaṇādinimittakaraṇaṁ.",
  "tika-vin09t13:109_18": "Ādisaddena bhamukukkhepasīsakampanahatthalaṅghanapāṇippahāraaṅguliphoṭanagīvunnāmanaukkāsanādianekappakāraṁ saṅgaṇhāti.",
  "tika-vin09t13:109_19": "Sesamettha saṅketakamme vuttanayameva.",
  "tika-vin09t13:110_0": "Theno vuccati coro,",
  "tika-vin09t13:110_1": "tassa bhāvo theyyaṁ,",
  "tika-vin09t13:110_2": "tena avaharaṇaṁ theyyāvahāro.",
  "tika-vin09t13:110_3": "Pasayha abhibhavitvā avaharaṇaṁ pasayhāvahāro.",
  "tika-vin09t13:110_4": "Vatthasuttādikaṁ paricchijja kappanaṁ parikappo,",
  "tika-vin09t13:110_5": "tena avaharaṇaṁ parikappāvahāro.",
  "tika-vin09t13:110_6": "Tiṇapaṇṇādīhi paṭicchannassa avahāro paṭicchannāvahāro.",
  "tika-vin09t13:110_7": "Kusena avahāro kusāvahāro.",
  "tika-vin09t13:110_8": "Kūṭamānakūṭakahāpaṇādīhīti ettha kūṭamānaṁ nāma hadayabhedasikhābhedarajjubhedavasena tividhaṁ mānakūṭaṁ.",
  "tika-vin09t13:110_9": "Tattha hadayanti nāḷiādimānabhājanānaṁ abbhantaraṁ,",
  "tika-vin09t13:110_10": "tassa bhedo chiddakaraṇaṁ hadayabhedo,",
  "tika-vin09t13:110_11": "so sappitelādiminanakāle labbhati.",
  "tika-vin09t13:110_12": "Tāni hi gaṇhanto heṭṭhāchiddena mānena “saṇikaṁ āsiñcā”ti vatvā antobhājane bahuṁ paggharāpetvā gaṇhāti,",
  "tika-vin09t13:110_13": "dadanto ca chiddaṁ pidhāya sīghaṁ pūretvā deti.",
  "tika-vin09t13:111_0": "Sikhābhedo pana tilataṇḍulādiminanakāle labbhati.",
  "tika-vin09t13:111_1": "Tāni hi gaṇhanto saṇikaṁ sikhaṁ ussāpetvā gaṇhāti,",
  "tika-vin09t13:111_2": "dadanto vegena pūretvā sikhaṁ chindanto deti.",
  "tika-vin09t13:112_0": "Rajjubhedo khettavatthuminanakāle labbhati.",
  "tika-vin09t13:112_1": "Khettādiṁ minantā hi amahantampi mahantaṁ katvā minanti,",
  "tika-vin09t13:112_2": "mahantampi amahantaṁ.",
  "tika-vin09t13:113_0": "Tambakaṁsādimayo kūṭo kahāpaṇo kūṭakahāpaṇo.",
  "tika-vin09t13:113_1": "Ādisaddena tulākūṭakaṁsakūṭavañcanādiṁ saṅgaṇhāti.",
  "tika-vin09t13:113_2": "Tattha tulākūṭaṁ rūpakūṭaṁ,",
  "tika-vin09t13:113_3": "aṅgakūṭaṁ,",
  "tika-vin09t13:113_4": "gahaṇakūṭaṁ,",
  "tika-vin09t13:113_5": "paṭicchannakūṭanti catubbidhaṁ hoti.",
  "tika-vin09t13:113_6": "Tattha rūpakūṭaṁ nāma dve tulā samarūpā katvā gaṇhanto mahatiyā gaṇhāti,",
  "tika-vin09t13:113_7": "dadanto khuddikāya deti.",
  "tika-vin09t13:113_8": "Aṅgakūṭaṁ nāma gaṇhanto pacchābhāge hatthena tulaṁ akkamati,",
  "tika-vin09t13:113_9": "dadanto pubbabhāge akkamati.",
  "tika-vin09t13:113_10": "Gahaṇakūṭaṁ nāma gaṇhanto mūle rajjuṁ gaṇhāti,",
  "tika-vin09t13:113_11": "dadanto agge.",
  "tika-vin09t13:113_12": "Paṭicchannakūṭaṁ nāma tulaṁ susiraṁ katvā anto ayacuṇṇaṁ pakkhipitvā gaṇhanto taṁ pacchābhāge karoti,",
  "tika-vin09t13:113_13": "dadanto aggabhāge.",
  "tika-vin09t13:114_0": "Kaṁso vuccati suvaṇṇapāti,",
  "tika-vin09t13:114_1": "tāya vañcanaṁ kaṁsakūṭaṁ. Kathaṁ?",
  "tika-vin09t13:114_2": "Ekaṁ suvaṇṇapātiṁ katvā aññā dve tisso lohapātiyo suvaṇṇavaṇṇā karonti.",
  "tika-vin09t13:114_3": "Tato janapadaṁ gantvā kiñcideva aḍḍhaṁ kulaṁ pavisitvā “suvaṇṇabhājanāni kiṇāthā”ti vatvā agghe pucchite samagghataraṁ dātukāmā honti.",
  "tika-vin09t13:114_4": "Tato tehi “kathaṁ imesaṁ suvaṇṇabhāvo jānitabbo”ti vutte “vīmaṁsitvā gaṇhathā”ti suvaṇṇapātiṁ pāsāṇe ghaṁsitvā sabbā pātiyo datvā gacchati.",
  "tika-vin09t13:115_0": "Vañcanaṁ nāma tehi tehi upāyehi paresaṁ vañcanaṁ.",
  "tika-vin09t13:115_1": "Tatridamekaṁ vatthu –",
  "tika-vin09t13:115_2": "eko kira luddako migañca migapotakañca gahetvā āgacchati,",
  "tika-vin09t13:115_3": "tameko dhutto “kiṁ bho migo agghati,",
  "tika-vin09t13:115_4": "kiṁ migapotako”ti āha.",
  "tika-vin09t13:115_5": "“Migo dve kahāpaṇe,",
  "tika-vin09t13:115_6": "migapotako eka”nti vutte ekaṁ kahāpaṇaṁ datvā migapotakaṁ gahetvā thokaṁ gantvā nivattento “na me bho migapotakena attho,",
  "tika-vin09t13:115_7": "migaṁ me dehī”ti āha.",
  "tika-vin09t13:115_8": "“Tena hi dve kahāpaṇe dehī”ti āha.",
  "tika-vin09t13:115_9": "So āha “nanu bho mayā paṭhamaṁ eko kahāpaṇo dinno”ti.",
  "tika-vin09t13:115_10": "Āma dinno,",
  "tika-vin09t13:115_11": "imaṁ migapotakaṁ gaṇha,",
  "tika-vin09t13:115_12": "evaṁ so ca kahāpaṇo,",
  "tika-vin09t13:115_13": "ayañca kahāpaṇagghanako migapotakoti dve kahāpaṇā bhavissantīti.",
  "tika-vin09t13:115_14": "So “kāraṇaṁ vadatī”ti sallakkhetvā migapotakaṁ gahetvā migaṁ adāsīti.",
  "tika-vin09t13:116_0": "Pasayhāti pare abhibhuyya.",
  "tika-vin09t13:116_1": "Gāmaṁ ghātentīti gāmaghātakā,",
  "tika-vin09t13:116_2": "gāmaṁ paharantā corā,",
  "tika-vin09t13:116_3": "te ādi yesaṁ te gāmaghātakādayo.",
  "tika-vin09t13:116_4": "Ādisaddena cettha panthaghātakādīnaṁ gahaṇaṁ.",
  "tika-vin09t13:116_5": "Uddhāreyeva pārājikanti “sace sāṭako bhavissati,",
  "tika-vin09t13:116_6": "gaṇhissāmī”ti parikappassa pavattattā,",
  "tika-vin09t13:116_7": "sāṭakassa ca tattha sabbhāvato.",
  "tika-vin09t13:116_8": "Padavārena kāretabboti bhūmiyaṁ anikkhipitvāva vīmaṁsitattā vuttaṁ.",
  "tika-vin09t13:116_9": "Bhaṇḍadeyyanti yaṁ parassa naṭṭhaṁ,",
  "tika-vin09t13:116_10": "tassa mūlaṁ vā tadeva vā bhaṇḍaṁ dātabbanti attho.",
  "tika-vin09t13:117_0": "Tassāti yo evaṁ parikappeti, tassa. Imassa “avahāro hotī”ti iminā sambandho.",
  "tika-vin09t13:118_0": "Paresanti kīḷantānaṁ,",
  "tika-vin09t13:118_1": "pavisantānaṁ vā paresaṁ manussānaṁ.",
  "tika-vin09t13:118_2": "“Pacchā gaṇhissāmī”ti paṁsunā vā paṇṇena vā paṭicchādetīti “sace idāneva onamitvā gaṇhissāmi,",
  "tika-vin09t13:118_3": "‘kiṁ samaṇo gaṇhātī’ti maṁ jānitvā viheṭheyyuṁ pacchā gaṇhissāmī”ti paṁsunā vā paṇṇena vā paṭicchādeti.",
  "tika-vin09t13:118_4": "Uddhāro natthīti ṭhānācāvanaṁ natthīti attho.",
  "tika-vin09t13:118_5": "Sāmikāti antāgāmaṁ pavisitukāmā bhaṇḍasāmikā manussā.",
  "tika-vin09t13:118_6": "Uddhāreti uddharaṇe,",
  "tika-vin09t13:118_7": "ṭhānācāvaneti attho.",
  "tika-vin09t13:118_8": "Ṭhānācāvanañcettha heṭṭhā vuttanayānusārena veditabbaṁ.",
  "tika-vin09t13:118_9": "Pavesetīti ṭhānācāvanavasena paveseti,",
  "tika-vin09t13:118_10": "heṭṭhimantena phuṭṭhokāsaṁ kesaggamattampi uparimantena atikkāmento pavesetīti attho.",
  "tika-vin09t13:119_0": "Samagghataranti appagghataraṁ.",
  "tika-vin09t13:119_1": "Uddhaṭamatte avahāroti sakabhāvappayogassa niṭṭhāpitattā,",
  "tika-vin09t13:119_2": "na atthasādhakavasena.",
  "tika-vin09t13:119_3": "Uddhāre rakkhati attano koṭṭhāse pātetukāmatāya uddhaṭattā.",
  "tika-vin09t13:119_4": "Eseva nayo pātanepi rakkhatīti etthāpi.",
  "tika-vin09t13:119_5": "“Uddhāreyeva rakkhatī”ti imināva pātane na rakkhatīti atthe siddhepi atthasādhakavasena atthaṁ dassetuṁ “taṁ uddharitvā”tiādi vuttaṁ.",
  "tika-vin09t13:119_6": "Sace pana dvīsupi koṭṭhāsesu patitadaṇḍake adassanaṁ gameti,",
  "tika-vin09t13:119_7": "tato avasesabhikkhūsu gatesu itaro “mayhaṁ, bhante,",
  "tika-vin09t13:119_8": "daṇḍako na paññāyatī”ti,",
  "tika-vin09t13:119_9": "“mayhampi, āvuso,",
  "tika-vin09t13:119_10": "na paññāyatī”ti,",
  "tika-vin09t13:119_11": "“katamo pana, bhante,",
  "tika-vin09t13:119_12": "mayhaṁ bhāgo”ti.",
  "tika-vin09t13:119_13": "“Ayaṁ tuyhaṁ bhāgo”ti attano bhāgaṁ dasseti.",
  "tika-vin09t13:119_14": "Tasmiṁ vivaditvā vā avivaditvā vā taṁ gaṇhitvā gate itaro tassa bhāgaṁ uddharati,",
  "tika-vin09t13:119_15": "uddhāre pārājikaṁ.",
  "tika-vin09t13:119_16": "Sacepi tena “ahaṁ mama bhāgaṁ tuyhaṁ na demi,",
  "tika-vin09t13:119_17": "tvaṁ pana attano bhāgaṁ ñatvā gaṇhā”ti vuttepi “nāyaṁ mamā”ti jānantopi tasseva bhāgaṁ gaṇhāti,",
  "tika-vin09t13:119_18": "uddhāre pārājikaṁ.",
  "tika-vin09t13:119_19": "Sace pana itaro “ayaṁ tuyhaṁ bhāgo,",
  "tika-vin09t13:119_20": "ayaṁ mayhaṁ bhāgoti kiṁ iminā vivādenā”ti cintetvā “mayhaṁ vā patto hotu,",
  "tika-vin09t13:119_21": "tumhākaṁ vā,",
  "tika-vin09t13:119_22": "yo varabhāgo,",
  "tika-vin09t13:119_23": "taṁ tumhe gaṇhathā”ti vadati,",
  "tika-vin09t13:119_24": "dinnakaṁ nāma gahitaṁ hoti,",
  "tika-vin09t13:119_25": "natthettha avahāro.",
  "tika-vin09t13:119_26": "Sace so vivādabhīruko bhikkhu “yaṁ tuyhaṁ ruccati,",
  "tika-vin09t13:119_27": "taṁ gaṇhā”ti vutto attano pattaṁ varabhāgaṁ ṭhapetvā lāmakaṁyeva gahetvā gacchati,",
  "tika-vin09t13:119_28": "tato itarassa vicinitāvasesaṁ gaṇhantassāpi avahāro nattheva.",
  "tika-vin09t13:119_29": "Evamimāni pañca pañcakāni samodhānetvā ime pañcavīsati avahārā veditabbā.",
  "tika-vin09t13:119_30": "Niṭṭhito “ādiyeyyā”ti imassa padassa vinicchayo.",
  "tika-vin09t13:119_31": "Tenāha “iti yaṁ vuttaṁ…pe…",
  "tika-vin09t13:119_32": "yassattho pakāsito hotī”ti.",
  "tika-vin09t13:120_0": "Rājānoti kiñcāpi avisesena vuttaṁ,",
  "tika-vin09t13:120_1": "aparādhānurūpaṁ pana chejjabhejjānusāsako pamāṇabhūtova idhādhippetoti āha “rājānoti idaṁ bimbisāraṁyeva sandhāya vutta”nti.",
  "tika-vin09t13:120_2": "So hi dhammikarājattā yathāpaveṇiyāva karoti.",
  "tika-vin09t13:120_3": "Aññe pana kākaṇikamattassapi sīsaṁ chindeyyuṁ,",
  "tika-vin09t13:120_4": "bahukassāpi na vā kiñci kareyyuṁ.",
  "tika-vin09t13:120_5": "Tenāha “aññe panā”tiādi.",
  "tika-vin09t13:120_6": "Hananaṁ nāma pothanañceva chedanañcāti āha “hatthādīhi vā”tiādi.",
  "tika-vin09t13:120_7": "Ādisaddena pādakasāvettaaḍḍhadaṇḍakānaṁ gahaṇaṁ.",
  "tika-vin09t13:120_8": "Rajjubandhanādīhīti ādisaddena andubandhanasaṅkhalikābandhanagharabandhananagarabandhanapurisaguttīnaṁ gahaṇaṁ.",
  "tika-vin09t13:120_9": "Nīhareyyunti raṭṭhato nikkhāmeyyuṁ.",
  "tika-vin09t13:120_10": "Corosi…pe…",
  "tika-vin09t13:120_11": "thenosīti ettha “paribhāseyyu”nti padaṁ ajjhāharitabbaṁ ūnattā padappayogassa.",
  "tika-vin09t13:120_12": "Tenāha “imehi vacanehi paribhāseyyu”nti.",
  "tika-vin09t13:120_13": "Yathārūpaṁ pana yasmā pādato paṭṭhāya hoti,",
  "tika-vin09t13:120_14": "tasmā “pādassa vā pādārahassa vā”ti āha.",
  "tika-vin09t13:120_15": "Porāṇakassa kahāpaṇassa catuttho bhāgo pādo,",
  "tika-vin09t13:120_16": "pādaṁ arahatīti pādāraho,",
  "tika-vin09t13:120_17": "tassa pādassa vā pādārahassa vā.",
  "tika-vin09t13:120_18": "Ettha ca pādena kahāpaṇassa catutthabhāgaṁ akappiyabhaṇḍameva dasseti,",
  "tika-vin09t13:120_19": "pādārahena pādagghanakaṁ kappiyabhaṇḍaṁ.",
  "tika-vin09t13:120_20": "Ettāvatā heṭṭhimantadassanena sabbākārena dutiyapārājikappahonakavatthu dassitaṁ hotīti daṭṭhabbaṁ.",
  "tika-vin09t13:120_21": "Porāṇakassāti porāṇasatthānurūpaṁ uppāditassa lakkhaṇasampannassa nīlakahāpaṇasadisassa kahāpaṇassa.",
  "tika-vin09t13:120_22": "Etena rudradāmakādīni paṭikkhipati.",
  "tika-vin09t13:121_0": "Evaṁ asādhāraṇavinicchayaṁ dassetvā idāni sādhāraṇavinicchayaṁ dassetuṁ “rājagahe”tiādimāha.",
  "tika-vin09t13:121_1": "Raññoti bimbisārarañño.",
  "tika-vin09t13:121_2": "Māsako nāma porāṇakassa kahāpaṇassa vīsatimo bhāgo.",
  "tika-vin09t13:121_3": "Yo loke “mañjeṭṭhī”tipi vuccati.",
  "tika-vin09t13:121_4": "Idāni imasmiṁ adinnādāne vinicchayaṁ dassetuṁ “sabbatthā”tiādi vuttaṁ.",
  "tika-vin09t13:121_5": "Sabbatthāti ūnamāsakātirekamāsakapañcamāsakesu.",
  "tika-vin09t13:121_6": "Parihīnāparihīnavasenāti agghassa parihīnāparihīnavasena.",
  "tika-vin09t13:121_7": "Ayamettha saṅkhepo,",
  "tika-vin09t13:121_8": "vitthāro pana evaṁ veditabbo –",
  "tika-vin09t13:121_9": "idañhi adinnādānaṁ vinicchinantena otiṇṇe vatthusmiṁ sahasā avinicchinitvā pañca ṭhānāni oloketabbāni.",
  "tika-vin09t13:121_10": "Yāni sandhāya porāṇā āhu –",
  "tika-vin09t13:122_0": "“Vatthuṁ kālañca desañca, agghaṁ paribhogapañcamaṁ;",
  "tika-vin09t13:123_0": "Tulayitvā pañcaṭhānāni, dhāreyyatthaṁ vicakkhaṇo”ti. ;",
  "tika-vin09t13:124_0": "Tattha ca vatthūti bhaṇḍaṁ.",
  "tika-vin09t13:124_1": "Avahārakena hi “mayā idaṁ nāma avahaṭa”nti vuttepi āpattiṁ anāropetvāva taṁ bhaṇḍaṁ sasāmikaṁ vā asāmikaṁ vāti upaparikkhitabbaṁ.",
  "tika-vin09t13:124_2": "Sasāmikepi sāmikānaṁ sālayabhāvo vā nirālayabhāvo vā upaparikkhitabbo.",
  "tika-vin09t13:124_3": "Sace tesaṁ sālayakāle avahaṭaṁ,",
  "tika-vin09t13:124_4": "bhaṇḍaṁ agghāpetvā āpatti kāretabbā.",
  "tika-vin09t13:124_5": "Sace nirālayakāle,",
  "tika-vin09t13:124_6": "na pārājikena kāretabbo.",
  "tika-vin09t13:124_7": "Bhaṇḍasāmikesu pana bhaṇḍaṁ āharāpentesu bhaṇḍaṁ dātabbaṁ.",
  "tika-vin09t13:124_8": "Ayamettha sāmīci.",
  "tika-vin09t13:124_9": "Evaṁ vatthu oloketabbaṁ.",
  "tika-vin09t13:125_0": "Kāloti avahārakālo.",
  "tika-vin09t13:125_1": "Tadeva hi bhaṇḍaṁ kadāci samagghaṁ hoti,",
  "tika-vin09t13:125_2": "kadāci mahagghaṁ.",
  "tika-vin09t13:125_3": "Tasmā taṁ bhaṇḍaṁ yasmiṁ kāle avahaṭaṁ,",
  "tika-vin09t13:125_4": "tasmiṁyeva kāle yo tassa aggho,",
  "tika-vin09t13:125_5": "tena agghena āpatti kāretabbā.",
  "tika-vin09t13:125_6": "Evaṁ kālo oloketabbo.",
  "tika-vin09t13:126_0": "Desoti avahāradeso.",
  "tika-vin09t13:126_1": "Tañhi bhaṇḍaṁ yasmiṁ dese avahaṭaṁ,",
  "tika-vin09t13:126_2": "tasmiṁyeva dese yo tassa aggho,",
  "tika-vin09t13:126_3": "tena agghena āpatti kāretabbā.",
  "tika-vin09t13:126_4": "Bhaṇḍuṭṭhānadese hi bhaṇḍaṁ samagghaṁ hoti,",
  "tika-vin09t13:126_5": "aññattha mahagghaṁ.",
  "tika-vin09t13:126_6": "Evaṁ deso oloketabbo.",
  "tika-vin09t13:127_0": "Agghoti bhaṇḍaggho.",
  "tika-vin09t13:127_1": "Navabhaṇḍassa hi yo aggho,",
  "tika-vin09t13:127_2": "so pacchā parihāyati.",
  "tika-vin09t13:127_3": "Yathā navadhoto patto aṭṭha vā dasa vā agghati,",
  "tika-vin09t13:127_4": "so pacchā bhinno vā chiddo vā āṇigaṇṭhikāhato vā appaggho hoti,",
  "tika-vin09t13:127_5": "tasmā na sabbadā bhaṇḍaṁ pakatiaggheneva kātabbanti.",
  "tika-vin09t13:127_6": "Evaṁ aggho oloketabbo.",
  "tika-vin09t13:128_0": "Paribhogoti bhaṇḍassa paribhogo.",
  "tika-vin09t13:128_1": "Paribhogenāpi hi vāsiādibhaṇḍassa aggho parihāyati,",
  "tika-vin09t13:128_2": "tasmā evaṁ upaparikkhitabbaṁ –",
  "tika-vin09t13:128_3": "sace koci kassaci pādagghanakaṁ vāsiṁ harati,",
  "tika-vin09t13:128_4": "tatra vāsisāmiko pucchitabbo “tayā ayaṁ vāsi kittakena kītā”ti. “Pādena,",
  "tika-vin09t13:128_5": "bhante”ti.",
  "tika-vin09t13:128_6": "“Kiṁ pana te kiṇitvāva ṭhapitā,",
  "tika-vin09t13:128_7": "udāhu taṁ valañjesī”ti?",
  "tika-vin09t13:128_8": "Sace vadati “ekadivasaṁ me dantakaṭṭhaṁ vā rajanachalli vā pattapacanadāru vā chinnaṁ,",
  "tika-vin09t13:128_9": "ghaṁsitvā vā nisitā”ti.",
  "tika-vin09t13:128_10": "Athassa porāṇo aggho bhaṭṭhoti veditabbo.",
  "tika-vin09t13:128_11": "Yathā ca vāsiyā,",
  "tika-vin09t13:128_12": "evaṁ añjaniyā vā añjanisalākāya vā kuñcikāya vā palālena vā thusehi vā iṭṭhakacuṇṇena vā ekavāraṁ ghaṁsitvā dhovanamattenāpi aggho bhassati.",
  "tika-vin09t13:128_13": "Tipumaṇḍalassa makaradantacchedanenāpi parimaddanamattenāpi,",
  "tika-vin09t13:128_14": "udakasāṭikāya sakiṁ nivāsanapārupanenāpi,",
  "tika-vin09t13:128_15": "paribhogasīsena aṁse vā sīse vā ṭhapanamattenāpi,",
  "tika-vin09t13:128_16": "taṇḍulādīnaṁ papphoṭanenāpi tato ekaṁ vā dve vā apanayanenapi,",
  "tika-vin09t13:128_17": "antamaso ekaṁ pāsāṇasakkharaṁ uddharitvā chaḍḍitamattenāpi,",
  "tika-vin09t13:128_18": "sappitelādīnaṁ bhājanantaraparivattanenapi,",
  "tika-vin09t13:128_19": "antamaso tato makkhikaṁ vā kipillikaṁ vā uddharitvā chaḍḍitamattenapi,",
  "tika-vin09t13:128_20": "guḷapiṇḍakassa madhurabhāvajānanatthaṁ nakhena vijjhitvā aṇumattaṁ gahitamattenapi aggho bhassati.",
  "tika-vin09t13:128_21": "Tasmā yaṁ kiñci pādagghanakaṁ vuttanayeneva sāmikena paribhogena ūnaṁ kataṁ hoti,",
  "tika-vin09t13:128_22": "na taṁ avahārako bhikkhu pārājikena kāretabboti.",
  "tika-vin09t13:128_23": "Evaṁ paribhogo oloketabbo.",
  "tika-vin09t13:129_0": "Evaṁ imāni tulayitvā pañca ṭhānāni dhāreyya atthaṁ vicakkhaṇo āpattiṁ vā anāpattiṁ vā garukaṁ vā lahukaṁ vā āpattiṁ yathāṭhāne ṭhapeyyāti.",
  "tika-vin09t13:130_0": "Evaṁ tattha vinicchayaṁ dassetvā idāni anāpattiṁ dassento “sakasaññissā”tiādimāha.",
  "tika-vin09t13:130_1": "Tattha sakasaññissāti “mayhaṁ santakaṁ idaṁ bhaṇḍa”nti evaṁ sakasaññissa parabhaṇḍampi gaṇhato gahaṇe anāpatti,",
  "tika-vin09t13:130_2": "gahitaṁ pana puna dātabbaṁ.",
  "tika-vin09t13:130_3": "Sace sāmikehi “dehī”ti vutto na deti,",
  "tika-vin09t13:130_4": "tesaṁ dhuranikkhepe pārājikaṁ.",
  "tika-vin09t13:130_5": "Vissāsaggāheti vissāsaggahaṇepi anāpatti.",
  "tika-vin09t13:130_6": "Vissāsaggāhalakkhaṇaṁ pana iminā suttena jānitabbaṁ –",
  "tika-vin09t13:131_0": "“Anujānāmi,",
  "tika-vin09t13:131_1": "bhikkhave,",
  "tika-vin09t13:131_2": "pañcahaṅgehi samannāgatassa vissāsaṁ gahetuṁ,",
  "tika-vin09t13:131_3": "sandiṭṭho ca hoti,",
  "tika-vin09t13:131_4": "sambhatto ca ālapito ca jīvati ca jānāti ca ‘gahite me attamano”’ti.",
  "tika-vin09t13:132_0": "Tattha sandiṭṭhoti diṭṭhamattakamitto.",
  "tika-vin09t13:132_1": "Sambhattoti daḷhamitto.",
  "tika-vin09t13:132_2": "Ālapitoti “mama santakaṁ yaṁ icchasi,",
  "tika-vin09t13:132_3": "taṁ gaṇheyyāsi,",
  "tika-vin09t13:132_4": "āpucchitvā gahaṇe kāraṇaṁ natthī”ti vutto.",
  "tika-vin09t13:132_5": "Jīvatīti anuṭṭhānaseyyāya sayitopi yāva jīvitindriyupacchedaṁ na pāpuṇāti.",
  "tika-vin09t13:132_6": "Gahite ca attamanoti gahite tuṭṭhacitto.",
  "tika-vin09t13:132_7": "Evarūpassa santakaṁ “gahite me attamano bhavissatī”ti jānantena gahetuṁ vaṭṭati.",
  "tika-vin09t13:132_8": "Anavasesapariyādānavasena cetāni pañcaṅgāni vuttāni.",
  "tika-vin09t13:132_9": "Vissāsaggāho pana tīhi aṅgehi ruhati. Kathaṁ?",
  "tika-vin09t13:132_10": "Sandiṭṭho, jīvati,",
  "tika-vin09t13:132_11": "gahite attamano,",
  "tika-vin09t13:132_12": "sambhatto, jīvati,",
  "tika-vin09t13:132_13": "gahite attamano, ālapito, jīvati,",
  "tika-vin09t13:132_14": "gahite attamanoti evaṁ.",
  "tika-vin09t13:133_0": "Yo pana jīvati,",
  "tika-vin09t13:133_1": "na ca gahite attamano hoti,",
  "tika-vin09t13:133_2": "tassa santakaṁ vissāsabhāvena gahitampi puna dātabbaṁ.",
  "tika-vin09t13:133_3": "Dadantena ca matakadhanaṁ tāva ye tassa dhane issarā gahaṭṭhā vā pabbajitā vā,",
  "tika-vin09t13:133_4": "tesaṁ dātabbaṁ.",
  "tika-vin09t13:133_5": "Anattamanassa santakaṁ tasseva dātabbaṁ.",
  "tika-vin09t13:133_6": "Yo pana paṭhamaṁyeva “suṭṭhu kataṁ tayā mama santakaṁ gaṇhantenā”ti vacībhedena vā cittuppādamattena vā anumoditvā pacchā kenaci kāraṇena kupito,",
  "tika-vin09t13:133_7": "so paccāharāpetuṁ na labhati.",
  "tika-vin09t13:133_8": "Yo ca adātukāmo,",
  "tika-vin09t13:133_9": "cittena pana adhivāseti,",
  "tika-vin09t13:133_10": "na kiñci vadati,",
  "tika-vin09t13:133_11": "sopi puna paccāharāpetuṁ na labhati.",
  "tika-vin09t13:133_12": "Yo pana “mayā tumhākaṁ santakaṁ gahita”nti vā “paribhutta”nti vā vutto gahitaṁ vā hotu,",
  "tika-vin09t13:133_13": "paribhuttaṁ vā,",
  "tika-vin09t13:133_14": "“mayā pana taṁ kenacideva karaṇīyena ṭhapitaṁ,",
  "tika-vin09t13:133_15": "pākatikaṁ kātuṁ vaṭṭatī”ti vadati,",
  "tika-vin09t13:133_16": "ayaṁ paccāharāpetuṁ labhati.",
  "tika-vin09t13:134_0": "Tāvakāliketi “paṭidassāmi paṭikarissāmī”ti evaṁ gaṇhantassa tāvakālikepi gahaṇe anāpatti.",
  "tika-vin09t13:134_1": "Gahitaṁ pana sace bhaṇḍasāmiko puggalo vā gaṇo vā “tuyhevetaṁ hotū”ti anujānāti,",
  "tika-vin09t13:134_2": "iccetaṁ kusalaṁ.",
  "tika-vin09t13:134_3": "No ce anujānāti,",
  "tika-vin09t13:134_4": "āharāpente dātabbaṁ.",
  "tika-vin09t13:134_5": "Saṅghasantakaṁ pana paṭidātumeva vaṭṭati.",
  "tika-vin09t13:135_0": "Petapariggaheti ettha pana pettivisaye upapannāpi,",
  "tika-vin09t13:135_1": "kālaṁ katvā tasmiṁyeva attabhāve nibbattāpi,",
  "tika-vin09t13:135_2": "cātumahārājikādayo devāpi sabbe “petā”tveva saṅkhyaṁ gatā,",
  "tika-vin09t13:135_3": "tesaṁ pariggahe anāpatti.",
  "tika-vin09t13:135_4": "Devatāya pana uddissa balikammaṁ karontehi rukkhādīsu laggitasāṭake vattabbameva natthi.",
  "tika-vin09t13:135_5": "Tañca kho ārakkhakehi apariggahite,",
  "tika-vin09t13:135_6": "pariggahitaṁ pana gahetuṁ na vaṭṭati.",
  "tika-vin09t13:136_0": "Tiracchānagatapariggaheti nāgasupaṇṇādīnaṁ tiracchānagatānaṁ pariggahe.",
  "tika-vin09t13:136_1": "Sacepi hi devo vā nāgasupaṇṇo vā manussarūpena āpaṇaṁ pasāreti,",
  "tika-vin09t13:136_2": "tato cassa santakaṁ koci dibbacakkhuko bhikkhu taṁ ñatvā gahetvā gacchati, vaṭṭati.",
  "tika-vin09t13:137_0": "Paṁsukūlasaññissāti “asāmikaṁ idaṁ paṁsukūla”nti evasaññissāpi gahaṇe anāpatti.",
  "tika-vin09t13:137_1": "Sace pana taṁ sasāmikaṁ hoti,",
  "tika-vin09t13:137_2": "āharāpente dātabbaṁ.",
  "tika-vin09t13:137_3": "Ummattakādīni pubbe vuttappakārāneva.",
  "tika-vin09t13:137_4": "Ādikammiko panettha dhaniyo.",
  "tika-vin09t13:137_5": "Avasesānaṁ pana rajakabhaṇḍikādicorānaṁ chabbaggiyādīnaṁ āpattiyeva.",
  "tika-vin09t13:138_0": "Sacittakehi tīhi samuṭṭhānehi idaṁ samuṭṭhātīti āha “adinnādānasamuṭṭhāna”nti.",
  "tika-vin09t13:138_1": "Tathā hi sāhatthikaṁ kāyacittato samuṭṭhāti.",
  "tika-vin09t13:138_2": "Āṇattikaṁ vācācittato samuṭṭhāti.",
  "tika-vin09t13:138_3": "Sāhattikāṇattikaṁ kāyavācācittato samuṭṭhāti,",
  "tika-vin09t13:138_4": "tañca kho “bhāriyamidaṁ,",
  "tika-vin09t13:138_5": "tvaṁ ekapassaṁ gaṇha,",
  "tika-vin09t13:138_6": "ahaṁ ekapassa”nti saṁvidhāya ubhayesaṁ payogena ekassa vatthuno ṭhānācāvane labbhati.",
  "tika-vin09t13:138_7": "“Kāyavacīkamma”nti avacanaṁ pana kāyavācānaṁ īdise ṭhāne aṅgamattattā.",
  "tika-vin09t13:138_8": "Yāya pana cetanāya samuṭṭhāpito payogo sāhatthiko vā āṇattiko vā padhānabhāvena ṭhānācāvanaṁ sādheti,",
  "tika-vin09t13:138_9": "tassā vasena āpatti kāretabbā.",
  "tika-vin09t13:138_10": "Aññathā sāhatthikaṁ vā āṇattikassa aṅgaṁ na hoti,",
  "tika-vin09t13:138_11": "āṇattikaṁ vā sāhatthikassāti idaṁ virujjhati.",
  "tika-vin09t13:138_12": "“Adinnaṁ ādiyāmī”ti saññāya abhāvena muccanato saññāvimokkhaṁ.",
  "tika-vin09t13:138_13": "Kāyena kataṁ kammaṁ kāyakammaṁ,",
  "tika-vin09t13:138_14": "kāyadvārena katanti attho.",
  "tika-vin09t13:138_15": "Vacīkammanti etthāpi eseva nayo.",
  "tika-vin09t13:138_16": "Tuṭṭho vā bhīto vā majjhatto vā naṁ āpajjatīti tivedanaṁ.",
  "tika-vin09t13:138_17": "Sesaṁ paṭhamasikkhāpade vuttanayeneva veditabbaṁ.",
  "tika-vin09t13:139_0": "Dutiyapārājikavaṇṇanā niṭṭhitā.",
  "tika-vin09t13:140_0": "3. Tatiyapārājikavaṇṇanā",
  "tika-vin09t13:141_0": "Santi sahatthe upasaggo.",
  "tika-vin09t13:141_1": "Tena saddhiṁ ussukkavacanametaṁ “sañciccā”ti āha “sañcetetvā”tiādi.",
  "tika-vin09t13:141_2": "Ussukkavacananti ettha ussukkavacanaṁ nāma pubbakālakiriyāvacanaṁ.",
  "tika-vin09t13:141_3": "Ayañhi samānakattukesu pubbāparakālakiriyāvacanesu pubbakālakiriyāvacanassa niruttivohāro.",
  "tika-vin09t13:141_4": "Idāni “saddhiṁ cetetvā”ti iminā saṅkhepena vuttamevatthaṁ pākaṭaṁ katvā dassetuṁ “pāṇo”tiādimāha.",
  "tika-vin09t13:141_5": "Tattha “pāṇo”ti saññāya saddhiṁyevāti “pāṇo”ti saññaṁ avijahitvā eva,",
  "tika-vin09t13:141_6": "“pāṇo”ti saññuppattiyā anantaranti vuttaṁ hoti.",
  "tika-vin09t13:141_7": "Evañca katvā kathaṁ ekakkhaṇe ekassa cittassa ubhayārammaṇabhāvoti edisī codanā anavakāsāti daṭṭhabbaṁ.",
  "tika-vin09t13:141_8": "Keci pana “ñātapariññāya diṭṭhasabhāvesu dhammesu tīraṇapariññāya tilakkhaṇaṁ āropetvā ‘rūpaṁ anicca’ntiādinā",
  "tika-vin09t13:141_9": "sabhāvena saddhiṁ ekakkhaṇe aniccādilakkhaṇajānanaṁ viya ‘pāṇo’ti saññāya saddhiṁyeva ‘vadhāmi na’nti",
  "tika-vin09t13:141_10": "jānātī”ti vadanti.",
  "tika-vin09t13:141_11": "Apare pana ācariyā tatthāpi evaṁ na kathenti.",
  "tika-vin09t13:141_12": "Ettha ca manussaviggaho”ti avatvā “pāṇo”ti vacanaṁ “manusso aya”nti ajānitvā kevalaṁ sattasaññāya ghātentassāpi pārājikabhāvadassanatthaṁ vuttaṁ.",
  "tika-vin09t13:141_13": "Cetetvāti cintetvā.",
  "tika-vin09t13:141_14": "Pakappetvāti abhivicāretvā,",
  "tika-vin09t13:141_15": "sanniṭṭhānaṁ karitvāti attho.",
  "tika-vin09t13:142_0": "Idāni manussaattabhāvaṁ ādito paṭṭhāya dassetuṁ “manussaviggaha”ntiādimāha.",
  "tika-vin09t13:142_1": "Tattha kalalato paṭṭhāyāti paṭisandhiviññāṇena saddhiṁ uppannakalalarūpato paṭṭhāya.",
  "tika-vin09t13:142_2": "Kalalarūpaṁ nāma itthipurisānaṁ kāyavatthubhāvadasakavasena samatiṁsa rūpāni,",
  "tika-vin09t13:142_3": "napuṁsakānaṁ kāyavatthudasakavasena vīsati.",
  "tika-vin09t13:142_4": "Tattha itthipurisānaṁ kalalarūpaṁ jātiuṇṇāya ekena aṁsunā uddhaṭatelabindumattaṁ hoti acchaṁ vippasannaṁ.",
  "tika-vin09t13:142_5": "Vuttañhetaṁ aṭṭhakathāyaṁ –",
  "tika-vin09t13:143_0": "“Tilatelassa yathā bindu, sappimaṇḍo anāvilo;",
  "tika-vin09t13:144_0": "Evaṁvaṇṇappaṭibhāgaṁ, ‘kalala’nti pavuccatī”ti. ;",
  "tika-vin09t13:145_0": "Evaṁ parittakaṁ vatthuṁ ādiṁ katvā yāva maraṇakālā etthantare anupubbena vuḍḍhippatto attabhāvo manussaviggaho nāmāti vuttaṁ hoti.",
  "tika-vin09t13:145_1": "Idañca yebhuyyavaseneva vuttaṁ.",
  "tika-vin09t13:145_2": "Opapātikasaṁsedajāpi hi manussā pārājikavatthuyeva.",
  "tika-vin09t13:145_3": "Kalalakālepīti paṭhamasattāhepi.",
  "tika-vin09t13:145_4": "Tattha hi santativasena pavattamānaṁ kalalasaṅkhātaṁ attabhāvaṁ jīvitā voropetuṁ sakkā,",
  "tika-vin09t13:145_5": "na pana sabbapaṭhamaṁ kalalarūpaṁ.",
  "tika-vin09t13:145_6": "Paṭisandhicittena hi saddhiṁ tiṁsa kammajarūpāni nibbattanti.",
  "tika-vin09t13:145_7": "Tesu pana ṭhitesuyeva soḷasa bhavaṅgacittāni uppajjitvā nirujjhanti.",
  "tika-vin09t13:145_8": "Etasmiṁ antare gahitapaṭisandhikassa dārakassa vā mātuyā vā panassa antarāyo natthi.",
  "tika-vin09t13:145_9": "Ayañhi maraṇassa anokāso nāma.",
  "tika-vin09t13:145_10": "Bhesajjasampadānenāti gabbhapātanabhesajjadānena.",
  "tika-vin09t13:145_11": "Tato vā uddhampīti abbudapesikālādīsupi.",
  "tika-vin09t13:145_12": "Jīvitā viyojeyyāti santativikopanavasena jīvitindriyato apaneyya.",
  "tika-vin09t13:146_0": "Imassapanatthassāti “sañcicca manussaviggahaṁ jīvitā voropeyyā”ti imassa atthassa.",
  "tika-vin09t13:146_1": "Āvibhāvatthanti pakāsanatthaṁ.",
  "tika-vin09t13:146_2": "Pāṇassa atipāto pāṇātipāto,",
  "tika-vin09t13:146_3": "pāṇavadho pāṇaghātoti vuttaṁ hoti.",
  "tika-vin09t13:146_4": "Sattoti khandhasantāno.",
  "tika-vin09t13:146_5": "Tattha hi sattapaññatti.",
  "tika-vin09t13:146_6": "Jīvitindriyanti rūpārūpajīvitindriyaṁ.",
  "tika-vin09t13:146_7": "Rūpajīvitindriye hi vikopite itarampi taṁsambandhatāya vinassatīti.",
  "tika-vin09t13:146_8": "Yāya cetanāyāti tasmiṁ pāṇe pāṇasaññino kāyavacīdvārānaṁ aññataradvārappavattāya yāya cetanāya.",
  "tika-vin09t13:146_9": "Manodvāre pana pavattāya vadhakacetanāya pāṇātipātabhāvo natthi.",
  "tika-vin09t13:146_10": "Sā cetanāti sā jīvitindriyupacchedakaupakkamasamuṭṭhāpikā kāyavacīdvārānaṁ aññataradvārappavattā vadhakacetanā.",
  "tika-vin09t13:146_11": "Idaṁ vuttaṁ hoti –",
  "tika-vin09t13:146_12": "yāya cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu taṁmahābhūtapaccayā uppajjanakamahābhūtā nuppajjissanti,",
  "tika-vin09t13:146_13": "sā tādisapayogasamuṭṭhāpikā cetanā pāṇātipāto.",
  "tika-vin09t13:146_14": "Laddhūpakkamāni hi mahābhūtāni itarabhūtāni viya na visadānīti samānajātikānaṁ kāraṇaṁ na hontīti.",
  "tika-vin09t13:147_0": "Pāṇātipāto assa atthīti pāṇātipātī.",
  "tika-vin09t13:147_1": "Saṁsagge ayamīkāro.",
  "tika-vin09t13:147_2": "Tenāha “vuttacetanāya samaṅgipuggalo”ti.",
  "tika-vin09t13:147_3": "Sako hattho sahattho,",
  "tika-vin09t13:147_4": "tena nibbatto payogo sāhatthiko.",
  "tika-vin09t13:147_5": "Nissajjanaṁ nissaggo,",
  "tika-vin09t13:147_6": "sova nissaggiyo.",
  "tika-vin09t13:147_7": "Evaṁ āṇattiko.",
  "tika-vin09t13:147_8": "Vijjāmayo mantaparijappanayogo.",
  "tika-vin09t13:147_9": "Iddhimayo kammavipākajiddhimayo.",
  "tika-vin09t13:148_0": "Idāni yathāvutteyeva cha payoge vibhajitvā dassetuṁ “tatthā”tiādi vuttaṁ.",
  "tika-vin09t13:148_1": "Tattha tatthāti tesu chasu payogesu.",
  "tika-vin09t13:148_2": "Sāhatthikoti ettha hattho upalakkhaṇabhāvena gahitoti āha “kāyena vā”tiādi.",
  "tika-vin09t13:148_3": "Tattha kāyenāti hatthena vā pādena vā muṭṭhinā vā jāṇunā vā yena kenaci aṅgapaccaṅgena.",
  "tika-vin09t13:148_4": "Kāyekadeso hettha hatthādikāyo avayave samudāyopacāro yathā “gāmo daḍḍho”ti.",
  "tika-vin09t13:148_5": "Kāyappaṭibaddhenāti kāyato amocitena asiādinā paharaṇena.",
  "tika-vin09t13:148_6": "Paharaṇanti kāyaviññattisahitāya vadhakacetanāya adhippetatthasādhanaṁ.",
  "tika-vin09t13:148_7": "Kāyena vā sattiādīnaṁ,",
  "tika-vin09t13:148_8": "kāyappaṭibaddhena vā usuyantapāsāṇādīnaṁ nissajjananti yathāsambhavaṁ yojetabbaṁ.",
  "tika-vin09t13:148_9": "Tatthāti tesu sāhatthikanissaggiyesu.",
  "tika-vin09t13:148_10": "Uddissānuddissabhedatoti uddisitvā ca anuddisitvā ca pavattibhedena.",
  "tika-vin09t13:148_11": "Uddisanaṁ uddiso,",
  "tika-vin09t13:148_12": "so etassa atthīti uddisako, payogo, tasmiṁ.",
  "tika-vin09t13:148_13": "Bajjhati etenāti baddho,",
  "tika-vin09t13:148_14": "kammameva baddho kammabaddho,",
  "tika-vin09t13:148_15": "pāṇātipātoti attho.",
  "tika-vin09t13:148_16": "Atha vā bandhanaṁ baddho,",
  "tika-vin09t13:148_17": "kammunā baddho kammabaddho,",
  "tika-vin09t13:148_18": "so assa hoti,",
  "tika-vin09t13:148_19": "pāṇātipātakammamassa siddhanti vuttaṁ hoti.",
  "tika-vin09t13:148_20": "Ubhayatthāpīti uddisake,",
  "tika-vin09t13:148_21": "anuddisake cāti dvīsupi.",
  "tika-vin09t13:148_22": "Pacchā vā teneva rogena maratūti yojanā.",
  "tika-vin09t13:148_23": "Paharitakkhaṇeyevāti maraṇāya pahonakappahārassa laddhakkhaṇeyeva kammabaddho.",
  "tika-vin09t13:148_24": "Yadi avassaṁ tena maratīti adhippāyo.",
  "tika-vin09t13:148_25": "Sace pana maraṇādhippāyena pahāraṁ datvā tena amatassa puna aññena cittena pahāre dinne pacchāpi paṭhamappahāreneva marati,",
  "tika-vin09t13:148_26": "tadāva kammabaddho.",
  "tika-vin09t13:148_27": "Atha dutiyapahārena marati,",
  "tika-vin09t13:148_28": "natthi pāṇātipāto.",
  "tika-vin09t13:148_29": "Ubhayehi matepi paṭhamappahāreneva kammabaddho,",
  "tika-vin09t13:148_30": "ubhayehipi amate nevatti pāṇātipāto.",
  "tika-vin09t13:148_31": "Esa nayo bahūhipi ekassa pahāre dinne.",
  "tika-vin09t13:148_32": "Tatrāpi hi yassa pahārena marati,",
  "tika-vin09t13:148_33": "tasseva kammabaddhoti.",
  "tika-vin09t13:148_34": "Āṇāpanaṁ nāma vacīviññattisahitāya vadhakacetanāya adhippetatthasādhanaṁ.",
  "tika-vin09t13:149_0": "Idāni imasmiṁ āṇattikapayoge saṅketavisaṅketabhāvajānanatthaṁ chabbidhaṁ niyamaṁ dassento “tatthā”tiādimāha.",
  "tika-vin09t13:149_1": "Tattha tatthāti tasmiṁ āṇattikapayoge.",
  "tika-vin09t13:149_2": "Āṇattiniyāmakāti āṇattikapayogasādhikā.",
  "tika-vin09t13:149_3": "Etesu hi avirajjhitesuyeva āṇattikapayogo hoti,",
  "tika-vin09t13:149_4": "na aññathāti.",
  "tika-vin09t13:150_0": "Puggaloti māretabbo puggalo.",
  "tika-vin09t13:150_1": "Tenāha “yaṁ hī”tiādi.",
  "tika-vin09t13:150_2": "Āṇāpakassa āpattīti āṇāpakassa āṇattikkhaṇe āpatti,",
  "tika-vin09t13:150_3": "āṇattassa māraṇakkhaṇe.",
  "tika-vin09t13:150_4": "Āṇāpako muccatīti āṇattasseva kammabaddho,",
  "tika-vin09t13:150_5": "vatthuvisesena panettha kammaviseso ca āpattiviseso ca hotīti.",
  "tika-vin09t13:150_6": "“Purebhattaṁ mārehī”ti āṇatto purebhattameva māretīti “ajja sve”ti aniyametvā “purebhattaṁ mārehī”ti āṇatto yadā kadāci purebhattaṁ māreti.",
  "tika-vin09t13:150_7": "Yo pana “ajja pubbaṇhe”ti vutto majjhanhe vā sāyanhe vā sve vā pubbaṇhe māreti,",
  "tika-vin09t13:150_8": "visaṅketo hoti,",
  "tika-vin09t13:150_9": "āṇāpakassa natthi kammabaddho.",
  "tika-vin09t13:150_10": "Pubbaṇhe māretuṁ vāyamantassa majjhanhe jātepi eseva nayo.",
  "tika-vin09t13:150_11": "Etena nayena sabbakālappabhedesu saṅketavisaṅketatā veditabbā.",
  "tika-vin09t13:151_0": "Evaṁ vatthukālesu saṅketavisaṅketataṁ dassetvā idāni okāsādīsu saṅketavisaṅketataṁ atidisanto “iminā nayenā”tiādimāha.",
  "tika-vin09t13:151_1": "Tattha okāsoti gāmo vā vanaṁ vā gehadvāraṁ vāti evamādiko.",
  "tika-vin09t13:151_2": "Āvudhanti asi vā usu vā satti vāti evamādi.",
  "tika-vin09t13:151_3": "Iriyāpathoti māretabbassa gamanaṁ vā nisajjā vāti evamādi.",
  "tika-vin09t13:151_4": "Kiriyāvisesoti vijjhanaṁ vā chedanaṁ vā bhedanaṁ vā saṅkhamuṇḍakaṁ vāti evamādi.",
  "tika-vin09t13:151_5": "Imesu yathā yathā vadhako āṇatto,",
  "tika-vin09t13:151_6": "tathā tathā kate āṇāpakassa āpatti,",
  "tika-vin09t13:151_7": "aññathā kate visaṅketo hoti.",
  "tika-vin09t13:151_8": "Tenāha “iminā nayenā”tiādi.",
  "tika-vin09t13:151_9": "Tattha sabbatthāti okāsādīsu catūsu.",
  "tika-vin09t13:151_10": "Hoti cettha –",
  "tika-vin09t13:152_0": "“Yathāṇattivaseneva, āṇattena kate sati;",
  "tika-vin09t13:153_0": "Āṇāpakassa āpatti, visaṅketoññathā kate”ti.",
  "tika-vin09t13:154_0": "Āṇattiyaṁ pana ayaṁ viseso –",
  "tika-vin09t13:154_1": "adhiṭṭhāyāti adhiṭṭhahitvā āṇāpeti “evaṁ vijjha,",
  "tika-vin09t13:154_2": "evaṁ pahara,",
  "tika-vin09t13:154_3": "evaṁ ghātehī”ti vuttāya pāḷiyā labbhatīti ñātabbo.",
  "tika-vin09t13:155_0": "Opatanti etthāti opāto, āvāṭo,",
  "tika-vin09t13:155_1": "tassa khaṇanaṁ opātakkhaṇanaṁ.",
  "tika-vin09t13:155_2": "Apassenasaṁvidhānanti apassenassa saṁvidhānaṁ.",
  "tika-vin09t13:155_3": "Niccaparibhogo mañco vā pīṭhaṁ vā apassenaphalakaṁ vā divāṭṭhāne nisīdantassa apassenakatthambho vā tatthajātakarukkho",
  "tika-vin09t13:155_4": "vā caṅkame apassāya tiṭṭhantassa ālambanarukkho vā ālambanaphalakaṁ vā,",
  "tika-vin09t13:155_5": "sabbampetaṁ apassanīyaṭṭhena apassenaṁ nāma,",
  "tika-vin09t13:155_6": "tasmiṁ apassene yathā apassayantaṁ vijjhati vā chindati vā,",
  "tika-vin09t13:155_7": "tathā katvā vāsipharasusattiārakaṇṭakādīsu aññatarassa satthassa ṭhapananti attho.",
  "tika-vin09t13:156_0": "Upanikkhipanaṁ nāma samīpe nikkhipanaṁ.",
  "tika-vin09t13:156_1": "Manāpassa vā amanāpassa vā rūpassa upaharaṇaṁ samīpe ṭhapanaṁ rūpūpahāro,",
  "tika-vin09t13:156_2": "attanā vā yakkhapetādivesaṁ gahetvā tiṭṭhanaṁ.",
  "tika-vin09t13:156_3": "Ādisaddena saddūpahārādīnaṁ gahaṇaṁ.",
  "tika-vin09t13:156_4": "Etthāpīti thāvarapayogepi.",
  "tika-vin09t13:156_5": "Uddissānuddissabhedo veditabbo,",
  "tika-vin09t13:156_6": "yato tatthapi pubbe vuttanayeneva kammabaddho hoti.",
  "tika-vin09t13:156_7": "Ayaṁ pana viseso –",
  "tika-vin09t13:156_8": "mūlaṭṭhena opātādīsu paresaṁ mūlena vā mudhā vā dinnesupi yadi tappaccayā koci marati,",
  "tika-vin09t13:156_9": "mūlaṭṭhasseva kammabaddho.",
  "tika-vin09t13:156_10": "Yadipi tena,",
  "tika-vin09t13:156_11": "aññena vā tatra opāte vināsetvā bhūmisame katepi paṁsuhārakā vā paṁsuṁ gaṇhantā,",
  "tika-vin09t13:156_12": "mūlakhaṇakā vā mūlāni khaṇantā āvāṭaṁ karonti,",
  "tika-vin09t13:156_13": "deve vā vassante kaddamo jāyati,",
  "tika-vin09t13:156_14": "tattha ca koci otaritvā vā laggitvā vā marati,",
  "tika-vin09t13:156_15": "mūlaṭṭhasseva kammabaddho.",
  "tika-vin09t13:156_16": "Yadi pana yena laddhaṁ,",
  "tika-vin09t13:156_17": "so vā añño vā vitthatataraṁ vā gambhīrataraṁ vā karoti,",
  "tika-vin09t13:156_18": "tappaccayā ca koci marati,",
  "tika-vin09t13:156_19": "ubhayesampi kammabaddho.",
  "tika-vin09t13:156_20": "Yathā tu mūlāni mūlehi saṁsandanti,",
  "tika-vin09t13:156_21": "tathā tattha thale kate muccati.",
  "tika-vin09t13:156_22": "Evaṁ apassenasaṁvidhānādīsupi yāva tesaṁ pavatti,",
  "tika-vin09t13:156_23": "tāva yathāsambhavaṁ kammabaddho veditabbo.",
  "tika-vin09t13:157_0": "Vijjāparijappananti āthabbaṇikehi,",
  "tika-vin09t13:157_1": "vijjādharehi ca mantaparijappanaṁ.",
  "tika-vin09t13:157_2": "Kammavipākajāya iddhiyāti sātisayakammanibbattāya kammavipākena sahajātāya iddhiyā,",
  "tika-vin09t13:157_3": "kammassa vā vipākabhāvena jātāya iddhiyā.",
  "tika-vin09t13:157_4": "Payojananti pavattanaṁ,",
  "tika-vin09t13:157_5": "karaṇanti attho,",
  "tika-vin09t13:157_6": "dāṭhāvudhādīnaṁ dāṭhākoṭanādīnamiva māraṇatthaṁ kammavipākajiddhivikārakaraṇanti vuttaṁ hoti.",
  "tika-vin09t13:158_0": "Kammasādhano vāyaṁ hārakasaddo bahulaṁvidhānena tatthāpi ṇvupaccayassa sijjhanatoti āha “atha vā”tiādi.",
  "tika-vin09t13:158_1": "Jīvitaharaṇakaṁ,",
  "tika-vin09t13:158_2": "upanikkhipitabbaṁ vā satthameva hārakanti vikappadvayena vuttanti āha “satthañca taṁ hārakañcāti satthahāraka”nti.",
  "tika-vin09t13:158_3": "“Hārakasattha”nti vattabbe visesanassa paranipātaṁ katvā evaṁ vuttanti daṭṭhabbaṁ.",
  "tika-vin09t13:158_4": "Pariyeseyyāti gaveseyya.",
  "tika-vin09t13:158_5": "“Yathā labhati,",
  "tika-vin09t13:158_6": "tathā kareyyā”ti iminā pana adhippāyatthamāha,",
  "tika-vin09t13:158_7": "“upanikkhipeyyā”ti iminā sikhāpattamatthaṁ.",
  "tika-vin09t13:158_8": "Itarathā hi “pariyeseyyā”ti imassa “upanikkhipeyyā”ti ayamattho adhippeto na siyā.",
  "tika-vin09t13:158_9": "Pariyiṭṭhamatteyevāti pariyesitamatteyeva.",
  "tika-vin09t13:158_10": "Yadi evaṁ atha kasmā pāḷiyaṁ “satthahārakaṁ vāssa pariyeseyyāti asiṁ vā sattiṁ vā bheṇḍiṁ vā laguḷaṁ",
  "tika-vin09t13:158_11": "vā pāsāṇaṁ vā satthaṁ vā visaṁ vā rajjuṁ vā”ti vuttanti āha “padabhājane panā”tiādi.",
  "tika-vin09t13:158_12": "Assāti “satthahārakaṁ vāssa pariyeseyyā”ti imassa padassa.",
  "tika-vin09t13:158_13": "Byañjanānurūpato paripuṇṇaṁ katvā atthassa avuttattā “byañjanaṁ anādiyitvā”ti vuttaṁ.",
  "tika-vin09t13:158_14": "Sasati hiṁsatīti satthaṁ,",
  "tika-vin09t13:158_15": "sasanti hiṁsanti etenāti vā satthaṁ.",
  "tika-vin09t13:158_16": "Ādisaddena “sattiṁ vā”tiādipāḷisesaṁ saṅgaṇhāti.",
  "tika-vin09t13:158_17": "Tattha laguḷanti muggaro.",
  "tika-vin09t13:158_18": "Satthanti vuttāvasesaṁ yaṁ kiñci samukhaṁ veditabbaṁ.",
  "tika-vin09t13:159_0": "Yo evaṁ maratīti yo satthaṁ vā āharitvā,",
  "tika-vin09t13:159_1": "visaṁ vā khāditvā,",
  "tika-vin09t13:159_2": "rajjuyā vā ubbandhitvā,",
  "tika-vin09t13:159_3": "sobbhādīsu vā patitvā,",
  "tika-vin09t13:159_4": "aññehi vā aggipavesanaudakapavesanādīhi upāyehi marati.",
  "tika-vin09t13:159_5": "“So dhanaṁ vā labhatī”tiādinā nayenāti so dhanaṁ vā labhati,",
  "tika-vin09t13:159_6": "yasaṁ vā labhati,",
  "tika-vin09t13:159_7": "saggaṁ vā gacchati,",
  "tika-vin09t13:159_8": "dhammo vāssa hotīti iminā nayena.",
  "tika-vin09t13:159_9": "Kimanena veditabbanti āha “etenā”tiādi.",
  "tika-vin09t13:159_10": "Tattha etenāti “maraṇavaṇṇaṁ vā saṁvaṇṇeyyā”ti etena vacanena.",
  "tika-vin09t13:159_11": "Nayidha evanti idha manussaviggahapārājike na evaṁ,",
  "tika-vin09t13:159_12": "na pariyāyakathāya muccatīti attho.",
  "tika-vin09t13:159_13": "Tenāha “saṁvaṇṇeyyā”tiādi.",
  "tika-vin09t13:160_0": "“Satthaṁ vā āharā”tiādināti ettha ādisaddena “visaṁ vā khāda,",
  "tika-vin09t13:160_1": "rajjuyā vā ubbandhitvā kālaṁ karohi,",
  "tika-vin09t13:160_2": "sobbhe vā narake vā papāte vā papatā”tiādiṁ sabbaṁ maraṇūpāyaṁ saṅgaṇhāti.",
  "tika-vin09t13:160_3": "Ettha ca narako nāma tattha tattha phalantiyā bhūmiyā sayameva nibbattā mahādarī,",
  "tika-vin09t13:160_4": "yattha hatthīpi patanti,",
  "tika-vin09t13:160_5": "corāpi nilīyitvā tiṭṭhanti.",
  "tika-vin09t13:160_6": "Papātoti pabbatantare vā thalantare vā ekato chinno.",
  "tika-vin09t13:160_7": "Pāpakenāti lāmakena.",
  "tika-vin09t13:160_8": "Dujjīvitenāti dukkhabahulattā dukkhena jīvitena.",
  "tika-vin09t13:160_9": "Mataṁ te jīvitā seyyāti tava maraṇaṁ jīvitā sundarataraṁ.",
  "tika-vin09t13:160_10": "Cittamassa atthīti citto.",
  "tika-vin09t13:160_11": "Tathā mano.",
  "tika-vin09t13:160_12": "Iti-saddo “sabbamatthīti kho, kaccāna,",
  "tika-vin09t13:160_13": "ayameko anto,",
  "tika-vin09t13:160_14": "sabbaṁ natthīti kho, kaccāna,",
  "tika-vin09t13:160_15": "ayaṁ dutiyo anto”tiādīsu viya nidassane daṭṭhabbo yathāvuttassa buddhiyaṁ viparivattamānassa maraṇassa nidassanato.",
  "tika-vin09t13:160_16": "Tenevāha “mataṁ te jīvitā seyyo”tiādi.",
  "tika-vin09t13:161_0": "Nanu cettha “mano”ti idampi atthato cittameva,",
  "tika-vin09t13:161_1": "atha kasmā vuttanti āha “ettha cā”tiādi.",
  "tika-vin09t13:161_2": "Cittassa atthadīpanatthaṁ vuttanti nāyaṁ cittasaddo “cittasaṅkappo”tiādīsu viya vicittādiattho,",
  "tika-vin09t13:161_3": "atha kho viññāṇavacanoti tassa atthadīpanatthaṁ vuttaṁ.",
  "tika-vin09t13:161_4": "Iminā punaruttidosābhāvaṁ dasseti.",
  "tika-vin09t13:161_5": "Kathametaṁ viññāyatīti āha “tenevassā”tiādi.",
  "tika-vin09t13:161_6": "Citto nānāppakārako saṅkappo assāti cittasaṅkappo.",
  "tika-vin09t13:161_7": "Vicittattho hettha cittasaddo “nāhaṁ,",
  "tika-vin09t13:161_8": "bhikkhave,",
  "tika-vin09t13:161_9": "aññaṁ ekanikāyampi samanupassāmi evaṁ cittaṁ,",
  "tika-vin09t13:161_10": "yathayidaṁ,",
  "tika-vin09t13:161_11": "bhikkhave,",
  "tika-vin09t13:161_12": "tiracchānagatā”tiādīsu viya.",
  "tika-vin09t13:161_13": "Tenāha “vicittasaṅkappo”ti.",
  "tika-vin09t13:161_14": "Etthāpi itisaddo āharitabboti “cittasaṅkappo”ti imasmiṁ padepi adhikāravasena itisaddo āharitabbo.",
  "tika-vin09t13:161_15": "Idañhi “iti cittasaṅkappo”ti evaṁ avuttampi adhikārato vuttameva hotīti.",
  "tika-vin09t13:161_16": "Saṅkappoti cettha “takko vitakko saṅkappo”tiādīsu viya na vitakkasseva nāmaṁ,",
  "tika-vin09t13:161_17": "atha kho tassa ca aññesañcāti dassetuṁ “saṅkappoti cā”tiādi āraddhaṁ.",
  "tika-vin09t13:161_18": "Saṁvidahanamattassāti saññācetanāvitakkasaṅkhātassa sabbassa saṁvidahanassa.",
  "tika-vin09t13:161_19": "Sāmaññattho hettha mattasaddo “brāhmaṇamattaṁ bhojetī”tiādīsu viya.",
  "tika-vin09t13:161_20": "Tenāha “tañca saṁvidahana”ntiādi.",
  "tika-vin09t13:161_21": "Iminā saṁvidahanaṁ nāmettha na vidhānanti dasseti.",
  "tika-vin09t13:161_22": "Adhippāyo nāma vitakko.",
  "tika-vin09t13:162_0": "Uccāvacena kāraṇenāti mahantāmahantena upāyena.",
  "tika-vin09t13:162_1": "Tattha maraṇavaṇṇasaṁvaṇṇane tāva jīvite ādīnavadassanavasena avacākāratā,",
  "tika-vin09t13:162_2": "maraṇe vaṇṇabhaṇanavasena uccākāratā veditabbā.",
  "tika-vin09t13:162_3": "Samādapane pana muṭṭhijāṇunippothanādīhi maraṇasamādapanavasena uccākāratā,",
  "tika-vin09t13:162_4": "ekato bhuñjantassa nakhe visaṁ pakkhipitvā maraṇādisamādapanavasena avacākāratā veditabbā.",
  "tika-vin09t13:163_0": "Evaṁ asādhāraṇavinicchayaṁ vatvā idāni sādhāraṇavinicchayaṁ dassetuṁ “vesāliya”ntiādimāha.",
  "tika-vin09t13:163_1": "Opātakkhaṇanādīsu dukkaṭanti ettha sacepi jātapathaviṁ khaṇati,",
  "tika-vin09t13:163_2": "pāṇātipātassa pubbapayogattā payoge payoge dukkaṭaṁ.",
  "tika-vin09t13:163_3": "Manussaviggaho nāgasupaṇṇādisadiso tiracchānagato tiracchānagatamanussaviggaho,",
  "tika-vin09t13:163_4": "yakkho ca peto ca tiracchānagatamanussaviggaho ca yakkhapetatiracchānagatamanussaviggahā, tesaṁ.",
  "tika-vin09t13:163_5": "“Tathā”ti iminā thullaccayaṁ atidisati.",
  "tika-vin09t13:163_6": "Idāni “iminānayenā”tiādinā apassenasaṁvidhānādīsupi yathāvuttaāpattibhedaṁ atidisati.",
  "tika-vin09t13:163_7": "Sabbatthāti apassenasaṁvidhānādīsu sabbesu payogesu.",
  "tika-vin09t13:164_0": "Idāni anāpattiṁ dassetuṁ “asañciccā”tiādimāha.",
  "tika-vin09t13:164_1": "Ettha ca “asañciccā”ti idaṁ maraṇasaṁvattanikaupakkamassa asallakkhaṇaṁ sandhāya vuttaṁ,",
  "tika-vin09t13:164_2": "“ajānantassā”ti idaṁ pana maraṇasaṁvattanikaupakaraṇassa ajānanaṁ sandhāya,",
  "tika-vin09t13:164_3": "“namaraṇādhippāyassā”ti idaṁ upakkamaṁ jānantassāpi maraṇādhippāyassa abhāvaṁ.",
  "tika-vin09t13:164_4": "Tenāha “asañciccā”tiādi.",
  "tika-vin09t13:164_5": "Acetetvāti asallakkhetvā,",
  "tika-vin09t13:164_6": "virajjhitvāti vuttaṁ hoti.",
  "tika-vin09t13:165_0": "Musalussāpanavatthusmiṁ viyāti “tena kho pana samayena aññataro bhikkhu bhattagge antaraghare āsanaṁ paññapento musale ussite ekaṁ musalaṁ aggahesi.",
  "tika-vin09t13:165_1": "Dutiyo musalo paripatitvā aññatarassa dārakassa matthake avatthāsi.",
  "tika-vin09t13:165_2": "So kālamakāsi.",
  "tika-vin09t13:165_3": "Tassa kukkuccaṁ ahosi…pe…",
  "tika-vin09t13:165_4": "kiṁcitto tvaṁ bhikkhūti.",
  "tika-vin09t13:165_5": "Asañcicca ahaṁ bhagavāti.",
  "tika-vin09t13:165_6": "Anāpatti bhikkhu asañciccā”ti imasmiṁ vatthusmiṁ viya.",
  "tika-vin09t13:166_0": "Visagatapiṇḍapātavatthusmiṁ viyāti “tena kho pana samayena aññataro piṇḍacāriko bhikkhu visagataṁ piṇḍapātaṁ",
  "tika-vin09t13:166_1": "labhitvā paṭikkamanaṁ haritvā bhikkhūnaṁ aggakārikaṁ adāsi.",
  "tika-vin09t13:166_2": "Te bhikkhū kālamakaṁsu.",
  "tika-vin09t13:166_3": "Tassa kukkuccaṁ ahosi…pe…",
  "tika-vin09t13:166_4": "kiṁcitto tvaṁ bhikkhūti.",
  "tika-vin09t13:166_5": "Nāhaṁ bhagavā jānāmīti.",
  "tika-vin09t13:166_6": "Anāpatti bhikkhu ajānantassā”ti imasmiṁ vatthusmiṁ viya.",
  "tika-vin09t13:167_0": "Bhesajjavatthusmiṁ viyāti “tena kho pana samayena aññatarā vañjhā itthī kulūpakaṁ bhikkhuṁ etadavoca “iṅghāyya bhesajjaṁ jānāhi,",
  "tika-vin09t13:167_1": "yenāhaṁ vijāyeyya’nti.",
  "tika-vin09t13:167_2": "‘Suṭṭhu bhaginī’ti tassā bhesajjaṁ adāsi.",
  "tika-vin09t13:167_3": "Sā kālamakāsi.",
  "tika-vin09t13:167_4": "Tassa kukkuccaṁ ahosi…pe…",
  "tika-vin09t13:167_5": "anāpatti bhikkhu pārājikassa,",
  "tika-vin09t13:167_6": "āpatti dukkaṭassā”ti imasmiṁ vatthusmiṁ viya.",
  "tika-vin09t13:167_7": "Idha ādikammikā aññamaññaṁ jīvitā voropitabhikkhū,",
  "tika-vin09t13:167_8": "tesaṁ anāpatti.",
  "tika-vin09t13:167_9": "Avasesānaṁ maraṇavaṇṇasaṁvaṇṇanakādīnaṁ āpattiyeva.",
  "tika-vin09t13:168_0": "Atha kathaṁ dukkhavedananti,",
  "tika-vin09t13:168_1": "nanu rājāno coraṁ disvā hasamānāpi “gacchatha,",
  "tika-vin09t13:168_2": "naṁ ghātethā”ti vadantīti?",
  "tika-vin09t13:168_3": "Saccaṁ hasamānā vadanti,",
  "tika-vin09t13:168_4": "so pana hāso tesaṁ aññavisayo,",
  "tika-vin09t13:168_5": "sanniṭṭhāpakacetanā dukkhasampayuttāva.",
  "tika-vin09t13:168_6": "Vuttañhetaṁ samantapāsādikāyaṁ “sacepi hi sirisayanaṁ āruḷho rajjasampattisukhamanubhavanto rājā ‘coro",
  "tika-vin09t13:168_7": "deva ānīto’ti vutte ‘gacchatha naṁ mārethā’ti hasamāno bhaṇati,",
  "tika-vin09t13:168_8": "domanassacitteneva bhaṇatīti veditabbo.",
  "tika-vin09t13:168_9": "Sukhavokiṇṇattā,",
  "tika-vin09t13:168_10": "pana anuppabandhābhāvā ca dujjānametaṁ puthujjanehī”ti.",
  "tika-vin09t13:169_0": "Tatiyapārājikavaṇṇanā niṭṭhitā.",
  "tika-vin09t13:170_0": "4. Catutthapārājikavaṇṇanā",
  "tika-vin09t13:171_0": "Anabhijānanti na abhijānaṁ.",
  "tika-vin09t13:171_1": "Yena hi yo dhammo adhigato,",
  "tika-vin09t13:171_2": "so tassa pākaṭo hotīti āha “sakasantāne”tiādi.",
  "tika-vin09t13:171_3": "Uttarimanussānanti pakatimanussehi uttaritarānaṁ manussānaṁ,",
  "tika-vin09t13:171_4": "ukkaṭṭhamanussānanti attho.",
  "tika-vin09t13:171_5": "Dhammanti mahaggatalokuttarabhūtaṁ adhigatadhammaṁ.",
  "tika-vin09t13:171_6": "Atha vā uttarimanussadhammāti uttarimanussadhammo.",
  "tika-vin09t13:171_7": "Manussadhammo nāma vinā bhāvanāmanasikārena pakatiyā manussehi nibbattetabbo dasakusalakammapathadhammo.",
  "tika-vin09t13:171_8": "So hi manussānaṁ cittādhiṭṭhānamattena ijjhanato tesaṁ so bhāvitadhammo viya ṭhitoti tathā vutto,",
  "tika-vin09t13:171_9": "manussaggahaṇañcettha tesu bahulaṁ pavattanato.",
  "tika-vin09t13:171_10": "Jhānādikaṁ pana tabbidhuranti tatuttari,",
  "tika-vin09t13:171_11": "iti uttari manussadhammāti uttarimanussadhammo,",
  "tika-vin09t13:171_12": "taṁ uttarimanussadhammanti evampettha attho daṭṭhabbo.",
  "tika-vin09t13:171_13": "Samudācarantoti ārocento.",
  "tika-vin09t13:172_0": "Kiñcāpi lokiyalokuttarā sabbāva paññā “ñāṇa”nti vuccati,",
  "tika-vin09t13:172_1": "idha pana mahaggatalokuttarāva veditabbāti āha “mahaggatalokuttarapaññā jānanaṭṭhena ñāṇa”nti.",
  "tika-vin09t13:172_2": "Kilesehi ārakattā parisuddhaṭṭhena ariyanti āha “ariyaṁ visuddhaṁ uttama”nti.",
  "tika-vin09t13:172_3": "Ariyasaddo cettha visuddhapariyāyo,",
  "tika-vin09t13:172_4": "na lokuttarapariyāyo.",
  "tika-vin09t13:172_5": "Jhānādibhedeti ādisaddena “vimokkho, samādhi,",
  "tika-vin09t13:172_6": "samāpatti,",
  "tika-vin09t13:172_7": "ñāṇadassanaṁ,",
  "tika-vin09t13:172_8": "maggabhāvanā,",
  "tika-vin09t13:172_9": "phalasacchikiriyā,",
  "tika-vin09t13:172_10": "kilesappahānaṁ,",
  "tika-vin09t13:172_11": "vinīvaraṇatā cittassa,",
  "tika-vin09t13:172_12": "suññāgāre abhiratī”ti ime saṅgaṇhāti.",
  "tika-vin09t13:172_13": "Viññussa manussajātikassāti ārocetabbapuggalanidassanaṁ.",
  "tika-vin09t13:172_14": "Etassa hi ārocite ārocitaṁ hoti,",
  "tika-vin09t13:172_15": "na devabrahmānaṁ,",
  "tika-vin09t13:172_16": "nāpi petayakkhatiracchānagatānanti.",
  "tika-vin09t13:172_17": "Āroceyyāti vadeyya,",
  "tika-vin09t13:172_18": "viññāpeyyāti vuttaṁ hoti.",
  "tika-vin09t13:172_19": "Vinā aññāpadesenāti “yo te vihāre vasati,",
  "tika-vin09t13:172_20": "so bhikkhu paṭhamassa jhānassa lābhī”tiādinā nayena aññāpadesaṁ vināti attho.",
  "tika-vin09t13:172_21": "Idhevāti “iti jānāmi,",
  "tika-vin09t13:172_22": "iti passāmī”ti imasmiṁyeva pade.",
  "tika-vin09t13:172_23": "“Tena vutta”ntiādi nigamanaṁ.",
  "tika-vin09t13:173_0": "Samanuggāhīyamānoti codiyamāno,",
  "tika-vin09t13:173_1": "yaṁ vatthu ārocitaṁ hoti,",
  "tika-vin09t13:173_2": "tasmiṁ vatthusmiṁ “kiṁ te adhigataṁ,",
  "tika-vin09t13:173_3": "kinti te adhigataṁ,",
  "tika-vin09t13:173_4": "kadā te adhigataṁ,",
  "tika-vin09t13:173_5": "kattha te adhigataṁ,",
  "tika-vin09t13:173_6": "katame te kilesā pahīnā,",
  "tika-vin09t13:173_7": "katamesaṁ tvaṁ dhammānaṁ lābhī’ti kenaci vuccamāno”ti vuttaṁ hoti.",
  "tika-vin09t13:173_8": "Asamanuggāhīyamānoti na kenaci vuccamāno.",
  "tika-vin09t13:174_0": "“Bhikkhubhāve ṭhatvā abhabbo jhānādīni adhigantu”nti sikkhāpadātikkamassa antarāyakarattā vuttaṁ.",
  "tika-vin09t13:174_1": "Bhikkhubhāvo hissa saggantarāyo ceva hoti maggantarāyo ca.",
  "tika-vin09t13:174_2": "Vuttañhetaṁ “sāmaññaṁ dupparāmaṭṭhaṁ,",
  "tika-vin09t13:174_3": "nirayāyupakaḍḍhatī”ti.",
  "tika-vin09t13:174_4": "Aparampi vuttaṁ “sithilo hi paribbājo,",
  "tika-vin09t13:174_5": "bhiyyo ākirate raja”nti.",
  "tika-vin09t13:174_6": "Bhikkhubhāvoti pārājikaṁ āpajjitvā “samaṇo aha”nti paṭijānanato vohāramattasiddho bhikkhubhāvo.",
  "tika-vin09t13:174_7": "Dānādīhīti dānasaraṇasīlasaṁvarādīhi.",
  "tika-vin09t13:175_0": "Ajānamevāti ettha evāti avadhāraṇatthe nipāto.",
  "tika-vin09t13:175_1": "“Ajānameva”ntipi paṭhanti.",
  "tika-vin09t13:175_2": "Tattha pana “evaṁ jānāmi,",
  "tika-vin09t13:175_3": "evaṁ passāmī”ti avacanti yojetabbaṁ.",
  "tika-vin09t13:175_4": "Vacanatthavirahatoti “paṭhamaṁ jhānaṁ samāpajji”nti ādivacanassa atthabhūtena jhānādinā vajjitattā tucchaṁ udakādisuññaṁ bhājanaṁ viya.",
  "tika-vin09t13:175_5": "Musāti visaṁvādanapurekkhārassa paravisaṁvādako vacīpayogo,",
  "tika-vin09t13:175_6": "kāyapayogo vā.",
  "tika-vin09t13:175_7": "Tenāha “vañcanādhippāyato musā”ti.",
  "tika-vin09t13:175_8": "Musā ca vañcanādhippāyo ca pubbabhāgakkhaṇe,",
  "tika-vin09t13:175_9": "taṅkhaṇe ca.",
  "tika-vin09t13:175_10": "Vuttañhi “pubbe vāssa hoti ‘musā bhaṇissa’nti,",
  "tika-vin09t13:175_11": "bhaṇantassa hoti ‘musā bhaṇāmī”’ti.",
  "tika-vin09t13:175_12": "Etañhi dvayaṁ aṅgabhūtaṁ,",
  "tika-vin09t13:175_13": "itaraṁ pana hotu vā, mā vā,",
  "tika-vin09t13:175_14": "akāraṇametaṁ.",
  "tika-vin09t13:175_15": "Abhaṇinti viññāpanaṁ akāsiṁ.",
  "tika-vin09t13:176_0": "Aññatra adhimānāti adhigato māno,",
  "tika-vin09t13:176_1": "adhiko vā māno adhimāno,",
  "tika-vin09t13:176_2": "thaddhamānoti attho,",
  "tika-vin09t13:176_3": "taṁ vināti attho.",
  "tika-vin09t13:176_4": "Kassa panāyaṁ adhimāno uppajjati,",
  "tika-vin09t13:176_5": "kassa nuppajjati?",
  "tika-vin09t13:176_6": "Ariyasāvakassa tāva nuppajjati.",
  "tika-vin09t13:176_7": "So hi maggaphalanibbānapahīnakilesāvasiṭṭhakilesapaccavekkhaṇena sañjātasomanasso ariyaguṇappaṭivedhe nikkaṅkho,",
  "tika-vin09t13:176_8": "tasmā sotāpannādīnaṁ “ahaṁ sakadāgāmī”tiādivasena māno nuppajjati.",
  "tika-vin09t13:176_9": "Dussīlassa nuppajjati.",
  "tika-vin09t13:176_10": "So hi ariyaguṇādhigame nirāsova.",
  "tika-vin09t13:176_11": "Sīlavatopi pariccattakammaṭṭhānassa niddārāmatādimanuyuttassa nuppajjati,",
  "tika-vin09t13:176_12": "suparisuddhasīlassa pana kammaṭṭhāne appamattassa nāmarūpaṁ vavatthapetvā paccayapariggahena vitiṇṇakaṅkhassa",
  "tika-vin09t13:176_13": "tilakkhaṇaṁ āropetvā saṅkhāre sammasantassa āraddhavipassakassa uppajjati.",
  "tika-vin09t13:176_14": "Tenāha “yvāya”ntiādi.",
  "tika-vin09t13:176_15": "Tattha tilakkhaṇaṁ āropetvāti kalāpasammasanavasena aniccādilakkhaṇattayaṁ āropetvā.",
  "tika-vin09t13:176_16": "Sammasantassāti vipassantassa.",
  "tika-vin09t13:176_17": "Āraddhavipassakassāti udayabbayānupassanāya āraddhavipassakassa.",
  "tika-vin09t13:176_18": "Apatteti attano santāne uppattivasena apatte,",
  "tika-vin09t13:176_19": "anadhigateti vuttaṁ hoti.",
  "tika-vin09t13:176_20": "Pattasaññitāsaṅkhātoti “patto mayā uttarimanussadhammo”ti evaṁsaññitāsaṅkhāto adhimāno uppajjati.",
  "tika-vin09t13:176_21": "Uppanno ca suddhasamathalābhiṁ vā suddhavipassanālābhiṁ vā antarā ṭhapeti.",
  "tika-vin09t13:176_22": "So hi dasapi vīsampi tiṁsampi vassāni kilesasamudācāraṁ apassanto “ahaṁ sotāpanno”ti vā “sakadāgāmī”ti vā “anāgāmī”ti vā maññati.",
  "tika-vin09t13:176_23": "Samathavipassanālābhiṁ pana arahatteyeva ṭhapeti.",
  "tika-vin09t13:176_24": "Tassa hi samādhibalena kilesā vikkhambhitā,",
  "tika-vin09t13:176_25": "vipassanābalena saṅkhārā supariggahitā,",
  "tika-vin09t13:176_26": "tasmā saṭṭhimpi vassāni,",
  "tika-vin09t13:176_27": "asītimpi vassāni,",
  "tika-vin09t13:176_28": "vassasatampi kilesā na samudācaranti,",
  "tika-vin09t13:176_29": "khīṇāsavasseva cittācāro hoti.",
  "tika-vin09t13:176_30": "So evaṁ dīgharattaṁ kilesasamudācāraṁ apassanto antarā aṭṭhatvāva “arahā aha”nti maññatīti.",
  "tika-vin09t13:176_31": "“Taṁ adhimānaṁ ṭhapetvā”ti iminā “aññatrā”ti padaṁ apekkhitvā “adhimānā”ti upayogatthe nissakkavacananti dasseti.",
  "tika-vin09t13:177_0": "Pāpicchatāyāti pāpā icchā etassāti pāpiccho,",
  "tika-vin09t13:177_1": "tassa bhāvo pāpicchatā, tāya,",
  "tika-vin09t13:177_2": "pāpikāya icchāyāti attho.",
  "tika-vin09t13:177_3": "Yā sā “idhekacco dussīlova samāno ‘sīlavā’ti maṁ jano jānātū”tiādinā nayena vuttā,",
  "tika-vin09t13:177_4": "tāya asantaguṇasambhāvanicchāyāti vuttaṁ hoti.",
  "tika-vin09t13:177_5": "Iminā pana mandattā momūhattā samudācarantassa anāpattīti dasseti.",
  "tika-vin09t13:177_6": "Ayampīti pi-saddena na kevalaṁ purimā tayovāti dasseti.",
  "tika-vin09t13:178_0": "Asantanti abhūtaṁ.",
  "tika-vin09t13:178_1": "Jhānādidhammanti jhānaṁ, vimokkho, samādhi,",
  "tika-vin09t13:178_2": "samāpatti,",
  "tika-vin09t13:178_3": "ñāṇadassanaṁ,",
  "tika-vin09t13:178_4": "maggabhāvanā,",
  "tika-vin09t13:178_5": "phalasacchikiriyā,",
  "tika-vin09t13:178_6": "kilesappahānaṁ,",
  "tika-vin09t13:178_7": "vinīvaraṇatā cittassa,",
  "tika-vin09t13:178_8": "suññāgāre abhiratī”ti evaṁ vuttaṁ uttarimanussadhammaṁ.",
  "tika-vin09t13:178_9": "Yassa ārocetīti vācāya vā hatthavikārādīhi vā aṅgapaccaṅgacopanehi viññattipathe ṭhitassa yassa puggalassa āroceti.",
  "tika-vin09t13:178_10": "Viññattipathaṁ pana atikkamitvā ṭhito koci ce dibbena cakkhunā,",
  "tika-vin09t13:178_11": "dibbāya ca sotadhātuyā disvā ca sutvā ca jānāti,",
  "tika-vin09t13:178_12": "na pārājikaṁ.",
  "tika-vin09t13:178_13": "Yopi “kiṁ ayaṁ bhaṇatī”ti saṁsayaṁ vā āpajjati,",
  "tika-vin09t13:178_14": "ciraṁ vīmaṁsitvā vā pacchā jānāti,",
  "tika-vin09t13:178_15": "“avijānanto”icceva saṅkhyaṁ gacchati.",
  "tika-vin09t13:178_16": "Yo pana jhānādīni attano adhigamavasena vā uggahaparipucchādivasena vā na jānāti,",
  "tika-vin09t13:178_17": "kevalaṁ “jhāna”nti vā “vimokkho”ti vā vacanamattameva sutaṁ hoti,",
  "tika-vin09t13:178_18": "sopi tena vutte “jhānaṁ kira samāpajjī”ti esa vadatīti yadi ettakamattampi jānāti,",
  "tika-vin09t13:178_19": "“jānāti”cceva saṅkhyaṁ gacchati,",
  "tika-vin09t13:178_20": "tassa vutte pārājikameva.",
  "tika-vin09t13:178_21": "Seso pana ekassa vā dvinnaṁ vā bahūnaṁ vā niyamitāniyamitavasena viseso sabbo sikkhāpaccakkhānakathāyaṁ vuttanayeneva veditabbo.",
  "tika-vin09t13:178_22": "Pariyāyabhāsane pana “aha”nti avuttattā paṭivijānantassa vuttepi thullaccayaṁ.",
  "tika-vin09t13:178_23": "Visaṁvādanādhippāyena musāvādapayogassa katattā appaṭivijānantassāpi dukkaṭanti āha “yo te vihāre vasati…pe…",
  "tika-vin09t13:178_24": "dukkaṭa”nti.",
  "tika-vin09t13:178_25": "Anullapanādhippāyassāti ullapanādhippāyavirahitassa,",
  "tika-vin09t13:178_26": "abhūtārocanādhippāyavirahitassāti attho.",
  "tika-vin09t13:178_27": "Ummattakādayo pubbe vuttanayā eva.",
  "tika-vin09t13:178_28": "Idha pana ādikammikā vaggumudātīriyabhikkhū,",
  "tika-vin09t13:178_29": "tesaṁ anāpatti.",
  "tika-vin09t13:179_0": "Catutthapārājikavaṇṇanā niṭṭhitā.",
  "tika-vin09t13:180_0": "Pārājikanigamanavaṇṇanā",
  "tika-vin09t13:181_0": "Idhāti imasmiṁ bhikkhupātimokkhe.",
  "tika-vin09t13:181_1": "Uddiṭṭhapārājikaparidīpanamevāti uddiṭṭhānaṁ catunnaṁ pārājikānaṁ paridīpanavacanameva.",
  "tika-vin09t13:181_2": "Avadhāraṇaṁ pana na aññesampīti dassanatthaṁ.",
  "tika-vin09t13:181_3": "Tenāha “samodhānetvā panā”tiādi.",
  "tika-vin09t13:181_4": "Tattha samodhānetvāti tattha tattha āgatāni ettheva samodahitvā,",
  "tika-vin09t13:181_5": "pakkhipitvā rāsiṁ katvāti attho.",
  "tika-vin09t13:181_6": "Pāḷiyaṁ āgatānīti uddesapāḷiyaṁ āgatāni.",
  "tika-vin09t13:181_7": "Bhikkhunīnaṁ asādhāraṇāni cattārīti ubbhajāṇumaṇḍalikā,",
  "tika-vin09t13:181_8": "vajjappaṭicchādikā,",
  "tika-vin09t13:181_9": "ukkhittānuvattikā,",
  "tika-vin09t13:181_10": "aṭṭhavatthukāti imāni bhikkhunīnaṁ bhikkhūhi asādhāraṇāni cattāri.",
  "tika-vin09t13:181_11": "Paṇḍakādīnañhi ekādasannaṁ abhabbabhāvo pārājikāpattisadisattā pārājikoti āha “ekādasanna”ntiādi.",
  "tika-vin09t13:181_12": "Abhabbabhāvasaṅkhātehīti vatthuvipannatādinā pabbajjūpasampadāya naarahabhāvasaṅkhātehi.",
  "tika-vin09t13:181_13": "Paṇḍakatiracchānagataubhatobyañjanakā hi tayo vatthuvipannā ahetukappaṭisandhikā,",
  "tika-vin09t13:181_14": "tesaṁ saggo avārito,",
  "tika-vin09t13:181_15": "maggo pana vārito.",
  "tika-vin09t13:181_16": "Abhabbā hi te maggappaṭilābhāya vatthuvipannattā.",
  "tika-vin09t13:181_17": "Pabbajjāpi nesaṁ paṭikkhittā,",
  "tika-vin09t13:181_18": "tasmā tepi pārājikāva.",
  "tika-vin09t13:181_19": "Theyyasaṁvāsako,",
  "tika-vin09t13:181_20": "titthiyapakkantako,",
  "tika-vin09t13:181_21": "mātughātako,",
  "tika-vin09t13:181_22": "pitughātako,",
  "tika-vin09t13:181_23": "arahantaghātako,",
  "tika-vin09t13:181_24": "bhikkhunidūsako,",
  "tika-vin09t13:181_25": "lohituppādako,",
  "tika-vin09t13:181_26": "saṅghabhedakoti ime aṭṭha attano kiriyāya vipannattā abhabbaṭṭhānaṁ pattāti pārājikāva.",
  "tika-vin09t13:181_27": "Tesu theyyasaṁvāsako,",
  "tika-vin09t13:181_28": "titthiyapakkantako,",
  "tika-vin09t13:181_29": "bhikkhunidūsakoti imesaṁ tiṇṇaṁ saggo avārito,",
  "tika-vin09t13:181_30": "maggo pana vāritova.",
  "tika-vin09t13:181_31": "Itaresaṁ pañcannaṁ ubhayampi vāritaṁ.",
  "tika-vin09t13:181_32": "Te hi anantarāva narake nibbattanakasattā.",
  "tika-vin09t13:181_33": "Yadā bhikkhunī vibbhamitukāmā hutvā kāsāvameva vā gihivatthaṁ vā gihinivāsanākārena nivāseti,",
  "tika-vin09t13:181_34": "tadā pārājikamāpannā nāma hotīti āha “gihibhāvaṁ patthayamānāyā”tiādi.",
  "tika-vin09t13:181_35": "Sā hi ajjhācāravītikkamaṁ akatvāpi ettāvatā assamaṇī nāma hoti.",
  "tika-vin09t13:182_0": "Dīghatāya lambamānaṁ aṅgajātametassāti lambī.",
  "tika-vin09t13:182_1": "Na so ettāvatā pārājiko,",
  "tika-vin09t13:182_2": "atha kho yadā anabhiratiyā pīḷito attano aṅgajātaṁ mukhe vā vaccamagge vā paveseti,",
  "tika-vin09t13:182_3": "tadā pārājiko hoti.",
  "tika-vin09t13:182_4": "Mudukatā piṭṭhi etassāti mudupiṭṭhiko,",
  "tika-vin09t13:182_5": "kataparikammāya mudukāya piṭṭhiyā samannāgato.",
  "tika-vin09t13:182_6": "Sopi yadā anabhiratiyā pīḷito attano aṅgajātaṁ attano mukhamaggavaccamaggesu aññataraṁ paveseti,",
  "tika-vin09t13:182_7": "tadā pārājiko hoti.",
  "tika-vin09t13:182_8": "Parassa aṅgajātaṁ mukhena gaṇhātīti yo anabhiratiyā pīḷito parassa suttassa vā pamattassa vā aṅgajātaṁ mukhena gaṇhāti.",
  "tika-vin09t13:182_9": "Parassa aṅgajāte abhinisīdatīti yo anabhiratiyā pīḷito parassa aṅgajātaṁ kammaniyaṁ disvā attano vaccamaggena tassūpari nisīdati,",
  "tika-vin09t13:182_10": "taṁ attano vaccamaggaṁ pavesetīti attho.",
  "tika-vin09t13:182_11": "Etāni hi cattāri yasmā ubhinnaṁ rāgavasena sadisabhāvūpagatānaṁ dhammo “methunadhammo”ti vuccati,",
  "tika-vin09t13:182_12": "tasmā ekena pariyāyena methunadhammaṁ appaṭisevitvāyeva kevalaṁ maggena maggappavesanavasena āpajjitabbattā",
  "tika-vin09t13:182_13": "methunadhammapārājikassa anulomentīti “anulomapārājikānī”ti vuccanti.",
  "tika-vin09t13:183_0": "Etthāha –",
  "tika-vin09t13:183_1": "mātughātakapitughātakaarahantaghātakā tatiyapārājikaṁ āpannā,",
  "tika-vin09t13:183_2": "bhikkhunidūsako,",
  "tika-vin09t13:183_3": "lambiādayo cattāro ca paṭhamapārājikaṁ āpannā evāti katvā kuto catuvīsatīti ? Vuccate –",
  "tika-vin09t13:183_4": "mātughātakādayo hi cattāro idha anupasampannā eva adhippetā,",
  "tika-vin09t13:183_5": "lambiādayo cattāro kiñcāpi paṭhamapārājikena saṅgahitā,",
  "tika-vin09t13:183_6": "yasmā pana ekena pariyāyena methunadhammaṁ appaṭisevino honti,",
  "tika-vin09t13:183_7": "tasmā visuṁ vuttāti.",
  "tika-vin09t13:183_8": "Dutiyavikappe kaccitthāti ettha kacci atthāti padacchedo kātabbo.",
  "tika-vin09t13:184_0": "Iti kaṅkhāvitaraṇiyā pātimokkhavaṇṇanāya",
  "tika-vin09t13:185_0": "Vinayatthamañjūsāyaṁ līnatthappakāsaniyaṁ",
  "tika-vin09t13:186_0": "Pārājikavaṇṇanā niṭṭhitā."
}