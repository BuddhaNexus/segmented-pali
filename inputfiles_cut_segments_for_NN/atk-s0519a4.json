{
  "atk-s0519a4:0_0": "4. Paṭiniddesavāravaṇṇanā",
  "atk-s0519a4:1_0": "1. Desanāhāravibhaṅgavaṇṇanā",
  "atk-s0519a4:2_0": "5.",
  "atk-s0519a4:2_1": "Evaṁ hārādayo sukhaggahaṇatthaṁ gāthābandhavasena sarūpato niddisitvā idāni tesu hāre tāva paṭiniddesavasena",
  "atk-s0519a4:2_2": "vibhajituṁ “tattha katamo desanāhāro”tiādi āraddhaṁ.",
  "atk-s0519a4:2_3": "Tattha katamoti kathetukamyatāpucchā.",
  "atk-s0519a4:2_4": "Desanāhāroti pucchitabbadhammanidassanaṁ.",
  "atk-s0519a4:2_5": "Kiñcāpi desanāhāro niddesavāre sarūpato dassito,",
  "atk-s0519a4:2_6": "paṭiniddesassa pana visayaṁ dassento “assādādīnavatā”ti gāthaṁ ekadesena paccāmasati.",
  "atk-s0519a4:2_7": "Ayaṁ desanāhāro pubbāparāpekkho.",
  "atk-s0519a4:2_8": "Tattha pubbāpekkhatte “katamo desanāhāro”ti pucchitvā “assādādīnavatā”ti sarūpato dassitassa nigamanaṁ hoti.",
  "atk-s0519a4:2_9": "Parāpekkhatte pana “ayaṁ desanāhāro kiṁ desayatī”ti desanākiriyāya kattuniddeso hoti.",
  "atk-s0519a4:2_10": "Tena desanāhārassa anvatthasaññataṁ dasseti.",
  "atk-s0519a4:2_11": "Desayatīti saṁvaṇṇeti,",
  "atk-s0519a4:2_12": "vitthāretīti attho.",
  "atk-s0519a4:3_0": "Idāni anena desetabbadhamme sarūpato dassento “assāda”ntiādimāha,",
  "atk-s0519a4:3_1": "taṁ pubbe vuttanayattā uttānameva.",
  "atk-s0519a4:3_2": "Tasmā ito parampi avuttameva vaṇṇayissāma.",
  "atk-s0519a4:3_3": "“Kattha pana āgate assādādike ayaṁ hāro saṁvaṇṇetī”ti anuyogaṁ manasikatvā desanāhārena saṁvaṇṇetabbadhammaṁ dassento “dhammaṁ vo,",
  "atk-s0519a4:3_4": "bhikkhave,",
  "atk-s0519a4:3_5": "desessāmī”tiādikaṁ sabbapariyattidhammasaṅgāhakaṁ bhagavato chachakkadesanaṁ ekadesena dasseti.",
  "atk-s0519a4:4_0": "Tattha dhammanti ayaṁ dhamma-saddo pariyattisaccasamādhipaññāpakatipuññāpattiñeyyādīsu bahūsu atthesu diṭṭhappayogo.",
  "atk-s0519a4:4_1": "Tathā hi “idha, bhikkhu,",
  "atk-s0519a4:4_2": "dhammaṁ pariyāpuṇātī”tiādīsu pariyattidhamme dissati.",
  "atk-s0519a4:4_3": "“Diṭṭhadhammo pattadhammo”tiādīsu sacce.",
  "atk-s0519a4:4_4": "“Evaṁdhammā te bhagavanto ahesu”ntiādīsu samādhimhi.",
  "atk-s0519a4:4_5": "“Saccaṁ dhammo dhiti cāgo”ti evamādīsu paññāyaṁ.",
  "atk-s0519a4:4_6": "“Jātidhammānaṁ,",
  "atk-s0519a4:4_7": "bhikkhave,",
  "atk-s0519a4:4_8": "sattāna”nti evamādīsu pakatiyaṁ.",
  "atk-s0519a4:4_9": "“Dhammo have rakkhati dhammacāri”ntiādīsu puññe.",
  "atk-s0519a4:4_10": "“Cattāro pārājikā dhammā”ti evamādīsu āpattiyaṁ.",
  "atk-s0519a4:4_11": "“Kusalā dhammā akusalādhammā”tiādīsu ñeyye.",
  "atk-s0519a4:4_12": "Idha pana pariyattiyaṁ daṭṭhabboti.",
  "atk-s0519a4:5_0": "Voti pana ayaṁ vo-saddo “handa dāni,",
  "atk-s0519a4:5_1": "bhikkhave,",
  "atk-s0519a4:5_2": "pavāremi vo”ti ettha upayogatthe āgato.",
  "atk-s0519a4:5_3": "“Sannipatitānaṁ vo,",
  "atk-s0519a4:5_4": "bhikkhave,",
  "atk-s0519a4:5_5": "dvayaṁ karaṇīya”ntiādīsu karaṇatthe.",
  "atk-s0519a4:5_6": "“Ye hi vo ariyā parisuddhakāyakammantā”tiādīsu padapūraṇe.",
  "atk-s0519a4:5_7": "“Ārocayāmi vo,",
  "atk-s0519a4:5_8": "bhikkhave”tiādīsu sampadānatthe.",
  "atk-s0519a4:5_9": "Idhāpi sampadānatthe evāti daṭṭhabbo.",
  "atk-s0519a4:6_0": "Bhikkhanasīlatādiguṇayogena bhikkhū,",
  "atk-s0519a4:6_1": "bhinnakilesatādiguṇayogena vā.",
  "atk-s0519a4:6_2": "Atha vā saṁsāre bhayaṁ ikkhantīti bhikkhū.",
  "atk-s0519a4:6_3": "Bhikkhaveti tesaṁ ālapanaṁ.",
  "atk-s0519a4:6_4": "Tena te dhammassavane niyojento attano mukhābhimukhaṁ karoti.",
  "atk-s0519a4:6_5": "Desessāmīti kathessāmi.",
  "atk-s0519a4:6_6": "Tena nāhaṁ dhammissaratāya tumhe aññaṁ kiñci kāreyyāmi,",
  "atk-s0519a4:6_7": "anāvaraṇañāṇena sabbaṁ ñeyyadhammaṁ paccakkhakāritāya pana dhammaṁ desessāmīti idāni pavattiyamānaṁ dhammadesanaṁ paṭijānāti.",
  "atk-s0519a4:6_8": "Ādikalyāṇantiādīsu ādimhi kalyāṇaṁ ādikalyāṇaṁ,",
  "atk-s0519a4:6_9": "ādikalyāṇametassāti vā ādikalyāṇaṁ.",
  "atk-s0519a4:6_10": "Sesapadadvayepi eseva nayo.",
  "atk-s0519a4:6_11": "Tattha sīlena ādikalyāṇaṁ.",
  "atk-s0519a4:6_12": "Samādhinā majjhekalyāṇaṁ.",
  "atk-s0519a4:6_13": "Paññāya pariyosānakalyāṇaṁ.",
  "atk-s0519a4:6_14": "Buddhasubuddhatāya vā ādikalyāṇaṁ.",
  "atk-s0519a4:6_15": "Dhammasudhammatāya majjhekalyāṇaṁ.",
  "atk-s0519a4:6_16": "Saṅghasuppaṭipattiyā pariyosānakalyāṇaṁ.",
  "atk-s0519a4:6_17": "Atha vā ugghaṭitaññuvinayanena ādikalyāṇaṁ.",
  "atk-s0519a4:6_18": "Vipañcitaññuvinayanena majjhekalyāṇaṁ neyyapuggalavinayanena pariyosānakalyāṇaṁ.",
  "atk-s0519a4:6_19": "Ayamevattho idhādhippeto.",
  "atk-s0519a4:7_0": "Atthasampattiyā sātthaṁ.",
  "atk-s0519a4:7_1": "Byañjanasampattiyā sabyañjanaṁ.",
  "atk-s0519a4:7_2": "Saṅkāsanādichaatthapadasamāyogato vā sātthaṁ.",
  "atk-s0519a4:7_3": "Akkharādichabyañjanapadasamāyogato sabyañjanaṁ.",
  "atk-s0519a4:7_4": "Ayamevattho idhādhippeto.",
  "atk-s0519a4:7_5": "Upanetabbābhāvato ekantena paripuṇṇanti kevalaparipuṇṇaṁ.",
  "atk-s0519a4:7_6": "Apanetabbābhāvato parisuddhaṁ.",
  "atk-s0519a4:7_7": "Sīlādipañcadhammakkhandhapāripūriyā vā paripuṇṇaṁ.",
  "atk-s0519a4:7_8": "Caturoghanittharaṇāya pavattiyā lokāmisanirapekkhatāya ca parisuddhaṁ.",
  "atk-s0519a4:7_9": "Brahmaṁ seṭṭhaṁ uttamaṁ brahmūnaṁ vā seṭṭhānaṁ ariyānaṁ cariyaṁ sikkhattayasaṅgahaṁ sāsanaṁ brahmacariyaṁ pakāsayissāmi paridīpayissāmīti attho.",
  "atk-s0519a4:8_0": "Evaṁ bhagavatā desito pakāsito ca sāsanadhammo yesaṁ assādādīnaṁ dassanavasena pavatto,",
  "atk-s0519a4:8_1": "te assādādayo desanāhārassa visayabhūtā yattha yattha pāṭhe savisesaṁ vuttā,",
  "atk-s0519a4:8_2": "tato tato niddhāretvā udāharaṇavasena idhānetvā dassetuṁ “tattha katamo assādo”tiādi āraddhaṁ.",
  "atk-s0519a4:8_3": "Tattha kāmanti manāpiyarūpādiṁ tebhūmakadhammasaṅkhātaṁ vatthukāmaṁ.",
  "atk-s0519a4:8_4": "Kāmayamānassāti icchantassa.",
  "atk-s0519a4:8_5": "Tassa cetaṁ samijjhatīti tassa kāmayamānassa sattassa taṁ kāmasaṅkhātaṁ vatthu samijjhati ce,",
  "atk-s0519a4:8_6": "sace so taṁ labhatīti vuttaṁ hoti.",
  "atk-s0519a4:8_7": "Addhāpītimanohotīti ekaṁsena tuṭṭhacitto hoti.",
  "atk-s0519a4:8_8": "Laddhāti labhitvā.",
  "atk-s0519a4:8_9": "Maccoti satto.",
  "atk-s0519a4:8_10": "Yadicchatīti yaṁ icchati.",
  "atk-s0519a4:8_11": "Ayamettha saṅkhepo,",
  "atk-s0519a4:8_12": "vitthāro pana niddese vuttanayena veditabbo.",
  "atk-s0519a4:8_13": "Ayaṁ assādoti yāyaṁ adhippāyasamijjhanā icchitalābhe pītimanatā somanassaṁ,",
  "atk-s0519a4:8_14": "ayaṁ assādetabbato assādo.",
  "atk-s0519a4:9_0": "Tassa ce kāmayānassāti tassa puggalassa kāme icchamānassa,",
  "atk-s0519a4:9_1": "kāmena vā yāyamānassa.",
  "atk-s0519a4:9_2": "Chandajātassāti jātataṇhassa.",
  "atk-s0519a4:9_3": "Jantunoti sattassa.",
  "atk-s0519a4:9_4": "Te kāmā parihāyantīti te vatthukāmā kenaci antarāyena vinassanti ce.",
  "atk-s0519a4:9_5": "Sallaviddhova ruppatīti atha ayomayādinā sallena viddho viya pīḷiyatīti attho.",
  "atk-s0519a4:9_6": "Ayaṁ ādīnavoti yāyaṁ kāmānaṁ vipariṇāmaññathābhāvā kāmayānassa sattassa ruppanā domanassuppatti,",
  "atk-s0519a4:9_7": "ayaṁ ādīnavo.",
  "atk-s0519a4:10_0": "Yo kāme parivajjetīti yo bhikkhu yathāvutte kāme tattha chandarāgassa vikkhambhanena vā samucchindanena vā sabbabhāgena vajjeti.",
  "atk-s0519a4:10_1": "Yathā kiṁ?",
  "atk-s0519a4:10_2": "Sappasseva padā siroti,",
  "atk-s0519a4:10_3": "yathā koci puriso jīvitukāmo kaṇhasappaṁ paṭipathe passitvā attano pādena tassa siraṁ parivajjeti, somaṁ…pe…",
  "atk-s0519a4:10_4": "samativattatīti so bhikkhu sabbaṁ lokaṁ visaritvā ṭhitattā loke visattikāsaṅkhātaṁ imaṁ taṇhaṁ satimā hutvā samatikkamatīti.",
  "atk-s0519a4:10_5": "Idaṁ nissaraṇanti yadidaṁ visattikāsaṅkhātāya taṇhāya nibbānārammaṇena ariyamaggena samativattanaṁ,",
  "atk-s0519a4:10_6": "idaṁ nissaraṇaṁ.",
  "atk-s0519a4:11_0": "Khettanti kedārādikhettaṁ.",
  "atk-s0519a4:11_1": "Vatthunti gharavatthuādivatthuṁ.",
  "atk-s0519a4:11_2": "Hiraññaṁ vāti kahāpaṇasaṅkhātaṁ suvaṇṇasaṅkhātañca hiraññaṁ.",
  "atk-s0519a4:11_3": "Vā-saddo vikappanattho,",
  "atk-s0519a4:11_4": "so sabbapadesu yojetabbo.",
  "atk-s0519a4:11_5": "Gavāssanti gāvo ca asse cāti gavāssaṁ.",
  "atk-s0519a4:11_6": "Dāsaporisanti dāse ca porise cāti dāsaporisaṁ.",
  "atk-s0519a4:11_7": "Thiyoti itthiyo.",
  "atk-s0519a4:11_8": "Bandhūti ñātibandhavo.",
  "atk-s0519a4:11_9": "Puthū kāmeti aññepi vā manāpiyarūpādike bahū kāmaguṇe.",
  "atk-s0519a4:11_10": "Yo naro anugijjhatīti yo satto anu anu abhikaṅkhati patthetīti attho.",
  "atk-s0519a4:11_11": "Ayaṁ assādoti yadidaṁ khettādīnaṁ anugijjhanaṁ,",
  "atk-s0519a4:11_12": "ayaṁ assādeti vatthukāme etenāti assādo.",
  "atk-s0519a4:12_0": "Abalānaṁ balīyantīti khettādibhede kāme anugijjhantaṁ taṁ puggalaṁ kusalehi pahātabbattā abalasaṅkhātā kilesā balīyanti abhibhavanti,",
  "atk-s0519a4:12_1": "saddhābalādivirahena vā abalaṁ taṁ puggalaṁ abalā kilesā balīyanti,",
  "atk-s0519a4:12_2": "abalattā abhibhavantīti attho.",
  "atk-s0519a4:12_3": "Maddantenaṁ parissayāti enaṁ kāmagiddhaṁ kāme pariyesantaṁ rakkhantañca sīhādayo ca pākaṭaparissayā kāyaduccaritādayo ca apākaṭaparissayā maddanti.",
  "atk-s0519a4:12_4": "Tato naṁ…pe…",
  "atk-s0519a4:12_5": "dakanti tato tehi pākaṭāpākaṭaparissayehi abhibhūtaṁ taṁ puggalaṁ jātiādidukkhaṁ samudde bhinnanāvaṁ udakaṁ viya anveti anugacchatīti attho.",
  "atk-s0519a4:12_6": "Ayaṁ ādīnavoti yvāyaṁ taṇhāduccaritasaṁkilesahetuko jātiādidukkhānubandho,",
  "atk-s0519a4:12_7": "ayaṁ ādīnavo.",
  "atk-s0519a4:13_0": "Tasmāti yasmā kāmagiddhassa vuttanayena dukkhānubandho vijjati, tasmā.",
  "atk-s0519a4:13_1": "Jantūti satto.",
  "atk-s0519a4:13_2": "Sadā satoti pubbarattāpararattaṁ jāgariyānuyogena sato hutvā.",
  "atk-s0519a4:13_3": "Kāmāni parivajjayeti vikkhambhanavasena samucchedavasena ca rūpādīsu vatthukāmesu sabbappakāraṁ kilesakāmaṁ anuppādento kāmāni parivajjaye pajaheyya.",
  "atk-s0519a4:13_4": "Te pahāya tare oghanti evaṁ te kāme pahāya tappahānakaraariyamaggeneva catubbidhampi oghaṁ tareyya,",
  "atk-s0519a4:13_5": "tarituṁ sakkuṇeyyāti attho.",
  "atk-s0519a4:13_6": "Nāvaṁ sitvāva pāragūti yathā puriso udakaggahaṇena garubhāraṁ nāvaṁ udakaṁ bahi siñcitvā lahukāya nāvāya appakasireneva pāragū bhaveyya,",
  "atk-s0519a4:13_7": "pāraṁ gaccheyya,",
  "atk-s0519a4:13_8": "evameva attabhāvanāvaṁ kilesūdakagarukaṁ siñcitvā lahukena attabhāvena pāragū bhaveyya,",
  "atk-s0519a4:13_9": "pāraṁ nibbānaṁ arahattappattiyā gaccheyya anupādisesāya nibbānadhātuyā parinibbānenāti attho.",
  "atk-s0519a4:13_10": "Idaṁ nissaraṇanti yaṁ kāmappahānamukhena caturoghaṁ taritvā anupādisesāya nibbānadhātuyā nibbānaṁ,",
  "atk-s0519a4:13_11": "idaṁ sabbasaṅkhatanissaraṇato nissaraṇanti.",
  "atk-s0519a4:14_0": "Dhammoti dānādipuññadhammo.",
  "atk-s0519a4:14_1": "Haveti nipātamattaṁ.",
  "atk-s0519a4:14_2": "Rakkhati dhammacārinti yo taṁ dhammaṁ appamatto carati,",
  "atk-s0519a4:14_3": "taṁ dhammacāriṁ diṭṭhadhammikasamparāyikabhedena duvidhatopi anatthato rakkhati pāleti.",
  "atk-s0519a4:14_4": "Chattaṁ mahantaṁ yatha vassakāleti vassakāle deve vassante yathā mahantaṁ chattaṁ kusalena purisena dhāritaṁ taṁ vassatemanato rakkhati.",
  "atk-s0519a4:14_5": "Tattha yathā taṁ chattaṁ appamatto hutvā attānaṁ rakkhantaṁ chādentañca vassādito rakkhati,",
  "atk-s0519a4:14_6": "evaṁ dhammopi attasammāpaṇidhānena appamatto hutvā dhammacariyāya attānaṁ rakkhantaṁyeva rakkhatīti adhippāyo. Esā…pe…",
  "atk-s0519a4:14_7": "cārīti etena vuttamevatthaṁ pākaṭataraṁ karoti,",
  "atk-s0519a4:14_8": "taṁ suviññeyyameva.",
  "atk-s0519a4:14_9": "Idaṁ phalanti diṭṭhadhammikehi samparāyikehi ca anatthehi yadidaṁ dhammassa rakkhaṇaṁ vuttaṁ rakkhāvasānassa ca abbhudayassa nipphādanaṁ,",
  "atk-s0519a4:14_10": "idaṁ nissaraṇaṁ anāmasitvā desanāya nibbattetabbatāya phalanti.",
  "atk-s0519a4:15_0": "Sabbe dhammāti sabbe saṅkhatā dhammā.",
  "atk-s0519a4:15_1": "Anattāti natthi etesaṁ attā kārakavedakasabhāvo,",
  "atk-s0519a4:15_2": "sayaṁ vā na attāti anattāti.",
  "atk-s0519a4:15_3": "Itīti evaṁ.",
  "atk-s0519a4:15_4": "Yadā paññāya passatīti yasmiṁ kāle vipassanaṁ ussukkāpento anattānupassanāsaṅkhātāya paññāya passati.",
  "atk-s0519a4:15_5": "Atha nibbindati dukkheti atha anattānupassanāya pubbe eva aniccatādukkhatānaṁ suparidiṭṭhattā nibbidānupassanāvasena",
  "atk-s0519a4:15_6": "vipassanāgocarabhūte pañcakkhandhadukkhe nibbindati nibbedaṁ āpajjati.",
  "atk-s0519a4:15_7": "Esa maggo visuddhiyāti yā vuttalakkhaṇā nibbidānupassanā sabbakilesavisujjhanato visuddhisaṅkhātassa",
  "atk-s0519a4:15_8": "ariyamaggassa accantavisuddhiyā vā amatadhātuyā maggo upāyo.",
  "atk-s0519a4:15_9": "Ayaṁ upāyoti yadidaṁ anattānupassanāmukhena sabbasmiṁ vaṭṭasmiṁ nibbindanaṁ vuttaṁ,",
  "atk-s0519a4:15_10": "taṁ visuddhiyā adhigamahetubhāvato upāyo.",
  "atk-s0519a4:16_0": "“Cakkhumā…pe…",
  "atk-s0519a4:16_1": "parivajjaye”ti imissā gāthāya ayaṁ saṅkhepattho –",
  "atk-s0519a4:16_2": "yathā cakkhumā puriso sarīre vahante visamāni bhūmippadesāni caṇḍatāya vā visame hatthiādayo parivajjeti,",
  "atk-s0519a4:16_3": "evaṁ loke sappañño puriso sappaññatāya hitāhitaṁ jānanto pāpāni lāmakāni duccaritāni parivajjeyyāti.",
  "atk-s0519a4:16_4": "Ayaṁ āṇattīti yā ayaṁ “pāpāni parivajjetabbānī”ti dhammarājassa bhagavato āṇā,",
  "atk-s0519a4:16_5": "ayaṁ āṇattīti.",
  "atk-s0519a4:17_0": "Evaṁ visuṁ visuṁ suttesu āgatā phalūpāyāṇattiyo udāharaṇabhāvena dassetvā idāni tā ekato āgatā dassetuṁ “suññato”ti gāthamāha.",
  "atk-s0519a4:18_0": "Tattha suññato lokaṁ avekkhassu,",
  "atk-s0519a4:18_1": "mogharājāti āṇattīti “mogharāja,",
  "atk-s0519a4:18_2": "sabbampi saṅkhāralokaṁ avasavattitāsallakkhaṇavasena vā tucchabhāvasamanupassanavasena vā suññoti passā”ti",
  "atk-s0519a4:18_3": "idaṁ dhammarājassa vacanaṁ vidhānabhāvato āṇatti.",
  "atk-s0519a4:18_4": "Sabbadā satikiriyāya taṁsuññatādassanaṁ sampajjatīti “sadā satoti upāyo”ti vuttaṁ.",
  "atk-s0519a4:18_5": "Attānudiṭṭhiṁ ūhaccāti vīsativatthukaṁ sakkāyadassanaṁ uddharitvā samucchinditvā.",
  "atk-s0519a4:18_6": "Evaṁ maccutaro siyāti.",
  "atk-s0519a4:18_7": "Idaṁ phalanti yaṁ evaṁ vuttena vidhinā maccutaraṇaṁ maccuno visayātikkamanaṁ tassa yaṁ pubbabhāgapaṭipadāpaṭipajjanaṁ,",
  "atk-s0519a4:18_8": "idaṁ desanāya phalanti attho.",
  "atk-s0519a4:18_9": "Yathā pana assādādayo sutte katthaci sarūpato katthaci niddhāretabbatāya katthaci visuṁ visuṁ katthaci ekato dassitā,",
  "atk-s0519a4:18_10": "na evaṁ phalādayo.",
  "atk-s0519a4:18_11": "Phalādayo pana sabbattha sutte gāthāsu vā ekato dassetabbāti imassa nayassa dassanatthaṁ visuṁ visuṁ",
  "atk-s0519a4:18_12": "udāharitvāpi puna “suññato loka”ntiādinā ekato udāharaṇaṁ katanti daṭṭhabbaṁ.",
  "atk-s0519a4:19_0": "6.",
  "atk-s0519a4:19_1": "Evaṁ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṁ dassetuṁ “tattha bhagavā”tiādi vuttaṁ.",
  "atk-s0519a4:20_0": "Tattha ugghaṭitaṁ ghaṭitamattaṁ uddiṭṭhamattaṁ yassa niddesapaṭiniddesā na katā,",
  "atk-s0519a4:20_1": "taṁ jānātīti ugghaṭitaññū.",
  "atk-s0519a4:20_2": "Uddesamattena sappabhedaṁ savitthāramatthaṁ paṭivijjhatīti attho,",
  "atk-s0519a4:20_3": "ugghaṭitaṁ vā uccalitaṁ uṭṭhapitanti attho,",
  "atk-s0519a4:20_4": "taṁ jānātīti ugghaṭitaññū.",
  "atk-s0519a4:20_5": "Dhammo hi desiyamāno desakato desanābhājanaṁ saṅkamanto viya hoti,",
  "atk-s0519a4:20_6": "tamesa uccalitameva jānātīti attho,",
  "atk-s0519a4:20_7": "calitameva vā ugghaṭitaṁ.",
  "atk-s0519a4:20_8": "Sassatādiākārassa hi veneyyānaṁ āsayassa buddhāveṇikā dhammadesanā taṅkhaṇapatitā eva calanāya hoti,",
  "atk-s0519a4:20_9": "tato paramparānuvattiyā,",
  "atk-s0519a4:20_10": "tatthāyaṁ ugghaṭite calitamatteyeva āsaye dhammaṁ jānāti avabujjhatīti ugghaṭitaññū,",
  "atk-s0519a4:20_11": "tassa ugghaṭitaññussa nissaraṇaṁ desayati,",
  "atk-s0519a4:20_12": "tattakeneva tassa atthasiddhito.",
  "atk-s0519a4:20_13": "Vipañcitaṁ vitthāritaṁ niddiṭṭhaṁ jānātīti vipañcitaññū,",
  "atk-s0519a4:20_14": "vipañcitaṁ vā mandaṁ saṇikaṁ dhammaṁ jānātīti vipañcitaññū,",
  "atk-s0519a4:20_15": "tassa vipañcitaññussa ādīnavañca nissaraṇañca desayati,",
  "atk-s0519a4:20_16": "nātisaṅkhepavitthārāya desanāya tassa atthasiddhito.",
  "atk-s0519a4:20_17": "Netabbo dhammassa paṭiniddisena atthaṁ pāpetabboti neyyo,",
  "atk-s0519a4:20_18": "mudindriyatāya vā paṭilomaggahaṇato netabbo anunetabboti neyyo,",
  "atk-s0519a4:20_19": "tassa neyyassa assādaṁ ādīnavaṁ nissaraṇañca desayati,",
  "atk-s0519a4:20_20": "anavasesetvāva desanena tassa atthasiddhito.",
  "atk-s0519a4:20_21": "Tatthāyaṁ pāḷi –",
  "atk-s0519a4:21_0": "“Katamo ca puggalo ugghaṭitaññū?",
  "atk-s0519a4:21_1": "Yassa puggalassa saha udāhaṭavelāya dhammābhisamayo hoti.",
  "atk-s0519a4:21_2": "Ayaṁ vuccati puggalo ugghaṭitaññū.",
  "atk-s0519a4:22_0": "“Katamo ca puggalo vipañcitaññū?",
  "atk-s0519a4:22_1": "Yassa puggalassa saṁkhittena bhāsitassa vitthārena atthe vibhajiyamāne dhammābhisamayo hoti.",
  "atk-s0519a4:22_2": "Ayaṁ vuccati puggalo vipañcitaññū.",
  "atk-s0519a4:23_0": "“Katamo ca puggalo neyyo?",
  "atk-s0519a4:23_1": "Yassa puggalassa uddesato paripucchato yonisomanasikaroto kalyāṇamitte sevato bhajato payirupāsato evaṁ anupubbena dhammābhisamayo hoti.",
  "atk-s0519a4:23_2": "Ayaṁ vuccati puggalo neyyo”ti.",
  "atk-s0519a4:24_0": "Padaparamo panettha nettiyaṁ paṭivedhassa abhājananti na gahitoti daṭṭhabbaṁ.",
  "atk-s0519a4:24_1": "Ettha ca assādo, ādīnavo,",
  "atk-s0519a4:24_2": "nissaraṇaṁ,",
  "atk-s0519a4:24_3": "assādo ca ādīnavo ca,",
  "atk-s0519a4:24_4": "assādo ca nissaraṇañca,",
  "atk-s0519a4:24_5": "ādīnavo ca nissaraṇañca,",
  "atk-s0519a4:24_6": "assādo ca ādīnavo ca nissaraṇañcāti ete satta paṭṭhānanayā.",
  "atk-s0519a4:25_0": "Tesu tatiyachaṭṭhasattamā veneyyattayavinayane samatthatāya gahitā,",
  "atk-s0519a4:25_1": "itare cattāro na gahitā.",
  "atk-s0519a4:25_2": "Na hi kevalena assādena ādīnavena tadubhayena vā kathitena veneyyavinayanaṁ sambhavati,",
  "atk-s0519a4:25_3": "kilesānaṁ pahānāvacanato.",
  "atk-s0519a4:25_4": "Pañcamopi ādīnavāvacanato nissaraṇassa anupāyo eva.",
  "atk-s0519a4:25_5": "Na hi vimuttirasā bhagavato desanā vimuttiṁ tadupāyañca anāmasantī pavattati.",
  "atk-s0519a4:25_6": "Tasmā ete cattāro nayā anuddhaṭā.",
  "atk-s0519a4:25_7": "Sace pana padaparamassa puggalassa vasena pavattaṁ saṁkilesabhāgiyaṁ vāsanābhāgiyaṁ tadubhayabhāge ṭhitaṁ",
  "atk-s0519a4:25_8": "desanaṁ suttekadesaṁ gāthaṁ vā tādisaṁ etesaṁ nayānaṁ udāharaṇabhāvena uddharati,",
  "atk-s0519a4:25_9": "evaṁ sati sattannampi nayānaṁ gahaṇaṁ bhaveyya.",
  "atk-s0519a4:25_10": "Veneyyavinayanaṁ pana tesaṁ santāne ariyamaggassa uppādanaṁ.",
  "atk-s0519a4:25_11": "Taṁ yathāvuttehi eva nayeti,",
  "atk-s0519a4:25_12": "nāvasesehīti itare idha na vuttā.",
  "atk-s0519a4:25_13": "Yasmā pana peṭake –",
  "atk-s0519a4:26_0": "“Tattha katamo assādo ca ādīnavo ca?",
  "atk-s0519a4:27_0": "Yāni karoti puriso, tāni attani passati;",
  "atk-s0519a4:28_0": "Kalyāṇakārī kalyāṇaṁ, pāpakārī ca pāpaka”nti.",
  "atk-s0519a4:29_0": "Tattha yaṁ kalyāṇakārī kalyāṇaṁ paccanubhoti,",
  "atk-s0519a4:29_1": "ayaṁ assādo.",
  "atk-s0519a4:29_2": "Yaṁ pāpakārī pāpaṁ paccanubhoti,",
  "atk-s0519a4:29_3": "ayaṁ ādīnavo.",
  "atk-s0519a4:30_0": "Aṭṭhime,",
  "atk-s0519a4:30_1": "bhikkhave,",
  "atk-s0519a4:30_2": "lokadhammā.",
  "atk-s0519a4:30_3": "Katame aṭṭha?",
  "atk-s0519a4:30_4": "Lābhotiādi.",
  "atk-s0519a4:30_5": "Tattha lābho yaso sukhaṁ pasaṁsā,",
  "atk-s0519a4:30_6": "ayaṁ assādo.",
  "atk-s0519a4:30_7": "Alābho ayaso dukkhaṁ nindā,",
  "atk-s0519a4:30_8": "ayaṁ ādīnavo.",
  "atk-s0519a4:31_0": "Tattha katamo assādo ca nissaraṇañca?",
  "atk-s0519a4:32_0": "“Sukho vipāko puññānaṁ, adhippāyo ca ijjhati;",
  "atk-s0519a4:33_0": "Khippañca paramaṁ santiṁ, nibbānamadhigacchatī”ti. ;",
  "atk-s0519a4:34_0": "Ayaṁ assādo ca nissaraṇañca.",
  "atk-s0519a4:35_0": "Dvattiṁsimāni,",
  "atk-s0519a4:35_1": "bhikkhave,",
  "atk-s0519a4:35_2": "mahāpurisassa mahāpurisalakkhaṇāni,",
  "atk-s0519a4:35_3": "yehi samannāgatassa mahāpurisassa dveva gatiyo bhavanti anaññā…pe…",
  "atk-s0519a4:35_4": "vivaṭacchadoti sabbaṁ lakkhaṇasuttaṁ,",
  "atk-s0519a4:35_5": "ayaṁ assādo ca nissaraṇañca.",
  "atk-s0519a4:36_0": "Tattha katamo ādīnavo ca nissaraṇañca?",
  "atk-s0519a4:37_0": "“Bhārā have pañcakkhandhā, bhārahāro ca puggalo;",
  "atk-s0519a4:38_0": "Bhārādānaṁ dukhaṁ loke, bhāranikkhepanaṁ sukhaṁ.",
  "atk-s0519a4:39_0": "“Nikkhipitvā garuṁ bhāraṁ, aññaṁ bhāraṁ anādiya;",
  "atk-s0519a4:40_0": "Samūlaṁ taṇhamabbuyha, nicchāto parinibbuto”ti. ;",
  "atk-s0519a4:41_0": "Ayaṁ ādīnavo ca nissaraṇañca.",
  "atk-s0519a4:42_0": "Tattha katamo assādo ca ādīnavo ca nissaraṇañca?",
  "atk-s0519a4:43_0": "“Kāmā hi citrā madhurā manoramā, virūparūpena mathenti cittaṁ;",
  "atk-s0519a4:44_0": "Tasmā ahaṁ pabbajitomhi rāja, apaṇṇakaṁ sāmaññameva seyyoti. ;",
  "atk-s0519a4:45_0": "Ayaṁ assādo ca ādīnavo ca nissaraṇañcā”ti vuttaṁ.",
  "atk-s0519a4:45_1": "Tasmā tepi nayā idha niddhāretvā veditabbā.",
  "atk-s0519a4:45_2": "Phalādīsupi ayaṁ nayo labbhati eva.",
  "atk-s0519a4:45_3": "Yasmā peṭake “tattha katamaṁ phalañca upāyo ca?",
  "atk-s0519a4:45_4": "Sīle patiṭṭhāya naro sapañño”ti gāthā,",
  "atk-s0519a4:45_5": "idaṁ phalañca upāyo ca.",
  "atk-s0519a4:46_0": "Tattha katamaṁ phalañca āṇatti ca?",
  "atk-s0519a4:47_0": "“Sace bhāyatha dukkhassa, sace vo dukkhamappiyaṁ;",
  "atk-s0519a4:48_0": "Mākattha pāpakaṁ kammaṁ, āvi vā yadi vā rahoti. ;",
  "atk-s0519a4:49_0": "Idaṁ phalañca āṇatti ca.",
  "atk-s0519a4:50_0": "Tattha katamo upāyo ca āṇatti ca?",
  "atk-s0519a4:51_0": "“Kumbhūpamaṁ kāyamimaṁ viditvā, nagarūpamaṁ cittamidaṁ ṭhapetvā;",
  "atk-s0519a4:52_0": "Yodhetha māraṁ paññāvudhena, jitañca rakkhe anivesano siyā”ti. ;",
  "atk-s0519a4:53_0": "Ayaṁ upāyo ca āṇatti ca.",
  "atk-s0519a4:53_1": "Evaṁ phalādīnaṁ dukavasenapi udāharaṇaṁ veditabbaṁ.",
  "atk-s0519a4:53_2": "Ettha ca yo nissaraṇadesanāya vinetabbo,",
  "atk-s0519a4:53_3": "so ugghaṭitaññūtiādinā yathā desanāvibhāgena puggalavibhāgasiddhi hoti,",
  "atk-s0519a4:53_4": "evaṁ ugghaṭitaññussa bhagavā nissaraṇaṁ desetītiādinā puggalavibhāgena desanāvibhāgo sambhavatīti so tathā dassito.",
  "atk-s0519a4:54_0": "Evaṁ yesaṁ puggalānaṁ vasena desanāvibhāgo dassito,",
  "atk-s0519a4:54_1": "te puggale paṭipadāvibhāgena vibhajitvā dassetuṁ “catasso paṭipadā”tiādi vuttaṁ.",
  "atk-s0519a4:54_2": "Tattha paṭipadābhiññākato vibhāgo paṭipadākato hotīti āha –",
  "atk-s0519a4:54_3": "“catasso paṭipadā”ti.",
  "atk-s0519a4:54_4": "Tā panetā ca samathavipassanāpaṭipattivasena duvidhā honti. Kathaṁ?",
  "atk-s0519a4:54_5": "Samathapakkhe tāva paṭhamasamannāhārato paṭṭhāya yāva tassa tassa jhānassa upacāraṁ uppajjati,",
  "atk-s0519a4:54_6": "tāva pavattā samathabhāvanā “paṭipadā”ti vuccati.",
  "atk-s0519a4:54_7": "Upacārato pana paṭṭhāya yāva appanā tāva pavattā paññā “abhiññā”ti vuccati.",
  "atk-s0519a4:55_0": "Sā panāyaṁ paṭipadā ekaccassa dukkhā hoti nīvaraṇādipaccanīkadhammasamudācāragahaṇatāya kicchā asukhasevanāti attho,",
  "atk-s0519a4:55_1": "ekaccassa tadabhāvena sukhā.",
  "atk-s0519a4:55_2": "Abhiññāpi ekaccassa dandhā hoti mandā asīghappavatti,",
  "atk-s0519a4:55_3": "ekaccassa khippā amandā sīghappavatti.",
  "atk-s0519a4:55_4": "Tasmā yo ādito kilese vikkhambhento dukkhena sasaṅkhārena sappayogena kilamanto vikkhambheti,",
  "atk-s0519a4:55_5": "tassa dukkhā paṭipadā hoti.",
  "atk-s0519a4:55_6": "Yo pana vikkhambhitakileso appanāparivāsaṁ vasanto cirena aṅgapātubhāvaṁ pāpuṇāti,",
  "atk-s0519a4:55_7": "tassa dandhābhiññā nāma hoti.",
  "atk-s0519a4:55_8": "Yo khippaṁ aṅgapātubhāvaṁ pāpuṇāti,",
  "atk-s0519a4:55_9": "tassa khippābhiññā nāma hoti.",
  "atk-s0519a4:55_10": "Yo kilese vikkhambhento sukhena akilamanto vikkhambheti,",
  "atk-s0519a4:55_11": "tassa sukhā paṭipadā nāma hoti.",
  "atk-s0519a4:56_0": "Vipassanāpakkhe pana yo rūpārūpamukhena vipassanaṁ abhinivisanto cattāri mahābhūtāni pariggahetvā upādārūpaṁ pariggaṇhāti arūpaṁ pariggaṇhāti,",
  "atk-s0519a4:56_1": "rūpārūpaṁ pana pariggaṇhanto dukkhena kasirena kilamanto pariggahetuṁ sakkoti,",
  "atk-s0519a4:56_2": "tassa dukkhā paṭipadā nāma hoti.",
  "atk-s0519a4:56_3": "Pariggahitarūpārūpassa pana vipassanāparivāse maggapātubhāvadandhatāya dandhābhiññā nāma hoti.",
  "atk-s0519a4:56_4": "Yopi rūpārūpaṁ pariggahetvā nāmarūpaṁ vavatthapento dukkhena kasirena kilamanto vavatthapeti,",
  "atk-s0519a4:56_5": "vavatthapite ca nāmarūpe vipassanāparivāsaṁ vasanto cirena maggaṁ uppādetuṁ sakkoti.",
  "atk-s0519a4:56_6": "Tassāpi dukkhā paṭipadā dandhābhiññā nāma hoti.",
  "atk-s0519a4:57_0": "Aparo nāmarūpampi vavatthapetvā paccaye pariggaṇhanto dukkhena kasirena kilamanto pariggaṇhāti,",
  "atk-s0519a4:57_1": "paccaye ca pariggahetvā vipassanāparivāsaṁ vasanto cirena maggaṁ uppādeti.",
  "atk-s0519a4:57_2": "Evampi dukkhāpaṭipadā dandhābhiññā nāma hoti.",
  "atk-s0519a4:58_0": "Aparo paccayepi pariggahetvā lakkhaṇāni paṭivijjhanto dukkhena kasirena kilamanto paṭivijjhati,",
  "atk-s0519a4:58_1": "paṭividdhalakkhaṇo ca vipassanāparivāsaṁ vasanto cirena maggaṁ uppādeti.",
  "atk-s0519a4:58_2": "Evampi dukkhā paṭipadā dandhābhiññā nāma hoti.",
  "atk-s0519a4:59_0": "Aparo lakkhaṇānipi paṭivijjhitvā vipassanāñāṇe tikkhe sūre suppasanne vahante uppannaṁ vipassanānikantiṁ",
  "atk-s0519a4:59_1": "pariyādiyamāno dukkhena kasirena kilamanto pariyādiyati,",
  "atk-s0519a4:59_2": "nikantiñca pariyādiyitvā vipassanāparivāsaṁ vasanto cirena maggaṁ uppādeti.",
  "atk-s0519a4:59_3": "Evampi dukkhā paṭipadā dandhābhiññā nāma hoti.",
  "atk-s0519a4:59_4": "Imināvupāyena itarāpi tisso paṭipadā veditabbā.",
  "atk-s0519a4:59_5": "Vipassanāpakkhikā eva panettha catasso paṭipadā daṭṭhabbā.",
  "atk-s0519a4:60_0": "Cattāro puggalāti yathāvuttapaṭipadāvibhāgena cattāro paṭipannakapuggalā.",
  "atk-s0519a4:60_1": "Taṁ pana paṭipadāvibhāgaṁ saddhiṁ hetupāyaphalehi dassetuṁ “taṇhācarito”tiādi vuttaṁ.",
  "atk-s0519a4:61_0": "Tattha caritanti cariyā,",
  "atk-s0519a4:61_1": "vuttīti attho.",
  "atk-s0519a4:61_2": "Taṇhāya nibbattitaṁ caritaṁ etassāti taṇhācarito,",
  "atk-s0519a4:61_3": "taṇhāya vā pavattito carito taṇhācarito,",
  "atk-s0519a4:61_4": "lobhajjhāsayoti attho.",
  "atk-s0519a4:61_5": "Diṭṭhicaritoti etthāpi eseva nayo.",
  "atk-s0519a4:61_6": "Mandoti mandiyaṁ vuccati avijjā,",
  "atk-s0519a4:61_7": "tāya samannāgato mando,",
  "atk-s0519a4:61_8": "mohādhikoti attho.",
  "atk-s0519a4:62_0": "Satindriyenāti satiyā ādhipaccaṁ kurumānāya.",
  "atk-s0519a4:62_1": "Satindriyameva hissa visadaṁ hoti.",
  "atk-s0519a4:62_2": "Yasmā taṇhācaritatāya pubbabhāge kosajjābhibhavena na vīriyaṁ balavaṁ hoti,",
  "atk-s0519a4:62_3": "mohādhikatāya na paññā balavatī.",
  "atk-s0519a4:62_4": "Tadubhayenāpi na samādhi balavā hoti,",
  "atk-s0519a4:62_5": "tasmā “satindriyameva hissa visadaṁ hotī”ti vuttaṁ.",
  "atk-s0519a4:62_6": "Tenevāha –",
  "atk-s0519a4:62_7": "“satipaṭṭhānehi nissayehī”ti.",
  "atk-s0519a4:62_8": "Taṇhācaritatāya cassa kilesavikkhambhanaṁ na sukaranti dukkhā paṭipadā,",
  "atk-s0519a4:62_9": "avisadañāṇatāya dandhābhiññāti pubbe vuttanayaṁ ānetvā yojetabbaṁ.",
  "atk-s0519a4:62_10": "Niyyātīti ariyamaggena vaṭṭadukkhato niggacchati.",
  "atk-s0519a4:63_0": "Udatthoti udaattho,",
  "atk-s0519a4:63_1": "uḷārapaññoti attho.",
  "atk-s0519a4:63_2": "Paññāsahāyapaṭilābhena cassa samādhi tikkho hoti sampayuttesu ādhipaccaṁ pavatteti.",
  "atk-s0519a4:63_3": "Tenevāha –",
  "atk-s0519a4:63_4": "“samādhindriyenā”ti.",
  "atk-s0519a4:63_5": "Visadañāṇattā “khippābhiññāyā”ti vuttaṁ.",
  "atk-s0519a4:63_6": "Samādhipadhānattā jhānānaṁ jhānehi nissayehīti ayaṁ viseso.",
  "atk-s0519a4:63_7": "Sesaṁ purimasadisameva.",
  "atk-s0519a4:63_8": "Diṭṭhicarito aniyyānikamaggampi niyyānikanti maññamāno tattha ussāhabahulattā vīriyādhiko hoti.",
  "atk-s0519a4:63_9": "Vīriyādhikatāyeva cassa kilesavikkhambhanaṁ sukaranti sukhā paṭipadā,",
  "atk-s0519a4:63_10": "avisadañāṇatāya pana dandhābhiññāti imamatthaṁ dasseti “diṭṭhicarito mando”tiādinā.",
  "atk-s0519a4:63_11": "Sesaṁ vuttanayameva.",
  "atk-s0519a4:64_0": "Saccehīti ariyasaccehi.",
  "atk-s0519a4:64_1": "Ariyasaccāni hi lokiyāni pubbabhāgañāṇassa sammasanaṭṭhānatāya lokuttarāni adhimuccanatāya maggañāṇassa abhisamayaṭṭhānatāya ca nissayāni hontīti.",
  "atk-s0519a4:64_2": "Sesaṁ vuttanayameva.",
  "atk-s0519a4:64_3": "Ettha ca diṭṭhicarito udattho ugghaṭitaññū.",
  "atk-s0519a4:64_4": "Taṇhācarito mando neyyo.",
  "atk-s0519a4:64_5": "Itare dvepi vipañcitaññūti evaṁ yena veneyyattayena pubbe desanāvibhāgo dassito,",
  "atk-s0519a4:64_6": "tadeva veneyyattayaṁ iminā paṭipadāvibhāgena dassitanti daṭṭhabbaṁ.",
  "atk-s0519a4:65_0": "Idāni taṁ veneyyupuggalavibhāgaṁ atthanayayojanāya visayaṁ katvā dassetuṁ “ubho taṇhācaritā”tiādi vuttaṁ.",
  "atk-s0519a4:65_1": "Taṇhāya samādhipaṭipakkhattā taṇhācarito visujjhamāno samādhimukhena visujjhatīti āha –",
  "atk-s0519a4:65_2": "“samathapubbaṅgamāyā”ti.",
  "atk-s0519a4:65_3": "“Samathavipassanaṁ yuganaddhaṁ bhāvetī”ti vacanato pana sammādiṭṭhisahiteneva sammāsamādhinā niyyānaṁ,",
  "atk-s0519a4:65_4": "na sammāsamādhinā evāti āha –",
  "atk-s0519a4:65_5": "“samathapubbaṅgamāya vipassanāyā”ti.",
  "atk-s0519a4:65_6": "“Rāgavirāgā cetovimuttīti arahattaphalasamādhī”ti saṅgahesu vuttaṁ.",
  "atk-s0519a4:65_7": "Idha pana anāgāmiphalasamādhīti vakkhati.",
  "atk-s0519a4:65_8": "So hi samādhismiṁ paripūrakārīti.",
  "atk-s0519a4:65_9": "Tattha rañjanaṭṭhena rāgo.",
  "atk-s0519a4:65_10": "So virajjati etāyāti rāgavirāgā,",
  "atk-s0519a4:65_11": "tāya rāgavirāgāya,",
  "atk-s0519a4:65_12": "rāgappahāyikāyāti attho.",
  "atk-s0519a4:66_0": "Cetovimuttiyāti cetoti cittaṁ,",
  "atk-s0519a4:66_1": "tadapadesena cettha samādhi vuccati “yathā cittaṁ paññañca bhāvaya”nti.",
  "atk-s0519a4:66_2": "Paṭippassaddhivasena paṭipakkhato vimuccatīti vimutti,",
  "atk-s0519a4:66_3": "tena vā vimutto,",
  "atk-s0519a4:66_4": "tato vimuccananti vā vimutti,",
  "atk-s0519a4:66_5": "samādhiyeva.",
  "atk-s0519a4:66_6": "Yathā hi lokiyakathāyaṁ saññā cittañca desanāsīsaṁ. Yathāha –",
  "atk-s0519a4:66_7": "“nānattakāyā nānattasaññino”ti “kiṁ citto tvaṁ,",
  "atk-s0519a4:66_8": "bhikkhū”ti ca,",
  "atk-s0519a4:66_9": "evaṁ lokuttarakathāyaṁ paññā samādhi ca. Yathāha –",
  "atk-s0519a4:66_10": "“pañcañāṇiko sammāsamādhī”ti ca “samathavipassanaṁ yuganaddhaṁ bhāvetī”ti ca.",
  "atk-s0519a4:66_11": "Tesu idha rāgassa ujuvipaccanīkato samathapubbaṅgamatāvacanato ca cetoggahaṇena samādhi vutto.",
  "atk-s0519a4:66_12": "Tathā vimuttivacanena.",
  "atk-s0519a4:66_13": "Tena vuttaṁ “samādhiyevā”ti.",
  "atk-s0519a4:66_14": "Ceto ca taṁ vimutti cāti cetovimutti.",
  "atk-s0519a4:66_15": "Atha vā vuttappakārasseva cetaso paṭipakkhato vimutti vimokkhoti cetovimutti,",
  "atk-s0519a4:66_16": "cetasi vā phalaviññāṇe vuttappakārāva vimuttīti cetovimutti,",
  "atk-s0519a4:66_17": "cetaso vā phalaviññāṇassa paṭipakkhato vimutti vimokkho etasminti cetovimutti,",
  "atk-s0519a4:66_18": "samādhiyeva.",
  "atk-s0519a4:66_19": "Paññāvimuttiyāti etthāpi ayaṁ nayo yathāsambhavaṁ yojetabbo.",
  "atk-s0519a4:67_0": "Diṭṭhiyā savisaye paññāsadisī pavattīti diṭṭhicarito visujjhamāno paññāmukhena visujjhatīti āha –",
  "atk-s0519a4:67_1": "“ubho diṭṭhicaritā vipassanā”tiādi.",
  "atk-s0519a4:67_2": "Avijjāvirāgā paññāvimuttīti arahattaphalapaññā.",
  "atk-s0519a4:67_3": "Samathaggahaṇena tappaṭipakkhato taṇhaṁ vipassanāggahaṇena avijjañca niddhāretvā paṭhamanayassa bhūmiṁ sakkā sukhena dassetunti āha –",
  "atk-s0519a4:67_4": "“ye samatha…pe…",
  "atk-s0519a4:67_5": "hātabbā”ti.",
  "atk-s0519a4:68_0": "Tattha samathapubbaṅgamā paṭipadāti purimā dve paṭipadā,",
  "atk-s0519a4:68_1": "itarā vipassanāpubbaṅgamāti daṭṭhabbā.",
  "atk-s0519a4:68_2": "Hātabbāti gametabbā,",
  "atk-s0519a4:68_3": "netabbāti attho.",
  "atk-s0519a4:68_4": "Vipassanāya aniccadukkhaanattasaññābhāvato dukkhasaññāparivārattā ca asubhasaññāya imā catasso saññā dassitā honti.",
  "atk-s0519a4:68_5": "Tappaṭipakkhena ca cattāro vipallāsāti sakalassa sīhavikkīḷitanayassa bhūmiṁ sukhena sakkā dassetunti āha –",
  "atk-s0519a4:68_6": "“ye vipassanā…pe…",
  "atk-s0519a4:68_7": "hātabbā”ti.",
  "atk-s0519a4:69_0": "7.",
  "atk-s0519a4:69_1": "Evaṁ paṭipadāvibhāgena veneyyapuggalavibhāgaṁ dassetvā idāni taṁ ñāṇavibhāgena dassento yasmā bhagavato desanā yāvadeva veneyyavinayanatthā,",
  "atk-s0519a4:69_2": "vinayanañca nesaṁ sutamayādīnaṁ tissannaṁ paññānaṁ anukkamena nibbattanaṁ,",
  "atk-s0519a4:69_3": "yathā bhagavato desanāya pavattibhāvavibhāvanañca hāranayabyāpāro,",
  "atk-s0519a4:69_4": "tasmā imassa hārassa samuṭṭhitappakāraṁ tāva pucchitvā yena puggalavibhāgadassanena desanābhājanaṁ vibhajitvā",
  "atk-s0519a4:69_5": "tattha desanāyaṁ desanāhāraṁ niyojetukāmo taṁ dassetuṁ “svāyaṁ hāro kattha sambhavatī”tiādimāha.",
  "atk-s0519a4:70_0": "Tattha yassāti yo so aṭṭhahi akkhaṇehi vimutto sotāvadhānapariyosānāhi ca sampattīti samannāgato yassa.",
  "atk-s0519a4:70_1": "Satthāti diṭṭhadhammikasamparāyikaparamatthehi yathārahaṁ anusāsanato satthā.",
  "atk-s0519a4:70_2": "Dhammanti yathānusiṭṭhaṁ paṭipajjamāne apāyesu apatamāne dhāretīti dhammo,",
  "atk-s0519a4:70_3": "taṁ dhammaṁ.",
  "atk-s0519a4:70_4": "Desayatīti saṅkhepavitthāranayehi bhāsati katheti.",
  "atk-s0519a4:70_5": "Aññataroti bhagavato sāvakesu aññataro.",
  "atk-s0519a4:70_6": "Garuṭṭhānīyoti sīlasutādiguṇavisesayogena garukaraṇīyo.",
  "atk-s0519a4:70_7": "Sabrahmacārīti brahmaṁ vuccati seṭṭhaṭṭhena sakalaṁ satthusāsanaṁ.",
  "atk-s0519a4:70_8": "Samaṁ saha vā brahmaṁ carati paṭipajjatīti sabrahmacārī.",
  "atk-s0519a4:70_9": "Saddhaṁ paṭilabhatīti “sammāsambuddho vata so bhagavā yo evarūpassa dhammassa desetā”ti tathāgate,",
  "atk-s0519a4:70_10": "“svākkhāto vatāyaṁ dhammo yo evaṁ ekantaparipuṇṇo ekantaparisuddho”tiādinā dhamme ca saddhaṁ labhati uppādetīti attho.",
  "atk-s0519a4:71_0": "Tatthāti tasmiṁ yathāsute yathāpariyatte dhamme.",
  "atk-s0519a4:71_1": "Vīmaṁsāti pāḷiyā pāḷiatthassa ca vīmaṁsanapaññā.",
  "atk-s0519a4:71_2": "Sesaṁ tassā eva vevacanaṁ.",
  "atk-s0519a4:71_3": "Sā hi yathāvuttavīmaṁsane saṅkocaṁ anāpajjitvā ussahanavasena ussāhanā,",
  "atk-s0519a4:71_4": "tulanavasena tulanā,",
  "atk-s0519a4:71_5": "upaparikkhaṇavasena upaparikkhāti ca vuttā.",
  "atk-s0519a4:71_6": "Atha vā vīmaṁsatīti vīmaṁsā,",
  "atk-s0519a4:71_7": "sā padapadatthavicāraṇā paññā.",
  "atk-s0519a4:71_8": "Ussāhanāti vīriyena upatthambhitā dhammassa dhāraṇaparicayasādhikā paññā.",
  "atk-s0519a4:71_9": "Tulanāti padena padantaraṁ,",
  "atk-s0519a4:71_10": "desanāya vā desanantaraṁ tulayitvā saṁsanditvā gahaṇapaññā.",
  "atk-s0519a4:71_11": "Upaparikkhāti mahāpadese otāretvā pāḷiyā pāḷiatthassa ca upaparikkhaṇapaññā.",
  "atk-s0519a4:71_12": "Attahitaṁ parahitañca ākaṅkhantehi suyyatīti sutaṁ,",
  "atk-s0519a4:71_13": "kālavacanicchāya abhāvato,",
  "atk-s0519a4:71_14": "yathā duddhanti.",
  "atk-s0519a4:71_15": "Kiṁ pana tanti?",
  "atk-s0519a4:71_16": "Adhikārato sāmatthiyato vā pariyattidhammoti viññāyati.",
  "atk-s0519a4:71_17": "Atha vā savanaṁ sutaṁ,",
  "atk-s0519a4:71_18": "sotadvārānusārena pariyattidhammassa upadhāraṇanti attho.",
  "atk-s0519a4:71_19": "Sutena hetunā nibbattā sutamayī.",
  "atk-s0519a4:71_20": "Pakārena jānātīti paññā.",
  "atk-s0519a4:71_21": "Yā vīmaṁsā,",
  "atk-s0519a4:71_22": "ayaṁ sutamayī paññāti paccekampi yojetabbaṁ.",
  "atk-s0519a4:71_23": "Tathāti yathā sutamayī paññā vīmaṁsādipariyāyavatī vīmaṁsādivibhāgavatī ca,",
  "atk-s0519a4:71_24": "tathā cintāmayī cāti attho.",
  "atk-s0519a4:71_25": "Yathā vā sutamayī oramattikā anavaṭṭhitā ca,",
  "atk-s0519a4:71_26": "evaṁ cintāmayī cāti dasseti.",
  "atk-s0519a4:72_0": "Sutena nissayenāti sutena pariyattidhammena pariyattidhammassavanena vā upanissayena itthambhūtalakkhaṇe karaṇavacanaṁ,",
  "atk-s0519a4:72_1": "yathāvuttaṁ sutaṁ upanissāyāti attho.",
  "atk-s0519a4:72_2": "Vīmaṁsātiādīsu “idaṁ sīlaṁ,",
  "atk-s0519a4:72_3": "ayaṁ samādhi,",
  "atk-s0519a4:72_4": "ime rūpārūpadhammā,",
  "atk-s0519a4:72_5": "ime pañcakkhandhā”ti tesaṁ tesaṁ dhammānaṁ sabhāvavīmaṁsanabhūtā paññā vīmaṁsā.",
  "atk-s0519a4:72_6": "Tesaṁyeva dhammānaṁ vacanatthaṁ muñcitvā sabhāvasarasalakkhaṇassa tulayitvā viya gahaṇapaññā tulanā.",
  "atk-s0519a4:72_7": "Tesaṁyeva dhammānaṁ salakkhaṇaṁ avijahitvā aniccatādiruppanasappaccayādiākāre ca takketvā vitakketvā ca upaparikkhaṇapaññā upaparikkhā,",
  "atk-s0519a4:72_8": "tathā upaparikkhite dhamme saviggahe viya upaṭṭhahante evametehi nijjhānakkhame katvā cittena anu anu pekkhaṇā manasānupekkhaṇā.",
  "atk-s0519a4:72_9": "Ettha ca yathā sutamayī paññā yathāsutassa dhammassa dhāraṇaparicayavasena pavattanato ussāhajātā “ussāhanā”ti vattabbataṁ arahati,",
  "atk-s0519a4:72_10": "na evaṁ cintāmayīti idha “ussāhanā”ti padaṁ na vuttaṁ.",
  "atk-s0519a4:72_11": "Cintanaṁ cintā,",
  "atk-s0519a4:72_12": "nijjhānanti attho.",
  "atk-s0519a4:72_13": "Sesaṁ vuttanayameva.",
  "atk-s0519a4:73_0": "Imāhi dvīhi paññāhīti yathāvuttāhi dvīhi paññāhi kāraṇabhūtāhi.",
  "atk-s0519a4:73_1": "Sutacintāmayañāṇesu hi patiṭṭhito vipassanaṁ ārabhatīti.",
  "atk-s0519a4:73_2": "“Imāsu dvīsu paññāsū”tipi paṭhanti.",
  "atk-s0519a4:73_3": "“Tehi jātāsu uppannāsū”ti vā vacanaseso yojetabbo.",
  "atk-s0519a4:73_4": "Manasikārasampayuttassāti rūpārūpapariggahādimanasikāre yuttappayuttassa.",
  "atk-s0519a4:73_5": "Yaṁ ñāṇaṁ uppajjatīti vuttanayena manasikārappayogena diṭṭhivisuddhikaṅkhāvitaraṇavisuddhimaggāmaggañāṇadassanavisuddhipaṭipadāñāṇadassanavisuddhīnaṁ",
  "atk-s0519a4:73_6": "sampa ādanena vipassanaṁ ussukkantassa yaṁ ñāṇadassanavisuddhisaṅkhātaṁ ariyamaggañāṇaṁ uppajjati,",
  "atk-s0519a4:73_7": "ayaṁ bhāvanāmayī paññāti sambandho.",
  "atk-s0519a4:73_8": "Taṁ pana dassanaṁ bhāvanāti duvidhanti āha –",
  "atk-s0519a4:73_9": "“dassanabhūmiyaṁ vā bhāvanābhūmiyaṁ vā”ti.",
  "atk-s0519a4:73_10": "Yadi dassananti vuccati,",
  "atk-s0519a4:73_11": "kathaṁ tattha paññā bhāvanāmayīti?",
  "atk-s0519a4:73_12": "Bhāvanāmayameva hi taṁ ñāṇaṁ,",
  "atk-s0519a4:73_13": "paṭhamaṁ nibbānadassanato pana “dassana”nti vuttanti saphalo paṭhamamaggo dassanabhūmi.",
  "atk-s0519a4:73_14": "Sesā sekkhāsekkhadhammā bhāvanābhūmi.",
  "atk-s0519a4:74_0": "8.",
  "atk-s0519a4:74_1": "Idāni imā tisso paññā pariyāyantarena dassetuṁ “paratoghosā”tiādi vuttaṁ.",
  "atk-s0519a4:74_2": "Tattha paratoti na attato,",
  "atk-s0519a4:74_3": "aññato satthuto sāvakato vāti attho.",
  "atk-s0519a4:74_4": "Ghosāti tesaṁ desanāghosato,",
  "atk-s0519a4:74_5": "desanāpaccayāti attho.",
  "atk-s0519a4:74_6": "Atha vā parato ghoso etissāti paratoghosā, yā paññā,",
  "atk-s0519a4:74_7": "sā sutamayīti yojetabbaṁ.",
  "atk-s0519a4:74_8": "Paccattasamuṭṭhitāti paccattaṁ tassa tassa attani sambhūtā.",
  "atk-s0519a4:74_9": "Yonisomanasikārāti tesaṁ tesaṁ dhammānaṁ sabhāvapariggaṇhanādinā yathāvuttena upāyena pavattamanasikārā.",
  "atk-s0519a4:74_10": "Parato ca ghosenāti paratoghosena hetubhūtena.",
  "atk-s0519a4:74_11": "Sesaṁ vuttanayameva.",
  "atk-s0519a4:75_0": "Idāni yadatthaṁ imā paññā uddhaṭā,",
  "atk-s0519a4:75_1": "tameva veneyyapuggalavibhāgaṁ yojetvā dassetuṁ “yassā”tiādi vuttaṁ.",
  "atk-s0519a4:75_2": "Tattha imā dveti gaṇanavasena vatvā puna tā sutamayī cintāmayī cāti sarūpato dasseti.",
  "atk-s0519a4:75_3": "Ayaṁ ugghaṭitaññūti ayaṁ sutamayacintāmayañāṇehi āsayapayogapabodhassa nipphāditattā uddesamatteneva jānanato “ugghaṭitaññū”ti vuccati.",
  "atk-s0519a4:75_4": "Ayaṁ vipañcitaññūti cintāmayañāṇena āsayassa aparikkhatattā uddesaniddesehi jānanato vipañcitaññū.",
  "atk-s0519a4:75_5": "Ayaṁ neyyoti sutamayañāṇassāpi abhāvato niravasesaṁ vitthāradesanāya netabbato neyyo.",
  "atk-s0519a4:76_0": "9.",
  "atk-s0519a4:76_1": "Evaṁ desanāpaṭipadāñāṇavibhāgehi desanābhājanaṁ veneyyattayaṁ vibhajitvā idāni tattha pavattitāya bhagavato",
  "atk-s0519a4:76_2": "dhammadesanāya desanāhāraṁ niddhāretvā yojetuṁ “sāyaṁ dhammadesanā”tiādi āraddhaṁ.",
  "atk-s0519a4:77_0": "Tattha sāyanti sā ayaṁ.",
  "atk-s0519a4:77_1": "Yā pubbe “dhammaṁ vo,",
  "atk-s0519a4:77_2": "bhikkhave,",
  "atk-s0519a4:77_3": "desessāmī”tiādinā paṭiniddesavārassa ādito desanāhārassa visayabhāvena nikkhittā pāḷi,",
  "atk-s0519a4:77_4": "tamevettha desanāhāraṁ niyojetuṁ “sāyaṁ dhammadesanā”ti paccāmasati.",
  "atk-s0519a4:77_5": "Kiṁ desayatīti kathetukamyatāvasena desanāya piṇḍatthaṁ pucchitvā taṁ gaṇanāya paricchinditvā sāmaññato dasseti “cattāri saccānī”ti.",
  "atk-s0519a4:77_6": "Saccavinimuttā hi bhagavato desanā natthīti.",
  "atk-s0519a4:77_7": "Tassā ca cattāri saccāni piṇḍattho.",
  "atk-s0519a4:77_8": "Pavattipavattakanivattitadupāyavimuttassa neyyassa abhāvato cattāri aviparītabhāvena saccānīti daṭṭhabbaṁ.",
  "atk-s0519a4:77_9": "Tāni “dukkhaṁ samudayaṁ nirodhaṁ magga”nti sarūpato dasseti.",
  "atk-s0519a4:78_0": "Tattha anekupaddavādhiṭṭhānabhāvena kucchitattā bālajanaparikappitadhuvasubhasukhattabhāvavirahena tucchattā ca dukkhaṁ.",
  "atk-s0519a4:78_1": "Avasesapaccayasamavāye dukkhassa uppattikāraṇattā samudayo.",
  "atk-s0519a4:78_2": "Sabbagatisuññattā natthi ettha saṁsāracārakasaṅkhāto dukkharodho,",
  "atk-s0519a4:78_3": "etasmiṁ vā adhigate saṁsāracārakasaṅkhātassa dukkharodhassa abhāvotipi nirodho,",
  "atk-s0519a4:78_4": "anuppādanirodhapaccayattā vā.",
  "atk-s0519a4:78_5": "Mārento gacchati,",
  "atk-s0519a4:78_6": "nibbānatthikehi maggiyatīti vā maggo.",
  "atk-s0519a4:78_7": "Tattha samudayena assādo,",
  "atk-s0519a4:78_8": "dukkhena ādīnavo,",
  "atk-s0519a4:78_9": "magganirodhehi nissaraṇaṁ.",
  "atk-s0519a4:78_10": "Evaṁ yasmiṁ sutte cattāri saccāni sarūpato āgatāni,",
  "atk-s0519a4:78_11": "tattha yathārutavasena.",
  "atk-s0519a4:78_12": "Yattha pana sutte cattāri saccāni sarūpato na āgatāni,",
  "atk-s0519a4:78_13": "tattha atthato cattāri saccāni uddharitvā tesaṁ vasena assādādayo niddhāretabbā.",
  "atk-s0519a4:78_14": "Yattha ca assādādayo sarūpato āgatā,",
  "atk-s0519a4:78_15": "tattha vattabbameva natthi.",
  "atk-s0519a4:78_16": "Yattha pana na āgatā,",
  "atk-s0519a4:78_17": "tattha atthato uddharitvā tesaṁ vasena cattāri saccāni niddhāretabbāni.",
  "atk-s0519a4:78_18": "Idha pana assādādayo udāharaṇavasena sarūpato dassitāti tehi saccāni niddhāretuṁ “ādīnavo cā”tiādi vuttaṁ.",
  "atk-s0519a4:79_0": "Tattha “saṁkhittena pañcupādānakkhandhā dukkhā”ti vacanato taṇhāvajjā tebhūmakadhammā dukkhasaccaṁ,",
  "atk-s0519a4:79_1": "te ca aniccādisabhāvattā ādīnavo,",
  "atk-s0519a4:79_2": "phalañca desanāya sādhetabbaṁ.",
  "atk-s0519a4:79_3": "Tattha yaṁ lokiyaṁ,",
  "atk-s0519a4:79_4": "taṁ sandhāya vuttaṁ “phalañca dukkha”nti.",
  "atk-s0519a4:79_5": "Assādoti taṇhāvipallāsānampi icchitattā te sandhāya “assādo samudayo”ti vuttaṁ.",
  "atk-s0519a4:79_6": "Saha vipassanāya ariyamaggo desanā ca desanāphalādhigamassa upāyoti katvā “upāyo āṇatti ca maggo”ti vuttaṁ.",
  "atk-s0519a4:79_7": "Nissaraṇapade cāpi ariyamaggo niddhāretabbo,",
  "atk-s0519a4:79_8": "na cāyaṁ saccavibhāgo ākuloti daṭṭhabbo.",
  "atk-s0519a4:79_9": "Yathā hi saccavibhaṅge “taṇhā avasiṭṭhā kilesā avasiṭṭhā akusalā dhammā sāsavāni kusalamūlāni sāsavā",
  "atk-s0519a4:79_10": "ca kusalā dhammā samudayasaccabhāvena vibhattā”ti tasmiṁ tasmiṁ naye taṁtaṁavasiṭṭhā tebhūmakadhammā",
  "atk-s0519a4:79_11": "dukkhasaccabhāvena vibhattā,",
  "atk-s0519a4:79_12": "evamidhāpi daṭṭhabbanti.",
  "atk-s0519a4:79_13": "Imāni cattāri saccānīti nigamanaṁ.",
  "atk-s0519a4:79_14": "Idaṁ dhammacakkanti yāyaṁ bhagavato catusaccavasena sāmukkaṁsikā dhammadesanā,",
  "atk-s0519a4:79_15": "idaṁ dhammacakkaṁ.",
  "atk-s0519a4:80_0": "Idāni tassā dhammadesanāya dhammacakkabhāvaṁ saccavibhaṅgasuttavasena dassetuṁ “yathāha bhagavā”tiādi vuttaṁ.",
  "atk-s0519a4:80_1": "Tattha idaṁ dukkhanti idaṁ jātiādivibhāgaṁ saṅkhepato pañcupādānakkhandhasaṅgahaṁ taṇhāvajjaṁ tebhūmakadhammajātaṁ",
  "atk-s0519a4:80_2": "dukkhassa adhiṭṭhānabhāvena dukkhadukkhādibhāvena ca dukkhaṁ ariyasaccanti attho.",
  "atk-s0519a4:80_3": "Meti bhagavā attānaṁ niddisati.",
  "atk-s0519a4:80_4": "Bārāṇasiyanti bārāṇasīnāmakassa nagarassa avidūre.",
  "atk-s0519a4:80_5": "Paccekabuddhaisīnaṁ ākāsato otaraṇaṭṭhānatāya isipatanaṁ.",
  "atk-s0519a4:80_6": "Migānaṁ tattha abhayassa dinnattā migadāyanti ca laddhanāme assame.",
  "atk-s0519a4:80_7": "Uttarati atikkamati,",
  "atk-s0519a4:80_8": "abhibhavatīti vā uttaraṁ,",
  "atk-s0519a4:80_9": "natthi etassa uttaranti anuttaraṁ.",
  "atk-s0519a4:80_10": "Anatisayaṁ appaṭibhāgaṁ vā.",
  "atk-s0519a4:80_11": "Kiñcāpi bhagavato dhammadesanā anekāsu devamanussaparisāsu anekasatakkhattuṁ tesaṁ ariyasaccappaṭivedhasampādanavasena pavattitā,",
  "atk-s0519a4:80_12": "tathāpi sabbapaṭhamaṁ aññāsikoṇḍaññappamukhāya aṭṭhārasaparimāṇāya brahmakoṭiyā catusaccappaṭivedhavibhāvanīyā dhammadesanā,",
  "atk-s0519a4:80_13": "tassā sātisayā dhammacakkasamaññāti “dhammacakkaṁ pavattita”nti vuttaṁ.",
  "atk-s0519a4:81_0": "Tattha satipaṭṭhānādidhammo eva pavattanaṭṭhena cakkanti dhammacakkaṁ,",
  "atk-s0519a4:81_1": "cakkanti vā āṇā.",
  "atk-s0519a4:81_2": "Dhammato anapetattā dhammañca taṁ cakkañcāti dhammacakkaṁ.",
  "atk-s0519a4:81_3": "Dhammena ñāyena cakkantipi dhammacakkaṁ. Yathāha –",
  "atk-s0519a4:81_4": "“dhammañca pavatteti cakkañcāti dhammacakkaṁ,",
  "atk-s0519a4:81_5": "cakkañca pavatteti dhammañcāti dhammacakkaṁ,",
  "atk-s0519a4:81_6": "dhammena pavattetīti dhammacakka”ntiādi.",
  "atk-s0519a4:81_7": "Appaṭivattiyanti dhammissarassa bhagavato sammāsambuddhabhāvato dhammacakkassa ca anuttarabhāvato appaṭisedhanīyaṁ.",
  "atk-s0519a4:81_8": "Kena pana appaṭivattiyanti āha “samaṇena vā”tiādi.",
  "atk-s0519a4:81_9": "Tattha samaṇenāti pabbajjaṁ upagatena.",
  "atk-s0519a4:81_10": "Brāhmaṇenāti jātibrāhmaṇena.",
  "atk-s0519a4:81_11": "Paramatthasamaṇabrāhmaṇānañhi paṭilomanacittaṁyeva natthi.",
  "atk-s0519a4:81_12": "Devenāti kāmāvacaradevena.",
  "atk-s0519a4:81_13": "Kenacīti yena kenaci avasiṭṭhapārisajjena.",
  "atk-s0519a4:81_14": "Ettāvatā aṭṭhannampi parisānaṁ anavasesapariyādānaṁ daṭṭhabbaṁ.",
  "atk-s0519a4:81_15": "Lokasminti sattaloke.",
  "atk-s0519a4:82_0": "Tatthāti tissaṁ catusaccadhammadesanāyaṁ.",
  "atk-s0519a4:82_1": "Aparimāṇā padā,",
  "atk-s0519a4:82_2": "aparimāṇā akkharāti uppaṭipāṭivacanaṁ yebhuyyena padasaṅgahitāni akkharānīti dassanatthaṁ.",
  "atk-s0519a4:82_3": "Padā akkharā byañjanāti liṅgavipallāso katoti daṭṭhabbaṁ.",
  "atk-s0519a4:82_4": "Atthassāti catusaccasaṅkhātassa atthassa.",
  "atk-s0519a4:82_5": "Saṅkāsanāti saṅkāsitabbākāro.",
  "atk-s0519a4:82_6": "Esa nayo sesesupi.",
  "atk-s0519a4:82_7": "Atthassāti ca sambandhe sāmivacanaṁ.",
  "atk-s0519a4:82_8": "Itipidanti itīti pakārattho,",
  "atk-s0519a4:82_9": "pi-saddo sampiṇḍanattho,",
  "atk-s0519a4:82_10": "imināpi imināpi pakārena idaṁ dukkhaṁ ariyasaccaṁ veditabbanti attho.",
  "atk-s0519a4:82_11": "Tena jātiādibhedena yathāvuttassa dukkhasaccassa anekabhedataṁ taṁdīpakānaṁ akkharapadādīnaṁ vuttappakāraṁ aparimāṇatañca samattheti.",
  "atk-s0519a4:83_0": "Ayaṁ dukkhasamudayoti ayaṁ kāmataṇhādibhedā taṇhāvaṭṭassa mūlabhūtā yathāvuttassa dukkhassa nibbattihetubhāvato dukkhasamudayo.",
  "atk-s0519a4:83_1": "Ayaṁ dukkhanirodhoti ayaṁ sabbasaṅkhatanissaṭā asaṅkhatadhātu yathāvuttassa dukkhassa anuppādanirodhapaccayattā dukkhanirodho.",
  "atk-s0519a4:83_2": "Ayaṁ dukkhanirodhagāminī paṭipadāti ayaṁ sammādiṭṭhiādiaṭṭhaṅgasamūho dukkhanirodhasaṅkhātaṁ nibbānaṁ",
  "atk-s0519a4:83_3": "gacchati ārammaṇavasena tadabhimukhībhūtattā paṭipadā ca hoti dukkhanirodhappattiyāti dukkhanirodhagāminī paṭipadā.",
  "atk-s0519a4:83_4": "Itipidanti padassa pana samudayasacce aṭṭhasatataṇhāvicaritehi,",
  "atk-s0519a4:83_5": "nirodhasacce madanimmadanādipariyāyehi,",
  "atk-s0519a4:83_6": "maggasacce sattattiṁsabodhipakkhiyadhammehi attho vibhajitvā veditabbo.",
  "atk-s0519a4:83_7": "Sesaṁ vuttanayameva.",
  "atk-s0519a4:84_0": "Evaṁ “dvādasa padāni sutta”nti gāthāya sakalassa sāsanassa channaṁ atthapadānaṁ channañca byañjanapadānaṁ vasena yā dvādasapadatā vuttā,",
  "atk-s0519a4:84_1": "tameva “dhammaṁ vo,",
  "atk-s0519a4:84_2": "bhikkhave,",
  "atk-s0519a4:84_3": "desessāmī”tiādinā desanāhārassa visayadassanavasena chachakkapariyāyaṁ ekadesena uddisitvā dhammacakkappavattanasuttena",
  "atk-s0519a4:84_4": "tadatthassa saṅgahitabhāvadassanamukhena sabbassāpi bhagavato vacanassa catusaccadesanābhāvaṁ tadatthassa",
  "atk-s0519a4:84_5": "ca catusaccabhāvaṁ vibhāvento “idaṁ dukkhanti me,",
  "atk-s0519a4:84_6": "bhikkhave,",
  "atk-s0519a4:84_7": "bārāṇasiya”ntiādinā saccavibhaṅgasuttaṁ uddesato dassetvā “tattha aparimāṇā padā”tiādinā byañjanatthapadāni",
  "atk-s0519a4:84_8": "vibhajanto dvādasapadabhāvaṁ dīpetvā idāni tesaṁ aññamaññavisayivisayabhāvena sambandhabhāvaṁ dassetuṁ",
  "atk-s0519a4:84_9": "“tattha bhagavā akkharehi saṅkāsetī”tiādi vuttaṁ.",
  "atk-s0519a4:85_0": "Tattha padāvayavaggahaṇamukhena padaggahaṇaṁ,",
  "atk-s0519a4:85_1": "gahite ca pade padatthāvabodho gahitapubbasaṅketassa hoti.",
  "atk-s0519a4:85_2": "Tattha ca padāvayavaggahaṇena viya padaggahaṇassa,",
  "atk-s0519a4:85_3": "padatthāvayavaggahaṇenāpi padatthaggahaṇassa visesādhānaṁ jāyatīti āha –",
  "atk-s0519a4:85_4": "“akkharehi saṅkāsetī”ti.",
  "atk-s0519a4:85_5": "Yasmā pana akkharehi saṁkhittena dīpiyamāno attho padapariyosāne vākyassa apariyositattā padeneva pakāsito dīpito hoti,",
  "atk-s0519a4:85_6": "tasmā “padehi pakāsetī”ti vuttaṁ.",
  "atk-s0519a4:85_7": "Vākyapariyosāne pana so attho vivarito vivaṭo kato hotīti vuttaṁ “byañjanehi vivaratī”ti.",
  "atk-s0519a4:85_8": "Yasmā ca pakārehi vākyabhede kate tadattho vibhatto nāma hoti,",
  "atk-s0519a4:85_9": "tasmā “ākārehi vibhajatī”ti vuttaṁ.",
  "atk-s0519a4:85_10": "Tathā vākyāvayavānaṁ paccekaṁ nibbacanavibhāge kate so attho pākaṭo hotīti vuttaṁ “niruttīhi uttānīkarotī”ti.",
  "atk-s0519a4:85_11": "Katanibbacanehi vākyāvayavehi vitthāravasena niravasesato desitehi veneyyānaṁ cittaparitosanaṁ buddhinisānañca kataṁ hotīti āha –",
  "atk-s0519a4:85_12": "“niddesehi paññapetī”ti.",
  "atk-s0519a4:85_13": "Ettha ca akkharehi eva saṅkāsetīti avadhāraṇaṁ akatvā akkharehi saṅkāsetiyevāti evaṁ avadhāraṇaṁ daṭṭhabbaṁ.",
  "atk-s0519a4:85_14": "Evañhi sati atthapadānaṁ nānāvākyavisayatāpi siddhā hoti.",
  "atk-s0519a4:85_15": "Tena ekānusandhike sutte chaḷeva atthapadāni,",
  "atk-s0519a4:85_16": "nānānusandhike pana anusandhimhi anusandhimhi cha cha atthapadāni niddhāretabbāni.",
  "atk-s0519a4:86_0": "“Akkharehi ca padehi ca ugghaṭetī”tiādinā byañjanapadānaṁ kiccasādhanaṁ dasseti.",
  "atk-s0519a4:86_1": "Veneyyattayavinayameva hi tesaṁ byāpāro.",
  "atk-s0519a4:86_2": "Aṭṭhānabhāvato pana saccappaṭivedhassa padaparamo na idha vutto.",
  "atk-s0519a4:86_3": "Neyyaggahaṇeneva vā tassāpi idha gahaṇaṁ sekkhaggahaṇena viya kalyāṇaputhujjanassāti daṭṭhabbaṁ.",
  "atk-s0519a4:86_4": "Akkharehītiādīsu karaṇasādhane karaṇavacanaṁ,",
  "atk-s0519a4:86_5": "na hetumhi.",
  "atk-s0519a4:86_6": "Akkharādīni hi ugghaṭanādiatthāni,",
  "atk-s0519a4:86_7": "na ugghaṭanādiakkharādiatthaṁ.",
  "atk-s0519a4:86_8": "Yadatthā ca kiriyā so hetu,",
  "atk-s0519a4:86_9": "yathā “annenavasatī”ti.",
  "atk-s0519a4:86_10": "Ugghaṭetīti sotāvadhānaṁ katvā samāhitacittānaṁ veneyyānaṁ saṅkāsanavasena akkharehi visesaṁ ādahanto yathā padapariyosāne āsayappaṭibodho hoti,",
  "atk-s0519a4:86_11": "tathā yathādhippetaṁ atthaṁ saṅkhepena katheti uddisatīti attho.",
  "atk-s0519a4:86_12": "Vipañcayatīti yathāuddiṭṭhaṁ atthaṁ niddisati.",
  "atk-s0519a4:86_13": "Vitthāretīti vitthāraṁ karoti,",
  "atk-s0519a4:86_14": "vitthāraṁ katvā ācikkhati vā,",
  "atk-s0519a4:86_15": "paṭiniddisatīti attho.",
  "atk-s0519a4:86_16": "Yasmā cettha ugghaṭetīti uddisanaṁ adhippetaṁ.",
  "atk-s0519a4:86_17": "Uddeso ca desanāya ādi,",
  "atk-s0519a4:86_18": "tasmā vuttaṁ –",
  "atk-s0519a4:86_19": "“ugghaṭanā ādī”ti.",
  "atk-s0519a4:86_20": "Tathā vipañcanaṁ niddisanaṁ,",
  "atk-s0519a4:86_21": "vittharaṇaṁ paṭiniddisanaṁ,",
  "atk-s0519a4:86_22": "niddesapaṭiniddesā ca desanāya majjhapariyosānāti.",
  "atk-s0519a4:86_23": "Tena vuttaṁ –",
  "atk-s0519a4:86_24": "“vipañcanā majjhe,",
  "atk-s0519a4:86_25": "vitthāraṇā pariyosāna”nti.",
  "atk-s0519a4:87_0": "Evaṁ “akkharehi saṅkāsetī”tiādinā channaṁ byañjanapadānaṁ byāpāraṁ dassetvā idāni atthapadānaṁ byāpāraṁ dassetuṁ “soyaṁ dhammavinayo”tiādi vuttaṁ.",
  "atk-s0519a4:87_1": "Tattha sīlādidhammo eva pariyattiatthabhūto veneyyavinayanato dhammavinayo.",
  "atk-s0519a4:87_2": "Ugghaṭīyantoti uddisiyamāno.",
  "atk-s0519a4:87_3": "Tenāti ugghaṭitaññūvinayanena.",
  "atk-s0519a4:87_4": "Vipañcīyantoti niddisiyamāno.",
  "atk-s0519a4:87_5": "Vitthārīyantoti paṭiniddisiyamāno.",
  "atk-s0519a4:88_0": "10.",
  "atk-s0519a4:88_1": "Ettāvatā “dhammaṁ vo,",
  "atk-s0519a4:88_2": "bhikkhave,",
  "atk-s0519a4:88_3": "desessāmī”ti uddiṭṭhāya pāḷiyā tividhakalyāṇataṁ dassetvā idāni atthabyañjanasampattiṁ dassetuṁ “cha padāni attho”tiādi vuttaṁ.",
  "atk-s0519a4:88_4": "Taṁ suviññeyyaṁ.",
  "atk-s0519a4:88_5": "“Tenāha bhagavā”tiādinā desanāhārassa visayabhāvena uddiṭṭhaṁ pāḷiṁ nigamanavasena dasseti.",
  "atk-s0519a4:88_6": "Lokuttarantiādi “kevalaparipuṇṇaṁ parisuddha”nti padānaṁ atthavivaraṇaṁ.",
  "atk-s0519a4:88_7": "Tattha upaṭṭhitaṁ sabbavisesānanti sabbesaṁ uttarimanussadhammasaṅkhātānaṁ visesānaṁ adhisīlasikkhādivisesānaṁ vā upatiṭṭhanaṭṭhānaṁ.",
  "atk-s0519a4:88_8": "“Idaṁ nesaṁ padakkanta”ntiādīnaṁ viya etassa saddasiddhi veditabbā.",
  "atk-s0519a4:88_9": "“Idaṁ vuccati tathāgatapadaṁ itipī”tiādīsu idaṁ sikkhattayasaṅgahaṁ sāsanabrahmacariyaṁ tathāgatagandhahatthino",
  "atk-s0519a4:88_10": "paṭipattidesanāgamanehi kilesagahanaṁ ottharitvā gatamaggotipi.",
  "atk-s0519a4:88_11": "Tena gocarabhāvanāsevanāhi nisevitaṁ bhajitantipi.",
  "atk-s0519a4:88_12": "Tassa mahāvajirañāṇasabbaññutaññāṇadantehi ārañjitaṁ tebhūmakadhammānaṁ ārañjanaṭṭhānantipi vuccatīti attho.",
  "atk-s0519a4:88_13": "Ato cetanti yato tathāgatapadādibhāvena vuccati,",
  "atk-s0519a4:88_14": "ato aneneva kāraṇena brahmuno sabbasattuttamassa bhagavato,",
  "atk-s0519a4:88_15": "brahmaṁ vā sabbaseṭṭhaṁ cariyanti paññāyati yāvadeva manussehi suppakāsitattā yathāvuttappakārehi ñāyati.",
  "atk-s0519a4:88_16": "Tenāha bhagavāti yathāvuttatthaṁ pāḷiṁ nigamanavasena dasseti.",
  "atk-s0519a4:89_0": "Anupādāparinibbānatthatāya bhagavato desanāya yāvadeva ariyamaggasampāpanattho desanāhāroti dassetuṁ",
  "atk-s0519a4:89_1": "“kesaṁ ayaṁ dhammadesanā”ti pucchitvā “yogīna”nti āha.",
  "atk-s0519a4:89_2": "Catusaccakammaṭṭhānabhāvanāya yuttappayuttāti yogino.",
  "atk-s0519a4:89_3": "Te hi imaṁ desanāhāraṁ payojentīti.",
  "atk-s0519a4:89_4": "Idaṁ vacanaṁ desanāhāravibhaṅgassa yathānusandhinā sammā ṭhapitabhāvaṁ dassetuṁ pakaraṇaṁ saṅgāyantehi ṭhapitanti daṭṭhabbaṁ.",
  "atk-s0519a4:89_5": "Tathā hi vuttaṁ “tenāha āyasmā mahākaccāyano”ti.",
  "atk-s0519a4:89_6": "Niyuttoti pāḷito assādādipadatthe niddhāretvā yojitoti attho.",
  "atk-s0519a4:90_0": "Desanāhāravibhaṅgavaṇṇanā niṭṭhitā.",
  "atk-s0519a4:91_0": "2. Vicayahāravibhaṅgavaṇṇanā",
  "atk-s0519a4:92_0": "11.Tattha katamo vicayo hārotiādi vicayahāravibhaṅgo.",
  "atk-s0519a4:92_1": "Tatthāyaṁ apubbapadavaṇṇanā –",
  "atk-s0519a4:92_2": "kiṁ vicinatīti ettha “vicinatī”ti etena vicayasaddassa kattuniddesataṁ dasseti.",
  "atk-s0519a4:92_3": "Kinti panatthassa hārassa visayo pucchitoti taṁ tassa visayaṁ dassetuṁ “padaṁ vicinatī”tiādi vuttaṁ.",
  "atk-s0519a4:92_4": "Tattha padaṁ vicinatīti ādito paṭṭhāya yāva nigamanā suttassa sabbaṁ padaṁ vicinati.",
  "atk-s0519a4:92_5": "Ayañca vicayo duvidho saddato atthato ca.",
  "atk-s0519a4:92_6": "Tesu “idaṁ nāmapadaṁ,",
  "atk-s0519a4:92_7": "idaṁ ākhyātapadaṁ,",
  "atk-s0519a4:92_8": "idaṁ upasaggapadaṁ,",
  "atk-s0519a4:92_9": "idaṁ nipātapadaṁ,",
  "atk-s0519a4:92_10": "idaṁ itthiliṅgaṁ,",
  "atk-s0519a4:92_11": "idaṁ purisaliṅgaṁ,",
  "atk-s0519a4:92_12": "idaṁ napuṁsakaliṅgaṁ,",
  "atk-s0519a4:92_13": "idaṁ atītakālaṁ,",
  "atk-s0519a4:92_14": "idaṁ anāgatakālaṁ,",
  "atk-s0519a4:92_15": "idaṁ vattamānakālaṁ,",
  "atk-s0519a4:92_16": "idaṁ kattusādhanaṁ,",
  "atk-s0519a4:92_17": "idaṁ karaṇasādhanaṁ,",
  "atk-s0519a4:92_18": "idaṁ kammasādhanaṁ,",
  "atk-s0519a4:92_19": "idaṁ adhikaraṇasādhanaṁ,",
  "atk-s0519a4:92_20": "idaṁ paccattavacanaṁ,",
  "atk-s0519a4:92_21": "idaṁ upayogavacanaṁ,",
  "atk-s0519a4:92_22": "yāva idaṁ bhummavacanaṁ,",
  "atk-s0519a4:92_23": "idaṁ ekavacanaṁ,",
  "atk-s0519a4:92_24": "idaṁ anekavacana”nti evamādivibhāgavacanaṁ,",
  "atk-s0519a4:92_25": "ayaṁ saddato padavicayo.",
  "atk-s0519a4:92_26": "So panāyaṁ padavicayo aviparītasabhāvaniruttisallakkhaṇeneva sampajjatīti daṭṭhabbaṁ.",
  "atk-s0519a4:92_27": "Atthato pana vicayo tena tena padena vattabbaatthasaṁvaṇṇanā.",
  "atk-s0519a4:92_28": "Sace pana padaṁ pucchādivasena pavattaṁ,",
  "atk-s0519a4:92_29": "tassa tadatthassa ca pucchādibhāvo vicetabboti imamatthaṁ dassento “pañhaṁ vicinatī”tiādimāha.",
  "atk-s0519a4:93_0": "Yasmā ca sabbo desanāhāro vicayahārassa visayo suttassa vicayoti katvā,",
  "atk-s0519a4:93_1": "tasmā vuttaṁ –",
  "atk-s0519a4:93_2": "“assādaṁ vicinatī”tiādi.",
  "atk-s0519a4:93_3": "Yasmā pana anugītīti ettha anurūpā gīti anugītīti ayampi attho icchito,",
  "atk-s0519a4:93_4": "tasmā viciyamānassa suttapadassa anurūpato suttantarapadānipi atthuddhāravasena vā paduddhāravasena vā",
  "atk-s0519a4:93_5": "ānetvā vicetabbānīti dassento “sabbe nava suttante vicinatī”ti āha.",
  "atk-s0519a4:93_6": "Nava suttanteti suttageyyādike nava sutte,",
  "atk-s0519a4:93_7": "yathāsambhavatoti adhippāyo.",
  "atk-s0519a4:93_8": "Ayaṁ vicayahārassa padatthaniddeso.",
  "atk-s0519a4:94_0": "Evaṁ niddesavāre vicayahāro saṅkhepato niddiṭṭhoti taṁ vibhāgena niddisitvā paṭiniddesavasena vibhajanto",
  "atk-s0519a4:94_1": "yasmā padavicayo suttassa anupadaṁ pavattetabbatāya atibhāriko na sukaro cāti taṁ anāmasitvā pañhavissajjanavicaye",
  "atk-s0519a4:94_2": "tāva dassento “yathā kiṁ bhave”tiādimāha.",
  "atk-s0519a4:94_3": "Tattha yathā kiṁ bhaveti yena pakārena so vicayo pavattetabbo,",
  "atk-s0519a4:94_4": "taṁ pakārajātaṁ kiṁ bhave,",
  "atk-s0519a4:94_5": "kīdisaṁ bhaveyyāti attho.",
  "atk-s0519a4:94_6": "“Yathā kiṁ bhaveyyā”tipi pāṭho.",
  "atk-s0519a4:94_7": "Puna yathāti nipātamattaṁ.",
  "atk-s0519a4:94_8": "Āyasmāti piyavacanaṁ ajitoti bāvarībrāhmaṇassa paricārakabhūtānaṁ soḷasannaṁ aññataro.",
  "atk-s0519a4:94_9": "Pārāyaneti pāraṁ vuccati nibbānaṁ,",
  "atk-s0519a4:94_10": "tassa adhigamūpāyadesanattā kiñcāpi sabbaṁ bhagavato vacanaṁ “pārāyana”nti vattabbataṁ arahati,",
  "atk-s0519a4:94_11": "saṅgītikārehi pana vatthugāthānugītigāthādīhi saddhiṁ ajitasuttādīnaṁ soḷasannaṁ suttānaṁ idaṁ nāmaṁ",
  "atk-s0519a4:94_12": "katanti tesaññeva pārāyanasamaññāti āha “pārāyane”ti.",
  "atk-s0519a4:94_13": "Keci “pārāyaniko”ti paṭhanti.",
  "atk-s0519a4:94_14": "Te kira tāpasapabbajjūpagamanato pubbe pārāyanaṁ adhīyantā vicariṁsu.",
  "atk-s0519a4:94_15": "Tasmā ayampi pārāyanaṁ vattetīti pārāyanikoti vutto.",
  "atk-s0519a4:94_16": "Pucchatīti kasmā vuttaṁ,",
  "atk-s0519a4:94_17": "nanu pucchānibbattattā atītāti?",
  "atk-s0519a4:94_18": "Saccametaṁ,",
  "atk-s0519a4:94_19": "pucchanākāraṁ pana buddhiyaṁ viparivattamānaṁ katvā evamāha.",
  "atk-s0519a4:95_0": "Pucchā ca nāmesā adiṭṭhajotanāpucchā diṭṭhasaṁsandanā vimaticchedanā anumatipucchā kathetukamyatāpucchā",
  "atk-s0519a4:95_1": "ekaṁsabyākaraṇīyā vibhajjabyākaraṇīyā paṭipucchābyākaraṇīyā ṭhapanīyā dhammādhiṭṭhānā sattādhiṭṭhānāti",
  "atk-s0519a4:95_2": "anekavidhā.",
  "atk-s0519a4:95_3": "Tasmā “kimayaṁ pucchā adiṭṭhajotanā”tiādinā yathāsambhavaṁ pucchā vicetabbā.",
  "atk-s0519a4:95_4": "Yathā cettha pucchāvibhāgo,",
  "atk-s0519a4:95_5": "evaṁ vissajjanavibhāgopi vissajjanavicaye yathāsambhavaṁ vattabbo.",
  "atk-s0519a4:95_6": "Pucchāsabhāgena hi vissajjananti.",
  "atk-s0519a4:95_7": "Idha pana vimaticchedanaṁ sattādhiṭṭhānaṁ pucchaṁ udāharitvā tattha vicayanākāraṁ dassetuṁ “kenassu nivuto loko”tiādimāha.",
  "atk-s0519a4:96_0": "Tattha kenāti kattari karaṇavacanaṁ.",
  "atk-s0519a4:96_1": "Sūti nipātamattaṁ,",
  "atk-s0519a4:96_2": "sūti vā saṁsaye nipāto,",
  "atk-s0519a4:96_3": "tenassa pañhassa vimaticchedanapucchābhāvaṁ dasseti.",
  "atk-s0519a4:96_4": "Nivutoti paṭicchādito.",
  "atk-s0519a4:96_5": "Lokoti sattaloko.",
  "atk-s0519a4:96_6": "Iccāyasmā ajitoti saṅgītikārakavacanaṁ.",
  "atk-s0519a4:96_7": "Nappakāsatīti na paññāyati.",
  "atk-s0519a4:96_8": "Kissābhilepanaṁ brūsīti kiṁ assa lokassa abhilepanaṁ vadasi.",
  "atk-s0519a4:96_9": "“Kiṁ svābhilepana”ntipi pāṭho,",
  "atk-s0519a4:96_10": "tassa kiṁ su abhilepananti padavibhāgo.",
  "atk-s0519a4:97_0": "Padānīti pajjati etehi atthoti padāni, vākyāni.",
  "atk-s0519a4:97_1": "Pucchitānīti pucchābhāvena vuttānīti attho.",
  "atk-s0519a4:97_2": "Eko pañhoti yadipi cattāri padāni pucchanavasena vuttāni,",
  "atk-s0519a4:97_3": "ñātuṁ icchito pana attho eko evāti “eko pañho”ti vuttaṁ.",
  "atk-s0519a4:97_4": "Tattha kāraṇamāha “ekavatthupariggahā”ti.",
  "atk-s0519a4:97_5": "Idaṁ vuttaṁ hoti –",
  "atk-s0519a4:97_6": "kiñcāpi nivāraṇaappakāsanaabhilepanamahābhayasaṅkhātā pucchāya gahitā cattāro ete atthā,",
  "atk-s0519a4:97_7": "te panekaṁ lokaṁ patiguṇabhūtā,",
  "atk-s0519a4:97_8": "loko padhānabhāvena gahitoti tabbasena ekovāyaṁ pañhoti.",
  "atk-s0519a4:97_9": "Tenevāha “lokādhiṭṭhāna”ntiādi.",
  "atk-s0519a4:97_10": "Ko pana so lokoti?",
  "atk-s0519a4:97_11": "Āha “loko tividho”tiādi.",
  "atk-s0519a4:98_0": "Tattha rāgādikilesabahulatāya kāmāvacarasattā kilesaloko.",
  "atk-s0519a4:98_1": "Jhānābhiññāparibuddhiyā rūpāvacarasattā bhavaloko.",
  "atk-s0519a4:98_2": "Āneñjasamādhibahulatāya visadindriyattā arūpāvacarasattā indriyaloko.",
  "atk-s0519a4:98_3": "Atha vā kilissanaṁ kileso,",
  "atk-s0519a4:98_4": "vipākadukkhanti attho.",
  "atk-s0519a4:98_5": "Tasmā dukkhabahulatāya apāyesu sattā kilesaloko.",
  "atk-s0519a4:98_6": "Tadaññe sattā sampattibhavabhāvato bhavaloko.",
  "atk-s0519a4:98_7": "Tattha ye vimuttiparipācakehi indriyehi samannāgatā sattā,",
  "atk-s0519a4:98_8": "so indriyalokoti veditabbaṁ.",
  "atk-s0519a4:98_9": "Pariyāpannadhammavasena lokasamaññāti ariyapuggalā idha na saṅgayhanti.",
  "atk-s0519a4:99_0": "Avijjāya nivuto lokoti caturaṅgasamannāgatena andhakārena viya rathaghaṭādidhammasabhāvappaṭicchādanalakkhaṇāya avijjāya nivuto paṭicchādito loko.",
  "atk-s0519a4:99_1": "Vivicchāti vicikicchāhetu.",
  "atk-s0519a4:99_2": "“Vivicchā macchariya”nti saṅgahe vuttaṁ.",
  "atk-s0519a4:99_3": "Pamādāti pamādahetu.",
  "atk-s0519a4:99_4": "Jappābhilepananti jappā taṇhā assa lokassa makkaṭālepo viya makkaṭassa abhilepanaṁ silesoti brūmi.",
  "atk-s0519a4:99_5": "Dukkhanti jātiādikaṁ vaṭṭadukkhanti ayaṁ padattho.",
  "atk-s0519a4:99_6": "Sesaṁ pāḷiyā eva viññāyati.",
  "atk-s0519a4:99_7": "Imāni cattāri padāni pucchāgāthāyaṁ vuttāni “imehī”ti vissajjanagāthāyaṁ vuttehi imehi catūhi padehi vissajjitāni.",
  "atk-s0519a4:99_8": "Kathanti āha “paṭhama”ntiādiṁ.",
  "atk-s0519a4:99_9": "Tena yathākkamaṁ pucchāvissajjanāni veditabbānīti dasseti.",
  "atk-s0519a4:100_0": "Idāni taṁ yathākkamaṁ pucchaṁ vissajjanañca sarūpato dassetuṁ gāthāya ca atthaṁ vivarituṁ “kenassū”tiādi vuttaṁ.",
  "atk-s0519a4:100_1": "Tattha “nīvaraṇehī”ti padena vuttamevatthaṁ pākaṭaṁ katvā dassetuṁ “avijjānīvaraṇā hi sabbe sattā”tiādi vuttaṁ.",
  "atk-s0519a4:100_2": "Ettha ca “yathāhā”tiādinā suttantaradassanena imasmiṁ pañhavissajjanavicaye anugītivicayaṁ dassetīti daṭṭhabbaṁ.",
  "atk-s0519a4:100_3": "Tattha pariyāyatoti kāraṇato.",
  "atk-s0519a4:100_4": "Nīvaraṇasaṅkhātānaṁ kāmacchandādīnampi kāraṇabhāvato paṭicchādanabhāvato ca ekaṁyeva nīvaraṇaṁ vadāmi,",
  "atk-s0519a4:100_5": "na pana aññesaṁ nīvaraṇasabhāvānaṁ abhāvāti attho.",
  "atk-s0519a4:100_6": "Yathā ca avijjāya sati nīvaraṇānaṁ bhāvo,",
  "atk-s0519a4:100_7": "evaṁ avijjāya asati na santi nīvaraṇānīti dassetuṁ “sabbaso”tiādi vuttaṁ.",
  "atk-s0519a4:101_0": "Tenāti “avijjāya nivuto loko”ti padena.",
  "atk-s0519a4:101_1": "Paṭhamassa padassāti “kenassu nivuto loko”ti padassa.",
  "atk-s0519a4:101_2": "Yuttāti yojitā,",
  "atk-s0519a4:101_3": "anurūpāti vā attho.",
  "atk-s0519a4:101_4": "Etena pucchānurūpatā vissajjanassa dassitāti pubbāparavicayo vuttoti veditabbaṁ.",
  "atk-s0519a4:101_5": "“Yo puggalo nīvaraṇehi nivuto”tiādinā vivicchāpamādānaṁ avijjāya paccayabhāvaṁ dasseti.",
  "atk-s0519a4:101_6": "Nivuto eva hi nappakāsati.",
  "atk-s0519a4:101_7": "Vivicchāti vicikicchā.",
  "atk-s0519a4:101_8": "Tenevāha –",
  "atk-s0519a4:101_9": "“vivicchā nāma vuccati vicikicchā”ti.",
  "atk-s0519a4:101_10": "Tatrāyaṁ padasiddhi –",
  "atk-s0519a4:101_11": "yathā micchādiṭṭhisammādiṭṭhiyo “niccaṁ anicca”ntiādinā ekaṁsaggāhabhāvena pavattanti,",
  "atk-s0519a4:101_12": "na evamayaṁ.",
  "atk-s0519a4:101_13": "Ayaṁ pana anekaṁsaggāhabhāvato “niccaṁ nu kho aniccaṁ nu kho”tiādinā vividhaṁ viruddhaṁ vā icchati esatīti vivicchāti.",
  "atk-s0519a4:101_14": "“So vicikicchanto”tiādinā appakāsanassa vivicchāpamādānaṁ kāraṇabhāvaṁ vivarati.",
  "atk-s0519a4:101_15": "Sukke dhamme na uppādiyatīti na samādāya vattati.",
  "atk-s0519a4:101_16": "Nappakāsantīti te attano santāne anuppādiyamānā kusalā dhammā taṁ puggalaṁ pakāsaṁ loke abhiññātaṁ na karontīti attho.",
  "atk-s0519a4:101_17": "Abhilimpatīti makkaṭālepo viya makkaṭaṁ dārusilādīsu purisaṁ rūpādivisaye allīyāpetīti attho.",
  "atk-s0519a4:101_18": "Āsattibahulassāti āsaṅgabahulassa.",
  "atk-s0519a4:101_19": "Evaṁ abhijappāti karitvāti evaṁ pariyuṭṭhānaṭṭhāyinīti iminā kāraṇena.",
  "atk-s0519a4:101_20": "Tatthāti tāya taṇhāya.",
  "atk-s0519a4:101_21": "Loko abhilitto silesena makkhito viya hotīti attho.",
  "atk-s0519a4:102_0": "Bhāyati etasmāti bhayaṁ.",
  "atk-s0519a4:102_1": "Mahantaṁ bhayaṁ mahabbhayaṁ.",
  "atk-s0519a4:102_2": "Tenevāha –",
  "atk-s0519a4:102_3": "“dukkhamassa mahabbhaya”nti.",
  "atk-s0519a4:102_4": "Dukkhaṁ domanassanti dukkhameva vibhattanti sabbaṁ dukkhaṁ vibhajitvā dassetuṁ “tisso dukkhatā”tiādi vuttaṁ.",
  "atk-s0519a4:102_5": "Odhasoti kadāci attūpakkamamūlāya kadāci parūpakkamamūlāyātiādinā vibhāgena dukkhadukkhatāya muccanakā visesena rūpāvacarā.",
  "atk-s0519a4:102_6": "Tathāti odhaso kadāci karahacīti evaṁ ākaḍḍhati.",
  "atk-s0519a4:102_7": "Vipariṇāmadukkhatāya muccanakā upekkhāsamāpattibahulā visesena arūpāvacarasattā.",
  "atk-s0519a4:102_8": "Appābādhāti padaṁ dukkhadukkhatāya muccanassa kāraṇavacanaṁ.",
  "atk-s0519a4:102_9": "Dīghāyukāti vipariṇāmadukkhatāya.",
  "atk-s0519a4:102_10": "Arūpadevā hi loke visesato dīghāyukāti.",
  "atk-s0519a4:102_11": "Idañca muccanamaccantikaṁ.",
  "atk-s0519a4:102_12": "Yasmā ca dukkhā vedanāpi saṅkhatattā aniccatādisaṅkhāradukkhasabhāvā eva,",
  "atk-s0519a4:102_13": "tasmā yato muccanamaccantikaṁ,",
  "atk-s0519a4:102_14": "taṁ anavasesapariyādānavasena saṅgaṇhitvā dassetuṁ “saṅkhāradukkhatāya panā”tiādimāha.",
  "atk-s0519a4:103_0": "Tattha upādiyatīti upādi,",
  "atk-s0519a4:103_1": "vipākakkhandhā kaṭattā ca rūpaṁ.",
  "atk-s0519a4:103_2": "Upādissa sesaṁ upādisesaṁ,",
  "atk-s0519a4:103_3": "taṁ natthi etissāti anupādisesā,",
  "atk-s0519a4:103_4": "nibbānadhātu,",
  "atk-s0519a4:103_5": "tāya anupādisesāya nibbānadhātuyā,",
  "atk-s0519a4:103_6": "itthambhūtalakkhaṇe cāyaṁ karaṇaniddeso.",
  "atk-s0519a4:103_7": "Nibbānadhātūti ca nibbāyanamattaṁ.",
  "atk-s0519a4:103_8": "Tasmāti yasmā sakalalokabyāpinī sabbasaṅgāhinī ca saṅkhāradukkhatā, tasmā.",
  "atk-s0519a4:103_9": "Lokassāti sambandhe sāmivacanaṁ.",
  "atk-s0519a4:103_10": "Tena “dukkhamassā”ti padassa atthaṁ dasseti.",
  "atk-s0519a4:103_11": "Evamettha lokassa nīvaraṇādīni ajānantena,",
  "atk-s0519a4:103_12": "samayantaraparicayena vā tattha saṁsayapakkhandena ekaṁseneva byākātabbattā sattādhiṭṭhānā pucchā katā,",
  "atk-s0519a4:103_13": "sā ca ajānanassa,",
  "atk-s0519a4:103_14": "saṁsayassa vā nīvaraṇādivisayatāya catubbidhā.",
  "atk-s0519a4:103_15": "Pāḷiyaṁ pana nīvaraṇādīnaṁ loko ādhārabhāvena gāthāyaṁ vuttoti eko pañhoti dassitanti.",
  "atk-s0519a4:103_16": "Ayamettha pucchāvicayo.",
  "atk-s0519a4:103_17": "Vissajjanavicayopi adiṭṭhajotinī vissajjanā vimaticchedinī cātiādinā pucchāvicaye vuttanayānusārena veditabbo.",
  "atk-s0519a4:104_0": "Evaṁ ekādhāraṁ pucchaṁ dassetvā idāni anekādhāraṁ dassetuṁ “savanti sabbadhī”tiādi vuttaṁ.",
  "atk-s0519a4:104_1": "Tattha savantīti sandanti.",
  "atk-s0519a4:104_2": "Sabbadhīti sabbesu rūpādīsu āyatanesu.",
  "atk-s0519a4:104_3": "Sotāti taṇhādisotā.",
  "atk-s0519a4:104_4": "Kiṁ nivāraṇanti tesaṁ kiṁ āvaraṇaṁ kā rakkhā.",
  "atk-s0519a4:104_5": "Saṁvaraṁ brūhīti taṁ nesaṁ nīvaraṇasaṅkhātaṁ saṁvaraṁ kathehi.",
  "atk-s0519a4:104_6": "Kena sotā pidhīyareti kena dhammena taṇhādisotā pidhiyyanti pacchijjantīti ayamettha padattho.",
  "atk-s0519a4:104_7": "Sesaṁ pāḷivaseneva āvi bhavissati.",
  "atk-s0519a4:105_0": "Te dve pañhāti yadipi imissā gāthāya pucchāvasena pavattāya cattāri padāni cattāri vākyāni.",
  "atk-s0519a4:105_1": "Ñātuṁ icchitassa pana atthassa duvidhattā te dve pañhā.",
  "atk-s0519a4:105_2": "Kasmāti ce?",
  "atk-s0519a4:105_3": "“Imehi bahvādhivacanena pucchitā”ti āha.",
  "atk-s0519a4:105_4": "Tatthāyaṁ saṅkhepattho –",
  "atk-s0519a4:105_5": "ime etāya gāthāya gahitā atthā yasmā bahūni adhikicca pavattavacanena pucchitā,",
  "atk-s0519a4:105_6": "tasmā te dve pañhāti.",
  "atk-s0519a4:105_7": "Ekato upari bahūti hi sāsanavohāro,",
  "atk-s0519a4:105_8": "tameva pucchāya duvidhatthavisayataṁ vivarituṁ “eva”ntiādi vuttaṁ.",
  "atk-s0519a4:105_9": "Tassattho –",
  "atk-s0519a4:105_10": "yāhi ñātibyasanādisaṅkhātāhi pāṇavadhādīhi eva vā duggatihetubhūtāhi āpadāhi samaṁ saha,",
  "atk-s0519a4:105_11": "sabbathā vā ayaṁ loko āpanno ajjhotthaṭo.",
  "atk-s0519a4:105_12": "Taṁnimittehi dasahi kilesavatthūhi saṁkiliṭṭho ca,",
  "atk-s0519a4:105_13": "tassa taṁ āpannākāraṁ saṁkiliṭṭhākārañca buddhiyaṁ katvā āha –",
  "atk-s0519a4:105_14": "“evaṁ samāpannassa evaṁ saṁkiliṭṭhassā”ti.",
  "atk-s0519a4:105_15": "Vodāyati sujjhati etenāti vodānaṁ,",
  "atk-s0519a4:105_16": "samathavipassanā.",
  "atk-s0519a4:105_17": "Vuṭṭhāti etena nimittato pavattato cāti vuṭṭhānaṁ,",
  "atk-s0519a4:105_18": "ariyamaggo.",
  "atk-s0519a4:106_0": "Asamāhitassāti nānārammaṇesu vikkhittacittassa.",
  "atk-s0519a4:106_1": "Savantīti pavattanti.",
  "atk-s0519a4:106_2": "Abhijjhātiādi asamādhānahetudassanaṁ.",
  "atk-s0519a4:106_3": "Tenevāha –",
  "atk-s0519a4:106_4": "“evaṁ asamāhitassā”ti.",
  "atk-s0519a4:106_5": "“Yathāha bhagavā”tiādinā idhāpi anugītivicayaṁ dasseti.",
  "atk-s0519a4:106_6": "Sotānaṁ savanaṁ yebhuyyena anurodhavasenevāti āha –",
  "atk-s0519a4:106_7": "“savati manāpikesu rūpesū”ti.",
  "atk-s0519a4:106_8": "Ettha ca cakkhādayo sotānaṁ dvārabhāvena pavattamānā upacāravasena sayaṁ savantā viya vuttā.",
  "atk-s0519a4:106_9": "Itīti evaṁ.",
  "atk-s0519a4:106_10": "Sabbāti sabbasmā.",
  "atk-s0519a4:106_11": "Sabbathāti sabbappakārena.",
  "atk-s0519a4:106_12": "Idaṁ vodānanti idaṁ “pariyuṭṭhānavighāta”nti vuttaṁ pariyuṭṭhānappahānaṁ vodānaṁ.",
  "atk-s0519a4:107_0": "Vissajjanagāthāya sati tesaṁ nivāraṇanti vipassanāsampayuttā sati kusalākusalānaṁ dhammānaṁ gatiyo samanvesamānā tesaṁ sotānaṁ nivāraṇanti.",
  "atk-s0519a4:107_1": "Sotānaṁ saṁvaraṁ brūmīti tameva satiṁ sotānaṁ saṁvaraṁ brūmi.",
  "atk-s0519a4:107_2": "Paññāyete pidhīyareti rūpādīsu aniccatādipaṭivedhasādhikāya maggapaññāya ete sotā sabbaso pidhiyyanti,",
  "atk-s0519a4:107_3": "uppajjituṁ appadānavasena samucchijjantīti attho.",
  "atk-s0519a4:108_0": "Nāviñchatīti abhijjhādippavattidvārabhāvena cittasantānaṁ,",
  "atk-s0519a4:108_1": "puggalaṁ vā nākaḍḍhati.",
  "atk-s0519a4:108_2": "Anusayappahānaṁ idha pidhānaṁ adhippetanti āha –",
  "atk-s0519a4:108_3": "“paññāya anusayā pahīyantī”ti.",
  "atk-s0519a4:108_4": "Yasmā anusayanimittaṁ pariyuṭṭhānaṁ anusayābhāve na hotīti āha “anusayesū”tiādi.",
  "atk-s0519a4:108_5": "Idāni tamevatthaṁ upamāya vibhāvento “taṁ yathā khandhavantassā”tiādimāha.",
  "atk-s0519a4:108_6": "Etthāpi sotānaṁ nivāraṇasaṅkhātaṁ saṁvaraṁ pidhānañca ajānantena tattha vā saṁsayitena ekaṁsikattā dhammādhiṭṭhānā",
  "atk-s0519a4:108_7": "pucchā katāti idha pucchāvicayo vuttanayeneva vissajjanavicayo ca veditabbo.",
  "atk-s0519a4:109_0": "Ettha ca yena adhippāyena “kenassu nivuto loko”ti gāthāya satipi nivāraṇādīnaṁ catunnaṁ pucchitabbabhāve eko pañhoti vuttaṁ.",
  "atk-s0519a4:109_1": "Tena tāva sotānaṁyeva saṁvaro pidhānañca pucchitanti sote ekatthavasena gahetvā pucchāya ekādhiṭṭhānabhāvato eko pañhoti vattabbaṁ siyā.",
  "atk-s0519a4:109_2": "Sotānaṁ vā bahubhāvato bahūti yattakā sotā,",
  "atk-s0519a4:109_3": "tattakā pañhāti.",
  "atk-s0519a4:109_4": "Yena pana adhippāyena “savanti sabbadhi sotā”ti gāthāyaṁ sote anāmasitvā saṁvarapidhānānaṁ vasena “dve pañhā”ti vuttaṁ.",
  "atk-s0519a4:109_5": "Tena paṭhamagāthāyaṁ satipi nivāraṇādīnaṁ lokādhārabhāve lokaṁ anāmasitvā nivāraṇādīnaṁ vibhāgena cattāro",
  "atk-s0519a4:109_6": "pañhātipi vattabbanti ayaṁ nayo dassitoti daṭṭhabbaṁ.",
  "atk-s0519a4:110_0": "Idāni yasmā pucchanto na kevalaṁ pubbe attanā racitaniyāmeneva pucchati,",
  "atk-s0519a4:110_1": "atha kho desanākāle vuttadhammassa anusandhiṁ gahetvāpi pucchati,",
  "atk-s0519a4:110_2": "tasmā tassa anusandhiṁ pucchāya vicetabbākāraṁ dassento “yāni sotānī”ti gāthāya anantaraṁ “paññā ceva sati cā”ti gāthamāha.",
  "atk-s0519a4:110_3": "Tassāyaṁ saṅkhepattho –",
  "atk-s0519a4:110_4": "yāyaṁ bhagavatā vuttā paññā,",
  "atk-s0519a4:110_5": "yā ca sati yañca tadavasesaṁ nāmarūpaṁ,",
  "atk-s0519a4:110_6": "etaṁ sabbampi kattha nirujjhati,",
  "atk-s0519a4:110_7": "etaṁ me puṭṭho pabrūhīti.",
  "atk-s0519a4:111_0": "Vissajjanagāthāyaṁ panassa yasmā paññāsatiyo nāmeneva saṅgahaṁ gacchanti,",
  "atk-s0519a4:111_1": "tasmā tā visuṁ na vuttā.",
  "atk-s0519a4:111_2": "Ayañcettha saṅkhepattho –",
  "atk-s0519a4:111_3": "yaṁ maṁ tvaṁ, ajita,",
  "atk-s0519a4:111_4": "etaṁ pañhaṁ apucchi –",
  "atk-s0519a4:111_5": "“katthetaṁ uparujjhatī”ti anantaragāthāyaṁ,",
  "atk-s0519a4:111_6": "yattha taṁ asesaṁ uparujjhati,",
  "atk-s0519a4:111_7": "taṁ te vadāmi.",
  "atk-s0519a4:111_8": "Tassa tassa hi viññāṇassa nirodhena saheva apubbaṁ acarimaṁ etthetaṁ uparujjhati,",
  "atk-s0519a4:111_9": "ettheva viññāṇassa nirodhena nirujjhati,",
  "atk-s0519a4:111_10": "etaṁ viññāṇanirodhaṁ tassa nirodho nātivattatīti vuttaṁ hotīti.",
  "atk-s0519a4:111_11": "Ayaṁ pañhe anusandhiṁ pucchatīti anantaragāthāyaṁ sotānaṁ pariyuṭṭhānānusayappahānakiccena saddhiṁ sati paññā ca vuttā,",
  "atk-s0519a4:111_12": "taṁ sutvā tappahāne paññāsatīsu tiṭṭhantīsu tāsaṁ sannissayena nāmarūpena bhavitabbaṁ,",
  "atk-s0519a4:111_13": "tathā ca sati vaṭṭati eva.",
  "atk-s0519a4:111_14": "Kattha nu kho imāsaṁ sanissayānaṁ paññāsatīnaṁ asesanirodhoti iminā adhippāyena ayaṁ pucchā katāti āha –",
  "atk-s0519a4:111_15": "“ayaṁ pañhe…pe…",
  "atk-s0519a4:111_16": "dhātu”nti.",
  "atk-s0519a4:111_17": "Tattha anusandhīyati desanā etāyāti anusandhi.",
  "atk-s0519a4:112_0": "Yāya paṭipadāya anupādisesaṁ nibbānadhātuṁ adhigacchanti,",
  "atk-s0519a4:112_1": "taṁ catusaccakammaṭṭhānabhāvanāsaṅkhātaṁ paṭipadaṁ saha visayena dassetuṁ “tīṇi ca saccānī”tiādi vuttaṁ.",
  "atk-s0519a4:112_2": "Tattha saṅkhatānīti samecca sambhūya paccayehi katānīti saṅkhatāni.",
  "atk-s0519a4:112_3": "Nirodhadhammānīti nirujjhanasabhāvāni.",
  "atk-s0519a4:112_4": "Dukkhaṁ samudayo maggoti tesaṁ sarūpadassanaṁ.",
  "atk-s0519a4:112_5": "Nirodho pana kathanti āha “nirodho asaṅkhato”ti.",
  "atk-s0519a4:112_6": "So hi kenaci paccayena na saṅkhatoti asaṅkhato.",
  "atk-s0519a4:112_7": "Saha visayena pahātabbapahāyakasabhāvesu ariyasaccesu pahāyakavibhāgamukhena pahātabbavibhāgaṁ dassetuṁ “tattha samudayo”tiādi vuttaṁ.",
  "atk-s0519a4:113_0": "Tattha avijjāvasesāti dassanamaggena pahīnāvasesā avijjāti attho.",
  "atk-s0519a4:113_1": "Ayañca sesa-saddo kāmacchando byāpādo māno uddhaccanti etthāpi yojetabbo.",
  "atk-s0519a4:113_2": "Yathā hi avijjā,",
  "atk-s0519a4:113_3": "evaṁ etepi dhammā apāyagamanīyasabhāvā paṭhamamaggena pahīyanti evāti.",
  "atk-s0519a4:113_4": "“Avijjāniravasesā”tipi pāṭho,",
  "atk-s0519a4:113_5": "etthāpi yathāvuttesu kāmacchandādipadesupi niravasesa-saddo yojetabbo.",
  "atk-s0519a4:113_6": "Sāvasesañhi purimamaggadvayena kāmacchandādayo pahīyanti,",
  "atk-s0519a4:113_7": "itarehi pana niravasesanti.",
  "atk-s0519a4:113_8": "Tedhātuke imāni dasa saṁyojanānīti ettha tedhātuketi saṁyojanānaṁ visayadassanaṁ.",
  "atk-s0519a4:113_9": "Tattha hi tāni saṁyojanavasena pavattanti.",
  "atk-s0519a4:114_0": "12.Anaññātaññassāmītindriyaṁ adhiṭṭhāyāti taṁ pahāyakaṁ patvā.",
  "atk-s0519a4:114_1": "Yaṁ panāti ettha yanti hetuatthe nipāto.",
  "atk-s0519a4:114_2": "Idaṁ khaye ñāṇanti yena ñāṇena hetubhūtena “khīṇā me jātī”ti attano jātiyā khīṇabhāvaṁ jānāti,",
  "atk-s0519a4:114_3": "idaṁ evaṁ paccavekkhaṇassa nimittabhūtaṁ arahattaphalañāṇaṁ khaye ñāṇaṁ nāma.",
  "atk-s0519a4:114_4": "Nāparaṁ itthattāyāti pajānātīti etthāpi yanti ānetabbaṁ “yaṁ nāparaṁ itthattāyāti pajānātī”ti.",
  "atk-s0519a4:114_5": "Idaṁ anuppāde ñāṇanti idhāpi pubbe vuttanayeneva arahattaphalañāṇavasena attho yojetabbo.",
  "atk-s0519a4:114_6": "Aṭṭhasāliniyaṁ pana “khaye ñāṇaṁ kilesakkhayakare ariyamagge ñāṇanti vuttaṁ.",
  "atk-s0519a4:114_7": "Anuppāde ñāṇaṁ paṭisandhivasena anuppādabhūte taṁtaṁmaggavajjhakilesānaṁ anuppādapariyosāne uppanne ariyaphale ñāṇa”nti vuttaṁ.",
  "atk-s0519a4:114_8": "Idha pana ubhayampi arahattaphalañāṇavaseneva vibhattaṁ.",
  "atk-s0519a4:114_9": "Tenevāha –",
  "atk-s0519a4:114_10": "“imāni dve ñāṇāni aññātāvindriya”nti,",
  "atk-s0519a4:114_11": "“ārammaṇasaṅketena dve nāmāni labbhantī”ti ca.",
  "atk-s0519a4:115_0": "Aññindriyaṁ heṭṭhimesu tīsu phalesu,",
  "atk-s0519a4:115_1": "uparimesu ca tīsu maggesu uppattiyā punappunaṁ uppajjamānampi anaññātaññassāmītindriyaṁ viya paṭhamaphaluppattiyā",
  "atk-s0519a4:115_2": "aggaphaluppattiyā anuppādanirodhena nirujjhatīti āha –",
  "atk-s0519a4:115_3": "“yañca anaññātaññassāmītindriya”ntiādi.",
  "atk-s0519a4:115_4": "Etena pahātabbadhammā viya dassanabhāvanāhi aggaphaluppattiyā tadavasesaphaladhammāpi anuppādanirodhena nirujjhanti.",
  "atk-s0519a4:115_5": "Ko pana vādo tebhūmakadhammānanti dasseti,",
  "atk-s0519a4:115_6": "ekā paññā aññātāvindriyattā. Yadi ekā,",
  "atk-s0519a4:115_7": "kathaṁ dvidhā vuttāti āha “api cā”tiādi.",
  "atk-s0519a4:115_8": "Ārammaṇasaṅketenāti khaye anuppādeti imāya ārammaṇasamaññāya.",
  "atk-s0519a4:115_9": "Sā pajānanaṭṭhena paññāti yā pubbe sotānaṁ pidhānakiccā vuttā paññā,",
  "atk-s0519a4:115_10": "sā pajānanasabhāvena paññā.",
  "atk-s0519a4:115_11": "Itarā pana yathādiṭṭhaṁ yathāgahitaṁ ārammaṇaṁ apilāpanaṭṭhena ogāhanaṭṭhena satīti.",
  "atk-s0519a4:116_0": "13.",
  "atk-s0519a4:116_1": "Evaṁ “paññā ceva sati cā”ti padassa atthaṁ vivaritvā idāni “nāmarūpa”nti padassa atthaṁ vivaranto “tattha ye pañcupādānakkhandhā,",
  "atk-s0519a4:116_2": "idaṁ nāmarūpa”nti āha.",
  "atk-s0519a4:116_3": "Nāmarūpañca vibhāgena dassento sukhaggahaṇatthaṁ pākaṭanāmarūpameva vibhāvetuṁ “tattha ye”tiādimāha.",
  "atk-s0519a4:116_4": "Taggahaṇeneva hi sahacaraṇādinā tadaññe cittacetasikā rūpadhammā ca gahitā hontīti.",
  "atk-s0519a4:116_5": "Nāmaggahaṇena cettha khandhattayameva gahitanti “nāmarūpaṁ viññāṇasampayutta”nti vuttaṁ.",
  "atk-s0519a4:116_6": "Taṁ pana rūpaṁ sampayuttanti?",
  "atk-s0519a4:116_7": "Nayidaṁ sampayuttapaccayavasena vuttaṁ.",
  "atk-s0519a4:116_8": "Pacurajanassa pana avibhāgena gahaṇīyasabhāvaṁ sandhāya vuttanti daṭṭhabbaṁ.",
  "atk-s0519a4:117_0": "Gāthāya anupādisesā nibbānadhātu pucchitāti taṁ caturiddhipādamukhena ariyamaggādhigamena pattabbanti",
  "atk-s0519a4:117_1": "dassento iddhipādabhāvanāmūlabhūtāni indriyāni satipaññāhi niddhāretuṁ “tattha sati ca paññā ca cattāri",
  "atk-s0519a4:117_2": "indriyānī”ti āha.",
  "atk-s0519a4:117_3": "Kusalākusalānaṁ dhammānaṁ gatiyo samanvesamānā sati sijjhantī ekantena samādhiṁ nipphādeti.",
  "atk-s0519a4:117_4": "Satiggahaṇena cettha pariyuṭṭhānappahānaṁ idhādhippetanti āha –",
  "atk-s0519a4:117_5": "“sati dve indriyāni,",
  "atk-s0519a4:117_6": "satindriyañca samādhindriyañcā”ti.",
  "atk-s0519a4:117_7": "Tathā anusayasamugghātavidhāyinī paññā sijjhamānā na vinā catubbidhasammappadhānavīriyaṁ sijjhatīti vuttaṁ –",
  "atk-s0519a4:117_8": "“paññā dve indriyāni paññindriyañca vīriyindriyañcā”ti.",
  "atk-s0519a4:118_0": "Yā imesu catūsu indriyesūti imesu satiādīsu catūsu indriyesu nissayapaccayatāya adhiṭṭhānabhūtesu taṁsahajātā eva yā saddahanā.",
  "atk-s0519a4:118_1": "“Imehi catūhi indriyehī”tipi pāḷi,",
  "atk-s0519a4:118_2": "tassā imehi catūhi indriyehi sampayuttāti vacanaseso,",
  "atk-s0519a4:118_3": "ārammaṇe abhippasādalakkhaṇā saddhā kattukāmatāsabhāvassa chandassa visesapaccayo hotīti āha –",
  "atk-s0519a4:118_4": "“yā saddhādhipateyyā cittekaggatā,",
  "atk-s0519a4:118_5": "ayaṁ chandasamādhī”ti.",
  "atk-s0519a4:118_6": "Samāhite citteti vipassanāsamādhinā samāhite citte.",
  "atk-s0519a4:118_7": "Idaṁ pahānanti vikkhambhanappahānasādhako samādhi pahānanti vutto pajahati etenāti katvā.",
  "atk-s0519a4:118_8": "“Padhāna”ntipi pāṭho,",
  "atk-s0519a4:118_9": "aggoti attho.",
  "atk-s0519a4:118_10": "Tathā hi “samādhi ekodī”ti vuccati.",
  "atk-s0519a4:119_0": "“Assāsapassāsā”tiādinā kāyavacīcittasaṅkhārasīsena taṁsamuṭṭhāpakā vīriyasaṅkhārāva gahitā.",
  "atk-s0519a4:119_1": "Te hi yāva bhāvanānipphatti tāva ekarasena saraṇato saṅkappetabbato ca sarasaṅkappā”ti vuttā “evaṁ me bhāvanā hotū”ti yathā icchitā,",
  "atk-s0519a4:119_2": "tathā pavattiyā hetubhāvato.",
  "atk-s0519a4:119_3": "Tadubhayanti chandasamādhisaṅkhātañca padhānasaṅkhārasaṅkhātañca vīriyanti taṁ ubhayaṁ.",
  "atk-s0519a4:119_4": "Ubhayameva hi upacāravasena aññaṁ viya katvā “chandasamādhippadhānasaṅkhārasamannāgataṁ iddhipāda”nti vuttaṁ.",
  "atk-s0519a4:119_5": "Abhinnampi hi upacāravasena bhinnaṁ viya katvā voharanti,",
  "atk-s0519a4:119_6": "yathā “silāputtakassa sarīra”nti.",
  "atk-s0519a4:120_0": "Tattha ijjhatīti iddhi,",
  "atk-s0519a4:120_1": "samijjhati nipphajjatīti attho.",
  "atk-s0519a4:120_2": "Ijjhanti vā tāya sattā iddhā vuddhā ukkaṁsagatā hontīti iddhi,",
  "atk-s0519a4:120_3": "pajjati etenāti pādo,",
  "atk-s0519a4:120_4": "paṭhamena atthena iddhi eva pādo iddhipādo,",
  "atk-s0519a4:120_5": "iddhikoṭṭhāsoti attho.",
  "atk-s0519a4:120_6": "Dutiyena atthena iddhiyā pādo patiṭṭhā adhigamūpāyoti iddhipādo.",
  "atk-s0519a4:120_7": "Tena hi uparūparivisesasaṅkhātaṁ iddhiṁ pajjanti pāpuṇanti.",
  "atk-s0519a4:120_8": "Vivekanissitanti tadaṅgavivekanissitaṁ samucchedavivekanissitaṁ nissaraṇavivekanissitañca iddhipādaṁ bhāvetīti attho.",
  "atk-s0519a4:120_9": "Tathā hi ayaṁ iddhipādabhāvanānuyutto yogī vipassanākkhaṇe kiccato tadaṅgavivekanissitaṁ ajjhāsayato nissaraṇavivekanissitaṁ.",
  "atk-s0519a4:120_10": "Maggakkhaṇe pana kiccato samucchedavivekanissitaṁ ārammaṇato nissaraṇavivekanissitaṁ iddhipādaṁ bhāvetīti.",
  "atk-s0519a4:120_11": "Esa nayo virāganissitantiādīsu.",
  "atk-s0519a4:121_0": "Vivekattā eva hi virāgādayo,",
  "atk-s0519a4:121_1": "kevalañcettha vossaggo duvidho pariccāgavossaggo ca pakkhandanavossaggo cāti.",
  "atk-s0519a4:121_2": "Tattha pariccāgavossaggo vipassanākkhaṇe tadaṅgavasena,",
  "atk-s0519a4:121_3": "maggakkhaṇe samucchedavasena kilesappahānaṁ.",
  "atk-s0519a4:121_4": "Pakkhandanavossaggo vipassanākkhaṇe tanninnabhāvena,",
  "atk-s0519a4:121_5": "maggakkhaṇe ārammaṇakaraṇavasena nibbānapakkhandanaṁ.",
  "atk-s0519a4:121_6": "Tadubhayampi imasmiṁ lokiyalokuttaramissake atthasaṁvaṇṇanānaye yujjati.",
  "atk-s0519a4:121_7": "Tathā hi ayaṁ paṭhamiddhipādo yathāvuttena pakārena kilese pariccajati nibbānañca pakkhandati.",
  "atk-s0519a4:121_8": "Vossaggapariṇāminti iminā pana vacanena vossaggatthaṁ pariṇamantaṁ pariṇatañca paripaccantaṁ paripakkañcāti attho.",
  "atk-s0519a4:121_9": "Ayañhi iddhipādabhāvanānuyutto yogī yathā paṭhamo iddhipādo kilesapariccāgavossaggatthaṁ nibbānapakkhandanavossaggatthañca paripaccati,",
  "atk-s0519a4:121_10": "yathā ca paripakko hoti,",
  "atk-s0519a4:121_11": "tathā naṁ bhāvetīti.",
  "atk-s0519a4:121_12": "Sesiddhipādesupi eseva nayo.",
  "atk-s0519a4:121_13": "Ayaṁ pana viseso –",
  "atk-s0519a4:121_14": "yathā chandaṁ jeṭṭhakaṁ katvā pavattito samādhi chandasamādhi.",
  "atk-s0519a4:121_15": "Evaṁ vīriyaṁ cittaṁ vīmaṁsaṁ jeṭṭhakaṁ katvā pavattito samādhi vīmaṁsāsamādhīti.",
  "atk-s0519a4:122_0": "14.",
  "atk-s0519a4:122_1": "Na kevalaṁ catutthaiddhipādo eva samādhiñāṇamūlako,",
  "atk-s0519a4:122_2": "atha kho sabbopīti dassetuṁ “sabbo samādhi ñāṇamūlako ñāṇapubbaṅgamo ñāṇānuparivattī”ti vuttaṁ.",
  "atk-s0519a4:122_3": "Yadi evaṁ kasmā so eva vīmaṁsāsamādhīti vuttoti?",
  "atk-s0519a4:122_4": "Vīmaṁsaṁ jeṭṭhakaṁ katvā pavattitattāti vuttovāyamattho.",
  "atk-s0519a4:122_5": "Tattha pubbabhāgapaññāya ñāṇamūlako.",
  "atk-s0519a4:122_6": "Adhigamapaññāya ñāṇapubbaṅgamo.",
  "atk-s0519a4:122_7": "Paccavekkhaṇapaññāya ñāṇānuparivatti.",
  "atk-s0519a4:122_8": "Atha vā pubbabhāgapaññāya ñāṇamūlako.",
  "atk-s0519a4:122_9": "Upacārapaññāya ñāṇapubbaṅgamo.",
  "atk-s0519a4:122_10": "Appanāpaññāya ñāṇānuparivatti.",
  "atk-s0519a4:122_11": "Upacārapaññāya vā ñāṇamūlako.",
  "atk-s0519a4:122_12": "Appanāpaññāya ñāṇapubbaṅgamo.",
  "atk-s0519a4:122_13": "Abhiññāpaññāya ñāṇānuparivattīti veditabbaṁ.",
  "atk-s0519a4:123_0": "Yathāpureti yathā samādhissa pubbenivāsānussatiñāṇānuparivattibhāvena pure pubbe atītāsu jātīsu asaṅkhyeyyesupi",
  "atk-s0519a4:123_1": "saṁvaṭṭavivaṭṭesu attano paresañca khandhaṁ khandhūpanibaddhañca duppaṭivijjhaṁ nāma natthi,",
  "atk-s0519a4:123_2": "tathā pacchā samādhissa anāgataṁsañāṇānuparivattibhāvena anāgatāsu jātīsu asaṅkhyeyyesupi saṁvaṭṭavivaṭṭesu",
  "atk-s0519a4:123_3": "attano paresañca khandhaṁ khandhūpanibaddhañca duppaṭivijjhaṁ nāma natthīti attho.",
  "atk-s0519a4:124_0": "Yathā pacchāti yathā samādhissa cetopariyañāṇānuparivattibhāvena anāgatesu sattasu divasesu parasattānaṁ cittaṁ duppaṭivijjhaṁ nāma natthi,",
  "atk-s0519a4:124_1": "tathā pure atītesu sattasu divasesu parasattānaṁ cittaṁ duppaṭivijjhaṁ nāma natthīti attho.",
  "atk-s0519a4:124_2": "Yathā divāti yathā divasabhāge sūriyālokena andhakārassa vidhamitattā cakkhumantānaṁ sattānaṁ āpāthagataṁ cakkhuviññeyyaṁ rūpaṁ suviññeyyaṁ.",
  "atk-s0519a4:124_3": "Tathā rattinti tathā rattibhāge caturaṅgasamannāgatepi andhakāre vattamāne samādhissa dibbacakkhuñāṇānuparivattitāya",
  "atk-s0519a4:124_4": "duppaṭivijjhaṁ rūpāyatanaṁ natthi.",
  "atk-s0519a4:125_0": "Yathā rattiṁ tathā divāti yathā ca rattiyaṁ tathā divāpi atisukhumaṁ kenaci tirohitaṁ yañca atidūre,",
  "atk-s0519a4:125_1": "taṁ sabbarūpaṁ duppaṭivijjhaṁ nāma natthi.",
  "atk-s0519a4:125_2": "Yathā ca rūpāyatane vuttaṁ,",
  "atk-s0519a4:125_3": "tathā samādhissa dibbasotañāṇānuparivattitāya saddāyatane ca netabbaṁ.",
  "atk-s0519a4:125_4": "Tenevāha “iti vivaṭena cetasā”tiādi.",
  "atk-s0519a4:125_5": "Tattha apariyonaddhenāti abhiññāñāṇassa pāribandhakakilesehi anajjhotthaṭena,",
  "atk-s0519a4:125_6": "apariyonaddhattā eva sappabhāsaṁ cittaṁ.",
  "atk-s0519a4:125_7": "Eteneva samādhissa iddhividhañāṇānuparivattitāpi vuttā evāti daṭṭhabbaṁ.",
  "atk-s0519a4:125_8": "Pañcindriyānīti iddhipādasampayuttāni sekkhassa pañcindriyāni adhippetānīti āha “kusalānī”ti.",
  "atk-s0519a4:125_9": "Cittasahabhūnītiādi tesaṁ viññāṇanirodhena nirodhadassanatthaṁ āraddhaṁ.",
  "atk-s0519a4:125_10": "Tathā “nāmarūpañcā”tiādi.",
  "atk-s0519a4:125_11": "Tenetaṁ dasseti “na kevalaṁ pañcindriyāni eva,",
  "atk-s0519a4:125_12": "atha kho nāmarūpañca viññāṇahetukaṁ viññāṇassa nirodhā nirujjhatī”ti.",
  "atk-s0519a4:126_0": "Tassāti viññāṇassa.",
  "atk-s0519a4:126_1": "Hetūti taṇhāavijjādiko.",
  "atk-s0519a4:126_2": "Anāhāranti padassa atthavivaraṇaṁ.",
  "atk-s0519a4:126_3": "Anabhinanditanti abhinandanabhūtāya taṇhāya pahīnattā eva apatthitaṁ.",
  "atk-s0519a4:126_4": "Tato eva appaṭisandhikaṁ viññāṇaṁ taṁ nirujjhati.",
  "atk-s0519a4:126_5": "Yathā ca viññāṇaṁ,",
  "atk-s0519a4:126_6": "evaṁ nāmarūpampi viññāṇasaṅkhātassa hetuno paccayassa ca abhāvā tappaccayānaṁ saṅkhārādīnaṁ abhāvā ahetu appaccayaṁ.",
  "atk-s0519a4:126_7": "Sesaṁ pākaṭameva.",
  "atk-s0519a4:126_8": "Pucchāvissajjanavicayopi vuttanayānusārena veditabbo.",
  "atk-s0519a4:127_0": "Evaṁ anusandhipucchampi dassetvā heṭṭhā sattādhiṭṭhānā dhammādhiṭṭhānā ca pucchā visuṁ visuṁ dassitāti",
  "atk-s0519a4:127_1": "idāni tā saha dassetuṁ “ye ca saṅkhātadhammāse”tiādi āraddhaṁ.",
  "atk-s0519a4:127_2": "Tatthāyaṁ padattho –",
  "atk-s0519a4:127_3": "saṅkhātadhammāti aniccādivasena parivīmaṁsitadhammā,",
  "atk-s0519a4:127_4": "arahataṁ etaṁ adhivacanaṁ.",
  "atk-s0519a4:127_5": "Sekkhāti sīlādīni sikkhamānā avasesā ariyapuggalā.",
  "atk-s0519a4:127_6": "Puthūti bahū sattajanā.",
  "atk-s0519a4:127_7": "Tesaṁ me nipako iriyaṁ,",
  "atk-s0519a4:127_8": "puṭṭho pabrūhīti tesaṁ sekhāsekhānaṁ nipako paṇḍito tvaṁ bhagavā paṭipattiṁ puṭṭho me brūhīti.",
  "atk-s0519a4:127_9": "Sesaṁ pāḷivaseneva viññāyati.",
  "atk-s0519a4:128_0": "15.Kissāti kissa hetu,",
  "atk-s0519a4:128_1": "kena kāraṇenāti attho.",
  "atk-s0519a4:128_2": "Sekhāsekhavipassanā pubbaṅgamappahānayogenāti sekhe asekhe vipassanāpubbaṅgamappahāne ca pucchanayogena,",
  "atk-s0519a4:128_3": "pucchāvidhināti attho.",
  "atk-s0519a4:129_0": "Vissajjanagāthāyaṁ kāmesu nābhigijjheyyāti vatthukāmesu kilesakāmena na abhigijjheyya.",
  "atk-s0519a4:129_1": "Manasānāvilo siyāti byāpādavitakkādayo kāyaduccaritādayo ca manaso āvilabhāvakare dhamme pajahanto cittena anāvilo bhaveyya.",
  "atk-s0519a4:129_2": "Yasmā pana asekkho aniccatādivasena sabbadhammānaṁ paritulitattā kusalo sabbadhammesu kāyānupassanāsatiādīhi",
  "atk-s0519a4:129_3": "ca sato sabbakilesānaṁ bhinnattā uttamabhikkhubhāvaṁ patto ca hutvā sabbairiyāpathesu pavattati,",
  "atk-s0519a4:129_4": "tasmā “kusalo…pe…",
  "atk-s0519a4:129_5": "paribbaje”ti āhāti ayaṁ saṅkhepattho.",
  "atk-s0519a4:130_0": "Tattha yaṁ pucchāgāthāyaṁ “nipako”ti padaṁ vuttaṁ,",
  "atk-s0519a4:130_1": "taṁ bhagavantaṁ sandhāya vuttaṁ,",
  "atk-s0519a4:130_2": "bhagavato ca nepakkaṁ ukkaṁsapāramippattaṁ anāvaraṇañāṇadassanena dīpetabbanti anāvaraṇañāṇaṁ tāva kammadvārabhedehi",
  "atk-s0519a4:130_3": "vibhajitvā sekhāsekhapaṭipadaṁ dassetuṁ “bhagavato sabbaṁ kāyakamma”ntiādi vuttaṁ.",
  "atk-s0519a4:130_4": "Tena sabbattha appaṭihatañāṇadassanena tathāgatassa sekhāsekhapaṭipattidesanākosallameva vibhāveti.",
  "atk-s0519a4:130_5": "Tattha ko cāti kva ca,",
  "atk-s0519a4:130_6": "kasmiṁ visayeti attho.",
  "atk-s0519a4:130_7": "Taṁ visayaṁ dasseti “yaṁ anicce dukkhe anattani cā”ti.",
  "atk-s0519a4:130_8": "Idaṁ vuttaṁ hoti –",
  "atk-s0519a4:130_9": "ñāṇadassanaṁ nāma uppajjamānaṁ “sabbaṁ saṅkhataṁ aniccaṁ dukkhaṁ sabbe dhammā anattā”ti uppajjati,",
  "atk-s0519a4:130_10": "tassa pana tasmiṁ visaye yena appavatti,",
  "atk-s0519a4:130_11": "so paṭighātoti,",
  "atk-s0519a4:130_12": "etena lakkhaṇattayappaṭivedhassa durabhisambhavataṁ anaññasādhāraṇatañca dasseti.",
  "atk-s0519a4:130_13": "Lakkhaṇattayavibhāvanena hi bhagavato catusaccappaṭivedhaṁ sammāsambodhiñca paṇḍitā paṭijānanti.",
  "atk-s0519a4:131_0": "Aññāṇaṁ adassananti taṁ paṭighātaṁ sarūpato dasseti.",
  "atk-s0519a4:131_1": "Chaḷārammaṇasabhāvappaṭicchādako hi sammoho ñāṇadassanassa paṭighātoti.",
  "atk-s0519a4:131_2": "Yasmiṁ visaye ñāṇadassanaṁ uppattirahaṁ,",
  "atk-s0519a4:131_3": "tattheva tassa paṭighātena bhavitabbanti āha –",
  "atk-s0519a4:131_4": "“yaṁ anicce dukkhe anattani cā”ti.",
  "atk-s0519a4:131_5": "Yathā idha purisotiādi upamādassanaṁ.",
  "atk-s0519a4:131_6": "Tatridaṁ opammasaṁsandanaṁ –",
  "atk-s0519a4:131_7": "puriso viya sabbo loko,",
  "atk-s0519a4:131_8": "tārakarūpāni viya cha ārammaṇāni,",
  "atk-s0519a4:131_9": "tassa purisassa tārakarūpānaṁ dassanaṁ viya lokassa cakkhuviññāṇādīhi yathārahaṁ chaḷārammaṇajānanaṁ,",
  "atk-s0519a4:131_10": "tassa purisassa tārakarūpāni passantassāpi “ettakāni satāni,",
  "atk-s0519a4:131_11": "ettakāni sahassānī”tiādinā gaṇanasaṅketena ajānanaṁ viya lokassa rūpādiārammaṇaṁ kathañci jānantassāpi aniccādilakkhaṇattayānavabodhoti.",
  "atk-s0519a4:131_12": "Sesaṁ pākaṭameva.",
  "atk-s0519a4:132_0": "Idāni yehi padehi bhagavatā āyasmato ajitassa sekhāsekhapaṭipadā vuttā,",
  "atk-s0519a4:132_1": "tesaṁ padānaṁ atthaṁ vibhajituṁ “tattha sekhenā”tiādimāha.",
  "atk-s0519a4:132_2": "Tattha tatthāti nipātamattaṁ,",
  "atk-s0519a4:132_3": "tasmiṁ vā vissajjane.",
  "atk-s0519a4:132_4": "Sekhenāti sikkhā etassa sīlanti sekho,",
  "atk-s0519a4:132_5": "tena sekhena.",
  "atk-s0519a4:132_6": "Dvīsu dhammesūti duvidhesu dhammesūti adhippāyo.",
  "atk-s0519a4:132_7": "Pariyuṭṭhānīyesūti dosena pariyuṭṭhitena yattha parivattitabbaṁ,",
  "atk-s0519a4:132_8": "tesu āghātavatthūsūti attho.",
  "atk-s0519a4:132_9": "“Paṭighaṭṭhānīyesū”tipi pāṭho,",
  "atk-s0519a4:132_10": "soyevattho.",
  "atk-s0519a4:133_0": "Ettha ca gedhapaṭisedhacodanāyaṁ gedhanimitto doso gedhe sati hotīti tatopi cittassa rakkhitabbatā niddhāretvā vuttā.",
  "atk-s0519a4:133_1": "Yasmā pana bhagavatā “kāmesu nābhigijjheyyā”ti vuttaṁ,",
  "atk-s0519a4:133_2": "tasmā “tattha yā icchā”tiādinā gedhavasena niddeso kato.",
  "atk-s0519a4:133_3": "Atha vā dosato cittassa rakkhitabbatā gāthāya dutiyapādena vuttāyevāti daṭṭhabbā.",
  "atk-s0519a4:133_4": "Dutiyapādena hi sesakilesavodānadhammā dassitā.",
  "atk-s0519a4:133_5": "Tathā hi uppannānuppannabhedato sammāvāyāmassa visayabhāvena sabbe saṁkilesavodānadhamme catudhā vibhajitvā",
  "atk-s0519a4:133_6": "sammappadhānamukhena sekhapaṭipadaṁ matthakaṁ pāpetvā dassetuṁ “sekho abhigijjhanto”tiādi vuttaṁ.",
  "atk-s0519a4:133_7": "Tattha anāvilasaṅkappoti āvilānaṁ kāmasaṅkappādīnaṁ abhāvena anāvilasaṅkappo.",
  "atk-s0519a4:133_8": "Tato eva ca anabhigijjhanto vāyamati,",
  "atk-s0519a4:133_9": "vīriyaṁ pavatteti.",
  "atk-s0519a4:133_10": "Kathaṁ vāyamatīti āha –",
  "atk-s0519a4:133_11": "“so anuppannāna”ntiādi.",
  "atk-s0519a4:134_0": "Tattha soti uttarivisesatthāya paṭipajjamāno sekkho.",
  "atk-s0519a4:134_1": "Anuppannānanti anibbattānaṁ.",
  "atk-s0519a4:134_2": "Pāpakānanti lāmakānaṁ.",
  "atk-s0519a4:134_3": "Akusalānaṁ dhammānanti akosallasambhūtānaṁ dhammānaṁ.",
  "atk-s0519a4:134_4": "Anuppādāyāti na uppādanatthāya.",
  "atk-s0519a4:134_5": "Chandaṁ janetīti kattukamyatāsaṅkhātaṁ kusalacchandaṁ uppādeti.",
  "atk-s0519a4:134_6": "Vāyamatīti payogaparakkamaṁ karoti.",
  "atk-s0519a4:134_7": "Vīriyaṁ ārabhatīti kāyikacetasikavīriyaṁ karoti.",
  "atk-s0519a4:134_8": "Cittaṁ paggaṇhātīti teneva sahajātavīriyena cittaṁ ukkhipati.",
  "atk-s0519a4:134_9": "Padahatīti padhānavīriyaṁ karoti.",
  "atk-s0519a4:134_10": "Vāyamatītiādīni pana cattāri padāni āsevanābhāvanābahulīkammasātaccakiriyāhi yojetabbāni.",
  "atk-s0519a4:134_11": "Uppannānaṁ pāpakānanti anuppannāti avattabbataṁ āpannānaṁ pāpadhammānaṁ.",
  "atk-s0519a4:134_12": "Pahānāyāti pajahanatthāya.",
  "atk-s0519a4:134_13": "Anuppannānaṁ kusalānanti anibbattānaṁ kosallasambhūtānaṁ dhammānaṁ.",
  "atk-s0519a4:134_14": "Uppādāyāti uppādanatthāya.",
  "atk-s0519a4:134_15": "Uppannānanti nibbattānaṁ.",
  "atk-s0519a4:134_16": "Ṭhitiyāti ṭhitatthaṁ.",
  "atk-s0519a4:134_17": "Asammosāyāti anassanatthaṁ.",
  "atk-s0519a4:134_18": "Bhiyyobhāvāyāti punappunaṁ bhāvāya.",
  "atk-s0519a4:134_19": "Vepullāyāti vipulabhāvāya.",
  "atk-s0519a4:134_20": "Bhāvanāyāti vaḍḍhiyā.",
  "atk-s0519a4:134_21": "Pāripūriyāti paripūraṇatthāyāti ayaṁ tāva padattho.",
  "atk-s0519a4:135_0": "16.“Katame anuppannā”tiādi akusaladhammā kusaladhammā ca yādisā anuppannā yādisā ca uppannā,",
  "atk-s0519a4:135_1": "te dassetuṁ āraddhaṁ.",
  "atk-s0519a4:135_2": "Tattha ime anuppannāti ime kāmavitakkādayo asamudācāravasena vā ananubhūtārammaṇavasena vā anuppannā nāma.",
  "atk-s0519a4:135_3": "Aññathā hi anamatagge saṁsāre anuppannā nāma akusalā dhammā natthi.",
  "atk-s0519a4:135_4": "Vitakkattayaggahaṇañcettha nidassanamattaṁ daṭṭhabbaṁ.",
  "atk-s0519a4:135_5": "Akusalamūlānīti anusayā eva sabbesaṁ akusalānaṁ mūlabhāvato evaṁ vuttā,",
  "atk-s0519a4:135_6": "na lobhādayo eva.",
  "atk-s0519a4:135_7": "Ime uppannā anusayā bhūmiladdhuppannā asamugghāṭituppannātiādiuppannapariyāyasabbhāvato nāmavasena uppannā nāma,",
  "atk-s0519a4:135_8": "na vattamānabhāvenāti attho.",
  "atk-s0519a4:135_9": "Ime anuppannā kusalā dhammāti ime sotāpannassa saddhādayo sotāpattiphalasacchikiriyāya paṭipannassa anuppannā kusalā dhammā nāma,",
  "atk-s0519a4:135_10": "ko pana vādo puthujjanānanti dasseti.",
  "atk-s0519a4:135_11": "Kusalasaddo cettha bāhitikasutte viya anavajjapariyāyo daṭṭhabbo.",
  "atk-s0519a4:135_12": "Ime uppannā kusalā dhammāti ime paṭhamamagge saddhādayo sotāpattiphalasacchikiriyāya paṭipannassa uppannā kusalā dhammā nāma.",
  "atk-s0519a4:136_0": "Satipaṭṭhānabhāvanāya suniggahito kāmavitakkoti āha –",
  "atk-s0519a4:136_1": "“yena kāmavitakkaṁ vāreti,",
  "atk-s0519a4:136_2": "idaṁ satindriya”nti.",
  "atk-s0519a4:136_3": "Anavajjasukhapadaṭṭhānena avikkhepena cetodukkhasannissayo vikkhepapaccayo byāpādavitakko suniggahitoti vuttaṁ –",
  "atk-s0519a4:136_4": "“yena byāpādavitakkaṁ vāreti,",
  "atk-s0519a4:136_5": "idaṁ samādhindriya”nti.",
  "atk-s0519a4:136_6": "Kusalesu dhammesu āraddhavīriyo parāparādhaṁ sukhena sahatīti vīriyena vihiṁsāvitakko suniggahitoti āha –",
  "atk-s0519a4:136_7": "“yena vihiṁsāvitakkaṁ vāreti,",
  "atk-s0519a4:136_8": "idaṁ vīriyindriya”nti.",
  "atk-s0519a4:136_9": "Samādhiādīnampi yathāsakaṁpaṭipakkhappahānaṁ paññavantasseva ijjhatīti imamatthaṁ dassento āha –",
  "atk-s0519a4:136_10": "“yena uppannuppanne”tiādi.",
  "atk-s0519a4:137_0": "Etesaṁ yathāniddhāritānaṁ pañcannaṁ indriyānaṁ savisaye jeṭṭhakabhāvaṁ dassetuṁ “saddhindriyaṁ kattha daṭṭhabba”ntiādi vuttaṁ.",
  "atk-s0519a4:137_1": "Taṁ suviññeyyameva.",
  "atk-s0519a4:137_2": "Imesañca saddhādīnaṁ sekhānaṁ indriyānaṁ nibbattiyā sabbepi sekhā dhammā matthakappattā hontīti dassento “evaṁ sekho”tiādinā sekhapaṭipadaṁ nigameti.",
  "atk-s0519a4:138_0": "17.",
  "atk-s0519a4:138_1": "Evaṁ sekhapaṭipadaṁ vibhajitvā idāni asekhapaṭipadaṁ vibhajituṁ “kusalo sabbadhammāna”ntiādimāha.",
  "atk-s0519a4:138_2": "Tattha sabbadhammānanti iminā padena vuttadhamme tāva vibhajitvā tattha asekkhassa kosallaṁ dassetuṁ “loko nāmā”tiādi vuttaṁ.",
  "atk-s0519a4:138_3": "Taṁ vuttatthameva.",
  "atk-s0519a4:138_4": "Kilesalokena bhavaloko samudāgacchatīti kāmāvacaradhammaṁ nissāya rūpārūpāvacaradhamme samudāgametīti attho.",
  "atk-s0519a4:138_5": "Soti so mahaggatadhammesu,",
  "atk-s0519a4:138_6": "parittamahaggatadhammesu vā ṭhito.",
  "atk-s0519a4:138_7": "Indriyāni nibbattetīti sīlasamādhayo nibbedhabhāgiye katvā vimuttiparipācanīyāni saddhādīni indriyāni uppādeti.",
  "atk-s0519a4:138_8": "Indriyesu bhāviyamānesūti yathāvuttaindriyesu vaḍḍhiyamānesu rūpārūpapariggahādivasena neyyassa pariññā bhavati.",
  "atk-s0519a4:139_0": "Dassanapariññāti ñātapariññā.",
  "atk-s0519a4:139_1": "Bhāvanāpariññāti tīraṇapariññā pahānapariññā ca.",
  "atk-s0519a4:139_2": "“Sā duvidhenā”tiādinā saṅkhepato vuttamatthaṁ “yadā hi sekho”tiādinā vivarati.",
  "atk-s0519a4:139_3": "Tattha “nibbidāsahagatehi saññāmanasikārehī”ti iminā balavavipassanaṁ dasseti.",
  "atk-s0519a4:139_4": "Yadā hi sekhoti cettha sikkhanasīlatāya kalyāṇaputhujjanopi sekhapadena saṅgahitoti katvā “dve dhammā",
  "atk-s0519a4:139_5": "kosallaṁ gacchanti dassanakosallañcā”tiādi vuttaṁ.",
  "atk-s0519a4:139_6": "Ayamettha adhippāyo –",
  "atk-s0519a4:139_7": "yadā kalyāṇaputhujjano pubbabhāgasikkhaṁ sikkhanto nibbidāsahagatehi saññāmanasikārehi ñeyyaṁ parijānāti,",
  "atk-s0519a4:139_8": "tadā tassa te vipassanādhammā dassanakosallaṁ paṭhamamaggañāṇaṁ gacchanti sampāpuṇanti tena saddhiṁ ghaṭenti.",
  "atk-s0519a4:139_9": "Yadā pana sotāpannādisekho vuttanayena neyyaṁ parijānāti,",
  "atk-s0519a4:139_10": "tadā tassa te vipassanādhammā bhāvanākosallaṁ gacchantīti.",
  "atk-s0519a4:140_0": "Taṁ ñāṇanti yā pubbe neyyassa pariññā vuttā,",
  "atk-s0519a4:140_1": "taṁ neyyaparijānanañāṇaṁ.",
  "atk-s0519a4:140_2": "Pañcavidhena veditabbanti visayabhedena tassa bhedaṁ dasseti.",
  "atk-s0519a4:140_3": "Dhammānaṁ salakkhaṇe ñāṇanti rūpārūpadhammānaṁ kakkhaḷaphusanādisalakkhaṇe ñāṇaṁ.",
  "atk-s0519a4:140_4": "Taṁ pana yasmā sabbaṁ neyyaṁ hetuhetuphalabhedato duvidhameva hoti,",
  "atk-s0519a4:140_5": "tasmā “dhammapaṭisambhidā ca atthapaṭisambhidā cā”ti niddiṭṭhaṁ.",
  "atk-s0519a4:141_0": "Pariññāti tīraṇapariññā adhippetā.",
  "atk-s0519a4:141_1": "Yasmā panassa rūpārūpadhamme salakkhaṇato paccayato ca abhijānitvā kusalādivibhāgehi te pariggahetvā aniccādivasena jānanā hoti,",
  "atk-s0519a4:141_2": "tasmā “evaṁ abhijānitvā yā parijānanā,",
  "atk-s0519a4:141_3": "idaṁ kusala”ntiādi vuttaṁ.",
  "atk-s0519a4:141_4": "Tattha evaṁgahitāti evaṁ aniccādito kalāpasammasanādivasena gahitā sammasitā.",
  "atk-s0519a4:141_5": "Idaṁ phalaṁ nibbattentīti idaṁ udayabbayañāṇādikaṁ phalaṁ paṭipāṭiyā uppādenti,",
  "atk-s0519a4:141_6": "nimittassa kattubhāvena upacaraṇato yathā ariyabhāvakarāni saccāni ariyasaccānīti.",
  "atk-s0519a4:141_7": "Tesanti udayabbayañāṇādīnaṁ.",
  "atk-s0519a4:141_8": "Evaṁgahitānanti evaṁpavattitānaṁ.",
  "atk-s0519a4:141_9": "Ayaṁ atthoti ayaṁ saccānaṁ anubodhapaṭivedho attho.",
  "atk-s0519a4:141_10": "Yathā hi pariññāpaññā sammasitabbadhamme sammasanadhamme tattha sammasanākāraṁ parijānāti,",
  "atk-s0519a4:141_11": "evaṁ sammasanaphalampi parijānātīti katvā ayaṁ nayo dassito.",
  "atk-s0519a4:142_0": "Ye akusalāti samudayasaccamāha.",
  "atk-s0519a4:142_1": "Sabbe hi akusalā samudayapakkhiyāti.",
  "atk-s0519a4:142_2": "Ye kusalāti maggadhammā sammādiṭṭhiādayo.",
  "atk-s0519a4:142_3": "Yadipi phaladhammāpi sacchikātabbā,",
  "atk-s0519a4:142_4": "catusaccappaṭivedhassa pana adhippetattā “katame dhammā sacchikātabbā,",
  "atk-s0519a4:142_5": "yaṁ asaṅkhata”nti vuttaṁ.",
  "atk-s0519a4:142_6": "Atthakusaloti paccayuppannesu atthesu kusalo.",
  "atk-s0519a4:142_7": "Dhammakusaloti paccayadhammesu kusalo.",
  "atk-s0519a4:142_8": "Pāḷiatthapāḷidhammā vā atthadhammā.",
  "atk-s0519a4:142_9": "Kalyāṇatākusaloti yuttatākusalo,",
  "atk-s0519a4:142_10": "catunayakovidoti attho,",
  "atk-s0519a4:142_11": "desanāyuttikusalo vā.",
  "atk-s0519a4:142_12": "Phalatākusaloti khīṇāsavaphalakusalo.",
  "atk-s0519a4:142_13": "“Āyakusalo”tiādīsu āyoti vaḍḍhi.",
  "atk-s0519a4:142_14": "Sā anatthahānito aṭṭhuppattito ca duvidhā.",
  "atk-s0519a4:142_15": "Apāyāti avaḍḍhi.",
  "atk-s0519a4:142_16": "Sāpi atthahānito anaṭṭhuppattito ca duvidhā.",
  "atk-s0519a4:142_17": "Upāyoti sattānaṁ accāyike kicce vā bhaye vā uppanne tassa tikicchanasamatthaṁ ṭhānuppattikāraṇaṁ,",
  "atk-s0519a4:142_18": "tattha kusaloti attho.",
  "atk-s0519a4:142_19": "Khīṇāsavo hi sabbaso avijjāya pahīnattā paññāvepullappatto etesu āyādīsu kusaloti.",
  "atk-s0519a4:142_20": "Evaṁ asekhassa kosallaṁ ekadesena vibhāvetvā puna anavasesato dassento “mahatā kosallena samannāgato”ti āha.",
  "atk-s0519a4:143_0": "Pariniṭṭhitasikkhassa asekhassa satokāritāya aññaṁ payojanaṁ natthīti vuttaṁ “diṭṭhadhammasukhavihārattha”nti.",
  "atk-s0519a4:143_1": "Idāni yathāniddiṭṭhaṁ sekhāsekhapaṭipadaṁ nigamento “imā dve cariyā”tiādimāha.",
  "atk-s0519a4:143_2": "Tattha bojjhanti bujjhitabbaṁ.",
  "atk-s0519a4:143_3": "Taṁ catubbidhanti taṁ bojjhaṁ catubbidhaṁ,",
  "atk-s0519a4:143_4": "catusaccabhāvato.",
  "atk-s0519a4:143_5": "Evaṁ jānātīti evaṁ pariññābhisamayādivasena yo jānāti.",
  "atk-s0519a4:143_6": "Ayaṁ vuccatīti ayaṁ asekho sativepullappatto nippariyāyena “sato abhikkamatī”tiādinā vuccatīti.",
  "atk-s0519a4:143_7": "Sesaṁ uttānatthameva.",
  "atk-s0519a4:143_8": "Idhāpi pucchāvissajjanavicayā pubbe vuttanayānusārena veditabbā.",
  "atk-s0519a4:144_0": "Ettāvatā ca mahāthero vicayahāraṁ vibhajanto ajitasuttavasena pucchāvicayaṁ vissajjanavicayañca dassetvā",
  "atk-s0519a4:144_1": "idāni suttantaresupi pucchāvissajjanavicayānaṁ nayaṁ dassento “evaṁ pucchitabbaṁ,",
  "atk-s0519a4:144_2": "evaṁ vissajjitabba”nti āha.",
  "atk-s0519a4:144_3": "Tattha evanti iminā nayena.",
  "atk-s0519a4:144_4": "Pucchitabbanti pucchā kātabbā,",
  "atk-s0519a4:144_5": "ācikkhitabbā vā,",
  "atk-s0519a4:144_6": "vivecetabbāti attho.",
  "atk-s0519a4:144_7": "Evaṁ vissajjitanti etthāpi eseva nayo.",
  "atk-s0519a4:144_8": "Suttassa cātiādi anugītivicayanidassanaṁ.",
  "atk-s0519a4:144_9": "Anugīti atthato ca byañjanato ca samānetabbāti suttantaradesanāsaṅkhātā anugīti atthato byañjanato ca saṁvaṇṇiyamānena suttena samānā sadisī kātabbā,",
  "atk-s0519a4:144_10": "tasmiṁ vā sutte sammā ānetabbā.",
  "atk-s0519a4:144_11": "Atthāpagatanti atthato apetaṁ,",
  "atk-s0519a4:144_12": "asambandhatthaṁ vā dasadāḷimādivacanaṁ viya.",
  "atk-s0519a4:144_13": "Tenevāha “samphappalāpaṁ bhavatī”ti.",
  "atk-s0519a4:144_14": "Etena atthassa samānetabbatāya kāraṇamāha.",
  "atk-s0519a4:144_15": "Dunnikkhittassāti asammāvuttassa.",
  "atk-s0519a4:144_16": "Dunnayoti dukkhena netabbo,",
  "atk-s0519a4:144_17": "netuṁ vā asakkuṇeyyo.",
  "atk-s0519a4:144_18": "Byañjanupetanti sabhāvaniruttisamupetaṁ.",
  "atk-s0519a4:145_0": "Evaṁ anugītivicayaṁ dassetvā niddesavāre “suttassa yo pavicayo”ti saṁkhittena vuttamatthaṁ vibhajituṁ",
  "atk-s0519a4:145_1": "“suttañca pavicinitabba”nti vatvā tassa vicinanākāraṁ dassento “kiṁ idaṁ suttaṁ āhaccavacana”ntiādimāha.",
  "atk-s0519a4:145_2": "Tattha āhaccavacananti bhagavato ṭhānakaraṇāni āhacca abhihantvā pavattavacanaṁ,",
  "atk-s0519a4:145_3": "sammāsambuddhena sāmaṁ desitasuttanti attho.",
  "atk-s0519a4:145_4": "Anusandhivacananti sāvakabhāsitaṁ.",
  "atk-s0519a4:145_5": "Tañhi bhagavato vacanaṁ anusandhetvā pavattanato “anusandhivacana”nti vuttanti.",
  "atk-s0519a4:145_6": "Nītatthanti yathārutavasena ñātabbatthaṁ.",
  "atk-s0519a4:145_7": "Neyyatthanti niddhāretvā gahetabbatthaṁ.",
  "atk-s0519a4:145_8": "Saṁkilesabhāgiyantiādīnaṁ padānaṁ attho paṭṭhānavāravaṇṇanāyaṁ āvi bhavissati.",
  "atk-s0519a4:145_9": "Yasmā pana bhagavato desanā soḷasavidhe sāsanapaṭṭhāne ekaṁ bhāgaṁ abhajantī nāma natthi,",
  "atk-s0519a4:145_10": "tasmā sopi nayo vicetabbabhāvena idha nikkhitto.",
  "atk-s0519a4:146_0": "Kuhiṁ imassa suttassāti imassa suttassa kasmiṁ padese ādimajjhapariyosānesu.",
  "atk-s0519a4:146_1": "Sabbāni saccāni passitabbānīti dukkhasaccaṁ suttassa “kuhiṁ kasmiṁ padese kasmiṁ vā pade passitabbaṁ niddhāretvā vicetuṁ,",
  "atk-s0519a4:146_2": "samudayasaccaṁ nirodhasaccaṁ maggasaccaṁ kuhiṁ passitabbaṁ daṭṭhabbaṁ niddhāretvā vicetu”nti evaṁ sabbāni saccāni uddharitvā vicetabbānīti adhippāyo.",
  "atk-s0519a4:146_3": "Ādimajjhapariyosāneti evaṁ suttaṁ pavicetabbanti ādito majjhato pariyosānato ca evaṁ iminā pucchāvicayādinayena suttaṁ pavicitabbanti attho.",
  "atk-s0519a4:146_4": "Ettha ca pucchāvissajjanapubbāparānugītivicayā pāḷiyaṁ sarūpeneva dassitā.",
  "atk-s0519a4:146_5": "Assādādivicayo pana saccaniddhāraṇamukhena nayato dassito,",
  "atk-s0519a4:146_6": "so niddesavāre vuttanayeneva veditabbo.",
  "atk-s0519a4:146_7": "Tabbicayeneva ca padavicayo siddhoti.",
  "atk-s0519a4:147_0": "Vicayahāravibhaṅgavaṇṇanā niṭṭhitā.",
  "atk-s0519a4:148_0": "3. Yuttihāravibhaṅgavaṇṇanā",
  "atk-s0519a4:149_0": "18.Tatthakatamo yuttihārotiādi yuttihāravibhaṅgo.",
  "atk-s0519a4:149_1": "Tattha kiṁ yojayatīti yuttihārassa visayaṁ pucchati.",
  "atk-s0519a4:149_2": "Ko panetassa visayo?",
  "atk-s0519a4:149_3": "Atathākārena gayhamānā suttatthā visayo,",
  "atk-s0519a4:149_4": "te hi tena sātisayaṁ yāthāvato yuttiniddhāraṇena yojetabbā.",
  "atk-s0519a4:149_5": "Itaresupi ayaṁ hāro icchito eva.",
  "atk-s0519a4:149_6": "Taṁ pana bhūtakathanamattaṁ hoti.",
  "atk-s0519a4:149_7": "Yasmā panāyaṁ yuttigavesanā nāma na mahāpadesena vinā,",
  "atk-s0519a4:149_8": "tasmā yuttihāraṁ vibhajanto tassa lakkhaṇaṁ tāva upadisituṁ “cattāro mahāpadesā”tiādimāha.",
  "atk-s0519a4:150_0": "Tattha mahāpadesāti mahāapadesā,",
  "atk-s0519a4:150_1": "buddhādayo mahante apadisitvā vuttāni mahākāraṇānīti attho.",
  "atk-s0519a4:150_2": "Atha vā mahāpadesāti mahāokāsā,",
  "atk-s0519a4:150_3": "mahantāni dhammassa patiṭṭhānānīti vuttaṁ hoti.",
  "atk-s0519a4:150_4": "Tatrāyaṁ vacanattho –",
  "atk-s0519a4:150_5": "apadissatīti apadeso,",
  "atk-s0519a4:150_6": "buddho apadeso etassāti buddhāpadeso.",
  "atk-s0519a4:150_7": "Esa nayo sesesupi.",
  "atk-s0519a4:150_8": "“Sammukhā metaṁ bhagavato suta”ntiādinā kenaci ābhatassa ganthassa dhammoti vā adhammoti vā vinicchayane kāraṇaṁ.",
  "atk-s0519a4:150_9": "Kiṁ pana tanti?",
  "atk-s0519a4:150_10": "Tassa tathā ābhatassa suttotaraṇādi eva.",
  "atk-s0519a4:150_11": "Yadi evaṁ kathaṁ cattāroti?",
  "atk-s0519a4:150_12": "Apadisitappabhedato.",
  "atk-s0519a4:150_13": "Dhammassa hi dve sampadāyo bhagavā sāvakā ca.",
  "atk-s0519a4:150_14": "Tesu sāvakā saṅghagaṇapuggalavasena tividhā.",
  "atk-s0519a4:150_15": "“Evamamumhā mayāyaṁ dhammo paṭiggahito”ti apadisitabbānaṁ bhedena cattāro. Tenāha –",
  "atk-s0519a4:150_16": "“buddhāpadeso…pe…",
  "atk-s0519a4:150_17": "ekattherāpadeso”ti.",
  "atk-s0519a4:150_18": "Tāni padabyañjanānīti kenaci ābhatasuttassa padāni byañjanāni ca,",
  "atk-s0519a4:150_19": "atthapadāni ceva byañjanapadāni cāti attho.",
  "atk-s0519a4:150_20": "Saṁvaṇṇakena vā saṁvaṇṇanāvasena āhariyamānāni padabyañjanāni.",
  "atk-s0519a4:150_21": "Sutte otārayitabbānīti sutte anuppavesitabbāni.",
  "atk-s0519a4:150_22": "Sandassayitabbānīti saṁsandetabbāni.",
  "atk-s0519a4:150_23": "Upanikkhipitabbānīti pakkhipitabbāni.",
  "atk-s0519a4:151_0": "Suttādīni dassetuṁ “katamasmi”ntiādi vuttaṁ.",
  "atk-s0519a4:151_1": "Tattha yasmā bhagavato vacanaṁ ekagāthāmattampi saccavinimuttaṁ natthi,",
  "atk-s0519a4:151_2": "tasmā sutteti padassa atthaṁ dassetuṁ “catūsu ariyasaccesū”ti vuttaṁ.",
  "atk-s0519a4:151_3": "Aṭṭhakathāyaṁ pana tīṇi piṭakāni suttanti vuttaṁ,",
  "atk-s0519a4:151_4": "taṁ iminā nettivacanena aññadatthu saṁsandati ceva sameti cāti daṭṭhabbaṁ.",
  "atk-s0519a4:151_5": "Yāvadeva anupādāparinibbānatthā bhagavato desanā,",
  "atk-s0519a4:151_6": "sā ekantena rāgādikilesavūpasamaṁ vadatīti vinayetipadassa atthaṁ dassento “rāgavinaye”tiādimāha.",
  "atk-s0519a4:151_7": "Vinayoti hi kāraṇaṁ rāgādivūpasamanimittaṁ idhādhippetaṁ. Yathāha –",
  "atk-s0519a4:152_0": "“Ye kho tvaṁ, gotami,",
  "atk-s0519a4:152_1": "dhamme jāneyyāsi,",
  "atk-s0519a4:152_2": "ime dhammā sarāgāya saṁvattanti no virāgāya,",
  "atk-s0519a4:152_3": "saññogāya saṁvattanti no visaññogāya,",
  "atk-s0519a4:152_4": "ācayāya saṁvattanti no apacayāya,",
  "atk-s0519a4:152_5": "mahicchatāya saṁvattanti no appicchatāya,",
  "atk-s0519a4:152_6": "asantuṭṭhiyā saṁvattanti no santuṭṭhiyā,",
  "atk-s0519a4:152_7": "saṅgaṇikāya saṁvattanti no pavivekāya,",
  "atk-s0519a4:152_8": "kosajjāya saṁvattanti no vīriyārambhāya,",
  "atk-s0519a4:152_9": "dubbharatāya saṁvattanti no subharatāya,",
  "atk-s0519a4:152_10": "ekaṁsena gotami dhāreyyāsi ‘neso dhammo,",
  "atk-s0519a4:152_11": "neso vinayo,",
  "atk-s0519a4:152_12": "netaṁ satthusāsana’nti.",
  "atk-s0519a4:152_13": "Ye ca kho tvaṁ, gotami,",
  "atk-s0519a4:152_14": "dhamme jāneyyāsi ime dhammā virāgāya saṁvattanti no sarāgāya,",
  "atk-s0519a4:152_15": "visaññogāya saṁvattanti no saññogāya,",
  "atk-s0519a4:152_16": "apacayāya saṁvattanti no ācayāya,",
  "atk-s0519a4:152_17": "appicchatāya saṁvattanti no mahicchatāya,",
  "atk-s0519a4:152_18": "santuṭṭhiyā saṁvattanti no asantuṭṭhiyā pavivekāya saṁvattanti no saṅgaṇikāya,",
  "atk-s0519a4:152_19": "vīriyārambhāya saṁvattanti no kosajjāya,",
  "atk-s0519a4:152_20": "subharatāya saṁvattanti no dubbharatāya,",
  "atk-s0519a4:152_21": "ekaṁsena gotami dhāreyyāsi ‘eso dhammo,",
  "atk-s0519a4:152_22": "eso vinayo,",
  "atk-s0519a4:152_23": "etaṁ satthusāsana”’nti.",
  "atk-s0519a4:153_0": "Dhammatāyantipadassa atthaṁ dassetuṁ “paṭiccasamuppāde”ti vuttaṁ.",
  "atk-s0519a4:153_1": "Paṭiccasamuppādo hi ṭhitāva sā dhātu dhammaṭṭhitatā dhammaniyāmatāti vutto.",
  "atk-s0519a4:153_2": "“Dhammatāyaṁ upanikkhipitabbānī”ti idaṁ pāḷiyaṁ natthi,",
  "atk-s0519a4:153_3": "atthadassanavasena pana idha vuttanti daṭṭhabbaṁ.",
  "atk-s0519a4:153_4": "Ettha ca pavattiṁ nivattiṁ tadupāyañca bādhakādibhāve niyataṁ paridīpento sutte otarati nāma.",
  "atk-s0519a4:153_5": "Ekantena rāgādikilesavinayaṁ vadanto vinaye sandissati nāma.",
  "atk-s0519a4:153_6": "Tathā sassataṁ ucchedañca vajjetvā ekattanayādiparidīpanena sabhāvadhammānaṁ paccayapaccayuppannabhāvaṁ vibhāvento dhammataṁ na vilometi nāma.",
  "atk-s0519a4:154_0": "Evaṁvidho ca kāmāsavādikaṁ āsavaṁ na uppādetīti imamatthaṁ dassento “yadi catūsu ariyasaccesū”tiādimāha.",
  "atk-s0519a4:154_1": "Nanu ca anulomato paṭiccasamuppādo pavatti,",
  "atk-s0519a4:154_2": "paṭilomato nivattīti so cattāri ariyasaccāni anupaviṭṭho kasmā idha visuṁ gahitoti?",
  "atk-s0519a4:154_3": "Saccametaṁ.",
  "atk-s0519a4:154_4": "Idha pana visuṁ gahaṇaṁ dhammānaṁ paccayāyattavuttidassanena aniccapaccayalakkhaṇaṁ asamatthapaccayalakkhaṇaṁ",
  "atk-s0519a4:154_5": "nirīhapaccayalakkhaṇañca vibhāvetvā tesaṁ udayavantatā tato eva vayavantatā tadubhayena aniccatā udayabbayapaṭipīḷanena",
  "atk-s0519a4:154_6": "dukkhatā anattatāti tilakkhaṇasamāyogaparidīpanī sabbadiṭṭhigatakumatividdhaṁsanī anaññasādhāraṇā sāsanasampatti",
  "atk-s0519a4:154_7": "pakāsitā hotīti dassanatthaṁ.",
  "atk-s0519a4:155_0": "Ettha ca suttaṁ suttānulomaṁ ācariyavādo attanomatīti idaṁ catukkaṁ veditabbaṁ –",
  "atk-s0519a4:155_1": "tattha suttaṁ nāma tisso saṅgītiyo āruḷhāni tīṇi piṭakāni.",
  "atk-s0519a4:155_2": "Suttānulomaṁ nāma mahāpadesā,",
  "atk-s0519a4:155_3": "yaṁ “anulomakappiya”nti vuccati.",
  "atk-s0519a4:155_4": "Ācariyavādo nāma aṭṭhakathā.",
  "atk-s0519a4:155_5": "Attanomati nāma nayaggāhena anubuddhiyā attano paṭibhānaṁ.",
  "atk-s0519a4:155_6": "Tattha suttaṁ appaṭibāhiyaṁ,",
  "atk-s0519a4:155_7": "taṁ paṭibāhantena satthāva paṭibāhito hoti.",
  "atk-s0519a4:155_8": "Anulomakappiyaṁ pana suttena samentameva gahetabbaṁ,",
  "atk-s0519a4:155_9": "na itaraṁ.",
  "atk-s0519a4:155_10": "Ācariyavādopi suttena samento eva gahetabbo, na itaro.",
  "atk-s0519a4:155_11": "Tathā attanomati,",
  "atk-s0519a4:155_12": "sā pana sabbadubbalāti.",
  "atk-s0519a4:156_0": "Idāni yadatthaṁ idha cattāro mahāpadesā ābhatā,",
  "atk-s0519a4:156_1": "taṁ dassetuṁ “catūhi mahāpadesehī”tiādi vuttaṁ.",
  "atk-s0519a4:156_2": "Tattha yaṁ yanti yaṁ yaṁ atthajātañca dhammajātañca.",
  "atk-s0519a4:156_3": "Yujjatīti yathāvuttehi catūhi mahāpadesehi yujjati.",
  "atk-s0519a4:156_4": "Yena yenāti yena yena kāraṇena.",
  "atk-s0519a4:156_5": "Yathā yathāti yena yena pakārena.",
  "atk-s0519a4:156_6": "Taṁ taṁ gahetabbanti saṁvaṇṇiyamāne sutte ābhatena kāraṇena pasaṅgena pakārena ca suttato uddharitvā saṁvaṇṇanāvasena gahetabbanti attho.",
  "atk-s0519a4:156_7": "Tena catumahāpadesāviruddhāya yuttiyā suttato atthe niddhāretvā yuttihārayojanā kātabbāti dasseti.",
  "atk-s0519a4:157_0": "19.",
  "atk-s0519a4:157_1": "Idāni taṁ yuttiniddhāraṇaṁ dassetuṁ “pañhaṁ pucchitenā”tiādi āraddhaṁ.",
  "atk-s0519a4:157_2": "Tattha kati padānīti kittakāni padāni.",
  "atk-s0519a4:157_3": "Pariyogāhitabbanti padassa atthaṁ dassetuṁ “vicetabba”nti vuttaṁ.",
  "atk-s0519a4:157_4": "Yattakāni padāni yathādhippetaṁ atthaṁ abhivadanti,",
  "atk-s0519a4:157_5": "tattakāni padāni tadatthassekassa ñātuṁ icchitattā “eko pañho”ti vuccati,",
  "atk-s0519a4:157_6": "tāni pana ekagāthāyaṁ yadi vā sabbāni padāni yāva yadi vā ekaṁ padaṁ ekaṁ atthaṁ abhivadati,",
  "atk-s0519a4:157_7": "ekoyeva so pañhoti imamatthaṁ dasseti “yadi sabbānī”tiādinā.",
  "atk-s0519a4:157_8": "Tanti taṁ pañhaṁ.",
  "atk-s0519a4:157_9": "Aññātabbanti ājānitabbaṁ.",
  "atk-s0519a4:157_10": "Kiṁ ime dhammātiādi ājānanākāradassanaṁ.",
  "atk-s0519a4:157_11": "Tattha dhammāti pariyattidhammā.",
  "atk-s0519a4:157_12": "Nānatthāti nānā atthā.",
  "atk-s0519a4:158_0": "Pucchāgāthāyaṁ ayaṁ padattho –",
  "atk-s0519a4:158_1": "kenassubbhāhato lokoti ayaṁ sattaloko coro viya coraghātakena kena abhihato vadhīyatīti attho.",
  "atk-s0519a4:158_2": "Kenassu parivāritoti māluvalatāya viya nissitarukkho kena loko ajjhotthaṭo.",
  "atk-s0519a4:158_3": "Kena sallena otiṇṇoti kena visapītakhurappena viya sarīrabbhantaranimuggena sallena anupaviṭṭho.",
  "atk-s0519a4:158_4": "Kissa dhūpāyitoti kissa kena kāraṇena dhūpāyito santāpito loko.",
  "atk-s0519a4:158_5": "Sadāti padaṁ sabbattha yojetabbaṁ.",
  "atk-s0519a4:158_6": "Teti cattāri padāni.",
  "atk-s0519a4:158_7": "Pañhasaddāpekkhāya pulliṅganiddeso.",
  "atk-s0519a4:158_8": "“Vissajjetī”ti etena vissajjanato tayo pañhāti ñāyatīti dasseti.",
  "atk-s0519a4:159_0": "20.Tatthāti vissajjanagāthāyaṁ dutiyapāde vuttā jarā ca paṭhamapāde vuttaṁ maraṇañcāti imāni dve saṅkhatassa",
  "atk-s0519a4:159_1": "pañcakkhandhassa “saṅkhato”ti lakkhīyati etehīti saṅkhatalakkhaṇāni.",
  "atk-s0519a4:159_2": "Vuttañhetaṁ bhagavatā –",
  "atk-s0519a4:159_3": "“tīṇimāni,",
  "atk-s0519a4:159_4": "bhikkhave,",
  "atk-s0519a4:159_5": "saṅkhatassa saṅkhatalakkhaṇāni.",
  "atk-s0519a4:159_6": "Katamāni tīṇi?",
  "atk-s0519a4:159_7": "Uppādo paññāyati,",
  "atk-s0519a4:159_8": "vayo paññāyati,",
  "atk-s0519a4:159_9": "ṭhitassa aññathattaṁ paññāyatī”ti.",
  "atk-s0519a4:159_10": "Tena vuttaṁ –",
  "atk-s0519a4:159_11": "“jarāyaṁ ṭhitassa aññathattaṁ,",
  "atk-s0519a4:159_12": "maraṇaṁ vayo”ti.",
  "atk-s0519a4:159_13": "Ettha ca “ṭhitassa aññathatta”nti etena khandhappabandhassa pubbāparaviseso idha jarā,",
  "atk-s0519a4:159_14": "na khaṇaṭṭhitīti dasseti.",
  "atk-s0519a4:159_15": "“Maraṇaṁ vayo”ti iminā ca “tisso mato,",
  "atk-s0519a4:159_16": "phusso mato”ti evaṁ loke vuttaṁ sammutimaraṇaṁ dasseti,",
  "atk-s0519a4:159_17": "na khaṇikamaraṇaṁ,",
  "atk-s0519a4:159_18": "samucchedamaraṇaṁ vā.",
  "atk-s0519a4:160_0": "Idāni “te tayo pañhā”ti vuttamatthaṁ yuttivasena dassetuṁ “jarāya cā”tiādi vuttaṁ.",
  "atk-s0519a4:160_1": "Tattha yebhuyyena jiṇṇassa maraṇadassanato jarāmaraṇānaṁ nānattaṁ asampaṭicchamānaṁ pati tesaṁ nānattadassanatthaṁ “gabbhagatāpi hi mīyantī”ti vuttaṁ.",
  "atk-s0519a4:160_2": "Idaṁ vuttaṁ hoti –",
  "atk-s0519a4:160_3": "yathādhippetajarāvirahitassa maraṇassa dassanato aññā jarā aññaṁ maraṇanti.",
  "atk-s0519a4:160_4": "Tenevāha –",
  "atk-s0519a4:160_5": "“na ca te jiṇṇā bhavantī”ti.",
  "atk-s0519a4:160_6": "Kiñca bhiyyo?",
  "atk-s0519a4:160_7": "Kevalassa maraṇassa diṭṭhattā aññāva jarā aññaṁ maraṇaṁ,",
  "atk-s0519a4:160_8": "yathā taṁ devānanti imamatthaṁ dasseti “atthi ca devāna”ntiādinā.",
  "atk-s0519a4:160_9": "Anuttarimanussadhammena ca tikicchanena sakkā jarāya paṭikāraṁ kātuṁ,",
  "atk-s0519a4:160_10": "na tathā maraṇassāti evampi jarāmaraṇānaṁ atthato nānattaṁ sampaṭicchitabbanti dassetuṁ “sakkatevā”tiādi vuttaṁ.",
  "atk-s0519a4:160_11": "Tattha sakkateti sakyate,",
  "atk-s0519a4:160_12": "sakkāti attho.",
  "atk-s0519a4:160_13": "Paṭikammanti paṭikaraṇaṁ.",
  "atk-s0519a4:160_14": "Nanu ca maraṇassāpi paṭikāraṁ kātuṁ sakkā iddhipādabhāvanāya vasibhāve satīti codanaṁ manasi katvā āha –",
  "atk-s0519a4:160_15": "“aññatreva iddhimantānaṁ iddhivisayā”ti.",
  "atk-s0519a4:160_16": "Vuttañhetaṁ bhagavatā –",
  "atk-s0519a4:161_0": "“Yassa kassaci, ānanda,",
  "atk-s0519a4:161_1": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā,",
  "atk-s0519a4:161_2": "so ākaṅkhamāno kappaṁ vā tiṭṭheyya kappāvasesaṁ vā”ti.",
  "atk-s0519a4:162_0": "Ko panettha kappo,",
  "atk-s0519a4:162_1": "ko vā kappāvasesoti?",
  "atk-s0519a4:162_2": "Kappoti āyukappo,",
  "atk-s0519a4:162_3": "yasmiṁ tasmiñhi kāle yaṁ manussānaṁ āyuppamāṇaṁ,",
  "atk-s0519a4:162_4": "taṁ paripuṇṇaṁ karonto kappaṁ tiṭṭhati nāma.",
  "atk-s0519a4:162_5": "“Appaṁ vā bhiyyo”ti vuttaṁ pana vassasatādito atirekaṁ tiṭṭhanto kappāvasesaṁ tiṭṭhati nāma.",
  "atk-s0519a4:162_6": "Yadi evaṁ kasmā iddhimanto cetovasippattā khīṇāsavā lokahitatthaṁ tathā na tiṭṭhantīti?",
  "atk-s0519a4:162_7": "Khandhasaṅkhātassa dukkhabhārassa pariññātattā anussukkatāya ca.",
  "atk-s0519a4:162_8": "Paṭippassaddhasabbussukkā hi te uttamapurisāti.",
  "atk-s0519a4:162_9": "Vuttañhetaṁ dhammasenāpatinā –",
  "atk-s0519a4:163_0": "“Nābhinandāmi maraṇaṁ, nābhikaṅkhāmi jīvitaṁ;",
  "atk-s0519a4:164_0": "Kālañca paṭikaṅkhāmi, vetanaṁ bhatako yathā”ti. ;",
  "atk-s0519a4:165_0": "Yathā jarāmaraṇānaṁ aññamaññaṁ atthato nānattaṁ,",
  "atk-s0519a4:165_1": "evaṁ tehi taṇhāya ca nānatte dassite “tayo pañhā”ti idaṁ sijjhatīti taṁ dassetuṁ “yaṁ panā”tiādimāha.",
  "atk-s0519a4:166_0": "Tattha yasmā taṇhāya abhāvepi sati jarāmaraṇaṁ labbhati khīṇāsavasantāne,",
  "atk-s0519a4:166_1": "tasmā aññaṁ jarāmaraṇaṁ aññā taṇhāti imamatthamāha “dissanti vītarāgā jīrantāpi mīyantāpī”ti.",
  "atk-s0519a4:166_2": "Nanu ca taṇhāpi jīraṇabhijjanasabhāvāti? Saccaṁ,",
  "atk-s0519a4:166_3": "na idaṁ jarāmaraṇaṁ idhādhippetanti vuttovāyamattho.",
  "atk-s0519a4:166_4": "“Yadi cā”tiādinā jarāmaraṇato taṇhāya anaññatte dosaṁ dasseti.",
  "atk-s0519a4:166_5": "Yobbanaṭṭhāpi vigatataṇhā siyuṁ,",
  "atk-s0519a4:166_6": "na idaṁ yuttanti adhippāyo.",
  "atk-s0519a4:166_7": "Jarāmaraṇampi siyā dukkhassa samudayo taṇhāya anaññatte satīti adhippāyo.",
  "atk-s0519a4:166_8": "Na ca siyā taṇhā dukkhassa samudayo jarāmaraṇato anaññatte satīti bhāvo.",
  "atk-s0519a4:166_9": "Na hi jarāmaraṇaṁ dukkhassa samudayo,",
  "atk-s0519a4:166_10": "taṇhā dukkhassa samudayo,",
  "atk-s0519a4:166_11": "tasmā veditabbaṁ etesamatthato nānattanti adhippāyo.",
  "atk-s0519a4:166_12": "Yathā ca taṇhā maggavajjhā,",
  "atk-s0519a4:166_13": "evaṁ jarāmaraṇampi siyā maggavajjhaṁ taṇhāya anaññatte sati.",
  "atk-s0519a4:166_14": "Yathā ca jarāmaraṇaṁ na maggavajjhaṁ,",
  "atk-s0519a4:166_15": "tathā taṇhāpi siyāti ayampi nayo vutto evāti daṭṭhabbaṁ.",
  "atk-s0519a4:166_16": "Imāya yuttiyāti imāya yathāvuttāya upapattiyā.",
  "atk-s0519a4:166_17": "Aññamaññehīti aññāhi aññāhi kāraṇūpapattīhi atthato ce aññattaṁ,",
  "atk-s0519a4:166_18": "tadaññampi byañjanato gavesitabbanti attho.",
  "atk-s0519a4:167_0": "Imesaṁ dhammānaṁ atthato ekattanti imamevatthaṁ “na hi yujjatī”tiādinā vivarati.",
  "atk-s0519a4:167_1": "Taṇhāya adhippāye aparipūramāneti icchitālābhamāha.",
  "atk-s0519a4:167_2": "Tena icchātaṇhānaṁ atthato ekattaṁ vuttaṁ hotīti.",
  "atk-s0519a4:167_3": "Etena na hi yujjati icchāya ca taṇhāya ca atthato aññattanti.",
  "atk-s0519a4:167_4": "Yathā idaṁ vacanaṁ samatthanaṁ hoti,",
  "atk-s0519a4:167_5": "evaṁ icchāvipariyāye āghātavatthūsu kodho ca upanāho ca uppajjatīti idampi samatthanaṁ hoti,",
  "atk-s0519a4:167_6": "na tathā jarāmaraṇavipariyāyeti jarāmaraṇataṇhānaṁ atthato aññattampi samatthitaṁ hotīti etamatthaṁ dasseti “imāya yuttiyā”tiādinā.",
  "atk-s0519a4:168_0": "Yadi icchātaṇhānaṁ atthato anaññattaṁ,",
  "atk-s0519a4:168_1": "atha kasmā bhagavatā imissā gāthāya dvidhā vuttāti?",
  "atk-s0519a4:168_2": "Tattha parihāramāha “yaṁ panida”ntiādinā.",
  "atk-s0519a4:168_3": "Tattha yanti kiriyāparāmasanaṁ.",
  "atk-s0519a4:168_4": "Abhilapitanti vuttaṁ yaṁ idaṁ abhilapanaṁ,",
  "atk-s0519a4:168_5": "idaṁ bāhirānaṁ rūpādīnaṁ vatthūnaṁ ārammaṇavasena,",
  "atk-s0519a4:168_6": "ārammaṇakaraṇavasena vā yojetabbaṁ.",
  "atk-s0519a4:168_7": "Dvīhi dhammehīti dvīhi pakatīhi.",
  "atk-s0519a4:168_8": "Kā pana tā pakatiyoti?",
  "atk-s0519a4:168_9": "Appattassa visayassa esanavasena icchā,",
  "atk-s0519a4:168_10": "pattassa appattassa vā pātukāmatāvasena taṇhā,",
  "atk-s0519a4:168_11": "ayametāsaṁ viseso.",
  "atk-s0519a4:168_12": "Yadipi evaṁ,",
  "atk-s0519a4:168_13": "tathāpi sabbā taṇhā rūpādivisayaṁ gilitvā pariniṭṭhapetvā gahaṇena ekasabhāvā evāti dassento “sabbā hi taṇhā ajjhosānalakkhaṇena ekalakkhaṇā”ti āha.",
  "atk-s0519a4:168_14": "Idāni tamatthaṁ upamāya pakāsento “sabbo aggī”tiādimāha,",
  "atk-s0519a4:168_15": "taṁ suviññeyyameva.",
  "atk-s0519a4:169_0": "Ayaṁ pana na kevalaṁ taṇhā ārammaṇe pavattivisesena dvīhi eva nāmehi vuttā,",
  "atk-s0519a4:169_1": "atha kho anekehipi pariyāyehīti dassanatthaṁ “icchāitipī”tiādi vuttaṁ.",
  "atk-s0519a4:170_0": "Tattha icchanti tāya ārammaṇānīti icchā.",
  "atk-s0519a4:170_1": "Taṇhāyanaṭṭhena taṇhā.",
  "atk-s0519a4:170_2": "Pīḷājananato duruddhāraṇato ca visapītaṁ sallaṁ viyāti sallaṁ.",
  "atk-s0519a4:170_3": "Santāpanaṭṭhena dhūpāyanā.",
  "atk-s0519a4:170_4": "Ākaḍḍhanaṭṭhena sīghasotā saritā viyāti saritā,",
  "atk-s0519a4:170_5": "allaṭṭhena vā saritā,",
  "atk-s0519a4:170_6": "“saritāni sinehitāni ca,",
  "atk-s0519a4:170_7": "somanassāni bhavanti jantuno”ti hi vuttaṁ.",
  "atk-s0519a4:170_8": "Allāni ceva siniddhāni cāti ayamettha attho.",
  "atk-s0519a4:170_9": "Visattikāti visatāti visattikā.",
  "atk-s0519a4:170_10": "Visaṭāti visattikā.",
  "atk-s0519a4:170_11": "Visamāti visattikā.",
  "atk-s0519a4:170_12": "Visālāti visattikā.",
  "atk-s0519a4:170_13": "Visakkatīti visattikā.",
  "atk-s0519a4:170_14": "Visaṁvādikāti visattikā.",
  "atk-s0519a4:170_15": "Visaṁharatīti visattikā.",
  "atk-s0519a4:170_16": "Visamūlāti visattikā.",
  "atk-s0519a4:170_17": "Visaphalāti visattikā.",
  "atk-s0519a4:170_18": "Visaparibhogāti visattikā.",
  "atk-s0519a4:170_19": "Visatā vā pana sā taṇhā rūpe sadde gandhe rase phoṭṭhabbe dhamme kule gaṇe visatā vitthatāti visattikā.",
  "atk-s0519a4:171_0": "Sinehanavasena sineho.",
  "atk-s0519a4:171_1": "Nānāgatīsu kilamathuppādanena kilamatho.",
  "atk-s0519a4:171_2": "Paliveṭhanaṭṭhena latā viyāti latā.",
  "atk-s0519a4:171_3": "“Latā uppajja tiṭṭhatī”ti hi vuttaṁ.",
  "atk-s0519a4:171_4": "Mamanti maññanavasena maññanā.",
  "atk-s0519a4:171_5": "Dūragatampi ākaḍḍhitvā bandhanaṭṭhena bandho.",
  "atk-s0519a4:171_6": "Āsīsanaṭṭhena āsā.",
  "atk-s0519a4:171_7": "Ārammaṇarasaṁ pātukāmatāvasena pipāsā.",
  "atk-s0519a4:171_8": "Abhinandanaṭṭhena abhinandanā.",
  "atk-s0519a4:171_9": "Itīti evaṁ ārammaṇe pavattivisesena anekehi nāmehi gayhamānāpi sabbā taṇhā ajjhosānalakkhaṇena ekalakkhaṇāti yathāvuttamatthaṁ nigameti.",
  "atk-s0519a4:172_0": "Puna taṇhāya anekehi nāmehi gahitabhāvameva “yathā cā”tiādinā upacayena dasseti.",
  "atk-s0519a4:172_1": "Tattha vevacaneti vevacanahāravibhaṅge.",
  "atk-s0519a4:172_2": "“Āsā ca pihā”ti gāthāya atthaṁ tattheva vaṇṇayissāma.",
  "atk-s0519a4:172_3": "Avigatarāgassātiādīsu rañjanaṭṭhena rāgo,",
  "atk-s0519a4:172_4": "chandanaṭṭhena chando,",
  "atk-s0519a4:172_5": "piyāyanaṭṭhena pemaṁ,",
  "atk-s0519a4:172_6": "paridahanaṭṭhena paridāhoti taṇhāva vuttā.",
  "atk-s0519a4:172_7": "Tenevāha –",
  "atk-s0519a4:172_8": "“taṇhāyetaṁ vevacana”nti.",
  "atk-s0519a4:172_9": "Evaṁ yujjatīti evaṁ icchātaṇhānaṁ atthato anaññattā “tayo pañhā”ti yaṁ vuttaṁ,",
  "atk-s0519a4:172_10": "taṁ yujjati yuttiyā saṅgacchatīti attho.",
  "atk-s0519a4:173_0": "21.",
  "atk-s0519a4:173_1": "Evaṁ “kenassubbhāhato loko”ti gāthāya “tayo pañhā”ti pañhattayabhāve yuttiṁ dassetvā idāni aññehi pakārehi",
  "atk-s0519a4:173_2": "yuttigavesanaṁ dassento “sabbo dukkhūpacāro”tiādimāha.",
  "atk-s0519a4:173_3": "Tattha dukkhūpacāroti dukkhappavatti.",
  "atk-s0519a4:173_4": "Kāmataṇhāsaṅkhāramūlakoti kāmataṇhāpaccayasaṅkhārahetukoti yujjatīti adhippāyo.",
  "atk-s0519a4:173_5": "Nibbidūpacāroti nibbidāpavatti kāmānaṁ vipariṇāmaññathābhāvā uppajjamānā anabhirati ñāṇanibbidā ca.",
  "atk-s0519a4:173_6": "Kāmataṇhāparikkhāramūlakoti kāmataṇhāya parikkhārabhūtavatthukāmahetuko.",
  "atk-s0519a4:173_7": "Tattha anabhiratisaṅkhātā nibbidā kāmataṇhāparikkhāramūlikā,",
  "atk-s0519a4:173_8": "na ñāṇanibbidāti sabbo nibbidūpacāro kāmataṇhāparikkhāramūlakoti na pana yujjatīti vuttaṁ.",
  "atk-s0519a4:173_9": "Imāya yuttiyāti nayaṁ dasseti.",
  "atk-s0519a4:173_10": "Idaṁ vuttaṁ hoti –",
  "atk-s0519a4:173_11": "yathā pañhattayabhāve yutti vuttā,",
  "atk-s0519a4:173_12": "yathā ca dukkhūpacāranibbidūpacāresu,",
  "atk-s0519a4:173_13": "evaṁ imāya yuttiyā iminā yogena nayena aññamaññehi kāraṇehi taṁtaṁpāḷippadese anurūpehi aññathā aññehi hetūhi yutti gavesitabbāti.",
  "atk-s0519a4:174_0": "Idāni taṁ nayadassanaṁ saṁkhittanti vitthārato vibhajitvā dassetuṁ “yathā hi bhagavā”tiādi āraddhaṁ.",
  "atk-s0519a4:174_1": "Tatthāyaṁ saṅkhepattho –",
  "atk-s0519a4:174_2": "rāgadosamohacaritānaṁ yathākkamaṁ asubhamettāpaccayākārakathā rāgādivinayanato sappāyāti ayaṁ sāsanayutti.",
  "atk-s0519a4:174_3": "Evamavaṭṭhite yadi rāgacaritassa mettācetovimuttiṁ deseyya,",
  "atk-s0519a4:174_4": "sā desanā na yujjati asappāyabhāvato.",
  "atk-s0519a4:174_5": "Tathā sukhāpaṭipadādayoti.",
  "atk-s0519a4:174_6": "Nanu ca sukhāpaṭipadādayo paṭipattiyā sambhavanti,",
  "atk-s0519a4:174_7": "na desanāyāti?",
  "atk-s0519a4:174_8": "Saccametaṁ,",
  "atk-s0519a4:174_9": "idha pana rāgacaritoti tibbakileso rāgacaritoti adhippeto.",
  "atk-s0519a4:174_10": "Tassa dukkhāya paṭipadāya bhāvanā samijjhati.",
  "atk-s0519a4:174_11": "Yassa ca dukkhāya paṭipadāya bhāvanā samijjhati,",
  "atk-s0519a4:174_12": "tassa garutarā asubhadesanā sappāyā,",
  "atk-s0519a4:174_13": "yassa garutarā asubhadesanā sappāyā,",
  "atk-s0519a4:174_14": "na tassa mandakilesassa viya lahukatarāti imamatthaṁ dassento āha –",
  "atk-s0519a4:174_15": "“sukhaṁ vā paṭipadaṁ…pe…",
  "atk-s0519a4:174_16": "deseyya na yujjati desanā”ti.",
  "atk-s0519a4:174_17": "Iminā nayena sesapadesupi yathāsambhavaṁ attho vattabbo.",
  "atk-s0519a4:174_18": "Ettha ca ayuttaparihārena yuttisamadhigamoti yuttivicāraṇāya ayuttipi gavesitabbāti vuttaṁ –",
  "atk-s0519a4:174_19": "“yadi hi…pe…",
  "atk-s0519a4:174_20": "na yujjati desanā”ti.",
  "atk-s0519a4:174_21": "Sesesupi eseva nayo.",
  "atk-s0519a4:174_22": "Evaṁ yaṁ kiñcītiādi yuttihārayojanāya nayadassanameva.",
  "atk-s0519a4:175_0": "Tattha evanti iminā nayena.",
  "atk-s0519a4:175_1": "Yaṁ kiñcīti aññampi yaṁ kiñci.",
  "atk-s0519a4:175_2": "Anulomappahānanti pahānassa anurūpaṁ,",
  "atk-s0519a4:175_3": "pahānasamatthanti attho.",
  "atk-s0519a4:175_4": "Sutte anavasesānaṁ padatthānaṁ anupadavicāraṇā vicayo hāro,",
  "atk-s0519a4:175_5": "vicayahārasaṁvaṇṇanāya niddhāritesu atthesu yuttigavesanaṁ sukaranti āha –",
  "atk-s0519a4:175_6": "“sabbaṁ taṁ vicayena hārena vicinitvā yuttihārena yojetabba”nti.",
  "atk-s0519a4:175_7": "Yāvatikā ñāṇassa bhūmīti saṁvaṇṇentassa ācariyassa yaṁ ñāṇaṁ yaṁ paṭibhānaṁ,",
  "atk-s0519a4:175_8": "tassa yattako visayo,",
  "atk-s0519a4:175_9": "tattako yuttihāravicāroti attho.",
  "atk-s0519a4:175_10": "Taṁ kissa hetu?",
  "atk-s0519a4:175_11": "Anantanayo samantabhaddako vimaddakkhamo vicittadesano ca saddhammoti.",
  "atk-s0519a4:176_0": "Evaṁ nayadassanavaseneva yuttihārayojanā dassitāti taṁ brahmavihāraphalasamāpattinavānupubbasamāpattivasibhāvehi",
  "atk-s0519a4:176_1": "vibhajitvā dassetuṁ “mettāvihārissa sato”tiādi āraddhaṁ.",
  "atk-s0519a4:176_2": "Tattha mettāvihārissāti mettāvihāralābhino.",
  "atk-s0519a4:176_3": "Satoti samānassa,",
  "atk-s0519a4:176_4": "tathābhūtassāti attho.",
  "atk-s0519a4:176_5": "Byāpādoti padoso.",
  "atk-s0519a4:176_6": "Cittaṁ pariyādāya ṭhassatīti cittaṁ abhibhavissati.",
  "atk-s0519a4:176_7": "Yasmā pana kusalākusalānaṁ dhammānaṁ apubbaṁ acarimaṁ pavatti nāma natthi,",
  "atk-s0519a4:176_8": "tasmā samāpattito vuṭṭhānassa aparabhāgeti dassanatthaṁ “ṭhassatī”ti vuttaṁ.",
  "atk-s0519a4:176_9": "Na yujjati desanāti byāpādapaṭipakkhattā mettāya tādisī kathā na yuttāti attho.",
  "atk-s0519a4:176_10": "Byāpādo pahānaṁ abbhatthaṁ gacchatīti yujjati desanāti yathāvuttakāraṇato eva ayaṁ kathā yuttāti.",
  "atk-s0519a4:176_11": "Sesavāresupi imināva nayena attho veditabbo.",
  "atk-s0519a4:176_12": "Anuttānaṁ eva vaṇṇayissāma.",
  "atk-s0519a4:177_0": "Animittavihārissāti aniccānupassanāmukhena paṭiladdhaphalasamāpattivihārassa.",
  "atk-s0519a4:177_1": "Nimittānusārīti saṅkhāranimittānusārī.",
  "atk-s0519a4:177_2": "Tena tenevāti niccādīsu yaṁ yaṁ pahīnaṁ,",
  "atk-s0519a4:177_3": "tena teneva nimittena.",
  "atk-s0519a4:177_4": "Asmīti vigatanti pañcasu upādānakkhandhesu diṭṭhimānavasena yaṁ asmīti maññitaṁ,",
  "atk-s0519a4:177_5": "taṁ vigataṁ.",
  "atk-s0519a4:177_6": "Tamevatthaṁ vivarati “ayamahamasmīti na samanupassāmī”ti.",
  "atk-s0519a4:177_7": "Vicikicchākathaṁkathāsallanti vinayakukkuccassāpi kathaṁ kathanti pavattisabbhāvato vicikicchāpadena visesitaṁ.",
  "atk-s0519a4:177_8": "Na yujjati desanāti vicikicchāya pahānekaṭṭhabhāvato na yuttāyaṁ kathā.",
  "atk-s0519a4:178_0": "Paṭhamaṁ jhānaṁ samāpannassāti paṭhamajjhānasamaṅgino.",
  "atk-s0519a4:178_1": "Kāmarāgabyāpādā visesāya saṁvattantīti na yujjatīti yasmā nīvaraṇesu appahīnesu paṭhamajjhānassa upacārampi na sampajjati,",
  "atk-s0519a4:178_2": "pageva jhānaṁ,",
  "atk-s0519a4:178_3": "tasmā kāmarāgabyāpādā visesāya dutiyajjhānāya saṁvattantīti na yuttāyaṁ kathā.",
  "atk-s0519a4:178_4": "Yathāladdhassa pana paṭhamajjhānassa kāmarāgabyāpādā pariyuṭṭhānappattā hānāya saṁvattantīti yujjati desanā yuttā kathāti,",
  "atk-s0519a4:178_5": "evaṁ sabbattha yojetabbaṁ.",
  "atk-s0519a4:178_6": "Avitakkasahagatā saññāmanasikārā nāma saha upacārena dutiyajjhānadhammā,",
  "atk-s0519a4:178_7": "ārammaṇakaraṇattho hettha sahagata-saddo.",
  "atk-s0519a4:178_8": "Hānāyāti paṭhamajjhānato parihānāya.",
  "atk-s0519a4:178_9": "Visesāyāti dutiyajjhānāya.",
  "atk-s0519a4:178_10": "Iminā nayena tattha tattha hānanti,",
  "atk-s0519a4:178_11": "visesoti ca vuttadhammā veditabbā.",
  "atk-s0519a4:178_12": "Vitakkavicārasahagatāti paṭhamajjhānadhammā,",
  "atk-s0519a4:178_13": "kāmāvacaradhammā eva vā.",
  "atk-s0519a4:178_14": "Upekkhāsukhasahagatāti upacārena saddhiṁ dutiyajjhānadhammā,",
  "atk-s0519a4:178_15": "tatramajjhattupekkhā hi idha upekkhāti adhippetā.",
  "atk-s0519a4:178_16": "Pītisukhasahagatāti saha upacārena tatiyajjhānadhammā.",
  "atk-s0519a4:178_17": "Upekkhāsatipārisuddhisahagatāti catutthajjhānadhammā.",
  "atk-s0519a4:179_0": "Saññūpacārāti paṭusaññākiccaṁ karontā eva ye keci cittuppādā,",
  "atk-s0519a4:179_1": "“ākiñcaññāyatanadhammā”tipi vadanti.",
  "atk-s0519a4:179_2": "Saññāvedayitanirodhasahagatāti “saññāvedayitanirodhaṁ upasampajja viharissāmī”ti tassa parikammavasena pavattadhammā.",
  "atk-s0519a4:179_3": "Te pana yasmā nevasaññānāsaññāyatanasamāpattiyaṁ ṭhiteneva sakkā saññāvedayitanirodhaṁ upasampajja viharituṁ,",
  "atk-s0519a4:179_4": "na tato parihīnena,",
  "atk-s0519a4:179_5": "tasmā nevasaññānāsaññāyatanasamāpattiyā hānāya saṁvattantīti na yuttā kathā.",
  "atk-s0519a4:179_6": "Visesāya saṁvattantīti pana yuttā kathāti āha –",
  "atk-s0519a4:179_7": "“hānāya…pe…",
  "atk-s0519a4:179_8": "desanā”ti.",
  "atk-s0519a4:179_9": "Kallatāparicitanti samatthabhāvena paricitaṁ,",
  "atk-s0519a4:179_10": "yathāvuttasamāpattīsu vasibhāvena paricitanti attho.",
  "atk-s0519a4:179_11": "Tenevāha –",
  "atk-s0519a4:179_12": "“abhinīhāraṁ khamatī”ti.",
  "atk-s0519a4:179_13": "Sesaṁ sabbaṁ uttānameva.",
  "atk-s0519a4:180_0": "Api cettha appaṭikkūlasaññāmukhena kāmacchando vañcetīti yujjati.",
  "atk-s0519a4:180_1": "Paṭikkūlasaññāpatirūpatāya byāpādo vañcetīti yujjati.",
  "atk-s0519a4:180_2": "Samādhimukhena thinamiddhaṁ vañcetīti yujjati.",
  "atk-s0519a4:180_3": "Vīriyārambhamukhena uddhaccaṁ vañcetīti yujjati.",
  "atk-s0519a4:180_4": "Sikkhākāmatāmukhena kukkuccaṁ vañcetīti yujjati.",
  "atk-s0519a4:180_5": "Ubhayapakkhasantīraṇamukhena vicikicchā vañcetīti yujjati.",
  "atk-s0519a4:180_6": "Iṭṭhāniṭṭhasamupekkhanamukhena sammoho vañcetīti yujjati.",
  "atk-s0519a4:180_7": "Attaññutāmukhena attani aparibhavane māno vañcetīti yujjati.",
  "atk-s0519a4:180_8": "Vīmaṁsāmukhena hetupatirūpakapariggahena micchādiṭṭhi vañcetīti yujjati.",
  "atk-s0519a4:180_9": "Virattatāpatirūpakena sattesu adayāpannatā vañcetīti yujjati.",
  "atk-s0519a4:180_10": "Anuññātapaṭisevanapatirūpatāya kāmasukhallikānuyogo vañcetīti yujjati.",
  "atk-s0519a4:180_11": "Ājīvapārisuddhipatirūpatāya asaṁvibhāgasīlatā vañcetīti yujjati.",
  "atk-s0519a4:180_12": "Saṁvibhāgasīlatāpatirūpatāya micchājīvo vañcetīti yujjati.",
  "atk-s0519a4:180_13": "Asaṁsaggavihāritāpatirūpatāya asaṅgahasīlatā vañcetīti yujjati.",
  "atk-s0519a4:180_14": "Saṅgahasīlatāpatirūpatāya ananulomikasaṁsaggo vañcetīti yujjati.",
  "atk-s0519a4:180_15": "Saccavāditāpatirūpatāya pisuṇavācā vañcetīti yujjati.",
  "atk-s0519a4:180_16": "Apisuṇavāditāpatirūpatāya anatthakāmatā vañcetīti yujjati.",
  "atk-s0519a4:180_17": "Piyavāditāpatirūpatāya cāṭukamyatā vañcetīti yujjati.",
  "atk-s0519a4:180_18": "Mitabhāṇitāpatirūpatāya asammodanasīlatā vañcetīti yujjati.",
  "atk-s0519a4:180_19": "Sammodanasīlatāpatirūpatāya māyā sāṭheyyañca vañcetīti yujjati.",
  "atk-s0519a4:180_20": "Niggayhavāditāpatirūpatāya pharusavācatā vañcetīti yujjati.",
  "atk-s0519a4:180_21": "Pāpagarahitāpatirūpatāya paravajjānupassitā vañcetīti yujjati.",
  "atk-s0519a4:180_22": "Kulānuddhayatāpatirūpatāya kulamacchariyaṁ vañcetīti yujjati.",
  "atk-s0519a4:180_23": "Āvāsaciraṭṭhitikāmatāmukhena āvāsamacchariyaṁ vañcetīti yujjati.",
  "atk-s0519a4:180_24": "Dhammaparibandhapariharaṇamukhena dhammamacchariyaṁ vañcetīti yujjati.",
  "atk-s0519a4:180_25": "Dhammadesanābhiratimukhena bhassārāmatā vañcetīti yujjati.",
  "atk-s0519a4:180_26": "Apharusavācatāgaṇānuggahakaraṇamukhena saṅgaṇikārāmatā vañcetīti yujjati.",
  "atk-s0519a4:180_27": "Puññakāmatāpatirūpatāya kammārāmatā vañcetīti yujjati.",
  "atk-s0519a4:180_28": "Saṁvegapatirūpena cittasantāpo vañcetīti yujjati.",
  "atk-s0519a4:180_29": "Saddhālutāpatirūpatāya aparikkhatā vañcetīti yujjati.",
  "atk-s0519a4:180_30": "Vīmaṁsanāpatirūpena assaddhiyaṁ vañcetīti yujjati.",
  "atk-s0519a4:180_31": "Attādhipateyyapatirūpena garūnaṁ anusāsaniyā appadakkhiṇaggāhitā vañcetīti yujjati.",
  "atk-s0519a4:180_32": "Dhammādhipateyyapatirūpena sabrahmacārīsu agāravaṁ vañcetīti yujjati.",
  "atk-s0519a4:180_33": "Lokādhipateyyapatirūpena attani dhamme ca paribhavo vañcetīti yujjati.",
  "atk-s0519a4:180_34": "Mettāyanāmukhena rāgo vañcetīti yujjati.",
  "atk-s0519a4:180_35": "Karuṇāyanāpatirūpena soko vañcetīti yujjati.",
  "atk-s0519a4:180_36": "Muditāvihārapatirūpena pahāso vañcetīti yujjati.",
  "atk-s0519a4:180_37": "Upekkhāvihārapatirūpena kusalesu dhammesu nikkhittachandatā vañcetīti yujjati.",
  "atk-s0519a4:180_38": "Evaṁ āgamapatirūpakaadhigamapatirūpakādīnampi tathā tathā vañcanasabhāvo yuttito veditabbo.",
  "atk-s0519a4:180_39": "Evaṁ āgamānusārena yuttigavesanā kātabbāti.",
  "atk-s0519a4:181_0": "Yuttihāravibhaṅgavaṇṇanā niṭṭhitā.",
  "atk-s0519a4:182_0": "4. Padaṭṭhānahāravibhaṅgavaṇṇanā",
  "atk-s0519a4:183_0": "22.Tattha katamo padaṭṭhāno hārotiādi padaṭṭhānahāravibhaṅgo.",
  "atk-s0519a4:183_1": "Tattha yasmā “idaṁ imassa padaṭṭhānaṁ,",
  "atk-s0519a4:183_2": "idaṁ imassa padaṭṭhāna”nti tesaṁ tesaṁ dhammānaṁ padaṭṭhānabhūtadhammavibhāvanalakkhaṇo padaṭṭhāno hāro,",
  "atk-s0519a4:183_3": "tasmā pavattiyā mūlabhūtaṁ avijjaṁ ādiṁ katvā sabhāvadhammānaṁ padaṭṭhānaṁ āsannakāraṇaṁ niddhārento",
  "atk-s0519a4:183_4": "avijjāya sabhāvaṁ niddisati “sabbadhammayāthāvaasampaṭivedhalakkhaṇā avijjā”ti.",
  "atk-s0519a4:183_5": "Tassattho –",
  "atk-s0519a4:183_6": "sabbesaṁ dhammānaṁ aviparītasabhāvo na sampaṭivijjhīyati etenāti sabbadhammayāthāvaasampaṭivedho.",
  "atk-s0519a4:183_7": "So lakkhaṇaṁ etissāti sā tathā vuttā.",
  "atk-s0519a4:183_8": "Etena dhammasabhāvappaṭicchādanalakkhaṇā avijjāti vuttaṁ hoti.",
  "atk-s0519a4:183_9": "Atha vā sammā paṭivedho sampaṭivedho.",
  "atk-s0519a4:183_10": "Tassa paṭipakkho asampaṭivedho.",
  "atk-s0519a4:183_11": "Kattha pana so sampaṭivedhassa paṭipakkhoti āha –",
  "atk-s0519a4:183_12": "“sabba…pe…",
  "atk-s0519a4:183_13": "lakkhaṇā”ti.",
  "atk-s0519a4:183_14": "Yasmā pana asubhe subhantiādivipallāse sati tattha sammoho uparūpari jāyatiyeva na hāyati,",
  "atk-s0519a4:183_15": "tasmā “tassā vipallāsā padaṭṭhāna”nti vuttaṁ.",
  "atk-s0519a4:184_0": "Piyarūpaṁ sātarūpanti piyāyitabbajātiyaṁ iṭṭhajātiyañca padaṭṭhānaṁ.",
  "atk-s0519a4:184_1": "“Yaṁ loke piyarūpaṁ sātarūpaṁ etthesā taṇhā uppajjamānā uppajjatī”ti hi vuttaṁ.",
  "atk-s0519a4:184_2": "Adinnādānanti adinnādānacetanā.",
  "atk-s0519a4:184_3": "Sā hi ekavāraṁ uppannāpi anādīnavadassitāya lobhassa uppattikāraṇaṁ hotīti tassa padaṭṭhānaṁ vuttaṁ.",
  "atk-s0519a4:184_4": "Dosassa pāṇātipāto padaṭṭhānaṁ,",
  "atk-s0519a4:184_5": "mohassa micchāpaṭipadā padaṭṭhānanti etthāpi imināva nayena attho veditabbo.",
  "atk-s0519a4:184_6": "Vaṇṇasaṇṭhānabyañjanaggahaṇalakkhaṇāti nimittānubyañjanaggahaṇalakkhaṇā.",
  "atk-s0519a4:184_7": "Sukhasaññāya phassassa upagamanalakkhaṇatā phassapaccayatāva vuttā.",
  "atk-s0519a4:184_8": "“Phuṭṭho sañjānātī”ti hi vuttaṁ.",
  "atk-s0519a4:184_9": "Assādoti taṇhā.",
  "atk-s0519a4:184_10": "Saṅkhatalakkhaṇāni uppādavayaññathattāni.",
  "atk-s0519a4:184_11": "Yebhuyyena niccaggahaṇaṁ viññāṇādhīnanti niccasaññāya viññāṇapadaṭṭhānatā vuttā.",
  "atk-s0519a4:184_12": "Tathā hi so bhikkhu taṁyeva viññāṇaṁ sandhāvati saṁsaratīti viññāṇavisayameva attano niccaggāhaṁ pavedesi.",
  "atk-s0519a4:184_13": "Pañcannaṁ khandhānaṁ yadi aniccatā dukkhatā ca sudiṭṭhā,",
  "atk-s0519a4:184_14": "attasaññā sukhasaññā anavakāsāti āha –",
  "atk-s0519a4:184_15": "“aniccasaññādukkhasaññāasamanupassanalakkhaṇā attasaññā”ti.",
  "atk-s0519a4:184_16": "“Yadaniccaṁ taṁ dukkhaṁ,",
  "atk-s0519a4:184_17": "yaṁ dukkhaṁ tadanattā”ti hi vuttaṁ.",
  "atk-s0519a4:185_0": "Yebhuyyena attābhiniveso arūpadhammesūti āha –",
  "atk-s0519a4:185_1": "“tassā nāmakāyo padaṭṭhāna”nti.",
  "atk-s0519a4:185_2": "Sabbaṁ neyyanti cattāri saccāni catusaccavinimuttassa ñeyyassa abhāvato.",
  "atk-s0519a4:185_3": "Cittavikkhepapaṭisaṁharaṇaṁ uddhaccavikkhambhanaṁ.",
  "atk-s0519a4:185_4": "Asubhāti asubhānupassanā,",
  "atk-s0519a4:185_5": "paṭibhāganimittabhūtā asubhā eva vā,",
  "atk-s0519a4:185_6": "taṇhāpaṭipakkhattā samathassa asubhā padaṭṭhānanti vuttaṁ.",
  "atk-s0519a4:185_7": "Abhijjhāya tanukaraṇato adinnādānāveramaṇī alobhassa padaṭṭhānanti vuttā.",
  "atk-s0519a4:185_8": "Tathā byāpādassa tanukaraṇato pāṇātipātāveramaṇī adosassa padaṭṭhānanti vuttā.",
  "atk-s0519a4:185_9": "Vatthuavippaṭipatti visayasabhāvapaṭivedho,",
  "atk-s0519a4:185_10": "sammāpaṭipatti sīlasamādhisampadānaṁ nibbidāñāṇena anabhiratiñāṇameva vā tathā pavattaṁ.",
  "atk-s0519a4:185_11": "Sabbāpi vedanā dukkhadukkhatādibhāvato dukkhanti katvā vuttaṁ –",
  "atk-s0519a4:185_12": "“dukkhasaññāya vedanā padaṭṭhāna”nti.",
  "atk-s0519a4:185_13": "Dhammasaññāti dhammamattanti saññā.",
  "atk-s0519a4:186_0": "Sattānaṁ kāye avītarāgatā pañcannaṁ ajjhattikāyatanānaṁ vasena hotīti āha –",
  "atk-s0519a4:186_1": "“pañcindriyāni rūpīni rūparāgassa padaṭṭhāna”nti.",
  "atk-s0519a4:186_2": "Kāyo hi idha rūpanti adhippeto.",
  "atk-s0519a4:186_3": "Visesato jhānanissayabhūte manāyatane ca nikanti hotīti āha –",
  "atk-s0519a4:186_4": "“chaṭṭhāyatanaṁ bhavarāgassa padaṭṭhāna”nti.",
  "atk-s0519a4:186_5": "Edisaṁ mā rūpaṁ nibbattatu,",
  "atk-s0519a4:186_6": "mā edisī vedanāti evaṁ pavattā rūpādiabhinandanā nibbattabhavānupassitā.",
  "atk-s0519a4:186_7": "Ñāṇadassanassāti kammassakataññāṇadassanassa.",
  "atk-s0519a4:186_8": "Yonisomanasikāravato hi pubbenivāsānussati kammassakataññāṇassa kāraṇaṁ hoti,",
  "atk-s0519a4:186_9": "na ayoniso ummujjantassa.",
  "atk-s0519a4:186_10": "Imassa ca atthassa vibhāvanatthaṁ mahānāradakassapajātakaṁ,",
  "atk-s0519a4:186_11": "brahmajāle ekaccasassatavādo ca udāharitabbo.",
  "atk-s0519a4:186_12": "“Okappanalakkhaṇā”tiādinā saddhāpasādānaṁ visesaṁ dasseti.",
  "atk-s0519a4:186_13": "So pana saddhāyayeva avatthāviseso daṭṭhabbo.",
  "atk-s0519a4:186_14": "Tattha okappanaṁ saddahanavasena ārammaṇassa ogāhaṇaṁ nicchayo.",
  "atk-s0519a4:186_15": "Anāvilatā assaddhiyāpagamena cittassa akālussiyatā.",
  "atk-s0519a4:186_16": "Abhipatthiyanā saddahanameva.",
  "atk-s0519a4:186_17": "Aveccapasādo paññāsahito āyatanagato abhippasādo.",
  "atk-s0519a4:186_18": "Apilāpanaṁ asammoso nimujjitvā viya ārammaṇassa ogāhaṇaṁ vā,",
  "atk-s0519a4:186_19": "ettha ca saddhādīnaṁ pasādasaddhāsammappadhānasatipaṭṭhānajhānaṅgāni yathākkamaṁ padaṭṭhānanti vadantena",
  "atk-s0519a4:186_20": "avatthāvisesavasena padaṭṭhānabhāvo vuttoti daṭṭhabbaṁ.",
  "atk-s0519a4:186_21": "Satisamādhīnaṁ vā kāyādayo satipaṭṭhānāti.",
  "atk-s0519a4:186_22": "Vitakkādayo ca jhānānīti padaṭṭhānabhāvena vuttā.",
  "atk-s0519a4:187_0": "Assādamanasikāro saṁyojanīyesu dhammesu assādānupassitā.",
  "atk-s0519a4:187_1": "Punabbhavavirohaṇāti punabbhavāya virohaṇā,",
  "atk-s0519a4:187_2": "punabbhavanibbattanārahatā vipākadhammatāti attho.",
  "atk-s0519a4:187_3": "Opapaccayikanibbattilakkhaṇanti upapattibhavabhāvena nibbattanasabhāvaṁ.",
  "atk-s0519a4:187_4": "Nāmakāyarūpakāyasaṅghātalakkhaṇanti arūparūpakāyānaṁ samūhiyabhāvaṁ.",
  "atk-s0519a4:187_5": "Indriyavavatthānanti cakkhādīnaṁ channaṁ indriyānaṁ vavatthitabhāvo.",
  "atk-s0519a4:187_6": "Opapaccayikanti upapattikkhandhanibbattakaṁ.",
  "atk-s0519a4:187_7": "Upadhīti attabhāvo.",
  "atk-s0519a4:187_8": "Attano piyassa maraṇaṁ cintentassa bālassa yebhuyyena soko uppajjatīti maraṇaṁ sokassa padaṭṭhānanti vuttaṁ.",
  "atk-s0519a4:187_9": "Ussukkaṁ cetaso santāpo.",
  "atk-s0519a4:187_10": "Odahananti avadahanaṁ.",
  "atk-s0519a4:187_11": "Attano nissayassa santapanameva bhavassāti vuttaṁ bhavaṁ dassetuṁ “imānī”tiādi vuttaṁ.",
  "atk-s0519a4:187_12": "Tattha bhavassa aṅgāni bhavasaṅkhātāni ca aṅgāni bhavaṅgāni.",
  "atk-s0519a4:187_13": "Tesu kilesā bhavassa aṅgāni.",
  "atk-s0519a4:187_14": "Kammavipākavaṭṭaṁ bhavasaṅkhātāni aṅgāni.",
  "atk-s0519a4:187_15": "Samaggānīti sabbāni.",
  "atk-s0519a4:187_16": "Khandhāyatanādīnaṁ aparāparuppattisaṁsaraṇaṁ saṁsāro.",
  "atk-s0519a4:187_17": "Tassa purimapurimajātinipphannaṁ kilesādivaṭṭaṁ kāraṇanti āha –",
  "atk-s0519a4:187_18": "“bhavo saṁsārassa padaṭṭhāna”nti.",
  "atk-s0519a4:187_19": "Sampāpakahetubhāvaṁ sandhāya “maggo nirodhassa padaṭṭhāna”nti vuttaṁ.",
  "atk-s0519a4:188_0": "Kammaṭṭhānogāhakassa otaraṇaṭṭhānatāya bahussuto titthaṁ nāma,",
  "atk-s0519a4:188_1": "tassa sammāpayirupāsanā titthaññutā.",
  "atk-s0519a4:188_2": "Dhammūpasañhitaṁ pāmojjaṁ pītaṁ nāma,",
  "atk-s0519a4:188_3": "sappāyadhammassavanena taṁ uppādetvā kammaṭṭhānassa brūhanā pītaññutā,",
  "atk-s0519a4:188_4": "bhāvanāya thokampi layāpattiyā uddhaṁpattiyā ca jānanā pattaññutā.",
  "atk-s0519a4:188_5": "Attano pañcahi padhāniyaṅgehi samannāgatassa jānanā attaññutā,",
  "atk-s0519a4:188_6": "tesu purimānaṁ purimānaṁ pacchimassa pacchimassa padaṭṭhānabhāvo suviññeyyo eva.",
  "atk-s0519a4:188_7": "Katapuññasseva patirūpadesavāso sambhavati,",
  "atk-s0519a4:188_8": "na itarassāti “pubbekatapuññatā patirūpadesavāsassa padaṭṭhāna”nti vuttaṁ.",
  "atk-s0519a4:188_9": "Yathābhūtañāṇadassanaṁ saha adhiṭṭhānena taruṇavipassanā.",
  "atk-s0519a4:188_10": "Nibbidāti balavavipassanā.",
  "atk-s0519a4:188_11": "Virāgoti maggo.",
  "atk-s0519a4:188_12": "Vimuttīti phalaṁ.",
  "atk-s0519a4:188_13": "Evanti yadidaṁ “tassā vipallāsā padaṭṭhāna”ntiādinā avijjādīnaṁ padaṭṭhānaṁ dassitaṁ,",
  "atk-s0519a4:188_14": "iminā nayena athāpi yo koci upanissayo balavapaccayoti yo koci avasesapaccayo,",
  "atk-s0519a4:188_15": "sabbo so padaṭṭhānaṁ kāraṇanti veditabbaṁ.",
  "atk-s0519a4:188_16": "“Evaṁ yā kāci upanisā yogato ca paccayato cā”tipi paṭhanti.",
  "atk-s0519a4:188_17": "Tattha upanisāti kāraṇaṁ,",
  "atk-s0519a4:188_18": "yogatoti yuttito,",
  "atk-s0519a4:188_19": "paccayatoti paccayabhāvamattatoti attho veditabbo.",
  "atk-s0519a4:188_20": "Yaṁ panettha atthato na vibhattaṁ,",
  "atk-s0519a4:188_21": "taṁ suviññeyyameva.",
  "atk-s0519a4:189_0": "Padaṭṭhānahāravibhaṅgavaṇṇanā niṭṭhitā.",
  "atk-s0519a4:190_0": "5. Lakkhaṇahāravibhaṅgavaṇṇanā",
  "atk-s0519a4:191_0": "23.Tatthakatamo lakkhaṇo hārotiādi lakkhaṇahāravibhaṅgo.",
  "atk-s0519a4:191_1": "Tattha kiṁ lakkhayatīti lakkhaṇahārassa visayaṁ pucchati.",
  "atk-s0519a4:191_2": "“Ye dhammā”tiādinā lakkhaṇahāraṁ saṅkhepato dassetvā taṁ udāharaṇehi vibhajituṁ “cakkhu”ntiādi āraddhaṁ.",
  "atk-s0519a4:191_3": "Tattha “vadhakaṭṭhena ekalakkhaṇānī”ti iminā anavaṭṭhitabhāvādināpi ekalakkhaṇatā vuttā evāti daṭṭhabbaṁ.",
  "atk-s0519a4:192_0": "Evaṁ āyatanavasena ekalakkhaṇataṁ dassetvā idāni khandhādivasena dassetuṁ “atīte, rādha,",
  "atk-s0519a4:192_1": "rūpe anapekkho hotī”tiādi suttaṁ ābhataṁ.",
  "atk-s0519a4:192_2": "Yamakovādasutte vadhakaṭṭhena ekalakkhaṇā vuttāti tasmiṁ sutte “vadhakaṁ rūpaṁ vadhakaṁ rūpanti yathābhūtaṁ nappajānātī”tiādinā āgatattā vuttaṁ.",
  "atk-s0519a4:192_3": "Itīti evaṁ,",
  "atk-s0519a4:192_4": "imissaṁ gāthāyaṁ kāyagatāya satiyā vuttāya sati vedanāgatā sati cittagatā sati dhammagatā ca sati vuttā",
  "atk-s0519a4:192_5": "bhavati satipaṭṭhānabhāvena ekalakkhaṇattāti adhippāyo.",
  "atk-s0519a4:192_6": "Diṭṭhantiādīnaṁ atthaṁ parato vaṇṇayissāma.",
  "atk-s0519a4:193_0": "Kāyekāyānupassī viharāhīti ettha kāyeti rūpakāye.",
  "atk-s0519a4:193_1": "Rūpakāyo hi idha aṅgapaccaṅgānaṁ kesādīnañca samūhaṭṭhena kāyoti adhippeto.",
  "atk-s0519a4:193_2": "Yathā ca samūhaṭṭhena,",
  "atk-s0519a4:193_3": "evaṁ kucchitānaṁ āyaṭṭhena.",
  "atk-s0519a4:193_4": "Kucchitānañhi paramajegucchānaṁ so āyotipi kāyo,",
  "atk-s0519a4:193_5": "āyoti uppattideso.",
  "atk-s0519a4:193_6": "Tatrāyaṁ vacanattho –",
  "atk-s0519a4:193_7": "āyanti tatoti āyo.",
  "atk-s0519a4:193_8": "Ke āyanti?",
  "atk-s0519a4:193_9": "Kucchitā kesādayo,",
  "atk-s0519a4:193_10": "iti kucchitānaṁ āyoti kāyo.",
  "atk-s0519a4:194_0": "Kāyānupassīti kāyaṁ anupassanasīlo,",
  "atk-s0519a4:194_1": "kāyaṁ vā anupassamāno.",
  "atk-s0519a4:194_2": "“Kāye”ti ca vatvā puna “kāyānupassī”ti dutiyaṁ kāyaggahaṇaṁ asammissato vavatthānaghanavinibbhogādidassanatthaṁ.",
  "atk-s0519a4:194_3": "Tena na kāye vedanānupassī cittadhammānupassī vā,",
  "atk-s0519a4:194_4": "atha kho kāyānupassī evāti kāyasaṅkhāte vatthusmiṁ kāyānupassanākārasseva dassanena asammissato vavatthānaṁ dassitaṁ hoti.",
  "atk-s0519a4:194_5": "Tathā na kāye aṅgapaccaṅgavinimuttaekadhammānupassī,",
  "atk-s0519a4:194_6": "nāpi kesalomādivinimuttaitthipurisānupassī.",
  "atk-s0519a4:195_0": "Yopi cettha kesalomādiko bhūtupādāyasamūhasaṅkhāto kāyo,",
  "atk-s0519a4:195_1": "tatthapi na bhūtupādāyavinimuttaekadhammānupassī,",
  "atk-s0519a4:195_2": "atha kho rathasambhārānupassako viya aṅgapaccaṅgasamūhānupassī,",
  "atk-s0519a4:195_3": "nagarāvayavānupassako viya kesalomādisamūhānupassī,",
  "atk-s0519a4:195_4": "kadalikkhandhapattavaṭṭivinibbhujjako viya rittamuṭṭhiviniveṭhako viya ca bhūtupādāyasamūhānupassī evāti",
  "atk-s0519a4:195_5": "nānappakārato samūhavaseneva kāyasaṅkhātassa vatthuno dassanena ghanavinibbhogo dassito hoti.",
  "atk-s0519a4:195_6": "Na hettha yathāvuttasamūhavinimutto kāyo vā añño vā koci dhammo dissati,",
  "atk-s0519a4:195_7": "yathāvuttadhammasamūhamatte eva pana tathā tathā sattā micchābhinivesaṁ karonti.",
  "atk-s0519a4:195_8": "Tenāhu porāṇā –",
  "atk-s0519a4:196_0": "“Yaṁ passati na taṁ diṭṭhaṁ, yaṁ diṭṭhaṁ taṁ na passati;",
  "atk-s0519a4:197_0": "Apassaṁ bajjhate mūḷho, bajjhamāno na muccatī”ti. ;",
  "atk-s0519a4:198_0": "Ghanavinibbhogādidassanatthanti ādisaddena ayamattho veditabbo.",
  "atk-s0519a4:198_1": "Ayañhi etasmiṁ kāye kāyānupassīyeva,",
  "atk-s0519a4:198_2": "na aññadhammānupassī.",
  "atk-s0519a4:199_0": "Idaṁ vuttaṁ hoti –",
  "atk-s0519a4:199_1": "yathā anudakabhūtāyapi marīciyā udakānupassino honti,",
  "atk-s0519a4:199_2": "na evaṁ aniccadukkhānattaasubhabhūte eva imasmiṁ kāye niccasukhaattasubhabhāvānupassī,",
  "atk-s0519a4:199_3": "atha kho kāyānupassī aniccadukkhaanattaasubhākārasamūhānupassīti attho.",
  "atk-s0519a4:199_4": "Atha vā yvāyaṁ mahāsatipaṭṭhāne assāsapassāsādicuṇṇikajātaaṭṭhikapariyosāno kāyo vutto,",
  "atk-s0519a4:199_5": "yo ca “idhekacco pathavīkāyaṁ aniccato anupassati,",
  "atk-s0519a4:199_6": "āpokāyaṁ tejokāyaṁ vāyokāyaṁ kesakāyaṁ…pe…",
  "atk-s0519a4:199_7": "aṭṭhimiñjakāya”nti paṭisambhidāyaṁ kāyo vutto,",
  "atk-s0519a4:199_8": "tassa sabbassa imasmiṁyeva kāye anupassanato kāye kāyānupassīti evampettha attho daṭṭhabbo.",
  "atk-s0519a4:200_0": "Atha vā kāye ahanti vā mamanti vā gahetabbassa kassaci ananupassanato,",
  "atk-s0519a4:200_1": "tassa pana kesalomādikassa nānādhammasamūhassa anupassanato kāye kesādidhammasamūhasaṅkhāte kāyānupassīti attho daṭṭhabbo.",
  "atk-s0519a4:200_2": "Api ca “imasmiṁ kāye aniccato anupassati no niccato”tiādinā anukkamena paṭisambhidāyaṁ āgatanayassa sabbasseva",
  "atk-s0519a4:200_3": "aniccalakkhaṇādikassa ākārasamūhasaṅkhātassa kāyassa anupassanato kāye kāyānupassīti attho.",
  "atk-s0519a4:201_0": "Viharāhīti vattāhi.",
  "atk-s0519a4:201_1": "Ātāpīti tīsu bhavesu kilese ātāpetīti ātāpo,",
  "atk-s0519a4:201_2": "so assa atthīti ātāpī.",
  "atk-s0519a4:201_3": "Sampajānoti sampajaññasaṅkhātena ñāṇena samannāgato.",
  "atk-s0519a4:201_4": "Satimāti kāyapariggāhikāya satiyā samannāgato.",
  "atk-s0519a4:201_5": "Ayaṁ pana yasmā satiyā ārammaṇaṁ pariggahetvā paññāya anupassati,",
  "atk-s0519a4:201_6": "na hi sativirahitā anupassanā atthi,",
  "atk-s0519a4:201_7": "tenevāha –",
  "atk-s0519a4:201_8": "“satiñca khvāhaṁ,",
  "atk-s0519a4:201_9": "bhikkhave,",
  "atk-s0519a4:201_10": "sabbatthikaṁ vadāmī”ti.",
  "atk-s0519a4:201_11": "Anātāpino ca anto saṅkoco antarāyakaro hoti,",
  "atk-s0519a4:201_12": "kammaṭṭhānaṁ na sampajjati.",
  "atk-s0519a4:201_13": "Tasmā yesaṁ dhammānaṁ ānubhāvena taṁ sampajjati,",
  "atk-s0519a4:201_14": "taṁ dassanatthaṁ “ātāpī”tiādi vuttaṁ.",
  "atk-s0519a4:202_0": "Tattha vineyyāti tadaṅgavinayena vā vikkhambhanavinayena vā vinayitvā.",
  "atk-s0519a4:202_1": "Loketi tasmiṁyeva kāye.",
  "atk-s0519a4:202_2": "Kāyo hi idha lujjanapalujjanaṭṭhena lokoti adhippeto.",
  "atk-s0519a4:202_3": "Abhijjhāggahaṇena cettha kāmacchando,",
  "atk-s0519a4:202_4": "domanassaggahaṇena byāpādo gahitoti nīvaraṇesu balavadhammadvayappahānadassanena nīvaraṇappahānaṁ vuttanti",
  "atk-s0519a4:202_5": "kāyānupassanāsatipaṭṭhānassa pahānaṅgaṁ dassitaṁ.",
  "atk-s0519a4:202_6": "“Ātāpī”tiādinā pana sampayogaṅgaṁ dassitanti imamatthaṁ dassetuṁ “ātāpī”tiādi vuttaṁ.",
  "atk-s0519a4:202_7": "Tattha abhijjhādomanassānaṁ samatho ujupaṭipakkhoti abhijjhādomanassavinayo vuccamāno samādhindriyaṁ dīpetīti āha –",
  "atk-s0519a4:202_8": "“vineyya loke abhijjhādomanassanti samādhindriya”nti.",
  "atk-s0519a4:202_9": "Ekalakkhaṇattā catunnaṁ indriyānanti yathā vīriyapaññāsamādhindriyehi kāyānupassanāsatipaṭṭhānaṁ ijjhati,",
  "atk-s0519a4:202_10": "evaṁ vedanācittadhammānupassanāsatipaṭṭhānānipi tehi ijjhantīti catusatipaṭṭhānasādhane imesaṁ indriyānaṁ",
  "atk-s0519a4:202_11": "sabhāvabhedābhāvato samānalakkhaṇattā itarāni satipaṭṭhānānipi vuttāni eva hontīti attho.",
  "atk-s0519a4:203_0": "24.",
  "atk-s0519a4:203_1": "Idāni satipaṭṭhānesu gahitesu sabbesaṁ bodhipakkhiyadhammānaṁ gahitabhāvaṁ dassetuṁ “catūsu satipaṭṭhānesū”tiādi vuttaṁ.",
  "atk-s0519a4:203_2": "Tattha bodhaṅgamāti bodhaṁ ariyamaggañāṇaṁ gacchantīti bodhaṅgamā.",
  "atk-s0519a4:203_3": "Yathāvuttassa bodhassa pakkhe bhavāti bodhipakkhiyā.",
  "atk-s0519a4:203_4": "Neyyānikalakkhaṇenāti ettha nimittato pavattato ca vuṭṭhānaṁ niyyānaṁ,",
  "atk-s0519a4:203_5": "niyyāne niyuttāti neyyānikā,",
  "atk-s0519a4:203_6": "yathā dovārikoti.",
  "atk-s0519a4:203_7": "Niyyānasaṅkhātaṁ vā phalaṁ arahantīti neyyānikā.",
  "atk-s0519a4:203_8": "Niyyānaṁ payojanaṁ etesanti vā neyyānikā.",
  "atk-s0519a4:203_9": "“Niyyānikā”tipi pāṭho,",
  "atk-s0519a4:203_10": "tattha niyyānaṁ etesaṁ atthīti niyyānikāti attho.",
  "atk-s0519a4:203_11": "“Niyyāniyā”tipi pāṭho,",
  "atk-s0519a4:203_12": "tassa niyyantīti niyyāniyāti attho daṭṭhabbo.",
  "atk-s0519a4:203_13": "Niyyānikalakkhaṇenāti niyyānikasabhāvena.",
  "atk-s0519a4:204_0": "Evaṁ akusalāpi dhammāti yathā kusalā dhammā ekalakkhaṇabhāvena niddhāritā,",
  "atk-s0519a4:204_1": "evaṁ akusalāpi dhammā ekalakkhaṇaṭṭhena niddhāretabbā. Kathaṁ?",
  "atk-s0519a4:204_2": "Pahānekaṭṭhatāvasenāti dassento “pahānaṁ abbhatthaṁ gacchantī”ti āha.",
  "atk-s0519a4:204_3": "Idāni taṁ pahānaṁ dassetuṁ “catūsu satipaṭṭhānesū”tiādi vuttaṁ.",
  "atk-s0519a4:204_4": "Tattha kāyānupassanādīsu catūsu satipaṭṭhānesu bhāviyamānesu asubhe subhantiādayo cattāro vipallāsā pahīyanti,",
  "atk-s0519a4:204_5": "kabaḷīkārāhārādayo cattāro āhārā cassa pariññaṁ gacchanti,",
  "atk-s0519a4:204_6": "tesaṁ parijānanassa paribandhino kāmarāgādayo byantīkatā hontīti attho, kasmā?",
  "atk-s0519a4:204_7": "Tehi pahātabbabhāvena ekalakkhaṇattāti.",
  "atk-s0519a4:204_8": "Evaṁ sabbattha attho yojetabbo.",
  "atk-s0519a4:204_9": "Tenevāha –",
  "atk-s0519a4:204_10": "“evaṁ akusalāpi dhammā ekalakkhaṇattā pahānaṁ abbhatthaṁ gacchantī”ti.",
  "atk-s0519a4:205_0": "Idāni aññenapi pariyāyena lakkhaṇahārassa udāharaṇāni dassetuṁ “yattha vā panā”tiādi vuttaṁ.",
  "atk-s0519a4:205_1": "Tattha yatthāti yassaṁ desanāyaṁ.",
  "atk-s0519a4:205_2": "Vā-saddo vikappattho.",
  "atk-s0519a4:205_3": "Panāti padapūraṇo.",
  "atk-s0519a4:205_4": "Rūpindriyanti ruppanasabhāvaṁ aṭṭhavidhaṁ indriyaṁ.",
  "atk-s0519a4:205_5": "Tatthāti tassaṁ desanāyaṁ.",
  "atk-s0519a4:205_6": "Rūpadhātūti ruppanasabhāvā dasa dhātuyo.",
  "atk-s0519a4:205_7": "Rūpāyatananti ruppanasabhāvaṁ dasāyatanaṁ,",
  "atk-s0519a4:205_8": "rūpīni dasāyatanānīti attho.",
  "atk-s0519a4:205_9": "Ruppanalakkhaṇena ekalakkhaṇattā imāni desitānīti adhippāyo.",
  "atk-s0519a4:205_10": "Desitaṁ tattha sukhindriyaṁ somanassindriyaṁ sukhavedanābhāvena ekalakkhaṇattāti adhippāyo.",
  "atk-s0519a4:206_0": "Dukkhasamudayo ca ariyasaccanti idaṁ akusalassa somanassassa vasena vuttaṁ,",
  "atk-s0519a4:206_1": "sāsavakusalassāpi vasena yujjati eva.",
  "atk-s0519a4:206_2": "Sabbo ca paṭiccasamuppādo desitoti sambandho.",
  "atk-s0519a4:206_3": "Avijjānusayitattā adukkhamasukhāya vedanāya.",
  "atk-s0519a4:206_4": "Vuttañhetaṁ –",
  "atk-s0519a4:206_5": "“adukkhamasukhāya vedanāya avijjānusayo anusetī”ti.",
  "atk-s0519a4:206_6": "Tathā ca vuttaṁ “adukkhamasukhāya hi vedanāya avijjā anusetī”ti.",
  "atk-s0519a4:206_7": "Etena adukkhamasukhāvedanāggahaṇena avijjā gahitāti dasseti.",
  "atk-s0519a4:206_8": "Sati ca avijjāggahaṇe sabbo paṭiccasamuppādo desitoti dassetuṁ “avijjāpaccayā saṅkhārā”tiādi vuttaṁ.",
  "atk-s0519a4:206_9": "So cāti ettha ca-saddo byatirekattho,",
  "atk-s0519a4:206_10": "tena so paṭiccasamuppādo anulomapaṭilomavasena duvidhoti imaṁ vakkhamānavisesaṁ joteti.",
  "atk-s0519a4:206_11": "Tesu anulomato paṭiccasamuppādo yathādassito sarāgasadosasamohasaṁkilesapakkhena hātabboti vutto,",
  "atk-s0519a4:206_12": "paṭilomato pana paṭiccasamuppādo yo “avijjāyatveva asesavirāganirodhā”tiādinā pāḷiyaṁ vutto,",
  "atk-s0519a4:206_13": "taṁ sandhāya “vītarāgavītadosavītamohaariyadhammehi hātabbo”ti vuttaṁ.",
  "atk-s0519a4:207_0": "Idāni ekalakkhaṇatāvibhāvanena lakkhaṇahārayojanāya nayaṁ dassetuṁ “evaṁ ye dhammā”tiādi vuttaṁ.",
  "atk-s0519a4:207_1": "Tattha kiccatoti pathavīādīnaṁ phassādīnañca rūpārūpadhammānaṁ sandhāraṇasaṅghaṭṭanādikiccato,",
  "atk-s0519a4:207_2": "tesaṁ tesaṁ vā paccayadhammānaṁ taṁtaṁpaccayuppannadhammassa paccayabhāvasaṅkhātakiccato.",
  "atk-s0519a4:207_3": "Lakkhaṇatoti kakkhaḷaphusanādisabhāvato.",
  "atk-s0519a4:207_4": "Sāmaññatoti ruppananamanādito aniccatādito khandhāyatanādito ca.",
  "atk-s0519a4:207_5": "Cutūpapātatoti saṅkhatadhammānaṁ bhaṅgato uppādato ca,",
  "atk-s0519a4:207_6": "samānanirodhato samānuppādato cāti attho.",
  "atk-s0519a4:207_7": "Ettha ca sahacaraṇaṁ samānahetutā samānaphalatā samānabhūmitā samānavisayatā samānārammaṇatāti evamādayopi ca-saddena saṅgahitāti daṭṭhabbaṁ.",
  "atk-s0519a4:207_8": "Sesaṁ uttānatthameva.",
  "atk-s0519a4:208_0": "Lakkhaṇahāravibhaṅgavaṇṇanā niṭṭhitā.",
  "atk-s0519a4:209_0": "6. Catubyūhahāravibhaṅgavaṇṇanā",
  "atk-s0519a4:210_0": "25.Tattha katamo catubyūho hāroti catubyūhahāravibhaṅgo.",
  "atk-s0519a4:210_1": "Tattha byañjanena suttassa neruttañca adhippāyo ca nidānañca pubbāparasandhi ca gavesitabboti saṅkhepena tāva catubyūhaṁ dasseti.",
  "atk-s0519a4:210_2": "“Byañjanenā”ti iminā hārānaṁ suttassa byañjanavicayabhāvato byañjanamukheneva ete catubyūhahārapadatthā niddhāretabbāti dasseti.",
  "atk-s0519a4:210_3": "Neruttanti niruttaṁ nibbacananti attho.",
  "atk-s0519a4:210_4": "Niruttameva neruttaṁ.",
  "atk-s0519a4:210_5": "Tenevāha –",
  "atk-s0519a4:210_6": "“yā niruttipadasaṁhitā”ti.",
  "atk-s0519a4:210_7": "Tassattho –",
  "atk-s0519a4:210_8": "yā nirutti,",
  "atk-s0519a4:210_9": "idaṁ neruttaṁ.",
  "atk-s0519a4:210_10": "Kā pana sā nirutti?",
  "atk-s0519a4:210_11": "Padasaṁhitāti padesu saṁhitā yuttā,",
  "atk-s0519a4:210_12": "liṅgavacanakālasādhanapurisādivisesayogena yo yo attho yathā yathā vattabbo,",
  "atk-s0519a4:210_13": "tathā tathā pavattasabhāvaniruttīti attho.",
  "atk-s0519a4:210_14": "Tathā hi vuttaṁ “yaṁ dhammānaṁ nāmaso ñāṇa”nti.",
  "atk-s0519a4:211_0": "Tattha yanti hetuatthe nipāto,",
  "atk-s0519a4:211_1": "yāya kāraṇabhūtāyāti attho.",
  "atk-s0519a4:211_2": "Dhammānanti ñeyyadhammānaṁ.",
  "atk-s0519a4:211_3": "Nāmasoti pathavī phasso khandhā dhātu tisso phussoti evamādināmavisesena ñāṇaṁ pavattati,",
  "atk-s0519a4:211_4": "ayaṁ sabhāvanirutti nāma.",
  "atk-s0519a4:211_5": "Pathavīti hi evamādikaṁ saddaṁ gahetvā tato paraṁ saṅketadvārena tadatthapaṭipatti taṁtaṁaniyatanāmapaññattiggahaṇavaseneva hotīti.",
  "atk-s0519a4:211_6": "Atha vā padasaṁhitāti padena saṁhitā.",
  "atk-s0519a4:211_7": "Padato hi padatthāvabodho.",
  "atk-s0519a4:211_8": "So panassa atthe pavattinimittabhūtāya paññattiyā gahitāya eva hotīti sā pana paññatti niruttisaṅkhātapadena",
  "atk-s0519a4:211_9": "saṁhitā padatthaṁ bodhetīti padasaṁhitāti vuttā.",
  "atk-s0519a4:211_10": "“Yadā hi bhikkhū”tiādinā “dhammānaṁ nāmaso ñāṇa”nti padassa atthaṁ vivarati.",
  "atk-s0519a4:212_0": "Tattha atthassāti saddābhidheyyassa atthassa.",
  "atk-s0519a4:212_1": "Nāmaṁ jānātīti nāmapaññattivasena ayaṁ nāmāti nāmaṁ jānāti.",
  "atk-s0519a4:212_2": "Dhammassāti sabhāvadhammassa.",
  "atk-s0519a4:212_3": "Tathātathā naṁ abhiniropetīti yo yo attho dhammo ca yathā yathā ca voharitabbo,",
  "atk-s0519a4:212_4": "tathā tathā naṁ nāmaṁ vohāraṁ abhiniropeti desetīti attho.",
  "atk-s0519a4:212_5": "Ettāvatā ca ayaṁ bhikkhu atthakusalo yāva anekādhivacanakusaloti vuccatīti sambandhitabbaṁ.",
  "atk-s0519a4:213_0": "Tattha atthakusaloti pāḷiatthe kusalo.",
  "atk-s0519a4:213_1": "Dhammakusaloti pāḷiyaṁ kusalo.",
  "atk-s0519a4:213_2": "Byañjanakusaloti akkharesu ca vākyesu ca kusalo.",
  "atk-s0519a4:213_3": "Niruttikusaloti nibbacane kusalo.",
  "atk-s0519a4:213_4": "Pubbāparakusaloti desanāya pubbāparakusalo.",
  "atk-s0519a4:213_5": "Desanākusaloti dhammassa desanāya kusalo.",
  "atk-s0519a4:213_6": "Atītādhivacanakusaloti atītapaññattikusalo.",
  "atk-s0519a4:213_7": "Esa nayo sesesupi.",
  "atk-s0519a4:213_8": "Evaṁ sabbāni kātabbāni,",
  "atk-s0519a4:213_9": "janapadaniruttānīti yattakāni sattavohārapadāni,",
  "atk-s0519a4:213_10": "tāni sabbāni yathāsambhavaṁ sutte nibbacanavasena kātabbāni vattabbānīti attho.",
  "atk-s0519a4:213_11": "Sabbā ca janapadaniruttiyoti sabbā ca lokasamaññāyo yathārahaṁ kātabbā.",
  "atk-s0519a4:213_12": "“Samaññaṁ nātidhāveyyā”ti hi vuttaṁ.",
  "atk-s0519a4:213_13": "Tathā hi sammutisaccamukheneva paramatthasaccādhigamo hotīti.",
  "atk-s0519a4:214_0": "26.",
  "atk-s0519a4:215_0": "Adhippāyakaṇḍe anuttānaṁ nāma natthi.",
  "atk-s0519a4:216_0": "27.",
  "atk-s0519a4:216_1": "Nidānakaṇḍe iminā vatthunāti iminā puttagavādikittanasaṅkhātena kāraṇena.",
  "atk-s0519a4:216_2": "Kāraṇañhettha vatthu nidānanti ca vuttaṁ.",
  "atk-s0519a4:216_3": "Iminā nayena sabbattha nidānaniddhāraṇaṁ veditabbaṁ.",
  "atk-s0519a4:217_0": "Kāmandhāti kilesakāmena andhā.",
  "atk-s0519a4:217_1": "Jālasañchannāti taṇhājālapaliguṇṭhitā.",
  "atk-s0519a4:217_2": "Taṇhāchadanachāditāti taṇhāsaṅkhātena andhakārena pihitā.",
  "atk-s0519a4:217_3": "Bandhanābaddhāti kāmaguṇasaṅkhātena bandhanena baddhā.",
  "atk-s0519a4:217_4": "“Pamattabandhanā”tipi pāṭho,",
  "atk-s0519a4:217_5": "pamādenāti attho.",
  "atk-s0519a4:217_6": "Pubbāparenāti pubbena vā aparena vā desanantarenāti adhippāyo.",
  "atk-s0519a4:217_7": "Yujjatīti yogaṁ upeti,",
  "atk-s0519a4:217_8": "sametīti attho.",
  "atk-s0519a4:217_9": "Imehi padehipariyuṭṭhānehīti imehi yathāvuttehi gāthāpadehi taṇhāpariyuṭṭhānadīpakehi.",
  "atk-s0519a4:217_10": "Sāyeva taṇhāti yā purimagāthāya vuttā,",
  "atk-s0519a4:217_11": "sāyeva taṇhā.",
  "atk-s0519a4:217_12": "“Yañcāhā”tiādinā dvinnampi gāthānaṁ atthasaṁsandanena pubbāparaṁ vibhāveti.",
  "atk-s0519a4:217_13": "Payogenāti samudācārena.",
  "atk-s0519a4:217_14": "Tasmāti yattha sayaṁ uppannā,",
  "atk-s0519a4:217_15": "taṁ santānaṁ nissarituṁ adentī nānārammaṇehi palobhayamānā kilesehi cittaṁ pariyādāya tiṭṭhati.",
  "atk-s0519a4:217_16": "Tasmā kilesavasena ca pariyuṭṭhānavasena ca taṇhābandhanaṁ vuttā.",
  "atk-s0519a4:218_0": "Papañcenti saṁsāre ciraṁ ṭhapentīti papañcā.",
  "atk-s0519a4:218_1": "Tiṭṭhanti etāhīti ṭhitī.",
  "atk-s0519a4:218_2": "Bandhanaṭṭhena sandānaṁ viyāti sandānaṁ.",
  "atk-s0519a4:218_3": "Nibbānanagarappavesassa paṭisedhanato palighaṁ viyāti palighaṁ.",
  "atk-s0519a4:218_4": "Anavasesataṇhāpahānena nittaṇho.",
  "atk-s0519a4:218_5": "Attahitaparahitānaṁ idhalokaparalokānañca munanato munīti evaṁ gāthāya padattho veditabbo.",
  "atk-s0519a4:218_6": "Papañcādiatthā pana pāḷiyaṁ vibhattā evāti.",
  "atk-s0519a4:218_7": "Tattha yassete papañcādayo abbhatthaṁ gatā,",
  "atk-s0519a4:218_8": "tassa taṇhāya lesopi na bhavati.",
  "atk-s0519a4:218_9": "Tena vuttaṁ –",
  "atk-s0519a4:218_10": "“yo etaṁ sabbaṁ samatikkanto,",
  "atk-s0519a4:218_11": "ayaṁ vuccati nittaṇho”ti.",
  "atk-s0519a4:219_0": "28.Pariyuṭṭhānanti “taṇhāya pariyuṭṭhāna”nti vuttāni taṇhāvicaritāni.",
  "atk-s0519a4:219_1": "Saṅkhārāti “tadabhisaṅkhatā saṅkhārā”ti vuttā taṇhādiṭṭhimānahetukā saṅkhārā.",
  "atk-s0519a4:219_2": "Te pana yasmā sattasu javanacetanāsu paṭhamacetanā sati paccayasamavāye imasmiṁyeva attabhāve phalaṁ deti.",
  "atk-s0519a4:219_3": "Pacchimacetanā anantare attabhāve.",
  "atk-s0519a4:219_4": "Ubhinnaṁ vemajjhacetanā yattha katthaci phalaṁ deti,",
  "atk-s0519a4:219_5": "tasmā vipaccanokāsavasena vibhajitvā dassetuṁ “diṭṭhadhammavedanīyā vā”tiādi vuttaṁ.",
  "atk-s0519a4:219_6": "Yasmā pana taṁtaṁcetanāsampayuttā taṇhāpi cetanā viya diṭṭhadhammavedanīyādivasena tidhā hoti,",
  "atk-s0519a4:219_7": "tasmā vuttaṁ –",
  "atk-s0519a4:219_8": "“evaṁ taṇhā tividhaṁ phalaṁ detī”ti.",
  "atk-s0519a4:219_9": "Pubbāparena yujjatīti yaṁ pubbaṁ purimaṁ saṅkhārānaṁ diṭṭhadhammavedanīyatādivacanaṁ vuttaṁ,",
  "atk-s0519a4:219_10": "taṁ iminā aparena kammassa diṭṭhadhammavedanīyatādivacanena yujjati gaṅgodakaṁ viya yamunodakena saṁsandati sametīti attho.",
  "atk-s0519a4:220_0": "Saṅkhārā dassanabalenāti catūsu diṭṭhigatasampayuttesu vicikicchāsampayutte cāti pañcasu cittuppādesu saṅkhārā paṭhamamaggapaññābalena.",
  "atk-s0519a4:220_1": "Chattiṁsa taṇhāvicaritāni bhāvanābalenāti paṭhamamaggena pahīnāvasesavasena vuttaṁ,",
  "atk-s0519a4:220_2": "na sabbesaṁ vasena.",
  "atk-s0519a4:221_0": "Anubandhoti taṇhādīnaṁ anuppabandhena pavatti.",
  "atk-s0519a4:221_1": "Yo cāpi papañcotiādinā “papañcetī”tiādinā vuttaṁ rādhasuttañcasaṁsandati.",
  "atk-s0519a4:221_2": "Tenevāha –",
  "atk-s0519a4:221_3": "“idaṁ ekattha”nti.",
  "atk-s0519a4:221_4": "Yadipi atthato ekaṁ,",
  "atk-s0519a4:221_5": "desanāya pana viseso vijjatīti dassetuṁ “api cā”tiādi vuttaṁ.",
  "atk-s0519a4:221_6": "Evanti iminā vuttappakārena.",
  "atk-s0519a4:221_7": "Suttenāti saṁvaṇṇiyamānena suttena.",
  "atk-s0519a4:221_8": "Suttanti suttantaraṁ.",
  "atk-s0519a4:221_9": "Saṁsandayitvāti vimissitvā atthato abhinnaṁ katvā.",
  "atk-s0519a4:221_10": "Pubbāparena saddhiṁ yojayitvāti pubbena vā aparena vā suttena saddhiṁ atthato sambandhaṁ yojetvā.",
  "atk-s0519a4:221_11": "Vuttamevatthaṁ pākaṭaṁ karoti tena suttassa attho niddiṭṭho hoti vitthārito suttantaradassanena.",
  "atk-s0519a4:222_0": "Na kevalaṁ suttantarasaṁsandanameva pubbāparasandhi,",
  "atk-s0519a4:222_1": "atha kho aññopi atthīti dassetuṁ “so cāya”ntiādi vuttaṁ.",
  "atk-s0519a4:222_2": "Tattha atthasandhīti kiriyākārakādivasena atthassa sambandho.",
  "atk-s0519a4:222_3": "So pana yasmā saṅkāsanādīnaṁ channaṁ atthapadānaṁyeva hoti,",
  "atk-s0519a4:222_4": "sabbassāpi padatthassa tadavarodhato.",
  "atk-s0519a4:223_0": "Sambandho ca nāma na koci attho.",
  "atk-s0519a4:223_1": "Tasmā “atthasandhi chappadānī”tiādi vuttaṁ.",
  "atk-s0519a4:223_2": "Byañjanasandhīti padassa padantarena sambandho.",
  "atk-s0519a4:223_3": "Yasmā pana sabbampi nāmādipadaṁ chahi byañjanapadehi asaṅgahitaṁ nāma natthi,",
  "atk-s0519a4:223_4": "tasmā “byañjanasandhi chappadānī”tiādi vuttaṁ.",
  "atk-s0519a4:224_0": "Desanāsandhīti yathāvuttadesanantarena desanāya saṁsandanaṁ.",
  "atk-s0519a4:224_1": "Na ca pathaviṁ nissāyāti pathaviṁ visayasaṅkhātaṁ nissayaṁ katvā,",
  "atk-s0519a4:224_2": "pathaviṁ ālambitvāti attho.",
  "atk-s0519a4:224_3": "Jhāyīti phalasamāpattijhānena jhāyī.",
  "atk-s0519a4:224_4": "So hi sabbasaṅkhāranissaṭaṁ nibbānaṁ ālambitvā samāpajjanavasena jhāyati,",
  "atk-s0519a4:224_5": "na pathaviṁ nissāya jhāyatīti vutto.",
  "atk-s0519a4:224_6": "Sesapadesupi eseva nayo.",
  "atk-s0519a4:224_7": "Ettha ca catūhi mahābhūtehi rūpappaṭibaddhavuttitāya sabbo kāmabhavo rūpabhavo ca gahitā.",
  "atk-s0519a4:224_8": "Arūpabhavo pana sarūpeneva gahitoti sabbaṁ lokaṁ pariyādiyitvā puna aññenapi pariyāyena taṁ dassetuṁ “na ca imaṁ loka”ntiādimāha.",
  "atk-s0519a4:224_9": "Sabbo hi loko idhaloko paraloko cāti dveva koṭṭhāsā honti.",
  "atk-s0519a4:224_10": "Yasmā pana “idhaloko”ti visesato diṭṭhadhammabhūto sattasantāno vuccati.",
  "atk-s0519a4:224_11": "“Paraloko”ti bhavantarasaṅkhepagato sattasantāno tadubhayavinimutto anindriyabaddho rūpasantāno.",
  "atk-s0519a4:224_12": "Tasmā taṁ sandhāya “yamidaṁ ubhayamantarenā”tiādi vuttaṁ.",
  "atk-s0519a4:225_0": "Ye pana “ubhayamantarenā”ti vacanaṁ gahetvā antarābhavaṁ icchanti,",
  "atk-s0519a4:225_1": "tesaṁ taṁ micchā.",
  "atk-s0519a4:225_2": "Antarābhavo hi abhidhamme paṭikkhittoti.",
  "atk-s0519a4:225_3": "Diṭṭhanti rūpāyatanaṁ.",
  "atk-s0519a4:225_4": "Sutanti saddāyatanaṁ.",
  "atk-s0519a4:225_5": "Mutanti patvā gahetabbato gandhāyatanaṁ rasāyatanaṁ phoṭṭhabbāyatanañca.",
  "atk-s0519a4:225_6": "Viññātanti avasiṭṭhaṁ dhammārammaṇapariyāpannarūpaṁ.",
  "atk-s0519a4:225_7": "Pattanti pariyesitvā vā apariyesitvā vā pattaṁ.",
  "atk-s0519a4:225_8": "Pariyesitanti pattaṁ vā appattaṁ vā pariyesitaṁ.",
  "atk-s0519a4:225_9": "Vitakkitaṁ vicāritanti vitakkanavasena anumajjanavasena ca ālambitaṁ.",
  "atk-s0519a4:225_10": "Manasānucintitanti cittena anu anu cintitaṁ.",
  "atk-s0519a4:225_11": "Ayaṁ sadevake…pe…",
  "atk-s0519a4:225_12": "anissitena cittena na ñāyati jhāyantoti ayaṁ khīṇāsavo phalasamāpattijhānena jhāyanto pubbeva taṇhādiṭṭhinissayānaṁ suṭṭhu pahīnattā sadevake loke…pe…",
  "atk-s0519a4:225_13": "manussāya yattha katthacipi anissitena cittena jhāyati nāma.",
  "atk-s0519a4:225_14": "Tato eva loke kenacipi na ñāyati “ayaṁ idaṁ nāma nissāya jhāyatī”ti.",
  "atk-s0519a4:225_15": "Vuttañhetaṁ –",
  "atk-s0519a4:226_0": "“Namo te purisājañña, namo te purisuttama;",
  "atk-s0519a4:227_0": "Yassa te nābhijānāma, kiṁ tvaṁ nissāya jhāyasī”ti. ;",
  "atk-s0519a4:228_0": "Idāni khīṇāsavacittassa katthacipi anissitabhāvaṁ godhikasuttena vakkalisuttena ca vibhāvetuṁ “yathā māro”tiādi vuttaṁ.",
  "atk-s0519a4:228_1": "Viññāṇaṁ samanvesantoti parinibbānato uddhaṁ viññāṇaṁ pariyesanto.",
  "atk-s0519a4:228_2": "“Papañcātīto”tiādinā adassanassa kāraṇamāha.",
  "atk-s0519a4:228_3": "Anissitacittā na ñāyanti jhāyamānāti na kevalaṁ anupādisesāya nibbānadhātuyā khīṇāsavassa cittagatiṁ mārādayo na jānanti,",
  "atk-s0519a4:228_4": "api ca kho saupādisesāyapi nibbānadhātuyā tassa taṁ na jānantīti attho.",
  "atk-s0519a4:228_5": "Ayaṁ desanāsandhīti godhikasuttavakkalisuttānaṁ viya suttantānaṁ aññamaññaatthasaṁsandanā desanāsandhi nāma.",
  "atk-s0519a4:229_0": "Niddesasandhīti niddesassa sandhi niddesasandhi,",
  "atk-s0519a4:229_1": "niddesena vā sandhi niddesasandhi.",
  "atk-s0519a4:229_2": "Purimena suttassa niddesena tasseva pacchimassa niddesassa,",
  "atk-s0519a4:229_3": "pacchimena vā purimassa sambandhananti attho.",
  "atk-s0519a4:229_4": "Taṁ dassetuṁ yasmā bhagavā yebhuyyena paṭhamaṁ vaṭṭaṁ dassetvā pacchā vivaṭṭaṁ dasseti,",
  "atk-s0519a4:229_5": "tasmā “nissitacittā”tiādi vuttaṁ.",
  "atk-s0519a4:229_6": "Tattha nissitaṁ cittaṁ etesanti nissitacittā, puggalā,",
  "atk-s0519a4:229_7": "niddisitabbā puggalādhiṭṭhānāya desanāyāti adhippāyo.",
  "atk-s0519a4:229_8": "Dhammādhiṭṭhānāya pana nissitaṁ cittaṁ etthāti nissitacittā,",
  "atk-s0519a4:229_9": "nissitacittavanto taṇhādiṭṭhinissayavasena pavattā suttapadesā.",
  "atk-s0519a4:229_10": "Sesamettha sabbaṁ pākaṭameva.",
  "atk-s0519a4:230_0": "Catubyūhahāravibhaṅgavaṇṇanā niṭṭhitā.",
  "atk-s0519a4:231_0": "7. Āvaṭṭahāravibhaṅgavaṇṇanā",
  "atk-s0519a4:232_0": "29.Tatthakatamo āvaṭṭo hāroti āvaṭṭahāravibhaṅgo.",
  "atk-s0519a4:232_1": "Tattha ārambhathāti ārambhadhātusaṅkhātaṁ vīriyaṁ karotha.",
  "atk-s0519a4:232_2": "Nikkamathāti kosajjapakkhato nikkhantattā nikkamadhātusaṅkhātaṁ taduttarivīriyaṁ karotha.",
  "atk-s0519a4:232_3": "Yuñjatha buddhasāsaneti yasmā sīlasaṁvaro indriyesu guttadvāratā bhojane mattaññutā satisampajaññanti",
  "atk-s0519a4:232_4": "imesu dhammesu patiṭṭhitānaṁ jāgariyānuyogavasena ārambhanikkamadhātuyo sampajjanti,",
  "atk-s0519a4:232_5": "tasmā tathābhūtasamathavipassanāsaṅkhāte bhagavato sāsane yuttappayuttā hotha.",
  "atk-s0519a4:232_6": "Dhunātha maccuno senaṁ,",
  "atk-s0519a4:232_7": "naḷāgāraṁva kuñjaroti evaṁ paṭipajjantā ca tedhātuissarassa maccurājassa vasaṁ satte netīti tassa senāsaṅkhātaṁ",
  "atk-s0519a4:232_8": "abalaṁ dubbalaṁ yathā nāma balūpapanno kuñjaro naḷehi kataṁ agāraṁ khaṇeneva viddhaṁseti,",
  "atk-s0519a4:232_9": "evameva kilesagaṇaṁ dhunātha vidhamatha viddhaṁsethāti attho.",
  "atk-s0519a4:233_0": "Idāni yadatthaṁ ayaṁ gāthā nikkhittā,",
  "atk-s0519a4:233_1": "taṁ yojetvā dassetuṁ “ārambhatha nikkamathāti vīriyassa padaṭṭhāna”ntiādi vuttaṁ.",
  "atk-s0519a4:233_2": "Tattha ārambhatha nikkamathāti idaṁ vacanaṁ vīriyassa padaṭṭhānaṁ vīriyapayogassa kāraṇaṁ vīriyārambhe niyojanato,",
  "atk-s0519a4:233_3": "“yogā ve jāyatī bhūrī”ti vacanato yogo bhāvanā.",
  "atk-s0519a4:233_4": "Tattha vipassanābhāvanāya vakkhamānattā samādhibhāvanā idhādhippetāti vuttaṁ –",
  "atk-s0519a4:233_5": "“yuñjatha buddhasāsaneti samādhissa padaṭṭhāna”nti.",
  "atk-s0519a4:233_6": "“Maccuno sena”nti vuttāya kilesasenāya sammā dhunanaṁ ñāṇeneva hotīti āha –",
  "atk-s0519a4:233_7": "“dhunātha…pe…",
  "atk-s0519a4:233_8": "padaṭṭhāna”nti.",
  "atk-s0519a4:233_9": "Puna yathāvuttavīriyasamādhipaññāsampayuttesu ādhipaccakiccatāya papañcappahānasamatthā vaṭṭamūlaṁ chinditvā",
  "atk-s0519a4:233_10": "vivaṭṭaṁ pāpenti cāti dassanatthaṁ “ārambhatha nikkamathāti vīriyindriyassa padaṭṭhāna”ntiādi vuttaṁ.",
  "atk-s0519a4:233_11": "Imāni padaṭṭhānāni desanāti “yānimāni vīriyassa padaṭṭhāna”ntiādinā vīriyādīnaṁ padaṭṭhānāni vuttāni,",
  "atk-s0519a4:233_12": "sā ārambhatha nikkamathāti ādidesanā,",
  "atk-s0519a4:233_13": "na vīriyārambhavatthuādīnīti attho.",
  "atk-s0519a4:233_14": "Tathā ceva saṁvaṇṇitaṁ.",
  "atk-s0519a4:234_0": "Evaṁ yathānikkhittāya desanāya padaṭṭhānavasena atthaṁ niddhāretvā idāni taṁ sabhāgavisabhāgadhammavasena",
  "atk-s0519a4:234_1": "āvaṭṭetukāmo tassa bhūmiṁ dassetuṁ “ayuñjantānaṁ vā sattānaṁ yoge yuñjantānaṁ vā ārambho”tiādimāha.",
  "atk-s0519a4:234_2": "Tassattho –",
  "atk-s0519a4:234_3": "yoge bhāvanāyaṁ taṁ ayuñjantānaṁ vā sattānaṁ aparipakkañāṇānaṁ vāsanābhāgena āyatiṁ vijānanatthaṁ ayaṁ desanārambho yuñjantānaṁ vā paripakkañāṇānanti.",
  "atk-s0519a4:235_0": "So pamādo duvidhoti yena pamādena bhāvanaṁ nānuyuñjanti,",
  "atk-s0519a4:235_1": "so pamādo attano kāraṇabhedena duvidho.",
  "atk-s0519a4:235_2": "Aññāṇenāti pañcannaṁ khandhānaṁ salakkhaṇasāmaññalakkhaṇapaṭicchādakena sammohena.",
  "atk-s0519a4:235_3": "Nivutoti chādito.",
  "atk-s0519a4:235_4": "Ñeyyaṭṭhānanti ñeyyañca taṁ “iti rūpaṁ,",
  "atk-s0519a4:235_5": "iti rūpassa samudayo”tiādinā ñāṇassa pavattanaṭṭhānañcāti ñeyyaṭṭhānaṁ.",
  "atk-s0519a4:235_6": "Anekabhedattā pāpadhammānaṁ tabbasena anekabhedopi pamādo mūlabhūtāya avijjāya vasena eko evāti āha –",
  "atk-s0519a4:235_7": "“ekavidho avijjāyā”ti.",
  "atk-s0519a4:235_8": "Lābhavinicchayapariggahamacchariyāni pariyesanāārakkhāparibhogesu antogadhāni.",
  "atk-s0519a4:235_9": "Chandarāgajjhosānā taṇhā evāti taṇhāmūlakepi dhamme ettheva pakkhipitvā “tividho taṇhāyā”ti vuttaṁ.",
  "atk-s0519a4:236_0": "Rūpīsu bhavesūti rūpadhammesu.",
  "atk-s0519a4:236_1": "Ajjhosānanti taṇhābhiniveso.",
  "atk-s0519a4:236_2": "Etena “taṇhāya rūpakāyo padaṭṭhāna”nti padassa atthaṁ vivarati.",
  "atk-s0519a4:236_3": "Anādimati hi saṁsāre itthipurisā aññamaññarūpābhirāmā,",
  "atk-s0519a4:236_4": "ayañcattho cittapariyādānasuttena dīpetabbo.",
  "atk-s0519a4:236_5": "Arūpīsu sammohoti phassādīnaṁ atisukhumasabhāvattā santatisamūhakiccārammaṇaghanavinibbhogassa dukkarattā ca arūpadhammesu sammoho,",
  "atk-s0519a4:236_6": "sattānaṁ patiṭṭhitoti vacanaseso.",
  "atk-s0519a4:236_7": "Evaṁ niddhārite rūpakāyanāmakāyasaṅkhāte upādānakkhandhapañcake ārammaṇakaraṇavasena pavattaṁ taṇhañca",
  "atk-s0519a4:236_8": "avijjañca avisesena vuttaṁ catupādānānaṁ vasena vibhajitvā tesaṁ khandhānaṁ upādānānañca dukkhasamudayabhāvena",
  "atk-s0519a4:236_9": "sahapariññeyyapahātabbabhāvaṁ dasseti “tattha rūpakāyo”tiādinā.",
  "atk-s0519a4:237_0": "30.",
  "atk-s0519a4:237_1": "Evaṁ pamādamukhena purimasaccadvayaṁ niddhāretvā pamādamukheneva aparampi saccadvayaṁ niddhāretuṁ “tattha yo”tiādi vuttaṁ.",
  "atk-s0519a4:237_2": "Tattha tassāti tassa pamādassa.",
  "atk-s0519a4:237_3": "Sampaṭivedhenāti sammā parijānanena assādādīnaṁ jānanena.",
  "atk-s0519a4:237_4": "Rakkhaṇā paṭisaṁharaṇāti attano cittassa rakkhaṇasaṅkhātā pamādassa paṭisaṁharaṇā,",
  "atk-s0519a4:237_5": "tappaṭipakkhena saṅkocanā appamādānuyogena yā khepanā.",
  "atk-s0519a4:237_6": "Ayaṁ samathoti kiccena samādhiṁ dasseti.",
  "atk-s0519a4:237_7": "Ayaṁ vodānapakkhavisabhāgadhammavasena āvaṭṭanā.",
  "atk-s0519a4:237_8": "“Yadā jānāti kāmānaṁ…pe…",
  "atk-s0519a4:237_9": "ānisaṁsa”nti iminā samathādhigamassa upāyaṁ dasseti.",
  "atk-s0519a4:238_0": "Tattha kāmānanti vatthukāmānañca kilesakāmānañca.",
  "atk-s0519a4:238_1": "Assādañca assādatoti kāme paṭicca uppajjamānaṁ sukhasomanassasaṅkhātaṁ assādaṁ assādatāya assādamattato.",
  "atk-s0519a4:238_2": "Ādīnavanti “appassādā kāmā bahudukkhā”tiādinā vuttaṁ ādīnavaṁ dosaṁ.",
  "atk-s0519a4:238_3": "Nissaraṇanti paṭhamajjhānaṁ.",
  "atk-s0519a4:238_4": "Vuttañhetaṁ –",
  "atk-s0519a4:238_5": "“kāmānametaṁ nissaraṇaṁ yadidaṁ nekkhamma”nti.",
  "atk-s0519a4:238_6": "Okāranti lāmakabhāvaṁ.",
  "atk-s0519a4:238_7": "Saṁkilesanti saṁkilissanaṁ.",
  "atk-s0519a4:238_8": "Kāmahetu hi sattā saṁkilissanti.",
  "atk-s0519a4:238_9": "Vodānanti visujjhanaṁ.",
  "atk-s0519a4:238_10": "Nekkhamme ca ānisaṁsanti nīvaraṇappahānādiguṇavisesayogaṁ.",
  "atk-s0519a4:238_11": "Tatthāti tasmiṁ yathāvutte samathe sati.",
  "atk-s0519a4:238_12": "Yā vīmaṁsāti yā paññā.",
  "atk-s0519a4:238_13": "“Samāhito,",
  "atk-s0519a4:238_14": "bhikkhave,",
  "atk-s0519a4:238_15": "bhikkhu yathābhūtaṁ pajānātī”ti hi vuttaṁ.",
  "atk-s0519a4:238_16": "Yathā taṇhāsahitāva avijjā saṅkhārānaṁ paccayo,",
  "atk-s0519a4:238_17": "evaṁ avijjāsahitāva taṇhā upādānānaṁ paccayo.",
  "atk-s0519a4:238_18": "Tāsu niruddhāsu upādānādīnaṁ abhāvo evāti taṇhāavijjāpahānena sakalavaṭṭadukkhanirodhaṁ dassento “imesu dvīsu dhammesu pahīnesū”tiādimāha.",
  "atk-s0519a4:238_19": "Imāni cattāri saccāni visabhāgasabhāgadhammāvaṭṭanavasena niddhāritānīti adhippāyo.",
  "atk-s0519a4:239_0": "Evaṁ vodānapakkhaṁ nikkhipitvā tassa visabhāgadhammavasena sabhāgadhammavasena ca āvaṭṭanaṁ dassetvā",
  "atk-s0519a4:239_1": "idāni saṁkilesapakkhaṁ nikkhipitvā tassa visabhāgadhammavasena sabhāgadhammavasena ca āvaṭṭanaṁ dassetuṁ",
  "atk-s0519a4:239_2": "“yathāpi mūle”ti gāthamāha.",
  "atk-s0519a4:239_3": "Tassattho –",
  "atk-s0519a4:239_4": "yathā nāma patiṭṭhāhetubhāvena mūlanti laddhavohāre bhūmigate rukkhassa avayave pharasuchedādiantarāyābhāvena",
  "atk-s0519a4:239_5": "anupaddave tato eva daḷhe thire sati khandhe chinnepi assatthādirukkho ruhati,",
  "atk-s0519a4:239_6": "evameva taṇhānusayasaṅkhāte attabhāvarukkhassa mūle maggañāṇapharasunā anupacchinne tayidaṁ dukkhaṁ punappunaṁ",
  "atk-s0519a4:239_7": "aparāparabhāvena nibbattati na nirujjhatīti.",
  "atk-s0519a4:239_8": "Kāmataṇhādinivattanatthaṁ “bhavataṇhāyā”ti vuttaṁ.",
  "atk-s0519a4:239_9": "Etassa dhammassa paccayoti etassa bhavataṇhāsaṅkhātassa dhammassa bhavesu ādīnavappaṭicchādanādivasena assādaggahaṇassa paccayo.",
  "atk-s0519a4:239_10": "Vuttañhetaṁ –",
  "atk-s0519a4:239_11": "“saṁyojanīyesu,",
  "atk-s0519a4:239_12": "bhikkhave,",
  "atk-s0519a4:239_13": "dhammesu assādānupassino taṇhā pavaḍḍhatī”ti.",
  "atk-s0519a4:239_14": "Tenevāha –",
  "atk-s0519a4:239_15": "“avijjāpaccayā hi bhavataṇhā”ti.",
  "atk-s0519a4:239_16": "Idha samatho vipassanā ca maggasamādhi maggapaññā ca adhippetāti āha –",
  "atk-s0519a4:239_17": "“yena taṇhānusayaṁ samūhanatī”tiādi.",
  "atk-s0519a4:239_18": "Imāni cattāri saccānīti visabhāgasabhāgadhammāvaṭṭanavasena niddhāritānīti.",
  "atk-s0519a4:239_19": "Sesaṁ vuttanayameva.",
  "atk-s0519a4:240_0": "Idāni na kevalaṁ niddhāriteheva visabhāgasabhāgadhammehi āvaṭṭanaṁ,",
  "atk-s0519a4:240_1": "atha kho pāḷiāgatehipi tehi āvaṭṭanaṁ āvaṭṭahāroti dassanatthaṁ “sabbapāpassa akaraṇa”nti gāthamāha.",
  "atk-s0519a4:240_2": "Tattha sabbapāpassāti sabbākusalassa.",
  "atk-s0519a4:240_3": "Akaraṇanti anuppādanaṁ.",
  "atk-s0519a4:240_4": "Kusalassāti catubhūmakakusalassa.",
  "atk-s0519a4:240_5": "Upasampadāti paṭilābho.",
  "atk-s0519a4:240_6": "Sacittapariyodāpananti attano cittavodānaṁ,",
  "atk-s0519a4:240_7": "taṁ pana arahattena hoti.",
  "atk-s0519a4:240_8": "Iti sīlasaṁvarena sabbapāpaṁ pahāya samathavipassanāhi kusalaṁ sampādetvā arahattaphalena cittaṁ pariyodapetabbanti",
  "atk-s0519a4:240_9": "etaṁ buddhāna sāsanaṁ ovādo anusiṭṭhīti ayaṁ saṅkhepattho,",
  "atk-s0519a4:240_10": "vitthārato pana attho pāḷito eva viññāyati.",
  "atk-s0519a4:241_0": "Tattha “sabbapāpaṁ nāmā”tiādīsu dosasamuṭṭhānanti doso samuṭṭhānameva etassāti dosasamuṭṭhānaṁ,",
  "atk-s0519a4:241_1": "na doso eva samuṭṭhānanti.",
  "atk-s0519a4:241_2": "Lobhasamuṭṭhānāyapi pisuṇavācāya sambhavato.",
  "atk-s0519a4:241_3": "Kāyaduccaritanti padaṁ apekkhitvā “dosasamuṭṭhāna”nti napuṁsakaniddeso.",
  "atk-s0519a4:241_4": "Lobhasamuṭṭhānaṁ mohasamuṭṭhānanti etthāpi eseva nayo.",
  "atk-s0519a4:241_5": "Samphappalāpo uddhaccacittena pavattayatīti adhippāyena tassa mohasamuṭṭhānatā vuttā.",
  "atk-s0519a4:242_0": "Evaṁ duccaritaakusalakammapathakammavibhāgena “sabbapāpa”nti ettha vuttapāpaṁ vibhajitvā idānissa akusalamūlavasena",
  "atk-s0519a4:242_1": "agatigamanavibhāgampi dassetuṁ “akusalamūla”ntiādi vuttaṁ.",
  "atk-s0519a4:242_2": "Tattha akusalamūlaṁ payogaṁ gacchantanti lobhādiakusalāni kāyavacīpayogaṁ gacchantāni,",
  "atk-s0519a4:242_3": "kāyavacīpayogaṁ samuṭṭhāpentānīti attho.",
  "atk-s0519a4:242_4": "Chandāti chandahetu.",
  "atk-s0519a4:242_5": "Yaṁ chandā agatiṁ gacchati,",
  "atk-s0519a4:242_6": "idaṁ lobhasamuṭṭhānanti chandā agatiṁ gacchatīti yadetaṁ agatigamanaṁ,",
  "atk-s0519a4:242_7": "idaṁ lobhasamuṭṭhānanti.",
  "atk-s0519a4:242_8": "Evaṁ sesesupi attho daṭṭhabbo.",
  "atk-s0519a4:242_9": "Ettāvatā “sabbapāpassa akaraṇa”nti ettha pāpaṁ dassetvā idāni tassa akaraṇaṁ dassento “lobho…pe…",
  "atk-s0519a4:242_10": "paññāyā”ti tīhi kusalamūlehi tiṇṇaṁ akusalamūlānaṁ pahānavasena sabbapāpassa akaraṇaṁ anuppādanamāha.",
  "atk-s0519a4:242_11": "Tathā lobho upekkhāyātiādinā brahmavihārehi.",
  "atk-s0519a4:242_12": "Tattha aratiṁ vūpasamentī muditā tassā mūlabhūtaṁ mohaṁ pajahatīti katvā vuttaṁ –",
  "atk-s0519a4:242_13": "“moho muditāya pahānaṁ abbhatthaṁ gacchatī”ti.",
  "atk-s0519a4:243_0": "31.",
  "atk-s0519a4:243_1": "Idāni aññenapi pariyāyena pāpaṁ tassa akaraṇañca dassetvā sesapadānañca atthavibhāvanamukhena sabhāgavisabhāgadhammāvaṭṭanaṁ",
  "atk-s0519a4:243_2": "dassetuṁ “sabbapāpaṁ nāma aṭṭha micchattānī”tiādi vuttaṁ.",
  "atk-s0519a4:243_3": "Akiriyā akaraṇaṁ anajjhācāroti tīhipi padehi micchattānaṁ anuppādanameva vadati.",
  "atk-s0519a4:243_4": "Tathā kiriyā karaṇaṁ ajjhācāroti tīhipi padehi uppādanameva vadati.",
  "atk-s0519a4:243_5": "Ajjhācāroti adhiṭṭhahitvā ācaraṇaṁ.",
  "atk-s0519a4:243_6": "Atītassāti cirakālappavattivasena purāṇassa.",
  "atk-s0519a4:243_7": "Maggassāti ariyamaggassa.",
  "atk-s0519a4:243_8": "Vuttañhetaṁ –",
  "atk-s0519a4:243_9": "“purāṇamaggaṁ purāṇaṁ añjasanti kho ariyassetaṁ aṭṭhaṅgikassa maggassa adhivacana”nti.",
  "atk-s0519a4:243_10": "Atītena vā vipassinā bhagavatā yathādhigataṁ desitabhāvaṁ sandhāya “atītassa maggassā”ti vuttaṁ.",
  "atk-s0519a4:243_11": "Vipassino hi ayaṁ bhagavato sammāsambuddhassa pātimokkhuddesagāthāti.",
  "atk-s0519a4:244_0": "Yaṁ paṭivedhenāti yassa pariññābhisamayena.",
  "atk-s0519a4:244_1": "Yaṁ pariyodāpitaṁ,",
  "atk-s0519a4:244_2": "ayaṁ nirodhoti yadipi asaṅkhatā dhātu kenaci saṁkilesena na saṁkilissati,",
  "atk-s0519a4:244_3": "adhigacchantassa pana puggalassa vasena evaṁ vuttaṁ.",
  "atk-s0519a4:244_4": "Tassa hi yāva saṁkilesā na vigacchanti,",
  "atk-s0519a4:244_5": "tāva asaṅkhatā dhātu apariyodapitāti vuccati.",
  "atk-s0519a4:244_6": "Yathā nibbānādhigamena ye khandhā vūpasametabbā,",
  "atk-s0519a4:244_7": "tesaṁ sesabhāvena asesabhāvena ca “saupādisesā”ti ca,",
  "atk-s0519a4:244_8": "“anupādisesā”ti ca vuccati,",
  "atk-s0519a4:244_9": "evaṁsampadamidaṁ daṭṭhabbaṁ.",
  "atk-s0519a4:245_0": "Imāni pāḷiāgatadhammānaṁ sabhāgavisabhāgadhammāvaṭṭanavasena niddhāritāni cattāri saccāni punapi pāḷiāgatadhammānaṁ",
  "atk-s0519a4:245_1": "sabhāgavisabhāgadhammāvaṭṭanena āvaṭṭahāraṁ dassetuṁ “dhammo have rakkhatī”ti gāthamāha.",
  "atk-s0519a4:245_2": "Tassā padattho pubbe vutto eva.",
  "atk-s0519a4:245_3": "Dhammoti puññadhammo idhādhippeto.",
  "atk-s0519a4:245_4": "Taṁ vibhajitvā dassento “dhammo nāma duvidho indriyasaṁvaro maggo cā”ti āha.",
  "atk-s0519a4:245_5": "Indriyasaṁvarasīsena cettha sabbampi sīlaṁ gahitanti daṭṭhabbaṁ.",
  "atk-s0519a4:245_6": "Sabbā upapattiyo duggati dukkhadukkhatādiyogena dukkhā gatiyoti katvā.",
  "atk-s0519a4:245_7": "Yathāvutte duvidhe dhamme paṭhamo dhammo yathā suciṇṇo hoti,",
  "atk-s0519a4:245_8": "yato ca so rakkhati,",
  "atk-s0519a4:245_9": "yattha ca patiṭṭhāpeti,",
  "atk-s0519a4:245_10": "taṁ sabbaṁ dassetuṁ “tattha yā saṁvarasīle akhaṇḍakāritā”tiādi vuttaṁ.",
  "atk-s0519a4:245_11": "Idāni tassa dhammassa apāyato rakkhaṇe ekantikabhāvaṁ vibhāvetuṁ gāmaṇisaṁyutte asibandhakaputtasuttaṁ ābhataṁ.",
  "atk-s0519a4:246_0": "Tattha evanti pakārena.",
  "atk-s0519a4:246_1": "Ca-saddo sampiṇḍane,",
  "atk-s0519a4:246_2": "imināpi pakārena ayamattho veditabboti adhippāyo.",
  "atk-s0519a4:246_3": "Asibandhakaputtoti asibandhakassa nāma putto.",
  "atk-s0519a4:246_4": "Gāme jeṭṭhakatāya gāmaṇī.",
  "atk-s0519a4:246_5": "Pacchābhūmakāti pacchābhūmivāsino.",
  "atk-s0519a4:246_6": "Kāmaṇḍalukāti sakamaṇḍaluno.",
  "atk-s0519a4:246_7": "Sevālamālikāti pātova udakato sevālañceva uppalādīni ca gahetvā udakasuddhibhāvajānanatthaṁ mālaṁ katvā piḷandhanakā.",
  "atk-s0519a4:246_8": "Udakorohakāti sāyaṁ pātaṁ udakaṁ orohaṇakā.",
  "atk-s0519a4:246_9": "Uyyāpentīti upariyāpenti.",
  "atk-s0519a4:246_10": "Saññāpentīti sammā yāpenti.",
  "atk-s0519a4:246_11": "Saggaṁ nāma okkāmentīti parivāretvā ṭhitāva “gaccha, bho,",
  "atk-s0519a4:246_12": "brahmalokaṁ, gaccha, bho,",
  "atk-s0519a4:246_13": "brahmaloka”nti vadantā saggaṁ pavesenti.",
  "atk-s0519a4:247_0": "Anuparisakkeyyāti anuparigaccheyya.",
  "atk-s0519a4:247_1": "Ummujjāti uṭṭhaha.",
  "atk-s0519a4:247_2": "Uplavāti jalassa upariplava.",
  "atk-s0519a4:247_3": "Thalamuplavāti thalaṁ abhiruha.",
  "atk-s0519a4:247_4": "Tatra yāssāti tatra yaṁ assa,",
  "atk-s0519a4:247_5": "yaṁ bhaveyya.",
  "atk-s0519a4:247_6": "Sakkharakaṭhalanti sakkharā vā kaṭhalā vā.",
  "atk-s0519a4:247_7": "Sā adhogāmī assāti sā adho gaccheyya,",
  "atk-s0519a4:247_8": "heṭṭhāgāmī bhaveyya.",
  "atk-s0519a4:247_9": "Adho gaccheyyāti heṭṭhā gaccheyya.",
  "atk-s0519a4:247_10": "Maggassāti ariyamaggassa.",
  "atk-s0519a4:247_11": "Tikkhatāti tikhiṇatā.",
  "atk-s0519a4:247_12": "Sā ca kho na satthakassa viya nisitakaraṇatā,",
  "atk-s0519a4:247_13": "atha kho indriyānaṁ paṭubhāvoti dassetuṁ “adhimattatā”ti āha.",
  "atk-s0519a4:247_14": "Nanu ca ariyamaggo attanā pahātabbakilese anavasesaṁ samucchindatīti atikhiṇo nāma natthīti?",
  "atk-s0519a4:247_15": "Saccametaṁ,",
  "atk-s0519a4:247_16": "tathāpi no ca kho “yathā diṭṭhippattassā”ti vacanato saddhāvimuttadiṭṭhippattānaṁ kilesappahānaṁ pati atthi kāci visesamattāti sakkā vattuṁ.",
  "atk-s0519a4:247_17": "Ayaṁ pana viseso na idhādhippeto,",
  "atk-s0519a4:247_18": "sabbupapattisamatikkamanassa adhippetattā.",
  "atk-s0519a4:247_19": "Yasmā pana ariyamaggena odhiso kilesā pahīyanti,",
  "atk-s0519a4:247_20": "tañca nesaṁ tathāpahānaṁ maggadhammesu indriyānaṁ apāṭavapāṭavatarapāṭavatamabhāvena hotīti yo vajirūpamadhammesu",
  "atk-s0519a4:247_21": "matthakappattānaṁ aggamaggadhammānaṁ paṭutamabhāvo.",
  "atk-s0519a4:247_22": "Ayaṁ idha maggassa tikkhatāti adhippetā.",
  "atk-s0519a4:247_23": "Tenevāha –",
  "atk-s0519a4:247_24": "“ayaṁ dhammo suciṇṇo sabbāhi upapattīhi rakkhatī”ti.",
  "atk-s0519a4:247_25": "“Tasmā rakkhitacittassā”tiādinā suttantarena sugatisaññitānampi upapattīnaṁ duggatibhāvaṁ sādheti.",
  "atk-s0519a4:248_0": "32.",
  "atk-s0519a4:248_1": "Idāni yathāvuttassa dhammassa visabhāgadhammānaṁ taṇhāvijjādīnaṁ sabhāgadhammānañca samathavipassanādīnaṁ",
  "atk-s0519a4:248_2": "niddhāraṇavasena āvaṭṭahāraṁ yojetvā dassetuṁ “tattha duggatīnaṁ hetu taṇhā ca avijjā cā”tiādimāha.",
  "atk-s0519a4:248_3": "Taṁ pubbe vuttanayattā suviññeyyameva.",
  "atk-s0519a4:248_4": "Idaṁ vuccati brahmacariyanti idaṁ ariyaṁ samathavipassanāsaṅkhātaṁ maggabrahmacariyanti vuccati.",
  "atk-s0519a4:248_5": "Yaṁ rakkhatīti sabbāhi duggatīhi rakkhantassa ariyamaggassa ārammaṇabhūto nirodho rakkhanto viya vutto,",
  "atk-s0519a4:248_6": "nimittassa kattubhāvena upacaritattā.",
  "atk-s0519a4:248_7": "Imāni cattāri saccāni visabhāgasabhāgadhammāvaṭṭanavasena niddhāritānīti adhippāyo.",
  "atk-s0519a4:249_0": "Āvaṭṭahāravibhaṅgavaṇṇanā niṭṭhitā.",
  "atk-s0519a4:250_0": "8. Vibhattihāravibhaṅgavaṇṇanā",
  "atk-s0519a4:251_0": "33.Tatthakatamo vibhattihāroti vibhattihāravibhaṅgo.",
  "atk-s0519a4:251_1": "Tattha dhammavibhattibhūmivibhattipadaṭṭhānavibhattīti tividhā vibhatti.",
  "atk-s0519a4:251_2": "Tāsu yasmā dhammesu vibhāgato niddiṭṭhesu tattha labbhamāno bhūmivibhāgo padaṭṭhānavibhāgo ca niddisiyamāno suviññeyyo hoti,",
  "atk-s0519a4:251_3": "tasmā dhammavibhattiṁ tāva niddisanto soḷasavidhe paṭṭhāne yesaṁ suttānaṁ vasena visesato vibhajitabbā,",
  "atk-s0519a4:251_4": "tāni suttāni dassetuṁ “dve suttāni vāsanābhāgiyañca nibbedhabhāgiyañcā”ti vuttaṁ.",
  "atk-s0519a4:251_5": "Tattha vāsanā puññabhāvanā,",
  "atk-s0519a4:251_6": "tassā bhāgo koṭṭhāso vāsanābhāgo,",
  "atk-s0519a4:251_7": "tassa hitanti vāsanābhāgiyaṁ, suttaṁ.",
  "atk-s0519a4:251_8": "Nibbijjhanaṁ lobhakkhandhādīnaṁ padālanaṁ nibbedho,",
  "atk-s0519a4:251_9": "tassa bhāgoti sesaṁ purimasadisameva.",
  "atk-s0519a4:251_10": "Yasmiṁ sutte tīṇi puññakiriyavatthūni desitāni,",
  "atk-s0519a4:251_11": "taṁ suttaṁ vāsanābhāgiyaṁ.",
  "atk-s0519a4:251_12": "Yasmiṁ pana sekkhāsekkhā desitā,",
  "atk-s0519a4:251_13": "taṁ nibbedhabhāgiyaṁ.",
  "atk-s0519a4:251_14": "Ayañca attho pāḷiyaṁyeva āgamissati.",
  "atk-s0519a4:252_0": "Puññabhāgiyāti puññabhāge bhavā.",
  "atk-s0519a4:252_1": "Tathā phalabhāgiyā veditabbā.",
  "atk-s0519a4:252_2": "Phalanti pana sāmaññaphalaṁ.",
  "atk-s0519a4:252_3": "Saṁvarasīlanti pātimokkhasaṁvaro,",
  "atk-s0519a4:252_4": "satisaṁvaro,",
  "atk-s0519a4:252_5": "ñāṇasaṁvaro,",
  "atk-s0519a4:252_6": "khantisaṁvaro,",
  "atk-s0519a4:252_7": "vīriyasaṁvaroti pañca saṁvarā saṁvarasīlaṁ.",
  "atk-s0519a4:252_8": "Pahānasīlanti tadaṅgappahānaṁ,",
  "atk-s0519a4:252_9": "vikkhambhanappahānaṁ,",
  "atk-s0519a4:252_10": "samucchedappahānaṁ,",
  "atk-s0519a4:252_11": "paṭippassaddhippahānaṁ,",
  "atk-s0519a4:252_12": "nissaraṇappahānanti pañcappahānāni.",
  "atk-s0519a4:252_13": "Tesu nissaraṇappahānavajjānaṁ pahānānaṁ vasena pahānasīlaṁ veditabbaṁ.",
  "atk-s0519a4:252_14": "Soti yo vāsanābhāgiyasuttasampaṭiggāhako, so.",
  "atk-s0519a4:252_15": "Tena brahmacariyenāti tena saṁvarasīlasaṅkhātena seṭṭhacariyena kāraṇabhūtena brahmacārī bhavati.",
  "atk-s0519a4:252_16": "Ettha ca aṭṭhasamāpattibrahmacariyassa na paṭikkhepo,",
  "atk-s0519a4:252_17": "keci pana “teneva brahmacariyenā”ti paṭhanti,",
  "atk-s0519a4:252_18": "tesaṁ matena siyā tassa paṭikkhepo.",
  "atk-s0519a4:253_0": "Pahānasīle ṭhitoti samucchedapaṭippassaddhippahānānaṁ vasena pahānasīle ṭhito.",
  "atk-s0519a4:253_1": "Tena brahmacariyenāti tena pahānasīlena visesabhūtena maggabrahmacariyena.",
  "atk-s0519a4:253_2": "Ye pana “teneva brahmacariyenā”ti paṭhanti,",
  "atk-s0519a4:253_3": "tesaṁ ayaṁ pāṭho “vāsanābhāgiyaṁ nāma suttaṁ dānakathā,",
  "atk-s0519a4:253_4": "sīlakathā,",
  "atk-s0519a4:253_5": "saggakathā,",
  "atk-s0519a4:253_6": "puññavipākakathā”ti.",
  "atk-s0519a4:253_7": "Ye pana “tena brahmacariyenā”ti paṭhanti,",
  "atk-s0519a4:253_8": "tesaṁ ayaṁ pāṭho –",
  "atk-s0519a4:253_9": "“vāsanābhāgiyaṁ nāma suttaṁ dānakathā,",
  "atk-s0519a4:253_10": "sīlakathā,",
  "atk-s0519a4:253_11": "saggakathā kāmānaṁ ādīnavo nekkhamme ānisaṁso”ti.",
  "atk-s0519a4:253_12": "Tattha katamo pāṭho yuttataroti?",
  "atk-s0519a4:253_13": "Pacchimo pāṭhoti niṭṭhaṁ gantabbaṁ.",
  "atk-s0519a4:253_14": "Yasmā “nibbedhabhāgiyaṁ nāma suttaṁ yā catusaccappakāsanā”ti vakkhati,",
  "atk-s0519a4:253_15": "na hi mahāthero sāvasesaṁ katvā dhammaṁ desesīti.",
  "atk-s0519a4:254_0": "“Natthi pajānanā”tiādinā ubhinnaṁ suttānaṁ sātisayaṁ asaṅkarakāraṇaṁ dasseti.",
  "atk-s0519a4:254_1": "Tattha pajānanāti ariyamaggassa padaṭṭhānabhūtā vuṭṭhānagāminī vipassanāpaññā.",
  "atk-s0519a4:254_2": "Imāni cattāri suttānīti imesaṁ suttānaṁ vāsanābhāgiyanibbedhabhāgiyānaṁ vakkhamānānañca saṁkilesabhāgiyaasekkhabhāgiyānaṁ vasena cattāri suttāni.",
  "atk-s0519a4:254_3": "Desanāyāti desanānayena.",
  "atk-s0519a4:254_4": "Sabbato vicayena hārena vicinitvāti sabbatobhāgena ekādasasu ṭhānesu pakkhipitvā vicayena hārena vicinitvā.",
  "atk-s0519a4:254_5": "“Yuttihārena yojetabbānī”ti etena vicayahārayuttihārā vibhattihārassa parikammaṭṭhānanti dasseti.",
  "atk-s0519a4:254_6": "“Yāvatikā ñāṇassa bhūmī”ti iminā vibhattihārassa mahāvisayataṁ dasseti.",
  "atk-s0519a4:255_0": "34.",
  "atk-s0519a4:255_1": "Evaṁ vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṁ kilesabhāgiyaasekkhabhāgiyabhāvehi",
  "atk-s0519a4:255_2": "sādhāraṇāsādhāraṇabhāvehi vibhajituṁ “tattha katame dhammā sādhāraṇā”tiādi āraddhaṁ.",
  "atk-s0519a4:255_3": "Tattha katame dhammāti katame sabhāvadhammā.",
  "atk-s0519a4:255_4": "Sādhāraṇāti avisiṭṭhā,",
  "atk-s0519a4:255_5": "samānāti attho.",
  "atk-s0519a4:255_6": "Dve dhammāti duve pakatiyo.",
  "atk-s0519a4:255_7": "Pakatiattho hi ayaṁ dhamma-saddo “jātidhammānaṁ sattāna”ntiādīsu viya.",
  "atk-s0519a4:255_8": "Nāmasādhāraṇāti nāmena sādhāraṇā,",
  "atk-s0519a4:255_9": "kusalākusalāti samānanāmāti attho.",
  "atk-s0519a4:255_10": "Vatthusādhāraṇāti vatthunā nissayena sādhāraṇā,",
  "atk-s0519a4:255_11": "ekasantatipatitatāya samānavatthukāti attho.",
  "atk-s0519a4:255_12": "Visesato saṁkilesapakkhe pahānekaṭṭhā nāmasādhāraṇā,",
  "atk-s0519a4:255_13": "sahajekaṭṭhā vatthusādhāraṇā.",
  "atk-s0519a4:255_14": "Aññampi evaṁ jātiyanti kiccapaccayapaṭipakkhādīhi samānaṁ saṅgaṇhāti.",
  "atk-s0519a4:255_15": "Micchattaniyatānaṁ aniyatānanti idaṁ puthujjanānaṁ upalakkhaṇaṁ.",
  "atk-s0519a4:255_16": "Tasmā sassatavādā ucchedavādāti ādiko sabbo puthujjanabhedo āharitvā vattabbo.",
  "atk-s0519a4:255_17": "Dasanappahātabbā kilesā sādhāraṇā micchattaniyatānaṁ aniyatānaṁ eva ca sambhavato sammattaniyatānaṁ asambhavato ca.",
  "atk-s0519a4:255_18": "Iminā nayena sesapadesupi attho veditabbo.",
  "atk-s0519a4:256_0": "Ariyasāvakoti sekkhaṁ sandhāya vadati.",
  "atk-s0519a4:256_1": "Sabbā sā avītarāgehi sādhāraṇāti lokiyasamāpatti rūpāvacarā arūpāvacarā dibbavihāro brahmavihāro paṭhamajjhānasamāpattīti",
  "atk-s0519a4:256_2": "evamādīhi pariyāyehi sādhāraṇā.",
  "atk-s0519a4:256_3": "Kusalasamāpatti pana iminā pariyāyena siyā asādhāraṇā,",
  "atk-s0519a4:256_4": "imaṁ pana dosaṁ passantā keci “yaṁ kiñci…pe…",
  "atk-s0519a4:256_5": "sabbā sā avītarāgehi sādhāraṇā”ti paṭhanti.",
  "atk-s0519a4:256_6": "Kathaṁ te odhiso gahitā,",
  "atk-s0519a4:256_7": "atha odhiso gahetabbā,",
  "atk-s0519a4:256_8": "kathaṁ sādhāraṇāti?",
  "atk-s0519a4:256_9": "Anuyogaṁ manasikatvā taṁ visodhento āha –",
  "atk-s0519a4:256_10": "“sādhāraṇā hi dhammā evaṁ aññamañña”ntiādi.",
  "atk-s0519a4:256_11": "Tassattho –",
  "atk-s0519a4:256_12": "yathā micchattaniyatānaṁ aniyatānañca sādhāraṇāti vuttaṁ,",
  "atk-s0519a4:256_13": "evaṁ sādhāraṇā dhammā na sabbasattānaṁ sādhāraṇatāya sādhāraṇā, kasmā?",
  "atk-s0519a4:256_14": "Yasmā aññamaññaṁ paraṁ paraṁ sakaṁ sakaṁ visayaṁ nātivattanti.",
  "atk-s0519a4:256_15": "Paṭiniyatañhi tesaṁ pavattiṭṭhānaṁ,",
  "atk-s0519a4:256_16": "itarathā tathā vohāro eva na siyāti adhippāyo.",
  "atk-s0519a4:256_17": "Yasmā ca ete eva dhammā evaṁ niyatā visayā,",
  "atk-s0519a4:256_18": "tasmā “yopi imehi dhammehi samannāgato na so taṁ dhammaṁ upātivattatī”ti āha.",
  "atk-s0519a4:256_19": "Na hi micchattaniyatānaṁ aniyatānañca dassanena pahātabbā kilesā na santi,",
  "atk-s0519a4:256_20": "aññesaṁ vā santīti evaṁ sesepi vattabbaṁ.",
  "atk-s0519a4:257_0": "Asādhāraṇo nāma dhammo tassa tassa puggalassa paccattaniyato ariyesu sekkhāsekkhadhammavasena anariyesu sabbābhabbapahātabbavasena gavesitabbo,",
  "atk-s0519a4:257_1": "itarassa tathā niddisitabbabhāvābhāvato.",
  "atk-s0519a4:257_2": "So ca kho sādhāraṇāvidhuratāya taṁ taṁ upādāya tathāvuttadesanānusārenāti imamatthaṁ dasseti “katame",
  "atk-s0519a4:257_3": "dhammā asādhāraṇā yāva desanaṁ upādāya gavesitabbā sekkhāsekkhā bhabbābhabbā”ti iminā.",
  "atk-s0519a4:257_4": "Aṭṭhamakassāti sotāpattiphalasacchikiriyāya paṭipannassa.",
  "atk-s0519a4:257_5": "Dhammatāti dhammasabhāvo paṭhamassa maggaṭṭhatā dutiyassa phalaṭṭhatā.",
  "atk-s0519a4:257_6": "Paṭhamassa vā pahīyamānakilesatā.",
  "atk-s0519a4:257_7": "Dutiyassa pahīnakilesatā.",
  "atk-s0519a4:257_8": "Puna aṭṭhamakassāti anāgāmimaggaṭṭhassa.",
  "atk-s0519a4:257_9": "Nāmanti sekkhāti nāmaṁ.",
  "atk-s0519a4:257_10": "Dhammatāti taṁtaṁmaggaṭṭhatā heṭṭhimaphalaṭṭhatā ca.",
  "atk-s0519a4:257_11": "Paṭipannakānanti maggasamaṅgīnaṁ.",
  "atk-s0519a4:257_12": "Nāmanti paṭipannakāti nāmaṁ.",
  "atk-s0519a4:257_13": "Evaṁ “aṭṭhamakassā”tiādinā ariyapuggalesu asādhāraṇadhammaṁ dassetvā itaresu nayadassanatthaṁ “evaṁ visesānupassinā”tiādi vuttaṁ.",
  "atk-s0519a4:257_14": "Lokiyadhammesu eva hi hīnādibhāvo.",
  "atk-s0519a4:257_15": "Tattha visesānupassināti asādhāraṇadhammānupassinā.",
  "atk-s0519a4:257_16": "Micchattaniyatānaṁ aniyatā dhammā sādhāraṇā micchattaniyatā dhammā asādhāraṇā.",
  "atk-s0519a4:257_17": "Micchattaniyatesupi niyatamicchādiṭṭhikānaṁ aniyatā dhammā sādhāraṇā.",
  "atk-s0519a4:257_18": "Niyatamicchādiṭṭhi asādhāraṇāti iminā nayena visesānupassinā veditabbā.",
  "atk-s0519a4:258_0": "Evaṁ nānānayehi dhammavibhattiṁ dassetvā idāni bhūmivibhattiṁ padaṭṭhānavibhattiñca vibhajitvā dassetuṁ “dassanabhūmī”tiādimāha.",
  "atk-s0519a4:258_1": "Tattha dassanabhūmīti paṭhamamaggo.",
  "atk-s0519a4:258_2": "Yasmā pana paṭhamamaggakkhaṇe ariyasāvako sammattaniyāmaṁ okkamanto nāma hoti,",
  "atk-s0519a4:258_3": "tato paraṁ okkanto,",
  "atk-s0519a4:258_4": "tasmā “dassanabhūmi niyāmāvakkantiyā padaṭṭhāna”nti vuttaṁ.",
  "atk-s0519a4:258_5": "Kiñcāpi heṭṭhimo heṭṭhimo maggo upariuparimaggādhigamassa kāraṇaṁ hoti,",
  "atk-s0519a4:258_6": "sakkāyadiṭṭhiādīni appahāya kāmarāgabyāpādādippahānassa asakkuṇeyyattā.",
  "atk-s0519a4:258_7": "Tathāpi ariyamaggo attano phalassa visesakāraṇaṁ āsannakāraṇañcāti dassetuṁ “bhāvanābhūmiuttarikānaṁ phalānaṁ pattiyā padaṭṭhāna”nti vuttaṁ.",
  "atk-s0519a4:258_8": "Sukhā paṭipadā khippābhiññā ñāṇuttarassa tathāvidhapaccayasamāyoge ca hotīti sā vipassanāya padaṭṭhānanti vuttā.",
  "atk-s0519a4:258_9": "Itarā pana tissopi paṭipadā samathaṁ āvahanti eva.",
  "atk-s0519a4:258_10": "Tāsu sabbamudutāya dassitāya sesāpi dassitā evāti āha –",
  "atk-s0519a4:258_11": "“dukkhā paṭipadā dandhābhiññā samathassa padaṭṭhāna”nti.",
  "atk-s0519a4:259_0": "Dānamayaṁ puññakiriyavatthūti dānameva dānamayaṁ,",
  "atk-s0519a4:259_1": "pujjaphalanibbattanaṭṭhena puññaṁ,",
  "atk-s0519a4:259_2": "tadeva kattabbato kiriyā,",
  "atk-s0519a4:259_3": "payogasampattiyādīnaṁ adhiṭṭhānabhāvato vatthu cāti dānamayapuññakiriyavatthu.",
  "atk-s0519a4:259_4": "Paratoghosassāti dhammassavanassa.",
  "atk-s0519a4:259_5": "Sādhāraṇanti na bījaṁ viya aṅkurassa,",
  "atk-s0519a4:259_6": "dassanabhūmiādayo viya vā niyāmāvakkantiādīnaṁ āveṇikaṁ,",
  "atk-s0519a4:259_7": "atha kho sādhāraṇaṁ,",
  "atk-s0519a4:259_8": "tadaññakāraṇehipi paratoghosassa pavattanatoti adhippāyo.",
  "atk-s0519a4:259_9": "Tattha keci dāyakassa dānānumodanaṁ āciṇṇanti dānaṁ paratoghosassa kāraṇanti vadanti.",
  "atk-s0519a4:259_10": "Dāyako pana dakkhiṇāvisuddhiṁ ākaṅkhanto dānasīlādiguṇavisesānaṁ savane yuttappayutto hotīti dānaṁ dhammassavanassa kāraṇaṁ vuttaṁ.",
  "atk-s0519a4:260_0": "Sīlasampanno vippaṭisārābhāvena samāhito dhammacintāsamattho hotīti sīlaṁ cintāmayañāṇassa kāraṇanti āha “sīlamaya”ntiādi.",
  "atk-s0519a4:260_1": "Bhāvanāmayanti samathasaṅkhātaṁ bhāvanāmayaṁ.",
  "atk-s0519a4:260_2": "Bhāvanāmayiyāti uparijhānasaṅkhātāya vipassanāsaṅkhātāya ca bhāvanāmayiyā.",
  "atk-s0519a4:260_3": "Purimaṁ purimañhi pacchimassa pacchimassa padaṭṭhānaṁ.",
  "atk-s0519a4:260_4": "Idāni yasmā dānaṁ sīlaṁ lokiyabhāvanā ca na kevalaṁ yathāvuttaparatoghosādīnaṁyeva,",
  "atk-s0519a4:260_5": "atha kho yathākkamaṁ pariyattibāhusaccakammaṭṭhānānuyogamaggasammādiṭṭhīnampi paccayā honti,",
  "atk-s0519a4:260_6": "tasmā tampi nayaṁ dassetuṁ puna “dānamaya”ntiādinā desanaṁ vaḍḍhesi.",
  "atk-s0519a4:260_7": "Tathā patirūpadesavāsādayo kāyavivekacittavivekādīnaṁ kāraṇaṁ hotīti imaṁ nayaṁ dassetuṁ “patirūpadesavāso”tiādimāha.",
  "atk-s0519a4:260_8": "Tattha kusalavīmaṁsāyāti paṭisaṅkhānupassanāya.",
  "atk-s0519a4:260_9": "Akusalapariccāgoti iminā pahānapariññā vuttāti.",
  "atk-s0519a4:260_10": "Samādhindriyassāti maggasamādhindriyassa.",
  "atk-s0519a4:260_11": "Sesaṁ suviññeyyameva.",
  "atk-s0519a4:261_0": "Vibhattihāravibhaṅgavaṇṇanā niṭṭhitā.",
  "atk-s0519a4:262_0": "9. Parivattanahāravibhaṅgavaṇṇanā",
  "atk-s0519a4:263_0": "35.Tatthakatamo parivattano hāroti parivattanahāravibhaṅgo.",
  "atk-s0519a4:263_1": "Tattha yasmā saṁvaṇṇiyamāne sutte yathāniddiṭṭhānaṁ kusalākusaladhammānaṁ paṭipakkhabhūte akusalakusaladhamme",
  "atk-s0519a4:263_2": "pahātabbabhāvādivasena niddhāraṇaṁ paṭipakkhato parivattanaṁ,",
  "atk-s0519a4:263_3": "tasmā “sammādiṭṭhissa purisapuggalassa micchādiṭṭhi nijjiṇṇā bhavatī”tiādi āraddhaṁ.",
  "atk-s0519a4:263_4": "Tattha sammā pasatthā,",
  "atk-s0519a4:263_5": "sundarā diṭṭhi etassāti sammādiṭṭhi, tassa.",
  "atk-s0519a4:263_6": "Sā panassa sammādiṭṭhitā pubbabhāgasammādiṭṭhiyā vā lokuttarasammādiṭṭhiyā vā veditabbā.",
  "atk-s0519a4:263_7": "Micchādiṭṭhi nijjiṇṇā bhavatīti purimanaye vipassanāsammādiṭṭhiyā pahīnā hoti,",
  "atk-s0519a4:263_8": "vikkhambhitāti attho.",
  "atk-s0519a4:263_9": "Pacchimanaye paṭhamamaggasammādiṭṭhiyā pahīnā samucchinnāti attho.",
  "atk-s0519a4:264_0": "Ye cassa micchādiṭṭhipaccayāti micchābhinivesahetu ye ariyānaṁ adassanakāmatādayo lobhādayo pāṇātipātādayo",
  "atk-s0519a4:264_1": "ca aneke lāmakaṭṭhena pāpakā akosallasambhūtaṭṭhena akusalā dhammā uppajjeyyuṁ.",
  "atk-s0519a4:264_2": "Imassa āraddhavipassakassa ariyassa ca.",
  "atk-s0519a4:264_3": "Dhammāti samathavipassanādhammā,",
  "atk-s0519a4:264_4": "sattattiṁsabodhipakkhiyadhammā vā anuppannā vā sambhavanti uppannā,",
  "atk-s0519a4:264_5": "bhāvanāpāripūriṁ gacchanti.",
  "atk-s0519a4:264_6": "Sammāsaṅkappassātiādīnampi imināva nayena attho veditabbo.",
  "atk-s0519a4:264_7": "Ayaṁ pana viseso –",
  "atk-s0519a4:264_8": "sammāvimuttiādīnaṁ micchāvimutti avimuttāva samānā “vimuttā maya”nti evaṁsaññino avimuttiyaṁ vā vimuttisaññino.",
  "atk-s0519a4:264_9": "Tatrāyaṁ vacanattho –",
  "atk-s0519a4:264_10": "micchā pāpikā vimutti vimokkho etassāti micchāvimutti.",
  "atk-s0519a4:264_11": "Aṭṭhaṅgā ca micchāvimutti yathāvuttenākārena micchābhinivesavasena ca pavattā antadvayalakkhaṇā.",
  "atk-s0519a4:264_12": "Sammāvimutti pana phaladhammā,",
  "atk-s0519a4:264_13": "micchādiṭṭhike samāsevato micchāvimokkho vā micchāvimutti.",
  "atk-s0519a4:264_14": "Micchāvimuttiñāṇadassanaṁ pana micchāvimokkhe micchādiṭṭhiyā ca sāranti gahaṇavasena pavatto akusalacittuppādo",
  "atk-s0519a4:264_15": "antamaso pāpaṁ katvā “sukataṁ mayā”ti paccavekkhato uppannamoho ca.",
  "atk-s0519a4:264_16": "Sammāvimuttiñāṇadassanassāti ettha sekkhānaṁ paccavekkhaṇañāṇaṁ sammāvimuttiñāṇadassananti adhippetaṁ.",
  "atk-s0519a4:264_17": "Tañhi uttaribhāvanāpāripūriyā saṁvattati.",
  "atk-s0519a4:265_0": "36.",
  "atk-s0519a4:265_1": "Evaṁ sammādiṭṭhiādimukhena micchādiṭṭhiādiṁ dassetvā puna pāṇātipātaadinnādānakāmesumicchācārādito veramaṇiyādīhi",
  "atk-s0519a4:265_2": "pāṇātipātādīnaṁ parivattanaṁ dassetuṁ “yassā”tiādi āraddhaṁ.",
  "atk-s0519a4:265_3": "Tattha kālavādissāti lakkhaṇavacanaṁ.",
  "atk-s0519a4:265_4": "Kālena sāpadesaṁ pariyantavatiṁ atthasañhitanti so samphappalāpassa pahānāya paṭipanno hotīti vuttaṁ.",
  "atk-s0519a4:266_0": "Puna “ye ca kho kecī”tiādinā sammādiṭṭhiādimukheneva micchādiṭṭhiādīhi eva parivattanaṁ pakārantarena dasseti.",
  "atk-s0519a4:266_1": "Tattha sandiṭṭhikāti paccakkhā.",
  "atk-s0519a4:266_2": "Sahadhammikāti sakāraṇā.",
  "atk-s0519a4:266_3": "Gārayhāti garahitabbayuttā.",
  "atk-s0519a4:266_4": "Vādānuvādāti vādā ceva anuvādā ca.",
  "atk-s0519a4:266_5": "“Vādānupātā”tipi pāṭho,",
  "atk-s0519a4:266_6": "vādānupavattiyoti attho.",
  "atk-s0519a4:266_7": "Pujjāti pūjanīyā.",
  "atk-s0519a4:266_8": "Pāsaṁsāti pasaṁsitabbā.",
  "atk-s0519a4:267_0": "Puna “ye ca kho kecī”tiādinā majjhimāya paṭipattiyā antadvayaparivattanaṁ dasseti.",
  "atk-s0519a4:267_1": "Tattha bhuñjitabbātiādīni cattāri padāni vatthukāmavasena yojetabbāni.",
  "atk-s0519a4:267_2": "Bhāvayitabbā bahulīkātabbāti padadvayaṁ kilesakāmavasena.",
  "atk-s0519a4:267_3": "Tesaṁ adhammoti bhāvetabbo nāma dhammo siyā,",
  "atk-s0519a4:267_4": "kāmā ca tesaṁ bhāvetabbā icchitā,",
  "atk-s0519a4:267_5": "kāmehi ca veramaṇī kāmānaṁ paṭipakkho,",
  "atk-s0519a4:267_6": "iti sā tesaṁ adhammo āpajjatīti adhippāyo.",
  "atk-s0519a4:268_0": "Niyyāniko dhammoti saha vipassanāya ariyamaggo.",
  "atk-s0519a4:268_1": "Dukkhoti pāpaṁ nijjarāpessāmāti pavattitaṁ sarīratāpanaṁ vadati.",
  "atk-s0519a4:268_2": "Sukhoti anavajjapaccayaparibhogasukhaṁ.",
  "atk-s0519a4:268_3": "Etesupi vāresu vuttanayeneva adhammabhāvāpatti vattabbā.",
  "atk-s0519a4:268_4": "Idāni asubhasaññādimukhena subhasaññādiparivattanaṁ dassetuṁ “yathā vā panā”tiādi vuttaṁ.",
  "atk-s0519a4:268_5": "Āraddhavipassakassa kilesāsucipaggharaṇavasena tebhūmakasaṅkhārā asubhato upaṭṭhahantīti katvā vuttaṁ “sabbasaṅkhāresu asubhānupassino viharato”ti.",
  "atk-s0519a4:268_6": "“Yaṁ yaṁ vā panā”tiādinā paṭipakkhassa lakkhaṇaṁ vibhāveti.",
  "atk-s0519a4:268_7": "Tattha ajjhāpannoti adhiāpanno,",
  "atk-s0519a4:268_8": "abhiupagato pariññātoti attho.",
  "atk-s0519a4:269_0": "Parivattanahāravibhaṅgavaṇṇanā niṭṭhitā.",
  "atk-s0519a4:270_0": "10. Vevacanahāravibhaṅgavaṇṇanā",
  "atk-s0519a4:271_0": "37.Tatthakatamo vevacano hāroti vevacanahāravibhaṅgo.",
  "atk-s0519a4:271_1": "Tattha yathā vevacananiddeso hoti,",
  "atk-s0519a4:271_2": "taṁ dassetuṁ “ekaṁ bhagavā dhammaṁ aññamaññehi vevacanehi niddisatī”ti vuttaṁ.",
  "atk-s0519a4:271_3": "Vevacanehīti pariyāyasaddehīti attho.",
  "atk-s0519a4:271_4": "Padattho pubbe vutto eva.",
  "atk-s0519a4:271_5": "Kasmā pana bhagavā ekaṁ dhammaṁ anekapariyāyehi niddisatīti? Vuccate –",
  "atk-s0519a4:271_6": "desanākāle āyatiñca kassaci kathañci tadatthapaṭibodho siyāti pariyāyavacanaṁ,",
  "atk-s0519a4:271_7": "tasmiṁ khaṇe vikkhittacittānaṁ aññavihitānaṁ aññena pariyāyena tadatthāvabodhanatthaṁ pariyāyavacanaṁ.",
  "atk-s0519a4:271_8": "Teneva padena puna vacane tadaññesaṁ tattha adhigatatā siyāti mandabuddhīnaṁ punappunaṁ tadatthasallakkhaṇe asammosanatthaṁ pariyāyavacanaṁ.",
  "atk-s0519a4:271_9": "Anekepi atthā samānabyañjanā hontīti yā atthantaraparikappanā siyā,",
  "atk-s0519a4:271_10": "tassā parivajjanatthampi pariyāyavacanaṁ anaññassa vacane anekāhi tāhi tāhi saññāhi tesaṁ tesaṁ atthānaṁ",
  "atk-s0519a4:271_11": "ñāpanatthampi pariyāyavacanaṁ seyyathāpi nighaṇṭusatthe.",
  "atk-s0519a4:271_12": "Dhammakathikānaṁ tantiatthupanibandhanaparāvabodhanānaṁ sukhasiddhiyāpi pariyāyavacanaṁ.",
  "atk-s0519a4:271_13": "Attano dhammaniruttipaṭisambhidāppattiyā vibhāvanatthaṁ,",
  "atk-s0519a4:271_14": "veneyyānaṁ tattha bījāvāpanatthaṁ vā pariyāyavacanaṁ bhagavā niddisati.",
  "atk-s0519a4:272_0": "Kiṁ bahunā yassā dhammadhātuyā suppaṭividdhattā sammāsambuddhā yathā sabbasmiṁ atthe appaṭihatañāṇācārā,",
  "atk-s0519a4:272_1": "tathā sabbasmiṁ saddavohāreti ekampi atthaṁ anekehi pariyāyehi bodheti,",
  "atk-s0519a4:272_2": "na tattha dandhāyitattaṁ vitthāyitattaṁ atthassa.",
  "atk-s0519a4:272_3": "Nāpi dhammadesanāhāni,",
  "atk-s0519a4:272_4": "āveṇikovāyaṁ buddhadhammoti pariyāyadesanaṁ dassento “āsā”tiādimāha.",
  "atk-s0519a4:272_5": "Tattha atthaṁ dassento “āsā nāma vuccati yā bhavissassa atthassā”tiādimāha.",
  "atk-s0519a4:272_6": "Tattha bhavissassa atthassāti anāgatassa icchitabbassa atthassa.",
  "atk-s0519a4:272_7": "“Avassaṁ āgamissatī”tiādinā tassā pavattiyākāraṁ dasseti.",
  "atk-s0519a4:272_8": "Anāgatatthavisayā taṇhā āsā.",
  "atk-s0519a4:272_9": "Anāgatapaccuppannatthavisayā taṇhā pihāti ayametāsaṁ viseso.",
  "atk-s0519a4:273_0": "Atthanipphattipaṭipālanāti yāya icchitassa atthassa nipphattiṁ paṭipāleti āgameti,",
  "atk-s0519a4:273_1": "yāya vā nipphannaṁ atthaṁ paṭipāleti rakkhati.",
  "atk-s0519a4:273_2": "Ayaṁ abhinandanā nāma,",
  "atk-s0519a4:273_3": "yathāladdhassa atthassa kelāyanā nāmāti attho.",
  "atk-s0519a4:273_4": "Taṁ atthanipphattiṁ sattasaṅkhāravasena vibhajitvā dassento “piyaṁ vā ñāti”ntiādimāha.",
  "atk-s0519a4:273_5": "Tattha dhammanti rūpādiārammaṇadhammaṁ,",
  "atk-s0519a4:273_6": "atiiṭṭhārammaṇaṁ abhinandati,",
  "atk-s0519a4:273_7": "aniṭṭhārammaṇehipi taṁ dassetuṁ “appaṭikkūlato vā abhinandatī”ti vuttaṁ.",
  "atk-s0519a4:273_8": "Paṭikkūlepi hi vipallāsavasena sattaṁ,",
  "atk-s0519a4:273_9": "saṅkhāraṁ vā appaṭikkūlato abhinandati.",
  "atk-s0519a4:274_0": "Yāsu anekadhātūsu pavattiyā taṇhā “anekadhātūsu sarā”ti vuttā,",
  "atk-s0519a4:274_1": "tā dhātuyo vibhāgena dassetuṁ “cakkhudhātū”tiādi vuttaṁ.",
  "atk-s0519a4:274_2": "Kiñcāpi dhātuvibhaṅgādīsu kāmadhātuādayo aññāpi anekadhātuyo āgatā,",
  "atk-s0519a4:274_3": "tāsampi ettheva samavarodhoti dassanatthaṁ aṭṭhārasevettha dassitā.",
  "atk-s0519a4:274_4": "Keci rūpādhimuttātiādi tāsu dhātūsu taṇhāya pavattidassanaṁ.",
  "atk-s0519a4:274_5": "Tattha yasmā pañca ajjhattikā dhātuyo satta ca viññāṇadhātuyo dhammadhātu ca dhammārammaṇeneva saṅgahitā,",
  "atk-s0519a4:274_6": "tasmā aṭṭhārasa dhātuyo uddisitvā chaḷeva taṇhāya pavattiṭṭhānāni vibhattānīti daṭṭhabbaṁ.",
  "atk-s0519a4:274_7": "Taṇhāpakkhā nekkhammassitāpi domanassupavicārā tassa anuttaresu vimokkhesu pihaṁ upaṭṭhāpayato uppajjati “pihapaccayā domanassa”nti vacanato,",
  "atk-s0519a4:274_8": "ko pana vādo gehassitesu domanassupavicāresūti imāni catuvīsati padāni “taṇhāpakkho”ti vuttaṁ.",
  "atk-s0519a4:274_9": "Gehassitā pana upekkhā aññāṇupekkhatāya yathābhinivesassa paccayo hotīti “yā cha upekkhā gehassitā,",
  "atk-s0519a4:274_10": "ayaṁ diṭṭhipakkho”ti vuttaṁ.",
  "atk-s0519a4:275_0": "38.",
  "atk-s0519a4:275_1": "Idāni tesaṁ upavicārānaṁ taṇhāpariyāyaṁ dassento “sāyeva patthanākārena dhammanandī”tiādimāha.",
  "atk-s0519a4:275_2": "Puna cittaṁ paññā bhagavā dhammo saṅgho sīlaṁ cāgoti imesaṁ pariyāyavacananiddhāraṇena vevacanahāraṁ",
  "atk-s0519a4:275_3": "vibhajitvā dassetuṁ “cittaṁ mano viññāṇa”ntiādi āraddhaṁ.",
  "atk-s0519a4:275_4": "Tattha “aññampi evaṁ jātiya”nti iminā paññā pajānanā vicayo pavicayo dhammavicayo sallakkhaṇā upalakkhaṇā",
  "atk-s0519a4:275_5": "paccupalakkhaṇā paṇḍiccaṁ kosallaṁ nepuññaṁ vebhabyā cintā upaparikkhā bhūrī medhā pariṇāyikā vipassanā",
  "atk-s0519a4:275_6": "sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto",
  "atk-s0519a4:275_7": "paññāratanaṁ amohoti evamādīnampi paññāya pariyāyasaddānaṁ saṅgaho daṭṭhabbo.",
  "atk-s0519a4:276_0": "Pañcindriyānilokuttarānīti khaye ñāṇantiādīni pañcindriyāni lokuttarāni,",
  "atk-s0519a4:276_1": "lokuttarapaññāya vevacanānīti attho.",
  "atk-s0519a4:276_2": "Sabbā paññāti itarehi vevacanehi vuttā sabbā paññā lokiyalokuttaramissikāti attho.",
  "atk-s0519a4:276_3": "“Api cā”tiādinā imināpi pariyāyena vevacanaṁ vattabbanti dasseti.",
  "atk-s0519a4:276_4": "Ādhipateyyaṭṭhenāti adhimokkhalakkhaṇe ādhipateyyaṭṭhena.",
  "atk-s0519a4:276_5": "Yathā ca buddhānussatiyaṁvuttanti yathā buddhānussatiniddese “itipi so bhagavā”tiādinā pāḷiyā so bhagavā itipi arahaṁ…pe…",
  "atk-s0519a4:276_6": "itipi bhagavāti anekehi vevacanehi bhagavā anussaritabboti vuttaṁ.",
  "atk-s0519a4:276_7": "Imināva nayena balanipphattigato vesārajjappatto yāva dhammobhāsapajjotakaroti,",
  "atk-s0519a4:276_8": "etehi pariyāyehi buddhassa bhagavato vevacanaṁ buddhānussatiyaṁ vattabbanti padaṁ āharitvā sambandho veditabbo.",
  "atk-s0519a4:276_9": "Etānipi katipayāni eva bhagavato vevacanāni.",
  "atk-s0519a4:276_10": "Asaṅkhyeyyā hi buddhaguṇā guṇanemittakāni ca bhagavato nāmāni.",
  "atk-s0519a4:276_11": "Vuttañhetaṁ dhammasenāpatinā –",
  "atk-s0519a4:277_0": "“Asaṅkhyeyyāni nāmāni, saguṇena mahesino;",
  "atk-s0519a4:278_0": "Guṇena nāmamuddheyyaṁ, api nāma sahassato”ti. ;",
  "atk-s0519a4:279_0": "Dhammānussatiyaṁ “asaṅkhata”ntiādīsu na kenaci paccayena saṅkhatanti asaṅkhataṁ.",
  "atk-s0519a4:279_1": "Natthi etassa anto vināsoti anantaṁ.",
  "atk-s0519a4:279_2": "Āsavānaṁ anārammaṇato anāsavaṁ.",
  "atk-s0519a4:279_3": "Aviparītasabhāvattā saccaṁ.",
  "atk-s0519a4:279_4": "Saṁsārassa paratīrabhāvato pāraṁ.",
  "atk-s0519a4:279_5": "Nipuṇañāṇavisayattā sukhumasabhāvattā ca nipuṇa.",
  "atk-s0519a4:279_6": "Anupacitañāṇasambhārehi daṭṭhuṁ na sakkāti sududdasaṁ.",
  "atk-s0519a4:279_7": "Uppādajarāhi anabbhāhatattā ajajjaraṁ.",
  "atk-s0519a4:279_8": "Thirabhāvena dhuvaṁ.",
  "atk-s0519a4:279_9": "Jarāmaraṇehi apalujjanato apalokitaṁ.",
  "atk-s0519a4:279_10": "Maṁsacakkhunā dibbacakkhunā ca apassitabbattā anidassanaṁ.",
  "atk-s0519a4:279_11": "Rāgādipapañcābhāvena nippapañcaṁ.",
  "atk-s0519a4:279_12": "Kilesābhisaṅkhārānaṁ vūpasamahetutāya santaṁ.",
  "atk-s0519a4:280_0": "Amatahetutāya bhaṅgābhāvato ca amataṁ.",
  "atk-s0519a4:280_1": "Uttamaṭṭhena atappakaṭṭhena ca paṇītaṁ.",
  "atk-s0519a4:280_2": "Asivānaṁ kammakilesavipākavaṭṭānaṁ abhāvena sivaṁ.",
  "atk-s0519a4:280_3": "Catūhi yogehi anupaddavabhāvena khemaṁ.",
  "atk-s0519a4:280_4": "Taṇhā khīyati etthāti taṇhakkhayo.",
  "atk-s0519a4:280_5": "Katapuññehipi kadācideva passitabbattā acchariyaṁ.",
  "atk-s0519a4:280_6": "Abhūtapubbattā abbhutaṁ.",
  "atk-s0519a4:280_7": "Anantarāyattā anītikaṁ.",
  "atk-s0519a4:280_8": "Anantarāyabhāvahetuto anītikadhammaṁ.",
  "atk-s0519a4:281_0": "Anibbattisabhāvattā ajātaṁ.",
  "atk-s0519a4:281_1": "Tato eva abhūtaṁ.",
  "atk-s0519a4:281_2": "Ubhayenāpi uppādarahitanti vuttaṁ hoti.",
  "atk-s0519a4:281_3": "Kenaci anupaddutattā anupaddavaṁ.",
  "atk-s0519a4:281_4": "Na kenaci paccayena katanti akataṁ.",
  "atk-s0519a4:281_5": "Natthi ettha sokoti asokaṁ.",
  "atk-s0519a4:281_6": "Sokahetuvigamena visokaṁ.",
  "atk-s0519a4:281_7": "Kenaci anupasajjitabbattā anupasaggaṁ.",
  "atk-s0519a4:281_8": "Anupasaggabhāvahetuto anupasaggadhammaṁ.",
  "atk-s0519a4:282_0": "Gambhīrañāṇagocarato gambhīraṁ.",
  "atk-s0519a4:282_1": "Sammāpaṭipattiṁ vinā passituṁ pattuṁ asakkuṇeyyattā duppassaṁ.",
  "atk-s0519a4:282_2": "Sabbalokaṁ uttaritvā ṭhitanti uttaraṁ.",
  "atk-s0519a4:282_3": "Natthi etassa uttaranti anuttaraṁ.",
  "atk-s0519a4:282_4": "Samassa sadisassa abhāvena asamaṁ.",
  "atk-s0519a4:282_5": "Paṭibhāgābhāvena appaṭisamaṁ.",
  "atk-s0519a4:282_6": "Uttamaṭṭhena jeṭṭhaṁ,",
  "atk-s0519a4:282_7": "pāsaṁsatamattā vā jeṭṭhaṁ.",
  "atk-s0519a4:282_8": "Saṁsāradukkhaṭṭitehi letabbato leṇaṁ.",
  "atk-s0519a4:282_9": "Tato rakkhaṇato tāṇaṁ.",
  "atk-s0519a4:282_10": "Raṇābhāvena araṇaṁ.",
  "atk-s0519a4:282_11": "Aṅgaṇābhāvena anaṅgaṇaṁ.",
  "atk-s0519a4:282_12": "Niddosatāya akācaṁ.",
  "atk-s0519a4:282_13": "Rāgādimalāpagamena vimalaṁ.",
  "atk-s0519a4:282_14": "Catūhi oghehi anajjhottharaṇīyato dīpo.",
  "atk-s0519a4:282_15": "Saṁsāravūpasamasukhatāya sukhaṁ.",
  "atk-s0519a4:282_16": "Pamāṇakaradhammābhāvato appamāṇaṁ,",
  "atk-s0519a4:282_17": "gaṇetuṁ etassa na sakkāti ca appamāṇaṁ.",
  "atk-s0519a4:282_18": "Saṁsārasamudde anosīdanaṭṭhānatāya patiṭṭhā.",
  "atk-s0519a4:282_19": "Rāgādikiñcanābhāvena pariggahābhāvena ca akiñcananti evamattho daṭṭhabbo.",
  "atk-s0519a4:283_0": "Saṅghānussatiyaṁ sattānaṁ sāroti sīlasārādisāraguṇayogato sattesu sārabhūto.",
  "atk-s0519a4:283_1": "Sattānaṁ maṇḍoti gorasesu sappimaṇḍo viya sattesu maṇḍabhūto.",
  "atk-s0519a4:283_2": "Sāraguṇavaseneva sattesu uddharitabbato sattānaṁ uddhāro.",
  "atk-s0519a4:283_3": "Niccalaguṇatāya sattānaṁ esikā.",
  "atk-s0519a4:283_4": "Guṇasobhāsurabhibhāvena sattānaṁ pasūnaṁ surabhi kusumanti attho.",
  "atk-s0519a4:284_0": "Guṇesu uttamaṅgaṁ paññā tassā upasobhāhetutāya sīlaṁ uttamaṅgopasobhanaṁ vuttaṁ.",
  "atk-s0519a4:284_1": "Sīlesu paripūrakārino anijjhantā nāma guṇā natthīti “nidhānañca sīlaṁ sabbadobhaggasamatikkamanaṭṭhenā”ti vuttaṁ.",
  "atk-s0519a4:284_2": "Ayañca attho ākaṅkheyyasuttena dīpetabbo.",
  "atk-s0519a4:284_3": "Aparampi vuttaṁ – “ijjhati,",
  "atk-s0519a4:284_4": "bhikkhave,",
  "atk-s0519a4:284_5": "sīlavato cetopaṇidhi visuddhattā”ti.",
  "atk-s0519a4:284_6": "Sippanti dhanusippaṁ.",
  "atk-s0519a4:284_7": "Dhaññanti dhanāyitabbaṁ.",
  "atk-s0519a4:284_8": "Dhammavolokanatāyāti samathavipassanādidhammassa volokanabhāvena.",
  "atk-s0519a4:284_9": "Volokanaṭṭhenāti sattabhūmakādipāsāde viya sīle ṭhatvā abhiññācakkhunā lokassa voloketuṁ sakkāti vuttaṁ.",
  "atk-s0519a4:284_10": "Sabbabhūmānuparivatti ca sīlaṁ catubhūmakakusalassāpi tadanuvattanato.",
  "atk-s0519a4:284_11": "Sesaṁ uttānamevāti.",
  "atk-s0519a4:285_0": "Vevacanahāravibhaṅgavaṇṇanā niṭṭhitā.",
  "atk-s0519a4:286_0": "11. Paññattihāravibhaṅgavaṇṇanā",
  "atk-s0519a4:287_0": "39.Tatthakatamo paññattihāroti paññattihāravibhaṅgo.",
  "atk-s0519a4:287_1": "Tattha kā panāyaṁ paññattīti?",
  "atk-s0519a4:287_2": "Āha “yā pakatikathāya desanā”ti.",
  "atk-s0519a4:287_3": "Idaṁ vuttaṁ hoti –",
  "atk-s0519a4:287_4": "yā desanāhārādayo viya assādādipadatthavisesaniddhāraṇaṁ akatvā bhagavato sābhāvikadhammakathāya desanā.",
  "atk-s0519a4:287_5": "Yā tassā paññāpanā,",
  "atk-s0519a4:287_6": "ayaṁ paññattihāro.",
  "atk-s0519a4:287_7": "Yasmā pana sā bhagavato tathā tathā veneyyasantāne yathādhippetamatthaṁ nikkhipatīti nikkhepo.",
  "atk-s0519a4:287_8": "Tassa cāyaṁ hāro dukkhādisaṅkhāte bhāge pakārehi ñāpeti,",
  "atk-s0519a4:287_9": "asaṅkarato vā ṭhapeti,",
  "atk-s0519a4:287_10": "tasmā “nikkhepapaññattī”ti vutto.",
  "atk-s0519a4:287_11": "Iti pakatikathāya desanāti saṅkhepena vuttamatthaṁ vitthārena vibhajituṁ “kā ca pakatikathāya desanā”ti pucchitvā “cattāri saccānī”tiādimāha.",
  "atk-s0519a4:288_0": "Tattha idaṁ dukkhanti ayaṁ paññattīti kakkhaḷaphusanādisabhāve rūpārūpadhamme atītādivasena anekabhedabhinne",
  "atk-s0519a4:288_1": "abhinditvā pīḷanasaṅkhatasantāpavipariṇāmaṭṭhatāsāmaññena yā kucchitabhāvādimukhena ekajjhaṁ gahaṇassa",
  "atk-s0519a4:288_2": "kāraṇabhūtā paññatti,",
  "atk-s0519a4:288_3": "kā pana sāti?",
  "atk-s0519a4:288_4": "Nāmapaññattinibandhanā tajjāpaññatti.",
  "atk-s0519a4:288_5": "“Viññattivikārasahito saddo evā”ti apare.",
  "atk-s0519a4:288_6": "Iminā nayena tattha tattha paññattiattho veditabbo.",
  "atk-s0519a4:288_7": "“Pañcannaṁ khandhāna”ntiādinā tassā paññattiyā upādānaṁ dasseti.",
  "atk-s0519a4:288_8": "Dasannaṁ indriyānanti aṭṭha rūpindriyāni manindriyaṁ vedanindriyanti evaṁ dasannaṁ.",
  "atk-s0519a4:288_9": "Anubhavanasāmaññena hi vedanā ekamindriyaṁ katā,",
  "atk-s0519a4:288_10": "tathā saddhādayo ca maggapakkhiyāti.",
  "atk-s0519a4:289_0": "Kabaḷaṁ karīyatīti kabaḷīkāroti vatthuvasena ayaṁ niddeso.",
  "atk-s0519a4:289_1": "Yāya ojāya sattā yāpenti,",
  "atk-s0519a4:289_2": "tassāyetaṁ adhivacanaṁ.",
  "atk-s0519a4:289_3": "Sā hi ojaṭṭhamakassa rūpassa āharaṇato āhāro.",
  "atk-s0519a4:289_4": "Atthīti maggena asamucchinnatāya vijjati.",
  "atk-s0519a4:289_5": "Rāgoti rañjanaṭṭhena rāgo.",
  "atk-s0519a4:289_6": "Nandanaṭṭhena nandī.",
  "atk-s0519a4:289_7": "Taṇhāyanaṭṭhena taṇhā.",
  "atk-s0519a4:289_8": "Sabbānetāni lobhasseva nāmāni.",
  "atk-s0519a4:289_9": "Patiṭṭhitaṁ tattha viññāṇaṁ viruḷhanti kammaṁ javāpetvā paṭisandhiākaḍḍhanasamatthatāya patiṭṭhitañceva viññāṇaṁ viruḷhañca.",
  "atk-s0519a4:289_10": "Yatthāti tebhūmakavaṭṭe bhummaṁ,",
  "atk-s0519a4:289_11": "sabbattha vā purimapurimapade etaṁ bhummaṁ.",
  "atk-s0519a4:289_12": "Atthi tattha saṅkhārānaṁ vuddhīti ye imasmiṁ vipākavaṭṭe ṭhitassa āyatiṁ vaḍḍhanahetukā saṅkhārā,",
  "atk-s0519a4:289_13": "te sandhāya vuttaṁ –",
  "atk-s0519a4:289_14": "“yattha atthi āyatiṁ punabbhavābhinibbattī”ti yasmiṁ ṭhāne āyatiṁ punabbhavābhinibbatti atthi.",
  "atk-s0519a4:289_15": "Atthi tattha āyatiṁjātijarāmaraṇanti yattha paṭisandhiggahaṇaṁ,",
  "atk-s0519a4:289_16": "tattha khandhānaṁ abhinibbattilakkhaṇā jāti,",
  "atk-s0519a4:289_17": "paripākalakkhaṇā jarā,",
  "atk-s0519a4:289_18": "bhedanalakkhaṇaṁ maraṇañca atthi.",
  "atk-s0519a4:289_19": "Ayaṁ pabhāvapaññatti dukkhassa ca samudayassa cāti ayaṁ yathāvuttā desanā dukkhasaccassa samudayasaccassa ca samuṭṭhānapaññatti,",
  "atk-s0519a4:289_20": "vipākavaṭṭassa saṅkhārānañca taṇhāpaccayaniddesatoti adhippāyo.",
  "atk-s0519a4:290_0": "Natthi rāgoti aggamaggabhāvanāya samucchinnattā natthi ce rāgo.",
  "atk-s0519a4:290_1": "Appatiṭṭhitaṁ tattha viññāṇaṁ aviruḷhanti kammaṁ javāpetvā paṭisandhiākaḍḍhanasamatthatāyābhāvena appatiṭṭhitañceva",
  "atk-s0519a4:290_2": "aviruḷhañcāti vuttapaṭipakkhanayena attho veditabbo.",
  "atk-s0519a4:291_0": "“Ayaṁ pariññāpaññattī”tiādinā ekābhisamayavaseneva maggasammādiṭṭhi catūsu ariyasaccesu pavattatīti dasseti.",
  "atk-s0519a4:291_1": "Ayaṁ bhāvanāpaññattīti ayaṁ dvārārammaṇehi chadvārappavattanadhammānaṁ aniccānupassanā maggassa bhāvanāpaññatti.",
  "atk-s0519a4:291_2": "Nirodhapaññatti nirodhassāti rodhasaṅkhātāya taṇhāya maggena anavasesanirodhapaññatti.",
  "atk-s0519a4:291_3": "Uppādapaññattīti uppannassa paññāpanā.",
  "atk-s0519a4:291_4": "Okāsapaññattīti ṭhānassa paññāpanā.",
  "atk-s0519a4:291_5": "Āhaṭanāpaññattīti nīharaṇapaññatti.",
  "atk-s0519a4:291_6": "Āsāṭikānanti gunnaṁ vaṇesu nīlamakkhikāhi ṭhapitaaṇḍakā āsāṭikā nāma.",
  "atk-s0519a4:291_7": "Ettha yassa uppannā,",
  "atk-s0519a4:291_8": "tassa sattassa anayabyasanahetutāya āsāṭikā viyāti āsāṭikā, kilesā,",
  "atk-s0519a4:291_9": "tesaṁ āsāṭikānaṁ.",
  "atk-s0519a4:291_10": "Abhinighātapaññattīti samugghātapaññatti.",
  "atk-s0519a4:292_0": "41.",
  "atk-s0519a4:292_1": "Evaṁ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṁ dassetvā idāni teparivaṭṭavasena dassetuṁ “idaṁ ‘dukkha’nti me,",
  "atk-s0519a4:292_2": "bhikkhave”tiādi āraddhaṁ.",
  "atk-s0519a4:292_3": "Tattha dassanaṭṭhena cakkhu.",
  "atk-s0519a4:292_4": "Yathāsabhāvato jānanaṭṭhena ñāṇaṁ.",
  "atk-s0519a4:292_5": "Paṭivijjhanaṭṭhena paññā.",
  "atk-s0519a4:292_6": "Viditakaraṇaṭṭhena vijjā.",
  "atk-s0519a4:292_7": "Obhāsanaṭṭhena āloko.",
  "atk-s0519a4:292_8": "Sabbaṁ paññāvevacanameva.",
  "atk-s0519a4:292_9": "Ayaṁ vevacanapaññatti.",
  "atk-s0519a4:292_10": "Sacchikiriyāpaññattīti paccakkhakaraṇapaññatti.",
  "atk-s0519a4:293_0": "Tulamatulañcāti gāthāya pacurajanānaṁ paccakkhabhāvato tulitaṁ paricchinnanti tulaṁ,",
  "atk-s0519a4:293_1": "kāmāvacaraṁ.",
  "atk-s0519a4:293_2": "Na tulanti atulaṁ,",
  "atk-s0519a4:293_3": "tulaṁ vā sadisamassa aññaṁ lokiyakammaṁ natthīti atulaṁ,",
  "atk-s0519a4:293_4": "mahaggatakammaṁ.",
  "atk-s0519a4:293_5": "Kāmāvacararūpāvacarakammaṁ vā tulaṁ,",
  "atk-s0519a4:293_6": "arūpāvacaraṁ atulaṁ,",
  "atk-s0519a4:293_7": "appavipākaṁ vā tulaṁ.",
  "atk-s0519a4:293_8": "Bahuvipākaṁ atulaṁ.",
  "atk-s0519a4:293_9": "Sambhavati etenāti sambhavaṁ,",
  "atk-s0519a4:293_10": "sambhavahetubhūtaṁ.",
  "atk-s0519a4:293_11": "Bhavasaṅkhāraṁ punabbhavasaṅkharaṇakaṁ.",
  "atk-s0519a4:293_12": "Avassajīti vissajjesi.",
  "atk-s0519a4:293_13": "Munīti buddhamuni.",
  "atk-s0519a4:293_14": "Ajjhattaratoti niyakajjhattarato.",
  "atk-s0519a4:293_15": "Samāhitoti upacārappanāsamādhivasena samāhito.",
  "atk-s0519a4:293_16": "Abhindi kavacamivāti kavacaṁ viya bhindi.",
  "atk-s0519a4:293_17": "Attasambhavanti attani sañjātaṁ kilesaṁ.",
  "atk-s0519a4:293_18": "Idaṁ vuttaṁ hoti –",
  "atk-s0519a4:293_19": "savipākaṭṭhena sambhavaṁ bhavābhisaṅkharaṇaṭṭhena bhavasaṅkhāranti ca laddhanāmaṁ tulātulasaṅkhātaṁ lokiyakammañca ossaji,",
  "atk-s0519a4:293_20": "saṅgāmasīse mahāyodho kavacaṁ viya attasambhavaṁ kilesañca ajjhattarato samāhito hutvā abhindīti.",
  "atk-s0519a4:294_0": "Atha vā tulanti tulayanto tīrento.",
  "atk-s0519a4:294_1": "Atulañca sambhavanti nibbānañceva sambhavañca.",
  "atk-s0519a4:294_2": "Bhavasaṅkhāranti bhavagāmikammaṁ.",
  "atk-s0519a4:294_3": "Avassaji munīti “pañcakkhandhā aniccā,",
  "atk-s0519a4:294_4": "tesaṁ nirodho nibbānaṁ nicca”ntiādinā nayena tulayanto buddhamuni bhave ādīnavaṁ nibbāne ānisaṁsañca",
  "atk-s0519a4:294_5": "disvā taṁ khandhānaṁ mūlabhūtaṁ bhavasaṅkhāraṁ kammakkhayakarena ariyamaggena avassaji. Kathaṁ?",
  "atk-s0519a4:294_6": "Ajjhattarato.",
  "atk-s0519a4:294_7": "So hi vipassanāvasena ajjhattarato samathavasena samāhito kavacamiva attabhāvaṁ pariyonandhitvā ṭhitaṁ",
  "atk-s0519a4:294_8": "attani sambhavattā “attasambhava”nti laddhanāmaṁ sabbaṁ kilesajātaṁ abhindi,",
  "atk-s0519a4:294_9": "kilesābhāve kammaṁ appaṭisandhikattā avassaṭṭhaṁ nāma hoti,",
  "atk-s0519a4:294_10": "kilesābhāvena kammaṁ jahīti attho.",
  "atk-s0519a4:295_0": "Saṅkhatāsaṅkhatadhātuvinimuttassa abhiññeyyassa abhāvato vuttaṁ “tula…pe…",
  "atk-s0519a4:295_1": "dhammāna”nti.",
  "atk-s0519a4:295_2": "Tena dhammapaṭisambhidā vuttā hotīti āha –",
  "atk-s0519a4:295_3": "“nikkhepapaññatti dhammapaṭisambhidāyā”ti.",
  "atk-s0519a4:295_4": "Bhavasaṅkhāre samudayapakkhiyaṁ sandhāyāha “pariccāgapaññattī”ti.",
  "atk-s0519a4:295_5": "Dukkhasaccapakkhiyavasena “pariññāpaññattī”ti.",
  "atk-s0519a4:295_6": "Samādhānavisiṭṭhassa ajjhattaratabhāvassa vasena “bhāvanāpaññatti kāyagatāya satiyā”ti vuttaṁ.",
  "atk-s0519a4:295_7": "Ajjhattaratatāvisiṭṭhassa pana samādhānassa vasena “ṭhitipaññatti cittekaggatāyā”ti vuttanti daṭṭhabbaṁ.",
  "atk-s0519a4:295_8": "Abhinibbidāpaññatti cittassāti āyusaṅkhārossajjanavasena cittassa abhinīharaṇapaññatti.",
  "atk-s0519a4:295_9": "Upādānapaññattīti gahaṇapaññatti.",
  "atk-s0519a4:295_10": "Sabbaññutāyāti sammāsambuddhabhāvassa.",
  "atk-s0519a4:295_11": "Etena asammāsambuddhassa āyusaṅkhārossajjanaṁ natthīti dasseti.",
  "atk-s0519a4:295_12": "Kilesābhāvena bhagavā kammaṁ jahatīti dassento “padālanāpaññatti avijjaṇḍakosāna”nti āha.",
  "atk-s0519a4:296_0": "Yo dukkhamaddakkhi yatonidānanti yo āraddhavipassako sabbaṁ tebhūmakaṁ dukkhaṁ adakkhi passi,",
  "atk-s0519a4:296_1": "tañca yatonidānaṁ yaṁ hetukaṁ,",
  "atk-s0519a4:296_2": "tampissa kāraṇabhāvena taṇhaṁ passi.",
  "atk-s0519a4:296_3": "Kāmesu so jantu kathaṁnameyyāti so evaṁ paṭipanno puriso savatthukāmesu kilesakāmesu yena pakārena nameyya abhinameyya,",
  "atk-s0519a4:296_4": "so pakāro natthi. Kasmā?",
  "atk-s0519a4:296_5": "Kāmā hi loke saṅgoti ñatvā.",
  "atk-s0519a4:296_6": "Yasmā imasmiṁ loke kāmasadisaṁ bandhanaṁ natthi.",
  "atk-s0519a4:296_7": "Vuttañcetaṁ bhagavatā “na taṁ daḷhaṁ bandhanamāhu dhīrā”tiādi,",
  "atk-s0519a4:296_8": "tasmā saṅkhāre āsajjanaṭṭhena saṅgoti viditvā.",
  "atk-s0519a4:296_9": "Tesaṁ satīmā vinayāya sikkheti kāyagatāsatiyogena satimā tesaṁ kāmānaṁ vūpasamāya tīsupi sikkhāsu appamatto sikkheyyāti attho.",
  "atk-s0519a4:297_0": "Vevacanapaññattīti khandhādīnaṁ vevacanapaññatti.",
  "atk-s0519a4:297_1": "Adakkhīti pana padena sambandhattā vuttaṁ –",
  "atk-s0519a4:297_2": "“dukkhassa pariññāpaññatti cā”ti.",
  "atk-s0519a4:297_3": "Paccatthikato dassanapaññattīti anatthajananato paccatthikato dassanapaññatti.",
  "atk-s0519a4:297_4": "Pāvakakappāti jalitaaggikkhandhasadisā.",
  "atk-s0519a4:297_5": "Papātauragopamāti papātūpamāuragopamā ca.",
  "atk-s0519a4:298_0": "Mohasambandhano lokoti ayaṁ loko avijjāhetukehi saṁyojanehi bandho.",
  "atk-s0519a4:298_1": "Bhabbarūpova dissatīti vipannajjhāsayopi māyāya sāṭheyyena ca paṭicchāditasabhāvo bhabbajātikaṁ viya attānaṁ dasseti.",
  "atk-s0519a4:298_2": "Upadhibandhano bālo,",
  "atk-s0519a4:298_3": "tamasā parivāritoti tassa pana bālassa tathā dassane sammohatamasā parivāritattā kāmaguṇesu anādīnavadassitāya kilesābhisaṅkhārehi bandhattā.",
  "atk-s0519a4:298_4": "Tathā bhūto cāyaṁ bālo paṇḍitānaṁ assirī viya khāyati alakkhiko eva hutvā upaṭṭhāti.",
  "atk-s0519a4:298_5": "Tayidaṁ sabbaṁ bālassa sato rāgādikiñcanato.",
  "atk-s0519a4:298_6": "Paṇḍitassa pana paññācakkhunā passato natthi kiñcananti ayaṁ saṅkhepattho.",
  "atk-s0519a4:298_7": "Mohasīsena vipallāsā gahitāti āha –",
  "atk-s0519a4:298_8": "“desanāpaññatti vipallāsāna”nti.",
  "atk-s0519a4:298_9": "Viparītapaññattīti viparītākārena upaṭṭhahamānassa paññāpanā.",
  "atk-s0519a4:299_0": "Atthi nibbānanti samaṇabrāhmaṇānaṁ vācāvatthumattameva.",
  "atk-s0519a4:299_1": "Natthi nibbānanti paramatthato alabbhamānasabhāvattāti vippaṭipannānaṁ micchāvādaṁ bhañjituṁ bhagavatā vuttaṁ – “atthi,",
  "atk-s0519a4:299_2": "bhikkhave,",
  "atk-s0519a4:299_3": "ajātaṁ abhūtaṁ akataṁ asaṅkhata”nti.",
  "atk-s0519a4:299_4": "Tattha hetuṁ dassetuṁ “no cetaṁ,",
  "atk-s0519a4:299_5": "bhikkhave”tiādi vuttaṁ.",
  "atk-s0519a4:299_6": "Tassattho –",
  "atk-s0519a4:299_7": "bhikkhave,",
  "atk-s0519a4:299_8": "yadi asaṅkhatā dhātu na abhavissa,",
  "atk-s0519a4:299_9": "na idha sabbassa saṅkhatassa nissaraṇaṁ siyā.",
  "atk-s0519a4:299_10": "Nibbānañhi ārammaṇaṁ katvā pavattamānā sammādiṭṭhiādayo maggadhammā anavasesakilese samucchindanti,",
  "atk-s0519a4:299_11": "tato tividhassapi vaṭṭassa appavattīti.",
  "atk-s0519a4:300_0": "Tatthāyamadhippāyo –",
  "atk-s0519a4:300_1": "yathā pariññeyyatāya sauttarānaṁ kāmānaṁ rūpānañca paṭipakkhabhūtaṁ tabbidhurasabhāvaṁ nissaraṇaṁ paññāyati,",
  "atk-s0519a4:300_2": "evaṁ taṁsabhāvānaṁ saṅkhabhadhammānaṁ paṭipakkhabhūtena tabbidhuratāsabhāvena nissaraṇena bhavitabbaṁ,",
  "atk-s0519a4:300_3": "yañca taṁ nissaraṇaṁ.",
  "atk-s0519a4:300_4": "Sā asaṅkhatā dhātu.",
  "atk-s0519a4:300_5": "Kiñca bhiyyo?",
  "atk-s0519a4:300_6": "Saṅkhatadhammārammaṇaṁ vipassanāñāṇaṁ.",
  "atk-s0519a4:300_7": "Api ca anulomañāṇaṁ kilese na samucchedavasena pajahituṁ sakkoti.",
  "atk-s0519a4:300_8": "Sammutisaccārammaṇampi paṭhamajjhānādīsu ñāṇaṁ vikkhambhanamattameva karoti,",
  "atk-s0519a4:300_9": "kilesānaṁ na samucchedaṁ,",
  "atk-s0519a4:300_10": "samucchedappahānakarañca ariyamaggañāṇaṁ,",
  "atk-s0519a4:300_11": "tassa saṅkhatadhammasammutisaccaviparītena ārammaṇena bhavitabbaṁ,",
  "atk-s0519a4:300_12": "sā asaṅkhatā dhātu.",
  "atk-s0519a4:300_13": "Tathā nibbāna-saddo katthaci visaye aviparītattho veditabbo,",
  "atk-s0519a4:300_14": "upacāravuttisabbhāvato,",
  "atk-s0519a4:300_15": "yathā taṁ “sīhasaddo”ti.",
  "atk-s0519a4:301_0": "Atha vā “atthi,",
  "atk-s0519a4:301_1": "bhikkhave,",
  "atk-s0519a4:301_2": "ajātaṁ abhūtaṁ akataṁ asaṅkhata”nti vacanaṁ aviparītatthaṁ,",
  "atk-s0519a4:301_3": "bhagavatā bhāsitattā.",
  "atk-s0519a4:301_4": "Yañhi bhagavatā bhāsitaṁ,",
  "atk-s0519a4:301_5": "taṁ aviparītatthaṁ.",
  "atk-s0519a4:301_6": "Yathā taṁ “sabbe saṅkhārā aniccā,",
  "atk-s0519a4:301_7": "sabbe saṅkhārā dukkhā,",
  "atk-s0519a4:301_8": "sabbe dhammā anattā”ti,",
  "atk-s0519a4:301_9": "evampi yuttivasena asaṅkhatāya dhātuyā paramatthato sabbhāvo veditabbo.",
  "atk-s0519a4:301_10": "Kiṁ vā etāya yutticintāya?",
  "atk-s0519a4:301_11": "Yasmā bhagavatā “atthi,",
  "atk-s0519a4:301_12": "bhikkhave,",
  "atk-s0519a4:301_13": "ajātaṁ abhūtaṁ akataṁ asaṅkhatanti,",
  "atk-s0519a4:301_14": "appaccayā dhammā asaṅkhatā dhammāti ca,",
  "atk-s0519a4:301_15": "asaṅkhatañca vo,",
  "atk-s0519a4:301_16": "bhikkhave,",
  "atk-s0519a4:301_17": "dhammaṁ desessāmi asaṅkhatagāminiñca paṭipada”ntiādinā ca anekehi suttapadehi nibbānadhātuyā paramatthato sabbhāvo desitoti.",
  "atk-s0519a4:301_18": "Tattha upanayanapaññattīti paṭipakkhato hetuupanayanassa paññāpanā.",
  "atk-s0519a4:301_19": "Jotanāpaññattīti paṭiññātassa atthassa siddhiyā pakāsanāpaññatti.",
  "atk-s0519a4:301_20": "Sesaṁ sabbaṁ suviññeyyameva.",
  "atk-s0519a4:302_0": "Paññattihāravibhaṅgavaṇṇanā niṭṭhitā.",
  "atk-s0519a4:303_0": "12. Otaraṇahāravibhaṅgavaṇṇanā",
  "atk-s0519a4:304_0": "42.Tattha katamo otaraṇo hāroti otaraṇahāravibhaṅgo.",
  "atk-s0519a4:304_1": "Tattha asekkhā vimuttīti ayaṁ tedhātuke vītarāgatā asekkhā phalavimutti.",
  "atk-s0519a4:304_2": "Tāniyevāti tāni asekkhāyaṁ vimuttiyaṁ saddhādīni.",
  "atk-s0519a4:304_3": "Ayaṁ indriyehi otaraṇāti asekkhāya vimuttiyā niddhāritehi saddhādīhi indriyehi saṁvaṇṇanāya otaraṇā.",
  "atk-s0519a4:305_0": "Pañcindriyāni vijjāti sammāsaṅkappo viya sammādiṭṭhiyā upakārakattā paññākkhandhe saddhādīni cattāri",
  "atk-s0519a4:305_1": "indriyāni vijjāya upakārakattā saṅgaṇhanavasena vuttāni.",
  "atk-s0519a4:305_2": "Saṅkhārapariyāpannānīti pañcasu khandhesu saṅkhārakkhandhe antogadhāni.",
  "atk-s0519a4:305_3": "Ye saṅkhārā anāsavāti taṁ saṅkhārakkhandhaṁ viseseti,",
  "atk-s0519a4:305_4": "aggaphalassa adhippetattā.",
  "atk-s0519a4:305_5": "Tato eva ca no bhavaṅgā.",
  "atk-s0519a4:305_6": "Dhammadhātusaṅgahitāti aṭṭhārasadhātūsu dhammadhātusaṅgahitā.",
  "atk-s0519a4:305_7": "Yadipi pubbe vītarāgatā asekkhā vimutti dassitā,",
  "atk-s0519a4:305_8": "tassā pana paṭipattidassanatthaṁ “ayaṁ ahamasmīti anānupassī”ti dassanamaggo idha vuttoti imamatthaṁ",
  "atk-s0519a4:305_9": "dassetuṁ “ayaṁ ahamasmīti anānupassī”tiādi vuttaṁ.",
  "atk-s0519a4:305_10": "Sabbaṁ vuttanayameva.",
  "atk-s0519a4:306_0": "43.Nissitassa calitanti taṇhādiṭṭhivasena kammaṁ anavaṭṭhānaṁ.",
  "atk-s0519a4:306_1": "Cutūpapātoti aparāparaṁ cavanaṁ upapatanañca.",
  "atk-s0519a4:306_2": "Nissitapade labbhamānaṁ nissayanaṁ uddharanto āha –",
  "atk-s0519a4:306_3": "“nissayo nāmā”ti.",
  "atk-s0519a4:306_4": "Taṇhānissayoti taṇhābhiniveso.",
  "atk-s0519a4:306_5": "So hi taṇhācaritassa patiṭṭhābhāvena tathā vutto.",
  "atk-s0519a4:306_6": "Evaṁ diṭṭhinissayopi daṭṭhabbo.",
  "atk-s0519a4:306_7": "Rattassa cetanāti cetanāpadhānattā saṅkhārakkhandhadhammānaṁ cetanāsīsena taṇhaṁ eva vadati.",
  "atk-s0519a4:306_8": "Tenevāha –",
  "atk-s0519a4:306_9": "“ayaṁ taṇhānissayo”ti.",
  "atk-s0519a4:306_10": "Yasmā pana viparītābhiniveso mohassa balavabhāve eva hoti,",
  "atk-s0519a4:306_11": "tasmā “yā mūḷhassa cetanā,",
  "atk-s0519a4:306_12": "ayaṁ diṭṭhinissayo”ti vuttaṁ.",
  "atk-s0519a4:307_0": "Evaṁ cetanāsīsena taṇhādiṭṭhiyo vatvā idāni tattha nippariyāyena cetanaṁyeva gaṇhanto “cetanā pana saṅkhārā”ti āha.",
  "atk-s0519a4:307_1": "Yā rattassa vedanā,",
  "atk-s0519a4:307_2": "ayaṁ sukhā vedanāti sukhāya vedanāya rāgo anusetīti katvā vuttaṁ.",
  "atk-s0519a4:307_3": "Tathā adukkhamasukhāya vedanāya avijjā anusetīti āha –",
  "atk-s0519a4:307_4": "“yā sammūḷhassa vedanā,",
  "atk-s0519a4:307_5": "ayaṁ adukkhamasukhā vedanā”ti.",
  "atk-s0519a4:307_6": "Idha vedanāsīsena cetanā vuttā.",
  "atk-s0519a4:307_7": "Taṇhāyāti taṇhaṁ.",
  "atk-s0519a4:307_8": "Diṭṭhiyāti diṭṭhiṁ.",
  "atk-s0519a4:307_9": "Yathā vā sesadhammānaṁ taṇhāya nissayabhāve puggalo taṇhāya nissitoti vuccati.",
  "atk-s0519a4:307_10": "Evaṁ taṇhāya sesadhammānaṁ paccayabhāve puggalo taṇhāya nissitoti vuccatīti āha –",
  "atk-s0519a4:307_11": "“taṇhāya anissito”ti.",
  "atk-s0519a4:308_0": "Passaddhīti darathapaṭippassambhanā.",
  "atk-s0519a4:308_1": "Kāyikāti karajakāyasannissitā.",
  "atk-s0519a4:308_2": "Cetasikāti cittasannissitā.",
  "atk-s0519a4:308_3": "Yasmā pana sā darathapaṭippassaddhi kāyacittānaṁ sukhe sati pākaṭā hoti,",
  "atk-s0519a4:308_4": "tasmā “yaṁ kāyikaṁ sukha”ntiādinā phalūpacārena vuttāya passaddhiyā natiabhāvassa kāraṇabhāvaṁ dassetuṁ “passaddhakāyo”tiādi vuttaṁ.",
  "atk-s0519a4:308_5": "Soti evaṁ vimuttacitto khīṇāsavo.",
  "atk-s0519a4:308_6": "Rūpasaṅkhaye vimuttoti rūpānaṁ saṅkhayasaṅkhāte nibbāne vimutto.",
  "atk-s0519a4:308_7": "Atthītipi na upetīti sassato attā ca loko cātipi taṇhādiṭṭhiupayena na upeti na gaṇhāti.",
  "atk-s0519a4:308_8": "Natthīti asassatoti.",
  "atk-s0519a4:308_9": "Atthi natthīti ekaccaṁ sassataṁ ekaccaṁ asassatanti.",
  "atk-s0519a4:308_10": "Nevatthi no natthīti amarāvikkhepavasena.",
  "atk-s0519a4:308_11": "Gambhīroti uttānabhāvahetūnaṁ kilesānaṁ abhāvena gambhīro.",
  "atk-s0519a4:308_12": "Nibbutoti atthītiādinā upagamanakilesānaṁ vūpasamena parinibbuto sītibhūto.",
  "atk-s0519a4:309_0": "Idhāgatīti paralokato idha āgati.",
  "atk-s0519a4:309_1": "Gatīti idhalokato paralokagamanaṁ.",
  "atk-s0519a4:309_2": "Taṁ pana punabbhavoti āha “peccabhavo”ti.",
  "atk-s0519a4:309_3": "Idha huranti dvārārammaṇadhammā dassitāti “ubhayamantarenā”ti padena dvārappavattadhamme dassento “phassasamuditesu dhammesū”ti āha.",
  "atk-s0519a4:309_4": "Tassattho –",
  "atk-s0519a4:309_5": "phassena saddhiṁ phassena kāraṇabhūtena ca samuditesu sambhūtesu viññāṇavedanāsaññācetanāvitakkavicārādidhammesu.",
  "atk-s0519a4:309_6": "Attānaṁ na passatīti tesaṁ dhammānaṁ anattabhāveneva tattha attānaṁ na passati.",
  "atk-s0519a4:309_7": "Virajjati virāgā vimuccatīti padehi lokuttaradhammānaṁ paṭiccasamuppādabhāvaṁ dassento tadatthatāya sīlādīnampi",
  "atk-s0519a4:309_8": "pariyāyena tabbhāvamāha “lokuttaro”tiādinā.",
  "atk-s0519a4:310_0": "44.Nāmasampayuttoti nāmena missito.",
  "atk-s0519a4:310_1": "Saupādisesā nibbānadhātūti arahattaphalaṁ adhippetaṁ.",
  "atk-s0519a4:310_2": "Tañca paññāpadhānanti āha –",
  "atk-s0519a4:310_3": "“saupādisesā nibbānadhātu vijjāti.",
  "atk-s0519a4:310_4": "Sesaṁ sabbaṁ uttānameva.",
  "atk-s0519a4:311_0": "Otaraṇahāravibhaṅgavaṇṇanā niṭṭhitā.",
  "atk-s0519a4:312_0": "13. Sodhanahāravibhaṅgavaṇṇanā",
  "atk-s0519a4:313_0": "45.Tattha katamo sodhano hāroti sodhanahāravibhaṅgo.",
  "atk-s0519a4:313_1": "Tattha bhagavā padaṁ sodhetīti “avijjāya nivuto loko”ti vadanto bhagavā –",
  "atk-s0519a4:313_2": "“kenassu nivuto loko”ti āyasmatā ajitena pucchāvasena vuttaṁ padaṁ sodheti nāma,",
  "atk-s0519a4:313_3": "tadatthassa vissajjanato.",
  "atk-s0519a4:313_4": "No ca ārambhanti na tāva ārambhaṁ sodheti,",
  "atk-s0519a4:313_5": "ñātuṁ icchitassa atthassa apariyositattā.",
  "atk-s0519a4:313_6": "Suddho ārambhoti ñātuṁ icchitassa atthassa pabodhitattā sodhito ārambhoti attho.",
  "atk-s0519a4:313_7": "Aññāṇapakkhandānaṁ dveḷhakajātānaṁ vā pucchanakāle pucchitānaṁ pucchāvisayo avijaṭaṁ mahāgahanaṁ viya mahāduggaṁ viya ca andhakāraṁ avibhūtaṁ hoti.",
  "atk-s0519a4:313_8": "Yadā ca bhagavatā paṇḍitehi vā bhagavato sāvakehi apade padaṁ dassentehi nijjaṭaṁ nigumbaṁ katvā pañhe",
  "atk-s0519a4:313_9": "vissajjite mahatā gandhahatthinā abhibhavitvā obhaggapadālito gahanappadeso viya vigatandhakāro vibhūto",
  "atk-s0519a4:313_10": "upaṭṭhahamāno visodhito nāma hoti.",
  "atk-s0519a4:314_0": "Sodhanahāravibhaṅgavaṇṇanā niṭṭhitā.",
  "atk-s0519a4:315_0": "14. Adhiṭṭhānahāravibhaṅgavaṇṇanā",
  "atk-s0519a4:316_0": "46.Tatthakatamo adhiṭṭhāno hāroti adhiṭṭhānahāravibhaṅgo.",
  "atk-s0519a4:316_1": "Tattha tathā dhārayitabbāti ekattavemattatāsaṅkhātasāmaññavisesamattato dhārayitabbā,",
  "atk-s0519a4:316_2": "na pana tattha kiñci vikappetabbāti adhippāyo.",
  "atk-s0519a4:316_3": "Avikappetabbatāya kāraṇaṁ niddesavāravaṇṇanāyaṁ vuttameva.",
  "atk-s0519a4:316_4": "Taṁ taṁ phalaṁ maggati gavesatīti maggo,",
  "atk-s0519a4:316_5": "tadatthikehi maggīyati gavesīyatīti vā maggo.",
  "atk-s0519a4:316_6": "Niratiyaṭṭhena nirassādaṭṭhena ca nirayo.",
  "atk-s0519a4:316_7": "Uddhaṁ anugantvā tiriyaṁ añcitāti tiracchānā.",
  "atk-s0519a4:316_8": "Tiracchānāva tiracchānayoni.",
  "atk-s0519a4:316_9": "Petatāya petti,",
  "atk-s0519a4:316_10": "ito pecca gatabhāvoti attho.",
  "atk-s0519a4:316_11": "Petti eva pettivisayo.",
  "atk-s0519a4:316_12": "Na suranti na bhāsanti na dibbantīti asurā.",
  "atk-s0519a4:316_13": "Asurā eva asurayoni.",
  "atk-s0519a4:316_14": "Dibbehi rūpādīhi suṭṭhu aggāti saggā.",
  "atk-s0519a4:316_15": "Manassa ussannatāya manussā.",
  "atk-s0519a4:316_16": "Vānaṁ vuccati taṇhā,",
  "atk-s0519a4:316_17": "taṁ tattha natthīti nibbānaṁ.",
  "atk-s0519a4:316_18": "Nirayaṁ gacchatīti nirayagāmī.",
  "atk-s0519a4:316_19": "Sesapadesupi eseva nayo.",
  "atk-s0519a4:316_20": "Asurayoniyoti asurayoniyā hito,",
  "atk-s0519a4:316_21": "asurajātinibbattanakoti attho.",
  "atk-s0519a4:316_22": "Saggaṁ gametīti saggagāmiyo.",
  "atk-s0519a4:316_23": "Manussagāmīti manussalokagāmī.",
  "atk-s0519a4:316_24": "Paṭisaṅkhānirodhoti paṭisaṅkhāya paṭipakkhabhāvanāya nirodho,",
  "atk-s0519a4:316_25": "paṭipakkhe vā tathā appavatte uppajjanārahassa paṭipakkhavuttiyā anuppādo.",
  "atk-s0519a4:316_26": "Appaṭisaṅkhānirodhoti saṅkhatadhammānaṁ sarasanirodho,",
  "atk-s0519a4:316_27": "khaṇikanirodhoti attho.",
  "atk-s0519a4:317_0": "47.",
  "atk-s0519a4:317_1": "Rūpanti ekattatā.",
  "atk-s0519a4:317_2": "Bhūtānaṁ upādāyāti vemattatā.",
  "atk-s0519a4:317_3": "Upādārūpanti ekattatā.",
  "atk-s0519a4:317_4": "Cakkhāyatanaṁ…pe…",
  "atk-s0519a4:317_5": "kabaḷīkāro āhāroti vemattatā.",
  "atk-s0519a4:317_6": "Tathā bhūtarūpanti ekattatā.",
  "atk-s0519a4:317_7": "Pathavīdhātu …pe…",
  "atk-s0519a4:317_8": "vāyodhātūti vemattatā.",
  "atk-s0519a4:317_9": "Pathavīdhātūti ekattatā.",
  "atk-s0519a4:317_10": "Vīsati ākārā vemattatā.",
  "atk-s0519a4:317_11": "Āpodhātūti ekattatā.",
  "atk-s0519a4:317_12": "Dvādasa ākārā vemattatā.",
  "atk-s0519a4:317_13": "Tejodhātūti ekattatā.",
  "atk-s0519a4:317_14": "Cattāro ākārā vemattatā.",
  "atk-s0519a4:317_15": "Vāyodhātūti ekattatā.",
  "atk-s0519a4:317_16": "Cha ākārā vemattatāti imamatthaṁ dassento “dvīhi ākārehi dhātuyo pariggaṇhātī”tiādimāha.",
  "atk-s0519a4:318_0": "Tattha kesāti kesā nāma upādinnakasarīraṭṭhakā kakkhaḷalakkhaṇā imasmiṁ sarīre pāṭiyekko pathavīdhātukoṭṭhāso.",
  "atk-s0519a4:318_1": "Lomā nāma…pe…",
  "atk-s0519a4:318_2": "matthaluṅgaṁ nāma sarīraṭṭhakaṁ kakkhaḷalakkhaṇaṁ imasmiṁ sarīre pāṭiyekko koṭṭhāsoti ayaṁ vemattatā.",
  "atk-s0519a4:318_3": "Āpodhātūtiādikoṭṭhāsesu pittādīsu eseva nayo.",
  "atk-s0519a4:318_4": "Ayaṁ pana viseso –",
  "atk-s0519a4:318_5": "yena cāti yena tejodhātunā kupitena.",
  "atk-s0519a4:318_6": "Santappatīti ayaṁ kāyo santappati ekāhikajarādibhāvena usumajāto hoti.",
  "atk-s0519a4:318_7": "Yena ca jīrīyatīti yena ayaṁ kāyo jarīyati.",
  "atk-s0519a4:318_8": "Indriyavekallataṁ balakkhayaṁ valittacapalitādiñca pāpuṇāti.",
  "atk-s0519a4:318_9": "Yena ca pariḍayhatīti yena kupitena ayaṁ kāyo ḍayhati,",
  "atk-s0519a4:318_10": "so ca puggalo “ḍayhāmi ḍayhāmī”ti kandanto satadhotasappigosītacandanādilepanaṁ tālavaṇṭavātañca paccāsīsati.",
  "atk-s0519a4:318_11": "Yena ca asitapītakhāyitasāyitaṁ sammā pariṇāmaṁ gacchatīti asitaṁ vā odanādi,",
  "atk-s0519a4:318_12": "pītaṁ vā pānakādi,",
  "atk-s0519a4:318_13": "khāyitaṁ vā piṭṭhakhajjakādi,",
  "atk-s0519a4:318_14": "sāyitaṁ vā ambapakkamadhuphāṇitādi sammā paripākaṁ gacchati,",
  "atk-s0519a4:318_15": "rasādibhāvena vivekaṁ gacchatīti attho.",
  "atk-s0519a4:318_16": "Ettha ca purimā tayo tejodhātū catusamuṭṭhānā.",
  "atk-s0519a4:318_17": "Pacchimo kammasamuṭṭhānova.",
  "atk-s0519a4:319_0": "Uddhaṅgamā vātāti uggārahikkārādipavattakā uddhaṁ ārohanavātā.",
  "atk-s0519a4:319_1": "Adhogamā vātāti uccārapassāvādinīharaṇakā adho orohanavātā.",
  "atk-s0519a4:319_2": "Kucchisayā vātāti antānaṁ bahivātā.",
  "atk-s0519a4:319_3": "Koṭṭhāsayā vātāti antānaṁ antovātā.",
  "atk-s0519a4:319_4": "Aṅgamaṅgānusārino vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā vātā.",
  "atk-s0519a4:319_5": "Assāsoti antopavisananāsikavāto.",
  "atk-s0519a4:319_6": "Passāsoti bahinikkhamananāsikavāto.",
  "atk-s0519a4:319_7": "Ettha ca purimā sabbe catusamuṭṭhānā.",
  "atk-s0519a4:319_8": "Assāsapassāsā cittasamuṭṭhānā eva.",
  "atk-s0519a4:319_9": "Evaṁ vemattatādassanavasena vibhāgena udāhaṭā catasso dhātuyo paṭikkūlamanasikāravasena upasaṁharanto “imehi dvācattālīsāya ākārehī”tiādimāha.",
  "atk-s0519a4:319_10": "Tattha na gayhūpaganti na gahaṇayoggaṁ.",
  "atk-s0519a4:319_11": "Sabhāvabhāvatoti sabhāvalakkhaṇato.",
  "atk-s0519a4:320_0": "Evaṁ paṭikkūlamanasikāraṁ dassetvā puna tattha sammasanacāraṁ pāḷivaseneva dassetuṁ “tenāha bhagavā yā ceva kho panā”tiādimāha.",
  "atk-s0519a4:320_1": "Taṁ sabbaṁ suviññeyyaṁ.",
  "atk-s0519a4:321_0": "48.",
  "atk-s0519a4:321_1": "Evaṁ saccamaggarūpadhammavasena adhiṭṭhānahāraṁ dassetvā idāni avijjāvijjādīnampi vasena taṁ dassetuṁ “avijjāti ekattatā”tiādi vuttaṁ.",
  "atk-s0519a4:321_2": "Tattha “dukkhe aññāṇa”ntiādīsu yasmā avijjā dukkhasaccassa yāthāvasarasalakkhaṇaṁ jānituṁ paṭivijjhituṁ na deti chādetvā pariyonandhitvā tiṭṭhati,",
  "atk-s0519a4:321_3": "tasmā “dukkhe aññāṇa”nti vuccati.",
  "atk-s0519a4:321_4": "Tathā yasmā dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṁ",
  "atk-s0519a4:321_5": "jānituṁ paṭivijjhituṁ na deti chādetvā pariyonandhitvā tiṭṭhati,",
  "atk-s0519a4:321_6": "tasmā “dukkhanirodhagāminiyā paṭipadāya aññāṇa”nti vuccati.",
  "atk-s0519a4:321_7": "Pubbanto atītaddhabhūtā khandhāyatanadhātuyo.",
  "atk-s0519a4:321_8": "Aparanto anāgataddhabhūtā.",
  "atk-s0519a4:321_9": "Pubbantāparanto tadubhayaṁ.",
  "atk-s0519a4:321_10": "Idappaccayatā saṅkhārādīnaṁ kāraṇāni avijjādīni.",
  "atk-s0519a4:321_11": "Paṭiccasamuppannā dhammā avijjādīhi nibbattā saṅkhārādidhammā.",
  "atk-s0519a4:322_0": "Tatthāyaṁ avijjā yasmā atītānaṁ khandhādīnaṁ yāva paṭiccasamuppannānaṁ dhammānaṁ yāthāvasarasalakkhaṇaṁ",
  "atk-s0519a4:322_1": "jānituṁ paṭivijjhituṁ na deti chādetvā pariyonandhitvā tiṭṭhati,",
  "atk-s0519a4:322_2": "tasmā “pubbante aññāṇaṁ yāva paṭiccasamuppannesu dhammesu aññāṇa”nti vuccati,",
  "atk-s0519a4:322_3": "evāyaṁ avijjā kiccato jātitopi kathitā.",
  "atk-s0519a4:322_4": "Ayañhi imāni aṭṭha ṭhānāni jānituṁ paṭivijjhituṁ na detīti kiccato kathitā.",
  "atk-s0519a4:322_5": "Uppajjamānāpi imesu aṭṭhasu ṭhānesu uppajjatīti jātito kathitā.",
  "atk-s0519a4:322_6": "Evaṁ kiccato jātito ca kathitāpi lakkhaṇato kathite eva sukathitā hotīti lakkhaṇato dassetuṁ “aññāṇa”ntiādi vuttaṁ.",
  "atk-s0519a4:323_0": "Tattha ñāṇaṁ atthānatthaṁ kāraṇākāraṇaṁ catusaccadhammaṁ viditaṁ pākaṭaṁ karoti.",
  "atk-s0519a4:323_1": "Ayaṁ pana avijjā uppajjitvā taṁ viditaṁ pākaṭaṁ kātuṁ na detīti ñāṇapaccanīkato aññāṇaṁ.",
  "atk-s0519a4:323_2": "Dassanantipi paññā,",
  "atk-s0519a4:323_3": "sā hi taṁ ākāraṁ passati.",
  "atk-s0519a4:323_4": "Avijjā pana uppajjitvā passituṁ na detīti adassanaṁ.",
  "atk-s0519a4:323_5": "Abhisamayotipi paññā,",
  "atk-s0519a4:323_6": "sā taṁ ākāraṁ abhisameti.",
  "atk-s0519a4:323_7": "Avijjā pana uppajjitvā taṁ abhisametuṁ na detīti anabhisamayo.",
  "atk-s0519a4:323_8": "Anubodho sambodho paṭivedhotipi paññā,",
  "atk-s0519a4:323_9": "sā taṁ ākāraṁ anubujjhati sambujjhati paṭivijjhati.",
  "atk-s0519a4:323_10": "Avijjā pana uppajjitvā taṁ anubujjhituṁ sambujjhituṁ paṭivijjhituṁ na detīti ananubodho asambodho appaṭivedho.",
  "atk-s0519a4:323_11": "Tathā sallakkhaṇaṁ upalakkhaṇaṁ paccupalakkhaṇaṁ samapekkhaṇantipi paññā,",
  "atk-s0519a4:323_12": "sā taṁ ākāraṁ sallakkhati upalakkhati paccupalakkhati samaṁ sammā ca apekkhati.",
  "atk-s0519a4:323_13": "Avijjā pana uppajjitvā tassa tathā kātuṁ na detīti asallakkhaṇaṁ anupalakkhaṇaṁ apaccupalakkhaṇaṁ asamapekkhaṇanti ca vuccati.",
  "atk-s0519a4:324_0": "Nāssa kiñci paccakkhakammaṁ atthi,",
  "atk-s0519a4:324_1": "sayañca appaccavekkhitvā katakammanti appaccakkhakammaṁ.",
  "atk-s0519a4:324_2": "Dummedhānaṁ bhāvo dummejjhaṁ.",
  "atk-s0519a4:324_3": "Bālānaṁ bhāvo bālyaṁ.",
  "atk-s0519a4:324_4": "Sampajaññanti paññā,",
  "atk-s0519a4:324_5": "sā atthānatthaṁ kāraṇākāraṇaṁ catusaccadhammaṁ sampajānāti.",
  "atk-s0519a4:324_6": "Avijjā pana uppajjitvā taṁ kāraṇaṁ pajānituṁ na detīti asampajaññaṁ.",
  "atk-s0519a4:324_7": "Mohanavasena moho.",
  "atk-s0519a4:324_8": "Pamohanavasena pamoho.",
  "atk-s0519a4:324_9": "Sammohanavasena sammoho.",
  "atk-s0519a4:324_10": "Avindiyaṁ vindati,",
  "atk-s0519a4:324_11": "vindiyaṁ na vindatīti avijjā.",
  "atk-s0519a4:324_12": "Vaṭṭasmiṁ ohanati otaratīti avijjogho.",
  "atk-s0519a4:324_13": "Vaṭṭasmiṁ yojetīti avijjāyogo.",
  "atk-s0519a4:324_14": "Appahīnaṭṭhena ceva punappunaṁ uppajjanato ca avijjānusayo.",
  "atk-s0519a4:324_15": "Magge pariyuṭṭhitacorā viya addhike kusalacittaṁ pariyuṭṭhāti viluppatīti avijjāpariyuṭṭhānaṁ.",
  "atk-s0519a4:324_16": "Yathā nagaradvāre palighasaṅkhātāya laṅgiyā patitāya manussānaṁ nagarappaveso pacchijjati,",
  "atk-s0519a4:324_17": "evameva yassa sakkāyanagare ayaṁ patitā,",
  "atk-s0519a4:324_18": "tassa nibbānasampāpakaṁ ñāṇagamanaṁ pacchijjatīti avijjālaṅgī nāma hoti.",
  "atk-s0519a4:324_19": "Akusalañca taṁ mūlañca,",
  "atk-s0519a4:324_20": "akusalānaṁ vā mūlanti akusalamūlaṁ.",
  "atk-s0519a4:324_21": "Taṁ pana na aññaṁ,",
  "atk-s0519a4:324_22": "idhādhippeto mohoti moho akusalamūlanti ayaṁ ekapadiko avijjāya atthuddhāro.",
  "atk-s0519a4:324_23": "Ayaṁ vemattatāti ayaṁ avijjāya vemattatā.",
  "atk-s0519a4:325_0": "Vijjāti vindiyaṁ vindatīti vijjā,",
  "atk-s0519a4:325_1": "vijjhanaṭṭhena vijjā,",
  "atk-s0519a4:325_2": "viditakaraṇaṭṭhena vijjā.",
  "atk-s0519a4:325_3": "“Dukkhe ñāṇa”ntiādīsu dukkhasaccassa yāthāvasarasalakkhaṇaṁ jānāti passati paṭivijjhatīti dukkhe ariyasacce visayabhūte ñāṇaṁ “dukkhe ñāṇa”nti vuttaṁ.",
  "atk-s0519a4:325_4": "Esa nayo sesesupi.",
  "atk-s0519a4:325_5": "Paññāti tassa tassa atthassa pākaṭakaraṇasaṅkhātena paññāpanaṭṭhena paññā,",
  "atk-s0519a4:325_6": "tena tena vā aniccādinā pakārena dhamme jānātīti paññā.",
  "atk-s0519a4:325_7": "Pajānanākāro pajānanā.",
  "atk-s0519a4:325_8": "Aniccādīni vicinatīti vicayo.",
  "atk-s0519a4:325_9": "Pakārehi vicinatīti pavicayo.",
  "atk-s0519a4:325_10": "Catusaccadhamme vicinatīti dhammavicayo.",
  "atk-s0519a4:325_11": "Aniccādīnaṁ sallakkhaṇavasena sallakkhaṇā.",
  "atk-s0519a4:325_12": "Tesaṁyeva pati pati upalakkhaṇavasena paccupalakkhaṇā.",
  "atk-s0519a4:325_13": "Paṇḍitabhāvo paṇḍiccaṁ.",
  "atk-s0519a4:325_14": "Kusalabhāvo kosallaṁ.",
  "atk-s0519a4:325_15": "Nipuṇabhāvo nepuññaṁ.",
  "atk-s0519a4:325_16": "Aniccādīnaṁ vibhāvanavasena vebhabyā.",
  "atk-s0519a4:325_17": "Tesaṁyeva cintanavasena cintā.",
  "atk-s0519a4:325_18": "Aniccādīni upaparikkhatīti upaparikkhā.",
  "atk-s0519a4:325_19": "Bhūrīti pathaviyā nāmaṁ,",
  "atk-s0519a4:325_20": "ayampi saṇhaṭṭhena vitthataṭṭhena ca bhūrī viyāti bhūrī.",
  "atk-s0519a4:325_21": "Tena vuttaṁ –",
  "atk-s0519a4:325_22": "“bhūrī vuccati pathavī,",
  "atk-s0519a4:325_23": "tāya pathavisamāya vitthatāya paññāya samannāgatoti bhūripañño”ti.",
  "atk-s0519a4:325_24": "Api ca bhūrīti paññāyevetaṁ adhivacanaṁ.",
  "atk-s0519a4:325_25": "Bhūte atthe ramatīti bhūrī.",
  "atk-s0519a4:326_0": "Kilese medhati hiṁsatīti medhā,",
  "atk-s0519a4:326_1": "khippaṁ gahaṇadhāraṇaṭṭhena vā medhā.",
  "atk-s0519a4:326_2": "Yassuppajjati,",
  "atk-s0519a4:326_3": "taṁ sattaṁ hitapaṭipattiyaṁ sampayuttaṁ vā yāthāvalakkhaṇapaṭivedhe pariṇetīti pariṇāyikā.",
  "atk-s0519a4:326_4": "Aniccādivasena dhamme vipassatīti vipassanā.",
  "atk-s0519a4:326_5": "Sammā pakārehi aniccādīni jānātīti sampajaññaṁ.",
  "atk-s0519a4:326_6": "Uppathapaṭipanne sindhave vīthiāropanatthaṁ patodo viya uppathe dhāvanakūṭacittaṁ vīthiāropanatthaṁ vijjhatīti patodo viyāti patodo.",
  "atk-s0519a4:326_7": "Dassanalakkhaṇe indaṭṭhaṁ kāretīti indriyaṁ,",
  "atk-s0519a4:326_8": "paññāsaṅkhātaṁ indriyaṁ paññindriyaṁ.",
  "atk-s0519a4:326_9": "Avijjāya na kampatīti paññābalaṁ.",
  "atk-s0519a4:326_10": "Kilesacchedanaṭṭhena paññāva satthaṁ paññāsatthaṁ.",
  "atk-s0519a4:326_11": "Accuggataṭṭhena paññāva pāsādo paññāpāsādo.",
  "atk-s0519a4:326_12": "Ālokanaṭṭhena paññāva āloko paññāāloko.",
  "atk-s0519a4:327_0": "Obhāsanaṭṭhena paññāva obhāso paññāobhāso.",
  "atk-s0519a4:327_1": "Pajjotanaṭṭhena paññāva pajjoto paññāpajjoto.",
  "atk-s0519a4:327_2": "Ratikaraṇaṭṭhena ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena atulaṭṭhena",
  "atk-s0519a4:327_3": "anomasattaparibhogaṭṭhena ca paññāva ratanaṁ paññāratanaṁ.",
  "atk-s0519a4:327_4": "Na tena sattā muyhanti,",
  "atk-s0519a4:327_5": "sayaṁ vā ārammaṇe na muyhatīti amoho.",
  "atk-s0519a4:327_6": "Dhammavicayapadaṁ vuttatthameva.",
  "atk-s0519a4:327_7": "Kasmā panetaṁ puna vuttanti?",
  "atk-s0519a4:327_8": "Amohassa mohapaṭipakkhabhāvadīpanatthaṁ.",
  "atk-s0519a4:327_9": "Tenetaṁ dīpeti –",
  "atk-s0519a4:327_10": "yvāyaṁ amoho,",
  "atk-s0519a4:327_11": "so na kevalaṁ mohato añño dhammo,",
  "atk-s0519a4:327_12": "mohassa paṭipakkho dhammavicayasaṅkhāto amohova idhādhippetoti.",
  "atk-s0519a4:327_13": "Sammādiṭṭhīti yāthāvaniyyānikakusaladiṭṭhi.",
  "atk-s0519a4:327_14": "Dhammavicayasaṅkhāto pasattho sundaro vā bojjhaṅgoti dhammavicayasambojjhaṅgo.",
  "atk-s0519a4:327_15": "Maggaṅganti ariyamaggassa aṅgaṁ kāraṇanti maggaṅgaṁ.",
  "atk-s0519a4:327_16": "Ariyamaggassa antogadhattā maggapariyāpannanti.",
  "atk-s0519a4:328_0": "Asaññāsamāpattīti saññāvirāgabhāvanāvasena pavattitā asaññabhavūpapattinibbattanasamāpatti.",
  "atk-s0519a4:328_1": "Anuppanne hi buddhe ekacce titthāyatane pabbajitvā vāyokasiṇe parikammaṁ katvā catutthajjhānaṁ nibbattetvā jhānā vuṭṭhāya saññāya dosaṁ passanti,",
  "atk-s0519a4:328_2": "saññāya sati hatthacchedādidukkhañceva sabbabhayāni ca honti,",
  "atk-s0519a4:328_3": "“alaṁ imāya saññāya,",
  "atk-s0519a4:328_4": "saññābhāvo santo”ti evaṁ saññāya dosaṁ passitvā saññāvirāgavasena catutthajjhānaṁ nibbattetvā aparihīnajjhānā kālaṁ katvā asaññīsu nibbattanti.",
  "atk-s0519a4:328_5": "Cittaṁ nesaṁ cuticittanirodheneva idha nivattati,",
  "atk-s0519a4:328_6": "rūpakkhandhamattameva tattha nibbattati.",
  "atk-s0519a4:329_0": "Te yathā nāma jiyāvegukkhitto saro yattako jiyāvego,",
  "atk-s0519a4:329_1": "tattakameva ākāse gacchati,",
  "atk-s0519a4:329_2": "evamevaṁ jhānavegukkhittā upapajjitvā yattako jhānavego,",
  "atk-s0519a4:329_3": "tattakameva kālaṁ tiṭṭhanti.",
  "atk-s0519a4:329_4": "Jhānavege pana parikkhīṇe tattha rūpakkhandho antaradhāyati,",
  "atk-s0519a4:329_5": "idha paṭisandhisaññā uppajjati,",
  "atk-s0519a4:329_6": "taṁ sandhāya vuttaṁ –",
  "atk-s0519a4:329_7": "“asaññabhavūpapattinibbattanasamāpattī”ti.",
  "atk-s0519a4:329_8": "Vibhūtasaññāsamāpattīti viññāṇañcāyatanasamāpatti.",
  "atk-s0519a4:329_9": "Sā hi paṭhamāruppaviññāṇassa paṭhamāruppasaññāyapi vibhāvanato “vibhūtasaññā”ti vuccati.",
  "atk-s0519a4:329_10": "Keci “vibhūtarūpasaññā”ti paṭhanti,",
  "atk-s0519a4:329_11": "tesaṁ matena vibhūtarūpasamāpatti nāma sesāruppasamāpattiyo.",
  "atk-s0519a4:329_12": "Sesā samāpattiyo suviññeyyāva.",
  "atk-s0519a4:330_0": "Nevasekkhanāsekkho jhāyīti jhānalābhī puthujjano.",
  "atk-s0519a4:330_1": "Ājāniyo jhāyīti arahā,",
  "atk-s0519a4:330_2": "sabbepi vā ariyapuggalā.",
  "atk-s0519a4:330_3": "Assakhaluṅko jhāyīti khaluṅkassasadiso jhāyī.",
  "atk-s0519a4:330_4": "Tathā hi khaluṅko asso damathaṁ na upeti ito cito ca yathāruci dhāvati,",
  "atk-s0519a4:330_5": "evamevaṁ yo puthujjano abhiññālābhī,",
  "atk-s0519a4:330_6": "so abhiññā assādetvā “alamettāvatā,",
  "atk-s0519a4:330_7": "katamettāvatā”ti uttaridamathāya aparisakkanto abhiññācittavasena ito cito ca dhāvati pavattati,",
  "atk-s0519a4:330_8": "so “assakhaluṅko jhāyī”ti vutto.",
  "atk-s0519a4:330_9": "Diṭṭhuttaro jhāyīti jhānalābhī diṭṭhigatiko.",
  "atk-s0519a4:330_10": "Paññuttaro jhāyīti lakkhaṇūpanijjhānena jhāyī,",
  "atk-s0519a4:330_11": "sabbo eva vā paññādhiko jhāyī.",
  "atk-s0519a4:331_0": "Saraṇo samādhīti akusalacittekaggatā,",
  "atk-s0519a4:331_1": "sabbopi vā sāsavo samādhi.",
  "atk-s0519a4:331_2": "Araṇo samādhīti sabbo kusalābyākato samādhi,",
  "atk-s0519a4:331_3": "lokuttaro eva vā.",
  "atk-s0519a4:331_4": "Savero samādhīti paṭighacittesu ekaggatā.",
  "atk-s0519a4:331_5": "Avero samādhīti mettācetovimutti.",
  "atk-s0519a4:331_6": "Anantaradukepi eseva nayo.",
  "atk-s0519a4:331_7": "Sāmiso samādhīti lokiyasamādhi.",
  "atk-s0519a4:331_8": "So hi anatikkantavaṭṭāmisalokāmisatāya sāmiso.",
  "atk-s0519a4:331_9": "Nirāmiso samādhīti lokuttaro samādhi.",
  "atk-s0519a4:331_10": "Sasaṅkhāro samādhīti dukkhāpaṭipado dandhābhiñño sukhāpaṭipado ca dandhābhiñño.",
  "atk-s0519a4:331_11": "So hi sasaṅkhārena sappayogena cittena paccanīkadhamme kicchena kasirena niggahetvā adhigantabbo.",
  "atk-s0519a4:331_12": "Itaro asaṅkhāro samādhi.",
  "atk-s0519a4:331_13": "Ekaṁsabhāvito samādhīti sukkhavipassakassa samādhi.",
  "atk-s0519a4:331_14": "Ubhayaṁsabhāvito samādhīti samathayānikassa samādhi.",
  "atk-s0519a4:331_15": "Ubhayato bhāvitabhāvano samādhīti kāyasakkhino ubhatobhāgavimuttassa ca samādhi.",
  "atk-s0519a4:331_16": "So hi ubhayato bhāgehi ubhayato bhāvitabhāvano.",
  "atk-s0519a4:332_0": "Āgāḷhapaṭipadāti kāmānaṁ orohanapaṭipatti,",
  "atk-s0519a4:332_1": "kāmasukhānuyogoti attho.",
  "atk-s0519a4:332_2": "Nijjhāmapaṭipadāti kāmassa nijjhāpanavasena khedanavasena pavattā paṭipatti,",
  "atk-s0519a4:332_3": "attakilamathānuyogoti attho.",
  "atk-s0519a4:332_4": "Akkhamā paṭipadātiādīsu padhānakaraṇakāle sītādīni asahantassa paṭipadā,",
  "atk-s0519a4:332_5": "tāni nakkhamatīti akkhamā.",
  "atk-s0519a4:332_6": "Sahantassa pana tāni khamatīti khamā.",
  "atk-s0519a4:332_7": "“Uppannaṁ kāmavitakkaṁ nādhivāsetī”tiādinā nayena micchāvitakke sametīti samā.",
  "atk-s0519a4:332_8": "Manacchaṭṭhāni indriyāni dametīti damā paṭipadā.",
  "atk-s0519a4:333_0": "Evanti iminā vuttanayena.",
  "atk-s0519a4:333_1": "Yo dhammoti yo koci jātiādidhammo.",
  "atk-s0519a4:333_2": "Yassa dhammassāti tato aññassa jarādidhammassa.",
  "atk-s0519a4:333_3": "Samānabhāvoti dukkhādibhāvena samānabhāvo.",
  "atk-s0519a4:333_4": "Ekattatāyāti samānatāya dukkhādibhāvānaṁ ekībhāvena.",
  "atk-s0519a4:333_5": "Ekī bhavatīti anekopi “dukkha”ntiādinā ekasaddābhidheyyatāya ekī bhavati.",
  "atk-s0519a4:333_6": "Etena ekattatāya lakkhaṇamāha.",
  "atk-s0519a4:333_7": "Yena yena vā pana vilakkhaṇoti yo dhammo yassa dhammassa yena yena bhāvena visadiso.",
  "atk-s0519a4:333_8": "Tena tena vemattaṁ gacchatīti tena tena bhāvena so dhammo tassa dhammassa vemattataṁ visadisattaṁ gacchati,",
  "atk-s0519a4:333_9": "dukkhabhāvena samānopi jātiādiko abhinibbattiādibhāvena jarādikassa visiṭṭhataṁ gacchatīti attho.",
  "atk-s0519a4:333_10": "Iminā vemattatāya lakkhaṇamāha.",
  "atk-s0519a4:334_0": "Idāni tāva ekattavemattatāvisaye niyojetvā dassetuṁ “sutte vā veyyākaraṇe vā”tiādi vuttaṁ.",
  "atk-s0519a4:334_1": "Tattha pucchitanti pucchāvasena desitasuttavasena vuttaṁ,",
  "atk-s0519a4:334_2": "na pana adhiṭṭhānahārassa pucchāvisayatāya.",
  "atk-s0519a4:334_3": "Sesaṁ uttānameva.",
  "atk-s0519a4:335_0": "Adhiṭṭhānahāravibhaṅgavaṇṇanā niṭṭhitā.",
  "atk-s0519a4:336_0": "15. Parikkhārahāravibhaṅgavaṇṇanā",
  "atk-s0519a4:337_0": "49.Tatthakatamo parikkhāro hāroti parikkhārahāravibhaṅgo.",
  "atk-s0519a4:337_1": "Tattha yo dhammo yaṁ dhammaṁ janayati,",
  "atk-s0519a4:337_2": "tassa so parikkhāroti saṅkhepato parikkhāralakkhaṇaṁ vatvā taṁ vibhāgena dassetuṁ “kiṁlakkhaṇo”tiādi vuttaṁ.",
  "atk-s0519a4:337_3": "Tattha hinoti attano phalaṁ paṭikāraṇabhāvaṁ gacchatīti hetu.",
  "atk-s0519a4:337_4": "Paṭicca etasmā phalaṁ etīti paccayo.",
  "atk-s0519a4:337_5": "Kiñcāpi hetupaccayasaddehi kāraṇameva vuccati,",
  "atk-s0519a4:337_6": "tathāpi tattha visesaṁ vibhāgena dassetuṁ “asādhāraṇalakkhaṇo”tiādi vuttaṁ.",
  "atk-s0519a4:337_7": "Sabhāvo hetūti samānabhāvo bījaṁ hetu.",
  "atk-s0519a4:337_8": "Nanu ca bījaṁ aṅkurādisadisaṁ na hotīti?",
  "atk-s0519a4:337_9": "No na hoti,",
  "atk-s0519a4:337_10": "aññato hi tādisassa anuppajjanato.",
  "atk-s0519a4:338_0": "“Yathā vā panā”tiādināpi udāharaṇantaradassanena hetupaccayānaṁ visesameva vibhāveti.",
  "atk-s0519a4:338_1": "Tattha duddhanti khīraṁ.",
  "atk-s0519a4:338_2": "Dadhi bhavatīti ekattanayena abhedopacārena vā vuttaṁ,",
  "atk-s0519a4:338_3": "na aññathā.",
  "atk-s0519a4:338_4": "Na hi khīraṁ dadhi hoti.",
  "atk-s0519a4:338_5": "Tenevāha –",
  "atk-s0519a4:338_6": "“na catthi ekakālasamavadhānaṁ duddhassa ca dadhissa cā”ti.",
  "atk-s0519a4:338_7": "Atha vā ghaṭe duddhaṁ pakkhittaṁ dadhi bhavati,",
  "atk-s0519a4:338_8": "dadhi tattha kālantare jāyati paccayantarasamāyogena,",
  "atk-s0519a4:338_9": "tasmā na catthi ekakālasamavadhānaṁ duddhassa ca dadhissa ca rasakhīravipākādīhi bhinnasabhāvattā.",
  "atk-s0519a4:338_10": "Evamevanti yathā hetubhūtassa khīrassa phalabhūtena dadhinā na ekakālasamavadhānaṁ,",
  "atk-s0519a4:338_11": "evamaññassāpi hetussa phalena na ekakālasamavadhānaṁ,",
  "atk-s0519a4:338_12": "na tathā paccayassa,",
  "atk-s0519a4:338_13": "na hi paccayo ekantena phalena bhinnakālo evāti.",
  "atk-s0519a4:338_14": "Evampi hetupaccayānaṁ viseso veditabboti adhippāyo.",
  "atk-s0519a4:339_0": "Evaṁ bāhiraṁ hetupaccayavibhāgaṁ dassetvā idāni ajjhattikaṁ dassetuṁ “ayañhi saṁsāro”tiādi vuttaṁ.",
  "atk-s0519a4:339_1": "Tattha “avijjā avijjāya hetū”ti vutte kiṁ ekasmiṁ cittuppāde anekā avijjā vijjantīti?",
  "atk-s0519a4:339_2": "Āha “purimikā avijjā pacchimikāya avijjāya hetū”ti.",
  "atk-s0519a4:339_3": "Tena ekasmiṁ kāle hetuphalānaṁ samavadhānaṁ natthīti etamevatthaṁ samattheti.",
  "atk-s0519a4:339_4": "Tattha “purimikā avijjā”tiādinā hetuphalabhūtānaṁ avijjānaṁ vibhāgaṁ dasseti.",
  "atk-s0519a4:339_5": "“Bījaṅkuro viyā”tiādinā imamatthaṁ dasseti –",
  "atk-s0519a4:339_6": "yathā bījaṁ aṅkurassa hetu hontaṁ samanantarahetutāya hetu hoti.",
  "atk-s0519a4:339_7": "Yaṁ pana bījato phalaṁ nibbattati,",
  "atk-s0519a4:339_8": "tassa bījaṁ paramparahetutāya hetu hoti.",
  "atk-s0519a4:339_9": "Evaṁ avijjāyapi hetubhāve daṭṭhabbanti.",
  "atk-s0519a4:340_0": "Puna “yathā vā panā”tiādināpi hetupaccayavibhāgameva dasseti.",
  "atk-s0519a4:340_1": "Tattha thālakanti dīpakapallikā.",
  "atk-s0519a4:340_2": "Anaggikanti aggiṁ vinā.",
  "atk-s0519a4:340_3": "Dīpetunti jāletuṁ.",
  "atk-s0519a4:340_4": "Iti sabhāvo hetūti evaṁ padīpujjālanādīsu aggiādipadīpasadisaṁ kāraṇaṁ sabhāvo hetu.",
  "atk-s0519a4:340_5": "Parabhāvo paccayoti tattheva kapallikāvaṭṭitelādisadiso aggito añño sabhāvo paccayo.",
  "atk-s0519a4:340_6": "Ajjhattikoti niyakajjhattiko niyakajjhatte bhavo.",
  "atk-s0519a4:340_7": "Bāhiroti tato bahibhūto.",
  "atk-s0519a4:340_8": "Janakoti nibbattako.",
  "atk-s0519a4:340_9": "Pariggāhakoti upatthambhako.",
  "atk-s0519a4:340_10": "Asādhāraṇoti āveṇiko.",
  "atk-s0519a4:340_11": "Sādhāraṇoti aññesampi paccayuppannānaṁ samāno.",
  "atk-s0519a4:341_0": "Idāni yasmā kāraṇaṁ “parikkhāro”ti vuttaṁ,",
  "atk-s0519a4:341_1": "kāraṇabhāvo ca phalāpekkhāya,",
  "atk-s0519a4:341_2": "tasmā kāraṇassa yo kāraṇabhāvo yathā ca so hoti,",
  "atk-s0519a4:341_3": "yañca phalaṁ yo ca tassa viseso,",
  "atk-s0519a4:341_4": "yo ca kāraṇaphalānaṁ sambandho,",
  "atk-s0519a4:341_5": "taṁ sabbaṁ vibhāvetuṁ “avupacchedattho”tiādi vuttaṁ.",
  "atk-s0519a4:341_6": "Tattha kāraṇaphalabhāvena sambandhatā santati.",
  "atk-s0519a4:341_7": "Ko ca tattha sambandho,",
  "atk-s0519a4:341_8": "ko kāraṇaphalabhāvo ca?",
  "atk-s0519a4:341_9": "So eva avupacchedattho.",
  "atk-s0519a4:341_10": "Yo phalabhūto aññassa akāraṇaṁ hutvā nirujjhati,",
  "atk-s0519a4:341_11": "so vupacchinno nāma hoti,",
  "atk-s0519a4:341_12": "yathā taṁ arahato cuticittaṁ.",
  "atk-s0519a4:341_13": "Yo pana attano anurūpassa phalassa hetu hutvā nirujjhati,",
  "atk-s0519a4:341_14": "so anupacchinno eva nāma hoti,",
  "atk-s0519a4:341_15": "hetuphalasambandhassa vijjamānattāti āha –",
  "atk-s0519a4:341_16": "“avupacchedattho santatiattho”ti.",
  "atk-s0519a4:342_0": "Yasmā ca kāraṇato nibbattaṁ phalaṁ nāma,",
  "atk-s0519a4:342_1": "na anibbattaṁ,",
  "atk-s0519a4:342_2": "tasmā “nibbattiattho phalattho”ti vuttaṁ.",
  "atk-s0519a4:342_3": "Yasmā pana purimabhavena anantarabhavapaṭisandhānavasena pavattā upapattikkhandhā punabbhavo,",
  "atk-s0519a4:342_4": "tasmā vuttaṁ –",
  "atk-s0519a4:342_5": "“paṭisandhiattho punabbhavattho”ti.",
  "atk-s0519a4:342_6": "Tathā yassa puggalassa kilesā uppajjanti,",
  "atk-s0519a4:342_7": "taṁ palibundhenti sammā paṭipajjituṁ na denti.",
  "atk-s0519a4:342_8": "Yāva ca maggena asamugghātitā,",
  "atk-s0519a4:342_9": "tāva anusenti nāma,",
  "atk-s0519a4:342_10": "tena vuttaṁ –",
  "atk-s0519a4:342_11": "“palibodhattho pariyuṭṭhānattho,",
  "atk-s0519a4:342_12": "asamugghātattho anusayattho”ti.",
  "atk-s0519a4:342_13": "Pariññābhisamayavasena pariññāte na kadāci taṁ nāmarūpaṅkurassa kāraṇaṁ hessatīti āha –",
  "atk-s0519a4:342_14": "“apariññātattho viññāṇassa bījattho”ti.",
  "atk-s0519a4:342_15": "Yattha avupacchedo tattha santatīti yattha rūpārūpappavattiyaṁ yathāvutto avupacchedo,",
  "atk-s0519a4:342_16": "tattha santativohāro.",
  "atk-s0519a4:342_17": "Yattha santati tattha nibbattītiādi paccayaparamparadassanaṁ hetuphalasambandhavibhāvanameva.",
  "atk-s0519a4:343_0": "“Yathā vā pana cakkhuñca paṭiccā”tiādinā “sabhāvo hetū”ti vuttamevatthaṁ vibhāgena dasseti.",
  "atk-s0519a4:343_1": "Tattha sannissayatāyāti upanissayapaccayatāya.",
  "atk-s0519a4:343_2": "Manasikāroti kiriyāmanodhātu.",
  "atk-s0519a4:343_3": "Sā hi cakkhuviññāṇassa viññāṇabhāvena samānajātitāya sabhāvo hetu.",
  "atk-s0519a4:343_4": "Saṅkhārā viññāṇassa paccayo sabhāvo hetūti puññādiabhisaṅkhārā paṭisandhiviññāṇassa paccayo,",
  "atk-s0519a4:343_5": "tattha yo sabhāvo,",
  "atk-s0519a4:343_6": "so hetūti.",
  "atk-s0519a4:343_7": "Saṅkhārāti cettha sabbo lokiyo kusalākusalacittuppādo adhippeto.",
  "atk-s0519a4:343_8": "Iminā nayena sesapadesupi attho veditabbo.",
  "atk-s0519a4:343_9": "Evaṁ yo koci upanissayo sabbo so parikkhāroti yathāvuttappabhedo yo koci paccayo,",
  "atk-s0519a4:343_10": "so sabbo attano phalassa parikkharaṇato abhisaṅkharaṇato parikkhāro.",
  "atk-s0519a4:343_11": "Tassa niddhāretvā kathanaṁ parikkhāro hāroti.",
  "atk-s0519a4:344_0": "Parikkhārahāravibhaṅgavaṇṇanā niṭṭhitā.",
  "atk-s0519a4:345_0": "16. Samāropanahāravibhaṅgavaṇṇanā",
  "atk-s0519a4:346_0": "50.Tatthakatamo samāropano hāroti samāropanahāravibhaṅgo.",
  "atk-s0519a4:346_1": "Tattha ekasmiṁ padaṭṭhāneti yasmiṁ kismiñci ekasmiṁ kāraṇabhūte dhamme suttena gahite.",
  "atk-s0519a4:346_2": "Yattakāni padaṭṭhānāni otarantīti yattakāni aññesaṁ kāraṇabhūtāni tasmiṁ dhamme samosaranti.",
  "atk-s0519a4:346_3": "Sabbāni tāni samāropayitabbānīti sabbāni tāni padaṭṭhānāni padaṭṭhānabhūtā dhammā sammā niddhāraṇavasena ānetvā desanāya āropetabbā,",
  "atk-s0519a4:346_4": "desanāruḷhe viya katvā kathetabbāti attho.",
  "atk-s0519a4:346_5": "Yathā āvaṭṭe hāre “ekamhi padaṭṭhāne,",
  "atk-s0519a4:346_6": "pariyesati sesakaṁ padaṭṭhāna”nti vacanato anekesaṁ padaṭṭhānānaṁ pariyesanā vuttā,",
  "atk-s0519a4:346_7": "evamidhāpi bahūnaṁ padaṭṭhānānaṁ samāropanā kātabbāti dassento “yathā āvaṭṭe hāre”ti āha.",
  "atk-s0519a4:346_8": "Na kevalaṁ padaṭṭhānavaseneva samāropanā,",
  "atk-s0519a4:346_9": "atha kho vevacanabhāvanāpahānavasenapi samāropanā kātabbāti dassento “tattha samāropanā catubbidhā”tiādimāha.",
  "atk-s0519a4:347_0": "Kasmā panettha padaṭṭhānavevacanāni gahitāni,",
  "atk-s0519a4:347_1": "nanu padaṭṭhānavevacanahāre eva ayamattho vibhāvitoti?",
  "atk-s0519a4:347_2": "Saccametaṁ,",
  "atk-s0519a4:347_3": "idha pana padaṭṭhānavevacanaggahaṇaṁ bhāvanāpahānānaṁ adhiṭṭhānavisayadassanatthañceva tesaṁ adhivacanavibhāgadassanatthañca.",
  "atk-s0519a4:347_4": "Evañhi bhāvanāpahānāni suviññeyyāni honti sukarāni ca paññāpetuṁ.",
  "atk-s0519a4:347_5": "Idaṁ padaṭṭhānanti idaṁ tividhaṁ sucaritaṁ buddhānaṁ sāsanassa ovādassa visayādhiṭṭhānabhāvato padaṭṭhānaṁ.",
  "atk-s0519a4:347_6": "Tattha “kāyika”ntiādinā tīhi sucaritehi sīlādayo tayo khandhe samathavipassanā tatiyacatutthaphalāni ca niddhāretvā dasseti,",
  "atk-s0519a4:347_7": "taṁ suviññeyyameva.",
  "atk-s0519a4:347_8": "Vanīyatīti vanaṁ, vanati,",
  "atk-s0519a4:347_9": "vanute iti vā vanaṁ.",
  "atk-s0519a4:347_10": "Tattha yasmā pañca kāmaguṇā kāmataṇhāya,",
  "atk-s0519a4:347_11": "nimittaggāho anubyañjanaggāhassa,",
  "atk-s0519a4:347_12": "ajjhattikabāhirāni āyatanāni tappaṭibandhachandarāgādīnaṁ,",
  "atk-s0519a4:347_13": "anusayā ca pariyuṭṭhānānaṁ kāraṇāni honti,",
  "atk-s0519a4:347_14": "tasmā tamatthaṁ dassetuṁ “pañca kāmaguṇā”tiādi vuttaṁ.",
  "atk-s0519a4:348_0": "51.Ayaṁ vevacanena samāropanāti yo “rāgavirāgā cetovimutti sekkhaphalaṁ,",
  "atk-s0519a4:348_1": "anāgāmiphalaṁ,",
  "atk-s0519a4:348_2": "kāmadhātusamatikkamana”nti etehi pariyāyavacanehi tatiyaphalassa niddeso,",
  "atk-s0519a4:348_3": "tathā yo “avijjāvirāgā paññāvimutti asekkhaphalaṁ,",
  "atk-s0519a4:348_4": "aggaphalaṁ arahattaṁ,",
  "atk-s0519a4:348_5": "tedhātukasamatikkamana”nti etehi pariyāyavacanehi catutthaphalassa niddeso,",
  "atk-s0519a4:348_6": "yo ca “paññindriya”ntiādīhi pariyāyavacanehi paññāya niddeso,",
  "atk-s0519a4:348_7": "ayaṁ vevacanehi ca samāropanā.",
  "atk-s0519a4:349_0": "Tasmātiha tvaṁ, bhikkhu,",
  "atk-s0519a4:349_1": "kāye kāyānupassī viharāhītiādi lakkhaṇahāravibhaṅgavaṇṇanāyaṁ vuttanayena veditabbaṁ.",
  "atk-s0519a4:349_2": "Kevalaṁ tattha ekalakkhaṇattā avuttānampi vuttabhāvadassanavaseneva āgataṁ,",
  "atk-s0519a4:349_3": "idha bhāvanāsamāropanavasenāti ayameva viseso.",
  "atk-s0519a4:349_4": "Kāyānupassanā visesato asubhānupassanā eva kāmarāgatadekaṭṭhakilesānaṁ ekantapaṭipakkhāti asubhasaññā",
  "atk-s0519a4:349_5": "kabaḷīkārāhārapariññāya paribandhakilesā kāmupādānaṁ kāmayogo abhijjhākāyagantho kāmāsavo kāmogho rāgasallaṁ",
  "atk-s0519a4:349_6": "rūpadhammapariññāya paṭipakkhakilesā rūpadhammesu rāgo chandāgatigamananti etesaṁ pāpadhammānaṁ pahānāya",
  "atk-s0519a4:349_7": "saṁvattatīti imamatthaṁ dasseti “kāye kāyānupassī viharanto”tiādinā.",
  "atk-s0519a4:350_0": "Tathā vedanānupassanā visesato dukkhānupassanāti, sā –",
  "atk-s0519a4:351_0": "“Yo sukhaṁ dukkhato adda, dukkhamaddakkhi sallato;",
  "atk-s0519a4:352_0": "Adukkhamasukhaṁ santaṁ, adakkhi naṁ aniccato”ti. –",
  "atk-s0519a4:353_0": "Ādivacanato sabbaṁ vedanaṁ “dukkha”nti passantī sukhasaññāya vedanāhetupariññāya paribandhakilesānaṁ",
  "atk-s0519a4:353_1": "gosīlādīhi bhavasuddhi hotīti vedanāssādena pavattassa bhavupādānasaṅkhātassa sīlabbatupādānassa vedanāvasena",
  "atk-s0519a4:353_2": "“anatthaṁ me acarī”tiādinayappavattassa byāpādakāyaganthassa dosasallassa vedanāssādavaseneva pavattassa",
  "atk-s0519a4:353_3": "bhavayogabhavābhavabhavoghasaṅkhātassa bhavarāgassa bhavapariññāya paribandhakakilesānaṁ vedanāvisayassa",
  "atk-s0519a4:353_4": "rāgassa dosāgatigamanassa ca pahānāya saṁvattatīti etamatthaṁ dasseti “vedanāsu vedanānupassī”tiādinā.",
  "atk-s0519a4:354_0": "Tathā cittānupassanā visesato aniccānupassanāti,",
  "atk-s0519a4:354_1": "sā cittaṁ “anicca”nti passantī tattha yebhuyyena sattā niccasaññinoti niccasaññāya viññāṇāhārapariññāya",
  "atk-s0519a4:354_2": "paribandhakilesānaṁ niccābhinivesapaṭipakkhato eva diṭṭhupādānaṁ diṭṭhiyogasīlabbataparāmāsakāyaganthadiṭṭhāsavadiṭṭhoghasaṅkhātāya",
  "atk-s0519a4:354_3": "diṭṭhiyā niccasaññānimittassa “seyyohamasmī”tiādinayappavattassa mānasallassa saññāpariññāya paṭipakkhakilesānaṁ",
  "atk-s0519a4:354_4": "saññāya rāgassa diṭṭhābhinivesassa appahīnattā uppajjanakassa bhayāgatigamanassa ca pahānāya saṁvattatīti",
  "atk-s0519a4:354_5": "imamatthaṁ dasseti “citte cittānupassī”tiādinā.",
  "atk-s0519a4:355_0": "Tathā dhammānupassanā visesato anattasaññāti,",
  "atk-s0519a4:355_1": "sā saṅkhāresu attasaññāya manosañcetanāhārapariññāya paṭipakkhakilesānaṁ sakkāyadiṭṭhiyā “idameva sacca”nti",
  "atk-s0519a4:355_2": "pavattassa micchābhinivesassa micchābhinivesahetukāya avijjāyogaavijjāsavaavijjoghamohasallasaṅkhātāya",
  "atk-s0519a4:355_3": "avijjāya saṅkhārapariññāya paribandhakilesānaṁ saṅkhāresu rāgassa mohāgatigamanassa ca pahānāya saṁvattatīti",
  "atk-s0519a4:355_4": "imamatthaṁ dasseti “dhammesu dhammānupassī viharanto”tiādinā.",
  "atk-s0519a4:355_5": "Sesaṁ uttānameva.",
  "atk-s0519a4:356_0": "Samāropanahāravibhaṅgavaṇṇanā niṭṭhitā.",
  "atk-s0519a4:357_0": "Niṭṭhitā ca hāravibhaṅgavaṇṇanā.",
  "atk-s0519a4:358_0": "1. Desanāhārasampātavaṇṇanā",
  "atk-s0519a4:359_0": "Evaṁ suparikammakatāya bhūmiyā nānāvaṇṇāni muttapupphāni pakiranto viya susikkhitasippācariyavicāritesu",
  "atk-s0519a4:359_1": "surattasuvaṇṇālaṅkāresu nānāvidharaṁsijālasamujjalāni vividhāni maṇiratanāni bandhanto viya mahāpathaviṁ",
  "atk-s0519a4:359_2": "parivattetvā pappaṭakojaṁ khādāpento viya yojanikamadhugaṇḍaṁ pīḷetvā sumadhurasaṁ pāyento viya ca āyasmā",
  "atk-s0519a4:359_3": "mahākaccāno nānāsuttapadese udāharanto soḷasa hāre vibhajitvā idāni te ekasmiṁyeva sutte yojetvā dassento",
  "atk-s0519a4:359_4": "hārasampātavāraṁ ārabhi.",
  "atk-s0519a4:359_5": "Ārabhanto ca yāyaṁ niddesavāre –",
  "atk-s0519a4:360_0": "52.",
  "atk-s0519a4:361_0": "“Soḷasa hārā paṭhamaṁ, disalocanato disā viloketvā.",
  "atk-s0519a4:362_0": "Saṅkhipiya aṅkusena hi, nayehi tīhi niddise sutta”nti. –",
  "atk-s0519a4:363_0": "Gāthā vuttā.",
  "atk-s0519a4:363_1": "Yasmā taṁ hāravibhaṅgavāro nappayojeti,",
  "atk-s0519a4:363_2": "vippakiṇṇavisayattā,",
  "atk-s0519a4:363_3": "nayavicārassa ca antaritattā.",
  "atk-s0519a4:363_4": "Anekehi suttapadesehi hārānaṁ vibhāgadassanameva hi hāravibhaṅgavāro.",
  "atk-s0519a4:363_5": "Hārasampātavāro pana taṁ payojeti,",
  "atk-s0519a4:363_6": "ekasmiṁyeva suttapadese soḷasa hāre yojetvāva tadanantaraṁ nayasamuṭṭhānassa kathitattā.",
  "atk-s0519a4:363_7": "Tasmā “soḷasa hārā paṭhama”nti gāthaṁ paccāmasitvā “tassā niddeso kuhiṁ daṭṭhabbo,",
  "atk-s0519a4:363_8": "hārasampāte”ti āha.",
  "atk-s0519a4:363_9": "Tassattho –",
  "atk-s0519a4:363_10": "“tassā gāthāya niddeso kattha daṭṭhabbo”ti.",
  "atk-s0519a4:363_11": "Etena suttesu hārānaṁ yojanānayadassanaṁ hārasampātavāroti dasseti.",
  "atk-s0519a4:363_12": "Hārasampātapadassa attho vutto eva.",
  "atk-s0519a4:364_0": "Arakkhitenacittenāti cakkhudvārādīsu satiārakkhābhāvena aguttena cittena.",
  "atk-s0519a4:364_1": "Micchādiṭṭhihatenāti sassatādimicchābhinivesadūsitena.",
  "atk-s0519a4:364_2": "Thinamiddhābhibhūtenāti cittassa kāyassa ca akalyatālakkhaṇehi thinamiddhehi ajjhotthaṭena.",
  "atk-s0519a4:364_3": "Vasaṁ mārassa gacchatīti kilesamārādīnaṁ yathākāmaṁ karaṇīyo hotīti ayaṁ tāva gāthāya padattho.",
  "atk-s0519a4:365_0": "Pamādanti “arakkhitena cittenā”ti idaṁ padaṁ chasu dvāresu sativosaggalakkhaṇaṁ pamādaṁ katheti.",
  "atk-s0519a4:365_1": "Taṁ maccuno padanti taṁ pamajjanaṁ guṇamāraṇato maccusaṅkhātassa mārassa vasavattanaṭṭhānaṁ,",
  "atk-s0519a4:365_2": "tena “arakkhitena cittena,",
  "atk-s0519a4:365_3": "vasaṁ mārassa gacchatī”ti paṭhamapādaṁ catutthapādena sambandhitvā dasseti.",
  "atk-s0519a4:365_4": "So vipallāsoti yaṁ aniccassa khandhapañcakassa “nicca”nti dassanaṁ,",
  "atk-s0519a4:365_5": "so vipallāso vipariyesaggāho.",
  "atk-s0519a4:365_6": "Tenevāha –",
  "atk-s0519a4:365_7": "“viparītaggāhalakkhaṇo vipallāso”ti.",
  "atk-s0519a4:365_8": "Sabbaṁ vipallāsasāmaññena gahetvā tassa adhiṭṭhānaṁ pucchati “kiṁ vipallāsayatī”ti.",
  "atk-s0519a4:365_9": "Sāmaññassa ca viseso adhiṭṭhānabhāvena voharīyatīti āha –",
  "atk-s0519a4:365_10": "“saññaṁ cittaṁ diṭṭhimitī”ti.",
  "atk-s0519a4:365_11": "Taṁ “vipallāsayatī”ti padena sambandhitabbaṁ.",
  "atk-s0519a4:365_12": "Tesu saññāvipallāso sabbamuduko,",
  "atk-s0519a4:365_13": "aniccādikassa visayassa micchāvasena upaṭṭhitākāraggahaṇamattaṁ migapotakānaṁ tiṇapurisakesu purisoti uppannasaññā viya.",
  "atk-s0519a4:365_14": "Cittavipallāso tato balavataro,",
  "atk-s0519a4:365_15": "amaṇiādike visaye maṇiādiākārena upaṭṭhahante tathā sanniṭṭhānaṁ viya niccādito sanniṭṭhānamattaṁ.",
  "atk-s0519a4:365_16": "Diṭṭhivipallāso pana sabbabalavataro yaṁ yaṁ ārammaṇaṁ yathā yathā upaṭṭhāti,",
  "atk-s0519a4:365_17": "tathā tathā naṁ sassatādivasena “idameva saccaṁ moghamañña”nti abhinivisanto pavattati.",
  "atk-s0519a4:365_18": "Tattha saññāvipallāso cittavipallāsassa kāraṇaṁ,",
  "atk-s0519a4:365_19": "cittavipallāso diṭṭhivipallāsassa kāraṇaṁ hoti.",
  "atk-s0519a4:366_0": "Idāni vipallāsānaṁ pavattiṭṭhānaṁ visayaṁ dassetuṁ “so kuhiṁ vipallāsayati,",
  "atk-s0519a4:366_1": "catūsu attabhāvavatthūsū”ti āha.",
  "atk-s0519a4:366_2": "Tattha attabhāvavatthūsūti pañcasu upādānakkhandhesu.",
  "atk-s0519a4:366_3": "Te hi āhito ahaṁ māno etthāti attā,",
  "atk-s0519a4:366_4": "“attā”ti bhavati ettha buddhi vohāro cāti attabhāvo,",
  "atk-s0519a4:366_5": "so eva subhādīnaṁ vipallāsassa ca adhiṭṭhānabhāvato vatthu cāti “attabhāvavatthū”ti vuccati.",
  "atk-s0519a4:366_6": "“Rūpaṁ attato samanupassatī”tiādinā tesaṁ sabbavipallāsamūlabhūtāya sakkāyadiṭṭhiyā pavattiṭṭhānabhāvena",
  "atk-s0519a4:366_7": "attabhāvavatthutaṁ dassetvā puna vipallāsānaṁ pavattiākārena saddhiṁ visayaṁ vibhajitvā dassetuṁ “rūpaṁ",
  "atk-s0519a4:366_8": "paṭhamaṁ vipallāsavatthu asubhe subha”nti vuttaṁ.",
  "atk-s0519a4:366_9": "Taṁ sabbaṁ suviññeyyaṁ.",
  "atk-s0519a4:366_10": "Puna mūlakāraṇavasena vipallāse vibhajitvā dassetuṁ “dve dhammā cittassa saṁkilesā”tiādimāha.",
  "atk-s0519a4:366_11": "Tattha kiñcāpi avijjārahitā taṇhā natthi,",
  "atk-s0519a4:366_12": "avijjā ca subhasukhasaññānampi paccayo eva,",
  "atk-s0519a4:366_13": "tathāpi taṇhā etāsaṁ sātisayaṁ paccayoti dassetuṁ “taṇhānivutaṁ…pe…",
  "atk-s0519a4:366_14": "dukkhe sukha”nti vuttaṁ.",
  "atk-s0519a4:366_15": "Diṭṭhinivutanti diṭṭhisīsena avijjā vuttāti avijjānivutanti attho.",
  "atk-s0519a4:366_16": "Kāmañcettha taṇhārahitā diṭṭhi natthi,",
  "atk-s0519a4:366_17": "taṇhāpi diṭṭhiyā paccayo eva.",
  "atk-s0519a4:366_18": "Taṇhāpi “niccaṁ attā”ti ayoniso ummujjantānaṁ tathāpavattamicchābhinivesassa moho visesapaccayoti dassetuṁ “diṭṭhinivutaṁ…pe…",
  "atk-s0519a4:366_19": "attā”ti vuttaṁ.",
  "atk-s0519a4:367_0": "Yo diṭṭhivipallāsoti “anicce niccaṁ,",
  "atk-s0519a4:367_1": "anattani attā”ti pavattampi vipallāsadvayaṁ sandhāyāha –",
  "atk-s0519a4:367_2": "“so atītaṁ rūpaṁ…pe…",
  "atk-s0519a4:367_3": "atītaṁ viññāṇaṁ attato samanupassatī”ti.",
  "atk-s0519a4:367_4": "Etena aṭṭhārasavidhopi pubbantānukappikavādo pacchimānaṁ dvinnaṁ vipallāsānaṁ vasena hotīti dasseti.",
  "atk-s0519a4:367_5": "Taṇhāvipallāsoti taṇhāmūlako vipallāso.",
  "atk-s0519a4:367_6": "“Asubhe subhaṁ,",
  "atk-s0519a4:367_7": "dukkhe sukha”nti etaṁ vipallāsadvayaṁ sandhāya vadati.",
  "atk-s0519a4:367_8": "Anāgataṁ rūpaṁ abhinandatīti anāgataṁ rūpaṁ diṭṭhābhinandanavasena abhinandati.",
  "atk-s0519a4:367_9": "Anāgataṁ vedanaṁ, saññaṁ, saṅkhāre,",
  "atk-s0519a4:367_10": "viññāṇaṁ abhinandatīti etthāpi eseva nayo.",
  "atk-s0519a4:367_11": "Etena catucattālīsavidhopi aparantānukappikavādo yebhuyyena purimānaṁ dvinnaṁ vipallāsānaṁ vasena hotīti dasseti.",
  "atk-s0519a4:367_12": "Dve dhammā cittassa upakkilesāti evaṁ paramasāvajjassa vipallāsassa mūlakāraṇanti visesato dve dhammā",
  "atk-s0519a4:367_13": "cittassa upakkilesā taṇhā ca avijjā cāti te sarūpato dasseti.",
  "atk-s0519a4:367_14": "Tāhi visujjhantaṁ cittaṁ visujjhatīti paṭipakkhavasenapi tāsaṁ upakkilesabhāvaṁyeva vibhāveti,",
  "atk-s0519a4:367_15": "na hi taṇhāavijjāsu pahīnāsu koci saṁkilesadhammo na pahīyatīti.",
  "atk-s0519a4:367_16": "Yathā ca vipallāsānaṁ mūlakāraṇaṁ taṇhāvijjā,",
  "atk-s0519a4:367_17": "evaṁ sakalassāpi vaṭṭassa mūlakāraṇanti yathānusandhināva gāthaṁ niṭṭhapetuṁ “tesa”ntiādi vuttaṁ.",
  "atk-s0519a4:367_18": "Tattha tesanti yesaṁ arakkhitaṁ cittaṁ micchādiṭṭhihatañca, tesaṁ.",
  "atk-s0519a4:367_19": "“Avijjānīvaraṇāna”ntiādinā mārassa vasagamanena anādimatisaṁsāre saṁsaraṇanti dasseti.",
  "atk-s0519a4:368_0": "Thinamiddhābhibhūtenāti ettha “thinaṁ nāmā”tiādinā thinamiddhānaṁ sarūpaṁ dasseti.",
  "atk-s0519a4:368_1": "Tehi cittassa abhibhūtatā suviññeyyāvāti taṁ anāmasitvā kilesamāraggahaṇeneva taṁnimittā abhisaṅkhāramārakhandhamāramaccumārā",
  "atk-s0519a4:368_2": "gahitā evāti “kilesamārassa ca sattamārassa cā”ti ca-saddena vā tesampi gahaṇaṁ katanti daṭṭhabbaṁ.",
  "atk-s0519a4:368_3": "So hi nivuto saṁsārābhimukhoti so māravasaṁ gato,",
  "atk-s0519a4:368_4": "tato eva nivuto kilesehi yāva na mārabandhanaṁ chijjati,",
  "atk-s0519a4:368_5": "tāva saṁsārābhimukhova hoti,",
  "atk-s0519a4:368_6": "na visaṅkhārābhimukhoti adhippāyo.",
  "atk-s0519a4:368_7": "Imāni bhagavatā dve saccāni desitāni.",
  "atk-s0519a4:368_8": "Kathaṁ desitāni?",
  "atk-s0519a4:369_0": "Tattha duvidhā kathā abhidhammanissitā ca suttantanissitā ca.",
  "atk-s0519a4:369_1": "Tāsu abhidhammanissitā nāma arakkhitena cittenāti rattampi cittaṁ arakkhitaṁ,",
  "atk-s0519a4:369_2": "duṭṭhampi cittaṁ arakkhitaṁ,",
  "atk-s0519a4:369_3": "mūḷhampi cittaṁ arakkhitaṁ.",
  "atk-s0519a4:369_4": "Tattha rattaṁ cittaṁ aṭṭhannaṁ lobhasahagatacittuppādānaṁ vasena veditabbaṁ,",
  "atk-s0519a4:369_5": "duṭṭhaṁ cittaṁ dvinnaṁ paṭighacittuppādānaṁ vasena veditabbaṁ,",
  "atk-s0519a4:369_6": "mūḷhaṁ cittaṁ dvinnaṁ momūhacittuppādānaṁ vasena veditabbaṁ.",
  "atk-s0519a4:369_7": "Yāva imesaṁ cittuppādānaṁ vasena indriyānaṁ agutti agopāyanā apālanā anārakkhā sativosaggo pamādo cittassa asaṁvaro,",
  "atk-s0519a4:369_8": "evaṁ arakkhitaṁ cittaṁ hoti.",
  "atk-s0519a4:369_9": "Micchādiṭṭhihataṁ nāma cittaṁ catunnaṁ diṭṭhisampayuttacittuppādānaṁ vasena veditabbaṁ,",
  "atk-s0519a4:369_10": "thinamiddhābhibhūtaṁ nāma cittaṁ pañcannaṁ sasaṅkhārikākusalacittuppādānaṁ vasena veditabbaṁ.",
  "atk-s0519a4:369_11": "Evaṁ sabbepi aggahitaggahaṇena dvādasa akusalacittuppādā honti.",
  "atk-s0519a4:369_12": "Te “katame dhammā akusalā?",
  "atk-s0519a4:369_13": "Yasmiṁ samaye akusalaṁ cittaṁ uppannaṁ hotī”tiādinā cittuppādakaṇḍe akusalacittuppādadesanāvasena vitthārato vattabbā.",
  "atk-s0519a4:369_14": "Mārassāti ettha pañca mārā.",
  "atk-s0519a4:369_15": "Tesu kilesamārassa catunnaṁ āsavānaṁ catunnaṁ oghānaṁ catunnaṁ yogānaṁ catunnaṁ ganthānaṁ catunnaṁ upādānānaṁ",
  "atk-s0519a4:369_16": "aṭṭhannaṁ nīvaraṇānaṁ dasannaṁ kilesavatthūnaṁ vasena āsavagocchakādīsu vuttanayena,",
  "atk-s0519a4:369_17": "tathā “jātimado gottamado ārogyamado”tiādinā khuddakavatthuvibhaṅge āgatānaṁ sattannaṁ kilesānañca vasena vibhāgo vattabbo.",
  "atk-s0519a4:369_18": "Ayaṁ tāvettha abhidhammanissitā kathā.",
  "atk-s0519a4:370_0": "Suttantanissitā pana arakkhitena cittenāti cakkhunā rūpaṁ disvā nimittaggāhī hoti anubyañjanaggāhī,",
  "atk-s0519a4:370_1": "yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "atk-s0519a4:370_2": "tassa saṁvarāya na paṭipajjati,",
  "atk-s0519a4:370_3": "na rakkhati cakkhundriyaṁ,",
  "atk-s0519a4:370_4": "cakkhundriye na saṁvaraṁ āpajjati.",
  "atk-s0519a4:370_5": "Sotena …pe… ghānena… jivhāya… kāyena…",
  "atk-s0519a4:370_6": "manasā…pe…",
  "atk-s0519a4:370_7": "manindriyena saṁvaraṁ āpajjati.",
  "atk-s0519a4:370_8": "Evaṁ arakkhitaṁ cittaṁ hoti.",
  "atk-s0519a4:370_9": "Micchādiṭṭhihatena cāti micchādiṭṭhihataṁ nāma cittaṁ pubbantakappanavasena vā aparantakappanavasena",
  "atk-s0519a4:370_10": "vā pubbantāparantakappanavasena vā micchābhinivisantassa ayoniso ummujjantassa “sassato lokoti vā…pe…",
  "atk-s0519a4:370_11": "neva hoti na na hoti tathāgato paraṁ maraṇā”ti vā yā diṭṭhi,",
  "atk-s0519a4:370_12": "tāya hataṁ upahataṁ.",
  "atk-s0519a4:370_13": "Yā ca kho “imā cattāro sassatavādā…pe…",
  "atk-s0519a4:370_14": "pañca paramadiṭṭhadhammanibbānavādā”ti brahmajāle pañcattaye ca āgatā dvāsaṭṭhi diṭṭhiyo,",
  "atk-s0519a4:370_15": "tāsaṁ vasena cittassa micchādiṭṭhihatabhāvo kathetabbo.",
  "atk-s0519a4:371_0": "Thinamiddhābhibhūtenāti thinaṁ nāma cittassa akammaññatā.",
  "atk-s0519a4:371_1": "Middhaṁ nāma vedanādikkhandhattayassa akammaññatā.",
  "atk-s0519a4:371_2": "Tathā thinaṁ anussāhasaṁhananaṁ.",
  "atk-s0519a4:371_3": "Middhaṁ asattivighāto.",
  "atk-s0519a4:371_4": "Iti thinena middhena ca cittaṁ abhibhūtaṁ ajjhotthaṭaṁ upaddutaṁ saṅkocanappattaṁ layāpannaṁ.",
  "atk-s0519a4:371_5": "Vasaṁ mārassa gacchatīti vaso nāma icchā lobho adhippāyo ruci ākaṅkhā āṇā āṇatti.",
  "atk-s0519a4:371_6": "Māroti pañca mārā –",
  "atk-s0519a4:371_7": "khandhamāro abhisaṅkhāramāro maccumāro devaputtamāro kilesamāroti.",
  "atk-s0519a4:371_8": "Gacchatīti tesaṁ vasaṁ icchaṁ…pe…",
  "atk-s0519a4:371_9": "āṇattiṁ gacchati upagacchati upeti vattati anuvattati nātikkamatīti.",
  "atk-s0519a4:371_10": "Tena vuccati –",
  "atk-s0519a4:371_11": "“vasaṁ mārassa gacchatī”ti.",
  "atk-s0519a4:372_0": "Tattha yathāvuttā akusalā dhammā,",
  "atk-s0519a4:372_1": "taṇhāvijjā eva vā samudayasaccaṁ.",
  "atk-s0519a4:372_2": "Yo so “vasaṁ mārassa gacchatī”ti vutto,",
  "atk-s0519a4:372_3": "so ye pañcupādānakkhandhe upādāya paññatto,",
  "atk-s0519a4:372_4": "te pañcakkhandhā dukkhasaccaṁ.",
  "atk-s0519a4:372_5": "Evaṁ bhagavatā idha dve saccāni desitāni.",
  "atk-s0519a4:372_6": "Tenevāha –",
  "atk-s0519a4:372_7": "“dukkhaṁ samudayo cā”ti.",
  "atk-s0519a4:372_8": "Tesaṁ bhagavā pariññāya ca pahānāya ca dhammaṁ desetīti vuttamevatthaṁ pākaṭataraṁ kātuṁ “dukkhassa pariññāya samudayassa pahānāyā”ti vuttaṁ.",
  "atk-s0519a4:372_9": "Kathaṁ desetīti ce –",
  "atk-s0519a4:373_0": "“Tasmā rakkhitacittassa, sammāsaṅkappagocaro;",
  "atk-s0519a4:374_0": "Sammādiṭṭhiṁ purakkhatvā, ñatvāna udayabbayaṁ;",
  "atk-s0519a4:375_0": "Thinamiddhābhibhū bhikkhu, sabbā duggatiyo jahe”ti. –",
  "atk-s0519a4:376_0": "Gāthāya.",
  "atk-s0519a4:376_1": "Tassattho –",
  "atk-s0519a4:376_2": "yasmā arakkhitena cittena vasaṁ mārassa gacchati,",
  "atk-s0519a4:376_3": "tasmā satisaṁvarena manacchaṭṭhānaṁ indriyānaṁ rakkhaṇena rakkhitacitto assa.",
  "atk-s0519a4:376_4": "Sammāsaṅkappagocaroti yasmā kāmasaṅkappādimicchāsaṅkappagocaro tathā tathā ayoniso vikappetvā nānāvidhāni micchādassanāni gaṇhāti.",
  "atk-s0519a4:376_5": "Tato eva ca micchādiṭṭhihatena cittena vasaṁ mārassa gacchati,",
  "atk-s0519a4:376_6": "tasmā yonisomanasikārena kammaṁ karonto nekkhammasaṅkappādisammāsaṅkappagocaro assa.",
  "atk-s0519a4:376_7": "Sammādiṭṭhiṁ purakkhatvāti sammāsaṅkappagocaratāya vidhutamicchādassano kammassakatālakkhaṇaṁ yathābhūtañāṇalakkhaṇañca",
  "atk-s0519a4:376_8": "sammādiṭṭhiṁ pubbaṅgamaṁ katvā sīlasamādhīsu yuttappayutto.",
  "atk-s0519a4:376_9": "Tato eva ca ñatvāna udayabbayaṁ pañcasu upādānakkhandhesu samapaññāsāya ākārehi uppādaṁ nirodhañca ñatvā",
  "atk-s0519a4:376_10": "vipassanaṁ ussukkāpetvā anukkamena ariyamagge gaṇhanto aggamaggena thinamiddhābhibhū bhikkhu sabbā duggatiyo",
  "atk-s0519a4:376_11": "jaheti evaṁ sabbaso bhinnakilesattā bhikkhu khīṇāsavo yathāsambhavaṁ tividhadukkhatāyogena duggatisaṅkhātā",
  "atk-s0519a4:376_12": "sabbāpi gatiyo jaheyya,",
  "atk-s0519a4:376_13": "tāsaṁ parabhāge nibbāne tiṭṭheyyāti attho.",
  "atk-s0519a4:377_0": "Yaṁ taṇhāya avijjāya ca pahānaṁ,",
  "atk-s0519a4:377_1": "ayaṁ nirodhoti pahānassa nirodhassa paccayabhāvato asaṅkhatadhātu pahānaṁ nirodhoti ca vuttā.",
  "atk-s0519a4:377_2": "Imāni cattāri saccānīti purimagāthāya purimāni dve,",
  "atk-s0519a4:377_3": "pacchimagāthāya pacchimāni dveti dvīhi gāthāhi bhāsitāni imāni cattāri ariyasaccāni.",
  "atk-s0519a4:377_4": "Tesu samudayena assādo,",
  "atk-s0519a4:377_5": "dukkhena ādīnavo,",
  "atk-s0519a4:377_6": "magganirodhehi nissaraṇaṁ,",
  "atk-s0519a4:377_7": "sabbagatijahanaṁ phalaṁ,",
  "atk-s0519a4:377_8": "rakkhitacittatādiko upāyo,",
  "atk-s0519a4:377_9": "arakkhitacittatādinisedhanamukhena rakkhitacittatādīsu niyojanaṁ bhagavato āṇattīti.",
  "atk-s0519a4:377_10": "Evaṁ desanāhārapadatthā assādādayo niddhāretabbā.",
  "atk-s0519a4:377_11": "Tenevāha –",
  "atk-s0519a4:377_12": "“niyutto desanāhārasampāto”ti.",
  "atk-s0519a4:378_0": "Desanāhārasampātavaṇṇanā niṭṭhitā.",
  "atk-s0519a4:379_0": "2. Vicayahārasampātavaṇṇanā",
  "atk-s0519a4:380_0": "53.",
  "atk-s0519a4:380_1": "Evaṁ desanāhārasampātaṁ dassetvā idāni vicayahārasampātaṁ dassento yasmā desanāhārapadatthavicayo vicayahāro,",
  "atk-s0519a4:380_2": "tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena vicayahārasampātaṁ",
  "atk-s0519a4:380_3": "dassetuṁ “tattha taṇhā duvidhā”tiādi āraddhaṁ.",
  "atk-s0519a4:380_4": "Tattha kusalāti kusaladhammārammaṇā.",
  "atk-s0519a4:380_5": "Kusala-saddo cettha bāhitikasutte viya anavajjatthe daṭṭhabbo.",
  "atk-s0519a4:380_6": "Kasmā panettha taṇhā kusalapariyāyena uddhaṭā?",
  "atk-s0519a4:380_7": "Heṭṭhā desanāhāre vipallāsahetubhāvena taṇhaṁ uddharitvā tassā vasena saṁkilesapakkho dassito.",
  "atk-s0519a4:380_8": "Vicittapaṭibhānatāya pana idhāpi taṇhāmukheneva vodānapakkhaṁ dassetuṁ kusalapariyāyena taṇhā uddhaṭā.",
  "atk-s0519a4:380_9": "Tattha saṁsāraṁ gametīti saṁsāragāminī,",
  "atk-s0519a4:380_10": "saṁsāranāyikāti attho.",
  "atk-s0519a4:380_11": "Apacayaṁ nibbānaṁ gametīti apacayagāminī.",
  "atk-s0519a4:380_12": "Kathaṁ pana taṇhā apacayagāminīti?",
  "atk-s0519a4:380_13": "Āha “pahānataṇhā”ti.",
  "atk-s0519a4:380_14": "Tadaṅgādippahānassa hetubhūtā taṇhā.",
  "atk-s0519a4:380_15": "Kathaṁ pana ekantasāvajjāya taṇhāya kusalabhāvoti?",
  "atk-s0519a4:380_16": "Sevitabbabhāvato.",
  "atk-s0519a4:380_17": "Yathā taṇhā,",
  "atk-s0519a4:380_18": "evaṁ mānopi duvidho kusalopi akusalopi,",
  "atk-s0519a4:380_19": "na taṇhā evāti taṇhāya nidassanabhāvena māno vutto.",
  "atk-s0519a4:381_0": "Tattha mānassa yathādhippetaṁ kusalādibhāvaṁ dassetuṁ “yaṁ mānaṁ nissāyā”tiādimāha.",
  "atk-s0519a4:381_1": "Vuttañhetaṁ bhagavatā –",
  "atk-s0519a4:381_2": "“mānamahaṁ,",
  "atk-s0519a4:381_3": "devānaminda,",
  "atk-s0519a4:381_4": "duvidhena vadāmi sevitabbampi asevitabbampī”tiādi.",
  "atk-s0519a4:381_5": "Yaṁ nekkhammassitaṁ domanassantiādi “kusalā”ti vuttataṇhāya sarūpadassanatthaṁ vuttaṁ.",
  "atk-s0519a4:381_6": "Tattha nekkhammassitaṁ domanassaṁ nāma –",
  "atk-s0519a4:382_0": "“Tattha katamāni cha nekkhammassitāni domanassāni?",
  "atk-s0519a4:382_1": "Rūpānaṁtveva aniccataṁ viditvā vipariṇāmavirāganirodhaṁ ‘pubbe ceva rūpā etarahi ca,",
  "atk-s0519a4:382_2": "sabbete rūpā aniccā dukkhā vipariṇāmadhammā’ti evametaṁ yathābhūtaṁ sammappaññāya disvā anuttaresu vimokkhesu",
  "atk-s0519a4:382_3": "pihaṁ upaṭṭhāpeti ‘kudāssu nāmāhaṁ tadāyatanaṁ upasampajja viharissāmi,",
  "atk-s0519a4:382_4": "yadariyā etarahi āyatanaṁ upasampajja viharantī’ti.",
  "atk-s0519a4:382_5": "Iti anuttaresu vimokkhesu pihaṁ upaṭṭhāpayato uppajjati pihā,",
  "atk-s0519a4:382_6": "pihāpaccayā domanassaṁ.",
  "atk-s0519a4:382_7": "Yaṁ evarūpaṁ domanassaṁ,",
  "atk-s0519a4:382_8": "idaṁ vuccati nekkhammassitaṁ domanassa”nti –",
  "atk-s0519a4:383_0": "Evaṁ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu pihaṁ upaṭṭhāpetvā",
  "atk-s0519a4:383_1": "tadadhigamāya aniccādivasena vipassanaṁ upaṭṭhāpetvā ussukkāpetuṁ asakkontassa “imampi pakkhaṁ imampi māsaṁ,",
  "atk-s0519a4:383_2": "imampi saṁvaccharaṁ,",
  "atk-s0519a4:383_3": "vipassanaṁ ussukkāpetvā ariyabhūmiṁ sampāpuṇituṁ nāsakkhi”nti anusocato uppannaṁ domanassaṁ nekkhammavasena",
  "atk-s0519a4:383_4": "vipassanāvasena anussativasena paṭhamajjhānādivasena paṭipattiyā hetubhāvena uppajjanato nekkhammassitaṁ",
  "atk-s0519a4:383_5": "domanassaṁ nāma.",
  "atk-s0519a4:383_6": "Ayaṁ taṇhā kusalāti ayaṁ “pihā”ti vuttā taṇhā kusalā. Kathaṁ?",
  "atk-s0519a4:383_7": "Rāgavirāgā cetovimutti,",
  "atk-s0519a4:383_8": "tadārammaṇā kusalāti.",
  "atk-s0519a4:383_9": "Idaṁ vuttaṁ hoti –",
  "atk-s0519a4:383_10": "rāgavirāgā cetovimutti,",
  "atk-s0519a4:383_11": "na sabhāvena kusalā,",
  "atk-s0519a4:383_12": "anavajjaṭṭhena kusalā.",
  "atk-s0519a4:383_13": "Taṁ uddissa pavattiyā tadārammaṇā pana taṇhā kusalārammaṇatāya kusalāti.",
  "atk-s0519a4:383_14": "Avijjāvirāgā paññāvimutti anavajjaṭṭhena kusalā.",
  "atk-s0519a4:383_15": "Tassāti paññāvimuttiyā.",
  "atk-s0519a4:383_16": "Yāya vasena “tasmā rakkhitacittassā”ti gāthāyaṁ “sabbā duggatiyo jahe”ti vuttaṁ.",
  "atk-s0519a4:384_0": "Iti cirataraṁ vipassanāparivāsaṁ parivasitvā dukkhāpaṭipadādandhābhiññāya adhigatāya paññāvimuttiyā vasena",
  "atk-s0519a4:384_1": "vicayahārasampātaṁ dassetuṁ “tassā ko pavicayo”tiādi āraddhaṁ.",
  "atk-s0519a4:384_2": "Tattha yasmā paññāvimutti ariyamaggamūlikā,",
  "atk-s0519a4:384_3": "tasmā catutthajjhānapādake ariyamaggadhamme uddisitvā tesaṁ āgamanapaṭipadaṁ dassetuṁ “kattha daṭṭhabbo,",
  "atk-s0519a4:384_4": "catutthe jhāne”tiādi vuttaṁ.",
  "atk-s0519a4:384_5": "Tattha pāramitāyāti ukkaṁsagatāya catutthajjhānabhāvanāya.",
  "atk-s0519a4:384_6": "Yehi aṭṭhahi aṅgehi samannāgataṁ catutthajjhānacittaṁ vuttaṁ,",
  "atk-s0519a4:384_7": "tāni aṅgāni dassetuṁ “parisuddha”ntiādi vuttaṁ.",
  "atk-s0519a4:385_0": "Tattha upekkhāsatipārisuddhibhāvena parisuddhaṁ.",
  "atk-s0519a4:385_1": "Parisuddhattā eva pariyodātaṁ,",
  "atk-s0519a4:385_2": "pabhassaranti vuttaṁ hoti.",
  "atk-s0519a4:385_3": "Sukhādīnaṁ paccayaghātena vītarāgādiaṅgaṇattā anaṅgaṇaṁ.",
  "atk-s0519a4:385_4": "Anaṅgaṇattā eva vigatūpakkilesaṁ,",
  "atk-s0519a4:385_5": "aṅgaṇena hi cittaṁ upakkilissati,",
  "atk-s0519a4:385_6": "subhāvitattā mudubhūtaṁ vasibhāvappattanti attho.",
  "atk-s0519a4:385_7": "Vase vattamānañhi cittaṁ “mudū”ti vuccati.",
  "atk-s0519a4:385_8": "Muduttā eva ca kammaniyaṁ,",
  "atk-s0519a4:385_9": "kammakkhamaṁ kammayogganti attho.",
  "atk-s0519a4:385_10": "Muduñhi cittaṁ kammaniyaṁ hoti,",
  "atk-s0519a4:385_11": "evaṁ bhāvitaṁ muduñca hoti kammaniyañca,",
  "atk-s0519a4:385_12": "yathayidaṁ,",
  "atk-s0519a4:385_13": "bhikkhave,",
  "atk-s0519a4:385_14": "citta”nti.",
  "atk-s0519a4:385_15": "Etesu parisuddhabhāvādīsu ṭhitattā ṭhitaṁ.",
  "atk-s0519a4:385_16": "Ṭhitattāyeva āneñjappattaṁ,",
  "atk-s0519a4:385_17": "acalaṁ niriñjananti attho.",
  "atk-s0519a4:385_18": "Mudukammaññabhāvena vā attano vase ṭhitattā ṭhitaṁ.",
  "atk-s0519a4:385_19": "Saddhādīhi pariggahitattā āneñjappattaṁ.",
  "atk-s0519a4:385_20": "Saddhāpariggahitañhi cittaṁ assaddhiyena na iñjati,",
  "atk-s0519a4:385_21": "vīriyapariggahitaṁ kosajjena na iñjati,",
  "atk-s0519a4:385_22": "satipariggahitaṁ pamādena na iñjati,",
  "atk-s0519a4:385_23": "samādhipariggahitaṁ uddhaccena na iñjati,",
  "atk-s0519a4:385_24": "paññāpariggahitaṁ avijjāya na iñjati,",
  "atk-s0519a4:385_25": "obhāsagataṁ kilesandhakārena na iñjati.",
  "atk-s0519a4:385_26": "Imehi chahi dhammehi pariggahitaṁ āneñjappattaṁ hoti.",
  "atk-s0519a4:385_27": "Evaṁ aṭṭhaṅgasamannāgataṁ cittaṁ abhinīhārakkhamaṁ hoti.",
  "atk-s0519a4:385_28": "Abhiññāsacchikaraṇīyānaṁ dhammānaṁ abhiññāsacchikiriyāya.",
  "atk-s0519a4:386_0": "Aparo nayo –",
  "atk-s0519a4:386_1": "catutthajjhānasamādhinā samāhitaṁ cittaṁ nīvaraṇadūrībhāvena parisuddhaṁ.",
  "atk-s0519a4:386_2": "Vitakkādisamatikkamena pariyodātaṁ.",
  "atk-s0519a4:386_3": "Jhānapaṭilābhapaccanīkānaṁ pāpakānaṁ icchāvacarānaṁ abhāvena anaṅgaṇaṁ.",
  "atk-s0519a4:386_4": "Icchāvacarānanti icchāya avacarānaṁ icchāvasena otiṇṇānaṁ pavattānaṁ nānappakārānaṁ kopaapaccayānanti attho.",
  "atk-s0519a4:386_5": "Abhijjhādīnaṁ cittupakkilesānaṁ vigamena vigatūpakkilesaṁ.",
  "atk-s0519a4:386_6": "Ubhayampi cetaṁ anaṅgaṇasuttavatthasuttānaṁ vasena veditabbaṁ.",
  "atk-s0519a4:386_7": "Vasippattiyā mudubhūtaṁ.",
  "atk-s0519a4:386_8": "Iddhipādabhāvūpagamena kammaniyaṁ.",
  "atk-s0519a4:386_9": "Bhāvanāpāripūriyā paṇītabhāvūpagamena ṭhitaṁ āneñjappattaṁ.",
  "atk-s0519a4:386_10": "Yathā āneñjabhāvappattaṁ āneñjappattaṁ hoti,",
  "atk-s0519a4:386_11": "evaṁ ṭhitanti attho.",
  "atk-s0519a4:386_12": "Evampi aṭṭhaṅgasamannāgataṁ cittaṁ abhinīhārakkhamaṁ hoti.",
  "atk-s0519a4:386_13": "Abhiññāsacchikaraṇīyānaṁ dhammānaṁ abhiññāsacchikiriyāya pādakaṁ padaṭṭhānabhūtaṁ.",
  "atk-s0519a4:386_14": "Tenevāha –",
  "atk-s0519a4:386_15": "“so tattha aṭṭhavidhaṁ adhigacchati cha abhiññā dve ca visese”ti.",
  "atk-s0519a4:387_0": "Tattha soti adhigatacatutthajjhāno yogī.",
  "atk-s0519a4:387_1": "Tatthāti tasmiṁ catutthajjhāne adhiṭṭhānabhūte.",
  "atk-s0519a4:387_2": "Aṭṭhavidhaṁ adhigacchatīti aṭṭhavidhaṁ guṇaṁ adhigacchati.",
  "atk-s0519a4:387_3": "Ko pana so aṭṭhavidho guṇoti?",
  "atk-s0519a4:387_4": "Āha “cha abhiññā dve ca visese”ti.",
  "atk-s0519a4:387_5": "Manomayiddhi vipassanāñāṇañca.",
  "atk-s0519a4:387_6": "Taṁ cittanti catutthajjhānacittaṁ.",
  "atk-s0519a4:387_7": "“Yato parisuddhaṁ,",
  "atk-s0519a4:387_8": "tato pariyodāta”ntiādinā purimaṁ purimaṁ pacchimassa pacchimassa kāraṇavacananti dasseti.",
  "atk-s0519a4:387_9": "Tadubhayanti yesaṁ rāgādiaṅgaṇānaṁ abhijjhādiupakkilesānañca abhāvena “anaṅgaṇaṁ vigatūpakkilesa”nti ca vuttaṁ.",
  "atk-s0519a4:387_10": "Tāni aṅgaṇāni upakkilesā cāti taṁ ubhayaṁ.",
  "atk-s0519a4:387_11": "Tadubhayaṁ taṇhāsabhāvattā taṇhāya anulomanato ca taṇhāpakkho.",
  "atk-s0519a4:387_12": "Yā ca iñjanāti yā ca cittassa asamādānena phandanā.",
  "atk-s0519a4:387_13": "Aṭṭhitīti anavaṭṭhānaṁ.",
  "atk-s0519a4:387_14": "Ayaṁ diṭṭhipakkhoti yā iñjanā aṭṭhiti ca,",
  "atk-s0519a4:387_15": "ayaṁ micchābhinivesahetutāya diṭṭhipakkho.",
  "atk-s0519a4:388_0": "“Cattāri indriyānī”tiādinā vedanātopi catutthajjhānaṁ vibhāveti.",
  "atk-s0519a4:388_1": "Evaṁ aṭṭhaṅgasamannāgataṁ catutthajjhānacittaṁ upari abhiññādhigamāya abhinīhārakkhamaṁ hoti.",
  "atk-s0519a4:388_2": "Sā ca abhinīhārakkhamatā cuddasahi ākārehi ciṇṇavasibhāvasseva hoti.",
  "atk-s0519a4:388_3": "So ca vasibhāvo aṭṭhasamāpattilābhino,",
  "atk-s0519a4:388_4": "na rūpāvacarajjhānamattalābhinoti āruppasamāpattiyā manasikāravidhiṁ dassento “so uparimaṁ samāpattiṁ santato manasikarotī”tiādimāha.",
  "atk-s0519a4:388_5": "Tattha uparimaṁ samāpattinti ākāsānañcāyatanasamāpattiṁ.",
  "atk-s0519a4:388_6": "Santato manasikarotīti aṅgasantatāyapi ārammaṇasantatāyapi “santā”ti manasikaroti.",
  "atk-s0519a4:388_7": "Yato yato hi āruppasamāpattiṁ santato manasikaroti,",
  "atk-s0519a4:388_8": "tato tato rūpāvacarajjhānaṁ avūpasantaṁ hutvā upaṭṭhāti.",
  "atk-s0519a4:388_9": "Tenevāha –",
  "atk-s0519a4:388_10": "“tassa uparimaṁ…pe…",
  "atk-s0519a4:388_11": "saṇṭhahatī”ti.",
  "atk-s0519a4:388_12": "Ukkaṇṭhā ca paṭighasaññāti paṭighasaññāsaṅkhātāsu pañcaviññāṇasaññāsu anabhirati saṇṭhahati.",
  "atk-s0519a4:388_13": "“So sabbaso”tiādinā ekadesena āruppasamāpattiṁ dasseti.",
  "atk-s0519a4:388_14": "Abhiññābhinīhāro rūpasaññāti rūpāvacarasaññā nāmetā yāvadeva abhiññatthābhinīhāramattaṁ,",
  "atk-s0519a4:388_15": "na pana arūpāvacarasamāpattiyo viya santāti adhippāyo.",
  "atk-s0519a4:388_16": "Vokāro nānattasaññāti nānattasaññā nāmetā nānārammaṇesu vokāro,",
  "atk-s0519a4:388_17": "tattha cittassa ākulappavattīti attho.",
  "atk-s0519a4:388_18": "Samatikkamatīti evaṁ tattha ādīnavadassī hutvā tā samatikkamati.",
  "atk-s0519a4:388_19": "Paṭighasaññā cassa abbhatthaṁ gacchatīti assa ākāsānañcāyatanasamāpattiṁ adhigacchantassa yogino dasapi paṭighasaññā vigacchanti.",
  "atk-s0519a4:388_20": "Iminā paṭhamāruppasamāpattimāha.",
  "atk-s0519a4:389_0": "Evaṁ samāhitassāti evaṁ iminā vuttanayena rūpāvacarajjhāne cittekaggatāyapi samatikkamena samāhitassa.",
  "atk-s0519a4:389_1": "Samāhitassāti āruppasamādhinā santavuttinā samāhitassa.",
  "atk-s0519a4:389_2": "Obhāsoti yo pure rūpāvacarajjhānobhāso.",
  "atk-s0519a4:389_3": "Antaradhāyatīti so rūpāvacarajjhānobhāso arūpāvacarajjhānasamāpajjanakāle vigacchati.",
  "atk-s0519a4:389_4": "Dassanañcāti rūpāvacarajjhānacakkhunā dassanañca antaradhāyati.",
  "atk-s0519a4:389_5": "So samādhīti so yathāvutto rūpārūpasamādhi.",
  "atk-s0519a4:389_6": "Chaḷaṅgasamannāgatoti upakārakaparikkhārasabhāvabhūtehi chahi aṅgehi samannāgato.",
  "atk-s0519a4:389_7": "Paccavekkhitabboti pati avekkhitabbo,",
  "atk-s0519a4:389_8": "punappunaṁ cintetabboti attho.",
  "atk-s0519a4:389_9": "Paccavekkhaṇākāraṁ saha visayena dassetuṁ “anabhijjhāsahagata”ntiādi vuttaṁ.",
  "atk-s0519a4:389_10": "Tattha sabbaloketi sabbasmiṁ piyarūpe sātarūpe sattaloke saṅkhāraloke ca.",
  "atk-s0519a4:389_11": "Tena kāmacchandassa pahānamāha.",
  "atk-s0519a4:389_12": "Tathā “abyāpanna”ntiādinā byāpādakosajjasārambhasāṭheyyavikkhepasammosānaṁ pahānaṁ.",
  "atk-s0519a4:389_13": "Puna tāni cha aṅgāni samathavipassanāvasena vibhajitvā dassetuṁ “yañca anabhijjhāsahagata”ntiādi vuttaṁ.",
  "atk-s0519a4:389_14": "Taṁ sabbaṁ suviññeyyaṁ.",
  "atk-s0519a4:390_0": "54.",
  "atk-s0519a4:390_1": "Ettāvatā “paññāvimuttī”ti vuttassa arahattaphalassa samādhimukhena pubbabhāgapaṭipadaṁ dassetvā idāni",
  "atk-s0519a4:390_2": "arahattaphalasamādhiṁ dassetuṁ “so samādhī”tiādi vuttaṁ.",
  "atk-s0519a4:390_3": "Tattha so samādhīti yo so sammāsamādhi.",
  "atk-s0519a4:390_4": "Pubbe vuttassa ariyamaggasamādhissa phalabhūto samādhi pañcavidhena veditabbo idāni vuccamānehi pañcahi",
  "atk-s0519a4:390_5": "paccavekkhaṇañāṇehi attano paccavekkhitabbākārasaṅkhātena pañcavidhena veditabbo.",
  "atk-s0519a4:390_6": "“Ayaṁ samādhi paccuppannasukho”tiādīsu arahattaphalasamādhi appitappitakkhaṇe sukhattā paccuppannasukho.",
  "atk-s0519a4:390_7": "Purimo purimo pacchimassa pacchimassa samādhisukhassa paccayattā āyatiṁ sukhavipāko.",
  "atk-s0519a4:390_8": "Kilesehi ārakattā ariyo.",
  "atk-s0519a4:390_9": "Kāmāmisavaṭṭāmisalokāmisānaṁ abhāvā nirāmiso.",
  "atk-s0519a4:390_10": "Buddhādīhi mahāpurisehi sevitattā akāpurisasevito.",
  "atk-s0519a4:390_11": "Aṅgasantatāya sabbakilesadarathasantatāya ca santo.",
  "atk-s0519a4:390_12": "Atittikaraṭṭhena paṇīto.",
  "atk-s0519a4:390_13": "Kilesapaṭippassaddhiyā laddhattā,",
  "atk-s0519a4:390_14": "kilesapaṭippassaddhibhāvena vā laddhattā paṭippassaddhiladdho.",
  "atk-s0519a4:390_15": "Passaddhaṁ passaddhīti hi idaṁ atthato ekaṁ.",
  "atk-s0519a4:390_16": "Paṭippassaddhikilesena vā arahatā laddhattāpi paṭippassaddhiladdho.",
  "atk-s0519a4:390_17": "Ekodibhāvena adhigatattā,",
  "atk-s0519a4:390_18": "ekodibhāvameva vā adhigatattā ekodibhāvādhigato.",
  "atk-s0519a4:390_19": "Appaguṇasāsavasamādhi viya sasaṅkhārena sappayogena paccanīkadhamme niggayha kilese vāretvā anadhigatattā nasasaṅkhāraniggayhavāritagatoti.",
  "atk-s0519a4:391_0": "Yato yato bhāgato tañca samādhiṁ samāpajjanto,",
  "atk-s0519a4:391_1": "tato vā vuṭṭhahanto sativepullappatto satova samāpajjati satova vuṭṭhahati,",
  "atk-s0519a4:391_2": "yathāparicchinnakālavasena vā sato samāpajjati sato vuṭṭhahati.",
  "atk-s0519a4:391_3": "Tasmā yadettha “ayaṁ samādhi paccuppannasukho ceva āyatiñca sukhavipāko”ti evaṁ paccavekkhantassa paccattameva aparappaccayañāṇaṁ uppajjati,",
  "atk-s0519a4:391_4": "ayameko ākāro.",
  "atk-s0519a4:391_5": "Esa nayo sesesupi.",
  "atk-s0519a4:391_6": "Evametesaṁ pañcannaṁ paccavekkhitabbākārānaṁ vasena samādhi pañcavidhena veditabbo.",
  "atk-s0519a4:392_0": "Puna “yo ca samādhī”tiādinā arahattaphale samathavipassanāvibhāgaṁ dasseti.",
  "atk-s0519a4:392_1": "Tattha samādhisukhassa “sukha”nti adhippetattā “yo ca samādhi paccuppannasukho,",
  "atk-s0519a4:392_2": "yo ca samādhi āyatiṁ sukhavipāko,",
  "atk-s0519a4:392_3": "ayaṁ samatho”ti vuttaṁ.",
  "atk-s0519a4:392_4": "Ariyanirāmisādibhāvo pana paññānubhāvena nipphajjatīti āha –",
  "atk-s0519a4:392_5": "“yo ca samādhi ariyo…pe…",
  "atk-s0519a4:392_6": "ayaṁ vipassanā”ti.",
  "atk-s0519a4:393_0": "Evaṁ arahattaphalasamādhiṁ vibhāgena dassetvā idāni tassa pubbabhāgapaṭipadaṁ samādhivibhāgena dassetuṁ “so samādhī”ti vuttaṁ.",
  "atk-s0519a4:393_1": "Tattha so samādhīti yo so arahattaphalasamādhissa pubbabhāgapaṭipadāyaṁ vutto rūpāvacaracatutthajjhānasamādhi,",
  "atk-s0519a4:393_2": "so samādhi.",
  "atk-s0519a4:393_3": "Pañcavidhenāti vakkhamānena pañcappakārena veditabbo.",
  "atk-s0519a4:393_4": "“Pītipharaṇatā”tiādīsu pītiṁ pharamānā uppajjatīti dvīsu jhānesu paññā pītipharaṇatā nāma.",
  "atk-s0519a4:393_5": "Sukhaṁ pharamānā uppajjatīti tīsu jhānesu paññā sukhapharaṇatā nāma.",
  "atk-s0519a4:393_6": "Paresaṁ ceto pharamānā uppajjatīti cetopariyapaññā cetopharaṇatā nāma.",
  "atk-s0519a4:393_7": "Ālokapharaṇe uppajjatīti dibbacakkhupaññā ālokapharaṇatā nāma.",
  "atk-s0519a4:393_8": "Paccavekkhaṇañāṇaṁ paccavekkhaṇānimittaṁ nāma.",
  "atk-s0519a4:393_9": "Vuttampi cetaṁ “dvīsu jhānesu paññā pītipharaṇatā,",
  "atk-s0519a4:393_10": "tīsu jhānesu paññā sukhapharaṇatā,",
  "atk-s0519a4:393_11": "paracitte ñāṇaṁ cetopharaṇatā,",
  "atk-s0519a4:393_12": "dibbacakkhu ālokapharaṇatā,",
  "atk-s0519a4:393_13": "tamhā tamhā samādhimhā vuṭṭhitassa paccavekkhaṇañāṇaṁ paccavekkhaṇanimitta”nti.",
  "atk-s0519a4:394_0": "Idha samathavipassanāvibhāgaṁ dassetuṁ “yo ca pītipharaṇo”tiādi vuttaṁ.",
  "atk-s0519a4:394_1": "Ettha ca paññāsīsena desanā katāti paññāvasena saṁvaṇṇanā katā.",
  "atk-s0519a4:394_2": "Paññā pītipharaṇatātiādīsu samādhisahagatā evāti tattha samādhivasena samatho uddhaṭo.",
  "atk-s0519a4:394_3": "Tasmā pītisukhacetopharaṇatā visesato samādhivipphāravasena ijjhantīti tā “samatho”ti vuttā.",
  "atk-s0519a4:394_4": "Itarāni ñāṇavipphāravasenāti tāni “vipassanā”ti vuttāni.",
  "atk-s0519a4:395_0": "55.",
  "atk-s0519a4:395_1": "Idāni taṁ samādhiṁ ārammaṇavasena vibhajitvā dassetuṁ “dasa kasiṇāyatanānī”tiādi vuttaṁ.",
  "atk-s0519a4:395_2": "Tattha kasiṇajjhānasaṅkhātāni kasiṇāni ca tāni yogino sukhavisesānaṁ adhiṭṭhānabhāvato,",
  "atk-s0519a4:395_3": "manāyatanadhammāyatanabhāvato ca āyatanāni cāti kasiṇāyatanāni.",
  "atk-s0519a4:395_4": "Pathavīkasiṇanti kataparikammaṁ pathavīmaṇḍalampi,",
  "atk-s0519a4:395_5": "tattha pavattaṁ uggahapaṭibhāganimittampi,",
  "atk-s0519a4:395_6": "tasmiṁ nimitte uppannajjhānampi vuccati.",
  "atk-s0519a4:395_7": "Tesu jhānaṁ idhādhippetaṁ.",
  "atk-s0519a4:395_8": "Ākāsakasiṇanti kasiṇugghāṭimākāse pavattapaṭhamāruppajjhānaṁ.",
  "atk-s0519a4:395_9": "Viññāṇakasiṇanti paṭhamāruppaviññāṇārammaṇaṁ dutiyāruppajjhānaṁ.",
  "atk-s0519a4:395_10": "Pathavīkasiṇādike suddhasamathabhāvanāvasena pavattite sandhāya “imāni aṭṭha kasiṇāni samatho”ti vuttaṁ.",
  "atk-s0519a4:395_11": "Sesakasiṇadvayaṁ vipassanādhiṭṭhānabhāvena pavattaṁ “vipassanā”ti vuttaṁ.",
  "atk-s0519a4:396_0": "Evanti iminā nayena.",
  "atk-s0519a4:396_1": "Sabbo ariyamaggoti sammādiṭṭhiādibhāvena abhinnopi ariyamaggo satipaṭṭhānādipubbabhāgapaṭipadābhedena anekabhedabhinno niravaseso ariyamaggo.",
  "atk-s0519a4:396_2": "Yena yena ākārenāti anabhijjhādīsu,",
  "atk-s0519a4:396_3": "paccuppannasukhatādīsu ca ākāresu yena yena ākārena vutto.",
  "atk-s0519a4:396_4": "Tena tenāti tesu tesu ākāresu ye ye samathavasena,",
  "atk-s0519a4:396_5": "ye ca ye ca vipassanāvasena yojetuṁ sambhavanti,",
  "atk-s0519a4:396_6": "tena tena ākārena samathavipassanāhi ariyamaggo vicinitvā yojetabbo.",
  "atk-s0519a4:396_7": "Teti samathādhiṭṭhānavipassanādhammā.",
  "atk-s0519a4:396_8": "Tīhi dhammehi saṅgahitāti tīhi anupassanādhammehi saṅgahitā,",
  "atk-s0519a4:396_9": "gaṇanaṁ gatāti attho.",
  "atk-s0519a4:396_10": "Katamehi tīhīti?",
  "atk-s0519a4:396_11": "Āha “aniccatāya dukkhatāya anattatāyā”ti.",
  "atk-s0519a4:396_12": "Aniccatāya sahacaraṇato vipassanā “aniccatā”ti vuttā.",
  "atk-s0519a4:396_13": "Esa nayo sesesupi.",
  "atk-s0519a4:397_0": "So samathavipassanaṁ bhāvayamāno tīṇi vimokkhamukhāni bhāvayatīti so ariyamaggādhigamāya yuttappayutto",
  "atk-s0519a4:397_1": "yogī kālena samathaṁ samāpajjanavasena kālena vipassanaṁ sammasanavasena vaḍḍhayamāno animittavimokkhamukhādisaṅkhātā",
  "atk-s0519a4:397_2": "tisso anupassanā brūheti.",
  "atk-s0519a4:397_3": "Tayo khandhe bhāvayatīti tisso anupassanā uparūparivisesaṁ pāpento sīlakkhandho samādhikkhandho paññākkhandhoti ete tayo khandhe vaḍḍheti.",
  "atk-s0519a4:397_4": "Yasmā pana tīhi khandhehi ariyo aṭṭhaṅgiko maggo saṅgahito,",
  "atk-s0519a4:397_5": "tasmā “tayo khandhe bhāvayanto ariyaṁ aṭṭhaṅgikaṁ maggaṁ bhāvayatī”ti vuttaṁ.",
  "atk-s0519a4:398_0": "Idāni yesaṁ puggalānaṁ yattha sikkhantānaṁ visesato niyyānamukhāni yesañca kilesānaṁ paṭipakkhabhūtāni tīṇi vimokkhamukhāni,",
  "atk-s0519a4:398_1": "tehi saddhiṁ tāni dassetuṁ “rāgacarito”tiādi vuttaṁ.",
  "atk-s0519a4:398_2": "Tattha animittena vimokkhamukhenāti aniccānupassanāya.",
  "atk-s0519a4:398_3": "Sā hi niccanimittādisamugghāṭanena animitto,",
  "atk-s0519a4:398_4": "rāgādīnaṁ samucchedavimuttiyā vimokkhoti laddhanāmassa ariyamaggassa mukhabhāvato dvārabhāvato “animittavimokkhamukha”nti vuccati.",
  "atk-s0519a4:398_5": "Adhicittasikkhāyāti samādhismiṁ.",
  "atk-s0519a4:398_6": "Sukhavedanīyaṁ phassaṁ anupagacchantoti sukhavedanāya hitaṁ sukhavedanākāraṇato phassaṁ taṇhāya anupagacchanto.",
  "atk-s0519a4:398_7": "Sukhaṁ vedanaṁ parijānantoti “ayaṁ sukhā vedanā vipariṇāmādinā dukkhā”ti parijānanto,",
  "atk-s0519a4:398_8": "savisayaṁ rāgaṁ samatikkanto.",
  "atk-s0519a4:398_9": "“Rāgamalaṁ pavāhento”tiādinā tehi pariyāyehi rāgasseva pahānamāha.",
  "atk-s0519a4:398_10": "“Dosacarito puggalo”tiādīsupi vuttanayānusārena attho veditabbo.",
  "atk-s0519a4:399_0": "Paññādhikassa santatisamūhakiccārammaṇādighanavinibbhogena saṅkhāresu attasuññatā pākaṭā hotīti visesato anattānupassanā paññāpadhānāti āha –",
  "atk-s0519a4:399_1": "“suññatavimokkhamukhaṁ paññākkhandho”ti.",
  "atk-s0519a4:399_2": "Tathā saṅkhārānaṁ sarasapabhaṅgutāya ittarakhaṇattā uppannānaṁ tattha tattheva bhijjanaṁ sammā samāhitasseva",
  "atk-s0519a4:399_3": "pākaṭaṁ hotīti visesato aniccānupassanā samādhippadhānāti āha –",
  "atk-s0519a4:399_4": "“animittavimokkhamukhaṁ samādhikkhandho”ti.",
  "atk-s0519a4:399_5": "Tathā sīlesu paripūrakārino khantibahulassa uppannaṁ dukkhaṁ aratiñca abhibhuyya viharato saṅkhārānaṁ",
  "atk-s0519a4:399_6": "dukkhatā vibhūtā hotīti dukkhānupassanā sīlappadhānāti āha –",
  "atk-s0519a4:399_7": "“appaṇihitavimokkhamukhaṁ sīlakkhandho”ti.",
  "atk-s0519a4:399_8": "Iti tīhi vimokkhamukhehi tiṇṇaṁ khandhānaṁ saṅgahitattā vuttaṁ –",
  "atk-s0519a4:399_9": "“so tīṇi vimokkhamukhāni bhāvayanto tayo khandhe bhāvayatī”ti.",
  "atk-s0519a4:399_10": "Yasmā ca tīhi ca khandhehi ariyassa aṭṭhaṅgikassa maggassa saṅgahitattā tayo khandhe bhāvayanto “ariyaṁ aṭṭhaṅgikaṁ maggaṁ bhāvayatī”ti vuttaṁ.",
  "atk-s0519a4:399_11": "Tasmā tehi tassa saṅgahaṁ dassento “yā ca sammāvācā”tiādimāha.",
  "atk-s0519a4:400_0": "Puna tiṇṇaṁ khandhānaṁ samathavipassanābhāvaṁ dassetuṁ “sīlakkhandho”tiādi vuttaṁ.",
  "atk-s0519a4:400_1": "Tattha sīlakkhandhassa khantipadhānattā,",
  "atk-s0519a4:400_2": "samādhissa bahūpakārattā ca samathapakkhabhajanaṁ daṭṭhabbaṁ.",
  "atk-s0519a4:400_3": "Bhavaṅgānīti upapattibhavassa aṅgāni.",
  "atk-s0519a4:400_4": "Dve padānīti dve pādā.",
  "atk-s0519a4:400_5": "Yebhuyyena hi pañcadasa caraṇadhammā sīlasamādhisaṅgahitāti.",
  "atk-s0519a4:400_6": "Bhāvitakāyoti ābhisamācārikasīlassa pāripūriyā bhāvitakāyo.",
  "atk-s0519a4:400_7": "Ādibrahmacariyakasīlassa pāripūriyā bhāvitasīlo.",
  "atk-s0519a4:400_8": "Atha vā bhāvitakāyoti indriyasaṁvarena bhāvitapañcadvārakāyo.",
  "atk-s0519a4:400_9": "Bhāvitasīloti avasiṭṭhasīlavasena bhāvitasīlo.",
  "atk-s0519a4:400_10": "Sammā kāyabhāvanāya sati accantaṁ kāyaduccaritappahānaṁ anavajjañca uṭṭhānaṁ sampajjati.",
  "atk-s0519a4:400_11": "Tathā anuttare sīle sijjhamāne anavasesato micchāvācāya micchājīvassa ca pahānaṁ sampajjati.",
  "atk-s0519a4:400_12": "Cittapaññāsu ca bhāvitāsu sammāsatisammāsamādhisammādiṭṭhisammāsaṅkappā bhāvanāpāripūriṁ gatā eva honti",
  "atk-s0519a4:400_13": "taṁsabhāvattā tadubhayakāraṇattā cāti imamatthaṁ dasseti “kāye bhāviyamāne”tiādinā.",
  "atk-s0519a4:401_0": "Pañcavidhaṁ adhigamaṁ gacchatīti ariyamaggādhigamameva avatthāvisesavasena pañcadhā vibhajitvā dasseti.",
  "atk-s0519a4:401_1": "Ariyamaggo hi khippaṁ sakiṁ ekacittakkhaṇeneva catūsu saccesu attanā adhigantabbaṁ adhigacchatīti na",
  "atk-s0519a4:401_2": "tassa lokiyasamāpattiyā viya vasibhāvanākiccaṁ atthīti khippādhigamo ca hoti.",
  "atk-s0519a4:401_3": "Pajahitabbānaṁ accantavimuttivasena pajahanato vimuttādhigamo ca.",
  "atk-s0519a4:401_4": "Lokiyehi mahantānaṁ sīlakkhandhādīnaṁ adhigamanabhāvato mahādhigamo ca.",
  "atk-s0519a4:401_5": "Tesaṁyeva vipulaphalānaṁ adhigamanato vipulādhigamo ca.",
  "atk-s0519a4:401_6": "Attanā kattabbassa kassaci anavasesato anavasesādhigamo ca hotīti.",
  "atk-s0519a4:401_7": "Ke panete adhigamā?",
  "atk-s0519a4:401_8": "Keci samathānubhāvena,",
  "atk-s0519a4:401_9": "keci vipassanānubhāvenāti imaṁ vibhāgaṁ dassetuṁ “tattha samathenā”tiādi vuttaṁ.",
  "atk-s0519a4:402_0": "56.",
  "atk-s0519a4:402_1": "Iti mahāthero “tasmā rakkhitacittassā”ti gāthāya vasena arahattaphalavimuttimukhena vicayahārasampātaṁ",
  "atk-s0519a4:402_2": "niddisanto desanākusalatāya anekehi suttappadesehi tassā pubbabhāgapaṭipadāya bhāvanāvisesānaṁ bhāvanānisaṁsānañca",
  "atk-s0519a4:402_3": "vibhajanavasena nānappakārato vicayahāraṁ dassetvā idāni dasannaṁ tathāgatabalānampi vasena taṁ dassetuṁ",
  "atk-s0519a4:402_4": "“tattha yo desayatī”tiādimāha.",
  "atk-s0519a4:402_5": "Ovādena sāvake na visaṁvādayatīti attano anusiṭṭhiyā dhammassa savanato “sāvakā”ti laddhanāme veneyye na vippalambheti na vañceti,",
  "atk-s0519a4:402_6": "visaṁvādanahetūnaṁ pāpadhammānaṁ ariyamaggena bodhimūle eva suppahīnattā.",
  "atk-s0519a4:402_7": "Tividhanti tippakāraṁ,",
  "atk-s0519a4:402_8": "tīhi ākārehīti attho.",
  "atk-s0519a4:402_9": "Idaṁ karothāti imaṁ saraṇagamanaṁ sīlādiñca upasampajja viharatha.",
  "atk-s0519a4:402_10": "Iminā upāyena karothāti anenapi vidhinā saraṇāni sodhentā sīlādīni paripūrentā sampādetha.",
  "atk-s0519a4:402_11": "Idaṁ vo kurumānānanti idaṁ saraṇagamanaṁ sīlādiñca tumhākaṁ anutiṭṭhantānaṁ diṭṭhadhammasamparāyanibbānānaṁ vasena hitāya sukhāya ca bhavissati,",
  "atk-s0519a4:402_12": "tāni sampādethāti attho.",
  "atk-s0519a4:403_0": "Evaṁ ovadanākāraṁ dassetvā yaṁ vuttaṁ –",
  "atk-s0519a4:403_1": "“ovādena sāvake na visaṁvādayatī”ti,",
  "atk-s0519a4:403_2": "taṁ tathāgatabalehi vibhajitvā dassetuṁ “so tathā ovadito”tiādimāha.",
  "atk-s0519a4:403_3": "Tattha tathāti tena pakārena “idaṁ karotha,",
  "atk-s0519a4:403_4": "iminā upāyena karothā”tiādinā vuttappakārena.",
  "atk-s0519a4:403_5": "Ovaditoti dhammadesanāya sāsito.",
  "atk-s0519a4:403_6": "Anusiṭṭhoti tasseva vevacanaṁ.",
  "atk-s0519a4:403_7": "Tathā karontoti yathānusiṭṭhaṁ tathā karonto.",
  "atk-s0519a4:403_8": "Taṁ bhūminti yassā bhūmiyā adhigamatthāya ovadito,",
  "atk-s0519a4:403_9": "taṁ dassanabhūmiñca bhāvanābhūmiñca.",
  "atk-s0519a4:403_10": "Netaṁ ṭhānaṁ vijjatīti etaṁ kāraṇaṁ na vijjati.",
  "atk-s0519a4:403_11": "Kāraṇañhi tiṭṭhati ettha phalaṁ tadāyattavuttitāyāti “ṭhāna”nti vuccati.",
  "atk-s0519a4:403_12": "Dutiyavāre bhūminti sīlakkhandhena pattabbaṁ sampattibhavasaṅkhātaṁ bhūmiṁ.",
  "atk-s0519a4:404_0": "Idāni yasmā bhagavato catuvesārajjānipi aviparītasabhāvatāya paṭhamaphalañāṇassa visayaviseso hoti,",
  "atk-s0519a4:404_1": "tasmā tānipi tassa visayabhāvena dassetuṁ “sammāsambuddhassa te sato”tiādi vuttaṁ.",
  "atk-s0519a4:404_2": "Tattha sammāsambuddhassa te satoti ahaṁ sammāsambuddho,",
  "atk-s0519a4:404_3": "mayā sabbe dhammā abhisambuddhāti paṭijānanena sammāsambuddhassa te sato.",
  "atk-s0519a4:404_4": "Ime dhammā anabhisambuddhāti netaṁ ṭhānaṁ vijjatīti “ime nāma tayā dhammā anabhisambuddhā”ti koci sahadhammena sahetunā sakāraṇena vacanena,",
  "atk-s0519a4:404_5": "sunakkhatto viya vippalapantā pana appamāṇaṁ.",
  "atk-s0519a4:404_6": "Tasmā sahadhammena paṭicodessatīti etaṁ kāraṇaṁ na vijjati.",
  "atk-s0519a4:404_7": "Esa nayo sesapadesupi.",
  "atk-s0519a4:404_8": "Yassa te atthāya dhammo desitoti rāgādīsu yassa yassa pahānatthāya asubhabhāvanādidhammo kathito.",
  "atk-s0519a4:404_9": "Takkarassāti tathā paṭipannassa.",
  "atk-s0519a4:404_10": "Visesādhigamanti abhiññāpaṭisambhidādivisesādhigamaṁ.",
  "atk-s0519a4:405_0": "Antarāyikāti antarāyakaraṇaṁ antarāyo,",
  "atk-s0519a4:405_1": "so sīlaṁ etesanti antarāyikā.",
  "atk-s0519a4:405_2": "Antarāye niyuttā,",
  "atk-s0519a4:405_3": "antarāyaṁ vā phalaṁ arahanti,",
  "atk-s0519a4:405_4": "antarāyappayojanāti vā antarāyikā.",
  "atk-s0519a4:405_5": "Te pana kammakilesādibhedena pañcavidhā.",
  "atk-s0519a4:405_6": "Aniyyānikāti ariyamaggavajjā sabbe dhammā.",
  "atk-s0519a4:406_0": "Diṭṭhisampannoti maggadiṭṭhiyā sampanno sotāpanno ariyasāvako.",
  "atk-s0519a4:406_1": "Suhatanti ativadhitaṁ.",
  "atk-s0519a4:406_2": "Idampi ekadesakathanameva.",
  "atk-s0519a4:406_3": "Matakapetādidānampi so na karoti eva.",
  "atk-s0519a4:406_4": "Puthujjanoti puthūnaṁ kilesābhisaṅkhārādīnaṁ jananādīhi kāraṇehi puthujjano.",
  "atk-s0519a4:406_5": "Vuttañhetaṁ –",
  "atk-s0519a4:407_0": "“Puthūnaṁ jananādīhi, kāraṇehi puthujjano;",
  "atk-s0519a4:408_0": "Puthujjanantogadhattā, puthuvāyaṁ jano itī”ti. ;",
  "atk-s0519a4:409_0": "“Mātara”ntiādīsu janikā mātā.",
  "atk-s0519a4:409_1": "Janako ca pitā.",
  "atk-s0519a4:409_2": "Manussabhūto khīṇāsavo arahāti adhippeto.",
  "atk-s0519a4:409_3": "Kiṁ pana ariyasāvako aññe jīvitā voropeyyāti?",
  "atk-s0519a4:409_4": "Etampi aṭṭhānaṁ.",
  "atk-s0519a4:409_5": "Sacepi bhavantaragataṁ ariyasāvakaṁ attano ariyasāvakabhāvaṁ ajānantampi koci evaṁ vadeyya “idaṁ kunthakipillikaṁ",
  "atk-s0519a4:409_6": "jīvitā voropetvā sakalacakkavāḷagabbhe cakkavattirajjaṁ paṭipajjāhī”ti,",
  "atk-s0519a4:409_7": "neva so naṁ jīvitā voropeyya.",
  "atk-s0519a4:409_8": "Athāpi evaṁ vadeyyuṁ –",
  "atk-s0519a4:409_9": "“sace imaṁ na ghātessasi,",
  "atk-s0519a4:409_10": "sīsaṁ te chindissāmā”ti,",
  "atk-s0519a4:409_11": "sīsamevassa chindeyyuṁ,",
  "atk-s0519a4:409_12": "neva so taṁ ghāteyya.",
  "atk-s0519a4:409_13": "Puthujjanabhāvassa pana mahāsāvajjabhāvadassanatthaṁ ariyabhāvassa ca baladīpanatthaṁ evaṁ vuttaṁ.",
  "atk-s0519a4:409_14": "Ayañhettha adhippāyo –",
  "atk-s0519a4:409_15": "sāvajjo vata puthujjanabhāvo.",
  "atk-s0519a4:409_16": "Yatra hi nāma mātughākādīnipi ānantariyāni karissati,",
  "atk-s0519a4:409_17": "mahābalova ca ariyabhāvo,",
  "atk-s0519a4:409_18": "yo etāni kammāni na karotīti.",
  "atk-s0519a4:410_0": "Saṅghaṁ bhindeyyāti samānasaṁvāsakaṁ samānasīmāyaṁ ṭhitaṁ pañcahi kāraṇehi saṅghaṁ bhindeyya.",
  "atk-s0519a4:410_1": "Vuttañhetaṁ –",
  "atk-s0519a4:410_2": "“pañcahupāli,",
  "atk-s0519a4:410_3": "ākārehi saṅgho bhijjati kammena uddesena voharanto anussāvanena salākaggāhenā”ti.",
  "atk-s0519a4:411_0": "Tattha kammenāti apalokanādīsu catūsu kammesu aññatarakammena.",
  "atk-s0519a4:411_1": "Uddesenāti pañcasu pātimokkhuddesesu aññatarena uddesena.",
  "atk-s0519a4:411_2": "Voharantoti kathayanto,",
  "atk-s0519a4:411_3": "tāhi tāhi upapattīhi “adhammaṁ dhammo”tiādīni aṭṭhārasabhedakaravatthūni dīpayanto.",
  "atk-s0519a4:411_4": "Anussāvanenāti “nanu tumhe jānātha mayhaṁ uccakulā pabbajitabhāvaṁ bahussutabhāvañca,",
  "atk-s0519a4:411_5": "mādiso nāma uddhammaṁ ubbinayaṁ satthusāsanaṁ gāheyyāti kiṁ tumhākaṁ cittampi uppādetuṁ yuttaṁ,",
  "atk-s0519a4:411_6": "kimahaṁ apāyato na bhāyāmī”tiādinā nayena kaṇṇamūle vacībhedaṁ katvā anussāvanena.",
  "atk-s0519a4:411_7": "Salākaggāhenāti evaṁ anussāvetvā tesaṁ cittaṁ upatthambhetvā anivattidhammaṁ katvā “gaṇhatha imaṁ salāka”nti salākaggāhena.",
  "atk-s0519a4:412_0": "Ettha ca kammameva uddeso vā pamāṇaṁ,",
  "atk-s0519a4:412_1": "vohārānussāvanasalākaggāhāpanaṁ pana pubbabhāgo.",
  "atk-s0519a4:412_2": "Aṭṭhārasavatthudīpanavasena hi voharantena tattha rucijananatthaṁ anussāvetvā salākāya gāhitāyapi abhinno eva hoti saṅgho.",
  "atk-s0519a4:412_3": "Yadā pana evaṁ cattāro vā atirekā vā salākaṁ gāhetvā āveṇikaṁ kammaṁ vā uddesaṁ vā karonti,",
  "atk-s0519a4:412_4": "tadā saṅgho bhinno nāma hoti.",
  "atk-s0519a4:412_5": "Evaṁ diṭṭhisampanno puggalo saṅghaṁ bhindeyya saṅgharājiṁ vā janeyyāti netaṁ ṭhānaṁ vijjatīti.",
  "atk-s0519a4:413_0": "Duṭṭhacittoti vadhakacittena paduṭṭhacitto.",
  "atk-s0519a4:413_1": "Lohitaṁ uppādeyyāti jīvamānakasarīre khuddakamakkhikāya pivanamattampi lohitaṁ uppādeyya.",
  "atk-s0519a4:413_2": "Ettāvatā hi mātughātādīni pañcānantariyakammāni dassitāni honti.",
  "atk-s0519a4:413_3": "Yāni puthujjano karoti,",
  "atk-s0519a4:413_4": "na ariyasāvako.",
  "atk-s0519a4:413_5": "Duṭṭhacittoti vināsacittena paduṭṭhacitto.",
  "atk-s0519a4:413_6": "Thūpanti cetiyaṁ.",
  "atk-s0519a4:413_7": "Bhindeyyāti nāseyya.",
  "atk-s0519a4:414_0": "Aññaṁ satthāranti “ayaṁ me satthā satthu kiccaṁ kātuṁ samattho”ti bhavantarepi aññaṁ titthakaraṁ.",
  "atk-s0519a4:414_1": "Apadiseyyāti “ayaṁ me satthā”ti evaṁ gaṇheyyāti netaṁ ṭhānaṁ vijjati.",
  "atk-s0519a4:414_2": "Ito bahiddhā aññaṁ dakkhiṇeyyaṁ pariyeseyyāti sāsanato bahiddhā aññaṁ bāhirakaṁ samaṇaṁ vā brāhmaṇaṁ vā “ayaṁ dakkhiṇāraho,",
  "atk-s0519a4:414_3": "imasmiṁ katā kārā mahapphalā bhavissantī”ti adhippāyena tasmiṁ paṭipajjeyyāti attho.",
  "atk-s0519a4:414_4": "Kutūhalamaṅgalena suddhiṁ pacceyyāti “iminā idaṁ bhavissatī”ti evaṁ pavattattā kutūhalasaṅkhātena diṭṭhasutamutamaṅgalena",
  "atk-s0519a4:414_5": "attano suddhiṁ vodānaṁ saddaheyya.",
  "atk-s0519a4:415_0": "57.Itthī rājā cakkavattī siyāti netaṁ ṭhānaṁ vijjatīti yasmā itthiyā kosohitavatthaguyhādīnaṁ abhāvena lakkhaṇāni na paripūranti,",
  "atk-s0519a4:415_1": "itthiratanābhāvena ca sattaratanasamaṅgitā na sampajjati.",
  "atk-s0519a4:415_2": "Sabbamanussānampi ca na adhiko attabhāvo hoti,",
  "atk-s0519a4:415_3": "tasmā “itthī…pe…",
  "atk-s0519a4:415_4": "vijjatī”ti vuttaṁ.",
  "atk-s0519a4:415_5": "Yasmā sakkattādīni tīṇi ṭhānāni uttamāni,",
  "atk-s0519a4:415_6": "itthiliṅgañca hīnaṁ,",
  "atk-s0519a4:415_7": "tasmā tassā sakkattādīnipi paṭisiddhānīti.",
  "atk-s0519a4:415_8": "Nanu ca yathā itthiliṅgaṁ,",
  "atk-s0519a4:415_9": "evaṁ purisaliṅgampi brahmaloke natthi,",
  "atk-s0519a4:415_10": "tasmā puriso mahābrahmā siyāti na vattabbanti?",
  "atk-s0519a4:415_11": "No na vattabbaṁ. Kasmā?",
  "atk-s0519a4:415_12": "Idha purisassa tattha nibbattanato.",
  "atk-s0519a4:415_13": "Itthiyo hi idha jhānaṁ bhāvetvā kālaṁ katvā brahmapārisajjānaṁ sahabyataṁ upapajjanti,",
  "atk-s0519a4:415_14": "na mahābrahmānaṁ.",
  "atk-s0519a4:415_15": "Puriso pana katthaci na uppajjatīti na vattabbo.",
  "atk-s0519a4:415_16": "Samānepi tattha ubhayaliṅgābhāve purisasaṇṭhānāva tattha brahmāno,",
  "atk-s0519a4:415_17": "na itthisaṇṭhānā,",
  "atk-s0519a4:415_18": "tasmā suvuttametaṁ.",
  "atk-s0519a4:415_19": "Itthī tathāgatoti ettha tiṭṭhatu tāva sabbaññuguṇe nibbattetvā lokānaṁ tāraṇasamattho buddhabhāvo,",
  "atk-s0519a4:415_20": "paṇidhānamattampi itthiyā na sampajjati.",
  "atk-s0519a4:416_0": "“Manussattaṁ liṅgasampatti, hetu satthāradassanaṁ;",
  "atk-s0519a4:417_0": "Pabbajjā guṇasampatti, adhikāro ca chandatā;",
  "atk-s0519a4:418_0": "Aṭṭhadhammasamodhānā, abhinīhāro samijjhatī”ti. –",
  "atk-s0519a4:419_0": "Imāni hi paṇidhānasampattikāraṇāni.",
  "atk-s0519a4:419_1": "Iti paṇidhānamattampi sampādetuṁ asamatthāya itthiyā kuto buddhabhāvoti “itthī tathāgato arahaṁ sammāsambuddho siyāti netaṁ ṭhānaṁ vijjatī”ti vuttaṁ.",
  "atk-s0519a4:419_2": "Sabbākāraparipūro puññussayo sabbākāraparipūrameva attabhāvaṁ nibbattetīti purisova arahaṁ hoti sammāsambuddho.",
  "atk-s0519a4:420_0": "Ekissā lokadhātuyāti dasasahassilokadhātuyā,",
  "atk-s0519a4:420_1": "yā jātikhettanti vuccati.",
  "atk-s0519a4:420_2": "Sā hi tathāgatassa gabbhokkantikālādīsu kampati.",
  "atk-s0519a4:420_3": "Āṇākhettaṁ pana koṭisatasahassacakkavāḷaṁ.",
  "atk-s0519a4:420_4": "Yā ekato saṁvaṭṭati ca vivaṭṭati ca,",
  "atk-s0519a4:420_5": "yattha ca āṭānāṭiyaparittādīnaṁ āṇā pavattati.",
  "atk-s0519a4:420_6": "Visayakhettassa parimāṇaṁ natthi.",
  "atk-s0519a4:420_7": "Buddhānañhi “yāvatakaṁ ñāṇaṁ tāvatakaṁ neyyaṁ,",
  "atk-s0519a4:420_8": "yāvatakaṁ neyyaṁ tāvatakaṁ ñāṇaṁ,",
  "atk-s0519a4:420_9": "neyyapariyantikaṁ ñāṇaṁ,",
  "atk-s0519a4:420_10": "ñāṇapariyantikaṁ neyya”nti vacanato avisayo nāma natthi.",
  "atk-s0519a4:420_11": "Iti imesu tīsu khettesu tisso saṅgītiyo āruḷhe tepiṭake buddhavacane “ṭhapetvā imaṁ cakkavāḷaṁ aññasmiṁ cakkavāḷe buddhā uppajjantī”ti suttaṁ natthi,",
  "atk-s0519a4:420_12": "na uppajjantīti pana atthi.",
  "atk-s0519a4:421_0": "Apubbaṁacarimanti apure apacchā ekato na uppajjanti,",
  "atk-s0519a4:421_1": "pure vā pacchā vā uppajjantīti vuttaṁ hoti.",
  "atk-s0519a4:421_2": "Tattha gabbhokkantito pubbe pureti veditabbaṁ.",
  "atk-s0519a4:421_3": "Tato paṭṭhāya hi dasasahassicakkavāḷakampanena khettapariggaho kato nāma hoti,",
  "atk-s0519a4:421_4": "aññassa buddhassa uppatti natthi.",
  "atk-s0519a4:421_5": "Dhātuparinibbānato paraṁ pana pacchā,",
  "atk-s0519a4:421_6": "tato heṭṭhāpi aññassa buddhassa uppatti natthi,",
  "atk-s0519a4:421_7": "uddhaṁ na vāritā.",
  "atk-s0519a4:422_0": "Kasmā pana apubbaṁ acarimaṁ na uppajjantīti?",
  "atk-s0519a4:422_1": "Anacchariyattā.",
  "atk-s0519a4:422_2": "Acchariyamanussā hi buddhā bhagavanto. Yathāha –",
  "atk-s0519a4:422_3": "“ekapuggalo,",
  "atk-s0519a4:422_4": "bhikkhave,",
  "atk-s0519a4:422_5": "loke uppajjamāno uppajjati acchariyamanusso”tiādi.",
  "atk-s0519a4:422_6": "Yadi ca aneke buddhā ekato uppajjeyyuṁ,",
  "atk-s0519a4:422_7": "anacchariyā bhaveyyuṁ.",
  "atk-s0519a4:422_8": "Desanāya ca visesābhāvato.",
  "atk-s0519a4:422_9": "Yañhi satipaṭṭhānādibhedaṁ dhammaṁ eko deseti,",
  "atk-s0519a4:422_10": "aññenapi so eva desetabbo siyā,",
  "atk-s0519a4:422_11": "vivādabhāvato ca.",
  "atk-s0519a4:422_12": "Bahūsu hi buddhesu ekato uppannesu bahūnaṁ ācariyānaṁ antevāsikā viya “amhākaṁ buddho pāsādiko”tiādinā tesaṁ sāvakā vivadeyyuṁ.",
  "atk-s0519a4:422_13": "Kiṁ vā etena kāraṇagavesanena,",
  "atk-s0519a4:422_14": "dhammatāvesā yaṁ ekissā lokadhātuyā dve tathāgatā ekato na uppajjantīti.",
  "atk-s0519a4:423_0": "Yathā nimbabījakosātakibījādīni madhuraṁ phalaṁ na nibbattenti,",
  "atk-s0519a4:423_1": "asātaṁ amadhurameva phalaṁ nibbattenti,",
  "atk-s0519a4:423_2": "evaṁ kāyaduccaritādīni madhuravipākaṁ na nibbattenti amadhurameva nibbattenti.",
  "atk-s0519a4:423_3": "Yathā ca ucchubījasālibījādīni madhuraṁ sādurasameva phalaṁ nibbattenti na asātaṁ kaṭukaṁ.",
  "atk-s0519a4:423_4": "Evaṁ kāyasucaritādīni madhurameva vipākaṁ nibbattenti na amadhuraṁ.",
  "atk-s0519a4:423_5": "Vuttampi cetaṁ –",
  "atk-s0519a4:424_0": "“Yādisaṁ vapate bījaṁ, tādisaṁ harate phalaṁ;",
  "atk-s0519a4:425_0": "Kalyāṇakārī kalyāṇaṁ, pāpakārī ca pāpaka”nti. ;",
  "atk-s0519a4:426_0": "Tasmā “tiṇṇaṁ duccaritāna”ntiādi vuttaṁ.",
  "atk-s0519a4:427_0": "Aññataro samaṇo vā brāhmaṇo vāti yo koci pabbajjāmattena samaṇo vā jātimattena brāhmaṇo vā.",
  "atk-s0519a4:427_1": "Pāpiccho sambhāvanādhippāyena vimhāpanato kuhako.",
  "atk-s0519a4:427_2": "Paccayasannissitāya payuttavācāya vasena lapako.",
  "atk-s0519a4:427_3": "Paccayanibbattakanimittāvacarato nemittako.",
  "atk-s0519a4:427_4": "Kuhanalapananemittakattaṁ pubbaṅgamaṁ katvāti kuhanādibhāvameva purakkhatvā santindriyo santamānaso viya caranto.",
  "atk-s0519a4:427_5": "Pañca nīvaraṇeti kāmacchandādike pañca nīvaraṇe.",
  "atk-s0519a4:427_6": "Appahāya asamucchinditvā,",
  "atk-s0519a4:427_7": "cetaso upakkileseti nīvaraṇe.",
  "atk-s0519a4:427_8": "Nīvaraṇā hi cittaṁ upakkilesenti kiliṭṭhaṁ karonti vibādhenti upatāpenti ca.",
  "atk-s0519a4:427_9": "Tasmā “cetaso upakkilesā”ti vuccanti.",
  "atk-s0519a4:427_10": "Paññāya dubbalīkaraṇeti nīvaraṇe.",
  "atk-s0519a4:427_11": "Nīvaraṇā hi uppajjamānā anuppannāya paññāya uppajjituṁ na denti.",
  "atk-s0519a4:427_12": "Tasmā “paññāya dubbalīkaraṇā”ti vuccanti.",
  "atk-s0519a4:427_13": "Anupaṭṭhitassatīti catūsu satipaṭṭhānesu na upaṭṭhitassati.",
  "atk-s0519a4:427_14": "Abhāvayitvāti avaḍḍhayitvā.",
  "atk-s0519a4:427_15": "Anuttaraṁ sammāsambodhinti arahattapadaṭṭhānaṁ sabbaññutaññāṇaṁ.",
  "atk-s0519a4:428_0": "Pacchimavāre aññataro samaṇo vā brāhmaṇo vāti sabbaññubodhisattaṁ sandhāya vadati.",
  "atk-s0519a4:428_1": "Tattha sabbadosāpagatoti sabbehi pāramitāpaṭipakkhabhūtehi dosehi apagato.",
  "atk-s0519a4:428_2": "Etena paripūritapāramibhāvaṁ dasseti.",
  "atk-s0519a4:428_3": "Satipaṭṭhānāni vipassanā,",
  "atk-s0519a4:428_4": "bojjhaṅgo maggo,",
  "atk-s0519a4:428_5": "anuttarā sammāsambodhi arahattaṁ.",
  "atk-s0519a4:428_6": "Satipaṭṭhānāni vā vipassanā,",
  "atk-s0519a4:428_7": "bojjhaṅgā missakā,",
  "atk-s0519a4:428_8": "sammāsambodhi arahattameva.",
  "atk-s0519a4:428_9": "Sesaṁ anantaravāre vuttapaṭipakkhato veditabbaṁ.",
  "atk-s0519a4:428_10": "Yaṁ ettha ñāṇanti yaṁ etasmiṁ yathāvutte ṭhāne ca ṭhānaṁ,",
  "atk-s0519a4:428_11": "aṭṭhāne ca aṭṭhānanti pavattaṁ ñāṇaṁ.",
  "atk-s0519a4:428_12": "Hetusoti tassa ṭhānassa aṭṭhānassa ca hetuto.",
  "atk-s0519a4:428_13": "Ṭhānasoti taṅkhaṇe eva āvajjanasamanantaraṁ.",
  "atk-s0519a4:428_14": "Anodhisoti odhiabhāvena,",
  "atk-s0519a4:428_15": "kiñci anavasesetvāti attho.",
  "atk-s0519a4:429_0": "Iti ṭhānāṭṭhānagatātiādīsu evaṁ ṭhānāṭṭhānabhāvaṁ gatā.",
  "atk-s0519a4:429_1": "Sabbeti khayavayavirajjananirujjhanasabhāvā saṅkhatadhammā,",
  "atk-s0519a4:429_2": "te eva ca sattapaññattiyā upādānabhūtā keci saggūpagā ye dhammacārino,",
  "atk-s0519a4:429_3": "keci apāyūpagā ye adhammacārino,",
  "atk-s0519a4:429_4": "keci nibbānūpagā ye kammakkhayakaraṁ ariyamaggaṁ paṭipannā.",
  "atk-s0519a4:430_0": "58.",
  "atk-s0519a4:430_1": "Idāni yathāvuttamatthaṁ vivaranto “sabbe sattā marissantī”ti gāthādvayamāha.",
  "atk-s0519a4:430_2": "Tassa atthaṁ “sabbe sattāti ariyā ca anariyā cā”tiādinā sayameva niddisati.",
  "atk-s0519a4:430_3": "Tattha jīvitapariyanto maraṇapariyantoti jīvitassa pariyanto nāma maraṇasaṅkhāto anto.",
  "atk-s0519a4:430_4": "Yathākammaṁ gamissantīti ettha yadetaṁ sattānaṁ yathākammaṁ gamanaṁ,",
  "atk-s0519a4:430_5": "ayaṁ kammassakatāti attho.",
  "atk-s0519a4:430_6": "Kammānaṁ phaladassāvitā ca avippavāso cāti “puññapāpaphalūpagā”ti iminā vacanena kammānaṁ phalassa paccakkhakāritā,",
  "atk-s0519a4:430_7": "katūpacitānaṁ kammānaṁ attano phalassa appadānābhāvo ca dassitoti attho.",
  "atk-s0519a4:431_0": "Kammameva kammantaṁ,",
  "atk-s0519a4:431_1": "pāpaṁ kammantaṁ etesanti pāpakammantā,",
  "atk-s0519a4:431_2": "tassa atthaṁ dassetuṁ “apuññasaṅkhārā”ti vuttaṁ.",
  "atk-s0519a4:431_3": "Apuñño saṅkhāro etesanti apuññasaṅkhārā.",
  "atk-s0519a4:431_4": "Pāpakammantāti vā nissakkavacanaṁ,",
  "atk-s0519a4:431_5": "pāpakammantahetūti attho.",
  "atk-s0519a4:431_6": "Tathā puññasaṅkhārātiādīsupi.",
  "atk-s0519a4:431_7": "Puna “nirayaṁ pāpakammantā”tiādinā antadvayena saddhiṁ majjhimapaṭipadaṁ dasseti.",
  "atk-s0519a4:431_8": "Tathā “ayaṁ saṁkileso”tiādinā vaṭṭavivaṭṭavasena ādīnavassādanissaraṇavasena hetuphalavasena ca gāthāyaṁ tayo atthavikappā dassitā.",
  "atk-s0519a4:431_9": "Puna “nirayaṁ pāpakammantāti ayaṁ saṁkileso”tiādinā vodānavasena gāthāya atthaṁ dasseti.",
  "atk-s0519a4:432_0": "59.Tenatenāti tena tena ajjhositavatthunā rūpabhavaarūpabhavādinā.",
  "atk-s0519a4:432_1": "Chattiṁsāti kāmataṇhā tāva rūpādivisayabhedena cha,",
  "atk-s0519a4:432_2": "tathā bhavataṇhā vibhavataṇhā cāti aṭṭhārasa.",
  "atk-s0519a4:432_3": "Tā eva ajjhattikesu rūpādīsu aṭṭhārasa,",
  "atk-s0519a4:432_4": "bāhiresu rūpādīsu aṭṭhārasāti evaṁ chattiṁsa.",
  "atk-s0519a4:432_5": "Yena yenāti “subhaṁ sukha”ntiādinā.",
  "atk-s0519a4:433_0": "Vodānaṁ tividhaṁ khandhattayavasenāti taṁ dassetuṁ “taṇhāsaṁkileso”tiādi vuttaṁ.",
  "atk-s0519a4:433_1": "Puna “sabbe sattā marissantī”tiādi paṭipadāvibhāgena gāthānamatthaṁ dassetuṁ vuttaṁ.",
  "atk-s0519a4:433_2": "Tattha tattha gāminīti tattha tattheva nibbāne gāminī,",
  "atk-s0519a4:433_3": "nibbānassa gamanasīlāti attho.",
  "atk-s0519a4:434_0": "Puna tatthatatthagāminīsabbatthagāminīnaṁ paṭipadānaṁ vibhāgaṁ dassetuṁ “tayo rāsī”tiādi vuttaṁ.",
  "atk-s0519a4:434_1": "Yanti yaṁ nirayādi.",
  "atk-s0519a4:434_2": "Taṁ taṁ ṭhānaṁ yathārahaṁ gametīti sabbatthagāminī.",
  "atk-s0519a4:434_3": "Paṭipadāsaṅkhāte apuññakamme puññakamme ca kammakkhayakaraṇakamme ca vibhāgaso bhagavato pavattanañāṇaṁ.",
  "atk-s0519a4:434_4": "Idaṁ sabbatthagāminī paṭipadāñāṇaṁ nāma tathāgatabalaṁ.",
  "atk-s0519a4:434_5": "Iminā hi ñāṇena bhagavā sabbampi paṭipadaṁ yathābhūtaṁ pajānāti.",
  "atk-s0519a4:435_0": "Kathaṁ?",
  "atk-s0519a4:435_1": "Sakalagāmavāsikesupi ekaṁ sūkaraṁ vā migaṁ vā mārentesu sabbesaṁ cetanā parassa jīvitindriyārammaṇāva hoti,",
  "atk-s0519a4:435_2": "taṁ pana kammaṁ tesaṁ āyūhanakkhaṇeyeva nānā hoti.",
  "atk-s0519a4:435_3": "Tesu hi eko ādarena karoti,",
  "atk-s0519a4:435_4": "eko “tvampi karohī”ti parehi nippīḷito karoti,",
  "atk-s0519a4:435_5": "eko samānacchando viya hutvā appaṭibāhamāno vicarati.",
  "atk-s0519a4:435_6": "Tesu eko teneva kammena niraye nibbattati,",
  "atk-s0519a4:435_7": "eko tiracchānayoniyaṁ,",
  "atk-s0519a4:435_8": "eko pettivisaye,",
  "atk-s0519a4:435_9": "taṁ tathāgato āyūhanakkhaṇe eva “iminā nīhārena āyūhitattā esa niraye nibbattissati,",
  "atk-s0519a4:435_10": "esa tiracchānayoniyaṁ,",
  "atk-s0519a4:435_11": "esa pettivisaye”ti jānāti.",
  "atk-s0519a4:435_12": "Niraye nibbattanakampi “esa aṭṭhasu mahānirayesu nibbattissati,",
  "atk-s0519a4:435_13": "esa soḷasasu ussadesū”ti jānāti.",
  "atk-s0519a4:435_14": "Tiracchānayoniyaṁ nibbattanakampi “esa apādako bhavissati,",
  "atk-s0519a4:435_15": "esa dvipādako,",
  "atk-s0519a4:435_16": "esa catuppādako,",
  "atk-s0519a4:435_17": "esa bahuppādako”ti jānāti.",
  "atk-s0519a4:435_18": "Pettivisaye nibbattanakampi “esa nijjhāmataṇhiko bhavissati,",
  "atk-s0519a4:435_19": "esa khuppipāsiko,",
  "atk-s0519a4:435_20": "esa paradattūpajīvī”ti jānāti.",
  "atk-s0519a4:436_0": "“Tesu ca kammesu idaṁ kammaṁ paṭisandhiṁ ākaḍḍhissati,",
  "atk-s0519a4:436_1": "idaṁ nākaḍḍhissati dubbalaṁ dinnāya paṭisandhiyā upadhivepakkamattaṁ bhavissatī”ti jānāti.",
  "atk-s0519a4:436_2": "Tathā sakalagāmavāsikesu ekato dānaṁ dadamānesu sabbesampi cetanā deyyadhammārammaṇāva hoti,",
  "atk-s0519a4:436_3": "taṁ pana kammaṁ tesaṁ āyūhanakkhaṇe eva nānaṁ hoti.",
  "atk-s0519a4:436_4": "Tesu hi keci devaloke nibbattanti,",
  "atk-s0519a4:436_5": "keci manussaloke,",
  "atk-s0519a4:436_6": "taṁ tathāgato āyūhanakkhaṇe eva “iminā nīhārena āyūhitattā esa manussaloke nibbattissati,",
  "atk-s0519a4:436_7": "esa devaloke”ti jānāti.",
  "atk-s0519a4:436_8": "Tatthapi “esa paranimmitavasavattīsu nibbattissati,",
  "atk-s0519a4:436_9": "esa bhummadevesu nibbattissati,",
  "atk-s0519a4:436_10": "esa jeṭṭhakadevarājā hutvā,",
  "atk-s0519a4:436_11": "esa tassa dutiyaṁ tatiyaṁ vā ṭhānantaraṁ karonto paricārako hutvā nibbattissatī”ti jānāti.",
  "atk-s0519a4:437_0": "“Tesu ca kammesu idaṁ paṭisandhiṁ ākaḍḍhituṁ sakkhissati,",
  "atk-s0519a4:437_1": "idaṁ na sakkhissati dubbalaṁ dinnāya paṭisandhiyā upadhivepakkamattaṁ bhavissatī”ti jānāti.",
  "atk-s0519a4:437_2": "Tathā “vipassanaṁ paṭṭhapentesu ca esa iminā nīhārena vipassanāya āraddhattā arahā bhavissati,",
  "atk-s0519a4:437_3": "esa anāgāmī,",
  "atk-s0519a4:437_4": "esa sakadāgāmī,",
  "atk-s0519a4:437_5": "esa sotāpanno,",
  "atk-s0519a4:437_6": "ekabījī kolaṁkolo sattakkhattuparamo,",
  "atk-s0519a4:437_7": "esa maggaṁ pattuṁ na sakkhissati lakkhaṇārammaṇikavipassanāyameva ṭhassati,",
  "atk-s0519a4:437_8": "esa paccayapariggahe,",
  "atk-s0519a4:437_9": "esa nāmarūpapariggahe,",
  "atk-s0519a4:437_10": "arūpapariggahe ca ṭhassati,",
  "atk-s0519a4:437_11": "esa mahābhūtamattameva vavatthapessati,",
  "atk-s0519a4:437_12": "esa kiñci sallakkhetuṁ na sakkhissatī”ti jānāti.",
  "atk-s0519a4:437_13": "“Kasiṇaparikammaṁ karontesupi esa parikammamatte eva ṭhassati,",
  "atk-s0519a4:437_14": "esa nimittaṁ uppādetuṁ sakkhissati,",
  "atk-s0519a4:437_15": "na appanaṁ.",
  "atk-s0519a4:437_16": "Esa appanampi uppādessati,",
  "atk-s0519a4:437_17": "esa jhānaṁ adhigamissati,",
  "atk-s0519a4:437_18": "na uparivisesaṁ.",
  "atk-s0519a4:437_19": "Esa uparivisesampi adhigamissatī”ti jānāti.",
  "atk-s0519a4:438_0": "Anekadhātūti anekā cakkhādayo pathavādayo ca dhātuyo etassāti anekadhātu,",
  "atk-s0519a4:438_1": "bahudhātūti attho.",
  "atk-s0519a4:438_2": "Lokoti khandhāyatanādiloko.",
  "atk-s0519a4:438_3": "Cakkhudhātūtiādi yāhi dhātūhi “anekadhātū”ti loko vutto,",
  "atk-s0519a4:438_4": "tāsaṁ sarūpato dassanaṁ.",
  "atk-s0519a4:438_5": "Tattha sabhāvaṭṭhena nissattaṭṭhena ca dhātu.",
  "atk-s0519a4:438_6": "Cakkhu eva dhātu cakkhudhātu.",
  "atk-s0519a4:438_7": "Sesapadesupi eseva nayo.",
  "atk-s0519a4:438_8": "Kāmadhātūti ettha dve kāmā kilesakāmo ca vatthukāmo ca.",
  "atk-s0519a4:438_9": "Kilesakāmapakkhe kāmapaṭisaṁyutto dhātu kāmadhātu,",
  "atk-s0519a4:438_10": "kāmavitakkassetaṁ nāmaṁ.",
  "atk-s0519a4:438_11": "Vatthukāmapakkhe pana kāmāvacaradhammā kāmo uttarapadalopena,",
  "atk-s0519a4:438_12": "kāmo ca so dhātu cāti kāmadhātu.",
  "atk-s0519a4:438_13": "Byāpādapaṭisaṁyutto dhātu byāpādadhātu,",
  "atk-s0519a4:438_14": "byāpādavitakkassetaṁ nāmaṁ.",
  "atk-s0519a4:438_15": "Byāpādova dhātu byāpādadhātu,",
  "atk-s0519a4:438_16": "dasaāghātavatthuvisayassa paṭighassetaṁ nāmaṁ.",
  "atk-s0519a4:438_17": "Vihiṁsāpaṭisaṁyutto dhātu vihiṁsādhātu,",
  "atk-s0519a4:438_18": "vihiṁsāvitakko.",
  "atk-s0519a4:438_19": "Vihiṁsā eva vā dhātu vihiṁsādhātu,",
  "atk-s0519a4:438_20": "parasattavihesanassetaṁ nāmaṁ.",
  "atk-s0519a4:438_21": "Nekkhammaabyāpādaavihiṁsādhātuyo nekkhammavitakkādayo sabbakusaladhammā mettākaruṇā cāti veditabbaṁ.",
  "atk-s0519a4:438_22": "Rūpadhātūti rūpabhavo,",
  "atk-s0519a4:438_23": "sabbe vā rūpadhammā.",
  "atk-s0519a4:438_24": "Arūpadhātūti arūpabhavo,",
  "atk-s0519a4:438_25": "arūpadhammā vā.",
  "atk-s0519a4:438_26": "Nirodhadhātūti nirodhataṇhā.",
  "atk-s0519a4:438_27": "Saṅkhāradhātūti sabbe saṅkhatadhammā.",
  "atk-s0519a4:438_28": "Sesaṁ suviññeyyaṁ.",
  "atk-s0519a4:439_0": "Aññamaññavilakkhaṇattā nānappakārā dhātuyo etasminti nānādhātu, loko.",
  "atk-s0519a4:439_1": "Tenevāha –",
  "atk-s0519a4:439_2": "“aññā cakkhudhātu yāva aññā nibbānadhātū”ti,",
  "atk-s0519a4:439_3": "yathā ca idaṁ ñāṇaṁ cakkhudhātuādibhedena upādinnakasaṅkhāralokassa vasena anekadhātunānādhātulokaṁ pajānāti,",
  "atk-s0519a4:439_4": "evaṁ anupādinnakasaṅkhāralokassapi vasena taṁ pajānāti.",
  "atk-s0519a4:439_5": "Paccekabuddhā hi dve ca aggasāvakā upādinnakasaṅkhāralokasseva nānattaṁ jānanti,",
  "atk-s0519a4:439_6": "tampi ekadeseneva,",
  "atk-s0519a4:439_7": "na nippadesato.",
  "atk-s0519a4:439_8": "Anupādinnakasaṅkhāralokassa pana nānattaṁ na jānanti.",
  "atk-s0519a4:439_9": "Bhagavā pana “imāya nāma dhātuyā ussannāya imassa rukkhassa khandho seto hoti,",
  "atk-s0519a4:439_10": "imassa kāḷo,",
  "atk-s0519a4:439_11": "imassa maṭṭho,",
  "atk-s0519a4:439_12": "imassa pharuso,",
  "atk-s0519a4:439_13": "imassa bahalo,",
  "atk-s0519a4:439_14": "imassa tanuttaco.",
  "atk-s0519a4:439_15": "Imāya nāma dhātuyā ussannāya imassa rukkhassa pattaṁ vaṇṇasaṇṭhānādivasena evarūpaṁ nāma hoti,",
  "atk-s0519a4:439_16": "imāya nāma dhātuyā ussannattā imassa rukkhassa pupphaṁ nīlaṁ hoti pītakaṁ lohitakaṁ odātaṁ sugandhaṁ duggandhaṁ,",
  "atk-s0519a4:439_17": "imāya nāma dhātuyā ussannāya phalaṁ khuddakaṁ mahantaṁ dīghaṁ vaṭṭaṁ susaṇṭhānaṁ dussaṇṭhānaṁ maṭṭhaṁ",
  "atk-s0519a4:439_18": "pharusaṁ sugandhaṁ duggandhaṁ tittaṁ madhuraṁ kaṭukaṁ ambilaṁ kasāvaṁ hoti,",
  "atk-s0519a4:439_19": "imāya nāma dhātuyā ussannāya imassa rukkhassa kaṇṭako tikhiṇo hoti,",
  "atk-s0519a4:439_20": "atikhiṇo ujuko kuṭilo kaṇho nīlo odāto hotī”ti evaṁ anupādinnasaṅkhāralokassāpi vasena anekadhātunānādhātubhāvaṁ jānāti.",
  "atk-s0519a4:439_21": "Sabbaññubuddhānaṁ eva hi etaṁ balaṁ,",
  "atk-s0519a4:439_22": "na aññesaṁ.",
  "atk-s0519a4:440_0": "60.Yaṁ yadeva dhātunti yaṁ kiñci hīnādisabhāvaṁ.",
  "atk-s0519a4:440_1": "Yasmā adhimutti nāma ajjhāsayadhātu,",
  "atk-s0519a4:440_2": "tasmā adhimuccanaṁ ajjhāsayassa hīnādisabhāvena pavattanaṁ.",
  "atk-s0519a4:440_3": "Taṁ pana tassa taṁ taṁ adhiṭṭhahanaṁ abhinivisanañca hotīti āha –",
  "atk-s0519a4:440_4": "“adhimuccanti,",
  "atk-s0519a4:440_5": "taṁ tadeva adhiṭṭhahanti abhinivisantī”ti.",
  "atk-s0519a4:440_6": "Adhimuccanassa visayaṁ vibhāgena dassetuṁ “keci rūpādhimuttā”tiādi vuttaṁ.",
  "atk-s0519a4:440_7": "Taṁ suviññeyyameva.",
  "atk-s0519a4:440_8": "Nānādhimuttikatāñāṇanti hīnādivasena nānādhimuttikatāya ñāṇaṁ.",
  "atk-s0519a4:441_0": "Te yathādhimuttā ca bhavantīti te hīnādhimuttikā paṇītādhimuttikā sattā yathā yathā adhimuttā honti.",
  "atk-s0519a4:441_1": "Taṁ taṁ kammasamādānaṁ samādiyantīti adhimuttianurūpaṁ taṁ taṁ attanā samādiyitabbaṁ kattabbaṁ kammaṁ karonti,",
  "atk-s0519a4:441_2": "tāni kammasamādānāni samuṭṭhānavasena vibhajanto “te chabbidhaṁ kamma”ntiādimāha.",
  "atk-s0519a4:441_3": "Tattha keci lobhavasena kammaṁ samādiyantīti sambandhitabbaṁ.",
  "atk-s0519a4:441_4": "Esa nayo sesesupi.",
  "atk-s0519a4:441_5": "Taṁ vibhajjamānanti taṁ samuṭṭhānavasena chabbidhaṁ puna pavattinivattivasena vibhajjamānaṁ duvidhaṁ.",
  "atk-s0519a4:442_0": "Yaṁ lobhavasena dosavasena mohavasena ca kammaṁ karotīti dasaakusalakammapathakammaṁ sandhāya vadati.",
  "atk-s0519a4:442_1": "Tañhi saṁkiliṭṭhatāya kāḷakanti kaṇhaṁ.",
  "atk-s0519a4:442_2": "Apāyesu nibbattāpanato kāḷakavipākanti kaṇhavipākaṁ.",
  "atk-s0519a4:442_3": "Yaṁ saddhāvasena kammaṁ karotīti dasakusalakammapathakammaṁ.",
  "atk-s0519a4:442_4": "Tañhi asaṁkiliṭṭhattā paṇḍaranti sukkaṁ.",
  "atk-s0519a4:442_5": "Sagge nibbattāpanato paṇḍaravipākattā sukkavipākaṁ.",
  "atk-s0519a4:442_6": "Yaṁ lobhavasena dosavasena mohavasena saddhāvasena ca kammaṁ karoti,",
  "atk-s0519a4:442_7": "idaṁ kaṇhasukkanti vomissakakammaṁ.",
  "atk-s0519a4:442_8": "Kaṇhasukkavipākanti sukhadukkhavipākaṁ.",
  "atk-s0519a4:442_9": "Missakakammañhi katvā akusalavalena tiracchānayoniyaṁ maṅgalahatthibhāvaṁ upapanno kusalena pavatte sukhaṁ anubhavati,",
  "atk-s0519a4:442_10": "kusalena rājakule nibbattopi akusalena dukkhaṁ vedayati.",
  "atk-s0519a4:442_11": "Yaṁ vīriyavasena paññāvasena ca kammaṁ karoti,",
  "atk-s0519a4:442_12": "idaṁ kammaṁ akaṇhaṁ asukkaṁ akaṇhaasukkavipākanti kammakkhayakarā catumaggacetanā.",
  "atk-s0519a4:442_13": "Tañhi yadi kaṇhaṁ bhaveyya,",
  "atk-s0519a4:442_14": "kaṇhavipākaṁ dadeyya.",
  "atk-s0519a4:442_15": "Yadi sukkaṁ bhaveyya,",
  "atk-s0519a4:442_16": "sukkaupapattipariyāpannaṁ vipākaṁ dadeyya.",
  "atk-s0519a4:442_17": "Ubhayavipākassa pana appadānato akaṇhaasukkavipākanti ayamettha attho.",
  "atk-s0519a4:443_0": "Kammasamādāne paṭhamaṁ acelakapaṭipadā kāmesu pātabyatā,",
  "atk-s0519a4:443_1": "dutiyaṁ tibbakilesassa assumukhassāpi rudato parisuddhabrahmacariyacaraṇaṁ,",
  "atk-s0519a4:443_2": "tatiyaṁ kāmesu apātabyatā acelakapaṭipadā,",
  "atk-s0519a4:443_3": "catutthaṁ paccaye alabhamānassāpi jhānavipassanāsukhasamaṅgino sāsanabrahmacariyacaraṇaṁ.",
  "atk-s0519a4:443_4": "Yaṁ evaṁ jātiyaṁ kammasamādānanti yaṁ aññampi evaṁpakāraṁ kammaṁ.",
  "atk-s0519a4:443_5": "Iminā puggalenātiādi tasmiṁ kammavipāke bhagavato ñāṇassa pavattanākāradassanaṁ.",
  "atk-s0519a4:443_6": "Tattha upacitanti yathā kataṁ kammaṁ phaladānasamatthaṁ hoti,",
  "atk-s0519a4:443_7": "tathā kataṁ upacitaṁ.",
  "atk-s0519a4:443_8": "Avipakkanti na vipakkavipākaṁ.",
  "atk-s0519a4:443_9": "Vipākāya paccupaṭṭhitanti vipākadānāya katokāsaṁ.",
  "atk-s0519a4:443_10": "Na ca bhabbo abhinibbidhā gantunti kilesābhisaṅkhārānaṁ abhinibbijjhanato abhinibbidhāsaṅkhātaṁ ariyamaggaṁ adhigantuṁ na ca bhabbo.",
  "atk-s0519a4:443_11": "Taṁ bhagavā na ovadatīti taṁ vipākāvaraṇena nivutaṁ puggalaṁ bhagavā saccapaṭivedhaṁ purakkhatvā na ovadati,",
  "atk-s0519a4:443_12": "vāsanatthaṁ pana tādisānampi dhammaṁ deseti eva,",
  "atk-s0519a4:443_13": "ajātasattuādīnaṁ viya.",
  "atk-s0519a4:444_0": "Upacitanti kātuṁ āraddhaṁ.",
  "atk-s0519a4:444_1": "Tenevāha –",
  "atk-s0519a4:444_2": "“na ca tāva pāripūriṁ gata”nti.",
  "atk-s0519a4:444_3": "Tena micchattaniyāmassa asamatthataṁ dasseti.",
  "atk-s0519a4:444_4": "Purā pāripūriṁ gacchatīti pāripūriṁ phalanipphādanasamatthataṁ gacchati purā adhigaccheyya.",
  "atk-s0519a4:444_5": "Micchattaniyatatāya sajjukaṁ phaladhammassa abhājanabhāvaṁ nibbattayati purā.",
  "atk-s0519a4:444_6": "Tenevāha –",
  "atk-s0519a4:444_7": "“purā veneyyattaṁ samatikkamatī”ti.",
  "atk-s0519a4:444_8": "“Purā aniyataṁ samatikkamatī”tipi pāṭho,",
  "atk-s0519a4:444_9": "so evattho.",
  "atk-s0519a4:444_10": "Asamatteti kamme asampuṇṇe,",
  "atk-s0519a4:444_11": "te asampuṇṇe vā.",
  "atk-s0519a4:445_0": "61.",
  "atk-s0519a4:445_1": "Evaṁ kilesantarāyamissakaṁ kammantarāyaṁ dassetvā idāni amissakaṁ kammantarāyaṁ dassetuṁ “imassa ca puggalassā”tiādi vuttaṁ.",
  "atk-s0519a4:445_2": "Taṁ vuttanayameva.",
  "atk-s0519a4:446_0": "Sabbesanti imasmiṁ balaniddese vuttānaṁ sabbesaṁ kammānaṁ.",
  "atk-s0519a4:446_1": "Mudumajjhādhimattatāti mudumajjhatibbabhāvo.",
  "atk-s0519a4:446_2": "Kammānañhi muduādibhāvena taṁvipākānaṁ mudumajjhatikkhabhāvo viññāyatīti adhippāyo.",
  "atk-s0519a4:446_3": "Diṭṭhadhammavedanīyantiādīsu diṭṭhadhamme imasmiṁ attabhāve veditabbaṁ phalaṁ diṭṭhadhammavedanīyaṁ.",
  "atk-s0519a4:446_4": "Upapajje anantare attabhāve veditabbaṁ phalaṁ upapajjavedanīyaṁ.",
  "atk-s0519a4:446_5": "Aparasmiṁ attabhāve ito aññasmiṁ yasmiṁ kasmiñci attabhāve veditabbaṁ phalaṁ aparāpariyavedanīyaṁ.",
  "atk-s0519a4:446_6": "Ekajavanavārasmiñhi sattasu cetanāsu paṭhamacetanā diṭṭhadhammavedanīyaṁ nāma.",
  "atk-s0519a4:446_7": "Pariyosānacetanā upapajjavedanīyaṁ nāma.",
  "atk-s0519a4:446_8": "Majjhe pañca cetanā aparāpariyavedanīyaṁ nāma.",
  "atk-s0519a4:446_9": "Vipākavemattatāñāṇanti vipākavemattatāya vipākavisese ñāṇaṁ.",
  "atk-s0519a4:446_10": "Imassa pana kammavipākassa gatisampatti gativipatti,",
  "atk-s0519a4:446_11": "upadhisampatti upadhivipatti,",
  "atk-s0519a4:446_12": "kālasampatti kālavipatti,",
  "atk-s0519a4:446_13": "payogasampatti payogavipattiyo kāraṇaṁ.",
  "atk-s0519a4:446_14": "So ca nesaṁ kāraṇabhāvo “atthekaccāni pāpakāni kammasamādānāni gatisampattipaṭibāḷhāni na vipaccantī”tiādipāḷivasena veditabbo.",
  "atk-s0519a4:447_0": "62.",
  "atk-s0519a4:447_1": "Anantarabalaniddese vuttakammasamādānapadeneva jhānādīni saṅgahetvā dassetuṁ “tathā samādinnānaṁ kammāna”ntiādi vuttaṁ.",
  "atk-s0519a4:447_2": "Sekkhaputhujjanasantānesu pavattāni jhānādīni kammaṁ honti.",
  "atk-s0519a4:447_3": "Tattha tathā samādinnānanti “sukkaṁ sukkavipākaṁ paccuppannasukhaṁ,",
  "atk-s0519a4:447_4": "āyatiṁ sukhavipāka”nti evamādippakārehi samādinnesu kammesu.",
  "atk-s0519a4:447_5": "Saṁkilesoti paṭipakkhadhammavasena kiliṭṭhabhāvo.",
  "atk-s0519a4:447_6": "Vodānaṁ paṭipakkhadhammehi visujjhanaṁ.",
  "atk-s0519a4:447_7": "Vuṭṭhānaṁ paguṇavodānaṁ bhavaṅgavuṭṭhānañca.",
  "atk-s0519a4:447_8": "Evaṁ saṁkilissatītiādīsu ayamevattho –",
  "atk-s0519a4:447_9": "iminā ākārena jhānādi saṁkilissati vodāyati vuṭṭhahatīti jānanañāṇaṁ bhagavato anāvaraṇañāṇaṁ,",
  "atk-s0519a4:447_10": "na tassa āvaraṇaṁ atthīti.",
  "atk-s0519a4:448_0": "Kati jhānānītiādi jhānādayo vibhāgena dassetuṁ āraddhaṁ.",
  "atk-s0519a4:448_1": "Cattāri jhānānīti catukkanayavasena rūpāvacarajjhānāni sandhāyāha.",
  "atk-s0519a4:448_2": "Ekādasāti “rūpī rūpāni passatī”tiādinā aṭṭhannaṁ tiṇṇañca suññatavimokkhādīnaṁ vasena vuttaṁ.",
  "atk-s0519a4:448_3": "Aṭṭhāti tesu ṭhapetvā lokuttare vimokkhe aṭṭha.",
  "atk-s0519a4:448_4": "Sattāti tesu eva nirodhasamāpattiṁ ṭhapetvā satta.",
  "atk-s0519a4:448_5": "Tayoti suttantapariyāyena suññatavimokkhādayo tayo.",
  "atk-s0519a4:448_6": "Dveti abhidhammapariyāyena animittavimokkhassāsambhavato avasesā dve.",
  "atk-s0519a4:448_7": "Ettha ca paṭipāṭiyā satta appitappitakkhaṇe vikkhambhanavasena paccanīkadhammehi vimuccanato,",
  "atk-s0519a4:448_8": "ārammaṇe adhimuccanato ca vimokkhā.",
  "atk-s0519a4:448_9": "Nirodhasamāpatti pana sabbaso saññāvedayitehi vimuttattā apagamavimokkho nāma.",
  "atk-s0519a4:448_10": "Lokuttarā ca taṁtaṁmaggavajjhakilesehi samucchedavasena vimuttattā vimokkhoti ayaṁ viseso veditabbo.",
  "atk-s0519a4:449_0": "Samādhīsu catukkanayapañcakanayesu paṭhamajjhānasamādhi savitakko savicāro samādhi nāma.",
  "atk-s0519a4:449_1": "Pañcakanaye dutiyajjhānasamādhi avitakko vicāramatto samādhi nāma.",
  "atk-s0519a4:449_2": "Catukkanaye pañcakanayepi sesajhānesu samādhi avitakko avicāro samādhi nāma.",
  "atk-s0519a4:450_0": "Samāpattīsu paṭipāṭiyā aṭṭhannaṁ samāpattīnaṁ “samādhī”tipi nāmaṁ “samāpattī”tipi. Kasmā?",
  "atk-s0519a4:450_1": "Cittekaggatāsabbhāvato.",
  "atk-s0519a4:450_2": "Nirodhasamāpattiyā tadabhāvato na “samādhī”ti nāmaṁ.",
  "atk-s0519a4:450_3": "Saññāsamāpattiādi heṭṭhā vuttameva.",
  "atk-s0519a4:451_0": "Hānabhāgiyo samādhīti appaguṇehi paṭhamajjhānādīhi vuṭṭhitassa saññāmanasikārānaṁ kāmādianupakkhandanaṁ paṭhamajjhānādisamādhissa hānabhāgiyatā.",
  "atk-s0519a4:451_1": "“Paṭhamajjhānassa kāmarāgabyāpādā saṁkileso”ti vuttattā dutiyajjhānādivasena yojetabbaṁ.",
  "atk-s0519a4:451_2": "Kukkuṭaṁ vuccati ajaññājigucchanamukhena tapparamatā.",
  "atk-s0519a4:451_3": "Kukkuṭajhāyīti puggalādhiṭṭhānena jhānāni vuttāni,",
  "atk-s0519a4:451_4": "dve paṭhamadutiyajjhānānīti vuttaṁ hoti.",
  "atk-s0519a4:451_5": "Yo paṭhamaṁ dutiyaṁ vā jhānaṁ nibbattetvā “alamettāvatā”ti saṅkocaṁ āpajjati,",
  "atk-s0519a4:451_6": "uttari na vāyamati,",
  "atk-s0519a4:451_7": "tassa tāni jhānāni cattāripi “kukkuṭajhānānī”ti vuccanti,",
  "atk-s0519a4:451_8": "taṁsamaṅgino ca kukkuṭajhāyī.",
  "atk-s0519a4:451_9": "Tesu purimāni dve āsannabalavapaccatthikattā visesabhāgiyatābhāvato ca saṁkilesabhāvena vuttāni.",
  "atk-s0519a4:451_10": "Itarāni pana visesabhāgiyatābhāvepi mandapaccatthikattā vodānabhāvena vuttānīti daṭṭhabbaṁ.",
  "atk-s0519a4:452_0": "Visesabhāgiyo samādhīti paguṇehi paṭhamajjhānādīhi vuṭṭhitassa saññāmanasikārānaṁ dutiyajjhānādipakkhandanaṁ,",
  "atk-s0519a4:452_1": "paguṇavodānaṁ bhavaṅgavuṭṭhānañca “vuṭṭhāna”nti vuttaṁ.",
  "atk-s0519a4:452_2": "Heṭṭhimaṁ heṭṭhimañhi paguṇajjhānaṁ uparimassa uparimassa padaṭṭhānaṁ hoti.",
  "atk-s0519a4:452_3": "Tasmā vodānampi “vuṭṭhāna”nti vuttaṁ.",
  "atk-s0519a4:452_4": "Bhavaṅgavasena sabbajhānehi vuṭṭhānaṁ hotīti bhavaṅgañca vodānaṁ vuṭṭhānaṁ.",
  "atk-s0519a4:452_5": "Yasmā pana vuṭṭhānavasibhāvena yathāparicchinnakālaṁ samāpattito vuṭṭhānaṁ hoti,",
  "atk-s0519a4:452_6": "tasmā samāpattivuṭṭhānakosallaṁ idha “vuṭṭhāna”nti vuttaṁ.",
  "atk-s0519a4:453_0": "63.Tassevasamādhissāti tassa anantarabalaniddese jhānādipariyāyehi vuttasamādhissa.",
  "atk-s0519a4:453_1": "Parivārāti parikkhārā.",
  "atk-s0519a4:453_2": "Indriyānīti saddhāsatipaññindriyāni.",
  "atk-s0519a4:453_3": "Balānīti hirottappehi saddhiṁ tāniyeva.",
  "atk-s0519a4:453_4": "Vīriyassa visuṁ gahaṇaṁ balānaṁ bahūpakāradassanatthaṁ.",
  "atk-s0519a4:453_5": "Vīriyupatthambhena hi saddhādayo paṭipakkhena akampanīyā honti.",
  "atk-s0519a4:453_6": "Tenevāha –",
  "atk-s0519a4:453_7": "“vīriyavasena balāni bhavantī”ti.",
  "atk-s0519a4:453_8": "Tesanti indriyānaṁ.",
  "atk-s0519a4:453_9": "Mudumajjhādhimattatāti avisadaṁ mudu.",
  "atk-s0519a4:453_10": "Nātivisadaṁ majjhaṁ.",
  "atk-s0519a4:453_11": "Ativisadaṁ adhimattaṁ balavaṁ “tikkha”nti vuccati.",
  "atk-s0519a4:454_0": "Veneyyānaṁ indriyānurūpaṁ bhagavato desanāpavattīti dassetuṁ “tattha bhagavā”tiādi vuttaṁ.",
  "atk-s0519a4:454_1": "Tattha saṁkhittavitthārenāti saṁkhittassa vitthārena.",
  "atk-s0519a4:454_2": "Atha vā saṁkhittenāti uddiṭṭhamattena.",
  "atk-s0519a4:454_3": "Saṁkhittavitthārenāti uddesena niddesena ca.",
  "atk-s0519a4:454_4": "Vitthārenāti uddesaniddesapaṭiniddesehi.",
  "atk-s0519a4:454_5": "Mudukanti lahukaṁ apāyabhayavaṭṭabhayādīhi santajjanavasena bhāriyaṁ akatvā.",
  "atk-s0519a4:454_6": "Mudutikkhanti nātitikkhaṁ.",
  "atk-s0519a4:454_7": "Saṁvegavatthūhi saṁvegajananādivasena bhāriyaṁ katvā.",
  "atk-s0519a4:454_8": "Samathaṁ upadisatīti samathaṁ adhikaṁ katvā upadisati,",
  "atk-s0519a4:454_9": "na tathā vipassananti adhippāyo.",
  "atk-s0519a4:454_10": "Na hi kevalena samathena saccappaṭivedho sambhavati.",
  "atk-s0519a4:454_11": "Samathavipassananti samadhuraṁ samathavipassanaṁ.",
  "atk-s0519a4:454_12": "Vipassananti sātisayaṁ vipassanaṁ upadisati.",
  "atk-s0519a4:454_13": "Yasmā cettha tikkhindriyādayo ugghaṭitaññuādayova,",
  "atk-s0519a4:454_14": "tasmā “tikkhindriyassa nissaraṇaṁ upadisatī”tiādi vuttaṁ.",
  "atk-s0519a4:454_15": "Tattha adhipaññāsikkhāyāti adhipaññāsikkhaṁ.",
  "atk-s0519a4:455_0": "Yaṁ ettha ñāṇanti ettha indriyānaṁ mudumajjhādhimattatāya yaṁ ñāṇaṁ,",
  "atk-s0519a4:455_1": "idaṁ vuccati parasattānaṁ parapuggalānaṁ indriyaparopariyattavemattatāñāṇanti sambandhitabbaṁ.",
  "atk-s0519a4:455_2": "Tassa ñāṇassa pavattanākāraṁ dassetuṁ “ayaṁ imaṁ bhūmi”ntiādi vuttaṁ.",
  "atk-s0519a4:455_3": "Tattha ayaṁ imaṁ bhūmiṁ bhāvanañca gatoti ayaṁ puggalo evamimaṁ saṁkilesavāsanaṁ vodānaṁ bhavaṅgañca gato gacchati gamissati ca,",
  "atk-s0519a4:455_4": "kālavacanicchāya abhāvato,",
  "atk-s0519a4:455_5": "yathā duddhanti.",
  "atk-s0519a4:455_6": "Imāya velāya imasmiṁ samaye imāya mudumajjhatikkhabhedāya anusāsaniyā.",
  "atk-s0519a4:455_7": "Evaṁdhātukoti hīnādivasena evaṁajjhāsayo evaṁadhimuttiko.",
  "atk-s0519a4:455_8": "Ayañcassa āsayoti imassa puggalassa ayaṁ sassatucchedappakāro,",
  "atk-s0519a4:455_9": "yathābhūtañāṇānulomakhantippakāro vā āsayo.",
  "atk-s0519a4:455_10": "Idañhi catubbidhaṁ āsayanti ettha sattā vasantīti āsayoti vuccati.",
  "atk-s0519a4:455_11": "Imaṁ pana bhagavā sattānaṁ āsayaṁ jānanto tesaṁ diṭṭhigatānaṁ vipassanāñāṇakammassakataññāṇānañca appavattikkhaṇepi jānāti eva.",
  "atk-s0519a4:455_12": "Vuttampi cetaṁ –",
  "atk-s0519a4:455_13": "“kāmaṁ sevantaññeva jānāti ‘ayaṁ puggalo kāmagaruko kāmāsayo kāmādhimutto’ti.",
  "atk-s0519a4:455_14": "Kāmaṁ sevantaññeva jānāti ‘ayaṁ puggalo nekkhammagaruko nekkhammāsayo nekkhammādhimutto’ti.",
  "atk-s0519a4:455_15": "Nekkhammaṁ sevantaññeva jānāti… byāpādaṁ…",
  "atk-s0519a4:455_16": "abyāpādaṁ…",
  "atk-s0519a4:455_17": "thinamiddhaṁ…",
  "atk-s0519a4:455_18": "ālokasaññaṁ sevantaññeva jānāti ‘ayaṁ puggalo thinamiddhagaruko thinamiddhāsayo thinamiddhādhimutto”’ti.",
  "atk-s0519a4:456_0": "Ayaṁ anusayoti ayaṁ imassa puggalassa kāmarāgādiko appahīnoyeva anusayitakileso.",
  "atk-s0519a4:456_1": "Appahīnoyeva hi thāmagato kileso anusayo.",
  "atk-s0519a4:456_2": "Parasattānanti padhānasattānaṁ.",
  "atk-s0519a4:456_3": "Parapuggalānanti tato paresaṁ sattānaṁ,",
  "atk-s0519a4:456_4": "hīnasattānanti attho.",
  "atk-s0519a4:456_5": "Ekatthameva vā etaṁ padadvayaṁ veneyyavasena dvidhā vuttaṁ.",
  "atk-s0519a4:456_6": "Indriyaparopariyattavemattatāñāṇanti parabhāvo ca aparabhāvo ca paropariyattaṁ a-kārassa okāraṁ katvā,",
  "atk-s0519a4:456_7": "tassa vemattatā paropariyattavemattatā.",
  "atk-s0519a4:456_8": "Saddhādīnaṁ indriyānaṁ paropariyattavemattatāya ñāṇaṁ indriyaparopariyattavemattatāñāṇanti padavibhāgo veditabbo.",
  "atk-s0519a4:457_0": "Tattha yanti yaṁ anekavihitassa pubbenivāsassa anussaraṇavasena bhagavato ñāṇaṁ,",
  "atk-s0519a4:457_1": "idaṁ aṭṭhamaṁ tathāgatabalanti sambandho.",
  "atk-s0519a4:457_2": "Anekavihitanti anekavidhaṁ,",
  "atk-s0519a4:457_3": "anekehi vā pakārehi pavattitaṁ.",
  "atk-s0519a4:457_4": "Pubbenivāsanti anussarituṁ icchitaṁ attano paresañca samanantarātītaṁ bhavaṁ ādiṁ katvā tattha tattha nivutthasantānaṁ.",
  "atk-s0519a4:457_5": "Anussaratīti “ekampi jātiṁ dvepi jātiyo”ti evaṁ jātipaṭipāṭiyā anugantvā sarati,",
  "atk-s0519a4:457_6": "anudeva vā sarati,",
  "atk-s0519a4:457_7": "citte abhininnāmitamatte eva saratīti attho.",
  "atk-s0519a4:457_8": "Bhagavato hi parikammakiccaṁ natthi,",
  "atk-s0519a4:457_9": "āvajjanamatteneva sarati.",
  "atk-s0519a4:457_10": "Seyyathidanti āraddhappakāranidassanatthe nipāto.",
  "atk-s0519a4:457_11": "Ekampi jātinti ekampi paṭisandhimūlaṁ cutipariyosānaṁ ekabhavapariyāpannaṁ khandhasantānaṁ.",
  "atk-s0519a4:457_12": "Esa nayo dvepi jātiyotiādīsupi.",
  "atk-s0519a4:458_0": "Anekepi saṁvaṭṭakappetiādīsu pana parihāyamāno kappo saṁvaṭṭakappo,",
  "atk-s0519a4:458_1": "vaḍḍhamāno vivaṭṭakappoti veditabbo.",
  "atk-s0519a4:458_2": "Tattha saṁvaṭṭena saṁvaṭṭaṭṭhāyī gahito taṁmūlattā,",
  "atk-s0519a4:458_3": "vivaṭṭena ca vivaṭṭaṭṭhāyī.",
  "atk-s0519a4:458_4": "Evañhi sati yāni “cattārimāni,",
  "atk-s0519a4:458_5": "bhikkhave,",
  "atk-s0519a4:458_6": "kappassa asaṅkhyeyyāni.",
  "atk-s0519a4:458_7": "Katamāni cattāri?",
  "atk-s0519a4:458_8": "Saṁvaṭṭo saṁvaṭṭaṭṭhāyī vivaṭṭo vivaṭṭaṭṭhāyī”ti vuttāni,",
  "atk-s0519a4:458_9": "tāni sabbāni pariggahitāni honti.",
  "atk-s0519a4:458_10": "Amutrāsintiādi saraṇākāradassanaṁ.",
  "atk-s0519a4:458_11": "Tattha amutrāsinti amumhi saṁvaṭṭakappe,",
  "atk-s0519a4:458_12": "amumhi bhave vā yoniyaṁ vā gatiyaṁ vā viññāṇaṭṭhitiyaṁ vā sattāvāse vā sattanikāye vā.",
  "atk-s0519a4:458_13": "Evaṁnāmoti tisso vā phusso vā.",
  "atk-s0519a4:458_14": "Evaṁgottoti bhaggavo vā gotamo vā.",
  "atk-s0519a4:458_15": "Evaṁvaṇṇoti odāto vā sāmo vā.",
  "atk-s0519a4:458_16": "Evamāhāroti sālimaṁsodanāhāro vā pavattaphalabhojano vā.",
  "atk-s0519a4:458_17": "Evaṁsukhadukkhappaṭisaṁvedīti anekappakārena kāyikacetasikānaṁ sāmisanirāmisappabhedānaṁ vā sukhadukkhānaṁ paṭisaṁvedī.",
  "atk-s0519a4:458_18": "Evamāyupariyantoti evaṁ vassasataparamāyupariyanto vā caturāsītikappasahassaparamāyupariyanto vā.",
  "atk-s0519a4:458_19": "So tato cuto amutra udapādinti so tato bhavato,",
  "atk-s0519a4:458_20": "sattanikāyato vā cuto puna amukasmiṁ nāma sattanikāye udapādiṁ.",
  "atk-s0519a4:458_21": "Atha vā tatrāpi bhave vā sattanikāye vā ahosiṁ.",
  "atk-s0519a4:458_22": "Evaṁnāmotiādi vuttatthameva.",
  "atk-s0519a4:459_0": "64.Dibbenātiādīsu dibbasadisattā dibbaṁ.",
  "atk-s0519a4:459_1": "Devatānañhi sucaritakammanibbattampi pittasemharuhirādīhi apalibuddhaṁ upakkilesavimuttattā dūrepi ārammaṇaggahaṇasamatthaṁ dibbaṁ pasādacakkhu hoti.",
  "atk-s0519a4:459_2": "Idampi vīriyabhāvanābalanibbattaṁ ñāṇacakkhu tādisamevāti dibbasadisattā dibbaṁ,",
  "atk-s0519a4:459_3": "dibbavihāravasena vā paṭiladdhattā,",
  "atk-s0519a4:459_4": "attanā ca dibbavihārasannissitattāpi dibbaṁ,",
  "atk-s0519a4:459_5": "ālokapariggahena mahājutikattāpi dibbaṁ,",
  "atk-s0519a4:459_6": "tirokuṭṭādigatarūpadassanena mahāgatikattāpi dibbaṁ.",
  "atk-s0519a4:459_7": "Taṁ sabbaṁ saddasatthānusārena veditabbaṁ.",
  "atk-s0519a4:459_8": "Dassanaṭṭhena cakkhu.",
  "atk-s0519a4:459_9": "Cakkhukiccakaraṇena cakkhumivātipi cakkhu.",
  "atk-s0519a4:459_10": "Cutūpapātadassanena diṭṭhivisuddhihetuttā visuddhaṁ.",
  "atk-s0519a4:459_11": "Yo hi cutimattameva passati,",
  "atk-s0519a4:459_12": "na upapātaṁ,",
  "atk-s0519a4:459_13": "so ucchedadiṭṭhiṁ gaṇhāti.",
  "atk-s0519a4:459_14": "Yo upapātamattameva passati na cutiṁ,",
  "atk-s0519a4:459_15": "so navasattapātubhāvadiṭṭhiṁ gaṇhāti.",
  "atk-s0519a4:459_16": "Yo pana tadubhayaṁ passati,",
  "atk-s0519a4:459_17": "so yasmā duvidhampi taṁ diṭṭhigataṁ ativattati.",
  "atk-s0519a4:459_18": "Tasmāssa taṁ dassanaṁ diṭṭhivisuddhihetu hoti.",
  "atk-s0519a4:459_19": "Tadubhayañca bhagavā passati.",
  "atk-s0519a4:459_20": "Tena vuttaṁ –",
  "atk-s0519a4:459_21": "“cutūpapātadassanena diṭṭhivisuddhihetuttā visuddha”nti.",
  "atk-s0519a4:460_0": "Ekādasaupakkilesavirahato vā visuddhaṁ. Yathāha –",
  "atk-s0519a4:461_0": "“So kho ahaṁ anuruddhā ‘vicikicchā cittassa upakkileso’ti iti viditvā vicikicchaṁ cittassa upakkilesaṁ pajahiṁ.",
  "atk-s0519a4:461_1": "‘Amanasikāro cittassa upakkileso…",
  "atk-s0519a4:461_2": "thinamiddhaṁ…",
  "atk-s0519a4:461_3": "chambhitattaṁ… uppilaṁ…",
  "atk-s0519a4:461_4": "duṭṭhullaṁ…",
  "atk-s0519a4:461_5": "accāraddhavīriyaṁ…",
  "atk-s0519a4:461_6": "atilīnavīriyaṁ…",
  "atk-s0519a4:461_7": "abhijappā…",
  "atk-s0519a4:461_8": "nānattasaññā…",
  "atk-s0519a4:461_9": "atinijjhāyitattaṁ rūpānaṁ cittassa upakkileso’ti iti viditvā atinijjhāyitattaṁ rūpānaṁ cittassa upakkilesaṁ pajahi”nti evamādi.",
  "atk-s0519a4:462_0": "Tadevaṁ ekādasaupakkilesavirahato vā visuddhaṁ.",
  "atk-s0519a4:462_1": "Manussūpacāraṁ atikkamitvā rūpadassanena atikkantamānusakaṁ,",
  "atk-s0519a4:462_2": "maṁsacakkhuṁ atikkantattā vā atikkantamānusakaṁ.",
  "atk-s0519a4:462_3": "Tena dibbena cakkhunā visuddhena atikkantamānusakena.",
  "atk-s0519a4:463_0": "Satte passatīti manusso manussaṁ maṁsacakkhunā viya satte passati oloketi.",
  "atk-s0519a4:463_1": "Cavamāne upapajjamāneti ettha cutikkhaṇe upapattikkhaṇe vā dibbacakkhunāpi daṭṭhuṁ na sakkā.",
  "atk-s0519a4:463_2": "Ye pana āsannacutikā idāni cavissanti,",
  "atk-s0519a4:463_3": "ye ca gahitapaṭisandhikā sampati nibbattā,",
  "atk-s0519a4:463_4": "te “cavamānā upapajjamānā”ti adhippetā.",
  "atk-s0519a4:463_5": "Te evarūpe cavamāne upapajjamāne.",
  "atk-s0519a4:463_6": "Hīneti mohanissandayuttattā hīnajātikulabhogādivasena hīḷite paribhūte.",
  "atk-s0519a4:463_7": "Paṇīteti amohanissandayuttattā tabbiparīte.",
  "atk-s0519a4:463_8": "Suvaṇṇeti adosanissandayuttattā iṭṭhakantamanāpavaṇṇayutte.",
  "atk-s0519a4:463_9": "Dubbaṇṇeti dosanissandayuttattā aniṭṭhākantāmanāpavaṇṇayutte abhirūpe virūpe vāti attho.",
  "atk-s0519a4:463_10": "Sugateti sugatigate,",
  "atk-s0519a4:463_11": "alobhanissandayuttattā vā aḍḍhe mahaddhane.",
  "atk-s0519a4:463_12": "Duggateti duggatigate,",
  "atk-s0519a4:463_13": "lobhanissandayuttattā vā dalidde appannapānabhojane.",
  "atk-s0519a4:463_14": "Yathākammūpageti yaṁ yaṁ kammaṁ upacitaṁ,",
  "atk-s0519a4:463_15": "tena tena upagate.",
  "atk-s0519a4:463_16": "Tattha purimehi “cavamāne”tiādīhi dibbacakkhukiccaṁ vuttaṁ.",
  "atk-s0519a4:463_17": "Iminā pana padena yathākammūpagañāṇakiccaṁ.",
  "atk-s0519a4:463_18": "Yathākammūpagañāṇaanāgataṁsañāṇāni ca dibbacakkhupādakāneva dibbacakkhunā saheva ijjhanti.",
  "atk-s0519a4:464_0": "Kāyaduccaritenātiādīsu duṭṭhu caritaṁ,",
  "atk-s0519a4:464_1": "duṭṭhaṁ vā caritaṁ kilesapūtikattā duccaritaṁ.",
  "atk-s0519a4:464_2": "Kāyena duccaritaṁ,",
  "atk-s0519a4:464_3": "kāyato vā pavattaṁ duccaritaṁ kāyaduccaritaṁ.",
  "atk-s0519a4:464_4": "Evaṁ vacīmanoduccaritānipi daṭṭhabbāni.",
  "atk-s0519a4:464_5": "Samannāgatāti samaṅgībhūtā.",
  "atk-s0519a4:464_6": "Ariyānaṁupavādakāti buddhādīnaṁ ariyānaṁ,",
  "atk-s0519a4:464_7": "antamaso gihisotāpannānampi antimavatthunā vā guṇaparidhaṁsanena vā upavādakā akkosakā garahakā.",
  "atk-s0519a4:464_8": "Micchādiṭṭhikāti viparītadassanā.",
  "atk-s0519a4:464_9": "Micchādiṭṭhikammasamādānāti micchādiṭṭhihetubhūtasamādinnanānāvidhakammā.",
  "atk-s0519a4:464_10": "Ye ca micchādiṭṭhimūlakesu kāyakammādīsu aññepi samādapenti.",
  "atk-s0519a4:464_11": "Tattha vacīmanoduccaritaggahaṇena ariyūpavādamicchādiṭṭhīsu gahitāsupi tesaṁ puna vacanaṁ mahāsāvajjabhāvadassanatthaṁ.",
  "atk-s0519a4:464_12": "Mahāsāvajjo hi ariyūpavādo ānantariyasadiso. Yathāha –",
  "atk-s0519a4:465_0": "“Seyyathāpi,",
  "atk-s0519a4:465_1": "sāriputta,",
  "atk-s0519a4:465_2": "bhikkhu sīlasampanno samādhisampanno paññāsampanno diṭṭheva dhamme aññaṁ ārādheyya,",
  "atk-s0519a4:465_3": "evaṁsampadamidaṁ,",
  "atk-s0519a4:465_4": "sāriputta,",
  "atk-s0519a4:465_5": "vadāmi taṁ vācaṁ appahāya taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto evaṁ niraye”ti.",
  "atk-s0519a4:466_0": "Micchādiṭṭhito ca mahāsāvajjataraṁ nāma aññaṁ natthi. Yathāha –",
  "atk-s0519a4:467_0": "“Nāhaṁ,",
  "atk-s0519a4:467_1": "bhikkhave,",
  "atk-s0519a4:467_2": "aññaṁ ekadhammampi samanupassāmi evaṁ mahāsāvajjataraṁ,",
  "atk-s0519a4:467_3": "yathayidaṁ,",
  "atk-s0519a4:467_4": "bhikkhave,",
  "atk-s0519a4:467_5": "micchādiṭṭhi.",
  "atk-s0519a4:467_6": "Micchādiṭṭhiparamāni,",
  "atk-s0519a4:467_7": "bhikkhave,",
  "atk-s0519a4:467_8": "vajjānī”ti.",
  "atk-s0519a4:468_0": "Kāyassa bhedāti upādinnakkhandhapariccāgā.",
  "atk-s0519a4:468_1": "Paraṁ maraṇāti tadanantaraṁ abhinibbattakkhandhaggahaṇe.",
  "atk-s0519a4:468_2": "Atha vā kāyassa bhedāti jīvitindriyassa upacchedā.",
  "atk-s0519a4:468_3": "Paraṁ maraṇāti cutito uddhaṁ.",
  "atk-s0519a4:468_4": "Apāyantiādi sabbaṁ nirayavevacanaṁ.",
  "atk-s0519a4:468_5": "Nirayo hi saggamokkhahetubhūtā puññasammatā ayā apetattā,",
  "atk-s0519a4:468_6": "sukhānaṁ vā āyassa abhāvā apāyo.",
  "atk-s0519a4:468_7": "Dukkhassa gati paṭisaraṇanti duggati,",
  "atk-s0519a4:468_8": "dosabahulatāya vā duṭṭhena kammunā nibbattā gati duggati.",
  "atk-s0519a4:468_9": "Vivasā nipatanti tattha dukkaṭakārinoti vinipāto.",
  "atk-s0519a4:468_10": "Natthi ettha assādasaññito ayoti nirayo.",
  "atk-s0519a4:469_0": "Atha vā apāyaggahaṇena tiracchānayoniṁ dīpeti,",
  "atk-s0519a4:469_1": "tiracchānayoni hi apāyo,",
  "atk-s0519a4:469_2": "sugatito apetattā.",
  "atk-s0519a4:469_3": "Na duggati,",
  "atk-s0519a4:469_4": "mahesakkhānaṁ nāgarājādīnaṁ sambhavato.",
  "atk-s0519a4:469_5": "Duggatiggahaṇena pettivisayaṁ dīpeti,",
  "atk-s0519a4:469_6": "so hi apāyo ceva duggati ca sugatito apetattā,",
  "atk-s0519a4:469_7": "dukkhassa ca gatibhūtattā.",
  "atk-s0519a4:469_8": "Na tu vinipāto asurasadisaṁ avinipatitattā.",
  "atk-s0519a4:469_9": "Petamahiddhikānañhi vimānānipi nibbattanti.",
  "atk-s0519a4:469_10": "Vinipātaggahaṇena asurakāyaṁ dīpeti,",
  "atk-s0519a4:469_11": "so hi yathāvuttenatthena apāyo ceva duggati ca sukhasamussayehi vinipātattā vinipātoti vuccati.",
  "atk-s0519a4:469_12": "Nirayaggahaṇena avīciādianekappakāraṁ nirayameva dīpeti.",
  "atk-s0519a4:469_13": "Upapannāti upagatā,",
  "atk-s0519a4:469_14": "tattha abhinibbattāti adhippāyo.",
  "atk-s0519a4:469_15": "Vuttavipariyāyena sukkapakkho veditabbo.",
  "atk-s0519a4:470_0": "Ayaṁ pana viseso –",
  "atk-s0519a4:470_1": "ettha sugatiggahaṇena manussagatimpi saṅgaṇhāti.",
  "atk-s0519a4:470_2": "Saggaggahaṇena devagatiṁ eva.",
  "atk-s0519a4:470_3": "Tattha sundarā gatīti sugati.",
  "atk-s0519a4:470_4": "Rūpādīhi visayehi suṭṭhu aggoti saggo.",
  "atk-s0519a4:470_5": "So sabbopi lujjanapalujjanaṭṭhena lokoti ayaṁ vacanattho.",
  "atk-s0519a4:470_6": "Amukāya kappakoṭiyaṁ upacitaṁ tenāyaṁ etarahi,",
  "atk-s0519a4:470_7": "anāgate vā saggūpago apāyūpago cāti aṭṭhamanavamabalañāṇakiccaṁ ekajjhaṁ katvā dassitaṁ.",
  "atk-s0519a4:470_8": "Tathā kappasatasahassevātiādīsupi.",
  "atk-s0519a4:470_9": "Tenevāha –",
  "atk-s0519a4:470_10": "“imāni bhagavato dve ñāṇānī”ti.",
  "atk-s0519a4:471_0": "Nihato māro bodhimūleti nihato samucchinno kilesamāro bodhirukkhamūle.",
  "atk-s0519a4:471_1": "Idaṁ bhagavato dasamaṁ balanti idaṁ kilesamārassa hananaṁ samucchindanaṁ bhagavato dasamaṁ balaṁ.",
  "atk-s0519a4:471_2": "Tenevāha –",
  "atk-s0519a4:471_3": "“sabbāsavaparikkhayaṁ ñāṇa”nti.",
  "atk-s0519a4:471_4": "Yasmā pana yadā arahattamaggena savāsanā sabbe āsavā khepitā,",
  "atk-s0519a4:471_5": "tadā bhagavatā sabbaññutaññāṇaṁ adhigataṁ nāma,",
  "atk-s0519a4:471_6": "tasmā “yaṁ sabbaññutā pattā”tiādi vuttaṁ.",
  "atk-s0519a4:472_0": "Ayaṁ tāvettha ācariyānaṁ samānatthakathā.",
  "atk-s0519a4:472_1": "Paravādī panāha –",
  "atk-s0519a4:472_2": "“dasabalañāṇaṁ nāma pāṭiekkaṁ natthi,",
  "atk-s0519a4:472_3": "yasmā ‘sabbaññutā pattā viditā sabbadhammā’ti vuttaṁ,",
  "atk-s0519a4:472_4": "tasmā sabbaññutaññāṇassevāyaṁ pabhedo”ti,",
  "atk-s0519a4:472_5": "taṁ na tathā daṭṭhabbaṁ.",
  "atk-s0519a4:472_6": "Aññameva hi dasabalañāṇaṁ,",
  "atk-s0519a4:472_7": "aññaṁ sabbaññutaññāṇaṁ.",
  "atk-s0519a4:472_8": "Dasabalañāṇañhi sakasakakiccameva jānāti,",
  "atk-s0519a4:472_9": "sabbaññutaññāṇaṁ tampi tato avasesampi jānāti.",
  "atk-s0519a4:472_10": "Dasabalañāṇesu hi paṭhamaṁ kāraṇākāraṇameva jānāti.",
  "atk-s0519a4:472_11": "Dutiyaṁ kammaparicchedameva,",
  "atk-s0519a4:472_12": "tatiyaṁ dhātunānattakāraṇameva,",
  "atk-s0519a4:472_13": "catutthaṁ ajjhāsayādhimuttimeva,",
  "atk-s0519a4:472_14": "pañcamaṁ kammavipākantarameva,",
  "atk-s0519a4:472_15": "chaṭṭhaṁ jhānādīhi saddhiṁ tesaṁ saṁkilesādimeva,",
  "atk-s0519a4:472_16": "sattamaṁ indriyānaṁ tikkhamudubhāvameva,",
  "atk-s0519a4:472_17": "aṭṭhamaṁ pubbenivutthakkhandhasantatimeva,",
  "atk-s0519a4:472_18": "navamaṁ sattānaṁ cutūpapātameva,",
  "atk-s0519a4:472_19": "dasamaṁ saccaparicchedameva.",
  "atk-s0519a4:472_20": "Sabbaññutaññāṇaṁ pana etehi jānitabbañca tato uttariñca pajānāti.",
  "atk-s0519a4:472_21": "Etesaṁ pana kiccaṁ sabbaṁ na karoti.",
  "atk-s0519a4:472_22": "Tañhi jhānaṁ hutvā appetuṁ na sakkoti,",
  "atk-s0519a4:472_23": "iddhi hutvā vikubbituṁ na sakkoti,",
  "atk-s0519a4:472_24": "maggo hutvā kilese khepetuṁ na sakkoti.",
  "atk-s0519a4:473_0": "Apica paravādī evaṁ pucchitabbo “dasabalañāṇaṁ nāmetaṁ savitakkasavicāraṁ avitakkavicāramattaṁ avitakkaavicāraṁ",
  "atk-s0519a4:473_1": "kāmāvacaraṁ rūpāvacaraṁ arūpāvacaraṁ lokiyaṁ lokuttara”nti.",
  "atk-s0519a4:473_2": "Jānanto “paṭipāṭiyā satta savitakkasavicārānī”ti vakkhati,",
  "atk-s0519a4:473_3": "tato parāni dve avitakkaavicārānīti,",
  "atk-s0519a4:473_4": "āsavakkhayañāṇaṁ siyā savitakkasavicāraṁ,",
  "atk-s0519a4:473_5": "siyā avitakkavicāramattaṁ,",
  "atk-s0519a4:473_6": "siyā avitakkaavicāranti.",
  "atk-s0519a4:473_7": "Tathā paṭipāṭiyā satta kāmāvacarāni,",
  "atk-s0519a4:473_8": "tato dve rūpāvacarāni,",
  "atk-s0519a4:473_9": "avasāne ekaṁ lokuttaranti vakkhati.",
  "atk-s0519a4:473_10": "Sabbaññutaññāṇaṁ pana savitakkasavicārameva kāmāvacarameva lokiyamevāti niṭṭhamettha gantabbaṁ.",
  "atk-s0519a4:474_0": "Vicayahārasampātavaṇṇanā niṭṭhitā.",
  "atk-s0519a4:475_0": "3. Yuttihārasampātavaṇṇanā",
  "atk-s0519a4:476_0": "65.",
  "atk-s0519a4:476_1": "Evaṁ nānānayehi vicayahārasampātaṁ vitthāretvā idāni yuttihārasampātādīni dassetuṁ “tattha katamo yuttihārasampāto”tiādi āraddhaṁ.",
  "atk-s0519a4:476_2": "Tattha “tasmā rakkhitacittassā”ti gāthāya padattho vitthāritoyeva.",
  "atk-s0519a4:476_3": "Rakkhitacittassa sammāsaṅkappagocaro bhavissatīti yujjatīti manacchaṭṭhāni dvārāni satikavāṭena pidahitvā",
  "atk-s0519a4:476_4": "viharantassa kāmavitakkādīnaṁ micchāsaṅkappānaṁ avasaro eva natthīti nekkhammavitakkādiko sammāsaṅkappo",
  "atk-s0519a4:476_5": "eva tassa gocaro pavattiṭṭhānaṁ bhavissatīti ayamattho yujjati.",
  "atk-s0519a4:476_6": "Yuttiyā ghaṭeti saṁsandati sametīti attho.",
  "atk-s0519a4:476_7": "Sammāsaṅkappagocaro sammādiṭṭhi bhavissatīti vuttanayena sammāsaṅkappagocaro puggalo aviparītameva vitakkato sammādiṭṭhi bhavissati.",
  "atk-s0519a4:476_8": "Sammādiṭṭhisaṅkhātaṁ vipassanāñāṇaṁ purakkhatvā viharanto maggañāṇena pañcannaṁ khandhānaṁ udayabbayaṁ asammohato paṭivijjhissati.",
  "atk-s0519a4:476_9": "Tathā paṭivijjhanto ca dukkhasabhāvattā duggatisaṅkhātā sabbā bhavagatiyo jahissati,",
  "atk-s0519a4:476_10": "tato eva sabbaṁ vinipātabhayaṁ saṁsārabhayañca samatikkamissatīti sabbopi cāyamattho yutto evāti.",
  "atk-s0519a4:477_0": "Yuttihārasampātavaṇṇanā niṭṭhitā.",
  "atk-s0519a4:478_0": "4. Padaṭṭhānahārasampātavaṇṇanā",
  "atk-s0519a4:479_0": "66.",
  "atk-s0519a4:479_1": "Sakasampattiyā viya susaṁvihitasaṅkappo bhavati.",
  "atk-s0519a4:479_2": "Indriyesu guttadvāratā sucaritapāripūriyā āsannakāraṇanti āha –",
  "atk-s0519a4:479_3": "“rakkhitacittassāti tiṇṇaṁ sucaritānaṁ padaṭṭhāna”nti.",
  "atk-s0519a4:479_4": "Tassattho –",
  "atk-s0519a4:479_5": "“rakkhitacittassā”ti idaṁ tiṇṇaṁ sucaritānaṁ padaṭṭhānavacananti.",
  "atk-s0519a4:479_6": "Nekkhammasaṅkappādibahulassa kāmacchandādinīvaraṇappahānaṁ sukaranti nekkhammasaṅkappādayo samathassa āsannakāraṇanti āha –",
  "atk-s0519a4:479_7": "“sammāsaṅkappagocaroti samathassa padaṭṭhāna”nti.",
  "atk-s0519a4:479_8": "Kammassakatāsammādiṭṭhiyaṁ sappaccayanāmarūpadassanasammādiṭṭhiyañca ṭhito attādhīnaṁ saṁsāradukkhaṁ",
  "atk-s0519a4:479_9": "passanto tadatikkamanupāyaṁ vipassanaṁ ārabhatīti sammādiṭṭhivipassanāya visesakāraṇanti āha –",
  "atk-s0519a4:479_10": "“sammādiṭṭhipurekkhāroti vipassanāya padaṭṭhāna”nti.",
  "atk-s0519a4:479_11": "Udayabbayadassanaṁ ussukkāpento sammattaniyāmaṁ okkamatīti taṁ paṭhamamaggādhigamassa kāraṇanti āha –",
  "atk-s0519a4:479_12": "“ñatvāna udayabbayanti dassanabhūmiyā padaṭṭhāna”nti.",
  "atk-s0519a4:479_13": "Ālokasaññāmanasikārādīhi thinamiddhassa abhibhavanaṁ vīriyassa āsannakāraṇanti āha –",
  "atk-s0519a4:479_14": "“thinamiddhābhibhū bhikkhūti vīriyassa padaṭṭhāna”nti.",
  "atk-s0519a4:479_15": "Yadipi ariyamaggakkhaṇe pahānabhāvanā samānakālā ekābhisamayassa icchitattā,",
  "atk-s0519a4:479_16": "tathāpi pahātabbassa pahānābhāve bhāvanāpāripūrī natthīti pahānanimittā viya katvā bhāvanā vuttā “sabbā duggatiyo jaheti bhāvanāya padaṭṭhāna”nti.",
  "atk-s0519a4:479_17": "Atha vā “sabbā duggatiyo jahe”ti idaṁ bhagavato vacanaṁ yogīnaṁ ussāhajananatthaṁ ānisaṁsakittanaṁ hotīti bhāvanāya visesakāraṇanti vuttaṁ “sabbā…pe…",
  "atk-s0519a4:479_18": "padaṭṭhāna”nti.",
  "atk-s0519a4:480_0": "Padaṭṭhānahārasampātavaṇṇanā niṭṭhitā.",
  "atk-s0519a4:481_0": "5. Lakkhaṇahārasampātavaṇṇanā",
  "atk-s0519a4:482_0": "67.",
  "atk-s0519a4:482_1": "Indriyesu guttadvāratā satisaṁvaro,",
  "atk-s0519a4:482_2": "satibalena ca nekkhammavitakkādibahulo hotīti vuttaṁ –",
  "atk-s0519a4:482_3": "“tasmā rakkhitacittassa sammāsaṅkappagocaroti idaṁ satindriya”nti.",
  "atk-s0519a4:482_4": "Tassattho –",
  "atk-s0519a4:482_5": "“tasmā rakkhitacittassa sammāsaṅkappagocaro”ti ettha rakkhitacittatāya ca sammāsaṅkappagocaratā kāraṇūpacārena idaṁ satindriyaṁ,",
  "atk-s0519a4:482_6": "gahitāni bhavanti pañcindriyāni indriyalakkhaṇena vimuttiparipācanabhāvena vā ekalakkhaṇattāti adhippāyo.",
  "atk-s0519a4:482_7": "Gahito bhavatīti ettha maggalakkhaṇena gahaṇaṁ suviññeyyanti taṁ ṭhapetvā kāraṇato gahaṇaṁ dassetuṁ “sammādiṭṭhito",
  "atk-s0519a4:482_8": "hi sammāsaṅkappo pabhavatī”tiādi vuttaṁ.",
  "atk-s0519a4:482_9": "Tato eva gahito bhavati ariyo aṭṭhaṅgiko maggoti vatvā vimuttivimuttiñāṇadassanānipi vuttāni.",
  "atk-s0519a4:483_0": "Lakkhaṇahārasampātavaṇṇanā niṭṭhitā.",
  "atk-s0519a4:484_0": "6. Catubyūhahārasampātavaṇṇanā",
  "atk-s0519a4:485_0": "68.",
  "atk-s0519a4:485_1": "Rakkhīyatīti rakkhitaṁ.",
  "atk-s0519a4:485_2": "Idaṁ padavasena nibbacanaṁ.",
  "atk-s0519a4:485_3": "Yasmā pana atthavasena nibbacane vutte padavasena nibbacanaṁ vuttameva hoti,",
  "atk-s0519a4:485_4": "tasmā “rakkhitaṁ paripālīyatīti esā niruttī”ti vuttaṁ.",
  "atk-s0519a4:485_5": "Tattha iti-saddo ādyattho,",
  "atk-s0519a4:485_6": "pakāre vā.",
  "atk-s0519a4:485_7": "Tena evamādikā evaṁpakārā vā esā niruttīti vuttaṁ hoti.",
  "atk-s0519a4:485_8": "Tasmā cintetīti cittaṁ.",
  "atk-s0519a4:485_9": "Attano santānaṁ cinotīti cittaṁ,",
  "atk-s0519a4:485_10": "paccayehi citanti cittaṁ,",
  "atk-s0519a4:485_11": "cittavicittaṭṭhena cittaṁ,",
  "atk-s0519a4:485_12": "cittakaraṇaṭṭhena cittaṁ.",
  "atk-s0519a4:485_13": "Sammā saṅkappetīti sammāsaṅkappotiādinā nirutti veditabbā.",
  "atk-s0519a4:486_0": "Ayaṁ ettha bhagavato adhippāyoti “rakkhitacitto assā”tiādinā indriyasaṁvarādayo duggatipahānañca vadato bhagavato ettha gāthāyaṁ adhippāyo.",
  "atk-s0519a4:486_1": "Kokāliko hītiādi nidānaniddeso.",
  "atk-s0519a4:486_2": "Tattha hi-saddo kāraṇe.",
  "atk-s0519a4:486_3": "Idaṁ vuttaṁ hoti –",
  "atk-s0519a4:486_4": "yasmā kokāliko arakkhitacittatāya aggasāvakesu cittaṁ padosetvā padumanirayaṁ upapanno,",
  "atk-s0519a4:486_5": "tasmā duggatiyo jahitukāmo rakkhitacitto assāti bhagavā satiārakkhena cetasā samannāgato sabbā duggatiyo jahatīti attho.",
  "atk-s0519a4:486_6": "Suttamhi vuttaṁ “satiyā cittaṁ rakkhitabba”nti desanānusandhidassanaṁ.",
  "atk-s0519a4:487_0": "Catubyūhahārasampātavaṇṇanā niṭṭhitā.",
  "atk-s0519a4:488_0": "7. Āvaṭṭahārasampātavaṇṇanā",
  "atk-s0519a4:489_0": "69.",
  "atk-s0519a4:489_1": "Nekkhammasaṅkappabahulo kasiṇavasena mettādivasena vā laddhāya cittekaggatāsaṅkhātāya cittamañjūsāya",
  "atk-s0519a4:489_2": "cittaṁ ṭhapetvā samādhiṁyeva vā yathāladdhaṁ saṁkilesato rakkhitacitto nāma hotīti vuttaṁ –",
  "atk-s0519a4:489_3": "“tasmā rakkhitacittassa sammāsaṅkappagocaroti ayaṁ samatho”ti.",
  "atk-s0519a4:489_4": "Paññāpadhānā vipassanāti āha –",
  "atk-s0519a4:489_5": "“sammādiṭṭhipurekkhāroti ayaṁ vipassanā”ti.",
  "atk-s0519a4:489_6": "Ariyamaggena dukkhasacce pariññāte udayabbayadassanaṁ matthakappattaṁ nāma hotīti vuttaṁ –",
  "atk-s0519a4:489_7": "“ñatvāna udayabbayanti dukkhapariññā”ti.",
  "atk-s0519a4:489_8": "“Yaṁ kiñci samudayadhammaṁ,",
  "atk-s0519a4:489_9": "sabbaṁ taṁ nirodhadhamma”nti hi maggañāṇassa pavattidassanāti.",
  "atk-s0519a4:489_10": "Imāni cattāri saccānīti catusaccadhammavasena āvaṭṭanaṁ niṭṭhapeti.",
  "atk-s0519a4:489_11": "Tattha purimena saccadvayaṭṭhapanena visabhāgadhammavasena,",
  "atk-s0519a4:489_12": "pacchimena sabhāgadhammavasena āvaṭṭananti daṭṭhabbaṁ.",
  "atk-s0519a4:490_0": "Āvaṭṭahārasampātavaṇṇanā niṭṭhitā.",
  "atk-s0519a4:491_0": "8. Vibhattihārasampātavaṇṇanā",
  "atk-s0519a4:492_0": "70.Kusalapakkhokusalapakkhena niddisitabboti rakkhitacittassāti satisaṁvaro,",
  "atk-s0519a4:492_1": "so chabbidho dvāravasena cakkhudvārasaṁvaro yāva manodvārasaṁvaroti.",
  "atk-s0519a4:492_2": "Sammāsaṅkappo tividho –",
  "atk-s0519a4:492_3": "nekkhammasaṅkappo,",
  "atk-s0519a4:492_4": "abyāpādasaṅkappo,",
  "atk-s0519a4:492_5": "avihiṁsāsaṅkappoti.",
  "atk-s0519a4:492_6": "Sammādiṭṭhi aṭṭhavidhā dukkhe ñāṇaṁ…pe…",
  "atk-s0519a4:492_7": "idappaccayatāpaṭiccasamuppannesu dhammesu ñāṇanti.",
  "atk-s0519a4:492_8": "Udayabbayañāṇaṁ paññāsavidhaṁ avijjāsamudayā rūpasamudayo…pe…",
  "atk-s0519a4:492_9": "vipariṇāmalakkhaṇaṁ passantopi viññāṇakkhandhassa vayaṁ passati.",
  "atk-s0519a4:492_10": "Thinamiddhābhibhavanaṁ catubbidhaṁ catumaggavasena.",
  "atk-s0519a4:492_11": "Tattha satisaṁvaro lokiyalokuttaravasena duvidho.",
  "atk-s0519a4:492_12": "Tesu lokiyo kāmāvacarova,",
  "atk-s0519a4:492_13": "lokuttaro dassanabhāvanābhedato duvidho.",
  "atk-s0519a4:492_14": "Ekameko cettha catusatipaṭṭhānabhedato catubbidho.",
  "atk-s0519a4:492_15": "Esa nayo sammāsaṅkappādīsupi.",
  "atk-s0519a4:493_0": "Ayaṁ pana viseso –",
  "atk-s0519a4:493_1": "sammāsaṅkappo paṭhamajjhānavasena rūpāvacarotipi nīharitabbo.",
  "atk-s0519a4:493_2": "Padaṭṭhānavibhāgo padaṭṭhānahārasampāte vuttanayena vattabbo.",
  "atk-s0519a4:493_3": "Akusalapakkhe asaṁvaro cakkhuasaṁvaro…pe…",
  "atk-s0519a4:493_4": "kāyaasaṁvaro,",
  "atk-s0519a4:493_5": "copanakāyaasaṁvaro,",
  "atk-s0519a4:493_6": "vācāasaṁvaro,",
  "atk-s0519a4:493_7": "manoasaṁvaroti aṭṭhavidho.",
  "atk-s0519a4:493_8": "Micchāsaṅkappo kāmavitakkādivasena tividho.",
  "atk-s0519a4:493_9": "Aññāṇaṁ “dukkhe aññāṇa”ntiādinā aṭṭhavidhā vibhattaṁ.",
  "atk-s0519a4:493_10": "Sammādiṭṭhipaṭipakkhato micchādiṭṭhi dvāsaṭṭhividhena veditabbā.",
  "atk-s0519a4:493_11": "Thinamiddhaṁ uppattibhūmito pañcavidhanti evaṁ akusalapakkhe vibhatti veditabbā.",
  "atk-s0519a4:494_0": "Vibhattihārasampātavaṇṇanā niṭṭhitā.",
  "atk-s0519a4:495_0": "9. Parivattanahārasampātavaṇṇanā",
  "atk-s0519a4:496_0": "71.",
  "atk-s0519a4:496_1": "Parivattanahāre āvaṭṭahāre vuttanayena samathavipassanāniddhāraṇaṁ akatvā “samathavipassanāya bhāvitāyā”ti āha.",
  "atk-s0519a4:496_2": "Lokiyā cettha samathavipassanā daṭṭhabbā.",
  "atk-s0519a4:496_3": "Paṭipakkhenāti “arakkhitena cittenā”ti gāthāya paṭipakkhenāti adhippāyo.",
  "atk-s0519a4:496_4": "Atha vā vibhattihāre niddiṭṭhassa akusalapakkhassa paṭipakkhenāti attho.",
  "atk-s0519a4:497_0": "Parivattanahārasampātavaṇṇanā niṭṭhitā.",
  "atk-s0519a4:498_0": "10. Vevacanahārasampātavaṇṇanā",
  "atk-s0519a4:499_0": "72.",
  "atk-s0519a4:499_1": "“Mānasaṁ hadayaṁ paṇḍaraṁ viññāṇaṁ viññāṇakkhandho manoviññāṇadhātū”ti ca cittassa vevacanaṁ.",
  "atk-s0519a4:499_2": "“Takko vitakko saṅkappo appanā byappanā cetaso abhiniropanā”ti ca sammāsaṅkappassa.",
  "atk-s0519a4:499_3": "“Paññā pajānanā vicayo pavicayo”tiādinā sammādiṭṭhiyā.",
  "atk-s0519a4:499_4": "“Thinaṁ thiyanā thiyitattaṁ cittassa akallatā akammaññatā onāho parināho antosaṅkoco”ti thinassa.",
  "atk-s0519a4:499_5": "“Akallatā akammaññatā kāyālasiyaṁ supyaṁ supyanā supitatta”nti middhassa.",
  "atk-s0519a4:499_6": "“Bhikkhako bhikkhū”tiādinā bhikkhupadassa.",
  "atk-s0519a4:499_7": "“Duggati apāyo vinipāto vaṭṭadukkhaṁ saṁsāro”tiādinā duggatiyā vevacanaṁ veditabbaṁ.",
  "atk-s0519a4:500_0": "Vevacanahārasampātavaṇṇanā niṭṭhitā.",
  "atk-s0519a4:501_0": "11. Paññattihārasampātavaṇṇanā",
  "atk-s0519a4:502_0": "73.",
  "atk-s0519a4:502_1": "Adhiṭṭhahitvā rakkhantiyā satiyā rakkhiyamānaṁ cittaṁ tassā adhiṭṭhānaṁ viya hotīti katvā vuttaṁ –",
  "atk-s0519a4:502_2": "“rakkhitacittassāti padaṭṭhānapaññatti satiyā”ti.",
  "atk-s0519a4:502_3": "Sesaṁ imasmiṁ paññattihārasampāte ito paresu otaraṇasodhanahārasampātesupi apubbaṁ natthi.",
  "atk-s0519a4:502_4": "Heṭṭhā vuttanayameva.",
  "atk-s0519a4:503_0": "Paññattihārasampātavaṇṇanā niṭṭhitā.",
  "atk-s0519a4:504_0": "14. Adhiṭṭhānahārasampātavaṇṇanā",
  "atk-s0519a4:505_0": "76.",
  "atk-s0519a4:505_1": "Adhiṭṭhānahārasampāte sammādiṭṭhi nāma yaṁ dukkhe ñāṇantiādinā catusaccahetuhetusamuppannapaccayapaccayuppannasaṅkhātassa",
  "atk-s0519a4:505_2": "visayassa vasena vemattataṁ dassetvā puna yaṁ tattha tattha yathābhūtaṁ ñāṇadassananti pāḷipāḷiatthānaṁ",
  "atk-s0519a4:505_3": "avasiṭṭhavisayavaseneva vemattataṁ dīpeti.",
  "atk-s0519a4:505_4": "Tattha yaṁ saccāgamananti yaṁ saccato aviparītato visayassa āgamanaṁ,",
  "atk-s0519a4:505_5": "adhigamoti attho.",
  "atk-s0519a4:505_6": "“Yaṁ paccāgamana”ntipi pāṭho,",
  "atk-s0519a4:505_7": "tassa yaṁ paṭipāṭivisayassa āgamanaṁ,",
  "atk-s0519a4:505_8": "taṁtaṁvisayādhigamoti attho.",
  "atk-s0519a4:505_9": "Sesamettha parikkhārasamāropanahārasampātesu yaṁ vattabbaṁ,",
  "atk-s0519a4:505_10": "taṁ pubbe vuttanayattā uttānameva.",
  "atk-s0519a4:506_0": "Adhiṭṭhānahārasampātavaṇṇanā niṭṭhitā.",
  "atk-s0519a4:507_0": "Missakahārasampātavaṇṇanā",
  "atk-s0519a4:508_0": "Api cettha hārasampātaniddeso imināpi nayena veditabbo –",
  "atk-s0519a4:509_0": "“Manopubbaṅgamā dhammā, manoseṭṭhā manomayā;",
  "atk-s0519a4:510_0": "Manasā ce pasannena, bhāsati vā karoti vā;",
  "atk-s0519a4:511_0": "Tato naṁ sukhamanveti, chāyāva anapāyinī”ti. ;",
  "atk-s0519a4:512_0": "Tattha katamo desanāhārasampāto?",
  "atk-s0519a4:512_1": "Manopubbaṅgamā dhammāti manoti khandhavavatthānena viññāṇakkhandhaṁ deseti.",
  "atk-s0519a4:512_2": "Āyatanavavatthānena manāyatanaṁ,",
  "atk-s0519a4:512_3": "dhātuvavatthānena viññāṇadhātuṁ,",
  "atk-s0519a4:512_4": "indriyavavatthānena manindriyaṁ.",
  "atk-s0519a4:512_5": "Katame dhammā pubbaṅgamā?",
  "atk-s0519a4:512_6": "Cha dhammā pubbaṅgamā,",
  "atk-s0519a4:512_7": "kusalānaṁ kusalamūlāni,",
  "atk-s0519a4:512_8": "akusalānaṁ akusalamūlāni,",
  "atk-s0519a4:512_9": "sādhipatikānaṁ adhipati,",
  "atk-s0519a4:512_10": "sabbacittuppādānaṁ indriyāni.",
  "atk-s0519a4:512_11": "Api ca imasmiṁ sutte mano adhippeto.",
  "atk-s0519a4:512_12": "Yathā balaggassa rājā pubbaṅgamo,",
  "atk-s0519a4:512_13": "evamevaṁ dhammānaṁ mano pubbaṅgamo.",
  "atk-s0519a4:512_14": "Tattha tividhena mano pubbaṅgamo nekkhammachandena abyāpādachandena avihiṁsāchandena.",
  "atk-s0519a4:512_15": "Tattha alobhassa nekkhammachandena manopubbaṅgamaṁ,",
  "atk-s0519a4:512_16": "adosassa abyāpādachandena manopubbaṅgamaṁ,",
  "atk-s0519a4:512_17": "amohassa avihiṁsāchandena manopubbaṅgamaṁ.",
  "atk-s0519a4:513_0": "Manoseṭṭhāti mano tesaṁ dhammānaṁ seṭṭhaṁ visiṭṭhaṁ uttamaṁ pavaraṁ mūlaṁ pamukhaṁ pāmokkhaṁ,",
  "atk-s0519a4:513_1": "tena vuccati “manoseṭṭhā”ti.",
  "atk-s0519a4:513_2": "Manomayāti manena katā,",
  "atk-s0519a4:513_3": "manena nimmitā,",
  "atk-s0519a4:513_4": "manena nibbattā,",
  "atk-s0519a4:513_5": "mano tesaṁ paccayo,",
  "atk-s0519a4:513_6": "tena vuccati “manomayā”ti.",
  "atk-s0519a4:513_7": "Te pana dhammā chandasamudānitā anāvilasaṅkappasamuṭṭhānā phassasamodhānā vedanākkhandho saññākkhandho saṅkhārakkhandho.",
  "atk-s0519a4:513_8": "Manasā ce pasannenāti yā saddhā saddahanā okappanā abhippasādo.",
  "atk-s0519a4:513_9": "Iti iminā pasādena upeto samupeto upagato samupagato sampanno samannāgato,",
  "atk-s0519a4:513_10": "tena vuccati “pasannenā”ti idaṁ manokammaṁ.",
  "atk-s0519a4:513_11": "Bhāsati vāti vacīkammaṁ.",
  "atk-s0519a4:513_12": "Karoti vāti kāyakammaṁ.",
  "atk-s0519a4:513_13": "Iti dasakusalakammapathā dassitā.",
  "atk-s0519a4:514_0": "Tatoti dasavidhassa kusalakammassa katattā upacitattā.",
  "atk-s0519a4:514_1": "Nanti yo so katapuñño katakusalo katabhīruttāṇo,",
  "atk-s0519a4:514_2": "taṁ puggalaṁ.",
  "atk-s0519a4:514_3": "Sukhanti duvidhaṁ sukhaṁ kāyikaṁ cetasikañca.",
  "atk-s0519a4:514_4": "Anvetīti anugacchati.",
  "atk-s0519a4:515_0": "Idhassu puriso appahīnānusayo saṁyojaniyesu dhammesu assādaṁ anupassati,",
  "atk-s0519a4:515_1": "so saṁyojaniyesu dhammesu assādaṁ anupassanto yathādiṭṭhaṁ yathāsutaṁ sampattibhavaṁ pattheti.",
  "atk-s0519a4:515_2": "Iccassa avijjā ca bhavataṇhā ca anubaddhā honti,",
  "atk-s0519a4:515_3": "so yathādiṭṭhaṁ yathāsutaṁ sampattibhavaṁ patthento pasādanīyavatthusmiṁ cittaṁ pasādeti saddahati okappeti.",
  "atk-s0519a4:515_4": "So pasannacitto tividhaṁ puññakiriyavatthuṁ anutiṭṭhati dānamayaṁ sīlamayaṁ bhāvanāmayaṁ kāyena vācāya manasā.",
  "atk-s0519a4:515_5": "So tassa vipākaṁ paccanubhoti diṭṭheva dhamme upapajje vā aparāpare vā pariyāye.",
  "atk-s0519a4:515_6": "Iti kho panassa avijjāpaccayā saṅkhārā,",
  "atk-s0519a4:515_7": "saṅkhārapaccayā viññāṇaṁ,",
  "atk-s0519a4:515_8": "viññāṇapaccayā nāmarūpaṁ,",
  "atk-s0519a4:515_9": "nāmarūpapaccayā saḷāyatanaṁ,",
  "atk-s0519a4:515_10": "saḷāyatanapaccayā sukhavedanīyo phasso,",
  "atk-s0519a4:515_11": "phassapaccayā vedanāti evaṁ santaṁ taṁ sukhamanveti.",
  "atk-s0519a4:515_12": "Tassevaṁ vedanāya aparāparaṁ parivattamānāya uppajjati taṇhā.",
  "atk-s0519a4:515_13": "Taṇhāpaccayā upādānaṁ…pe…",
  "atk-s0519a4:515_14": "samudayo hotīti.",
  "atk-s0519a4:516_0": "Tattha yaṁ mano,",
  "atk-s0519a4:516_1": "ye ca manopubbaṅgamā dhammā,",
  "atk-s0519a4:516_2": "yañca sukhaṁ,",
  "atk-s0519a4:516_3": "ime vuccanti pañcakkhandhā,",
  "atk-s0519a4:516_4": "te dukkhasaccaṁ.",
  "atk-s0519a4:516_5": "Tesaṁ purimakāraṇabhūtā avijjā bhavataṇhā ca samudayasaccaṁ.",
  "atk-s0519a4:516_6": "Tesaṁ pariññāya pahānāya bhagavā dhammaṁ deseti,",
  "atk-s0519a4:516_7": "dukkhassa pariññāya samudayassa pahānāya.",
  "atk-s0519a4:516_8": "Yena parijānāti,",
  "atk-s0519a4:516_9": "yena pajahati,",
  "atk-s0519a4:516_10": "ayaṁ maggo.",
  "atk-s0519a4:516_11": "Yattha ca maggo pavattati,",
  "atk-s0519a4:516_12": "ayaṁ nirodho.",
  "atk-s0519a4:516_13": "Imāni cattāri saccāni evaṁ āyatanadhātuindriyamukhenāpi niddhāretabbāni.",
  "atk-s0519a4:516_14": "Tattha samudayena assādo,",
  "atk-s0519a4:516_15": "dukkhena ādīnavo,",
  "atk-s0519a4:516_16": "magganirodhehi nissaraṇaṁ,",
  "atk-s0519a4:516_17": "sukhassa anvayo phalaṁ,",
  "atk-s0519a4:516_18": "manasā pasannena kāyavacīsamīhā upāyo,",
  "atk-s0519a4:516_19": "manopubbaṅgamattā dhammānaṁ attano sukhakāmena pasannena manasā vacīkammaṁ kāyakammañca pavattetabbanti ayaṁ bhagavato āṇatti.",
  "atk-s0519a4:516_20": "Ayaṁ desanāhārasampāto.",
  "atk-s0519a4:517_0": "Tattha katamo vicayahārasampāto?",
  "atk-s0519a4:517_1": "Mananato ārammaṇavijānanato mano.",
  "atk-s0519a4:517_2": "Mananalakkhaṇe sampayuttesu ādhipaccakaraṇato pubbaṅgamo īhābhāvato nissattanijjīvaṭṭhena dhammā.",
  "atk-s0519a4:517_3": "Gāmesu gāmaṇi viya padhānaṭṭhena mano seṭṭho etesanti manoseṭṭhā.",
  "atk-s0519a4:517_4": "Sahajātādipaccayabhūtena manasā nibbattāti manomayā.",
  "atk-s0519a4:517_5": "Akālussiyato,",
  "atk-s0519a4:517_6": "ārammaṇassa okappanato ca pasannena vacīviññattivipphārato tathā sādiyanato ca bhāsati.",
  "atk-s0519a4:517_7": "Copanakāyavipphārato tathā sādiyanato ca karoti.",
  "atk-s0519a4:517_8": "Tathā pasutattā anaññattā ca “tato”ti vuttaṁ.",
  "atk-s0519a4:517_9": "Sukhanato sātabhāvato iṭṭhabhāvato ca “sukha”nti vuttaṁ.",
  "atk-s0519a4:517_10": "Katūpacitattā avipakkavipākattā ca “anvetī”ti vuttaṁ.",
  "atk-s0519a4:517_11": "Kāraṇāyattavuttito asaṅkantito ca “chāyāva anapāyinī”ti vuttaṁ.",
  "atk-s0519a4:517_12": "Ayaṁ anupadavicayato vicayahārasampāto.",
  "atk-s0519a4:518_0": "Tattha katamo yuttihārasampāto?",
  "atk-s0519a4:518_1": "Manassa dhammānaṁ ādhipaccayogato pubbaṅgamatā yujjati.",
  "atk-s0519a4:518_2": "Tato eva tesaṁ manassa anuvattanato dhammānaṁ manoseṭṭhatā yujjati.",
  "atk-s0519a4:518_3": "Sahajātādipaccayavasena manasā nibbattattā dhammānaṁ manomayatā yujjati.",
  "atk-s0519a4:518_4": "Manasā pasannena samuṭṭhānānaṁ kāyavacīkammānaṁ kusalabhāvo yujjati.",
  "atk-s0519a4:518_5": "Yena kusalakammaṁ upacitaṁ,",
  "atk-s0519a4:518_6": "taṁ chāyā viya sukhaṁ anvetīti yujjati.",
  "atk-s0519a4:518_7": "Ayaṁ yuttihārasampāto.",
  "atk-s0519a4:519_0": "Tattha katamo padaṭṭhāno hārasampāto?",
  "atk-s0519a4:519_1": "Mano manopavicārānaṁ padaṭṭhānaṁ.",
  "atk-s0519a4:519_2": "Manopubbaṅgamā dhammā sabbassa kusalapakkhassa padaṭṭhānaṁ.",
  "atk-s0519a4:519_3": "“Bhāsatī”ti sammāvācā,",
  "atk-s0519a4:519_4": "“karotī”ti sammākammanto,",
  "atk-s0519a4:519_5": "te sammāājīvassa padaṭṭhānaṁ.",
  "atk-s0519a4:519_6": "Sammāājīvo sammāvāyāmassa padaṭṭhānaṁ.",
  "atk-s0519a4:519_7": "Sammāvāyāmo sammāsatiyā padaṭṭhānaṁ.",
  "atk-s0519a4:519_8": "Sammāsati sammāsamādhissa padaṭṭhānaṁ.",
  "atk-s0519a4:519_9": "“Manasā pasannenā”ti ettha pasādo saddhindriyaṁ,",
  "atk-s0519a4:519_10": "taṁ sīlassa padaṭṭhānaṁ.",
  "atk-s0519a4:519_11": "Sīlaṁ samādhissa padaṭṭhānaṁ.",
  "atk-s0519a4:519_12": "Samādhi paññāyāti yāva vimuttiñāṇadassanā yojetabbaṁ.",
  "atk-s0519a4:519_13": "Ayaṁ padaṭṭhānahārasampāto.",
  "atk-s0519a4:520_0": "Tattha katamo lakkhaṇo hārasampāto?",
  "atk-s0519a4:520_1": "“Manopubbaṅgamā dhammā”ti manopubbaṅgamatāvacanena dhammānaṁ chandapubbaṅgamatāpi vīriyapubbaṅgamatāpi",
  "atk-s0519a4:520_2": "vīmaṁsāpubbaṅgamatāpi vuttā hoti ādhipateyyalakkhaṇena chandādīnaṁ manasā ekalakkhaṇattā.",
  "atk-s0519a4:520_3": "Tathā nesaṁ saddhādipubbaṅgamatāpi vuttā hoti indriyalakkhaṇena saddhādīnaṁ manasā ekalakkhaṇattā.",
  "atk-s0519a4:520_4": "“Manasā ce pasannenā”ti yathā manassa pasādasamannāgamo taṁsamuṭṭhānānaṁ kāyavacīkammānaṁ anavajjabhāvalakkhaṇaṁ.",
  "atk-s0519a4:520_5": "Evaṁ cittassa satiādisamannāgamopi nesaṁ anavajjabhāvalakkhaṇaṁ yonisomanasikārasamuṭṭhānabhāvena ekalakkhaṇattā.",
  "atk-s0519a4:520_6": "“Sukhamanvetī”ti sukhānugamanavacanena sukhassa paccayabhūtānaṁ manāpiyarūpādīnaṁ anugamo vutto hoti tesampi kammapaccayatāya ekalakkhaṇattāti.",
  "atk-s0519a4:520_7": "Ayaṁ lakkhaṇahārasampāto.",
  "atk-s0519a4:521_0": "Tattha katamo catubyūho hārasampāto?",
  "atk-s0519a4:521_1": "“Manopubbaṅgamā”tiādīsu “mano”tiādīnaṁ padānaṁ nibbacanaṁ niruttaṁ,",
  "atk-s0519a4:521_2": "taṁ padatthaniddesavasena veditabbaṁ.",
  "atk-s0519a4:521_3": "Padattho ca vuttanayena suviññeyyova.",
  "atk-s0519a4:521_4": "Ye sukhena atthikā,",
  "atk-s0519a4:521_5": "tehi pasannena manasā kāyavacīmanokammāni pavattetabbānīti ayamettha bhagavato adhippāyo.",
  "atk-s0519a4:521_6": "Puññakiriyāya aññesampi pubbaṅgamā hutvā tattha tesaṁ sammā upanetāro imissā desanāya nidānaṁ.",
  "atk-s0519a4:521_7": "“Chadvārādhipatī rājā,",
  "atk-s0519a4:521_8": "cittānuparivattino dhammā,",
  "atk-s0519a4:521_9": "cittassa ekadhammassa,",
  "atk-s0519a4:521_10": "sabbeva vasamanvagū”ti evamādisamānayanena imissā desanāya saṁsandanā desanānusandhi.",
  "atk-s0519a4:521_11": "Padānusandhiyo pana suviññeyyāvāti.",
  "atk-s0519a4:521_12": "Ayaṁ catubyūho hārasampāto.",
  "atk-s0519a4:522_0": "Tattha katamo āvaṭṭo hārasampāto?",
  "atk-s0519a4:522_1": "“Manopubbaṅgamā dhammā”ti tattha yāni tīṇi kusalamūlāni,",
  "atk-s0519a4:522_2": "tāni aṭṭhannaṁ sammattānaṁ hetu.",
  "atk-s0519a4:522_3": "Ye sammattā,",
  "atk-s0519a4:522_4": "ayaṁ aṭṭhaṅgiko maggo.",
  "atk-s0519a4:522_5": "Yaṁ manosahajanāmarūpaṁ,",
  "atk-s0519a4:522_6": "idaṁ dukkhaṁ.",
  "atk-s0519a4:522_7": "Asamucchinnā purimanipphannā avijjā bhavataṇhā,",
  "atk-s0519a4:522_8": "ayaṁ samudayo.",
  "atk-s0519a4:522_9": "Yattha tesaṁ pahānaṁ,",
  "atk-s0519a4:522_10": "ayaṁ nirodhoti imāni cattāri saccāni.",
  "atk-s0519a4:522_11": "Ayaṁ āvaṭṭo hārasampāto.",
  "atk-s0519a4:523_0": "Tattha katamo vibhattihārasampāto?",
  "atk-s0519a4:523_1": "“Manopubbaṅgamā dhammā,",
  "atk-s0519a4:523_2": "manasā ce pasannena,",
  "atk-s0519a4:523_3": "tato naṁ sukhamanvetī”ti nayidaṁ yathārutavasena gahetabbaṁ.",
  "atk-s0519a4:523_4": "Yo hi samaṇo vā brāhmaṇo vā pāṇātipātimhi micchādiṭṭhike micchāpaṭipanne sakaṁ cittaṁ pasādeti,",
  "atk-s0519a4:523_5": "pasannena ca cittena abhūtaguṇābhitthavanavasena bhāsati vā nipaccakāraṁ vāssa yaṁ karoti,",
  "atk-s0519a4:523_6": "na tato naṁ sukhamanveti.",
  "atk-s0519a4:523_7": "Dukkhameva pana taṁ tato cakkaṁva vahato padamanveti.",
  "atk-s0519a4:523_8": "Iti hi idaṁ vibhajjabyākaraṇīyaṁ.",
  "atk-s0519a4:523_9": "Yaṁ manasā ce pasannena bhāsati vā karoti vā,",
  "atk-s0519a4:523_10": "tañce vacīkammaṁ kāyakammañca sukhavedanīyanti.",
  "atk-s0519a4:523_11": "Taṁ kissa hetu?",
  "atk-s0519a4:523_12": "Sammattagatehi sukhavedanīyaṁ micchāgatehi dukkhavedanīyanti.",
  "atk-s0519a4:523_13": "Kathaṁ panāyaṁ pasādo daṭṭhabbo?",
  "atk-s0519a4:523_14": "Nāyaṁ pasādo,",
  "atk-s0519a4:523_15": "pasādapatirūpako pana micchādhimokkhoti vadāmi.",
  "atk-s0519a4:523_16": "Ayaṁ vibhattihārasampāto.",
  "atk-s0519a4:524_0": "Tattha katamo parivattano hārasampāto?",
  "atk-s0519a4:524_1": "Manopubbaṅgamātiādi.",
  "atk-s0519a4:524_2": "Yaṁ manasā paduṭṭhena bhāsati vā karoti vā dukkhassānugāmī.",
  "atk-s0519a4:524_3": "Idañhi suttaṁ etassa ujupaṭipakkho.",
  "atk-s0519a4:524_4": "Ayaṁ parivattano hārasampāto.",
  "atk-s0519a4:525_0": "Tattha katamo vevacano hārasampāto?",
  "atk-s0519a4:525_1": "“Manopubbaṅgamā”ti mano cittaṁ manāyatanaṁ manindriyaṁ manoviññāṇaṁ manoviññāṇadhātūti pariyāyavacanaṁ.",
  "atk-s0519a4:525_2": "Pubbaṅgamā purecārino puregāminoti pariyāyavacanaṁ.",
  "atk-s0519a4:525_3": "Dhammā attā sabhāvāti pariyāyavacanaṁ.",
  "atk-s0519a4:525_4": "Seṭṭhaṁ padhānaṁ pavaranti pariyāyavacanaṁ.",
  "atk-s0519a4:525_5": "Manomayā manonibbattā manosambhūtāti pariyāyavacanaṁ.",
  "atk-s0519a4:525_6": "Pasannena saddahantena okappentenāti pariyāyavacanaṁ.",
  "atk-s0519a4:525_7": "Sukhaṁ sātaṁ vedayitanti pariyāyavacanaṁ.",
  "atk-s0519a4:525_8": "Anveti anugacchati anubandhatīti pariyāyavacanaṁ.",
  "atk-s0519a4:525_9": "Ayaṁ vevacano hārasampāto.",
  "atk-s0519a4:526_0": "Tattha katamo paññattihārasampāto?",
  "atk-s0519a4:526_1": "Manopubbaṅgamāti ayaṁ manaso kiccapaññatti.",
  "atk-s0519a4:526_2": "Dhammāti sabhāvapaññatti,",
  "atk-s0519a4:526_3": "kusalakammapathapaññatti.",
  "atk-s0519a4:526_4": "Manoseṭṭhāti padhānapaññatti.",
  "atk-s0519a4:526_5": "Manomayāti sahajātapaññatti.",
  "atk-s0519a4:526_6": "Pasannenāti saddhindriyena samannāgatapaññatti,",
  "atk-s0519a4:526_7": "assaddhiyassa paṭikkhepapaññatti.",
  "atk-s0519a4:526_8": "Bhāsati vā karoti vāti sammāvācāsammākammantānaṁ nikkhepapaññatti.",
  "atk-s0519a4:526_9": "Tato naṁ sukhamanvetīti kammassa phalānubandhapaññatti,",
  "atk-s0519a4:526_10": "kammassa avināsapaññattīti.",
  "atk-s0519a4:526_11": "Ayaṁ paññattihārasampāto.",
  "atk-s0519a4:527_0": "Tattha katamo otaraṇo hārasampāto?",
  "atk-s0519a4:527_1": "Manoti viññāṇakkhandho.",
  "atk-s0519a4:527_2": "Dhammāti vedanāsaññāsaṅkhārakkhandhā.",
  "atk-s0519a4:527_3": "Bhāsati vā karoti vāti kāyavacīviññattiyo.",
  "atk-s0519a4:527_4": "Tāsaṁ nissayā cattāro mahābhūtāti rūpakkhandhoti ayaṁ khandhehi otaraṇo.",
  "atk-s0519a4:527_5": "Manoti abhisaṅkhāraviññāṇanti manoggahaṇena avijjāpaccayā saṅkhārā gahitāti.",
  "atk-s0519a4:527_6": "Saṅkhārapaccayā viññāṇaṁ…pe…",
  "atk-s0519a4:527_7": "samudayo hotīti ayaṁ paṭiccasamuppādena otaraṇoti.",
  "atk-s0519a4:527_8": "Ayaṁ otaraṇo hārasampāto.",
  "atk-s0519a4:528_0": "Tattha katamo sodhano hārasampāto?",
  "atk-s0519a4:528_1": "Manoti ārambho neva padasuddhi,",
  "atk-s0519a4:528_2": "na ārambhasuddhi.",
  "atk-s0519a4:528_3": "Manopubbaṅgamāti padasuddhi,",
  "atk-s0519a4:528_4": "na ārambhasuddhi.",
  "atk-s0519a4:528_5": "Tathā dhammāti yāva sukhanti padasuddhi,",
  "atk-s0519a4:528_6": "na ārambhasuddhi.",
  "atk-s0519a4:528_7": "Sukhamanvetīti pana padasuddhi ceva ārambhasuddhi cāti.",
  "atk-s0519a4:528_8": "Ayaṁ sodhano hārasampāto.",
  "atk-s0519a4:529_0": "Tattha katamo adhiṭṭhāno hārasampāto?",
  "atk-s0519a4:529_1": "Manopubbaṅgamā dhammā,",
  "atk-s0519a4:529_2": "manoseṭṭhā manomayāti ekattatā.",
  "atk-s0519a4:529_3": "Manasā ce pasannenāti vemattatā,",
  "atk-s0519a4:529_4": "tathā manasā ce pasannenāti ekattatā.",
  "atk-s0519a4:529_5": "Bhāsati vā karoti vāti vemattatā,",
  "atk-s0519a4:529_6": "tathā manasā ce pasannenāti ekattatā.",
  "atk-s0519a4:529_7": "So pasādo duvidho ajjhattañca byāpādavikkhambhanato,",
  "atk-s0519a4:529_8": "bahiddhā ca okappanato.",
  "atk-s0519a4:529_9": "Tathā sampattibhavahetubhūtopi vaḍḍhihetubhūtovāti ayaṁ vemattatā.",
  "atk-s0519a4:529_10": "Tayidaṁ suttaṁ dvīhi ākārehi adhiṭṭhātabbaṁ hetunā ca yo pasannamānaso,",
  "atk-s0519a4:529_11": "vipākena ca yo sukhavedanīyoti.",
  "atk-s0519a4:529_12": "Ayaṁ adhiṭṭhāno hārasampāto.",
  "atk-s0519a4:530_0": "Tattha katamo parikkhāro hārasampāto?",
  "atk-s0519a4:530_1": "Manopubbaṅgamāti ettha manoti kusalaviññāṇaṁ.",
  "atk-s0519a4:530_2": "Tassa ca ñāṇasampayuttassa alobho adoso amohoti tayo sampayuttā hetū,",
  "atk-s0519a4:530_3": "ñāṇavippayuttassa alobho adosoti dve sampayuttā hetū.",
  "atk-s0519a4:530_4": "Sabbesaṁ avisesena yonisomanasikāro hetu,",
  "atk-s0519a4:530_5": "cattāri sampatticakkāni paccayo.",
  "atk-s0519a4:530_6": "Tathā saddhammassavanaṁ,",
  "atk-s0519a4:530_7": "tassa ca dānādivasena pavattamānassa deyyadhammādayo paccayo.",
  "atk-s0519a4:530_8": "Dhammāti cettha vedanādīnaṁ iṭṭhārammaṇādayo.",
  "atk-s0519a4:530_9": "Tathā tayo viññāṇassa,",
  "atk-s0519a4:530_10": "vedanādayo pasādassa,",
  "atk-s0519a4:530_11": "saddheyyavatthukusalābhisaṅkhāro vipākasukhassa paccayoti.",
  "atk-s0519a4:530_12": "Ayaṁ parikkhāro hārasampāto.",
  "atk-s0519a4:531_0": "Tattha katamo samāropano hārasampāto?",
  "atk-s0519a4:531_1": "Manopubbaṅgamā dhammāti manoti puññacittaṁ,",
  "atk-s0519a4:531_2": "taṁ tividhaṁ –",
  "atk-s0519a4:531_3": "dānamayaṁ,",
  "atk-s0519a4:531_4": "sīlamayaṁ,",
  "atk-s0519a4:531_5": "bhāvanāmayanti.",
  "atk-s0519a4:531_6": "Tattha dānamayassa alobho padaṭṭhānaṁ,",
  "atk-s0519a4:531_7": "sīlamayassa adoso padaṭṭhānaṁ,",
  "atk-s0519a4:531_8": "bhāvanāmayassa amoho padaṭṭhānaṁ.",
  "atk-s0519a4:531_9": "Sabbesaṁ abhippasādo padaṭṭhānaṁ,",
  "atk-s0519a4:531_10": "“saddhājāto upasaṅkamati,",
  "atk-s0519a4:531_11": "upasaṅkamanto payirupāsatī”ti suttaṁ vitthāretabbaṁ.",
  "atk-s0519a4:531_12": "Kusalacittaṁ sukhassa iṭṭhavipākassa padaṭṭhānaṁ.",
  "atk-s0519a4:531_13": "Yonisomanasikāro kusalacittassa padaṭṭhānaṁ.",
  "atk-s0519a4:531_14": "Yoniso hi manasi karonto kusalacittaṁ adhiṭṭhāti kusalacittaṁ bhāveti,",
  "atk-s0519a4:531_15": "so anuppannānaṁ pāpakānaṁ akusalānaṁ dhammānaṁ anuppādāya chandaṁ janeti,",
  "atk-s0519a4:531_16": "uppannānaṁ kusalānaṁ dhammānaṁ…pe… padahati.",
  "atk-s0519a4:531_17": "Tassevaṁ catūsu sammappadhānesu bhāviyamānesu cattāro satipaṭṭhānā yāva ariyo aṭṭhaṅgiko maggo bhāvanāpāripūriṁ gacchatīti ayaṁ bhāvanāya samāropanā.",
  "atk-s0519a4:531_18": "Sati ca bhāvanāya pahānañca siddhamevāti.",
  "atk-s0519a4:531_19": "Ayaṁ samāropano hārasampāto.",
  "atk-s0519a4:532_0": "Tathā –",
  "atk-s0519a4:533_0": "“Dadato puññaṁ pavaḍḍhati, saṁyamato veraṁ na cīyati;",
  "atk-s0519a4:534_0": "Kusalo ca jahāti pāpakaṁ, rāgadosamohakkhayā sa nibbuto”ti. ;",
  "atk-s0519a4:535_0": "Tattha dadato puññaṁ pavaḍḍhatīti dānamayaṁ puññakiriyavatthu vuttaṁ.",
  "atk-s0519a4:535_1": "Saṁyamato veraṁ na cīyatīti sīlamayaṁ puññakiriyavatthu vuttaṁ.",
  "atk-s0519a4:535_2": "Kusalo ca jahāti pāpakanti lobhassa ca dosassa ca mohassa ca pahānamāha.",
  "atk-s0519a4:535_3": "Tena bhāvanāmayaṁ puññakiriyavatthu vuttaṁ.",
  "atk-s0519a4:535_4": "Rāgadosamohakkhayā sa nibbutoti anupādāparinibbānamāha.",
  "atk-s0519a4:536_0": "Dadato puññaṁ pavaḍḍhatīti alobho kusalamūlaṁ.",
  "atk-s0519a4:536_1": "Saṁyamato veraṁ na cīyatīti adoso kusalamūlaṁ.",
  "atk-s0519a4:536_2": "Kusalo ca jahāti pāpakanti amoho kusalamūlaṁ.",
  "atk-s0519a4:536_3": "Rāgadosamohakkhayā sa nibbutoti tesaṁ nissaraṇaṁ vuttaṁ.",
  "atk-s0519a4:537_0": "Dadato puññaṁ pavaḍḍhatīti sīlakkhandhassa padaṭṭhānaṁ.",
  "atk-s0519a4:537_1": "Saṁyamato veraṁ na cīyatīti samādhikkhandhassa padaṭṭhānaṁ.",
  "atk-s0519a4:537_2": "Kusalo ca jahāti pāpakanti paññākkhandhassa vimuttikkhandhassa padaṭṭhānaṁ.",
  "atk-s0519a4:537_3": "Dānena oḷārikānaṁ kilesānaṁ pahānaṁ,",
  "atk-s0519a4:537_4": "sīlena majjhimānaṁ,",
  "atk-s0519a4:537_5": "paññāya sukhumānaṁ.",
  "atk-s0519a4:537_6": "Rāgadosamohakkhayā sa nibbutoti katāvībhūmiṁ dasseti.",
  "atk-s0519a4:538_0": "Dadato puññaṁ…pe…",
  "atk-s0519a4:538_1": "jahāti pāpakanti sekkhabhūmi dassitā.",
  "atk-s0519a4:538_2": "Rāgadosamohakkhayā sa nibbutoti aggaphalaṁ vuttaṁ.",
  "atk-s0519a4:539_0": "Tathā dadato puññaṁ…pe…",
  "atk-s0519a4:539_1": "na cīyatīti lokiyakusalamūlaṁ vuttaṁ.",
  "atk-s0519a4:539_2": "Kusalo ca jahāti pāpakanti lokuttarakusalamūlaṁ vuttaṁ.",
  "atk-s0519a4:539_3": "Rāgadosamohakkhayā sa nibbutoti lokuttarassa kusalamūlassa phalaṁ vuttaṁ.",
  "atk-s0519a4:540_0": "Dadato…pe…",
  "atk-s0519a4:540_1": "na cīyatīti puthujjanabhūmi dassitā.",
  "atk-s0519a4:540_2": "Kusalo ca jahāti pāpakanti sekkhabhūmi dassitā.",
  "atk-s0519a4:540_3": "Rāgadosamohakkhayā sa nibbutoti asekkhabhūmi dassitā.",
  "atk-s0519a4:541_0": "Dadato …pe…",
  "atk-s0519a4:541_1": "na cīyatīti saggagāminī paṭipadā vuttā.",
  "atk-s0519a4:541_2": "Kusalo ca jahāti pāpakanti sekkhavimutti.",
  "atk-s0519a4:541_3": "Rāgadosamohakkhayā sa nibbutoti asekkhavimutti vuttā.",
  "atk-s0519a4:542_0": "Dadato…pe…",
  "atk-s0519a4:542_1": "na cīyatīti dānakathaṁ sīlakathaṁ saggakathaṁ lokiyānaṁ dhammānaṁ desanamāha.",
  "atk-s0519a4:542_2": "Kusalo ca jahāti pāpakanti loke ādīnavānupassanāya saddhiṁ sāmukkaṁsikaṁ dhammadesanamāha.",
  "atk-s0519a4:542_3": "Rāgadosamohakkhayā sa nibbutoti tassā desanāya phalamāha.",
  "atk-s0519a4:543_0": "Dadato puññaṁ pavaḍḍhatīti dhammadānaṁ āmisadānañca vadati.",
  "atk-s0519a4:543_1": "Saṁyamato veraṁ na cīyatīti pāṇātipātā veramaṇiyā sattānaṁ abhayadānaṁ vadati.",
  "atk-s0519a4:543_2": "Evaṁ sabbānipi sikkhāpadāni vitthāretabbāni.",
  "atk-s0519a4:543_3": "Tena ca sīlasaṁyamena sīle patiṭṭhito cittaṁ saṁyameti,",
  "atk-s0519a4:543_4": "tassa samatho pāripūriṁ gacchati.",
  "atk-s0519a4:543_5": "Evaṁ so samathe ṭhito vipassanākosallayogato kusalo ca jahāti pāpakaṁ rāgaṁ jahāti,",
  "atk-s0519a4:543_6": "dosaṁ jahāti,",
  "atk-s0519a4:543_7": "mohaṁ jahāti,",
  "atk-s0519a4:543_8": "ariyamaggena sabbepi pāpake akusale dhamme jahāti.",
  "atk-s0519a4:543_9": "Evaṁ paṭipanno ca rāgadosamohakkhayā sa nibbutoti rāgādīnaṁ parikkhayā dvepi vimuttiyo adhigacchatīti ayaṁ suttaniddeso.",
  "atk-s0519a4:544_0": "Tattha katamo desanāhārasampāto?",
  "atk-s0519a4:544_1": "Imasmiṁ sutte kiṁ desitaṁ?",
  "atk-s0519a4:544_2": "Dve sugatiyo devā ca manussā ca,",
  "atk-s0519a4:544_3": "dibbā ca pañca kāmaguṇā,",
  "atk-s0519a4:544_4": "mānusakā ca pañca kāmaguṇā,",
  "atk-s0519a4:544_5": "dibbā ca pañcupādānakkhandhā,",
  "atk-s0519a4:544_6": "mānusakā ca pañcupādānakkhandhā.",
  "atk-s0519a4:544_7": "Idaṁ vuccati dukkhaṁ ariyasaccaṁ.",
  "atk-s0519a4:544_8": "Tassa kāraṇabhāvena purimapurimanipphannā taṇhā samudayo ariyasaccaṁ.",
  "atk-s0519a4:544_9": "Tayidaṁ vuccati assādo ca ādīnavo ca.",
  "atk-s0519a4:544_10": "Sabbassa purimehi dvīhi padehi niddeso “dadato…pe…",
  "atk-s0519a4:544_11": "na cīyatī”ti.",
  "atk-s0519a4:544_12": "Kusalo ca jahāti pāpakanti maggo vutto.",
  "atk-s0519a4:544_13": "Rāgadosamohakkhayā sa nibbutoti dve nibbānadhātuyo saupādisesā ca anupādisesā ca.",
  "atk-s0519a4:544_14": "Idaṁ nissaraṇaṁ.",
  "atk-s0519a4:544_15": "Phalādīni pana yathārahaṁ veditabbānīti.",
  "atk-s0519a4:544_16": "Ayaṁ desanāhārasampāto.",
  "atk-s0519a4:545_0": "Vicayoti “dadato puññaṁ pavaḍḍhatī”ti iminā paṭhamena padena tividhampi dānamayaṁ sīlamayaṁ bhāvanāmayaṁ puññakiriyavatthu vuttaṁ.",
  "atk-s0519a4:545_1": "Dasavidhassapi deyyadhammassa pariccāgo vutto.",
  "atk-s0519a4:545_2": "Tathā chabbidhassapi rūpādiārammaṇassa.",
  "atk-s0519a4:545_3": "“Saṁyamato veraṁ na cīyatī”ti dutiyena padena averā asapattā abyāpādā ca paṭipadā vuttā.",
  "atk-s0519a4:545_4": "“Kusalo ca jahāti pāpaka”nti tatiyena padena ñāṇuppādo aññāṇanirodho sabbopi ariyo aṭṭhaṅgiko maggo sabbepi bodhipakkhiyā dhammā vuttā.",
  "atk-s0519a4:545_5": "“Rāgadosamohakkhayā sa nibbuto”ti rāgakkhayena rāgavirāgā cetovimutti,",
  "atk-s0519a4:545_6": "mohakkhayena avijjāvirāgā paññāvimutti vuttāti.",
  "atk-s0519a4:545_7": "Ayaṁ vicayo hārasampāto.",
  "atk-s0519a4:546_0": "Yuttīti dāne ṭhito ubhayaṁ paripūreti macchariyappahānañca puññābhisandañcāti atthesā yutti.",
  "atk-s0519a4:546_1": "Sīlasaṁyame ṭhito ubhayaṁ paripūreti upacārasamādhiṁ appanāsamādhiñcāti atthesā yutti.",
  "atk-s0519a4:546_2": "Pāpake dhamme pajahanto dukkhaṁ parijānāti,",
  "atk-s0519a4:546_3": "nirodhaṁ sacchikaroti,",
  "atk-s0519a4:546_4": "maggaṁ bhāvetīti atthesā yutti.",
  "atk-s0519a4:546_5": "Rāgadosamohesu sabbaso parikkhīṇesu anupādisesāya nibbānadhātuyā parinibbāyatīti atthesā yuttīti.",
  "atk-s0519a4:546_6": "Ayaṁ yuttihārasampāto.",
  "atk-s0519a4:547_0": "Padaṭṭhānanti dadato puññaṁ pavaḍḍhatīti cāgādhiṭṭhānassa padaṭṭhānaṁ.",
  "atk-s0519a4:547_1": "Saṁyamato veraṁ na cīyatīti saccādhiṭṭhānassa padaṭṭhānaṁ.",
  "atk-s0519a4:547_2": "Kusalo ca jahāti pāpakanti paññādhiṭṭhānassa padaṭṭhānaṁ.",
  "atk-s0519a4:547_3": "Rāgadosamohakkhayā sa nibbutoti upasamādhiṭṭhānassa padaṭṭhānanti.",
  "atk-s0519a4:547_4": "Ayaṁ padaṭṭhāno hārasampāto.",
  "atk-s0519a4:548_0": "Lakkhaṇoti “dadato”ti etena peyyavajjaṁ atthacariyaṁ samānattatā ca dassitāti veditabbā saṅgahavatthubhāvena ekalakkhaṇattā.",
  "atk-s0519a4:548_1": "“Saṁyamato”ti etena khantimettāavihiṁsāanuddayādayo dassitāti veditabbā verānuppādanalakkhaṇena ekalakkhaṇattā.",
  "atk-s0519a4:548_2": "“Veraṁ na cīyatī”ti etena hirīottappaappicchatāsantuṭṭhitādayo dassitā verāvaḍḍhanena ekalakkhaṇattā.",
  "atk-s0519a4:548_3": "Tathā ahirīkānottappādayo acetabbabhāvena ekalakkhaṇattā.",
  "atk-s0519a4:548_4": "“Kusalo”ti etena kosalladīpanena sammāsaṅkappādayo dassitā maggaṅgādibhāvena ekalakkhaṇattā.",
  "atk-s0519a4:548_5": "“Jahāti pāpaka”nti etena pariññābhisamayādayopi dassitā abhisamayalakkhaṇena ekalakkhaṇattā.",
  "atk-s0519a4:548_6": "“Rāgadosamohakkhayā”ti etena avasiṭṭhakilesādīnampi khayā dassitā khepetabbabhāvena ekalakkhaṇattāti ayaṁ lakkhaṇo.",
  "atk-s0519a4:549_0": "Catubyūhoti dadatoti gāthāyaṁ bhagavato ko adhippāyo?",
  "atk-s0519a4:549_1": "Ye mahābhogataṁ patthayissanti,",
  "atk-s0519a4:549_2": "te dānaṁ dassanti dāliddiyappahānāya.",
  "atk-s0519a4:549_3": "Ye averataṁ icchanti,",
  "atk-s0519a4:549_4": "te pañca verāni pajahissanti.",
  "atk-s0519a4:549_5": "Ye kusaladhammehi chandakāmā,",
  "atk-s0519a4:549_6": "te aṭṭhaṅgikaṁ maggaṁ bhāvessanti.",
  "atk-s0519a4:549_7": "Ye nibbāyitukāmā,",
  "atk-s0519a4:549_8": "te rāgadosamohaṁ pajahissantīti ayamettha bhagavato adhippāyo.",
  "atk-s0519a4:549_9": "Evaṁ nibbacananidānasandhayo vattabbāti.",
  "atk-s0519a4:549_10": "Ayaṁ catubyūho.",
  "atk-s0519a4:550_0": "Āvaṭṭoti yañca adadato macchariyaṁ,",
  "atk-s0519a4:550_1": "yañca asaṁyamato veraṁ,",
  "atk-s0519a4:550_2": "yañca akusalassa pāpassa appahānaṁ,",
  "atk-s0519a4:550_3": "ayaṁ paṭipakkhaniddesena samudayo.",
  "atk-s0519a4:550_4": "Tassa alobhena ca adosena ca amohena ca dānādīhi pahānaṁ,",
  "atk-s0519a4:550_5": "imāni tīṇi kusalamūlāni.",
  "atk-s0519a4:550_6": "Tesaṁ paccayo aṭṭha sammattāni,",
  "atk-s0519a4:550_7": "ayaṁ maggo.",
  "atk-s0519a4:550_8": "Yo rāgadosamohānaṁ khayo,",
  "atk-s0519a4:550_9": "ayaṁ nirodhoti.",
  "atk-s0519a4:550_10": "Ayaṁ āvaṭṭo.",
  "atk-s0519a4:551_0": "Vibhattīti dadato puññaṁ pavaḍḍhatīti ekaṁsena yo bhayahetu deti,",
  "atk-s0519a4:551_1": "rāgahetu deti,",
  "atk-s0519a4:551_2": "āmisakiñcikkhahetu deti,",
  "atk-s0519a4:551_3": "na tassa puññaṁ vaḍḍhati.",
  "atk-s0519a4:551_4": "Yañca daṇḍadānaṁ satthadānaṁ paraviheṭhanatthaṁ apuññaṁ assa pavaḍḍhati.",
  "atk-s0519a4:551_5": "Yaṁ pana kusalena cittena anukampanto vā apacāyamāno vā annaṁ deti,",
  "atk-s0519a4:551_6": "pānaṁ vatthaṁ yānaṁ mālāgandhavilepanaṁ seyyāvasathaṁ padīpeyyaṁ deti,",
  "atk-s0519a4:551_7": "sabbasattānaṁ vā abhayadānaṁ deti,",
  "atk-s0519a4:551_8": "mettacitto hitajjhāsayo nissaraṇasaññī dhammaṁ deseti.",
  "atk-s0519a4:551_9": "Saṁyamato veraṁ na cīyatīti ekaṁsena abhayūparatassa cīyati,",
  "atk-s0519a4:551_10": "kiṁkāraṇaṁ?",
  "atk-s0519a4:551_11": "Yaṁ asamattho,",
  "atk-s0519a4:551_12": "bhayūparato diṭṭhadhammikassa bhāyati “mā maṁ rājāno gahetvā hatthaṁ vā chindeyyuṁ…pe…",
  "atk-s0519a4:551_13": "jīvantampi sūle uttāseyyu”nti,",
  "atk-s0519a4:551_14": "tena saṁyamena averaṁ cīyati.",
  "atk-s0519a4:551_15": "Yo pana evaṁ samāno veraṁ na cīyati.",
  "atk-s0519a4:551_16": "Yo pana evaṁ samādiyati,",
  "atk-s0519a4:551_17": "pāṇātipātassa pāpako vipāko diṭṭhe ceva dhamme abhisamparāye ca,",
  "atk-s0519a4:551_18": "evaṁ sabbassa akusalassa,",
  "atk-s0519a4:551_19": "so tato āramati,",
  "atk-s0519a4:551_20": "iminā saṁyamena veraṁ na cīyati.",
  "atk-s0519a4:551_21": "Saṁyamo nāma sīlaṁ.",
  "atk-s0519a4:551_22": "Taṁ catubbidhaṁ cetanā sīlaṁ,",
  "atk-s0519a4:551_23": "cetasikaṁ sīlaṁ,",
  "atk-s0519a4:551_24": "saṁvaro sīlaṁ,",
  "atk-s0519a4:551_25": "avītikkamo sīlanti.",
  "atk-s0519a4:551_26": "Kusalo ca jahāti pāpakanti pāpapahāyakā sattattiṁsa bodhipakkhiyā dhammā vattabbāti.",
  "atk-s0519a4:551_27": "Ayaṁ vibhatti.",
  "atk-s0519a4:552_0": "Parivattanoti dadato puññaṁ pavaḍḍhati,",
  "atk-s0519a4:552_1": "adadatopi puññaṁ pavaḍḍhati,",
  "atk-s0519a4:552_2": "na dānamayikaṁ.",
  "atk-s0519a4:552_3": "Saṁyamato veraṁ na cīyati asaṁyamatopi veraṁ na cīyati,",
  "atk-s0519a4:552_4": "yaṁ dānena paṭisaṅkhānabalena bhāvanābalena.",
  "atk-s0519a4:552_5": "Kusalo ca jahāti pāpakaṁ,",
  "atk-s0519a4:552_6": "akusalo pana na jahāti.",
  "atk-s0519a4:552_7": "Rāgadosamohakkhayā sa nibbuto,",
  "atk-s0519a4:552_8": "tesaṁ aparikkhayā natthi nibbutīti.",
  "atk-s0519a4:552_9": "Ayaṁ parivattano.",
  "atk-s0519a4:553_0": "Vevacanoti dadato puññaṁ pavaḍḍhati.",
  "atk-s0519a4:553_1": "Pariccāgato kusalaṁ upacīyati.",
  "atk-s0519a4:553_2": "Anumodatopi puññaṁ pavaḍḍhati cittappasādatopi veyyāvaccakiriyāyapi.",
  "atk-s0519a4:553_3": "Saṁyamatoti sīlasaṁvarato soraccato.",
  "atk-s0519a4:553_4": "Veraṁ na cīyatīti pāpaṁ na vaḍḍhati,",
  "atk-s0519a4:553_5": "akusalaṁ na vaḍḍhati.",
  "atk-s0519a4:553_6": "Kusaloti paṇḍito nipuṇo medhāvī parikkhako.",
  "atk-s0519a4:553_7": "Jahātīti samucchindati samugghāṭeti.",
  "atk-s0519a4:553_8": "Ayaṁ vevacano.",
  "atk-s0519a4:554_0": "Paññattīti dadato puññaṁ pavaḍḍhatīti lobhassa paṭinissaggapaññatti,",
  "atk-s0519a4:554_1": "alobhassa nikkhepapaññatti.",
  "atk-s0519a4:554_2": "Saṁyamato veraṁ na cīyatīti dosassa vikkhambhanapaññatti,",
  "atk-s0519a4:554_3": "adosassa nikkhepapaññatti.",
  "atk-s0519a4:554_4": "Kusalo ca jahāti pāpakanti mohassa samugghātapaññatti,",
  "atk-s0519a4:554_5": "amohassa bhāvanāpaññatti.",
  "atk-s0519a4:554_6": "Rāgadosamohassa pahānapaññatti,",
  "atk-s0519a4:554_7": "alobhādosāmohassa bhāvanāpaññatti.",
  "atk-s0519a4:554_8": "Rāgadosamohakkhayā sa nibbutoti kilesānaṁ paṭippassaddhipaññatti,",
  "atk-s0519a4:554_9": "nibbānassa sacchikiriyapaññattīti.",
  "atk-s0519a4:554_10": "Ayaṁ paññatti.",
  "atk-s0519a4:555_0": "Otaraṇoti dadato puññaṁ pavaḍḍhatīti dānaṁ nāma saddhādīhi indriyehi hotīti ayaṁ indriyehi otaraṇo.",
  "atk-s0519a4:555_1": "Saṁyamato veraṁ na cīyatīti saṁyamo nāma sīlakkhandhoti ayaṁ khandhehi otaraṇo.",
  "atk-s0519a4:555_2": "Kusalo ca jahāti pāpakanti pāpappahānaṁ nāma tīhi vimokkhehi hoti.",
  "atk-s0519a4:555_3": "Tesaṁ upāyabhūtāni tīṇi vimokkhamukhānīti ayaṁ vimokkhamukhehi otaraṇo.",
  "atk-s0519a4:555_4": "Rāgadosamohakkhayā sa nibbutoti vimuttikkhandho.",
  "atk-s0519a4:555_5": "So ca dhammadhātu dhammāyatanañcāti ayaṁ dhātūhi ca āyatanehi ca otaraṇoti.",
  "atk-s0519a4:555_6": "Ayaṁ otaraṇo.",
  "atk-s0519a4:556_0": "Sodhanoti dadatotiādikā padasuddhi,",
  "atk-s0519a4:556_1": "no ārambhasuddhi.",
  "atk-s0519a4:556_2": "Rāgadosamohakkhayā sa nibbutoti ayaṁ padasuddhi ca ārambhasuddhi cāti.",
  "atk-s0519a4:556_3": "Ayaṁ sodhano.",
  "atk-s0519a4:557_0": "Adhiṭṭhānoti dadatoti ayaṁ ekattatā,",
  "atk-s0519a4:557_1": "cāgo pariccāgo dhammadānaṁ āmisadānaṁ abhayadānaṁ,",
  "atk-s0519a4:557_2": "aṭṭha dānāni vitthāretabbāni.",
  "atk-s0519a4:557_3": "Ayaṁ vemattatā.",
  "atk-s0519a4:557_4": "Saṁyamoti ayaṁ ekattatā.",
  "atk-s0519a4:557_5": "Pātimokkhasaṁvaro satisaṁvaroti ayaṁ vemattatā.",
  "atk-s0519a4:557_6": "Kusalo ca jahāti pāpakanti ayaṁ ekattatā.",
  "atk-s0519a4:557_7": "Sakkāyadiṭṭhiṁ pajahati vicikicchaṁ pajahatītiādikā ayaṁ vemattatā.",
  "atk-s0519a4:557_8": "Rāgadosamohakkhayā sa nibbutoti ayaṁ ekattatā.",
  "atk-s0519a4:557_9": "Saupādisesā nibbānadhātu anupādisesā nibbānadhātūti ayaṁ vemattatāti.",
  "atk-s0519a4:557_10": "Ayaṁ adhiṭṭhāno.",
  "atk-s0519a4:558_0": "Parikkhāroti dānassa pāmojjaṁ paccayo.",
  "atk-s0519a4:558_1": "Alobho hetu,",
  "atk-s0519a4:558_2": "saṁyamassa hirottappādayo paccayo.",
  "atk-s0519a4:558_3": "Yonisomanasikāro adoso ca hetu,",
  "atk-s0519a4:558_4": "pāpappahānassa samādhi yathābhūtañāṇadassanañca paccayo.",
  "atk-s0519a4:558_5": "Tisso anupassanā hetu,",
  "atk-s0519a4:558_6": "nibbutiyā maggasammādiṭṭhi hetu,",
  "atk-s0519a4:558_7": "sammāsaṅkappādayo paccayoti.",
  "atk-s0519a4:558_8": "Ayaṁ parikkhāro.",
  "atk-s0519a4:559_0": "Samāropanohārasampātoti dadato puññaṁ pavaḍḍhatīti dānamayaṁ puññakiriyavatthu,",
  "atk-s0519a4:559_1": "taṁ sīlassa padaṭṭhānaṁ.",
  "atk-s0519a4:559_2": "Saṁyamato veraṁ na cīyatīti sīlamayaṁ puññakiriyavatthu,",
  "atk-s0519a4:559_3": "taṁ samādhissa padaṭṭhānaṁ.",
  "atk-s0519a4:559_4": "Sīlena hi jhānenapi rāgādikilesā na cīyanti.",
  "atk-s0519a4:559_5": "Yepissa tappaccayā uppajjeyyuṁ āsavā vighātapariḷāhā,",
  "atk-s0519a4:559_6": "tepissa na honti.",
  "atk-s0519a4:559_7": "Kusalo ca jahāti pāpakanti pahānapariññā,",
  "atk-s0519a4:559_8": "taṁ bhāvanāmayaṁ puññakiriyavatthu.",
  "atk-s0519a4:559_9": "Rāgadosamohakkhayā sa nibbutoti rāgassapi khayā dosassapi khayā mohassapi khayā.",
  "atk-s0519a4:559_10": "Tattha rāgoti yo rāgo sārāgo cetaso sārajjanā lobho lubbhanā lubbhitattaṁ abhijjhā lobho akusalamūlaṁ.",
  "atk-s0519a4:559_11": "Dosoti yo doso dussanā dussitattaṁ byāpādo cetaso byāpajjanā doso akusalamūlaṁ.",
  "atk-s0519a4:559_12": "Mohoti yaṁ aññāṇaṁ adassanaṁ anabhisamayo asambodho appaṭivedho dummejjhaṁ bālyaṁ asampajaññaṁ moho akusalamūlaṁ.",
  "atk-s0519a4:559_13": "Iti imesaṁ rāgādīnaṁ khayo nirodho paṭinissaggo nibbuti nibbāyanā parinibbānaṁ saupādisesā nibbānadhātu anupādisesā nibbānadhātūti.",
  "atk-s0519a4:559_14": "Ayaṁ samāropano hārasampāto.",
  "atk-s0519a4:560_0": "Missakahārasampātavaṇṇanā niṭṭhitā."
}