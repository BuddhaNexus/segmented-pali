{
  "tika-s0201t2:0_0": "2. Sīhanādavaggo",
  "tika-s0201t2:1_0": "1. Cūḷasīhanādasuttavaṇṇanā",
  "tika-s0201t2:2_0": "139.",
  "tika-s0201t2:2_1": "Suttadesanāvatthusaṅkhātassa atthassa uppatti aṭṭhuppatti,",
  "tika-s0201t2:2_2": "sā tassa atthīti aṭṭhuppattikoti vuttovāyamattho.",
  "tika-s0201t2:2_3": "Lābhasakkārapaccayāti lābhasakkāranimittaṁ,",
  "tika-s0201t2:2_4": "bhagavato saṅghassa ca uppannalābhasakkārahetu,",
  "tika-s0201t2:2_5": "attano vā lābhasakkāruppādanahetu.",
  "tika-s0201t2:2_6": "Titthiyaparideviteti titthiyānaṁ ‘‘kiṁ bho samaṇoyeva gotamo samaṇo’’tiādinā vippalapanimittaṁ.",
  "tika-s0201t2:2_7": "‘‘Mahālābhasakkāro uppajjī’’ti vatvā samantapāsādikatthaṁ tassa uppattikāraṇaṁ dassento ‘‘catuppamāṇiko hī’’tiādimāha.",
  "tika-s0201t2:2_8": "Cattāri pamāṇāni catuppamāṇāni,",
  "tika-s0201t2:2_9": "catuppamāṇāni etassa atthīti catuppamāṇiko.",
  "tika-s0201t2:2_10": "Lokoyeva saṅgamma samāgamma vasanaṭṭhena lokasannivāso, sattakāyoti attho.",
  "tika-s0201t2:2_11": "Pamināti uḷāratādivisesaṁ etenāti pamāṇaṁ (a. ni. ṭī.",
  "tika-s0201t2:2_12": "2.4.65) rūpaṁ rūpakāyo pamāṇaṁ etassāti rūpappamāṇo.",
  "tika-s0201t2:2_13": "Tato eva rūpe pasannoti rūpappasanno. Sesapadesupi eseva nayo . Ghosoti pavattathutighoso (a. ni. ṭī. 2.4.65). Lūkhanti paccayalūkhatā.",
  "tika-s0201t2:2_14": "Dhammoti sīlādayo guṇadhammā adhippetā.",
  "tika-s0201t2:3_0": "Tesaṁ puggalānaṁ. Ārohanti uccataṁ.",
  "tika-s0201t2:3_1": "Sā ca kho tasmiṁ tasmiṁ kāle pamāṇayuttā daṭṭhabbā.",
  "tika-s0201t2:3_2": "Pariṇāhanti nātikisanātithūlatāvasena mitapariṇāhaṁ.",
  "tika-s0201t2:3_3": "Saṇṭhānanti tesaṁ tesaṁ aṅgapaccaṅgānaṁ susaṇṭhitataṁ.",
  "tika-s0201t2:3_4": "Pāripūrinti sabbesaṁ sarīrāvayavānaṁ paripuṇṇataṁ avekallataṁ.",
  "tika-s0201t2:3_5": "Tattha pamāṇaṁ gahetvāti tasmiṁ rūpe rūpasampattiyaṁ pamāṇabhāvaṁ upādāya.",
  "tika-s0201t2:3_6": "Pasādaṁ janetīti adhimokkhaṁ uppādeti.",
  "tika-s0201t2:4_0": "Paravaṇṇanāyāti ‘‘amuko ediso ca ediso cā’’ti yasaguṇavacanena.",
  "tika-s0201t2:4_1": "Parathomanāyāti sammukhāva parassa silāghuppādanena abhitthavanena.",
  "tika-s0201t2:4_2": "Parapasaṁsanāyāti parammukhā parassa guṇasaṁkittanena.",
  "tika-s0201t2:4_3": "Paravaṇṇahārikāyāti paramparavaṇṇahārikāya paramparāya parassa kittisaddūpasaṁhārena. Tatthāti tasmiṁ thutighose.",
  "tika-s0201t2:5_0": "Cīvaralūkhanti thūlajiṇṇabahutunnakatādiṁ cīvarassa lūkhabhāvaṁ.",
  "tika-s0201t2:5_1": "Pattalūkhanti anekaganthikāhatādiṁ pattassa lūkhabhāvaṁ.",
  "tika-s0201t2:5_2": "Vividhaṁ vā dukkarakārikanti dhutaṅgasevanādivasena pavattaṁ nānāvidhaṁ dukkaracariyaṁ.",
  "tika-s0201t2:6_0": "Sīlaṁ vā passitvāti sīlapāripūrivasena visuddhaṁ kāyavacīsucaritaṁ ñāṇacakkhunā passitvā.",
  "tika-s0201t2:6_1": "Jhānādiadhigamasiddhaṁ samādhiṁ vā.",
  "tika-s0201t2:6_2": "Vipassanābhiññāsaṅkhātaṁ paññaṁ vā.",
  "tika-s0201t2:7_0": "Bhagavato sarīraṁ disvāti sambandho.",
  "tika-s0201t2:7_1": "Rūpappamāṇopi sammāsambuddheyeva pasīdati aparimitakālasamupacitapuññānubhāvanipphannāya sabbaso anavajjāya sabbākāraparipuṇṇāvayavāya rūpakāyasampattiyā samantapāsādikattā,",
  "tika-s0201t2:7_2": "yassā rucirabhāvo visuddhe vigatavalāhake deve puṇṇamāsiyaṁ paripuṇṇakalābhāgamaṇḍalaṁ candamaṇḍalaṁ abhibhavitvā atirocati,",
  "tika-s0201t2:7_3": "pabhassarabhāvo saradasamayaṁ saṁvaddhitadiguṇatejakiraṇajālasamujjalaṁ sūriyamaṇḍalaṁ abhibhavati,",
  "tika-s0201t2:7_4": "sommakiraṇarasasamujjalabhāvehi tadubhayehi abhibhuyya vattamānaṁ ekasmiṁ khaṇe dasasahassilokadhātuṁ vijjotanasamatthaṁ mahābrahmuno pabhāsamudayaṁ abhivihacca bhāsate tapate virocati ca.",
  "tika-s0201t2:8_0": "Satipi aṅgapariccāgādīnaṁ dānapāramibhāve pariccāgavisesabhāvadassanatthañceva sudukkarabhāvadassanatthañca aṅgapariccāgādiggahaṇaṁ,",
  "tika-s0201t2:8_1": "tatthāpi ca aṅgapariccāgato visuṁ nayanapariccāgaggahaṇaṁ,",
  "tika-s0201t2:8_2": "pariccāgabhāvasāmaññepi rajjapariccāgato puttadārapariccāgaggahaṇañca kataṁ.",
  "tika-s0201t2:8_3": "Ādinā nayenāti ādi-saddena pubbayogapubbacariyādihetusampattiyā,",
  "tika-s0201t2:8_4": "‘‘itipi so bhagavā’’tiādinā (dī. ni. 1.157,",
  "tika-s0201t2:8_5": "255) vuttāya phalasampattiyā,",
  "tika-s0201t2:8_6": "‘‘so dhammaṁ desetī’’tiādinā (dī. ni.",
  "tika-s0201t2:8_7": "1.255) vuttāya sattupakārakiriyāya ca saṅgaho daṭṭhabbo.",
  "tika-s0201t2:8_8": "Sammāsambuddheyeva pasīdati yathāvuttaguṇānaṁ anaññasādhāraṇabhāvato acchariyabbhutabhāvato ca. Sesesupi eseva nayo.",
  "tika-s0201t2:9_0": "‘‘Cīvaralūkhaṁ disvā’’ti vatvā taṁ dassetuṁ ‘‘sace bhagavā’’tiādi vuttaṁ.",
  "tika-s0201t2:9_1": "Sāṇapaṁsukūlacīvarenāti matakaḷevaraṁ paliveṭhetvā chaḍḍitena tumbamatte kimī papphoṭetvā gahitena sāṇapaṁsukūlacīvarena. Bhāriyanti garukaṁ, dukkaranti attho.",
  "tika-s0201t2:9_2": "Vadhuyuvatīmajjhimitthivasena,",
  "tika-s0201t2:9_3": "bālayobbanapurāṇavasena vā tividhanāṭakatā.",
  "tika-s0201t2:9_4": "Hareṇuyūsaṁ maṇḍalakalāyaraso.",
  "tika-s0201t2:9_5": "‘‘Yāpessati nāmā’’ti nāma-saddaṁ ānetvā sambandho.",
  "tika-s0201t2:9_6": "Nāma-saddayogena hi anāgatakālassa viya payogo, yāpeti icceva attho.",
  "tika-s0201t2:9_7": "Appāṇakanti nirassāsaṁ nirodhitassāsapassāsaṁ.",
  "tika-s0201t2:10_0": "Samādhiguṇanti sādhāraṇato vuttamatthaṁ vivarati jhānādiggahaṇena.",
  "tika-s0201t2:10_1": "Mānadabbanimmadanena nibbisevanabhāvāpādanampi damanamevāti vuttaṁ ‘‘pāthikaputtadamanādīnī’’ti.",
  "tika-s0201t2:10_2": "Ādi-saddena saccakāḷavakabakadamanādīnaṁ saṅgaho.",
  "tika-s0201t2:10_3": "Bāverunti evaṁnāmakaṁ visayaṁ.",
  "tika-s0201t2:10_4": "Sarasampannoti aṭṭhaṅgasamannāgatena sarena samannāgato.",
  "tika-s0201t2:10_5": "Tena brahmassaratākaravīkabhāṇitādassanena lakkhaṇahāranayena avasesalakkhaṇapāripūriṁ viya tadavinābhāvato buddhānaṁ desanāvilāsañca vibhāveti.",
  "tika-s0201t2:11_0": "Hatappabhāti buddhānubhāvena vigatatejā.",
  "tika-s0201t2:11_1": "Kāḷapakkhūpameti sattānaṁ byāmohandhakārābhibhavena kāḷapakkharattūpame.",
  "tika-s0201t2:11_2": "Sūriyeti sūriye udayitvā obhāsenteti adhippāyo.",
  "tika-s0201t2:12_0": "Siṅghāṭaketi tikoṇaracchāyaṁ. Catukketi sandhiyaṁ.",
  "tika-s0201t2:12_1": "Paridevantīti anutthunanavasena vippalapanti.",
  "tika-s0201t2:12_2": "Sokādhikakato hi vacīpalāpo paridevo.",
  "tika-s0201t2:12_3": "Loke uppajjamāneyeva uppannāti attano diṭṭhivādassa purātanabhāvaṁ dīpenti.",
  "tika-s0201t2:13_0": "Sesapadesupīti ‘‘idha dutiyo samaṇo’’tiādīsu sesavāresupi (a. ni. ṭī.",
  "tika-s0201t2:13_1": "2.4.241-242) yathā hi ‘‘vivicceva kāmehī’’ti (pārā. 11; dī. ni. 1.226; saṁ. ni. 2.152; a. ni.",
  "tika-s0201t2:13_2": "4.123) ettha kato niyamo ‘‘vivicca akusalehī’’ti (pārā. 11; dī. ni. 1.226; saṁ. ni. 2.152; a. ni.",
  "tika-s0201t2:13_3": "4.123) etthāpi katoyeva hoti sāvadhāraṇasseva atthassa icchitabbattā, evamidhāpīti. Tenāha ‘‘dutiyādayopī’’tiādi.",
  "tika-s0201t2:13_4": "Sāmaññaphalādhigamavasena nippariyāyato samaṇabhāvoti tesaṁ vasenettha cattāro samaṇā desitāti tamatthaṁ suttantarena samatthetuṁ ‘‘tenevāhā’’tiādi vuttaṁ.",
  "tika-s0201t2:13_5": "Paṭipattikkamena desanākkamena ca sakadāgāmiādīnaṁ dutiyāditā vuttāti sotāpannassa paṭhamatā avuttasiddhāti na coditā.",
  "tika-s0201t2:13_6": "Phalaṭṭhakasamaṇāva adhippetā samitapāpasamaṇaggahaṇato.",
  "tika-s0201t2:13_7": "Kasmā panettha mahāparinibbāne viya maggaṭṭhā tadatthāya paṭipannā ca na gahitāti? Veneyyajjhāsayato.",
  "tika-s0201t2:13_8": "Tattha hi maggādhigamatthāya vipassanāpi ito bahiddhā natthi,",
  "tika-s0201t2:13_9": "kuto maggaphalānīti dassentena bhagavatā ‘‘ñāyassa dhammassa padesavattī,",
  "tika-s0201t2:13_10": "ito bahiddhā samaṇopi natthī’’ti vuttaṁ.",
  "tika-s0201t2:13_11": "Idha pana niṭṭhānappattameva taṁtaṁsamaṇabhāvaṁ gaṇhantena phalaṭṭhakasamaṇāva gahitā ‘‘maggaṭṭhato phalaṭṭho savisesaṁ dakkhiṇeyyo’’ti.",
  "tika-s0201t2:13_12": "Svāyamattho dvīsu suttesu desanābhedeneva viññāyatīti.",
  "tika-s0201t2:14_0": "Rittāti vivittā.",
  "tika-s0201t2:14_1": "Tucchāti nissārā paṭipannakasārābhāvato. Pavadanti etehīti pavādā,",
  "tika-s0201t2:14_2": "diṭṭhigatikānaṁ nānādiṭṭhidīpakā samayāti āha ‘‘cattāro sassatavādā’’tiādi. Tattha yaṁ vattabbaṁ, taṁ parato āgamissati. Teti yathāvuttasamaṇā.",
  "tika-s0201t2:14_3": "Etthāti ‘‘parappavādā’’ti vutte bāhirakasamaye.",
  "tika-s0201t2:15_0": "Yanti yasmiṁ.",
  "tika-s0201t2:15_1": "Bhummatthe hi idaṁ paccattavacanaṁ.",
  "tika-s0201t2:15_2": "Ñāyo vuccati saha vipassanāya ariyamaggo.",
  "tika-s0201t2:15_3": "Tena hi nibbānaṁ ñāyati gammati paṭivijjhatīti.",
  "tika-s0201t2:15_4": "So eva nibbānasampāpakahetutāya dhammoti āha ‘‘ñāyassa dhammassā’’ti.",
  "tika-s0201t2:16_0": "Tesaṁ parappavādasāsanānaṁ akhettatā khettatā ca ariyamaggassa abhāvabhāvā suparisuddhassa sīlassa suparisuddhāya samathavipassanāya abhāvato sāvato ca.",
  "tika-s0201t2:16_1": "Tadubhayañca durakkhātasvākkhātabhāvahetukaṁ,",
  "tika-s0201t2:16_2": "so ca asammāsambuddhasammāsambuddhapaveditatāyāti parājikāya satthu vipattihetutāya sāsanassa aniyyānabhāvoti dasseti.",
  "tika-s0201t2:17_0": "Idāni yathāvuttamatthaṁ pariyāyato ca pāḷiyā ca samatthetuṁ ‘‘tenāha bhagavā’’tiādinā pāḷiṁ dassetvā upamāpadesena tattha suttaṁ vibhāvento ‘‘yasmā’’tiādimāha.",
  "tika-s0201t2:17_1": "Tattha yasmā ekaccānaṁ visesato sīhānaṁ purimaṁ pādadvayaṁ hatthakiccampi karoti,",
  "tika-s0201t2:17_2": "tasmā āha ‘‘surattahatthapādo’’ti.",
  "tika-s0201t2:17_3": "Sīhassa kesā nāma kesarāyatanā khandhalomā.",
  "tika-s0201t2:17_4": "Gocariyahatthikulaṁ nāma pakatihatthikulaṁ,",
  "tika-s0201t2:17_5": "yaṁ ‘‘kālāvaka’’ntipi vuccati. Ghoṭako nāma assakhaḷuṅko.",
  "tika-s0201t2:17_6": "Sineruparibhaṇḍe simbalirukkhehi sañchādito paññāsayojano daho simbalidaho,",
  "tika-s0201t2:17_7": "taṁ parivāretvā mahantaṁ simbalivanaṁ,",
  "tika-s0201t2:17_8": "taṁ sandhāyāha ‘‘simbalidahavane’’ti.",
  "tika-s0201t2:17_9": "Aññatitthāvāsabhūmiyaṁ imesu samaṇesu ekacco na uppajjati,",
  "tika-s0201t2:17_10": "īdiso panettha vikappo natthi,",
  "tika-s0201t2:17_11": "sabbena sabbaṁ na uppajjantevāti dassento ‘‘ekasamaṇopī’’ti āha.",
  "tika-s0201t2:17_12": "Ariyamaggaparikkhateti ariyamagguppattiyā abhisaṅkhate,",
  "tika-s0201t2:17_13": "yadā sāsanikānaṁ sammāpaṭipattiyā ariyamaggo dibbati, tadāti attho.",
  "tika-s0201t2:18_0": "Sammāti suṭṭhu.",
  "tika-s0201t2:18_1": "Suṭṭhu nadanaṁ nāma hetuyuttaṁ suṭṭhu katvā kathananti āha ‘‘hetunā’’ti.",
  "tika-s0201t2:18_2": "So ca hetu aviparīto eva icchitabboti āha ‘‘nayenā’’ti, ñāyenāti attho.",
  "tika-s0201t2:18_3": "Evaṁbhūto ca so yathādhippetatthaṁ karoti sādhetīti dassento āha ‘‘kāraṇenā’’ti.",
  "tika-s0201t2:18_4": "Yadi tiracchānasīhassa nādo sabbatiracchānaekaccamanussāmanussanādato seṭṭhattā seṭṭhanādo,",
  "tika-s0201t2:18_5": "kimaṅgaṁ pana tathāgatasīhanādoti āha ‘‘sīhanādanti seṭṭhanāda’’nti.",
  "tika-s0201t2:18_6": "Yadi tiracchānasīhanādassa seṭṭhanādatā nibbhayatāya appaṭisattutāya icchitā,",
  "tika-s0201t2:18_7": "tathāgatasīhanādasseva ayamattho sātisayoti āha ‘‘abhītanādaṁ appaṭināda’’nti.",
  "tika-s0201t2:18_8": "Idānissa seṭṭhanādabhāvaṁ kāraṇena paṭipādento ‘‘imesañhī’’tiādimāha.",
  "tika-s0201t2:18_9": "Tena ‘‘sammā’’ti vuttamatthaṁ samattheti.",
  "tika-s0201t2:18_10": "Tattha atthitāyāti iminā sīhanādassa uttamatthataṁ dasseti. Bhūtaṭṭho hi uttamaṭṭho.",
  "tika-s0201t2:18_11": "Tāya eva bhūtaṭṭhatāya abhītanādatāti dassento ‘‘ime samaṇā…pe… nāma hotī’’ti āha.",
  "tika-s0201t2:18_12": "Abhūtañhi vadato kutoci bhayaṁ vā āsaṅkā vā siyāti ‘‘idhevā’’ti niyamassa aviparītataṁ dassento ‘‘amhākampi…pe… appaṭinādo nāma hotī’’ti āha. Yañhi aññatthāpi atthi,",
  "tika-s0201t2:18_13": "taṁ idhevāti avadhāretuṁ na yuttanti.",
  "tika-s0201t2:19_0": "140.Khoti avadhāraṇe. Tena vijjati evāti dasseti.",
  "tika-s0201t2:19_1": "Yanti karaṇatthe paccattanti āha ‘‘yena kāraṇenā’’ti.",
  "tika-s0201t2:19_2": "Titthaṁ nāma dvāsaṭṭhi diṭṭhiyo tabbinimuttassa kassaci diṭṭhivipphanditassa abhāvato.",
  "tika-s0201t2:19_3": "Pāragamanasaṅkhātaṁ taraṇaṁ diṭṭhigatikānaṁ (a. ni. ṭī.",
  "tika-s0201t2:19_4": "2.3.62) tattha tattheva aparāparaṁ ummujjananimujjanavasena pilavananti āha ‘‘taranti uppalavantī’’ti. Uppādetāti pūraṇādiko. Titthe jātāti titthiyā,",
  "tika-s0201t2:19_5": "yathāvuttaṁ vā diṭṭhigatasaṅkhātaṁ titthaṁ etesaṁ atthīti titthikā, titthikā eva titthiyā. Assasanti ettha, etenāti vā assāso, avassayo.",
  "tika-s0201t2:20_0": "Pakatatthaniddeso yaṁ-taṁ-saddoti tassa ‘‘bhagavatā’’tiādīhi padehi samānādhikaraṇabhāvena vuttassa yena abhisambuddhabhāvena bhagavā pakato satthubhāvena adhigato supākaṭo ca,",
  "tika-s0201t2:20_1": "taṁ abhisambuddhabhāvaṁ saddhiṁ āgamanapaṭipadāya atthabhāvena dassento ‘‘yo so…pe… abhisambuddho’’ti āha.",
  "tika-s0201t2:20_2": "Satipi ñāṇadassanasaddānaṁ idha paññāvevacanabhāve tena tena visesena nesaṁ savisaye visesappavattidassanatthaṁ (sārattha. ṭī.",
  "tika-s0201t2:20_3": "parivāra 3.1) asādhāraṇavisesavasena vijjāttayavasena vijjābhiññānāvaraṇavasena sabbaññutaññāṇamaṁsacakkhuvasena paṭivedhadesanāñāṇavasena ca te yojetvā dassento ‘‘tesaṁ tesa’’ntiādimāha.",
  "tika-s0201t2:20_4": "Tattha āsayānusayaṁ jānatā āsayānusayañāṇena,",
  "tika-s0201t2:20_5": "sabbaṁ ñeyyadhammaṁ passatā sabbaññutānāvaraṇañāṇehi.",
  "tika-s0201t2:20_6": "Pubbenivāsādīhīti pubbenivāsaāsavakkhayañāṇehi.",
  "tika-s0201t2:20_7": "Anaññasādhāraṇapuññānubhāvanibbatto anuttarañāṇādhigamaladdhapurāvattako ca bhagavato rūpakāyo atikkammeva devānaṁ devānubhāvaṁ vattatīti āha ‘‘sabbasattānaṁ…pe… passatā’’ti.",
  "tika-s0201t2:20_8": "Paṭivedhapaññāyāti maggapaññāya.",
  "tika-s0201t2:20_9": "Tāya hi sabbaso ñeyyadhammesu sammohassa vidhamitattā pacchā pavattajānanaṁ tassa jānanaṁ viya vuccati.",
  "tika-s0201t2:21_0": "Arīnanti kilesārīnaṁ,",
  "tika-s0201t2:21_1": "pañcavidhamārānaṁ vā sāsanapaccatthikānaṁ vā aññatitthiyānaṁ,",
  "tika-s0201t2:21_2": "tesaṁ hananaṁ pāṭihāriyehi abhibhavanaṁ appaṭibhānatākaraṇaṁ ajjhupekkhanaṁ vā. Kesivinayasuttañcettha (a. ni. 4.111) nidassanaṁ.",
  "tika-s0201t2:21_3": "Tathā ca ṭhānāṭṭhānādīni vā jānatā,",
  "tika-s0201t2:21_4": "yathākammupage satte passatā,",
  "tika-s0201t2:21_5": "savāsanānamāsavānaṁ khīṇattā arahatā,",
  "tika-s0201t2:21_6": "abhiññeyyādibhede dhamme abhiññeyyādito aviparītāvabodhena sammāsambuddhena.",
  "tika-s0201t2:21_7": "Atha vā tīsu kālesu appaṭihatañāṇatāya jānatā,",
  "tika-s0201t2:21_8": "kāyakammādīnaṁ ñāṇānuparivattanena nisammakāritāya passatā, ravādīnampi (sārattha. ṭī.",
  "tika-s0201t2:21_9": "parivāra 3.1) abhāvasādhikāya pahānasampadāya arahatā,",
  "tika-s0201t2:21_10": "chandādīnaṁ ahānihetubhūtāya akkhayapaṭibhānasādhikāya sabbaññutāya sammāsambuddhena.",
  "tika-s0201t2:21_11": "Evaṁ dasabalaaṭṭhārasāveṇikabuddhadhammavasenapi yojanā veditabbā. Yeti caturo dhamme. Attanīti amhesu.",
  "tika-s0201t2:21_12": "Na rājarājamahāmattādīsu upatthambhaṁ sampassamānā,",
  "tika-s0201t2:21_13": "na kāyabalaṁ sampassamānāti yojanā.",
  "tika-s0201t2:22_0": "Uppannapasādoti aveccappasādaṁ vadati.",
  "tika-s0201t2:22_1": "Vakkhati hi ‘‘cattāri sotāpannassa aṅgāni kathitānī’’ti (ma. ni. aṭṭha. 1.140).",
  "tika-s0201t2:22_2": "Kāmaṁ asekkhāpi asekkhāya samasikkhatāya sahadhammikā eva,",
  "tika-s0201t2:22_3": "ciṇṇabrahmacariyatāya pana sahadhammaṁ carantīti na vattabbāti asekkhavāro na gahito.",
  "tika-s0201t2:22_4": "Sabbepeteti ete yathāvuttā bhikkhuādayo sotāpannādayo ca puthujjanā ariyā cāti sabbepi ete taṁtaṁsikkhāhi samānadhammattā sahadhammattā ‘‘sahadhammikā’’ti vuccanti.",
  "tika-s0201t2:22_5": "Idāni nibbattitaariyadhammavaseneva sahadhammike dassento ‘‘apicā’’tiādimāha.",
  "tika-s0201t2:22_6": "Maggadassanamhīti pariññābhisamayādivasena saccapaṭivedhena ‘‘nava maggaṅgāni,",
  "tika-s0201t2:22_7": "aṭṭha bojjhaṅgānī’’tiādinā vivādo natthi.",
  "tika-s0201t2:22_8": "Ekadhammacāritāyāti samānadhammacāritāya.",
  "tika-s0201t2:22_9": "Na hi paṭividdhasaccānaṁ ‘‘mayā dhammo sudiṭṭho,",
  "tika-s0201t2:22_10": "tayā duddiṭṭho’’tiādinā vivādo atthi.",
  "tika-s0201t2:22_11": "Diṭṭhisīlasāmaññena saṅghātā hi te uttamapurisā.",
  "tika-s0201t2:22_12": "Imināti ‘‘sahadhammikā kho panā’’tiādivacanena.",
  "tika-s0201t2:22_13": "Tattha piyamanāpaggahaṇena sīlesu paripūrakāritāpadesena ekadesena gahitaṁ saṅghasuppaṭipattiṁ paripuṇṇaṁ katvā dasseti.",
  "tika-s0201t2:22_14": "Ye hi sampannasīlā suvisuddhadassanā, te viññūnaṁ piyā manāpāti.",
  "tika-s0201t2:22_15": "Ettāvatāti ‘‘atthi kho no āvuso’’tiādinayappavattena ratanattayapasādajotanena akkhātā tesu tesu suttapadesesu.",
  "tika-s0201t2:23_0": "141.Satthari pasādoti pasādaggahaṇena ‘‘bhagavatā’’tiādinā vā pasādanīyā dhammā gahitā.",
  "tika-s0201t2:23_1": "Tena buddhasubuddhataṁ dasseti,",
  "tika-s0201t2:23_2": "tathā ‘‘dhammepasādo’’ti iminā dhammasudhammataṁ,",
  "tika-s0201t2:23_3": "itarena saṅghasuppaṭipannataṁ.",
  "tika-s0201t2:23_4": "Yena cittena aññattha anupalabbhamānena sāsaneyeva samaṇo ito bahiddhā natthīti ayamattho, sammadeva, patiṭṭhāpitoti veditabbaṁ.",
  "tika-s0201t2:23_5": "Tatrāyaṁ yojanā – yasmā sammāsambuddho amhākaṁ satthā, tasmā atthi kho no, āvuso, satthari pasādo,",
  "tika-s0201t2:23_6": "sammāsambuddhattā cassa svākhāto dhammoti atthi dhamme pasādo,",
  "tika-s0201t2:23_7": "tato eva ca atthi sīlesu paripūrakāritāti sahadhammikā…pe… pabbajitā cāti evamettha satthari pasādena dhamme pasādo,",
  "tika-s0201t2:23_8": "tena saṅghasuppaṭipattīti ayañca nayo lesenapi parappavādesu natthīti idheva samaṇo…pe… samaṇehi aññehīti.",
  "tika-s0201t2:24_0": "Paṭividdhasaccānaṁ pahīnānurodhānaṁ gehassitapemassa asambhavo evāti ‘‘idānī’’ti vuttaṁ. Yadi evaṁ ‘‘upajjhāyena, bhikkhave,",
  "tika-s0201t2:24_1": "saddhivihārikamhi puttapemaṁ upaṭṭhapetabbaṁ’’tiādivacanaṁ (mahāva. 65) kathanti?",
  "tika-s0201t2:24_2": "Nayidaṁ gehassitapemaṁ sandhāya vuttaṁ,",
  "tika-s0201t2:24_3": "taṁsadisattā pana pemamukhena vutto mettāsneho.",
  "tika-s0201t2:24_4": "Na hi bhagavā bhikkhū saṁkilese niyojeti.",
  "tika-s0201t2:24_5": "Evarūpaṁ pemaṁ sandhāyāti pasādāvahaguṇāvahato pūraṇādīsu bhatti pasādo na hoti,",
  "tika-s0201t2:24_6": "pasādapatirūpakā pana lobhapavattīti daṭṭhabbā.",
  "tika-s0201t2:24_7": "Theroti mahāsaṅgharakkhitatthero.",
  "tika-s0201t2:24_8": "Yena aṭṭhakathā potthakaṁ āropitā.",
  "tika-s0201t2:24_9": "Ekova satthā anaññasādhāraṇaguṇattā,",
  "tika-s0201t2:24_10": "aññathā anacchariyattā satthulakkhaṇameva na paripūreyya.",
  "tika-s0201t2:24_11": "Visuṁ katvāti aññehi vivecetvā attano āveṇikaṁ katvā.",
  "tika-s0201t2:24_12": "‘‘Amhākaṁ satthā’’ti byāvadantānaṁ aññesaṁ satthā na hotīti atthato āpannameva hoti,",
  "tika-s0201t2:24_13": "tathā ca padesavattiniṁ tassa satthutaṁ paṭijānantā paripuṇṇalakkhaṇasatthutaṁ icchantānampi tato viruddhā satthubhāvapariyesanena parājitā honti.",
  "tika-s0201t2:24_14": "Pariyattidhammeti adhikabrahmaguṇasuttageyyādippabhedasamaye.",
  "tika-s0201t2:24_15": "Tattha ajasīla…pe… kukkurasīlādīsūti idaṁ yebhuyyena aññatitthiyānaṁ tādisaṁ vatasamādānasabbhāvato vuttaṁ,",
  "tika-s0201t2:24_16": "ādi-saddena yamaniyamacātuyāmasaṁvarādīnaṁ saṅgahoti.",
  "tika-s0201t2:24_17": "Adhippayāsoti adhikaṁ payasati payujjati etenāti adhippayāso,",
  "tika-s0201t2:24_18": "savisesaṁ adhikattabbakiriyā (a. ni. ṭī. 2.3.117). Tenāha ‘‘adhikappayogo’’ti.",
  "tika-s0201t2:25_0": "Tassapasādassa pariyosānabhūtāti tassa satthari dhamme ca pasādassa niṭṭhānabhūtā. Niṭṭhāti mokkho.",
  "tika-s0201t2:25_1": "Samayavādīnañhi tasmiṁ tasmiṁ samaye tadupadesake ca pasādo yāvadeva mokkhādhigamanaṭṭho.",
  "tika-s0201t2:25_2": "Diṭṭhigatikā tathā tathā attano laddhivasena niṭṭhaṁ parikappenti yevāti āha ‘‘niṭṭhaṁ apaññapento nāma natthī’’ti.",
  "tika-s0201t2:25_3": "Brāhmaṇānanti brāhmaṇavādīnaṁ.",
  "tika-s0201t2:25_4": "Tesaṁ ekacce brahmunā salokatā niṭṭhāti vadanti, ekacce tassa samīpatā,",
  "tika-s0201t2:25_5": "ekacce tena saṁyogo niṭṭhāti vadanti.",
  "tika-s0201t2:25_6": "Tattha ye salokatāvādino samīpatāvādino ca, te dvedhāvādino, itare advedhāvādino.",
  "tika-s0201t2:25_7": "Sabbepi te atthato brahmalokupapattiyaṁyeva niṭṭhāsaññino.",
  "tika-s0201t2:25_8": "Tattha hi nesaṁ niccābhiniveso yathā taṁ bakassa brahmuno.",
  "tika-s0201t2:25_9": "Tena vuttaṁ ‘‘brahmaloko niṭṭhā’’ti.",
  "tika-s0201t2:25_10": "Brahmalokoti paṭhamajjhānabhūmi.",
  "tika-s0201t2:25_11": "Mahātāpasānanti vekhanasāditāpasānaṁ.",
  "tika-s0201t2:25_12": "Mahābrahmā viya paṭhamajjhānabhūmiyaṁ ābhassaresu eko sabbaseṭṭho natthīti ‘‘ābhassarā’’ti puthuvacanaṁ.",
  "tika-s0201t2:25_13": "Paribbājakānanti sañcayādiparibbājakānaṁ.",
  "tika-s0201t2:25_14": "Anto ca mano ca etassa natthīti anantamānaso.",
  "tika-s0201t2:25_15": "Ājīvakānañhi sabbadābhāvato ananto,",
  "tika-s0201t2:25_16": "sukhadukkhādisamatikkamanato amānaso.",
  "tika-s0201t2:25_17": "Iminā aṭṭhahi lokadhammehi upakkiliṭṭhacittataṁ dasseti.",
  "tika-s0201t2:26_0": "Papañce yaṁ vattabbaṁ, taṁ heṭṭhā vuttameva.",
  "tika-s0201t2:26_1": "Taṇhādiṭṭhiyova adhippetā mamaṅkāraahaṅkāravigamassa adhippetattā.",
  "tika-s0201t2:26_2": "Yathā pañcasu ṭhānesu ekova kileso lobho āgato,",
  "tika-s0201t2:26_3": "evaṁ dvīsu ṭhānesu tayo kilesā āgatā ‘‘doso moho diṭṭhī’’ti.",
  "tika-s0201t2:26_4": "‘‘Sadosassā’’ti hi vuttaṭṭhāne paṭighaṁ akusalamūlaṁ gahitaṁ,",
  "tika-s0201t2:26_5": "‘‘paṭiviruddhassā’’ti virodho,",
  "tika-s0201t2:26_6": "‘‘samohassā’’ti moho akusalamūlaṁ, ‘‘aviddasuno’’ti malyaṁ, asampajaññaṁ vā,",
  "tika-s0201t2:26_7": "‘‘saupādānassā’’ti ‘‘natthi dinna’’ntiādinā nayena gahaṇaṁ,",
  "tika-s0201t2:26_8": "‘‘papañcārāmassā’’ti papañcuppattivasena.",
  "tika-s0201t2:27_0": "Ākāratoti pavattiākārato.",
  "tika-s0201t2:27_1": "Padantarena rāgavisesassa vuccamānattāādito vuttaṁ sarāgavacanaṁ oḷārikaṁ rāgavisayanti āha ‘‘pañcakāmaguṇikarāgavasenā’’ti.",
  "tika-s0201t2:27_2": "Gahaṇavasenāti daḷhaggahaṇavasena.",
  "tika-s0201t2:27_3": "‘‘Anuruddhapaṭiviruddhassā’’ti ekapadavasena pāḷiyaṁ āgatattā ekajjhaṁ paduddhāro kato.",
  "tika-s0201t2:27_4": "Tattha pana ‘‘anuruddhassā’’ti subhavasenāti evamattho vattabbo.",
  "tika-s0201t2:27_5": "Na hi paṭivirujjhanaṁ subhavasena hoti.",
  "tika-s0201t2:27_6": "Papañcuppattidassanavasenāti kilesakammavipākānaṁ aparāparuppattipaccayatāya saṁsārassa papañcanaṁ papañco,",
  "tika-s0201t2:27_7": "tassa uppattihetubhāvadassanavasena.",
  "tika-s0201t2:27_8": "Taṇhā hi bhavuppattiyā visesapaccayo.",
  "tika-s0201t2:27_9": "Taṇhāpaccayā upādānadassanavasenāti taṇhāpaccayassa upādānassa dassanavasena,",
  "tika-s0201t2:27_10": "yadavatthā taṇhā upādānassa paccayo, tadavatthādassanavasena.",
  "tika-s0201t2:27_11": "Phalena hi hetuvisesakittanametanti.",
  "tika-s0201t2:27_12": "Evaṁ viddhaṁsethāti kāmarāgabhavataṇhādivasena lobhaṁ kasmā evaṁ vippakiretha.",
  "tika-s0201t2:27_13": "Taṇhākaraṇavasenāti taṇhāyanakaraṇavasena subhākāraggahaṇavasena.",
  "tika-s0201t2:27_14": "Subhanti hi ārammaṇe pavatto rāgo ‘‘subha’’nti vutto.",
  "tika-s0201t2:28_0": "142. Vadanti etenāti vādo, diṭṭhivādo.",
  "tika-s0201t2:28_1": "Diṭṭhivasena hi ‘‘sassato attā ca loko ca,",
  "tika-s0201t2:28_2": "asassato attā ca loko cā’’ti ca diṭṭhigatikā paññapenti. Tenāha ‘‘dvemā, bhikkhave, diṭṭhiyo’’ti (ma. ni. 1.142).",
  "tika-s0201t2:28_3": "Taṇhārahitāya diṭṭhiyā abhāvato taṇhāvaseneva ca attano sassatabhāvābhinivesoti katvā vuttaṁ ‘‘taṇhādiṭṭhivasenā’’ti. Allīnāti nissitā.",
  "tika-s0201t2:28_4": "Upagatāti avissajjanavasena ekibhāvamiva gatā.",
  "tika-s0201t2:28_5": "Ajjhositāti tāya diṭṭhiyā gilitvā pariniṭṭhāpitā viya tadantogadhā. Tenāha ‘‘anupaviṭṭhā’’ti.",
  "tika-s0201t2:28_6": "Yathā gahaṭṭhānaṁ kāmajjhosānaṁ vivādamūlaṁ,",
  "tika-s0201t2:28_7": "evaṁ pabbajitānaṁ diṭṭhajjhosānanti āha ‘‘vibhavadiṭṭhiyā te paṭiviruddhā’’ti.",
  "tika-s0201t2:28_8": "Diṭṭhivirodhena hi diṭṭhigatikavirodho.",
  "tika-s0201t2:29_0": "Khaṇikasamudayo uppādakkhaṇoti āha ‘‘diṭṭhīnaṁ nibbattī’’ti.",
  "tika-s0201t2:29_1": "Diṭṭhinibbattiggahaṇeneva cettha yathā diṭṭhīnaṁ paṭiccasamuppannatā vibhāvitā,",
  "tika-s0201t2:29_2": "evaṁ diṭṭhivatthunopīti ubhayesampi aniccatā dukkhatā anattatā ca vibhāvitāti daṭṭhabbaṁ.",
  "tika-s0201t2:29_3": "Yāni paṭisambhidānayena (paṭi. ma.",
  "tika-s0201t2:29_4": "1.122) ‘‘paccayasamudayo aṭṭha ṭhānānī’’ti vuttāni,",
  "tika-s0201t2:29_5": "tāni dassento ‘‘khandhāpī’’tiādimāha.",
  "tika-s0201t2:29_6": "Tattha khandhāpi diṭṭhiṭṭhānaṁ ārammaṇaṭṭhena ‘‘rūpaṁ attato samanupassatī’’tiādivacanato (saṁ. ni. 3.81; 4.345).",
  "tika-s0201t2:29_7": "Avijjāpi diṭṭhiṭṭhānaṁ upanissayādivasena paccayabhāvato. Yathāha – ‘‘assutavā, bhikkhave,",
  "tika-s0201t2:29_8": "puthujjano ariyānaṁ adassāvī ariyadhammassa akovido’’tiādi (ma. ni. 1.2, 461; saṁ. ni. 3.1, 7). Phassopi diṭṭhiṭṭhānaṁ.",
  "tika-s0201t2:29_9": "Yathā cāha ‘‘tadapi phassapaccayā (dī. ni. 1.118-130),",
  "tika-s0201t2:29_10": "phussa phussa paṭisaṁvediyantī’’ti (dī. ni. 1.144) ca . Saññāpi diṭṭhiṭṭhānaṁ.",
  "tika-s0201t2:29_11": "Vuttañhetaṁ ‘‘saññānidānā hi papañcasaṅkhāti (su. ni. 880),",
  "tika-s0201t2:29_12": "pathaviṁ pathavito saññatvā’’ti (ma. ni. 1.2) ca ādi. Vitakkopi diṭṭhiṭṭhānaṁ.",
  "tika-s0201t2:29_13": "Vuttampi cetaṁ ‘‘takkañca diṭṭhīsu pakappayitvā,",
  "tika-s0201t2:29_14": "saccaṁ musāti dvayadhammamāhū’’ti (su. ni. 892; mahāni.",
  "tika-s0201t2:29_15": "121) ‘‘takkī hoti vīmaṁsī’’ti (dī. ni. 1.34) ca ādi.",
  "tika-s0201t2:29_16": "Ayonisomanasikāropi diṭṭhiṭṭhānaṁ.",
  "tika-s0201t2:29_17": "Yathāha bhagavā ‘‘tasseva ayoniso manasikaroto channaṁ diṭṭhīnaṁ aññatarā diṭṭhi uppajjati,",
  "tika-s0201t2:29_18": "atthi me attāti assa saccato thetato diṭṭhi uppajjatī’’tiādi (ma. ni. 1.19).",
  "tika-s0201t2:29_19": "Samuṭṭhāti etenāti samuṭṭhānaṁ, tassa bhāvo samuṭṭhānaṭṭho, tena.",
  "tika-s0201t2:29_20": "Khaṇikatthaṅgamo khaṇikanirodho.",
  "tika-s0201t2:29_21": "Paccayatthaṅgamo avijjādīnaṁ accantanirodho. So pana yena hoti,",
  "tika-s0201t2:29_22": "taṁ dassento ‘‘sotāpattimaggo’’ti āha.",
  "tika-s0201t2:29_23": "Cattāro hi ariyamaggā yathārahaṁ tassa tassa saṅkhāragatassa accantanirodhahetu, khaṇikanirodho pana ahetuko.",
  "tika-s0201t2:30_0": "Ānisaṁsanti udayaṁ.",
  "tika-s0201t2:30_1": "So pana diṭṭhadhammikasamparāyikavasena duvidho.",
  "tika-s0201t2:30_2": "Tattha samparāyiko duggatiparikilesatāyaādīnavapakkhiko evāti itaraṁ dassento ‘‘yaṁ sandhāyā’’tiādimāha.",
  "tika-s0201t2:30_3": "Ādīnavampi diṭṭhadhammikameva dassento ‘‘diṭṭhiggahaṇamūlakaṁ upaddava’’ntiādimāha. Sotiādīnavo.",
  "tika-s0201t2:30_4": "Ādīnanti ādi-saddena naggiyānasanasaṅkaṭivatādīnaṁ saṅgaho.",
  "tika-s0201t2:30_5": "Nissarati etenāti nissaraṇanti vuccamāne dassanamaggo eva diṭṭhīnaṁ nissaraṇaṁ siyā,",
  "tika-s0201t2:30_6": "tassa pana atthaṅgamapariyāyena gahitattā sabbasaṅkhatanissaṭaṁ nibbānaṁ diṭṭhīhipi nissaṭanti katvā vuttaṁ ‘‘diṭṭhīnaṁ nissaraṇaṁ nāma nibbāna’’nti.",
  "tika-s0201t2:30_7": "Iminātiādīsu vattabbaṁ anuyogavatte vuttanayameva.",
  "tika-s0201t2:31_0": "143.Diṭṭhicchedanaṁ dassentoti sabbupādānapariññādassanena sabbaso diṭṭhīnaṁ samucchedavidhiṁ dassento. Vuttāyevāti –",
  "tika-s0201t2:32_0": "‘‘Upādānāni cattāri, tāni atthavibhāgato;",
  "tika-s0201t2:33_0": "Dhammasaṅkhepavitthārā, kamato ca vibhāvaye’’ti. (visuddhi. 2.645) –",
  "tika-s0201t2:34_0": "Gāthaṁ uddisitvā atthavibhāgādivasena vuttāyeva.",
  "tika-s0201t2:34_1": "Kāmaṁ ito bāhirakānaṁ ‘‘imāni upādānāni ettakāni cattāri,",
  "tika-s0201t2:34_2": "na ito bhiyyo’’ti īdisaṁ ñāṇaṁ natthi,",
  "tika-s0201t2:34_3": "kevalaṁ pana keci ‘‘kāmā pahātabbā’’ti vadanti,",
  "tika-s0201t2:34_4": "keci ‘‘natthi paro lokoti ca, micchā’’ti vadanti,",
  "tika-s0201t2:34_5": "apare ‘‘sīlabbatena suddhīti ca, micchā’’ti vadanti,",
  "tika-s0201t2:34_6": "attadiṭṭhiyā pana micchābhāvaṁ sabbaso na jānanti eva. Yattakaṁ pana jānanti,",
  "tika-s0201t2:34_7": "tassapi accantappahānaṁ na jānanti,",
  "tika-s0201t2:34_8": "tathāpi sabbassa pariññeyyassa pariññeyyaṁ paññapemaicceva tiṭṭhanti.",
  "tika-s0201t2:34_9": "Evaṁbhūtānaṁ pana nesaṁ tattha yādisī paṭipatti, taṁ dassento satthā ‘‘santi, bhikkhave’’tiādimāha. Tattha santīti saṁvijjanti.",
  "tika-s0201t2:34_10": "Tena tesaṁ diṭṭhigatikānaṁ vijjamānatāya avicchedataṁ dasseti. Eketi ekacce.",
  "tika-s0201t2:34_11": "Samaṇabrāhmaṇāti pabbajjupagamanena samaṇā, jātimattena ca brāhmaṇā.",
  "tika-s0201t2:34_12": "Sabbesanti anavasesānaṁ upādānānaṁ samatikkamaṁ pahānaṁ.",
  "tika-s0201t2:34_13": "Sammā na paññapentīti yesaṁ paññapenti,",
  "tika-s0201t2:34_14": "tesampi sammā pariññaṁ na paññapenti.",
  "tika-s0201t2:34_15": "Idāni taṁ atthaṁ vitthārato dassetuṁ ‘‘kecī’’tiādi vuttaṁ.",
  "tika-s0201t2:34_16": "Tattha hotika-kuṭīcaka-bahūdaka-haṁsa-paramahaṁsa-kājaka-tidaṇḍa-monavata-seva-pārupaka-pañcamarattika- somakāraka-mugabbata-carabāka-tāpasa-niganthā-jīvaka-isi-pārāyanika-pañcātapika-kāpila- kāṇāda-saṁsāramocaka-aggibhattika-magavatika-govatika-kukkuravatika-kāmaṇḍaluka- vaggulivatika-ekasāṭaka-odakasuddhika-sarīrasantāpaka-sīlasuddhika-jhānasuddhika-catubbidha- sassatavādādayo channavuti taṇhāpāsena ḍaṁsanato,",
  "tika-s0201t2:34_17": "ariyadhammassa vā vibādhanato pāsaṇḍā.",
  "tika-s0201t2:34_18": "Vatthupaṭisevanaṁ kāmanti byāpārassa vatthuno paṭisevanasaṅkhātaṁ kāmaṁ.",
  "tika-s0201t2:34_19": "Theyyena sevantīti paṭihatthaādisamaññāya lokassa vacanavasena sevanti.",
  "tika-s0201t2:34_20": "Tīṇi kāraṇānīti ‘‘natthi dinna’’ntiādinayappavattāni diṭṭhivisesabhūtāni vaṭṭakāraṇāni.",
  "tika-s0201t2:35_0": "Atthasallāpikāti atthassa sallāpikā,",
  "tika-s0201t2:35_1": "dvinnaṁ adhippetatthasallāpavibhāvinīti adhippāyo. Dvinnañhi vacanaṁ sallāpo. Tenāha ‘‘pathavī kirā’’tiādi.",
  "tika-s0201t2:36_0": "Yo titthiyānaṁ attano satthari dhamme sahadhammikesu ca pasādo vutto,",
  "tika-s0201t2:36_1": "tassa anāyatanagatattā appasādakabhāvadassanaṁ pasādapacchedo.",
  "tika-s0201t2:36_2": "Tathāpavatto vādo pasādapacchedavādo vutto.",
  "tika-s0201t2:36_3": "Evarūpeti īdise vuttanayena kilesānaṁ anupasamasaṁvattanike. Dhammeti dhammapatirūpake. Vinayeti vinayapatirūpake.",
  "tika-s0201t2:36_4": "Titthiyā hi kohaññe ṭhatvā lokaṁ vañcentā dhammaṁ kathemāti ‘‘sattime kāyā akaṭā akaṭavidhā’’tiādinā (dī. ni.",
  "tika-s0201t2:36_5": "1.174) yaṁ kiñci kathetvā tathā ‘‘vinayaṁ paññapemā’’ti gosīlavaggulivatādīni paññapetvā tādisaṁ sāvake sikkhāpetvā ‘‘dhammavinayo’’ti kathenti,",
  "tika-s0201t2:36_6": "taṁ sandhāyetaṁ vuttaṁ ‘‘dhammavinaye’’ti.",
  "tika-s0201t2:36_7": "Tenāha ‘‘ubhayenapi aniyyānikaṁ sāsanaṁ dassetī’’ti.",
  "tika-s0201t2:36_8": "Parittampi nāma puññaṁ kātukāmaṁ maccheramalābhibhūtatāya nivārentassa antarāyaṁ tassa karoto diṭṭheva dhamme viññūhi garahitabbatā samparāye ca duggati pāṭikaṅkhā,",
  "tika-s0201t2:36_9": "kimaṅgaṁ pana sakalavaṭṭadukkhanissaraṇāvahe jinacakke pahāradāyino titthakarassa tadovādakarassa cāti imamatthaṁ dassento ‘‘aniyyānikasāsanamhi hī’’tiādimāha.",
  "tika-s0201t2:36_10": "Yathā so pasādo samparāye na sammaggato attano pavattivasenāti dassento ‘‘kañci kālaṁ gantvāpi pacchā vinassati yevā’’ti āha,",
  "tika-s0201t2:36_11": "aveccappasādo viya accantiko na hotīti attho.",
  "tika-s0201t2:37_0": "Sampajjamānā yathāvidhipaṭipattiyā tiracchānayoniṁ āvahati.",
  "tika-s0201t2:37_1": "Kammasarikkhakena hi vipākeneva bhavitabbaṁ.",
  "tika-s0201t2:37_2": "Sabbampi kāraṇabhedanti sabbampi yathāvuttaṁ titthakarānaṁ sāvakānaṁ apāyadukkhāvahaṁ micchāpaṭipattisaṅkhātaṁ kāraṇavisesaṁ.",
  "tika-s0201t2:37_3": "So panesa pasādo na niyyāti micchattapakkhikattā surāpītasiṅgāle pasādo viya.",
  "tika-s0201t2:37_4": "Suraṁ parissāvetvā chaḍḍitakasaṭaṁ surājallikaṁ.",
  "tika-s0201t2:37_5": "Brāhmaṇā nāma dhanaluddhāti adhippāyenāha ‘‘imaṁ vañcessāmī’’ti. Kaṁsasatāti kahāpaṇasatā.",
  "tika-s0201t2:38_0": "144.Tassāti pasādassa.",
  "tika-s0201t2:38_1": "Sabbopi lobho kāmupādānanteva vuccatīti āha ‘‘arahattamaggena kāmupādānassa pahānapariñña’’nti.",
  "tika-s0201t2:38_2": "Evarūpeti īdise sabbaso kilesānaṁ upasamasaṁvattanike.",
  "tika-s0201t2:38_3": "Yathānusiṭṭhaṁ paṭipajjamānānaṁ apāyesu apatanavasena dhāraṇaṭṭhena dhamme.",
  "tika-s0201t2:38_4": "Sabbaso vinayanaṭṭhena vinaye.",
  "tika-s0201t2:38_5": "Tattha bhavadukkhanissaraṇāya saṁvattane.",
  "tika-s0201t2:39_0": "Namassamāno aṭṭhāsi dve asaṅkhyeyyāni paccekabodhipāramīnaṁ pūraṇena tattha buddhasāsane paricayena ca bhagavati pasannacittatāya ca.",
  "tika-s0201t2:39_1": "‘‘Ulūkā’’tyādigāthā rukkhadevatāya bhāsitā.",
  "tika-s0201t2:39_2": "Kāluṭṭhitanti sāyanhakāle divāvihārato uṭṭhitaṁ.",
  "tika-s0201t2:39_3": "Duggateso na gacchatīti duggatiṁ eso na gamissati. Morajiko murajavādako.",
  "tika-s0201t2:39_4": "Mahābherivādakavatthuādīnipi sitapātukaraṇaṁ ādiṁ katvā vitthāretabbāni.",
  "tika-s0201t2:40_0": "Paramattheti lokuttaradhamme.",
  "tika-s0201t2:40_1": "Kiṁ pana vattabbanti dhammepi paramatthe nimittaṁ gahetvā suṇantānaṁ.",
  "tika-s0201t2:40_2": "Sāmaṇeravatthūti pabbajitadivaseyeva sappena daṭṭho hutvā kālaṁ katvā devalokaṁ upapannasāmaṇeravatthu.",
  "tika-s0201t2:41_0": "Khīrodananti khīrena saddhiṁ sammissaṁ odanaṁ. Timbarusakanti tindukaphalaṁ.",
  "tika-s0201t2:41_1": "Tipusasadisā ekā vallijāti timbarusaṁ,",
  "tika-s0201t2:41_2": "tassa phalaṁ timbarusakanti ca vadanti.",
  "tika-s0201t2:41_3": "Kakkārikanti khuddakaelāḷukaṁ. Mahātipusanti ca vadanti.",
  "tika-s0201t2:41_4": "Vallipakkanti khuddakatipusavalliyā phalaṁ. Hatthapatāpakanti mandāmukhi.",
  "tika-s0201t2:41_5": "Ambakañjikanti ambilakañjikaṁ. Khaḷayāguntipi vadanti.",
  "tika-s0201t2:41_6": "Doṇinimmajjaninti satelaṁ tilapiññākaṁ.",
  "tika-s0201t2:41_7": "Vidhupananti caturassabījaniṁ .",
  "tika-s0201t2:41_8": "Tālavaṇṭanti tālapattehi katamaṇḍalabījaniṁ.",
  "tika-s0201t2:41_9": "Morahatthanti morapiñchehi kataṁ makasabījaniṁ.",
  "tika-s0201t2:42_0": "Vuttanayānusārenevāti yasmā idhāpi yathāvuttaṁ sabbampi kāraṇabhedaṁ ekato katvā dassento satthā ‘‘taṁ kissa hetū’’ntiādimāha,",
  "tika-s0201t2:42_1": "tasmā tattha aniyyānikasāsane vuttanayassa anussaraṇavasena yojetvā veditabbaṁ.",
  "tika-s0201t2:43_0": "145.Pariññanti pahānapariññaṁ.",
  "tika-s0201t2:43_1": "Tesaṁ paccayaṁ dassetunti upādānānaṁ pariññā nāma pahānapariññā.",
  "tika-s0201t2:43_2": "Tesaṁ accantanirodho adhippeto,",
  "tika-s0201t2:43_3": "so ca paccayanirodhena hotīti tesaṁ paccayaṁ mūlakāraṇato pabhuti dassetuṁ.",
  "tika-s0201t2:43_4": "Ayanti idāni vuccamāno ettha ‘‘ime cā’’tiādipāṭhe ‘‘kiṁ nidānā’’tiādisamāsapadānaṁ attho.",
  "tika-s0201t2:43_5": "Sabbapadesūti ‘‘taṇhāsamudayā’’tiādīsu sabbesu padesu.",
  "tika-s0201t2:43_6": "Iminā eva ca sabbaggahaṇena ‘‘phassanidānā’’tiādīnampi padānaṁ saṅgaho daṭṭhabbo.",
  "tika-s0201t2:43_7": "Ime aññatitthiyā upādānānampi samudayaṁ na jānanti, kuto nirodhaṁ,",
  "tika-s0201t2:43_8": "tathāgato pana tesaṁ tappaccayapaccayānampi samudayañca atthaṅgamañca yāthāvato jānāti, tasmā – ‘‘idheva, bhikkhave,",
  "tika-s0201t2:43_9": "samaṇo…pe… suññā parappavādā samaṇebhi aññehī’’ti (ma. ni.",
  "tika-s0201t2:43_10": "1.139) yathāraddhasīhanādaṁ matthakaṁ pāpetvā dassento ‘‘ime ca, bhikkhave, cattāro upādānā’’tiādinā (ma. ni.",
  "tika-s0201t2:43_11": "1.145) nayena desanaṁ paṭiccasamuppādamukhena otārento vaṭṭaṁ dassetvā ‘‘yato ca kho’’tiādinā vivaṭṭaṁ dassento arahattena desanāya kūṭaṁ gaṇhi,",
  "tika-s0201t2:43_12": "tamatthaṁ dassento ‘‘yasmā pana bhagavā’’tiādimāha. Taṁ suviññeyyameva.",
  "tika-s0201t2:44_0": "Cūḷasīhanādasuttavaṇṇanāya līnatthappakāsanā samattā.",
  "tika-s0201t2:45_0": "2. Mahāsīhanādasuttavaṇṇanā",
  "tika-s0201t2:46_0": "Vesālīnagaravaṇṇanā",
  "tika-s0201t2:47_0": "146.Aparāparanti punappunaṁ.",
  "tika-s0201t2:47_1": "Visālībhūtatāyāti gāvutantaraṁ gāvutantaraṁ puthubhūtatāya.",
  "tika-s0201t2:47_2": "Tatrāti tassaṁ visālībhūtatāyaṁ.",
  "tika-s0201t2:47_3": "Chaḍḍitamatteti vissaṭṭhamatte.",
  "tika-s0201t2:47_4": "Ūmibhayādīhīti ūmikumbhīlaāvaṭṭasaṁsukābhayehi.",
  "tika-s0201t2:47_5": "Udakappavāhenāgatassapi ca usmā na vigacchati,",
  "tika-s0201t2:47_6": "usmā ca nāma īdisassa saviññāṇakatāya bhaveyyāti ‘‘siyā gabbho’’ti cintesi.",
  "tika-s0201t2:47_7": "Tathā hītiādi tattha kāraṇacintā.",
  "tika-s0201t2:47_8": "Puññavantatāya duggandhaṁ nāhosi, sausumatāya pūtikabhāvo.",
  "tika-s0201t2:47_9": "Dārakānaṁ puññūpanissayato aṅguṭṭhakato cassa khīraṁ nibbatti, khīrabhattañca labhi.",
  "tika-s0201t2:47_10": "Carimakabhave bodhisatte kucchigate bodhisattamātu viya udaracchaviyā acchavippasannatāya nicchavi viyāti katvā āha ‘‘nicchavī ahesu’’nti. Tesanti dvinnaṁ dārakānaṁ.",
  "tika-s0201t2:47_11": "Mātāpitaroti posakamātāpitaro.",
  "tika-s0201t2:47_12": "Abhisiñcitvā rājānaṁ akaṁsu rajjasampattiyā dāyakassa kammassa katattā,",
  "tika-s0201t2:47_13": "asambhinne eva rājakule uppannattā ca.",
  "tika-s0201t2:47_14": "Kumārassa puññānubhāvasañcoditā devatādhiggahitāti keci.",
  "tika-s0201t2:48_0": "Purassa apareti purassa aparadisāya gāvutamatte ṭhāne jīvakambavanaṁ viya sapākāramandirake.",
  "tika-s0201t2:48_1": "Acirapakkantoti ettha na desantarapakkamanaṁ adhippetaṁ,",
  "tika-s0201t2:48_2": "atha kho sāsanato apakkamananti dassento ‘‘vibbhamitvā’’tiādimāha.",
  "tika-s0201t2:48_3": "Tenevāha ‘‘imasmā dhammavinayā’’ti. Parisatīti parisāyaṁ, janasamūheti attho.",
  "tika-s0201t2:48_4": "Janasamūhagato pana ‘‘parisamajjhe’’ti vutto.",
  "tika-s0201t2:48_5": "Bhāvanāmanasikārena vinā pakatiyāva manussehi nibbattetabbo dhammoti manussadhammo,",
  "tika-s0201t2:48_6": "manussattabhāvāvaho vā dhammo manussadhammo, anuḷāraṁ parittakusalaṁ.",
  "tika-s0201t2:48_7": "Yaṁ asatipi buddhuppāde vattati,",
  "tika-s0201t2:48_8": "yañca sandhāyāha ‘‘hīnena brahmacariyena, khattiye upapajjatī’’ti.",
  "tika-s0201t2:48_9": "‘‘Amhākaṁ buddho’’ti buddhe mamattakārino buddhamāmakā. Sesapadadvayepi eseva nayo.",
  "tika-s0201t2:49_0": "Uttarimanussadhammādivaṇṇanā",
  "tika-s0201t2:50_0": "Alaṁ ariyāya ariyabhāvāyāti alamariyo,",
  "tika-s0201t2:50_1": "rūpāyatanaṁ jānāti cakkhuviññāṇaṁ viya passati cāti ñāṇadassanaṁ, dibbacakkhu.",
  "tika-s0201t2:50_2": "Sammasanupage ca pana dhamme lakkhaṇattayañca tathā jānāti passati cāti ñāṇadassanaṁ, vipassanā. Nibbānaṁ,",
  "tika-s0201t2:50_3": "cattāri vā saccāni asammohapaṭivedhato jānāti passati cāti ñāṇadassanaṁ, maggo.",
  "tika-s0201t2:50_4": "Phalaṁ pana nibbānavaseneva yojetabbaṁ.",
  "tika-s0201t2:50_5": "Paccavekkhaṇā maggādhigatassa atthassa paccakkhato jānanaṭṭhena ñāṇadassanaṁ,",
  "tika-s0201t2:50_6": "sabbaññutā anāvaraṇatāya samantacakkhutāya ca ñāṇadassanaṁ. Lokuttaramaggo adhippeto,",
  "tika-s0201t2:50_7": "tasmiñhi paṭisiddhe sabbesampi buddhaguṇānaṁ asambhavoti adhippāyo.",
  "tika-s0201t2:50_8": "Tenāha ‘‘tañhi so bhagavato paṭisedhetī’’ti.",
  "tika-s0201t2:51_0": "Sukhumaṁ dhammantaraṁ nāma jhānavipassanādikaṁ ācariyānuggahena gahitaṁ nāma natthi.",
  "tika-s0201t2:51_1": "Takkapariyāhatanti ‘‘iti bhavissati,",
  "tika-s0201t2:51_2": "evaṁ bhavissatī’’ti taṁtaṁdassetabbamatthatakkanena vitakkanamattena parito āhataṁ parivattitaṁ katvā. Tenāha ‘‘takketvā’’tiādi.",
  "tika-s0201t2:51_3": "Lokiyapaññaṁ anujānāti upanisinnaparisāya anukūladhammakathanatoti adhippāyo.",
  "tika-s0201t2:51_4": "Tenāha ‘‘samaṇo gotamo’’tiādi. Paṭibhātīti paṭibhānaṁ,",
  "tika-s0201t2:51_5": "‘‘iti vakkhāmī’’ti evaṁpavattaṁ kathanacittaṁ,",
  "tika-s0201t2:51_6": "tato paṭibhānato jānanaṁ paṭibhānaṁ,",
  "tika-s0201t2:51_7": "āgamābhāvato sayameva upaṭṭhitattā sayaṁpaṭibhānaṁ.",
  "tika-s0201t2:51_8": "Tenāha ‘‘imināssa dhammesu paccakkhabhāvaṁ paṭibāhatī’’ti. Suphusitanti nibbivaraṁ.",
  "tika-s0201t2:51_9": "Aphusitatte hi sukhena vacīghoso na niccharati. Dantāvaraṇanti oṭṭhadvayaṁ.",
  "tika-s0201t2:51_10": "Jivhāpi thaddhatāya sukhena vacīghoso na niccharatīti āha ‘‘mudukā jivhā’’ti.",
  "tika-s0201t2:51_11": "Karavīkarutamañjutāya madhuro saro. Elaṁ vuccati doso, elaṁ gaḷatīti elagaḷā, na elagaḷā anelagaḷā, niddosā, na rujjhatīti attho.",
  "tika-s0201t2:51_12": "Sabbametaṁ rañjanasseva kāraṇaṁ dassento vadati.",
  "tika-s0201t2:52_0": "Pañca dhammāti gambhīrañāṇacariyabhūtānaṁ khandhādīnaṁ uggahaṇa-savana-dhāraṇa-paricaya-yonisomanasikāre sandhāyāha.",
  "tika-s0201t2:52_1": "Takkarassa sammā dukkhakkhayāyāti ettha sammā-saddo ubhayatthāpi yojetabbo ‘‘sammā takkarassa sammā dukkhakkhayāyā’’ti.",
  "tika-s0201t2:52_2": "Yo hi sammā dhammaṁ paṭipajjati,",
  "tika-s0201t2:52_3": "tasseva sammā dukkhakkhayo hoti. Yo pana vuttanayena takkaro,",
  "tika-s0201t2:52_4": "tassa niyyānaṁ atthato dhammasseva niyyānanti āha ‘‘so dhammo…pe… niyyāti gacchatī’’ti.",
  "tika-s0201t2:53_0": "147.Kodhanoti kujjhanasīlo.",
  "tika-s0201t2:53_1": "Yasmā pana sunakkhatto kodhavasena kurūro pharusavacano ca,",
  "tika-s0201t2:53_2": "tasmā āha ‘‘kodhanoti caṇḍo pharuso cā’’ti.",
  "tika-s0201t2:53_3": "Tasmiṁ attabhāve maggaphalānaṁ upanissayo natthīti tasmiṁ attabhāve uppajjanārahānaṁ maggaphalānaṁ upanissayo natthi.",
  "tika-s0201t2:53_4": "Taṁ buddhā ‘‘moghapuriso’’ti vadanti yathā taṁ sudinnalāḷudāyiādike.",
  "tika-s0201t2:53_5": "Upanissaye satipi tasmiṁ khaṇe magge vā phale vā asati ‘‘moghapuriso’’ti vadanti yathā taṁ dhaniyūpasenattherādike.",
  "tika-s0201t2:53_6": "Samucchinnopanissaye pana vattabbameva natthi.",
  "tika-s0201t2:53_7": "Yathā ‘‘makkhali moghapuriso manussakhippaṁ maññe’’ti (a. ni.",
  "tika-s0201t2:53_8": "1.311) tathā sunakkhattopīti āha ‘‘imassa panā’’tiādi. Assāti etena. Kattari hidaṁ sāmivacanaṁ. Kodhenāti kodhahetunā.",
  "tika-s0201t2:54_0": "Bhagavatoti sampadānavacanaṁ kuddhapadāpekkhāya. Pubbeti bhikkhukāle.",
  "tika-s0201t2:54_1": "Saddaṁ sotukāmoti so kira dibbacakkhunā tāvatiṁsabhavane devatānaṁ rūpaṁ passanto oṭṭhacalanaṁ passati, na pana saddaṁ suṇāti,",
  "tika-s0201t2:54_2": "tasmā tāsaṁ saddaṁ sotukāmo ahosi.",
  "tika-s0201t2:54_3": "Tena vuttaṁ ‘‘saddaṁ sotukāmo…pe… pucchī’’ti.",
  "tika-s0201t2:54_4": "So ca atīte ekaṁ sīlavantaṁ bhikkhuṁ kaṇṇasakkhaliyaṁ paharitvā badhiramakāsi,",
  "tika-s0201t2:54_5": "tasmā parikammaṁ karontopi abhabbova dibbasotādhigamāya.",
  "tika-s0201t2:54_6": "Taṁ sandhāya vuttaṁ ‘‘upanissayo natthīti ñatvā parikammaṁ na kathesī’’ti.",
  "tika-s0201t2:54_7": "Cintesīti attano micchāparivitakkitena ayoniso ummujjanto cintesi.",
  "tika-s0201t2:55_0": "Niyyānikattāvabodhanato abhedopacārena ‘‘desanādhammo niyyāniko’’ti vutto.",
  "tika-s0201t2:55_1": "Niyyāno vā ariyamaggo bodhetabbo etassa atthīti niyyāniko desanādhammo.",
  "tika-s0201t2:55_2": "Attani atthitaṁ dasseti kiccasiddhidassanena tattha tattha pākaṭīkatattā, na paṭiññāmattena.",
  "tika-s0201t2:55_3": "Tathā hi yathāparādhaṁ taṁtaṁsikkhāpadapaññattiyā yathādhammaṁ veneyyajjhāsayānurūpañca aviparītadhammadesanāya devamanussehi yathābhisaṅkhatapañhānaṁ tadajjhāsayānukūlaṁ ṭhānaso vissajjanena ca bhagavato sabbattha appaṭihatañāṇacārabhāvena sabbaññutaññāṇaṁ viññūnaṁ pākaṭaṁ,",
  "tika-s0201t2:55_4": "tathā tattha tattha yamakapāṭihāriyakaraṇādīsu iddhividhañāṇādīnīti. Tenāha ‘‘mayhañcā’’tiādi.",
  "tika-s0201t2:55_5": "Anveti yathāgahitasaṅketassa anugamanavasena eti jānātīti anvayo.",
  "tika-s0201t2:55_6": "Tenāha ‘‘anubujjhatīti attho’’ti.",
  "tika-s0201t2:55_7": "Saṅketānugamanañcettha ‘‘yathāparādhaṁ taṁtaṁsikkhāpadapaññattiyā’’tiādinā vuttanayameva.",
  "tika-s0201t2:55_8": "Evaṁ yojanā veditabbāti yathā sabbaññutaññāṇena yojanā katā,",
  "tika-s0201t2:55_9": "evaṁ ‘‘evarūpampi nāma mayhaṁ iddhividhañāṇasaṅkhātaṁ uttarimanussadhamma’’ntiādinā tattha tattha yojanā veditabbā.",
  "tika-s0201t2:56_0": "Uttarimanussadhammādivaṇṇanā niṭṭhitā.",
  "tika-s0201t2:57_0": "Dasabalañāṇavaṇṇanā",
  "tika-s0201t2:58_0": "148.",
  "tika-s0201t2:58_1": "Yadipi ādito abhiññāttayavasena desanāya āgatattā cetopariyañāṇānantaraṁ upari tisso abhiññā vattabbā siyunti vattabbaṁ siyā,",
  "tika-s0201t2:58_2": "atthato pana vijjāttayaṁ yathāvuttaabhiññāttayamevāti katvā ‘‘tisso vijjā vattabbā siyu’’nti vuttaṁ.",
  "tika-s0201t2:58_3": "Kasmā panettha ‘‘tāsu vuttāsu upari dasabalañāṇaṁ na paripūratī’’ti vuttaṁ,",
  "tika-s0201t2:58_4": "nanu imāni ñāṇāni sesābhiññā viya attano visayassa abhijānanaṭṭhaṁ upādāya abhiññāsu vattabbāni,",
  "tika-s0201t2:58_5": "akampiyaṭṭhaṁ pana upatthambhanaṭṭhañca upādāya balañāṇesu yathā sammāsatiādayo indriyabalabojjhaṅgamaggaṅgesūti? Nayidamevaṁ.",
  "tika-s0201t2:58_6": "Tattha hi dhammānaṁ dhammakiccavisesavibhāvanaparāya desanāya vuttaṁ,",
  "tika-s0201t2:58_7": "idha pana satthu guṇavisesavibhāvanaparāya desanāya tathā vattuṁ na sakkā atthato anaññattā,",
  "tika-s0201t2:58_8": "ekaccānaṁ puthujjanānaṁ evaṁ cittaṁ uppajjeyya ‘‘kimidaṁ bhagavā heṭṭhā vuttaguṇe punapi gaṇhanto guṇādhikadassanaṁ karotī’’ti.",
  "tika-s0201t2:58_9": "Tasmā suvuttametaṁ ‘‘upari dasabalañāṇaṁ na paripūratī’’ti.",
  "tika-s0201t2:59_0": "Aññehi asādhāraṇānīti kasmā vuttaṁ (a. ni. ṭī. 3.10.21),",
  "tika-s0201t2:59_1": "nanu cetāni sāvakānampi ekaccānaṁ uppajjantīti? Kāmaṁ uppajjanti,",
  "tika-s0201t2:59_2": "yādisāni pana buddhānaṁ ṭhānāṭṭhānañāṇādīni,",
  "tika-s0201t2:59_3": "na tādisāni tadaññesaṁ kadācipi uppajjantīti aññehi asādhāraṇānīti.",
  "tika-s0201t2:59_4": "Tenāha ‘‘tathāgatasseva balānī’’ti.",
  "tika-s0201t2:59_5": "Imameva hi yathāvuttalesaṁ apekkhitvā tadabhāvato āsayānusayañāṇādīsu eva asādhāraṇaguṇasamaññā niruḷhā.",
  "tika-s0201t2:59_6": "Kāmaṁ ñāṇabalānaṁ ñāṇasambhāro visesapaccayo,",
  "tika-s0201t2:59_7": "puññasambhāropi pana nesaṁ paccayo eva ,",
  "tika-s0201t2:59_8": "ñāṇasambhārassapi vā puññasambhārabhāvato ‘‘puññussayasampattiyā āgatānī’’ti vuttaṁ.",
  "tika-s0201t2:60_0": "Pakatihatthikulanti (saṁ. ni.",
  "tika-s0201t2:60_1": "2.22) giricaranadīcaravanacarādippabhedā gocariyakālāvakanāmā sabbāpi balena pākatikā hatthijāti.",
  "tika-s0201t2:60_2": "Dasannaṁ purisānanti thāmamajjhimānaṁ dasannaṁ purisānaṁ.",
  "tika-s0201t2:60_3": "Ekassa tathāgatassa kāyabalanti ānetvā sambandho.",
  "tika-s0201t2:60_4": "Ekassāti ca tathā heṭṭhākathāyaṁ āgatattā desanāsotena vuttaṁ.",
  "tika-s0201t2:60_5": "Nārāyanasaṅghātabalanti ettha nārā vuccanti rasmiyo,",
  "tika-s0201t2:60_6": "tā bahū nānāvidhā ito uppajjantīti nārāyanaṁ, vajiraṁ,",
  "tika-s0201t2:60_7": "tasmā nārāyanasaṅghātabalanti vajirasaṅghātabalanti attho.",
  "tika-s0201t2:60_8": "Ñāṇabalaṁ pana pāḷiyaṁ āgatameva,",
  "tika-s0201t2:60_9": "na kāyabalaṁ viya aṭṭhakathāruḷhamevāti adhippāyo.",
  "tika-s0201t2:60_10": "‘‘Saṁyuttake āgatāni tesattati ñāṇāni sattasattati ñāṇānī’’ti vuttaṁ (vibha. mūlaṭī. 760),",
  "tika-s0201t2:60_11": "tattha pana nidānavagge sattasattati āgatāni catucattārīsañca,",
  "tika-s0201t2:60_12": "tesattati pana paṭisambhidāmagge (paṭi. ma.",
  "tika-s0201t2:60_13": "1.73 mātikā) sutamayādīni āgatāni dissanti, na saṁyuttake.",
  "tika-s0201t2:60_14": "Aññānipīti etena ñāṇavatthuvibhaṅge ekakādivasena vuttāni,",
  "tika-s0201t2:60_15": "aññattha ca ‘‘pubbante ñāṇa’’ntiādinā (dha. sa. 1076) brahmajālādīsu (dī. ni.",
  "tika-s0201t2:60_16": "1.36) ca ‘‘tayidaṁ tathāgato pajānāti,",
  "tika-s0201t2:60_17": "imāni diṭṭhiṭṭhānāni evaṁ gahitānī’’tiādinā vuttāni anekāni ñāṇappabhedāni saṅgaṇhāti.",
  "tika-s0201t2:60_18": "Yāthāvapaṭivedhato sayañca akampiyaṁ puggalañca taṁsamaṅgiṁ neyyesu adhibalaṁ karotīti āha ‘‘akampiyaṭṭhena upatthambhanaṭṭhena cā’’ti.",
  "tika-s0201t2:61_0": "Usabhassa idanti āsabhaṁ, (a. ni. ṭī. 2.4.8) seṭṭhaṁ ṭhānaṁ.",
  "tika-s0201t2:61_1": "Sabbaññutapaṭijānanavasena abhimukhaṁ gacchanti,",
  "tika-s0201t2:61_2": "aṭṭha vā parisā upasaṅkamantīti āsabhā, pubbabuddhā.",
  "tika-s0201t2:61_3": "Idaṁ panāti buddhānaṁ ṭhānaṁ sabbaññutameva vadati.",
  "tika-s0201t2:61_4": "Tiṭṭhamānovāti avadantopi (saṁ. ni. ṭī.",
  "tika-s0201t2:61_5": "2.2.22) tiṭṭhamānova paṭijānāti nāmāti attho. Upagacchatīti anujānāti.",
  "tika-s0201t2:62_0": "Aṭṭhasu parisāsūti ‘‘abhijānāmi kho panāhaṁ, sāriputta,",
  "tika-s0201t2:62_1": "anekasataṁ khattiyaparisaṁ…pe… tatra vata maṁ bhayaṁ vā sārajjaṁ vā okkamissatīti nimittametaṁ, sāriputta, na samanupassāmī’’ti (ma. ni.",
  "tika-s0201t2:62_2": "1.151) vuttāsu aṭṭhasu parisāsu.",
  "tika-s0201t2:62_3": "Abhītanādaṁnadatīti parato dassitañāṇayogena dasabalohanti abhītanādaṁ nadati.",
  "tika-s0201t2:62_4": "Sīhanādasuttena khandhavagge (saṁ. ni. 3.78) āgatena.",
  "tika-s0201t2:63_0": "‘‘Devamanussānaṁ catucakkaṁ vattatī’’ti (a. ni.",
  "tika-s0201t2:63_1": "4.31) suttasesena sappurisūpassayādīnaṁ phalasampattipavatti,",
  "tika-s0201t2:63_2": "purimasappurisūpassayādiṁ upanissāya pacchimasappurisūpassayādīnaṁ sampattipavatti vā vuttāti ādi-saddena tattha ca cakka-saddassa gahaṇaṁ veditabbaṁ.",
  "tika-s0201t2:63_3": "Vicakkasaṇṭhānā asani eva asanivicakkaṁ.",
  "tika-s0201t2:63_4": "Uracakkādīsūti ādi-saddena āṇāsamūhādīsupi cakka-saddassa pavatti veditabbā.",
  "tika-s0201t2:63_5": "‘‘Saṅghabhedaṁ karissāma cakkabheda’’ntiādīsu (pārā. 409; cūḷava.",
  "tika-s0201t2:63_6": "343) hi āṇā ‘‘cakka’’nti vuttā,",
  "tika-s0201t2:63_7": "‘‘devacakkaṁ asuracakka’’ntiādīsu (a. ni. ṭī. 2.4.8) samūhoti.",
  "tika-s0201t2:63_8": "Paṭivedhaniṭṭhattā arahattamaggañāṇaṁ paṭivedhoti ‘‘phalakkhaṇe uppannaṁ nāmā’’ti vuttaṁ.",
  "tika-s0201t2:63_9": "Tena paṭiladdhassapi desanāñāṇassa kiccanipphatti parassa bujjhanamattena hotīti ‘‘aññātakoṇḍaññassa sotāpatti…pe… phalakkhaṇe pavattaṁ nāmā’’ti vuttaṁ.",
  "tika-s0201t2:63_10": "Tato paraṁ pana yāva parinibbānā desanāñāṇappavatti tasseva pavattitassa dhammacakkassa ṭhānanti veditabbaṁ pavattitacakkassa cakkavattino cakkaratanassa ṭhānaṁ viya.",
  "tika-s0201t2:64_0": "‘‘Tiṭṭhatī’’ti vuttaṁ, kiṁ bhūmiyaṁ puriso viya?",
  "tika-s0201t2:64_1": "Noti āha ‘‘tadāyattavuttitāyā’’ti.",
  "tika-s0201t2:64_2": "Ṭhānanti cettha attalābho dharamānatā ca,",
  "tika-s0201t2:64_3": "na gatinivattīti āha ‘‘uppajjati ceva pavattati cā’’ti .",
  "tika-s0201t2:64_4": "Yattha panetaṁ dasabalañāṇaṁ vitthāritaṁ,",
  "tika-s0201t2:64_5": "taṁ dassento ‘‘abhidhamme panā’’tiādimāha. Sesesupi eseva nayo.",
  "tika-s0201t2:65_0": "Samādiyantīti samādānāni,",
  "tika-s0201t2:65_1": "tāni pana samādiyitvā katāni hontīti āha ‘‘samādiyitvā katāna’’nti.",
  "tika-s0201t2:65_2": "Kammameva vā kammasamādānanti etena samādānasaddassa apubbatthābhāvaṁ dasseti muttagatasadde gatasaddassa viya. Gatīti nirayādigatiyo. Upadhīti attabhāvo.",
  "tika-s0201t2:65_3": "Kāloti kammassa vipaccanārahakālo.",
  "tika-s0201t2:65_4": "Payogoti vipākuppattiyā paccayabhūtā kiriyā.",
  "tika-s0201t2:66_0": "Agatigāmininti nibbānagāminiṁ. Vakkhati hi ‘‘nibbānañcāhaṁ, sāriputta,",
  "tika-s0201t2:66_1": "pajānāmi nibbānagāmiñca maggaṁ nibbānagāminiñca paṭipada’’nti (ma. ni. 1.153).",
  "tika-s0201t2:66_2": "Bahūsupi manussesu ekameva pāṇaṁ ghātentesu kāmaṁ sabbesaṁ cetanā tassevekassa jīvitindriyārammaṇā,",
  "tika-s0201t2:66_3": "taṁ pana kammaṁ tesaṁ nānākāraṁ. Tesu (vibha. aṭṭha.",
  "tika-s0201t2:66_4": "811) hi eko ādarena chandajāto karoti,",
  "tika-s0201t2:66_5": "eko ‘‘ehi tvampi karohī’’ti parehi nippīḷito karoti,",
  "tika-s0201t2:66_6": "eko samānacchando viya hutvā appaṭibāhamāno vicarati.",
  "tika-s0201t2:66_7": "Tesu eko teneva kammena niraye nibbattati, eko tiracchānayoniyaṁ, eko pettivisaye.",
  "tika-s0201t2:66_8": "Taṁ tathāgato āyūhanakkhaṇe eva – ‘‘iminā nīhārena āyūhitattā esa niraye nibbattissati, esa tiracchānayoniyaṁ, esa pettivisaye’’ti jānāti.",
  "tika-s0201t2:66_9": "Niraye nibbattamānampi – ‘‘esa mahāniraye nibbattissati, esa ussadaniraye’’ti jānāti.",
  "tika-s0201t2:66_10": "Tiracchānayoniyaṁ nibbattamānampi – ‘‘esa apādako bhavissati, esa dvipādako, esa catuppado, esa bahuppado’’ti jānāti.",
  "tika-s0201t2:66_11": "Pettivisaye nibbattamānampi – ‘‘esa nijjhāmataṇhiko bhavissati, esa khuppipāsiko,",
  "tika-s0201t2:66_12": "esa paradattūpajīvī’’ti jānāti.",
  "tika-s0201t2:66_13": "Tesu ca kammesu – ‘‘idaṁ kammaṁ paṭisandhimākaḍḍhissati,",
  "tika-s0201t2:66_14": "idaṁ aññena dinnāya paṭisandhiyā upadhivepakkaṁ bhavissatī’’ti jānāti.",
  "tika-s0201t2:67_0": "Tathā sakalagāmavāsikesu ekato piṇḍapātaṁ dadamānesu kāmaṁ sabbesampi cetanā piṇḍapātārammaṇāva,",
  "tika-s0201t2:67_1": "taṁ pana kammaṁ tesaṁ nānākāraṁ.",
  "tika-s0201t2:67_2": "Tesu hi eko ādarena karotīti sesaṁ purimasadisaṁ,",
  "tika-s0201t2:67_3": "tasmā tesu keci devaloke nibbattanti, keci manussaloke,",
  "tika-s0201t2:67_4": "taṁ tathāgato āyūhanakkhaṇeyeva jānāti – ‘‘iminā nīhārena āyūhitattā esa manussaloke nibbattissati, esa devaloke, tatthāpi esa khattiyakule, esa brāhmaṇakule, esa vessakule, esa suddakule, esa paranimmitavasavattīsu, esa nimmānaratīsu, esa tusitesu, esa yāmesu, esa tāvatiṁsesu, esa cātumahārājikesu,",
  "tika-s0201t2:67_5": "esa bhummadevesū’’tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṁ taṁ taṁ visesaṁ āyūhanakkhaṇeyeva jānāti.",
  "tika-s0201t2:68_0": "Tathā vipassanaṁ paṭṭhapentesuyeva – ‘‘iminā nīhārena esa kiñci sallakkhetuṁ na sakkhissati,",
  "tika-s0201t2:68_1": "esa mahābhūtamattameva vavatthapessati,",
  "tika-s0201t2:68_2": "esa rūpapariggaheyeva ṭhassati, esa arūpapariggaheyeva, esa nāmarūpapariggaheyeva , esa paccayapariggahe eva,",
  "tika-s0201t2:68_3": "esa lakkhaṇārammaṇikavipassanāya eva, esa paṭhamaphaleyeva, esa dutiyaphale eva, esa tatiyaphale eva,",
  "tika-s0201t2:68_4": "esa arahattaṁ pāpuṇissatī’’ti jānāti.",
  "tika-s0201t2:68_5": "Kasiṇaparikammaṁ karontesupi – ‘‘imassa parikammamattameva bhavissati, esa nimittaṁ uppādessati, esa appanaṁ eva pāpuṇissati,",
  "tika-s0201t2:68_6": "esa jhānaṁ pādakaṁ katvā vipassanaṁ paṭṭhapetvā arahattaṁ gaṇhissatī’’ti jānāti.",
  "tika-s0201t2:68_7": "Tenāha ‘‘imassa cetanā’’tiādi.",
  "tika-s0201t2:69_0": "Kāmanato, kāmetabbato,",
  "tika-s0201t2:69_1": "kāmapaṭisaṁyuttato ca kāmo dhātu kāmadhātu.",
  "tika-s0201t2:69_2": "Ādi-saddena byāpādadhātu-rūpadhātu-ādīnaṁ saṅgaho.",
  "tika-s0201t2:69_3": "Vilakkhaṇatāyāti visadisasabhāvatāya.",
  "tika-s0201t2:69_4": "Khandhāyatanadhātulokanti anekadhātuṁ nānādhātuṁ khandhalokaṁ āyatanalokaṁ dhātulokaṁ yathābhūtaṁ pajānātīti yojanā.",
  "tika-s0201t2:69_5": "‘‘Ayaṁ rūpakkhandho nāma…pe… ayaṁ viññāṇakkhandho nāma.",
  "tika-s0201t2:69_6": "Tesupi ekavidhena rūpakkhandho,",
  "tika-s0201t2:69_7": "ekādasavidhena rūpakkhandho (vibha. 33). Ekavidhena vedanākkhandho,",
  "tika-s0201t2:69_8": "bahuvidhena vedanākkhandho (vibha. 34-61). Ekavidhena saññākkhandho,",
  "tika-s0201t2:69_9": "bahuvidhena saññākkhandho (vibha. 62-91). Ekavidhena saṅkhārakkhandho,",
  "tika-s0201t2:69_10": "bahuvidhena saṅkhārakkhandho (vibha. 92-120). Ekavidhena viññāṇakkhandho,",
  "tika-s0201t2:69_11": "bahuvidhena viññāṇakkhandho’’ti (vibha.",
  "tika-s0201t2:69_12": "121-149) evaṁ tāva khandhalokassa,",
  "tika-s0201t2:69_13": "‘‘idaṁ cakkhāyatanaṁ nāma…pe… idaṁ dhammāyatanaṁ nāma.",
  "tika-s0201t2:69_14": "Tattha dasāyatanā kāmāvacarā,",
  "tika-s0201t2:69_15": "dve cātubhūmakā’’tiādinā (vibha. 156-171) āyatanalokassa,",
  "tika-s0201t2:69_16": "‘‘ayaṁ cakkhudhātu nāma…pe… ayaṁ manoviññāṇadhātu nāma,",
  "tika-s0201t2:69_17": "tattha soḷasa dhātuyo kāmāvacarā,",
  "tika-s0201t2:69_18": "dve cātubhūmakā’’tiādinā (vibha.",
  "tika-s0201t2:69_19": "172-188) dhātulokassa anekasabhāvaṁ nānāsabhāvañca pajānāti.",
  "tika-s0201t2:69_20": "Na kevalaṁ upādinnakasaṅkhāralokasseva,",
  "tika-s0201t2:69_21": "atha kho anupādinnakasaṅkhāralokassapi – ‘‘imāya nāma dhātuyā ussannattā imassa rukkhassa khandho seto, imassa kāḷo, imassa maṭṭho, imassa sakaṇṭako, imassa bahalattaco, imassa tanuttaco,",
  "tika-s0201t2:69_22": "imassa pattaṁ vaṇṇasaṇṭhānādivasena evarūpaṁ,",
  "tika-s0201t2:69_23": "imassa pupphaṁ nīlaṁ pītaṁ lohitaṁ odātaṁ sugandhaṁ duggandhaṁ,",
  "tika-s0201t2:69_24": "imassa phalaṁ khuddakaṁ mahantaṁ dīghaṁ rassaṁ vaṭṭaṁ susaṇṭhānaṁ dussaṇṭhānaṁ mudukaṁ pharusaṁ sugandhaṁ duggandhaṁ madhuraṁ tittakaṁ kaṭukaṁ ambilaṁ kasāvaṁ,",
  "tika-s0201t2:69_25": "imassa kaṇṭako tikhiṇo kuṇṭho ujuko kuṭilo tambo kāḷo odāto hotī’’tiādinā pajānāti.",
  "tika-s0201t2:69_26": "Sabbaññubuddhādīnaṁ eva hi etaṁ balaṁ, na aññesaṁ.",
  "tika-s0201t2:70_0": "Nānādhimuttikatanti nānāajjhāsayataṁ.",
  "tika-s0201t2:70_1": "Adhimutti nāma ajjhāsayadhātu ajjhāsayasabhāvo.",
  "tika-s0201t2:70_2": "So pana hīnapaṇītatāsāmaññena pāḷiyaṁ dvidhāva vuttopi hīnapaṇītādibhedena anekavidhoti āha ‘‘hīnādīhi adhimuttīhi nānādhimuttikabhāva’’nti.",
  "tika-s0201t2:70_3": "Tattha tattha ye ye sattā yaṁyaṁadhimuttikā,",
  "tika-s0201t2:70_4": "te te taṁtadadhimuttike eva sevanti bhajanti payirupāsanti dhātusabhāgato.",
  "tika-s0201t2:70_5": "Yathā gūthādīnaṁ dhātusabhāvo eso,",
  "tika-s0201t2:70_6": "yaṁ gūthādīhi eva saṁsandanti samenti,",
  "tika-s0201t2:70_7": "evaṁ (puggalānaṁ ajjhāsayassevesa sabhāvo, yaṁ) (vibha. mūlaṭī.",
  "tika-s0201t2:70_8": "813) hīnajjhāsayā dussīlādīhi eva saṁsandanti samenti,",
  "tika-s0201t2:70_9": "sampannasīlādayo ca sampannasīlādīheva.",
  "tika-s0201t2:70_10": "Taṁ nesaṁ nānādhimuttikataṁ bhagavā yathābhūtaṁ pajānātīti.",
  "tika-s0201t2:71_0": "Vuddhiñca hāniñcāti paccayavisesena sāmatthiyato adhikataṁ anadhikatañca.",
  "tika-s0201t2:71_1": "Indriyaparopariyattañāṇaniddese (vibha. 814; paṭi. ma.",
  "tika-s0201t2:71_2": "1.113) ‘‘āsayaṁ jānāti anusayaṁ jānātī’’ti āsayādijānanaṁ kasmā niddiṭṭhanti?",
  "tika-s0201t2:71_3": "Āsayajānanādinā yehi indriyehi paroparehi sattā kalyāṇapāpāsayādikā honti, tesaṁ jānanassa vibhāvanato.",
  "tika-s0201t2:71_4": "Evañca katvā indriyaparopariyattaāsayānusayañāṇānaṁ visuṁ asādhāraṇatā,",
  "tika-s0201t2:71_5": "indriyaparopariyattanānādhimuttikatāñāṇānaṁ visuṁ balatā ca siddhā hoti.",
  "tika-s0201t2:71_6": "Tattha āsayanti yattha sattā nivasanti,",
  "tika-s0201t2:71_7": "taṁ tesaṁ nivāsaṭṭhānaṁ diṭṭhigataṁ vā yathābhūtañāṇaṁ vā āsayo.Anusayo appahīnabhāvena thāmagato kileso.",
  "tika-s0201t2:71_8": "Taṁ pana bhagavā sattānaṁ āsayaṁ jānanto tesaṁ tesaṁ diṭṭhigatānaṁ,",
  "tika-s0201t2:71_9": "vipassanāmaggañāṇānañca appavattikkhaṇepi jānāti. Vuttaṁ hetaṁ –",
  "tika-s0201t2:72_0": "‘‘Kāmaṁ sevantaṁyeva bhagavā jānāti ‘ayaṁ puggalo kāmagaruko kāmāsayo kāmādhimutto’ti.",
  "tika-s0201t2:72_1": "Kāmaṁ sevantaññeva jānāti ‘ayaṁ puggalo nekkhammagaruko nekkhammāsayo nekkhammādhimutto’ti.",
  "tika-s0201t2:72_2": "Nekkhammaṁ sevantaññeva jānāti. Byāpādaṁ, abyāpādaṁ, thinamiddhaṁ,",
  "tika-s0201t2:72_3": "ālokasaññaṁ sevantaṁyeva jānāti ‘ayaṁ puggalo thinamiddhagaruko thinamiddhāsayo thinamiddhādhimutto’ti’’ (paṭi. ma. 1.113).",
  "tika-s0201t2:73_0": "Paṭhamādīnaṁ catunnaṁ jhānānanti rūpāvacarānaṁ paṭhamādīnaṁ paccanīkajhāpanaṭṭhena ārammaṇūpanijjhānaṭṭhena ca jhānānaṁ. Catukkanayena hetaṁ vuttaṁ.",
  "tika-s0201t2:73_1": "Aṭṭhannaṁ vimokkhānanti ettha paṭipāṭiyā satta appitappitakkhaṇe paccanīkadhammehi vimuccanato ārammaṇe ca adhimuccanato vimokkhā nāma,",
  "tika-s0201t2:73_2": "aṭṭhamo pana sabbaso saññāvedayitehi vimuttattā apagamavimokkho nāma.",
  "tika-s0201t2:73_3": "Catukkanayapañcakanayesu paṭhamajhānasamādhi savitakkasavicāro nāma,",
  "tika-s0201t2:73_4": "pañcakanaye dutiyajjhānasamādhi avitakkavicāramatto,",
  "tika-s0201t2:73_5": "nayadvayepi upari tīsu jhānesu samādhi avitakkaavicāro,",
  "tika-s0201t2:73_6": "samāpattīsu paṭipāṭiyā aṭṭhannaṁ samādhītipi nāmaṁ,",
  "tika-s0201t2:73_7": "samāpattītipi cittekaggatāsabbhāvato,",
  "tika-s0201t2:73_8": "nirodhasamāpattiyā tadabhāvato na samādhīti nāmaṁ.",
  "tika-s0201t2:73_9": "Hānabhāgiyadhammanti appaguṇehi paṭhamajjhānādīhi vuṭṭhitassa saññāmanasikārānaṁ kāmādianupakkhandanaṁ.",
  "tika-s0201t2:73_10": "Visesabhāgiyadhammanti paguṇehi paṭhamajjhānādīhi vuṭṭhitassa saññāmanasikārānaṁ dutiyajjhānādipakkhandanaṁ.",
  "tika-s0201t2:73_11": "Iti saññāmanasikārānaṁ kāmādidutiyajjhānādipakkhandanāni hānabhāgiyavisesabhāgiyadhammāti dassitāni,",
  "tika-s0201t2:73_12": "tehi pana jhānānaṁ taṁsabhāvatā dhamma-saddena vuttā.",
  "tika-s0201t2:73_13": "Tasmāti vuttamevatthaṁ hetubhāvena paccāmasati.",
  "tika-s0201t2:73_14": "Vodānanti paguṇatāsaṅkhātaṁ vodānaṁ.",
  "tika-s0201t2:73_15": "Tañhi paṭhamajjhānādīhi vuṭṭhahitvā dutiyajjhānādiadhigamassa paccayattā ‘‘vuṭṭhāna’’nti vuttaṁ. Ye (a. ni. ṭī.",
  "tika-s0201t2:73_16": "3.10.21) pana ‘‘nirodhato phalasamāpattiyā vuṭṭhānanti pāḷi natthī’’ti vadanti,",
  "tika-s0201t2:73_17": "te ‘‘nirodhā vuṭṭhahantassa nevasaññānāsaññāyatanaṁ phalasamāpattiyā anantarapaccayena paccayo’’ti imāya pāḷiyā (paṭṭhā. 1.1.417) paṭisedhetabbā.",
  "tika-s0201t2:73_18": "Yo samāpattilābhī samāno eva ‘‘na labhāmaha’’nti,",
  "tika-s0201t2:73_19": "kammaṭṭhānaṁ samānaṁ eva ‘‘na kammaṭṭhāna’’nti saññī hoti,",
  "tika-s0201t2:73_20": "so sampattiṁyeva samānaṁ ‘‘vipattī’’ti paccetīti veditabbo.",
  "tika-s0201t2:74_0": "149.Appananti nigamanaṁ.",
  "tika-s0201t2:74_1": "Na tathā daṭṭhabbanti yathā paravādinā vuttaṁ, tathā na daṭṭhabbaṁ.",
  "tika-s0201t2:74_2": "Sakasakakiccameva jānātīti ṭhānāṭṭhānajānanādiṁ sakaṁ sakaṁyeva kiccaṁ kātuṁ jānāti,",
  "tika-s0201t2:74_3": "yathāsakameva visayaṁ paṭivijjhatīti attho.",
  "tika-s0201t2:74_4": "Tampīti tehi dasabalañāṇehi jānitabbampi.",
  "tika-s0201t2:74_5": "Kammantaravipākantaramevāti kammantarassavipākantarameva jānāti,",
  "tika-s0201t2:74_6": "cetanācetanāsampayuttadhamme nirayādinibbānagāminipaṭipadābhūte kammanti gahetvā āha ‘‘kammaparicchedamevā’’ti.",
  "tika-s0201t2:74_7": "Dhātunānattañca dhātunānattakāraṇañca dhātunānattakāraṇanti ekadesasarūpekaseso daṭṭhabbo.",
  "tika-s0201t2:74_8": "Tañhi ñāṇaṁ tadubhayampi jānāti,",
  "tika-s0201t2:74_9": "‘‘imāya nāma dhātuyā ussannattā’’tiādinā (vibha. aṭṭha. 812) tathā ceva saṁvaṇṇitaṁ.",
  "tika-s0201t2:74_10": "Saccaparicchedamevāti pariññābhisamayādivasena saccānaṁ paricchindanameva.",
  "tika-s0201t2:74_11": "Appetuṁ na sakkoti aṭṭhamanavamabalāni viya taṁsadisaṁ iddhividhañāṇaṁ viya vikubbituṁ.",
  "tika-s0201t2:74_12": "Etenassa balasadisatañca nivāreti.",
  "tika-s0201t2:74_13": "Jhānādiñāṇaṁ viya vā appetuṁ vikubbituñca.",
  "tika-s0201t2:74_14": "Yadipi hi ‘‘jhānādipaccavekkhaṇāñāṇaṁ sattamabala’’nti tassa savitakkasavicāratā vuttā,",
  "tika-s0201t2:74_15": "tathāpi ‘‘jhānādīhi vinā paccavekkhaṇā natthī’’ti jhānādisahagataṁ ñāṇaṁ tadantogadhaṁ katvā evaṁ vuttanti veditabbaṁ.",
  "tika-s0201t2:74_16": "Atha vā sabbaññutaññāṇaṁ jhānādikiccaṁ viya na sabbaṁ balakiccaṁ kātuṁ sakkotīti dassetuṁ ‘‘jhānaṁ hutvā appetuṁ na sakkoti iddhi hutvā vikubbituṁ na sakkotī’’ti vuttaṁ,",
  "tika-s0201t2:74_17": "na pana kassaci balassa jhānaiddhibhāvatoti daṭṭhabbaṁ.",
  "tika-s0201t2:74_18": "Evaṁ kiccavisesavasenapi dasabalañāṇasabbaññutaññāṇānaṁ visesaṁ dassetvā idāni vitakkattikabhūmantaravasenapi taṁ dassetuṁ ‘‘apicā’’tiādi vuttaṁ.",
  "tika-s0201t2:74_19": "Paṭipāṭiyātiādito paṭṭhāya paṭipāṭiyā.",
  "tika-s0201t2:75_0": "Anupadavaṇṇanaṁ katvā veditabbānīti sambandho.",
  "tika-s0201t2:75_1": "Kilesāvaraṇaṁ niyatamicchādiṭṭhi,",
  "tika-s0201t2:75_2": "kilesāvaraṇassa abhāvo āsavakkhayādhigamassa ṭhānaṁ, tabbhāvo aṭṭhānaṁ,",
  "tika-s0201t2:75_3": "anadhigamassa pana tadubhayaṁ yathākkamaṁ aṭṭhānañca ṭhānañcāti tattha kāraṇaṁ dassento ‘‘lokiya…pe… dassanato cā’’ti āha.",
  "tika-s0201t2:75_4": "Tattha lokiyasammādiṭṭhiyā ṭhiti āsavakkhayādhigamassa ṭhānaṁ kilesāvaraṇābhāvassa kāraṇattā. Sā hi tasmiṁ sati na hoti, asati ca hoti.",
  "tika-s0201t2:75_5": "Etena tassā aṭṭhitiyā tassa aṭṭhānatā vuttā eva. Nesaṁ veneyyasattānaṁ.",
  "tika-s0201t2:75_6": "Dhātuvemattadassanatoti kāmadhātuādīnaṁ pavattibhedadassanato.",
  "tika-s0201t2:75_7": "Yadaggena dhātuvemattaṁ jānāti,",
  "tika-s0201t2:75_8": "tadaggena cariyāvisesampi jānāti.",
  "tika-s0201t2:75_9": "Dhātuvemattadassanatoti vā dhammadhātuvemattadassanato.",
  "tika-s0201t2:75_10": "Sabbāpi hi cariyā dhammadhātupariyāpannā evāti.",
  "tika-s0201t2:75_11": "Payogaṁ anādiyitvāpi santatimahāmattādīnaṁ (dha. pa. 142) viya.",
  "tika-s0201t2:75_12": "Dibbacakkhuñāṇānubhāvato pattabbenāti ettha dibbacakkhunā parassa hadayavatthusannissayalohitavaṇṇadassanamukhena tadā pavattamānacittajānanatthaṁ parikammakaraṇaṁ nāma sāvakānaṁ, tañca kho ādikammikānaṁ,",
  "tika-s0201t2:75_13": "yato dibbacakkhuānubhāvato cetopariyañāṇassa pattabbatā siyā,",
  "tika-s0201t2:75_14": "buddhānaṁ pana yadipi āsavakkhayañāṇādhigamato pageva dibbacakkhuñāṇādhigamo,",
  "tika-s0201t2:75_15": "tathāpi tathā parikammakaraṇaṁ natthi vijjāttayasiddhiyā sijjhanato.",
  "tika-s0201t2:75_16": "Sesābhiññāttaye cetopariyañāṇaṁ dibbacakkhuñāṇādhigamena pattanti ca vattabbataṁ labhatīti tathā vuttanti daṭṭhabbaṁ.",
  "tika-s0201t2:76_0": "Puna evarūpiṁ vācaṁ na vakkhāmīti cittaṁ uppādento taṁ vācaṁ pajahati nāma.",
  "tika-s0201t2:76_1": "Vācāya pana so attho pākaṭo hotīti ‘‘vadanto’’ti vuttaṁ.",
  "tika-s0201t2:76_2": "Diṭṭhiṁ na gaṇhissāmīti diṭṭhiggāhapaṭikkhepo.",
  "tika-s0201t2:76_3": "Diṭṭhiyā anuppādanaṁ pajahanamevāti āha ‘‘pajahanto’’ti.",
  "tika-s0201t2:76_4": "So ariyūpavādī niraye ṭhapitoyeva,",
  "tika-s0201t2:76_5": "nāssa nirayūpapattiyā koci vibandho ekaṁsiko ayamatthoti adhippāyo.",
  "tika-s0201t2:77_0": "Assāti ekaṁsikabhāvassa. Sikkhāhi sīlasamādhipaññāhi,",
  "tika-s0201t2:77_1": "tadatthāya vipassanāya ca vinā aññārādhanassa asambhavato ‘‘lokiyalokuttarā sīlasamādhipaññā veditabbā’’ti vatvā puna āsannatare sīlādike dassento ‘‘lokuttaravaseneva vinivattetumpi vaṭṭatī’’ti āha,",
  "tika-s0201t2:77_2": "tasmā aggamaggapariyāpannā sīlādayo veditabbā.",
  "tika-s0201t2:77_3": "Aggamaggaṭṭhassa hi diṭṭheva dhamme ekaṁsikā aññārādhanā, itaresaṁ anekaṁsikāti. Sampajjanaṁ sampadā, nipphattīti attho,",
  "tika-s0201t2:77_4": "tasmā evaṁsampadanti evaṁavirajjhanakanipphattikanti vuttaṁ hoti.",
  "tika-s0201t2:77_5": "Tenāha ‘‘imampi kāraṇa’’ntiādi. Tattha kāraṇanti yutti.",
  "tika-s0201t2:77_6": "Tatrāyaṁ yuttiniddhāraṇā ‘‘nirayūpago ariyūpavādī tadādāyassa avijjamānato seyyathāpi micchādiṭṭhī’’ti.",
  "tika-s0201t2:77_7": "Ettha ca ‘‘taṁ vācaṁ appahāyā’’tiādivacanena tadādāyassa appahānena ca ariyūpavādo antarāyiko anatthāvaho ca,",
  "tika-s0201t2:77_8": "pahānena pana accayaṁ desetvā khamāpanena anantarāyiko atthāvaho ca yathā taṁ vuṭṭhitā desitā ca āpattīti dasseti.",
  "tika-s0201t2:78_0": "Dasabalañāṇavaṇṇanā niṭṭhitā.",
  "tika-s0201t2:79_0": "Catuvesārajjañāṇavaṇṇanā",
  "tika-s0201t2:80_0": "150. Byāmohabhayavasena (a. ni. ṭī.",
  "tika-s0201t2:80_1": "2.4.8) saraṇapariyesanaṁ sārajjanaṁ sārado, byāmohabhayaṁ,",
  "tika-s0201t2:80_2": "vigato sārado etassāti visārado, tassa bhāvo vesārajjaṁ.",
  "tika-s0201t2:80_3": "Taṁ pana ñāṇasampadaṁ pahānasampadaṁ desanāvisesasampadaṁ khemaṁ nissāya pavattaṁ catubbidhaṁ paccavekkhaṇañāṇaṁ.",
  "tika-s0201t2:80_4": "Tenāha ‘‘catūsu ṭhānesū’’tiādi.",
  "tika-s0201t2:80_5": "Dassitadhammesūti vuttadhammesu. Vacanamattameva hi tesaṁ,",
  "tika-s0201t2:80_6": "na pana dassanaṁ tādisasseva dhammassa abhāvato.",
  "tika-s0201t2:80_7": "Bhagavatā eva vā ‘‘ime dhammā anabhisambuddhā’’ti parassa vacanavasena dassitadhammesu.",
  "tika-s0201t2:80_8": "‘‘Dhammapaṭisambhidā’’tiādīsu (vibha.",
  "tika-s0201t2:80_9": "718) viya dhamma-saddo hetupariyāyoti āha ‘‘sahadhammenāti sahetunā’’ti.",
  "tika-s0201t2:80_10": "Hetūti ca upapattisādhanahetu veditabbo, na kārako sampāpako ca. Appamāṇanti anidassanaṁ.",
  "tika-s0201t2:80_11": "Nidassanañhi anvayato byatirekato pamāṇaṅgatāya ‘‘pamāṇa’’nti vuccati. Nimittanti codanāya kāraṇaṁ.",
  "tika-s0201t2:80_12": "Tattha codako codanaṁ karotīti kāraṇaṁ,",
  "tika-s0201t2:80_13": "dhammo codanaṁ karoti etenāti kāraṇaṁ. Tenāha ‘‘puggalopī’’tiādi.",
  "tika-s0201t2:80_14": "Khemanti kenaci appaṭibandhiyabhāvena anupaddutataṁ.",
  "tika-s0201t2:81_0": "Antarāyo etesaṁ atthi,",
  "tika-s0201t2:81_1": "antarāyevā yuttāti antarāyikā.",
  "tika-s0201t2:81_2": "Evaṁbhūtā pana te yasmā antarāyakarā nāma honti,",
  "tika-s0201t2:81_3": "tasmā āha ‘‘antarāyaṁ karontīti antarāyikā’’ti.",
  "tika-s0201t2:81_4": "Asañcicca vītikkamo na tathā sāvajjoti katvā vuttaṁ ‘‘sañcicca vītikkantā’’ti.",
  "tika-s0201t2:81_5": "Satta āpattikkhandhātiādi nidassanamattaṁ itaresampi catunnaṁ ‘‘antarāyikā’’ti vuttadhammānaṁ tabbhāve byabhicārābhāvato.",
  "tika-s0201t2:81_6": "Idha pana methunadhammo adhippetoti idaṁ aṭṭhuppattivasena vuttaṁ ariṭṭhasikkhāpadaṁ (pāci. 417-422) viya. Yasmā taṅkhaṇampi kāmesu (a. ni. ṭī.",
  "tika-s0201t2:81_7": "2.4.8) ādīnavaṁ disvā viratto (a. ni. ṭī. 2.4.8) hoti ce, visesaṁ adhigacchati, na kāmesu āsatto,",
  "tika-s0201t2:81_8": "tasmā vuttaṁ ‘‘methunaṁ…pe… antarāyo hotī’’ti.",
  "tika-s0201t2:81_9": "Tattha yassa kassacīti na kevalaṁ pabbajitasseva, atha kho yassa kassaci.",
  "tika-s0201t2:81_10": "Tathā hi vuttaṁ ‘‘methunamanuyuttassa, mussatevāpi sāsana’’nti.",
  "tika-s0201t2:81_11": "Tasmiṁ aniyyānikadhammeti tasmiṁ parena parikappitaaniyyānikadhammanimittaṁ.",
  "tika-s0201t2:81_12": "Nimittatthe hi idaṁ kammasaṁyoge bhummaṁ.",
  "tika-s0201t2:82_0": "Catuvesārajjañāṇavaṇṇanā niṭṭhitā.",
  "tika-s0201t2:83_0": "Aṭṭhaparisavaṇṇanā",
  "tika-s0201t2:84_0": "151.",
  "tika-s0201t2:84_1": "Purisassa sūratarabhāvo nāma saṅgāme pākaṭo hoti, na gehe nisinnakāle,",
  "tika-s0201t2:84_2": "evaṁ vesārajjañāṇassa ānubhāvo paṇḍitaparisāsu yattha katthacīti dassento ‘‘vesārajjañāṇassa baladassanattha’’nti āha.",
  "tika-s0201t2:84_3": "Sannipatitvā nisinnaṭṭhānanti ṭhānasīsena sannipatitakhattiyaparisameva dasseti.",
  "tika-s0201t2:84_4": "Eseva nayo sabbatthāti atidesena āvibhāvitamatthaṁ dassetuṁ ‘‘mārakāyikāna’’ntiādi vuttaṁ sadisatthavisayattā atidesassa.",
  "tika-s0201t2:84_5": "Yathā hi khattiyānaṁ samūho khattiyaparisāti ayamattho labbhati,",
  "tika-s0201t2:84_6": "na evaṁ ‘‘māraparisā’’ti ettha,",
  "tika-s0201t2:84_7": "mārassa parisāti pana māraparisāti ayamattho adhippeto.",
  "tika-s0201t2:84_8": "Tenāha ‘‘mārakāyikānaṁ…pe… na mārāna’’nti.",
  "tika-s0201t2:84_9": "Mārakāyikānanti mārapakkhiyānaṁ.",
  "tika-s0201t2:84_10": "Uggaṭṭhānadassanavasenāti sārajjitabbaṭṭhānadassanavasena,",
  "tika-s0201t2:84_11": "evaṁ uggā khattiyā attano puññatejenāti adhippāyo.",
  "tika-s0201t2:84_12": "Brāhmaṇā tīsu vedesūti idaṁ itaresaṁ avisayadassanavasena vuttaṁ.",
  "tika-s0201t2:84_13": "Vede sajjhāyantāpi hi khattiyā vessā ca tadatthavicāraṇāya yebhuyyena asamatthā evāti.",
  "tika-s0201t2:84_14": "Kasmā panettha yāmādiparisā na gahitāti?",
  "tika-s0201t2:84_15": "Bhusaṁ kāmābhigiddhatāya yonisomanasikāravirahato.",
  "tika-s0201t2:84_16": "Yāmādayo hi uḷāruḷāre kāme paṭisevantā tatthābhigiddhatāya dhammassavanāya sabhāvena cittampi na uppādenti,",
  "tika-s0201t2:84_17": "mahābodhisattānaṁ pana buddhānañca ānubhāvena ākaḍḍhiyamānā kadāci tesaṁ payirupāsanādīni karonti tādise mahāsamaye.",
  "tika-s0201t2:84_18": "Teneva hi vimānavatthudesanāpi tannimittā bahulā nāhosi. Manussānaṁ vasenāyaṁ katā.",
  "tika-s0201t2:85_0": "Paracakkavāḷesu ca manussānaṁ visesādhigamo natthīti pucchati ‘‘kiṁ pana bhagavā aññāni cakkavāḷānipi gacchatī’’ti.",
  "tika-s0201t2:85_1": "Itaro yadipi tesaṁ ariyadhammādhigamo natthi,",
  "tika-s0201t2:85_2": "vāsanāya pana tattha gantvā dhammaṁ desetīti dassento ‘‘āmagacchatī’’ti āha.",
  "tika-s0201t2:85_3": "Keyūraṁ nānāvidharatanaparisibbitasuvaṇṇajālavinaddhaṁ bhujābharaṇaṁ. Aṅgadaṁ nānāgandhagandhitaṁ,",
  "tika-s0201t2:85_4": "kevalaṁ vā suvaṇṇamayaṁ bāhuvalayaṁ.",
  "tika-s0201t2:85_5": "Chinnassarāti dvidhābhūtassarā (dī. ni. ṭī.",
  "tika-s0201t2:85_6": "2.172) gaggarassarāti gaggarikāya viya gaggarāyamānakharassarā (dī. ni. ṭī. 2.172; a. ni. ṭī. 3.8.69).",
  "tika-s0201t2:85_7": "Bhāsantaranti tesaṁ bhāsaṁ (dī. ni. ṭī. 2.172; a. ni. ṭī. 3.8.69) sandhāyāha.",
  "tika-s0201t2:85_8": "‘‘Vīmaṁsāuppajjatī’’ti saṅkhepato vuttaṁ vivarituṁ ‘‘idaṁ vuttaṁ hotī’’tiādi vuttaṁ.",
  "tika-s0201t2:86_0": "Saṅgammāti samāgantvā. Ādito lāpo ālāpo,",
  "tika-s0201t2:86_1": "vacanapaṭivacanavasena samaṁ lāpo sallāpo. Sammā, samaññā vā kathā saṁkathā, saṁkathāva sākacchā.",
  "tika-s0201t2:87_0": "Aṭṭhaparisavaṇṇanā niṭṭhitā.",
  "tika-s0201t2:88_0": "Catuyonivaṇṇanā",
  "tika-s0201t2:89_0": "152.",
  "tika-s0201t2:89_1": "Yavanti tāya sattā amissitāpi samānajātitāya missitā viya hontīti yoni.",
  "tika-s0201t2:89_2": "Sā pana atthato aṇḍādiuppattiṭṭhānavisiṭṭho khandhānaṁ bhāgaso pavattivisesoti āha ‘‘khandhakoṭṭhāso yoni nāmā’’ti.",
  "tika-s0201t2:89_3": "Aṇḍe jātāti paṭhamāya jātiyā vasena vuttaṁ, dutiyāya pana aṇḍato,",
  "tika-s0201t2:89_4": "aṇḍe vā bhijjamāne jātāti evamattho veditabbo.",
  "tika-s0201t2:89_5": "Tenāha ‘‘abhinibbhijja jāyantī’’ti.",
  "tika-s0201t2:89_6": "Vināti etehi aṇḍādīhi bāhirapaccayehi vinā.",
  "tika-s0201t2:89_7": "Uppatitvā viyāti uppajjanavasena patitvā viya.",
  "tika-s0201t2:89_8": "Bāhirapaccayanirapekkhattāyeva vā upapatane sādhukārino upapātikā,",
  "tika-s0201t2:89_9": "te eva idha opapātikāti vuttā.",
  "tika-s0201t2:89_10": "Ādi-saddena gabbhamale nibbattamahāpadumakumārādīnaṁ saṅgaho.",
  "tika-s0201t2:89_11": "Nijjhāmataṇhikapetānaṁ niccaṁ dukkhāturatāya kāmasevanā natthi ,",
  "tika-s0201t2:89_12": "tasmā te gabbhaseyyakā na honti,",
  "tika-s0201t2:89_13": "jālavantatāya na tāsaṁ kucchiyaṁ gabbho saṇṭhāti,",
  "tika-s0201t2:89_14": "tasmā te opapātikāyeva saṁsedajattāyapi asambhavato.",
  "tika-s0201t2:89_15": "Nerayikā viyāti nidassanāpadesena tesampi opapātikattaṁ dīpeti.",
  "tika-s0201t2:89_16": "Avasesāti nijjhāmataṇhikanerayike ṭhapetvā avasesā vinipātikā.",
  "tika-s0201t2:89_17": "Yakkhānaṁ cātumahārājikatāya opapātikabhāve eva āpanne taṁ nivattetuṁ ‘‘evaṁ yakkhāpī’’ti vuttaṁ.",
  "tika-s0201t2:89_18": "Tathā hi te na bhummadevā na ca vinipātikāti.",
  "tika-s0201t2:90_0": "Catuyonivaṇṇanā niṭṭhitā.",
  "tika-s0201t2:91_0": "Pañcagativaṇṇanā",
  "tika-s0201t2:92_0": "153.Gantabbāti upapajjitabbā.",
  "tika-s0201t2:92_1": "Yathā hi kammabhavo paramatthato asatipi kārake paccayasāmaggiyā siddho taṁsamaṅginā santānalakkhaṇena sattena katoti voharīyati,",
  "tika-s0201t2:92_2": "tathā upapattibhavalakkhaṇā gatiyo paramatthato asatipi gamake taṁtaṁkammavasena yesaṁ tāni kammāni,",
  "tika-s0201t2:92_3": "tehi gantabbāti voharīyantīti.",
  "tika-s0201t2:92_4": "Evaṁ saddatthato gatiṁ dassetvā atthuddhāranayenapi taṁ dassetuṁ ‘‘apicā’’tiādi vuttaṁ.",
  "tika-s0201t2:92_5": "Yesu nirayādibhedesu upapattibhavesu gati-saddo nirūḷho,",
  "tika-s0201t2:92_6": "tato aññatthāpi gatisaddappavatti atthi,",
  "tika-s0201t2:92_7": "taṁ ekena gati-saddena visesetvā āha ‘‘gatigatī’’ti yathā ‘‘dukkhadukkhaṁ, (saṁ. ni.",
  "tika-s0201t2:92_8": "4.327) rūparūpa’’nti (visuddhi. 2.449) ca.",
  "tika-s0201t2:92_9": "Uppādāvatthāya gamanaṁ upagamananti ‘‘nibbattigatī’’ti vuttā. Gatinti cittagatiṁ.",
  "tika-s0201t2:92_10": "Tenāha ‘‘ajjhāsayagati nāmā’’ti, ajjhāsayappavattīti attho. Tadaṭṭhakathāyaṁ (ma. ni. aṭṭha.",
  "tika-s0201t2:92_11": "2.503) pana ‘‘gatinti nipphatti’’nti attho vutto. Brahmanimantanasutte (ma. ni. 1.503) hi ayaṁ pāḷīti. Jutinti ānubhāvaṁ. Vibhavoti vināso. So hi vigamoti atthena gati.",
  "tika-s0201t2:92_12": "Teneva nibbānaṁ arahato gatīti (pari.",
  "tika-s0201t2:92_13": "339) anupādisesanibbānaṁ arahato gati vigamo vibhavoti anekatthattā dhātūnaṁ.",
  "tika-s0201t2:92_14": "Dveyeva gatiyoti dveva nipphattiyoti atthoti āha ‘‘ayaṁ nipphattigati nāmā’’ti.",
  "tika-s0201t2:93_0": "Yassa uppajjati,",
  "tika-s0201t2:93_1": "taṁ brūhento eva uppajjatīti ayo, sukhaṁ. Natthi ettha ayoti nirayo.",
  "tika-s0201t2:93_2": "Tato eva ramitabbaṁ assādetabbaṁ tattha natthīti dassento āha ‘‘niratiatthena nirassādaṭṭhena nirayo’’ti.",
  "tika-s0201t2:93_3": "Tiriyaṁ añcitāti devamanussādayo viya uddhaṁ dīghā ahutvā tiriyaṁ dīghābhi attho.",
  "tika-s0201t2:93_4": "Pakaṭṭhato sukhato ayanaṁ apagamo peccabhāvo,",
  "tika-s0201t2:93_5": "taṁ peccabhāvaṁ pattānaṁ visayoti petayonimeva vadati.",
  "tika-s0201t2:93_6": "Manaso ussannattāti satisūrabhāvabrahmacariyayogyatādiguṇavasena upacitamānasatāya ukkaṭṭhaguṇacittatāyāti atto.",
  "tika-s0201t2:93_7": "Ayaṁ panattho nippariyāyato jambudīpavāsīvasena veditabbo. Yathāha – ‘‘tīhi, bhikkhave,",
  "tika-s0201t2:93_8": "ṭhānehi jambudīpikā manussā uttarakuruke manusse adhiggaṇhanti deve ca tāvatiṁse. Katamehi tīhi?",
  "tika-s0201t2:93_9": "Sūrā satimanto idha brahmacariyavāso’’ti (a. ni. 9.21).",
  "tika-s0201t2:93_10": "Tehi pana samānarūpāditāya saddhiṁ parittadīpavāsīhi itaramahādīpavāsinopi manussāteva paññāyiṁsu.",
  "tika-s0201t2:93_11": "Lokiyā pana ‘‘manuno apaccabhāvena manussā’’ti vadanti. Ayamettha saṅkhepo,",
  "tika-s0201t2:93_12": "vitthāro pana paramatthadīpaniyaṁ vimānavatthusaṁvaṇṇanāyaṁ (vi. va. aṭṭha. 3) vuttanayena gahetabbo.",
  "tika-s0201t2:93_13": "Ānubhāvehīti devānubhāvasaṅkhātehi iddhivisesehi.",
  "tika-s0201t2:93_14": "Tattha kāmā devā kāmaguṇehi ceva iddhivisesehi ca itare iddhiviseseheva dibbanti kīḷanti jotanti, saraṇanti vā gammanti, abhitthaviyantīti vā devāti.",
  "tika-s0201t2:94_0": "Tiracchānayoniñcātiādīsūti ettha tiracchānayonipettivisayaggahaṇena khandhānaṁ eva gahaṇaṁ tesaṁ tādisassa paricchinnassa okāsassa abhāvato.",
  "tika-s0201t2:94_1": "Yattha vā te araññasamuddapabbatādike nibaddhavāsaṁ vasanti,",
  "tika-s0201t2:94_2": "tādisassa ṭhānassa vasena okāsopi gahetabbo.",
  "tika-s0201t2:94_3": "Nirayūpagādīhi sattehi maggitabbato maggo paṭipajjitabbā paṭipadā cāti taṁ taṁ kammameva vuttanti āha ‘‘ubhayenapī’’tiādi.",
  "tika-s0201t2:94_4": "Yathā ca paṭipannoti iminā tassa kammassa katūpacitākāramāha.",
  "tika-s0201t2:94_5": "Ettha ca nirayagāmiñca maggaṁ nirayagāminiñca paṭipadanti iminā sādhāraṇato nirayasaṁvattaniyaṁ kammaṁ vatvā puna taṁ taṁ santānapatitatāya asādhāraṇataṁ dassetuṁ ‘‘yathāpaṭipanno’’tiādi vuttanti daṭṭhabbaṁ. Vinipatantīti vivasā, virūpaṁ vā nipatanti.",
  "tika-s0201t2:94_6": "Kasmā panettha pañcagatiparicchedakañāṇaṁ dassento bhagavā ‘‘nibbānañcāha’’ntiādimāhāti anuyogaṁ sandhāyāha ‘‘idaṁ panā’’tiādi.",
  "tika-s0201t2:94_7": "Na hi bhagavā attano buddhasubuddhataṁ vibhāvento sāvasesaṁ katvā desanaṁ deseti.",
  "tika-s0201t2:95_0": "Pañcagativaṇṇanā niṭṭhitā.",
  "tika-s0201t2:96_0": "Ñāṇapavattākāravaṇṇanā",
  "tika-s0201t2:97_0": "154.Ñāṇappavattākāranti ñāṇassa pavattiākāraṁ, ñāṇassa vā pavattipakāraṁ.",
  "tika-s0201t2:97_1": "Ekantadukkhāti ekantena dukkhā accantadukkhā.",
  "tika-s0201t2:97_2": "Tā pana sabbakālaṁ dukkhā sukhālayenapi asammissāti dassento āha ‘‘niccadukkhā nirantaradukkhā’’ti. Bahalāti atanukā, mahantāti attho . Tibbāti vā tikhiṇā. Kharāti kakkhaḷā. Kaṭukāti vā aniṭṭhā. Kassati khaṇīyatīti kāsu, āvāṭo. Kasīyati cīyatīti kāsu, rāsi.",
  "tika-s0201t2:97_3": "Phunantīti dvīhi hatthehi aṅgārāni ukkhipitvā paṭivātaṁ ophunanti,",
  "tika-s0201t2:97_4": "tena tesaṁ sakalasarīraṁ ḍayhati. Tenāha ‘‘paridaḍḍhagattā’’ti. Purisappamāṇaṁ porisaṁ.",
  "tika-s0201t2:97_5": "Ekapathenevāti ekamaggabhūteneva.",
  "tika-s0201t2:97_6": "Anukkamanīyenāti ukkamituṁ apakkamituṁ asakkuṇeyyena.",
  "tika-s0201t2:98_0": "Nanu ca dibbacakkhuñāṇaṁ paccuppannavaṇṇārammaṇaṁ,",
  "tika-s0201t2:98_1": "tena kathaṁ rūpantarasamaṅgiṁ niraye nibbattasattaṁ ‘‘ayaṁ so’’ti jānātīti codanaṁ sandhāyāha ‘‘tattha kiñcāpī’’tiādi.",
  "tika-s0201t2:98_2": "Yathākammūpagañāṇena ‘‘ayaṁ so’’ti sallakkheti,",
  "tika-s0201t2:98_3": "tassa pana dibbacakkhuānubhāvena pattabbattā ‘‘dibbacakkhubalaṁ nāma etanti vuttaṁ.",
  "tika-s0201t2:99_0": "Purimanayenevāti ‘‘gūthakūpo viya tiracchānayoni daṭṭhabbā’’tiādinā aṅgārakāsupamāyaṁ vuttanayeneva.",
  "tika-s0201t2:99_1": "Dukkhā vedanā bahulā etāsūti dukkhabahulā.",
  "tika-s0201t2:99_2": "Bahalapattapalāsoti aviraḷatanuvipulapaṇṇo.",
  "tika-s0201t2:99_3": "Sukhaparibhogaṁ mahāpāsādaṁ dassetuṁ ‘‘dīghapāsādo’’ti vuttaṁ caturassapāsādādīnaṁ khuddakattā.",
  "tika-s0201t2:99_4": "Uṇṇāmayaattharaṇenāti uṇṇāmayalohitaattharaṇena.",
  "tika-s0201t2:99_5": "Uttaraṁ uparibhāgaṁ chādetīti uttaracchado, vitānaṁ.",
  "tika-s0201t2:99_6": "Taṁ pana lohitavitānaṁ idhādhippetanti ‘‘rattavitānenā’’ti vuttaṁ.",
  "tika-s0201t2:100_0": "Aparabhāgayojanāti pāḷiyaṁ ‘‘aparena samayenā’’ti vuttassa aparabhāgassa yojanā.",
  "tika-s0201t2:100_1": "Sā pana ekadesena purimabhāge vutte eva suviññeyyā hotīti ‘‘yathā so’’tiādimāha.",
  "tika-s0201t2:100_2": "Maggāruḷhamevāti maggaṁ upagatamattameva.",
  "tika-s0201t2:101_0": "Niyamābhāvāti ‘‘dibbacakkhunāva passatī’’ti niyamassa abhāvā.",
  "tika-s0201t2:101_1": "‘‘Dibbacakkhunāpi passissatī’’ti idaṁ na anuttarasukhānubhavanassa dibbacakkhugocarattā vuttaṁ,",
  "tika-s0201t2:101_2": "anāgatassa pana tassa dibbacakkhuparibhaṇḍabhūtena anāgataṁsañāṇena dassanamevāti kāraṇūpacārena vuttaṁ.",
  "tika-s0201t2:101_3": "Pāḷiyaṁ pana ‘‘cetasā ceto paricca pajānāmi’’cceva vuttaṁ.",
  "tika-s0201t2:101_4": "‘‘Atthato pana nānā hotī’’ti saṅkhepato vuttamatthaṁ vivarituṁ ‘‘devalokasukhaṁ hī’’tiādiṁ vatvā yathādassitaupamāhipi ayamattho pākaṭo evāti dassento ‘‘upamāyampī’’tiādimāha.",
  "tika-s0201t2:101_5": "Gotrabhuñāṇuppādato paṭṭhāya nirodhaṁ passitvā uppannamaggaphalapaccavekkhaṇavasena ceva parato phalasamāpattisamāpajjanavasena ca ariyasāvako nirodhe sayito viya hoti tadapassayeneva pavattanatoti āha ‘‘nirodhasayanavaragata’’nti.",
  "tika-s0201t2:101_6": "Tenāha ‘‘nibbānā…pe… passatī’’ti.",
  "tika-s0201t2:102_0": "Ñāṇapavattākāravaṇṇanā niṭṭhitā.",
  "tika-s0201t2:103_0": "Dukkarakārikādisuddhivaṇṇanā",
  "tika-s0201t2:104_0": "155.",
  "tika-s0201t2:104_1": "Pucchānusandhiādianusandhittayato aññattā ‘‘pāṭiyekkaṁ anusandhivasenā’’ti vuttaṁ.",
  "tika-s0201t2:104_2": "Na kevalaṁ ‘‘dukkarakārikāya suddhi hotī’’ti evaṁladdhiko eva,",
  "tika-s0201t2:104_3": "atha kho dukkaracārīsu abhippasannoti dassetuṁ ‘‘apicā’’tiādi vuttaṁ.",
  "tika-s0201t2:104_4": "Catukuṇḍikoti dvīhi pādehi hatthehīti catūhi aṅgehi kuṇḍanako āhiṇḍanako.",
  "tika-s0201t2:104_5": "Chamānikiṇṇanti bhūmiyaṁ khittaṁ. Bhakkhasanti āhāraṁ.",
  "tika-s0201t2:105_0": "Macchariyamalādipāpadhammavigamanato mettādiguṇānubrūhanato ca brahmaṁ seṭṭhaṁ cariyanti brahmacariyaṁ, dānaṁ.",
  "tika-s0201t2:105_1": "Tathā hi taṁ bhagavatā paṇḍitapaññattaṁ vuttaṁ.",
  "tika-s0201t2:105_2": "Evaṁ sesesupi yathārahaṁ brahmacariyapariyāyo niddhāretvā vattabbo. Kinti kīdisaṁ. Vatanti samādinnavataṁ.",
  "tika-s0201t2:105_3": "Suciṇṇassāti suṭṭhu ciṇṇassa puññassa. Iddhīti ānubhāvo.",
  "tika-s0201t2:105_4": "Jutīti vatthābharaṇobhāsasamujjalā sarīrappabhā.",
  "tika-s0201t2:105_5": "Balavīriyūpapattīti kāyabalena ceva ussāhena ca samannāgamo.",
  "tika-s0201t2:106_0": "Tena pāṇi kāmadadoti tena addhikānaṁ upagacchantānaṁ hatthaṁ pasāretvā asayhaseṭṭhino dānaṭṭhānadassanamayena puññena idāni mayhaṁ hattho kapparukkho viya kāmadado icchiticchitadāyī,",
  "tika-s0201t2:106_1": "kāmadado honto ca madhussavo iṭṭhavatthuvissajjanako jāto.",
  "tika-s0201t2:106_2": "Tena me brahmacariyenāti tena mama yathāvuttakāyaveyyāvaṭiyakammasaṅkhātena seṭṭhacariyena. Puññanti puññaphalaṁ. Tampi hi pujjasabhāvato,",
  "tika-s0201t2:106_3": "uttarapadalopena vā ‘‘evamidaṁ puññaṁ pavaḍḍhatī’’tiādīsu (dī. ni. 3.80) ‘‘puñña’’nti vuccati.",
  "tika-s0201t2:107_0": "Pañca sikkhāpadāni samāhaṭāni pañcasikkhāpadaṁ yathā ‘‘tibhavaṁ, tisakaṭa’’nti ca.",
  "tika-s0201t2:107_1": "Brahmacariyasminti dhammadesanāya.",
  "tika-s0201t2:107_2": "Sā hi vineyyānaṁ brahmabhāvāvahanato brahmaṁ seṭṭhaṁ cariyaṁ,",
  "tika-s0201t2:107_3": "brahmuno vā bhagavato vācasikaṁ cariyanti ‘‘brahmacariya’’nti vuccati.",
  "tika-s0201t2:108_0": "Sahassaṁ maccuhāyinanti sahassamattā arahattasamadhigamena maccuvisayātikkamena maccupahāyino jātā.",
  "tika-s0201t2:108_1": "Brahmacārī bhavissāmāti ettha yena brahmacariyena te brahmacārinoti vuccanti,",
  "tika-s0201t2:108_2": "taṁ brahmacariyaṁ niddhāretvā āha ‘‘methunavirati brahmacariyanti vuttā’’ti.",
  "tika-s0201t2:109_0": "Nātikkamāmāti na aticarāma agamanīyaṭṭhānepi itaratthāpi na vītikkamāma.",
  "tika-s0201t2:109_1": "Tenāha ‘‘aññatra tāhi brahmacariyaṁ carāmā’’ti. Amhanti amhākaṁ.",
  "tika-s0201t2:110_0": "Attadamanavasenāti yathāpaṭiññaṁ arahantānaṁ anukaraṇākārena pavattacittadamanavasena,",
  "tika-s0201t2:110_1": "manacchaṭṭhānaṁ indriyānaṁ damanenāti attho.",
  "tika-s0201t2:110_2": "Sikhāppattaseṭṭhacariyatāya ariyamaggo brahmacariyaṁ.",
  "tika-s0201t2:110_3": "Brahmaṁ seṭṭhaṁ carati etenāti brahmacariyaṁ, satthusāsanaṁ.",
  "tika-s0201t2:111_0": "Ataramānānanti na taramānānaṁ desakālaṁ udikkhantānaṁ.",
  "tika-s0201t2:111_1": "Phalāsāva samijjhatīti sudullabhaphalepi āsā sammāpayogamanvāya samijjhati eva.",
  "tika-s0201t2:111_2": "Vipakkabrahmacariyosmīti visesena nipphannapaṇītajjhāsayo paripuṇṇauḷāramanoratho.",
  "tika-s0201t2:111_3": "So hi seṭṭhamanosamācāratāya brahmacariyapariyāyena vutto.",
  "tika-s0201t2:112_0": "Idameva suttaṁ āgataṭṭhānanti adhippāyo tepiṭake buddhavacane idameva suttapadaṁ ‘‘vīriyaṁ brahmacariya’’nti āgataṭṭhānanti attho.",
  "tika-s0201t2:112_1": "Vīriyañhi tasmiṁ visaye uttamaṁ paramukkaṁsagataṁ tādisacariyāhetu cāti brahmacariyanti idha vuttaṁ.",
  "tika-s0201t2:112_2": "Caturaṅgasamannāgatanti catubbidhadukkarakiriyāya sādhakassa catubbidhassa attano pavattiākārassa vasena caturaṅgasamannāgataṁ.",
  "tika-s0201t2:113_0": "Koci chinnabhinnapaṭapilotikadharo dasantayuttassa vatthassa abhāvato nicceloti vattabbataṁ labheyyāti taṁ nivattento āha ‘‘naggo’’ti. Evaṁ akāsiṁ,",
  "tika-s0201t2:113_1": "evampi sattapīḷā mā ahosīti adhippāyo.",
  "tika-s0201t2:113_2": "Yathā ‘‘abhihaṭaṁ na sādiyāmī’’tiādi (ma. ni.",
  "tika-s0201t2:113_3": "1.155) bhikkhāpariyesane ukkaṭṭhacāritādassanaṁ,",
  "tika-s0201t2:113_4": "evaṁ ‘‘naehi bhaddantikādibhāvopī’’ti gahetabbaṁ.",
  "tika-s0201t2:113_5": "Purisantaragatāyāti purisasamīpagatāya.",
  "tika-s0201t2:113_6": "Saṁkittīyanti etāyāti saṁkitti,",
  "tika-s0201t2:113_7": "gāmavāsiādīhi samudāyavasena kariyamānakiriyā.",
  "tika-s0201t2:113_8": "Idha pana bhattasaṁkitti adhippetāti āha ‘‘saṁkittetvā katabhattesū’’ti. Dadanti tāyāti datti.",
  "tika-s0201t2:113_9": "Ekāhaṁ antarabhūtaṁ etassa atthīti ekāhikaṁ. Esa nayo sesapadesupi. Ekāhavārenāti ekāhikavārena.",
  "tika-s0201t2:113_10": "‘‘Ekāhika’’ntiādinā vuttavidhimeva paṭipāṭiyā pavattabhāvaṁ dassetuṁ puna vuttaṁ. Tenāha ‘‘iti evarūpa’’ntiādi.",
  "tika-s0201t2:114_0": "Erakatiṇādīni vāti erakatiṇādīni ganthitvā katanivāsanāni chavadussāni, nihīnadussānīti attho.",
  "tika-s0201t2:114_1": "Tantāvutānanti tantaṁ pasāretvā vītānaṁ.",
  "tika-s0201t2:114_2": "Pakatikaṇṭaketi salākakaṇṭake.",
  "tika-s0201t2:115_0": "156.Nekavassagaṇasañjātanti anekavassasamūhasañjātaṁ.",
  "tika-s0201t2:115_1": "Nanu ca idāneva ‘‘sāyatatiyakampi udakorohanānuyogamanuyutto’’ti vuttaṁ,",
  "tika-s0201t2:115_2": "‘‘nekavassagaṇikaṁ rajojallaṁ kāye sannicita’’nti ca,",
  "tika-s0201t2:115_3": "tadubhayaṁ ekasmiṁ kathaṁ sambhavatīti āha ‘‘idaṁ attano rajojallakavatasamādānakālaṁ sandhāya vadatī’’ti.",
  "tika-s0201t2:115_4": "Eteneva ‘‘acelako homī’’ti vuttaacelakapaṭiññā,",
  "tika-s0201t2:115_5": "‘‘sāṇānipi dhāremī’’tiādinā vuttachannakapaṭiññā,",
  "tika-s0201t2:115_6": "tatthāpi sāṇa-masāṇa-chavadussādi-nivattha-paṭiññā ca aviruddhāti daṭṭhabbā tasmiṁ tasmiṁ kāle tathā tathā paṭipannattā. Teti acelakā. Saṅghātanti sabbaso ghātaṁ. Tenāha ‘‘vadha’’nti.",
  "tika-s0201t2:115_7": "Sīlavā nāma natthi ‘‘anabhisandhikampi pāpaṁ hotī’’ti evaṁ laddhikattā.",
  "tika-s0201t2:115_8": "Sīlaṁ adhiṭṭhāyāti idaṁ paṭikkamanakiriyaṁ sandhāya vuttaṁ.",
  "tika-s0201t2:116_0": "Pāsaṇḍapariggahaṇatthāyāti pāsaṇḍesu asārasārabhāvavīmaṁsanatthāya.",
  "tika-s0201t2:116_1": "Taṁ pabbajjanti ājīvakapabbajjaṁ.",
  "tika-s0201t2:116_2": "Vikaṭabhojaneti vikatabhojane virūpabhojane. Tenāha ‘‘apakatibhojane’’ti.",
  "tika-s0201t2:117_0": "157.Bhiṁsanakatasminti bhāvasādhanabhāvī idaṁ padanti āha ‘‘bhiṁsanakatasmiṁ bhiṁsanakakiriyāyā’’ti.",
  "tika-s0201t2:117_1": "‘‘Bhiṁsanakattasmi’’nti vattabbe ekassa ta-kārassa lopo daṭṭhabbo.",
  "tika-s0201t2:117_2": "Yebhuyyaggahaṇaṁ lomavantavasenapi yojetabbaṁ,",
  "tika-s0201t2:117_3": "na lomavasenāti āha ‘‘bahutarānaṁ vā’’tiādi.",
  "tika-s0201t2:118_0": "Su-sadde u-kārassa o-kāraṁ katvā pāḷiyaṁ ‘‘sotatto’’ti vuttanti tadatthaṁ vivaranto ‘‘sutatto’’ti āha. Suṭṭhu avatattoti vā sotatto. Sosinnoti etthāpi eseva nayo.",
  "tika-s0201t2:118_1": "Suddhivasanatthāyāti saṁsārasuddhigavesanatthāya.",
  "tika-s0201t2:119_0": "Vihārasminti paccatte bhummavacananti āha ‘‘vihāro eva hi ‘vihārasmi’nti vutto’’ti.",
  "tika-s0201t2:119_1": "Teneva cāti teneva vibhattivipallāsavasena.",
  "tika-s0201t2:119_2": "Evaṁ atthoti ayaṁ evaṁ liṅgavipallāsavasena attho veditabbo.",
  "tika-s0201t2:119_3": "Dukkhappattoti ānetvā sambandho.",
  "tika-s0201t2:119_4": "Sabbatthāti sukhadukkhe lābhālābhādike ca. Tulitoti tulāsadiso.",
  "tika-s0201t2:120_0": "Dukkarakārikādisuddhivaṇṇanā niṭṭhitā.",
  "tika-s0201t2:121_0": "Āhārasuddhivaṇṇanā",
  "tika-s0201t2:122_0": "158.Sujjhitunti saṁsārato sujjhituṁ.",
  "tika-s0201t2:123_0": "159.Āsītikapabbānīti āsītikapiṭṭhipabbāni, ‘‘kāḷapabbānī’’ti vadanti. Pabbānaṁ majjhe.",
  "tika-s0201t2:123_1": "Unnatunnatānīti maṁse milāte dvinnaṁ sandhīnaṁ antare vātenuddhumātadhamanījālatāya unnatāni unnatānīti. Ānisadanti ānisadaṭṭhānaṁ. Nisinnaṭṭhānanti paṁsūhi,",
  "tika-s0201t2:123_2": "vālikāhi vā nicitaṁ nisinnaṭṭhānaṁ.",
  "tika-s0201t2:123_3": "Sarapoṅkhenāti sarassa poṅkhappadesena,",
  "tika-s0201t2:123_4": "sarapoṅkhasaññitena vā maggena. Akkantanti akkantaṭṭhānaṁ. Takkagoḷikasadisānaṁ,",
  "tika-s0201t2:123_5": "sarīraghaṁsanatthaṁ kata kuruvindagoḷakānaṁ vā āvaḷi vaṭṭanāhāro. Vaṁsatoti piṭṭhivaṁsato.",
  "tika-s0201t2:123_6": "Maṇḍaleti bhittipādānaṁ matthake ṭhapitamaṇḍalake sīsaggena patiṭṭhahanti.",
  "tika-s0201t2:123_7": "Na evaṁ phāsuḷiyoti yathā yathā vuttagopānasiyo papatā tiṭṭhanti,",
  "tika-s0201t2:123_8": "na evaṁ bodhisattassa phāsukāpi papatā ṭhitā.",
  "tika-s0201t2:124_0": "Okkhāyikāti avakkhāyikā,",
  "tika-s0201t2:124_1": "heṭṭhā hutvā ninnabhāvena paññāyamānā. Evarūpāti yathāvuttarūpā, ninnatarāti attho.",
  "tika-s0201t2:124_2": "Yāva piṭṭhikaṇṭakaṁallīnāhotīti mayhaṁ udaracchavi yāva piṭṭhikaṇṭakaṁ,",
  "tika-s0201t2:124_3": "tāva taṁ āhacca ṭhitattā allīnā hoti udariyassa parikkhayena antānañca suṭṭhumilātatāya. Bhāriyabhāriyāti garutarā.",
  "tika-s0201t2:124_4": "Sahaudaracchaviṁ piṭṭhikaṇṭakaṁ,",
  "tika-s0201t2:124_5": "sahapiṭṭhikaṇṭakaṁ udaracchavinti yojanā.",
  "tika-s0201t2:124_6": "Neva nikkhamati āhārasannissayaāpodhātuyā sabbaso visukkhattā.",
  "tika-s0201t2:124_7": "Pūtimūlānīti lomamūlānaṁ paribrūhanake maṁse lohite ca parikkhīṇe tāni sukkhāni ṭhānato bhaṭṭhāni abhāveneva ‘‘pūtimūlānī’’ti vuttāni. Tenāha ‘‘tassa panā’’tiādi.",
  "tika-s0201t2:125_0": "Adhigatāti idāni adhigatā.",
  "tika-s0201t2:125_1": "Yathā etarahi vipassanāpaññāya adhigatattāti iminā kiñcāpi mahābodhisattā paripākagatañāṇā vasībhūtajjhānābhiññā vipassanāya parikammaṁ karonti,",
  "tika-s0201t2:125_2": "yathā ca nesaṁ carimabhave vipassanācāro, na tathā tadāti dasseti.",
  "tika-s0201t2:125_3": "Etadevāti yaṁ yena vuttaṁ atthajātaṁ,",
  "tika-s0201t2:125_4": "etadeva ettha etasmiṁ pāṭhapadese yuttaṁ pubbenāparaṁ avirujjhanato.",
  "tika-s0201t2:125_5": "Itarathāti bhikkhūhi vuttappakārena ananurūpo siyā ‘‘imissā’’ti vuttāya aññatte.",
  "tika-s0201t2:126_0": "Āhārasuddhivaṇṇanā niṭṭhitā.",
  "tika-s0201t2:127_0": "Saṁsārasuddhiādivaṇṇanā",
  "tika-s0201t2:128_0": "160.Saṁsārenāti aparāparaṁ cavanupapajjanavasena bhavesu saṁsaraṇena. Yaṁ sandhāya vuttaṁ –",
  "tika-s0201t2:129_0": "‘‘Khandhānañca paṭipāṭi, dhātuāyatanāna ca;",
  "tika-s0201t2:130_0": "Abbocchinnaṁ vattamānā, saṁsāroti pavuccatī’’ti. (visuddhi. 2.619; dī. ni. aṭṭha. 2.95; saṁ. ni. aṭṭha. 2.2.60; a. ni. aṭṭha. 2.4.199; dha. sa. aṭṭha. nidānakathā; vibha. aṭṭha. 226; su. ni. aṭṭha. 2.523; udā. aṭṭha. 39; itivu. aṭṭha. 14, 58; theragā. aṭṭha. 1.67, 99; bu. vaṁ. aṭṭha. 58; cūḷani. aṭṭha. 6; paṭi. ma. aṭṭha. 2.1.117; visuddhi. mahāṭī. 1.127; a. ni. ṭī. 2.4.9; sārattha. ṭī. 1.1);",
  "tika-s0201t2:131_0": "Bahukanti bahukālaṁ bahukkhattuṁ.",
  "tika-s0201t2:131_1": "Upapajjitvāti tattha tattha bhave nibbattitvā.",
  "tika-s0201t2:131_2": "Āvāsenāti tasmiṁ tasmiṁ sattāvāse āvasanena nibbattitvā jīvanena.",
  "tika-s0201t2:131_3": "Khandhāyeva vuttā tesaṁyeva pavattivisesassa tena tena pariyāyena vuttattā.",
  "tika-s0201t2:131_4": "Bahuyāgeti ajasūkaragomāyvādike bahuvidhe mahāyaññe.",
  "tika-s0201t2:131_5": "Bahuaggīti vācāpeyyādivasena antamaso pākayaññādivasena ca bahukepi aggī paricaraṇena.",
  "tika-s0201t2:132_0": "161.",
  "tika-s0201t2:132_1": "Bāladārakopi ‘‘daharo’’ti vuccatīti tato visesanatthaṁ ‘‘yuvā’’ti vuttaṁ.",
  "tika-s0201t2:132_2": "Atikkantapaṭhamavayā sattā sabhāvena palitasirā hontīti paṭhamavaye ṭhitabhāvaṁ dassetuṁ ‘‘susukāḷakeso’’ti vuttaṁ. Jarājiṇṇoti jarāya jiṇṇo,",
  "tika-s0201t2:132_3": "na akālikena jarāya abhibhūto. Ukkaṁsagatabuddhatāya vuddho.",
  "tika-s0201t2:132_4": "Tenāha ‘‘vaḍḍhitvā ṭhitaaṅgapaccaṅgo’’ti,",
  "tika-s0201t2:132_5": "ārohapariṇāhavasena vuddhirahitoti attho.",
  "tika-s0201t2:132_6": "Jātimahallakoti jātiyā mahallako, na bhogaparivārādīhīti attho.",
  "tika-s0201t2:132_7": "Addhagatoti ettha addha-saddo dīghakālavācīti āha ‘‘bahuaddhānaṁ gato’’ti.",
  "tika-s0201t2:132_8": "Vayotiādipadalopenāyaṁ niddesoti āha ‘‘pacchimavaya’’nti.",
  "tika-s0201t2:132_9": "Padasatampi…pe… samatthatāti padasatampi padasahassampi sotapathamāgacchantameva uggahaṇasamatthatā pariggahetuṁ samatthatā.",
  "tika-s0201t2:132_10": "Ayañca gatiyā byāpāroti sakkā viññātuṁ gahaṇamattabhāvato.",
  "tika-s0201t2:132_11": "Tadevāti padasatampi padasahassampi.",
  "tika-s0201t2:132_12": "Ādhāraṇaṁ apilāpanavasena hadaye dhāraṇaṁ.",
  "tika-s0201t2:132_13": "Upanibandhanaṁ yathā na pamuṭṭhaṁ hoti,",
  "tika-s0201t2:132_14": "tathā upecca aparāparaṁ nibandhanaṁ.",
  "tika-s0201t2:132_15": "Ayaṁ pana satiyā byāpāroti sakkā viññātuṁ.",
  "tika-s0201t2:132_16": "Pāḷiyañca ‘‘paramāya gatiyā ca satiyā ca dhitiyā cā’’ti vuttaṁ,",
  "tika-s0201t2:132_17": "parato ca ‘‘evaṁ adhimattagatimanto’’ti vuttaṁ.",
  "tika-s0201t2:132_18": "Samatthavīriyaṁ dhiti nāmāti visiṭṭhavisayaṁ dassento yathāvuttasatisamāyogaṁ tassa dīpeti.",
  "tika-s0201t2:132_19": "Tassāti yathāvuttagatisatidhitīhi subhadhātavacīparicitassa pariyattidhammassa āgamavasena atthadassanasamatthatā yuttivasena kāraṇadassanasamatthatā.",
  "tika-s0201t2:133_0": "Daḷhaṁ (a. ni. ṭī.",
  "tika-s0201t2:133_1": "3.9.38) thiraṁ dhanu etassāti daḷhadhanvā,",
  "tika-s0201t2:133_2": "so eva idha ‘‘daḷhadhammā’’ti vutto.",
  "tika-s0201t2:133_3": "Paṭisattuvidhamanatthaṁ dhanuṁ gaṇhātīti dhanuggaho,",
  "tika-s0201t2:133_4": "so eva usuṁ saraṁ asati khipatīti issāsoti āha ‘‘dhanuṁ gahetvā ṭhito issāso’’ti.",
  "tika-s0201t2:133_5": "Dvisahassapalaṁ lohādibhāraṁ vahituṁ samatthaṁ dvisahassathāmaṁ.",
  "tika-s0201t2:133_6": "Tenāha ‘‘dvisahassathāmaṁ nāmā’’tiādi. Daṇḍeti dhanudaṇḍe.",
  "tika-s0201t2:133_7": "Yāva kaṇḍappamāṇāti dīghato yattakaṁ kaṇḍassa pamāṇaṁ,",
  "tika-s0201t2:133_8": "tattake dhanudaṇḍe ukkhittamatte āropito ceva hoti jiyādaṇḍo,",
  "tika-s0201t2:133_9": "so ca bhāro pathavito muccati,",
  "tika-s0201t2:133_10": "evaṁ idaṁ ‘‘dvisahassathāmaṁ nāma dhanūti daṭṭhabbaṁ.",
  "tika-s0201t2:133_11": "Uggahitasippoti uggahitadhanusippo.",
  "tika-s0201t2:133_12": "Katahatthoti thirataraṁ lakkhesu avirajjhanasarakkhepo.",
  "tika-s0201t2:133_13": "Īdiso pana tattha vasībhūto katahattho nāma hotīti āha ‘‘ciṇṇavasībhāvo’’ti.",
  "tika-s0201t2:133_14": "Kataṁ rājakulādīsu upecca asanaṁ etena so katūpāsanoti āha ‘‘rājakulādīsu dassitasippo’’ti.",
  "tika-s0201t2:133_15": "Evaṁ katanti evaṁ antosusirakaraṇādinā sallahukaṁ kataṁ.",
  "tika-s0201t2:134_0": "Oloketīti udikkhati.",
  "tika-s0201t2:134_1": "Evaṁ santepi tesaṁ vāro paññāyatīti tesaṁ bhikkhūnaṁ ‘‘ayaṁ paṭhamaṁ pucchati,",
  "tika-s0201t2:134_2": "ayaṁ dutiya’’ntiādinā pucchanavāro tādisassa paññavato paññāyati sukhumassa antarassa labbhanato.",
  "tika-s0201t2:134_3": "Buddhānaṁ pana vāroti īdise ṭhāne buddhānaṁ desanāvāro aññesaṁ napaññāyanato buddhānaṁyeva paññāyati.",
  "tika-s0201t2:134_4": "Idāni tameva paññāyanataṁ yuttito dassento ‘‘vidatthicaturaṅgulachāya’’ntiādimāha.",
  "tika-s0201t2:134_5": "Accharāsaṅghāṭamatte khaṇe aneka-koṭisahassa-cittapavattisambhavato ‘‘vidatthicaturaṅgulachāyaṁ atikkamanato puretaraṁyeva bhagavā…pe… kathetī’’ti vatvā tato lahutarāpi satthu desanāpavatti atthevāti dassento ‘‘tiṭṭhantu vā tāva ete’’tiādimāha.",
  "tika-s0201t2:134_6": "Idāni tattha kāraṇaṁ dassetuṁ ‘‘kasmā’’tiādi vuttaṁ.",
  "tika-s0201t2:134_7": "Soḷasa padāni kathetīti etena lokiyajanassa ekapaduccāraṇakkhaṇe bhagavā aṭṭhavīsasatapadāni kathetīti dasseti.",
  "tika-s0201t2:134_8": "Idāni tassapi kāraṇaṁ dassetuṁ ‘‘kasmā’’tiādi vuttaṁ.",
  "tika-s0201t2:135_0": "Dhammoti pāḷi. Pajjati attho etenāti padaṁ, tadattho. Atthaṁ byañjetīti byañjanaṁ, akkharaṁ.",
  "tika-s0201t2:135_1": "Tañhi padavākyakkharabhāvehi paricchijjamānaṁ taṁ taṁ atthaṁ byañjeti pakāseti.",
  "tika-s0201t2:135_2": "Tenāha ‘‘dhammapadabyañjananti pāḷiyā padabyañjanaṁ,",
  "tika-s0201t2:135_3": "tassa tassa atthassa byañjanakaṁ akkhara’’nti.",
  "tika-s0201t2:135_4": "Etena aparāparehi padabyañjanehi sucirampi kālaṁ kathentassa tathāgatassa na kadāci tesaṁ pariyādānaṁ atthīti dasseti.",
  "tika-s0201t2:135_5": "Pañhaṁ byākaronti etenāti pañhabyākaraṇaṁ, tathāpavattapaṭibhānaṁ.",
  "tika-s0201t2:135_6": "Aparikkhayapaṭibhānā hi buddhā bhagavanto,",
  "tika-s0201t2:135_7": "yato vuttaṁ ‘‘natthi dhammadesanāya hānī’’ti (dī. ni. ṭī. 3.141, 305; vibha. mūlaṭī. 1.suttantabhājanīyavaṇṇanā).",
  "tika-s0201t2:135_8": "Tenāha ‘‘iminā kiṁ dassetī’’tiādi.",
  "tika-s0201t2:135_9": "Tathā āsannaparinibbānassapi bhagavato desanāya itarāya ca visesātāvoti paṭhamabuddhavacanampi majjhimabuddhavacanampi pacchimabuddhavacanampi sadisameva.",
  "tika-s0201t2:135_10": "Āsītikavassato paraṁ pañcamo āyukoṭṭhāso.",
  "tika-s0201t2:136_0": "162.",
  "tika-s0201t2:136_1": "Kāmañcettha bhagavatā nāgasamālattherassa acchariyaabbhutapavedanamukhena attano lomānaṁ haṭṭhabhāvassa paveditattā ‘‘lomahaṁsanapariyāyo’’ti nāmaṁ gahitaṁ,",
  "tika-s0201t2:136_2": "tathāpi sabbaññutaññāṇādi-anaññasādhāraṇañāṇānubhāva-vibhāvanādivasena soḷasasamūhato sīhanādassa nadanena desanāya pavattitattā ‘‘mahāsīhanādo’’tveva saṅgītikāramahātherehi nāmaṁ ṭhapitanti daṭṭhabbaṁ.",
  "tika-s0201t2:137_0": "Mahāsīhanādasuttavaṇṇanāya līnatthappakāsanā samattā.",
  "tika-s0201t2:138_0": "3. Mahādukkhakkhandhasuttavaṇṇanā",
  "tika-s0201t2:139_0": "163.Tatoparanti tiṇṇaṁ janānaṁ upari saṅgho catuvaggakaraṇīyādikammehi paṭikammappattattā.",
  "tika-s0201t2:139_1": "Gāmaṁ gatoti vuccati gāmaṁ uddissa gatattā,",
  "tika-s0201t2:139_2": "evaṁ sāvatthiṁ pavisituṁ vihārato nikkhantā ‘‘pavisiṁsū’’ti vuttā. Pariññanti pahānapariññaṁ. Sā hi samatikkamo, na itarā.",
  "tika-s0201t2:139_3": "Rūpavedanāsupīti ‘‘rūpānaṁ pariññaṁ,",
  "tika-s0201t2:139_4": "vedanānaṁ pariñña’’nti etthāpi.",
  "tika-s0201t2:139_5": "Kāmaṁ sabbesaṁ titthiyānaṁ kāmādipariññāpaññāpanahetubhūto samayo natthi, yesaṁ pana atthi,",
  "tika-s0201t2:139_6": "te upādāya ‘‘sakasamayaṁ jānantā’’ti vuttaṁ.",
  "tika-s0201t2:139_7": "‘‘Yato yato kho bho ayaṁ bhikkhu vivicceva kāmehi…pe… paṭhamaṁ jhānaṁ upasampajja viharati,",
  "tika-s0201t2:139_8": "ettāvatā kho bho kāmānaṁ pariññā hotī’’ti evaṁ sarūpato paṭhamajjhānaṁ vibhāvetuṁ asakkontāpi kevalaṁ accantappahānasaññāya kāmānaṁ pariññaṁ paññapeyyuṁ paṭhamajjhānaṁ vadamānā. Taṁ kissa hetu?",
  "tika-s0201t2:139_9": "Tādisassa āgamādhigamassābhāvato.",
  "tika-s0201t2:139_10": "Rūpavedanāpariññāsupi eseva nayo. Vuccethāti vucceyya.",
  "tika-s0201t2:139_11": "Dutiyapadepīti ‘‘anusāsaniyā vā anusāsani’’nti evaṁ vuttavākyepi. Te kira bhikkhū.",
  "tika-s0201t2:140_0": "165.Naceva sampāyissantīti na ceva sammadeva pakārehi gamessanti ñāpessanti.",
  "tika-s0201t2:140_1": "Tenāha ‘‘sampādetvā kathetuṁ na sakkhissantī’’ti.",
  "tika-s0201t2:140_2": "Yasmā avisaye pañho pucchito hoti, tasmā āpajjissantīti yojanā. Sadevaketi arūpadevaggahaṇaṁ.",
  "tika-s0201t2:140_3": "Te hi lokiyadevehi dīghāyukatādinā ukkaṭṭhā.",
  "tika-s0201t2:140_4": "Samāraketi kāmāvacaradevaggahaṇaṁ.",
  "tika-s0201t2:140_5": "Sabrahmaketi rūpāvacarabrahmaggahaṇaṁ.",
  "tika-s0201t2:140_6": "Sassamaṇabrāhmaṇiyāti ettha samaṇaggahaṇena pabbajite,",
  "tika-s0201t2:140_7": "brāhmaṇaggahaṇena jātibrāhmaṇe,",
  "tika-s0201t2:140_8": "puna devaggahaṇena sammutideve,",
  "tika-s0201t2:140_9": "manussaggahaṇena avasiṭṭhamanussakāyaṁ pariyādiyati.",
  "tika-s0201t2:140_10": "Lokapajāggahaṇena pana payojanaṁ aṭṭhakathāyaṁ dassitameva.",
  "tika-s0201t2:140_11": "Aññathā ārādhanaṁ nāma natthīti iminā kāmarūpavedanāsu assādādīnaṁ yāthāvato avabodho eva ito bāhirakānaṁ natthi, kuto pavedanāti dasseti.",
  "tika-s0201t2:141_0": "166.Cittārādhananti yāthāvapavedanena paresaṁ cittassa paritosanaṁ.",
  "tika-s0201t2:141_1": "Bandhanaṭṭhena guṇāti kāmarāgasaṁyojanassa paccayabhāvena vatthukāmesupi bandhanaṭṭho vutto,",
  "tika-s0201t2:141_2": "koṭṭhāsaṭṭho vā guṇaṭṭho daṭṭhabbo.",
  "tika-s0201t2:141_3": "Tarayantīti taramānā yanti gacchanti.",
  "tika-s0201t2:141_4": "Atītādibhinnapaṭhamādivayā eva cittatā rāsibhāvena vayoguṇāti gahitāti āha ‘‘rāsaṭṭho guṇaṭṭho’’ti.",
  "tika-s0201t2:141_5": "Cakkhuviññeyyāti vā cakkhuviññāṇataṁdvārikaviññāṇehi vijānitabbā.",
  "tika-s0201t2:141_6": "Sotaviññeyyātiādīsupi eseva nayo.",
  "tika-s0201t2:141_7": "Iṭṭhārammaṇabhūtāti sabhāveneva iṭṭhārammaṇajātikā, iṭṭhārammaṇabhāvaṁ vā pattā. Kamanīyāti kāmetabbā. Manavaḍḍhanakāti manoharā.",
  "tika-s0201t2:141_8": "Etena parikappanatopi iṭṭhabhāvaṁ gaṇhāti.",
  "tika-s0201t2:141_9": "Piyajātikāti piyāyitabbasabhāvā.",
  "tika-s0201t2:141_10": "Kāmūpasaṁhitāti kāmarāgena upecca sandhāniyā sambaddhā (a. ni. ṭī.",
  "tika-s0201t2:141_11": "3.6.63) kātabbāti āha ‘‘ārammaṇaṁ katvā’’ti.",
  "tika-s0201t2:142_0": "167.Saññaṁ ṭhapetvāti ‘‘imasmiṁ aṅgulikādipabbe gahite sataṁ hoti,",
  "tika-s0201t2:142_1": "imasmiṁ sahassa’’ntiādinā saññāṇaṁ katvā gaṇanā.",
  "tika-s0201t2:142_2": "Acchiddagaṇanāti ‘‘ekaṁ dve’’tiādinā navantavidhinā nirantaragaṇanā.",
  "tika-s0201t2:142_3": "Piṇḍagaṇanāti saṅkalanapaṭuppādanādinā piṇḍitvā gaṇanā.",
  "tika-s0201t2:142_4": "Tenāha ‘‘khettaṁ oloketvā’’tiādi.",
  "tika-s0201t2:142_5": "Kasanaṁ kasīti kasiggahaṇena sabbo kasipaṭibaddho jīvikūpāyo gahitoti āha ‘‘kasīti kasikamma’’nti.",
  "tika-s0201t2:142_6": "Jaṅghavaṇijjāti jaṅghasatthavasena vaṇijjaṁ āha,",
  "tika-s0201t2:142_7": "thalavaṇijjāti sakaṭasatthavasena.",
  "tika-s0201t2:142_8": "Ādi-saddena nāvāpaṇādivasena vohāraṁ. Vaṇippathoti vaṇijamaggo,",
  "tika-s0201t2:142_9": "dānaggahaṇavasena saṁvohāroti attho. Usūnaṁ asanakammaṁ issattaṁ, dhanusippena jīvikā,",
  "tika-s0201t2:142_10": "idha pana issattaṁ viyāti issattaṁ,",
  "tika-s0201t2:142_11": "sabbaāvudhajīvikāti āha ‘‘āvudhaṁ gahetvā upaṭṭhānakamma’’nti.",
  "tika-s0201t2:142_12": "Porohiccāmaccakammādi rājakammaṁ.Ādi-saddena rathasippakhattavijjāsippādi-vuttāvasesaṁ mahāsippaṁ khuddakasippañca saṅgaṇhāti.",
  "tika-s0201t2:142_13": "Sītassa purakkhatoti sītassa purato kato.",
  "tika-s0201t2:142_14": "Yo hi sītakāle jīvikāhetu sītalapadesaṁ pakkhandati,",
  "tika-s0201t2:142_15": "so vāḷamigādīhi viya sītena paripātiyamāno tena purato kato viya hoti.",
  "tika-s0201t2:142_16": "Tenāha ‘‘sītena bādhiyamāno’’ti.",
  "tika-s0201t2:142_17": "Uṇhassa purakkhatoti etthāpi eseva nayo. Saritvāti saṁsappitvā.",
  "tika-s0201t2:142_18": "Ghaṭṭiyamānoti hiṁsiyamāno bādhiyamāno. Ābādhanaṁ ābādho, pīḷāti attho.",
  "tika-s0201t2:142_19": "Kāmahetunti vā bhāvanapuṁsakaniddeso yathā ‘‘visamaṁ candimasūriyā parivattantī’’ti (a. ni. 4.70). Tathā sesapadadvayepi.",
  "tika-s0201t2:142_20": "Tenevāha ‘‘kāmānameva hetū’’ti.",
  "tika-s0201t2:142_21": "Kāmānaṁ hetūti ettha purimapadāvadhāraṇamayuttaṁ tadaññapaccayapaṭikkhepāpattito,",
  "tika-s0201t2:142_22": "tathā uttarapadāvadhāraṇaṁ kāmānaṁ kadāci ahetubhāvassapi sambhavato,",
  "tika-s0201t2:142_23": "tasmā ‘‘uppajjatiyevā’’ti vuttaṁ.",
  "tika-s0201t2:143_0": "Uṭṭhahatoti iminā uṭṭhānavīriyaṁ vuttanti āha ‘‘ājīvasamuṭṭhāpakavīriyenā’’ti.",
  "tika-s0201t2:143_1": "Taṁ vīriyanti ājīvikasamuṭṭhāpakavīriyaṁ.",
  "tika-s0201t2:143_2": "Pubbenāparaṁ ghaṭentassāti ārambhato paṭṭhāya nirantaraṁ pavattentassa.",
  "tika-s0201t2:143_3": "Citte uppannabalavasokena socatīti cittasantāpena anto nijjhāyati.",
  "tika-s0201t2:143_4": "Kāye uppannadukkhenāti tasseva sokassa vasena kāye uppannadukkhena.",
  "tika-s0201t2:143_5": "Sokuddesena taṁ taṁ vippalapento vā paridevati.",
  "tika-s0201t2:143_6": "Uraṁ tāḷetvāti vakkhappadesaṁ paharitvā.",
  "tika-s0201t2:143_7": "‘‘Mogha’’ntiādi paridevanākāradassanañceva sammohāpajjanākāradassanañca.",
  "tika-s0201t2:143_8": "Meti vatvā puna noti puthuvacanaṁ attano ubhayathāpi voharitabbato,",
  "tika-s0201t2:143_9": "byāmūḷhavacanaṁ vā sokavasena.",
  "tika-s0201t2:144_0": "168.",
  "tika-s0201t2:144_1": "Idha kāmaggahaṇena visesato vatthukāmā gahitāti kāmādiggahaṇaṁ kataṁ,",
  "tika-s0201t2:144_2": "nānantariyatāya pana kilesakāmopi gahito eva.",
  "tika-s0201t2:144_3": "Asicammanti ettha cammaggahaṇena na kevalaṁ cammamayassa,",
  "tika-s0201t2:144_4": "cammaparisibbitasseva vā gahaṇaṁ,",
  "tika-s0201t2:144_5": "atha kho sabbassapi āvudhabādhakassa gahaṇanti dassento ‘‘kheṭakaphalakādīnī’’ti āha. Ādi-saddena sarādisaṅgaho.",
  "tika-s0201t2:144_6": "Dhanukalāpaṁ sannayhitvāti dhanuñceva khurappatūṇiñca sannayhitvā,",
  "tika-s0201t2:144_7": "dhanudaṇḍassa jiyāya tathābhāvakaraṇādipi (a. ni. ṭī.",
  "tika-s0201t2:144_8": "3.5.76) dhanuno sannayhananti.",
  "tika-s0201t2:144_9": "Dvinnaṁ senānaṁ byūhasaṁvidhānena vā ubhatobyūḷhaṁ.",
  "tika-s0201t2:144_10": "Vijjotalantesūti nisitapītaphalatāya vijjotanavasena parivattamānesu.",
  "tika-s0201t2:145_0": "Pākārasamīpātisaṅkhāratāya pākārapādā upakāriyo, yā ‘‘uddāpā’’ti vuccanti.",
  "tika-s0201t2:145_1": "Satadantenāti anekasatadantakena,",
  "tika-s0201t2:145_2": "yassa tikhiṇadantāni anekasatāni mūlāni honti.",
  "tika-s0201t2:145_3": "Atibhāratāya dasavīsamattāpi janā ukkhipituṁ na sakkonti,",
  "tika-s0201t2:145_4": "yantavasena pana ukkhipitvā bandhitvā ṭhapenti.",
  "tika-s0201t2:145_5": "Tenāha ‘‘aṭṭhadantākārenā’’tiādi. Omaddantīti oṭṭhapenti.",
  "tika-s0201t2:146_0": "169.Sandhimpi chindanti corikāya jīvitukāmā. Nillopanti nissesavilopaṁ,",
  "tika-s0201t2:146_1": "ekaṁ parittaṁ gāmaṁ parivāretvā tattha kiñcipi gayhūpagaṁ asesetvā karamaraggahaṇaṁ. Tenāha ‘‘mahāvilopa’’nti.",
  "tika-s0201t2:146_2": "Panthaduhanakammaṁ aṭavimagge ṭhatvā addhikānaṁ vilumpanaṁ. Pahārasādhanatthaṁ (a. ni. ṭī.",
  "tika-s0201t2:146_3": "2.2.1) daṇḍappahārassa sukhasiddhiatthaṁ. Kañjito nibbattaṁ kañjiyaṁ, āranālaṁ.",
  "tika-s0201t2:146_4": "Yaṁ ‘‘bilaṅga’’ntipi vuccati, taṁ yattha siñcati, sā kañjiyaukkhalikā.",
  "tika-s0201t2:146_5": "Bilaṅgathālikasadisakaraṇaṁ bilaṅgathāliyaṁ.",
  "tika-s0201t2:146_6": "Sīsakapālaṁ uppāṭetvāti ayoguḷapavesanappamāṇaṁ chiddaṁ katvā.",
  "tika-s0201t2:146_7": "Saṅkhamuṇḍakammakāraṇanti saṅkhaṁ viya muṇḍakammakāraṇaṁ.",
  "tika-s0201t2:147_0": "Rāhumukhakammakāraṇanti rāhumukhagata-sūriyasadisa-kammakāraṇaṁ.",
  "tika-s0201t2:147_1": "Jotimālikanti jotimālavantaṁ kammakāraṇaṁ.",
  "tika-s0201t2:147_2": "Hatthapajjotikanti hatthapajjotanakammakāraṇaṁ.",
  "tika-s0201t2:147_3": "Erakavattakammakāraṇanti erakavattasadise sarīrato baddhe uppāṭanakammakāraṇaṁ.",
  "tika-s0201t2:147_4": "Cīrakavāsikakammakāraṇanti sarīrato uppāṭitabaddhacīrakāhi nivāsāpanakammakāraṇaṁ.",
  "tika-s0201t2:147_5": "Taṁ karontā yathā gīvato paṭṭhāya baddhe kantitvā kaṭiyameva ṭhapenti,",
  "tika-s0201t2:147_6": "evaṁ gopphakato paṭṭhāya kantitvā kaṭiyameva ṭhapenti.",
  "tika-s0201t2:147_7": "Aṭṭhakathāyaṁ pana ‘‘kaṭito paṭṭhāya kantitvā gopphakesu ṭhapentī’’ti vuttaṁ.",
  "tika-s0201t2:147_8": "Eṇeyyakakammakāraṇanti eṇīmigasadisakammakāraṇaṁ .",
  "tika-s0201t2:147_9": "Ayavalayāni datvāti ayavalayāni paṭimuñcitvā.",
  "tika-s0201t2:147_10": "Ayasūlāni koṭṭentīti kapparajaṇṇukakoṭīsu ayasūlāni pavesenti.",
  "tika-s0201t2:147_11": "Nti taṁ tathākatakammakāraṇaṁ sattaṁ.",
  "tika-s0201t2:148_0": "Baḷisamaṁsikanti baḷisehi maṁsuppāṭanakammakāraṇaṁ.",
  "tika-s0201t2:148_1": "Kahāpaṇikanti kahāpaṇamattaso chindanakammakāraṇaṁ. Koṭṭentīti chindanti.",
  "tika-s0201t2:148_2": "Khārāpatacchikanti tacchetvā khārāvasiñcanakammakāraṇaṁ.",
  "tika-s0201t2:148_3": "Palighaparivattikanti palighassa viya parivattanakammakāraṇaṁ.",
  "tika-s0201t2:148_4": "Ekābaddhaṁ karonti ayasūlassa koṭṭanena.",
  "tika-s0201t2:148_5": "Palālapīṭhakanti palālapīṭhassa viya sarīrassa saṁvellanakammakāraṇaṁ. Kāraṇikāti ghātanakārakā.",
  "tika-s0201t2:148_6": "Palālavaṭṭiṁ viya katvāti yathā palālapīṭhaṁ karontā palālavaṭṭiṁ katvā saṁvellanavasena naṁ (a. ni. ṭī. 2.2.1) veṭhenti, evaṁ karontīti attho.",
  "tika-s0201t2:148_7": "Chātakehīti bubhukkhitehi koleyyakasunakhehi.",
  "tika-s0201t2:148_8": "Balavanto hi te javayoggā sūrā ca honti.",
  "tika-s0201t2:148_9": "Kammavasena sampareti etthāti samparāyo, paraloko. Tattha bhavoti samparāyiko.",
  "tika-s0201t2:149_0": "170.",
  "tika-s0201t2:149_1": "Chandarāgo vinīyati ceva pahīyati ca etthāti nibbānaṁ chandarāgavinayo chandarāgappahānañcāti. Tenāha ‘‘nibbānañhī’’ti.",
  "tika-s0201t2:149_2": "Tattha āgammāti idaṁ yo chandarāgaṁ vineti pajahati,",
  "tika-s0201t2:149_3": "tassa ārammaṇaṁ sandhāya vuttaṁ.",
  "tika-s0201t2:149_4": "Tīhi pariññāhīti iminā ñātatīraṇapariññāhi parijānissantīti netaṁ ṭhānaṁ vijjati.",
  "tika-s0201t2:149_5": "Ko pana vādo pahānapariññāyāti dasseti?",
  "tika-s0201t2:149_6": "Tathabhāvāyāti parijānanakabhāvāya.",
  "tika-s0201t2:150_0": "171.Aparittenāti ahīnena. Vipulenāti mahatā.",
  "tika-s0201t2:150_1": "Yadi vaṇṇasampattidassanatthaṁ,",
  "tika-s0201t2:150_2": "vaṇṇadasakaṁ kasmā na gahitanti āha ‘‘mātugāmassa hī’’tiādi.",
  "tika-s0201t2:150_3": "Bhojanasampadādīnaṁ alābhepīti dassanatthaṁ ‘‘duggatakule nibbattassapī’’ti vuttaṁ.",
  "tika-s0201t2:150_4": "Thokaṁ thokaṁ vaṇṇāyatanaṁ pasīdati maṁsassa paribrūhanato thanamaṁsāni vaḍḍhanti jāyanti.",
  "tika-s0201t2:150_5": "Vaṇṇeti hadayaṅgatabhāvaṁ pakāsento viya hotīti vaṇṇo.",
  "tika-s0201t2:150_6": "So eva sāmaggopabhogādinā nibhātīti nibhā.",
  "tika-s0201t2:150_7": "Tenāha ‘‘vaṇṇanibhāti vaṇṇoyevā’’ti.",
  "tika-s0201t2:151_0": "Bhogganti ativiya vaṅkatāya bhoggaṁ.",
  "tika-s0201t2:151_1": "Tādisaṁ pana sarīraṁ bhaggaṁ viya hotīti āha ‘‘bhagga’’nti.",
  "tika-s0201t2:151_2": "Tenāha ‘‘imināpissa vaṅkabhāvameva dīpetī’’ti.",
  "tika-s0201t2:151_3": "Dantānaṁ chinnabhinnatāya ekaccānaṁ patanena ca khaṇḍitadantaṁ.",
  "tika-s0201t2:151_4": "Kesānaṁ setavaṇṇatāya palitanti āha ‘‘paṇḍarakesa’’nti.",
  "tika-s0201t2:151_5": "Kesānaṁ mattaso siyane khallāṭavohāroti bahuso siyanaṁ sandhāyāha ‘‘mahākhallāṭasīsa’’nti.",
  "tika-s0201t2:151_6": "Vassasatikakāle uppajjanatilakāni sandhāyāha ‘‘tilakāhatagatta’’nti.",
  "tika-s0201t2:151_7": "Tāni pana kānici setāni honti kānici kāḷānīti āha ‘‘setakāḷatilakehī’’ti. Byādhikanti sañcātabyādhiṁ.",
  "tika-s0201t2:151_8": "Bāḷhagilānanti māraṇanti kagelaññena gilānaṁ.",
  "tika-s0201t2:152_0": "173.Tasmiṁ samayeti tasmiṁ jhānaṁ upasampajja viharaṇasamaye. Na cetetīti na abhisandahati. Byābādhanaṭṭhena byābādho, byābādhova byābajjhaṁ,",
  "tika-s0201t2:152_1": "natthi ettha byābajjhanti abyābajjhaṁ, dukkharahitaṁ. Tenāha ‘‘niddukkhamevā’’ti.",
  "tika-s0201t2:153_0": "174.Aniccādiākāroti aniccākāro dukkhākāro vipariṇāmākāro calādiākāro ca.",
  "tika-s0201t2:154_0": "Mahādukkhakkhandhasuttavaṇṇanāya līnatthappakāsanā samattā.",
  "tika-s0201t2:155_0": "4. Cūḷadukkhakkhandhasuttavaṇṇanā",
  "tika-s0201t2:156_0": "175.Sakkesūti ettha yaṁ vattabbaṁ,",
  "tika-s0201t2:156_1": "taṁ satipaṭṭhānasuttavaṇṇanāyaṁ vuttanayeneva veditabbanti taṁ ekadesena dassento ‘‘so hī’’ti āha.",
  "tika-s0201t2:156_2": "Tattha yena rājakumārā sakyā nāma jātā,",
  "tika-s0201t2:156_3": "yato tesaṁ nivāsaṭṭhānatāya janapado tathā vuccati,",
  "tika-s0201t2:156_4": "taṁ vattabbanti āha ‘‘sakyānaṁ pana uppatti ambaṭṭhasutte āgatāvā’’ti.",
  "tika-s0201t2:156_5": "Kapilavatthūti vuttaṁ purimasaññāvasena.",
  "tika-s0201t2:157_0": "Nānappakārakanti ‘‘lobhadhammā’’ti bahuvacanassa nimittaṁ vadati.",
  "tika-s0201t2:157_1": "Lobho hi tena tena avatthāvisesena pavattiākārabhedena ‘‘chando rāgotaṇhā āsatti apekkhā’’tiādinā anekappabhedo,",
  "tika-s0201t2:157_2": "lubbhanalakkhaṇena pana ‘‘lobho’’tveva vuccati.",
  "tika-s0201t2:157_3": "Tenāha ‘‘nānappakārakaṁ lobhaṁyevā’’ti.",
  "tika-s0201t2:157_4": "Tathā ‘‘doso paṭigho kodho upanāho virodho’’tiādinā,",
  "tika-s0201t2:157_5": "‘‘muyhanaṁ asamapekkhanaṁ apaccavekkhaṇā dummejjhaṁ bālya’’ntiādinā (dha. sa.",
  "tika-s0201t2:157_6": "390) ca dosamohānaṁ nānappakārataṁ sandhāyāha ‘‘itaresupi dvīsu eseva nayo’’ti.",
  "tika-s0201t2:157_7": "Pariyādiyitvāti parito sabbaso ādāya.",
  "tika-s0201t2:157_8": "Gahetvāti ayamettha atthoti āha ‘‘gahaṇe āgata’’nti. Pariyādiyatīti parikkhīṇoti.",
  "tika-s0201t2:157_9": "Dī-saddañhi saddavidū khayatthaṁ vadanti.",
  "tika-s0201t2:158_0": "Ekadāti āmeḍitalopena niddesoti āha ‘‘ekekasmiṁ kāle’’ti.",
  "tika-s0201t2:158_1": "Lobhadosamohāti paṭhamamaggena pahīnāvasesā lobhadosamohā. Niravasesā pahīyanti,",
  "tika-s0201t2:158_2": "aññathā dutiyamaggena kiṁ kataṁ siyāti adhippāyo.",
  "tika-s0201t2:158_3": "Samudācārappattaṁ pana disvā ‘‘appahīnaṁ me atthī’’tipi jānāti.",
  "tika-s0201t2:158_4": "Evaṁ kathaṁ niravasesappahānasaññāti āha ‘‘appahīnakaṁ…pe… saññī hotī’’ti.",
  "tika-s0201t2:158_5": "Evaṁ paṭhamamaggeneva samucchinnasaṁsayassa ‘‘ko su nāma me dhammo ajjhattaṁ appahīnoti evaṁ sandheho kathaṁ uppajjatī’’ti vatvā ‘‘paṇṇattiyā akovidattā’’ti kāraṇamāha.",
  "tika-s0201t2:158_6": "Vinayakukkuccaṁ viya hi paṇṇattiyaṁ akusalatāya ariyānampi katthaci vimatimattaṁ uppajjati yathā taṁ sabbaso appahīnasammohānanti.",
  "tika-s0201t2:158_7": "Attano avisaye anabhijānanaṁ paṇṇattikosallena kimettha payojanaṁ,",
  "tika-s0201t2:158_8": "paccavekkhaṇāmattena ayamattho sijjhatīti dassento ‘‘kiṁ tassa paccavekkhaṇā natthī’’ti āha.",
  "tika-s0201t2:158_9": "Itaro ‘‘natthī’’ti na sakkā vattunti katvā ‘‘atthī’’ti vatvā tattha labbhamānavibhāgaṁ dassento ‘‘sā panā’’tiādimāha. Tattha sāti paccavekkhaṇā. Sabbesanti sabbesaṁ ariyānaṁ. Yathā paripuṇṇā na hoti,",
  "tika-s0201t2:158_10": "na evaṁ sabbaso na hotīti āha ‘‘imāsu panā’’tiādi.",
  "tika-s0201t2:159_0": "176.Ajjhattanti niyakajjhattaṁ adhippetanti āha ‘‘tava santāne’’ti.",
  "tika-s0201t2:159_1": "Appahīnoti anavasesato appahīno.",
  "tika-s0201t2:159_2": "Duvidheti vatthukāmakilesakāme.",
  "tika-s0201t2:159_3": "Kilesakāmopi hi yadaggena assādīyati, tadaggena paribhuñjīyati.",
  "tika-s0201t2:160_0": "177. Assādīyatīti assādo, sukhaṁ.",
  "tika-s0201t2:160_1": "Appo appamattako assādo etesūti appassādā. Tenāha ‘‘parittasukhā’’ti.",
  "tika-s0201t2:160_2": "Pariyesanadukkhādihetukaṁ diṭṭhadhammikaṁ tattha duccaritacaraṇena samparāyikañca dukkhamettha kāmesu bahukanti bahudukkhā. Bahupāyāsāti bahuparikkilesā.",
  "tika-s0201t2:160_3": "Te pana parikkilesā vakkhamānanayena bahūyevettha diṭṭhadhammikāpīti āha ‘‘diṭṭhadhammika…pe… bahū’’ti.",
  "tika-s0201t2:160_4": "Te ca parikkilesā yasmā taṁsamaṅgino hitapaṭipattiyā antarāyakarā idha ceva paraloke ca ādīnavakāraṇañca pavattanti,",
  "tika-s0201t2:160_5": "tasmā vuttaṁ ‘‘diṭṭhadhammika…pe… bahū’’ti.",
  "tika-s0201t2:160_6": "Evaṁ cepīti evaṁ ‘‘appassādā kāmā’’tiādinā ākārena. Nayenāti dhammena. Kāraṇenāti yuttiyā.",
  "tika-s0201t2:160_7": "Suṭṭhu diṭṭhaṁ hotīti sambandho.",
  "tika-s0201t2:160_8": "Vipassanāpaññāyāti ariyamaggapaññāya.",
  "tika-s0201t2:160_9": "Sā cattāripi saccāni visesato passatīti vipassanāti adhippetā.",
  "tika-s0201t2:160_10": "Tenāha ‘‘heṭṭhāmaggadvayañāṇenāti attho’’ti.",
  "tika-s0201t2:160_11": "Pītisukhanti pītisukhavantaṁ jhānadvayaṁ. Dve maggeti heṭṭhāmagge.",
  "tika-s0201t2:160_12": "Āvaṭṭanasīlo ābhujanasīlo na hotīti anāvaṭṭī neva hoti sabbaso appahīnakāmarāgachando. Tenāha ‘‘kasmā’’tiādi.",
  "tika-s0201t2:160_13": "Orodhanāṭakā pajahanapaññāti ādīnavānupassanāñāṇamāha.",
  "tika-s0201t2:161_0": "179.Assādopi kathito,",
  "tika-s0201t2:161_1": "‘‘appassādā’’ti hi iminā yāvatako kāmesu assādo,",
  "tika-s0201t2:161_2": "taṁ sabbaṁ anavasesato pariggahetvā cassa parittabhāvo dassitoti ādīnavopi kathito saṅkhepeneva sesassaādīnavassa dassitattā.",
  "tika-s0201t2:161_3": "Taṁ kathetunti taṁ nissaraṇaṁ ‘‘ekantasukhapaṭisaṁvedī’’ti iminā kathetuṁ. Imehi antehīti ‘‘pañcime, mahānāma,",
  "tika-s0201t2:161_4": "kāmaguṇā’’tiādinā kāmaguṇadassanamukhena kāmasukhallikānuyogaṁ ‘‘ubbhaṭṭhakā honti āsanapaṭikkhittā’’tiādinā attakilamathānuyogañca dassetvā imehi dvīhi antehi muttaṁ mama sāsananti,",
  "tika-s0201t2:161_5": "phalasamāpattipariyosānattā sāsanasampattiyā ‘‘upariphalasamāpattisīsena sakalasāsanaṁ dassetu’’nti āha.",
  "tika-s0201t2:161_6": "Gijjhasadiso kūṭoti majjhepadalopīsamāso yathā ‘‘sākapatthivo’’ti (pāṇini. 2.1.60).",
  "tika-s0201t2:161_7": "Dutiye panettha gijjhavantatāya gijjhā kūṭe etassāti gijjhakūṭo.",
  "tika-s0201t2:161_8": "Uddhaṁyeva tiṭṭhanakā nisajjāya vuṭṭhitakālato paṭṭhāya ekaṭṭhāneneva tiṭṭhanakā. Tenāha ‘‘anisinnā’’ti. Nigaṇṭhassāti nāṭaputtassa.",
  "tika-s0201t2:161_9": "Natthi etassa parisesanti aparisesaṁ.",
  "tika-s0201t2:161_10": "Evaṁ saṅkhābhavacanamattamassāti āha ‘‘aparisesasaṅkhāta’’nti.",
  "tika-s0201t2:161_11": "Niccaṭṭhena satata-saddena abhiṇhappavatti jotitā siyāti ‘‘samita’’nti vuttaṁ.",
  "tika-s0201t2:161_12": "Tena nirantarappavattiṁ dassetīti evaṁ vā ettha attho daṭṭhabbo.",
  "tika-s0201t2:162_0": "180.Yaṁ karoti,",
  "tika-s0201t2:162_1": "taṁ jānātīti dukkhassa nijjaraṇakhepanaṁ nāma viññūnaṁ kiccaṁ,",
  "tika-s0201t2:162_2": "viññunā ca purisena katākataṁ jānitabbaṁ,",
  "tika-s0201t2:162_3": "tasmā tumhehi purāṇānaṁ kammānaṁ byantibhāvaṁ karontehi paṭhamaṁ tāva ettakāni purāṇāni kammānīti jānitabbāni,",
  "tika-s0201t2:162_4": "tato ‘‘ettakaṁ kālaṁ katena tapasā ettakāni tāni byantikatāni,",
  "tika-s0201t2:162_5": "idāni ettakāni kātabbānī’’tiādinā ayaṁ vidhi purisena viya attanā kātabbakiccaṁ paricchinditabbanti dasseti.",
  "tika-s0201t2:162_6": "Tenāha ‘‘tumhehipi tathā ñātabbaṁ siyā’’ti.",
  "tika-s0201t2:162_7": "Suddhantanti suddhakoṭṭhāsaṁ,",
  "tika-s0201t2:162_8": "āyatiṁ anavassavasiddhaṁ kammakkhayaṁ,",
  "tika-s0201t2:162_9": "tato vā dukkhakkhayanti attho.",
  "tika-s0201t2:162_10": "Suddhantaṁ patto atthīti pucchatīti iminā akusalānaṁ pahānaṁ,",
  "tika-s0201t2:162_11": "kusalānaṁ bhāvanā ca sabbena sabbaṁ nigaṇṭhasamaye natthi sabbaso visuddhibhāvanāya abhāvato,",
  "tika-s0201t2:162_12": "tasmā kuto dukkhakkhayassa sambhavoti dasseti.",
  "tika-s0201t2:163_0": "Evaṁ ajānanabhāve satīti ‘‘ahuvamheva maya’’ntiādinā vuttappakārassa ajānane sati,",
  "tika-s0201t2:163_1": "tasmiṁ tumhehi aññāyamāneti attho. Luddāti ghorā.",
  "tika-s0201t2:163_2": "Te pana yasmā kāyavācāhi nihīnameva karonti, tasmā vuttaṁ ‘‘luddācārā’’ti.",
  "tika-s0201t2:163_3": "Lohitapāṇitveva vuccati tajjākiriyācaraṇato.",
  "tika-s0201t2:163_4": "Māgavikakevaṭṭacoraghātakādayo māgavikādayo. Kakkhaḷakammāti pharusakammā.",
  "tika-s0201t2:163_5": "Te nigaṇṭhesu pabbajantīti pubbe mahādukkhasaṁvattaniyakammassa katattā hi tumhe etarahi īdisaṁ mahādukkhaṁ paccanubhavathāti dasseti.",
  "tika-s0201t2:164_0": "Vādeti diṭṭhiyaṁ, samayeti attho.",
  "tika-s0201t2:164_1": "Sukhena sukhanti ettha sukhenāti paṭipattisukhena, sukhāya paṭipattiyāti attho. Sukhanti vimokkhasukhaṁ,",
  "tika-s0201t2:164_2": "idha loke sukhaṁ adhigacchantā kasivaṇijjādidukkhapaṭipattiyāva adhigacchanti,",
  "tika-s0201t2:164_3": "evaṁ mokkhasukhampīti adhippāyo.",
  "tika-s0201t2:164_4": "Sarīrāvayavasampattiyāpi bimbino sāroti bimbisāro.",
  "tika-s0201t2:164_5": "Te nigaṇṭhā…pe… sandhāya vadanti,",
  "tika-s0201t2:164_6": "na pana bhagavato accantasantapaṇītaṁ nibbānasukhapaṭivedanaṁ jānanti. Sahasāti ravā.",
  "tika-s0201t2:164_7": "Appaṭisaṅkhāti na paṭisaṅkhāya avicāretvā.",
  "tika-s0201t2:164_8": "Tenāha ‘‘sāhasaṁ katvā’’tiādi.",
  "tika-s0201t2:165_0": "Aññāhi vedanāhi avomissaṁ ekantaṁ sukhaṁ ekantasukhaṁ, tassa paṭisaṁvedī.",
  "tika-s0201t2:165_1": "Tenāha ‘‘nirantarasukhapaṭisaṁvedī’’ti.",
  "tika-s0201t2:165_2": "Kathāpatiṭṭhāpanatthanti ‘‘ekantasukhapaṭisaṁvedī’’ti evaṁ āraddhakathāya patiṭṭhāpanatthaṁ.",
  "tika-s0201t2:165_3": "Rājavāreti rājānaṁ uddissa āgatadesanāvāre.",
  "tika-s0201t2:165_4": "Sukhaṁ pucchituṁ hotīti ‘‘yadi satta rattindivāni nappahoti,",
  "tika-s0201t2:165_5": "kiṁ cha rattindivāni pahotī’’tiādinā pucchanasukhaṁ hoti.",
  "tika-s0201t2:165_6": "‘‘Ahaṁ kho’’tiādinā pavatto suddhavāro suddhanissandassa phalasamāpattisukhassa vasena āgatattā. Anacchariyaṁ hoti,",
  "tika-s0201t2:165_7": "satta rattindivāni pahontassa ekasmiṁ rattindive kiṁ vattabbanti.",
  "tika-s0201t2:165_8": "Uttānatthameva vuttanayattā suviññeyyattā.",
  "tika-s0201t2:166_0": "Cūḷadukkhakkhandhasuttavaṇṇanāya līnatthappakāsanā samattā.",
  "tika-s0201t2:167_0": "5. Anumānasuttavaṇṇanā",
  "tika-s0201t2:168_0": "181.Vuttānusārenāti ‘‘kurūsu,",
  "tika-s0201t2:168_1": "sakkesū’’ti ca ettha vuttanayānusārena,",
  "tika-s0201t2:168_2": "‘‘bhaggā nāma jānapadino rājakumārā’’tiādinā nayena vacanattho veditabboti attho.",
  "tika-s0201t2:168_3": "Vatthupariggahadivaseti nagaramāpanatthaṁ vatthuvijjācariyena nagaraṭṭhānassa pariggaṇhanadivase. Athāti pacchā.",
  "tika-s0201t2:168_4": "Nagare nimmiteti tattha anantarāyena nagare māpite.",
  "tika-s0201t2:168_5": "Tameva susumāragiraṇaṁ subhanimittaṁ katvā ‘‘susumāragiri’’tvevassa nāmaṁ akaṁsu.",
  "tika-s0201t2:168_6": "Susumārasaṇṭhānattā susumāro nāma eko giri, so tassa nagarassa samīpe,",
  "tika-s0201t2:168_7": "tasmā taṁ susumāragiri etassa atthīti ‘‘susumāragirī’’ti vuccatīti keci.",
  "tika-s0201t2:168_8": "Bhesakaḷāti vuccati ghammaṇḍagacchaṁ,",
  "tika-s0201t2:168_9": "keci ‘‘setarukkha’’nti vadanti,",
  "tika-s0201t2:168_10": "tesaṁ bahulatāya pana taṁ vanaṁ bhesakaḷāvananteva paññāyittha.",
  "tika-s0201t2:168_11": "Bheso nāma eko yakkho ayuttakārī,",
  "tika-s0201t2:168_12": "tassa tato gaḷitaṭṭhānatāya taṁ vanaṁ bhesagaḷāvanaṁ nāma jātanti keci.",
  "tika-s0201t2:168_13": "Abhayadinnaṭṭhāne jātaṁ virūḷhaṁ, saṁvaddhanti attho.",
  "tika-s0201t2:169_0": "Icchāpetīti yaṁ kiñci attani garahitabbaṁ vattuṁ sabrahmacārīnaṁ icchaṁ uppādeti,",
  "tika-s0201t2:169_1": "tadatthāya tesaṁ attānaṁ vissajjetīti attho.",
  "tika-s0201t2:169_2": "Paṭhamaṁ dinno hitūpadeso ovādo, aparāparaṁ dinno anusāsanī.",
  "tika-s0201t2:169_3": "Paccuppannātītavisayo vā ovādo, anāgatavisayo anusāsanī. Otiṇṇavatthuko ovādo, itaro anusāsanī.",
  "tika-s0201t2:169_4": "So cāti evaṁ pavāretā so bhikkhu.",
  "tika-s0201t2:169_5": "Dukkhaṁ vaco etasmiṁ vippaṭikūlaggāhe vipaccanīkasāte anādare puggaleti dubbaco.",
  "tika-s0201t2:169_6": "Tenāha ‘‘dukkhena vattabbo’’ti.",
  "tika-s0201t2:169_7": "Upari āgatehīti ‘‘pāpiccho hotī’’tiādinā (ma. ni.",
  "tika-s0201t2:169_8": "1.181) āgatehi soḷasahi pāpadhammehi. Pakārehi āvahaṁ padakkhiṇaṁ,",
  "tika-s0201t2:169_9": "tato padakkhiṇato gahaṇasīlo padakkhiṇaggāhī,",
  "tika-s0201t2:169_10": "na padakkhiṇaggāhī appadakkhiṇaggāhī. Vāmatoti apasabyato,",
  "tika-s0201t2:169_11": "vuttavipariyāyatoti adhippāyo.",
  "tika-s0201t2:170_0": "Asantasambhāvanapatthanānanti asantehi avijjamānehi guṇehi sambhāvanassa patthanābhūtānaṁ.",
  "tika-s0201t2:170_1": "Paṭi-saddo paccattikapariyāyo,",
  "tika-s0201t2:170_2": "pharaṇaṁ vāyamanaṁ idha tathāvaṭṭhānanti āha ‘‘paṭippharatīti paṭiviruddho paccanīko hutvā tiṭṭhatī’’ti. Apasādetīti khipeti tajjeti.",
  "tika-s0201t2:170_3": "Tathābhūto ca paraṁ ghaṭṭento nāma hotīti āha ‘‘ghaṭṭetī’’ti.",
  "tika-s0201t2:170_4": "Paṭiāropetīti yādisena vutto,",
  "tika-s0201t2:170_5": "tassa paṭibhāgabhūtaṁ dosaṁ codakassa upari āropeti.",
  "tika-s0201t2:171_0": "Paṭicaratīti (a. ni. ṭī.",
  "tika-s0201t2:171_1": "2.3.68) paṭicchādanavasena carati pavattati,",
  "tika-s0201t2:171_2": "paṭicchādanattho eva vā carati-saddo anekatthattā dhātūnanti āha ‘‘paṭicchādetī’’ti.",
  "tika-s0201t2:171_3": "Aññenaññanti paṭicchādanākāradassananti āha ‘‘aññena kāraṇenā’’tiādi.",
  "tika-s0201t2:171_4": "Tattha aññaṁ kāraṇaṁ vacanaṁ vāti yaṁ codakena cuditakassa dosavibhāvanaṁ kāraṇaṁ, vacanaṁ vā vuttaṁ, tato aññeneva kāraṇena, vacanena vā paṭicchādeti.",
  "tika-s0201t2:171_5": "Kāraṇenāti codanāya amūlikabhāvadīpaniyā yuttiyā. Vacanenāti tadatthabodhanena.",
  "tika-s0201t2:171_6": "Ko āpannotiādinā codanaṁ avissajjetvā vikkhepāpajjanaṁ aññenaññaṁ paṭicaraṇanti dasseti,",
  "tika-s0201t2:171_7": "bahiddhā kathāapanāmanaṁ vissajjetvāti ayameva tesaṁ viseso. Tenāha ‘‘itthannāma’’ntiādi.",
  "tika-s0201t2:172_0": "Apadīyanti dosā etena rakkhīyanti, lūyanti, chijjantīti vā apadānaṁ, (a. ni. ṭī. 2.3.2) sattānaṁ sammā, micchā vā pavattapayogo. Tenāha ‘‘attano cariyāyā’’ti.",
  "tika-s0201t2:173_0": "183.Anuminitabbanti anu anu minitabbo jānitabbo.",
  "tika-s0201t2:173_1": "Attānaṁ anuminitabbanti ca idaṁ paccatte upayogavacanaṁ.",
  "tika-s0201t2:173_2": "Tenāha ‘‘anuminitabbo tuletabbo tīretabbo’’ti.",
  "tika-s0201t2:173_3": "Attānaṁ anuminitabbanti vā attani anumānañāṇaṁ pavattetabbaṁ.",
  "tika-s0201t2:173_4": "Tatrāyaṁ nayo – appiyabhāvāvahā mayi pavattā pāpicchatā pāpicchābhāvato parasmiṁ pavattapāpicchatā viya. Esa nayo sesadhammesupi.",
  "tika-s0201t2:173_5": "Aparo nayo – sabrahmacārīnaṁ piyabhāvaṁ icchantena pāpicchatā pahātabbā sīlavisuddhihetubhāvato attukkaṁsanādippahānaṁ viya. Sesadhammesupi eseva nayo.",
  "tika-s0201t2:174_0": "184.Paccavekkhitabboti ‘‘na pāpiccho bhavissāmi,",
  "tika-s0201t2:174_1": "na pāpikānaṁ icchānaṁ vasaṁ gato’’tiādinā pati pati divasassa tikkhattuṁ vā ñāṇacakkhunā avekkhitabbaṁ, ñāṇaṁ pavattetabbanti attho.",
  "tika-s0201t2:174_2": "Pāpicchatādīnaṁ pahānaṁ pati avekkhitabbaṁ,",
  "tika-s0201t2:174_3": "ayañca attho tabba-saddassa bhāvatthatāvasena veditabbo,",
  "tika-s0201t2:174_4": "kammatthatāvasena pana aṭṭhakathāyaṁ ‘‘attāna’’nti paccatte upayogavacanaṁ katvā vuttaṁ.",
  "tika-s0201t2:174_5": "Sikkhantenāti tissopi sikkhā sikkhantena.",
  "tika-s0201t2:174_6": "Tenāha ‘‘kusalesu dhammesū’’ti.",
  "tika-s0201t2:175_0": "Tilakanti kāḷatilasetatilāditilakaṁ.",
  "tika-s0201t2:175_1": "Sabbappahānanti sabbappakārappahānaṁ. Phale āgateti phale uppanne.",
  "tika-s0201t2:175_2": "Nibbāne āgateti nibbānassa adhigatattā.",
  "tika-s0201t2:175_3": "Bhikkhupātimokkhanti ‘‘so samaṇo,",
  "tika-s0201t2:175_4": "sa bhikkhū’’ti evaṁ vuttabhikkhūnaṁ pātimokkhaṁ,",
  "tika-s0201t2:175_5": "na upasampannānaṁ eva na pabbajitānaṁ evāti daṭṭhabbaṁ.",
  "tika-s0201t2:175_6": "Yasmā cidaṁ bhikkhupātimokkhaṁ,",
  "tika-s0201t2:175_7": "tasmā vuttaṁ ‘‘idaṁ divasassa tikkhattu’’ntiādi.",
  "tika-s0201t2:175_8": "Apaccavekkhituṁ na vaṭṭati attavisuddhiyā ekantahetubhāvato.",
  "tika-s0201t2:176_0": "Anumānasuttavaṇṇanāya līnatthappakāsanā samattā.",
  "tika-s0201t2:177_0": "6. Cetokhilasuttavaṇṇanā",
  "tika-s0201t2:178_0": "185.",
  "tika-s0201t2:178_1": "Ceto tehi khilayati thaddhabhāvaṁ āpajjatīti cetokhilā.",
  "tika-s0201t2:178_2": "Tenāha ‘‘cittassa thaddhabhāvā’’ti.",
  "tika-s0201t2:178_3": "Yasmā tehi uppannehi cittaṁ uklāpījātaṁ ṭhānaṁ viya amanuññaṁ khettaṁ viya ca khāṇukanicitaṁ amahapphalaṁ hoti.",
  "tika-s0201t2:178_4": "Tena vuttaṁ ‘‘kacavarabhāvā khāṇukabhāvā’’ti.",
  "tika-s0201t2:178_5": "‘‘Cittassā’’ti ānetvā sambandhitabbaṁ.",
  "tika-s0201t2:178_6": "Cittaṁ bandhitvāti taṇhāpavattibhāvato kusalacārassa avasaracajanavasena cittaṁ baddhaṁ viya samorodhetvā.",
  "tika-s0201t2:178_7": "Tenāha ‘‘muṭṭhiyaṁ katvā viya gaṇhantī’’ti.",
  "tika-s0201t2:178_8": "Saddatthato pana ceto virūpaṁ nibandhīyati saṁyamīyati etehīti cetaso vinibandhā yassa catubbidhaṁ sīlaṁ akhaṇḍādibhāvappattiyā suparisuddhaṁ visesabhāgiyattā appakasireneva maggaphalāvahaṁ mahāsaṅgharakkhitattherassa viya,",
  "tika-s0201t2:178_9": "so tādisena sīlena imasmiṁ dhammavinaye vuddhiṁ āpajjissatīti āha ‘‘sīlena vuddhi’’nti.",
  "tika-s0201t2:178_10": "Yassa pana ariyamaggo uppajjanto virūḷhamūlo viya pādapo suppatiṭṭhito,",
  "tika-s0201t2:178_11": "so sāsane virūḷhiṁ āpannoti āha ‘‘maggena virūḷhi’’nti.",
  "tika-s0201t2:178_12": "Yo sabbaso kilesanibbānappatto,",
  "tika-s0201t2:178_13": "so arahā sīlādidhammakkhandhapāripūriyā sativepullappatto hotīti āha ‘‘nibbānena vepulla’’nti.",
  "tika-s0201t2:178_14": "Dutiyavikappe attho vuttanayānusārena veditabbo.",
  "tika-s0201t2:179_0": "Buddhānaṁ dhammakāyo viya rūpakāyopi anaññasādhāraṇatāya anuttaraguṇādhiṭṭhānatāya ca apaccakkhakārīnaṁ saṁsayavatthu hotiyevāti ‘‘sarīre vā guṇe vā kaṅkhatī’’ti vuttaṁ.",
  "tika-s0201t2:179_1": "Tattha yathā mahāpurisalakkhaṇena anubyañjanādayo rūpakāyaguṇā gahitā eva honti avinābhāvatoti ‘‘dvattiṁsavaralakkhaṇappaṭimaṇḍita’’micceva vuttaṁ,",
  "tika-s0201t2:179_2": "evaṁ anāvaraṇañāṇena sabbepi anantāparimeyyabhedā dhammakāyaguṇā gahitā eva hontīti sabbaññutaññāṇaggahaṇameva kataṁ nānantariyabhāvatoti daṭṭhabbaṁ.",
  "tika-s0201t2:179_3": "Kaṅkhahīti ‘‘aho vata te guṇā na bhaveyyuṁ,",
  "tika-s0201t2:179_4": "bhaveyyuṁ vā’’ti patthanuppādanavasena kaṅkhati. Purimo hi viparītajjhāsayo, itaro yathābhūtañāṇajjhāsayo.",
  "tika-s0201t2:179_5": "Vicinantoti vicayabhūtāya paññāya te vivecetukāmo tadabhāvato kicchaṁ dukkhaṁ āpajjati,",
  "tika-s0201t2:179_6": "kicchappatti ca tattha nicchetuṁ asamatthatāyevāti āha ‘‘vinicchetuṁ na sakkotī’’ti. Vigatā cikicchāti vicikicchā.",
  "tika-s0201t2:179_7": "Adhimokkhaṁ na paṭilabhatīti ‘‘evameta’’nti okappanavasena guṇesu vinicchayaṁ nādhigacchati.",
  "tika-s0201t2:179_8": "Otaritvāti ñāṇena anupavisitvā.",
  "tika-s0201t2:179_9": "Pasīditunti ‘‘pasannarūpadhammakāyaguṇehi bhagavā’’ti pasīdituṁ.",
  "tika-s0201t2:179_10": "Anāvilo akālusso hotuṁ na sakkoti.",
  "tika-s0201t2:179_11": "‘‘Kaṅkhatī’’ti iminā dubbalā vimati vuttā,",
  "tika-s0201t2:179_12": "‘‘vicikicchatī’’ti iminā majjhimā,",
  "tika-s0201t2:179_13": "‘‘nādhimuccatī’’ti iminā balavatī,",
  "tika-s0201t2:179_14": "‘‘na sampasīdatī’’ti iminā tividhāyapi vimatiyā vasena uppannacittakālussiyaṁ vuttanti daṭṭhabbaṁ.",
  "tika-s0201t2:180_0": "Ātappāyātiādito tapati santapati kileseti ātappaṁ, ārambhadhātu, tadatthāya.",
  "tika-s0201t2:180_1": "Anuyogāyāti yathā saṁkilesadhammānaṁ avasaro na hoti,",
  "tika-s0201t2:180_2": "evaṁ anu anu yuñjanaṁ anuyogo, nikkamadhātu, tadatthāya.",
  "tika-s0201t2:180_3": "Tenāha ‘‘punappunaṁ yogāyā’’ti.",
  "tika-s0201t2:180_4": "Sātaccāyāti yathā uparūpari visesādhigamo hoti,",
  "tika-s0201t2:180_5": "tathā satatassa nirantarapavattassa anuyogassa bhāvo sātaccaṁ, parakkamadhātu, tadatthāya.",
  "tika-s0201t2:180_6": "Padhānāyāti santamevaṁ tividhadhātusaṁvaḍḍhitānubhāvaṁ sabbakilesaviddhaṁsanasamatthaṁ padhānasaṅkhātaṁ vīriyaṁ, tadatthāya.",
  "tika-s0201t2:180_7": "Ettha ca ātappāya cittaṁ na namati yathāvuttakaṅkhāvasena,",
  "tika-s0201t2:180_8": "pageva anuyogādiatthanti dassetuṁ cattāripi padāni gahitāni,",
  "tika-s0201t2:180_9": "anavasesavisesadassanatthaṁ vā.",
  "tika-s0201t2:180_10": "Keci pana ‘‘ātappavevacanāneva anuyogādipadānī’’ti vadanti.",
  "tika-s0201t2:180_11": "Ettāvatā bhagavā satthari kaṅkhāya cittassa thaddhakacavarakhāṇukabhāvena akusalabhāvādiāpādanato cetokhilabhāvaṁ dasseti. Sesesupi eseva nayo.",
  "tika-s0201t2:181_0": "Sikkhāggahaṇena paṭipattisaddhammassa gahitattā vuttaṁ ‘‘pariyattidhamme ca paṭivedhadhamme cā’’ti.",
  "tika-s0201t2:181_1": "Pariyattidhamme yattha kaṅkhāya sambhavo,",
  "tika-s0201t2:181_2": "taṁ dassetuṁ ‘‘caturāsīti dhammakkhandhasahassānī’’tiādi vuttaṁ.",
  "tika-s0201t2:181_3": "Tayidaṁ nidassanamattaṁ daṭṭhabbaṁ paramparāya paṭivedhāvahabhāvādivasenapi ekaccānaṁ tattha saṁsayuppattito.",
  "tika-s0201t2:181_4": "Yathā ca paṭivedhe kaṅkhā vuttā,",
  "tika-s0201t2:181_5": "evaṁ adhigamadhammepi pavattatīti veditabbā.",
  "tika-s0201t2:181_6": "Tathā hi ekacce ‘‘kasiṇādibhāvanāya jhānāni ijjhantī’’ti vadanti. ‘‘Kasiṇanissando āruppāti,",
  "tika-s0201t2:181_7": "mettādinissando catutthabrahmavihāro’’ti evamādinā kaṅkhatiyevāti.",
  "tika-s0201t2:181_8": "Ettha ca navalokuttaresu paññattiyaṁyeva kaṅkhāpavatti veditabbā asaṁkilesikattā lokuttaradhammānaṁ.",
  "tika-s0201t2:182_0": "Evarūpanti edisaṁ suppaṭipatti-ujuppaṭipatti-ñāyappaṭipatti-sāmīcippaṭipatti-saṅkhātaṁ sammāpaṭipadaṁ.",
  "tika-s0201t2:182_1": "Adhisīlasikkhādayo lokuttaradhammassa anudhammabhūtā veditabbā.",
  "tika-s0201t2:182_2": "Evañhi maggaphalasikkhāhi imāsaṁ viseso siddho hoti.",
  "tika-s0201t2:182_3": "Tathā hi vuttaṁ ‘‘sikkhāggahaṇena paṭipattisaddhammassa gahitattā’’ti.",
  "tika-s0201t2:182_4": "Ettha ca yathā vicikicchā vatthuttayassa sikkhāya ca guṇesu anadhimuccanaasampasīdanavasena appaṭipattibhāvato cittassa thaddhabhāvo āsappanaparisappanavasena pavattiyā kacavarakhāṇukabhāvo ca,",
  "tika-s0201t2:182_5": "evaṁ sabrahmacārīsu āghātacaṇḍikkādivasena cittassa thaddhabhāvo ca upahananavirujjhanādivasena kacavarakhāṇukabhāvo ca veditabbo.",
  "tika-s0201t2:182_6": "Ariyasaṅghavisayā vicikicchā,",
  "tika-s0201t2:182_7": "puggalavisayā kāci natthīti saṅghavisayāva gahitā,",
  "tika-s0201t2:182_8": "sāsanikavasena cāyaṁ cetokhiladesanāti sabrahmacārīvisayova kopo gahito.",
  "tika-s0201t2:183_0": "186. Yathā vatthukāmo,",
  "tika-s0201t2:183_1": "evaṁ kilesakāmopi assādanīyo evāti ‘‘kilesakāmepī’’ti vuttaṁ.",
  "tika-s0201t2:183_2": "Tenāha bhagavā ‘‘rūpataṇhā loke piyarūpaṁ sātarūpaṁ,",
  "tika-s0201t2:183_3": "etthesā taṇhā uppajjamānā uppajjati,",
  "tika-s0201t2:183_4": "ettha nivisamānā nivisatī’’tiādi (dī. ni. 2.400; ma. ni. 1.133; vibha. 203). Kāmaniddese (mahāni.",
  "tika-s0201t2:183_5": "1) sabbepi tebhūmakā dhammā kāmanīyaṭṭhena ‘‘kāmā’’ti vuttā,",
  "tika-s0201t2:183_6": "balavakāmarāgavatthubhūtāyevettha kāmaggahaṇena gahitāti.",
  "tika-s0201t2:183_7": "Vinibaddhavatthubhāvena yathā visuṁ attano kāyo gahito,",
  "tika-s0201t2:183_8": "tathā paresaṁ tathārūpā rūpadhammā samūhaṭṭhenāti āha ‘‘rūpeti bahiddhārūpe’’ti.",
  "tika-s0201t2:183_9": "Yathā hi pañcakāmaguṇiko rāgo jhānādivisesādhigamassa vinibaddhāya saṁvattati,",
  "tika-s0201t2:183_10": "evaṁ attano kāye apekkhā bahiddhā ca sakaparikkhārañātimittādīsu apekkhāti.",
  "tika-s0201t2:183_11": "Keci panettha ‘‘rūpeti rūpajjhāne’’tiādinā papañcenti.",
  "tika-s0201t2:183_12": "Tadayuttaṁ jhānādhigamavinibaddhānaṁ sīlassa ca saṁkilesabhūtānaṁ cetovinibaddhabhāvena gahitattā.",
  "tika-s0201t2:184_0": "Yāvadatthanti yāva attheti abhikaṅkhati, tāva. Tenāha ‘‘yattakaṁ icchati, tattaka’’nti.",
  "tika-s0201t2:184_1": "Nti yāvadatthaṁ udarapūraṁ bhuttaṁ. Avadehanato pūraṇato.",
  "tika-s0201t2:184_2": "Seyyasukhanti seyyaṁ paṭicca uppajjanakasukhaṁ.",
  "tika-s0201t2:184_3": "Passasukhanti passānaṁ samparivattanena uppajjanakasukhaṁ.",
  "tika-s0201t2:184_4": "Niddāsukhanti niddāyanena uppajjanakasukhaṁ.",
  "tika-s0201t2:185_0": "Sīlenātiādi patthanākāradassanaṁ.",
  "tika-s0201t2:185_1": "Vatasamādānanti dhutaṅgādivatānuṭṭhānaṁ. Tapoti vīriyārambho.",
  "tika-s0201t2:185_2": "So hi kilesānaṁ tapanaṭṭhena niggaṇhanaṭṭhena tapacaraṇanti vuttaṁ.",
  "tika-s0201t2:186_0": "189.Chandaṁ nissāyāti chandaṁ dhuraṁ, chandaṁ jeṭṭhakaṁ,",
  "tika-s0201t2:186_1": "chandaṁ pubbaṅgamaṁ katvā pavattivasena chandaṁ nissāya. Jeṭṭhakaṭṭhena padhānabhūtā,",
  "tika-s0201t2:186_2": "padhānabhāvaṁ vā pattāti padhānabhūtā.",
  "tika-s0201t2:186_3": "Tehi dhammehīti chandanissayena pavattasamādhinā ceva ‘‘padhānasaṅkhāro’’ti vuttavīriyena ca. Upetanti sampayuttaṁ. Ijjhanaṭṭhena iddhi,",
  "tika-s0201t2:186_4": "nipphattiatthena paṭilābhaṭṭhena cāti attho,",
  "tika-s0201t2:186_5": "tassā iddhiyā pādaṁ pādakaṁ padaṭṭhānabhūtaṁ.",
  "tika-s0201t2:186_6": "Atha vā ijjhanti tāya iddhā vuddhā ukkaṁsagatā hontīti iddhi,",
  "tika-s0201t2:186_7": "sāva uparivisesānaṁ adhiṭṭhānabhāvato pādo.",
  "tika-s0201t2:186_8": "Tenāha ‘‘iddhibhūtaṁ vā pādanti iddhipāda’’nti.",
  "tika-s0201t2:186_9": "Sesesupīti vīriyiddhipādādīsupi. Assāti iddhipādassa.",
  "tika-s0201t2:186_10": "Attho dīpitoti dīpanatthaṁ kataṁ,",
  "tika-s0201t2:186_11": "tasmā visuddhimaggasaṁvaṇṇanāyaṁ (visuddhi. mahāṭī.",
  "tika-s0201t2:186_12": "2.369) tassa atthavicāro gahetabbo.",
  "tika-s0201t2:186_13": "Iddhipādānaṁ samādhipadhānattā vuttaṁ ‘‘vikkhambhanappahānaṁ kathita’’nti.",
  "tika-s0201t2:186_14": "Tesaṁ tesaṁ kusaladhammānaṁ anuppannānaṁ uppādanakiriyāya uppannānaṁ paribrūhanakiriyāya ussahanato ussoḷhī, thāmappattā parakkamadhātu.",
  "tika-s0201t2:186_15": "Sā pana catunnaṁ iddhipādānaṁ visesapaccayabhūtā te upādāya ‘‘pañcamī’’ti vuttā,",
  "tika-s0201t2:186_16": "sā ca yasmā samathavipassanābhāvanāsu tattha caādimajjhapariyosānesu sādhetabbaṁ vīriyaṁ,",
  "tika-s0201t2:186_17": "tasmā āha ‘‘ussoḷhīti sabbattha kattabbavīriyaṁ dassetī’’ti.",
  "tika-s0201t2:186_18": "Pubbabhāgiyasamathavipassanāsādhanaṁ pahātabbadhammavibhāgena bhinditvā āha ‘‘pañca cetokhilappahānāni pañca vinibandhappahānānī’’ti.",
  "tika-s0201t2:186_19": "Bhabboti yutto arahati nipphattiyā. Ñāṇenāti maggañāṇena.",
  "tika-s0201t2:186_20": "Kilesabhedāyāti kilesānaṁ samucchindanāya. Khemassāti anupaddavassa.",
  "tika-s0201t2:187_0": "Sambhāvanattheti (sārattha. ṭī. 1.11; a. ni. ṭī.",
  "tika-s0201t2:187_1": "3.7.71) ‘‘api nāmevaṁ siyā’’ti vikappanattho sambhāvanattho.",
  "tika-s0201t2:187_2": "Evaṁ hīti evaṁ ekameva saṅkhyaṁ avatvā aparāya saṅkhyāya saddhiṁ vacanaṁ loke siliṭṭhavacanaṁ hoti yathā ‘‘dve vā tīṇi vā udakaphusitānī’’ti.",
  "tika-s0201t2:187_3": "Sammā adhisayitānīti pādādīhi attanā nesaṁ kiñci upaghātaṁ akarontiyā bahivātādiparissayapariharaṇatthaṁ sammadeva upari sayitāni.",
  "tika-s0201t2:187_4": "Utuṁ gāhāpentiyāti tesaṁ allasinehapariyādānatthaṁ attano kāyusmāvasena utuṁ gaṇhāpentiyā. Tenāha ‘‘usmīkatānī’’ti.",
  "tika-s0201t2:187_5": "Sammā paribhāvitānīti sammadeva sabbaso kukkuṭavāsanāya vāsitāni.",
  "tika-s0201t2:187_6": "Tenāha ‘‘kukkuṭagandhaṁ gāhāpitānī’’ti.",
  "tika-s0201t2:187_7": "Ayañca kukkuṭagandhaparibhāvanā sammāadhisayanasammāparisedananipphattiyā ‘‘anunipphādī’’ti (sārattha. ṭī. 1.11) daṭṭhabbā.",
  "tika-s0201t2:187_8": "Tehi pana saddhiṁyeva ijjhanato vuttaṁ ‘‘tividhakiriyākaraṇenā’’ti.",
  "tika-s0201t2:187_9": "Kiñcāpi na evaṁ ‘‘aho vatime’’tiādinā icchā uppajjeyya,",
  "tika-s0201t2:187_10": "kāraṇassa pana sampāditattā atha kho bhabbāva abhinibbhijjitunti yojanā .",
  "tika-s0201t2:187_11": "Kasmā bhabbāti āha ‘‘te hi yasmā tāyā’’tiādi.",
  "tika-s0201t2:187_12": "Ettha yathā kapālassa tanutā ālokassa anto paññāyamānassa kāraṇaṁ,",
  "tika-s0201t2:187_13": "tathā kapālassa tanutāya nakhasikhāmukhatuṇḍakānaṁ kharatāya ca allasinehassa pariyādānaṁ kāraṇavacananti daṭṭhabbaṁ,",
  "tika-s0201t2:187_14": "tasmāti ālokassa anto paññāyamānato, sayañca paripākagatattā.",
  "tika-s0201t2:188_0": "Opammasampaṭipādananti opammatthassa upameyyena sammadeva paṭipādanaṁ. Atthenāti upameyyatthena.",
  "tika-s0201t2:188_1": "Yathā kukkuṭiyā aṇḍesu tividhakiriyāya karaṇaṁ kukkuṭacchāpakānaṁ aṇḍakosato nikkhamanassa mūlakāraṇaṁ,",
  "tika-s0201t2:188_2": "evaṁ bhikkhuno ussoḷhīpannarasāni aṅgāni avijjaṇḍakosato nikkhamanassa mūlakāraṇanti āha ‘‘tassā kukkuṭiyā…pe… samannāgatabhāvo’’ti.",
  "tika-s0201t2:188_3": "Paṭicchādanasāmaññena avijjāya aṇḍakosasadisatāya balavavipassanāvasena avijjaṇḍakosassa tanubhāvo,",
  "tika-s0201t2:188_4": "vipassanāñāṇassa pariṇāmakālo vuṭṭhānagāminibhāvāpatti,",
  "tika-s0201t2:188_5": "tadā ca sā maggañāṇagabbhaṁ dhārentī viya hotīti āha ‘‘gabbhaggahaṇakālo’’ti.",
  "tika-s0201t2:188_6": "Abhiññāpakkheti lokiyābhiññāpakkhe.",
  "tika-s0201t2:188_7": "Lokuttarābhiññā hi avijjaṇḍakosaṁ padālikāti.",
  "tika-s0201t2:188_8": "Gāthāya avijjaṇḍakosaṁ paharatīti desanāvilāsena vineyyasantānagataṁ avijjaṇḍakosaṁ ghaṭṭeti, yathāṭhāne ṭhātuṁ na deti.",
  "tika-s0201t2:189_0": "Paṭisaṅkhānappahānanti tadaṅgappahānapubbakaṁ vikkhambhanappahānaṁ.",
  "tika-s0201t2:189_1": "Pubbabhāgiyā iddhipādā pāḷiyaṁ gahitāti ‘‘iddhipādehi vikkhambhanappahāna’’nti vuttaṁ.",
  "tika-s0201t2:189_2": "‘‘Ussoḷhipannarasaṅgasamannāgato bhikkhu bhabbo abhinibbidāyā’’tiādivacanato (ma. ni.",
  "tika-s0201t2:189_3": "1.189) lokuttariddhipādā pana sambodhaggahaṇeneva gahitā.",
  "tika-s0201t2:189_4": "Magge āgateti ussoḷhīpannarasaṅgasamannāgatassa bhikkhuno vipassanaṁ ussukkāpayato magge āgate uppanne,",
  "tika-s0201t2:189_5": "pāḷiyaṁ vā abhinibbhidāsambodhaggahaṇehi magge āgate.",
  "tika-s0201t2:189_6": "Phale āgateti etthāpi vuttanayena attho veditabbo.",
  "tika-s0201t2:189_7": "Nibbānassa pana pāḷiyaṁ anāgatattā nissaraṇappahānaṁ na gahitaṁ. Sesaṁ suviññeyyameva.",
  "tika-s0201t2:190_0": "Cetokhilasuttavaṇṇanāya līnatthappakāsanā samattā.",
  "tika-s0201t2:191_0": "7. Vanapatthapariyāyasuttavaṇṇanā",
  "tika-s0201t2:192_0": "190.",
  "tika-s0201t2:192_1": "Vanīyati vivekakāmehi bhajīyati,",
  "tika-s0201t2:192_2": "vanute vā te attasampattiyā vasanatthāya yācanto viya hotīti vanaṁ,",
  "tika-s0201t2:192_3": "patiṭṭhanti ettha vivekakāmā yathādhippetavisesādhigamenāti patthaṁ,",
  "tika-s0201t2:192_4": "vanesu patthaṁ gahanaṭṭhāne senāsanaṁ vanapatthaṁ.",
  "tika-s0201t2:192_5": "Pariyāyati attano phalaṁ pariggahetvā vattatīti pariyāyo,",
  "tika-s0201t2:192_6": "kāraṇanti āha ‘‘vanapatthapariyāyanti vanapatthakāraṇa’’nti.",
  "tika-s0201t2:192_7": "Vanapatthañhi taṁ upanissāya viharato upanissayakāraṇaṁ.",
  "tika-s0201t2:192_8": "Tenāha ‘‘vanapatthaṁ upanissāya viharatī’’ti.",
  "tika-s0201t2:192_9": "Pariyāyati desetabbamatthaṁ patiṭṭhapetīti pariyāyo, desanā.",
  "tika-s0201t2:192_10": "Vanapatthaṁ ārabbha pavattā desanā vanapatthadesanā, taṁ,",
  "tika-s0201t2:192_11": "ubhayatthāpi vanapatthaggahaṇaṁ lakkhaṇamattaṁ gāmādīnampettha kāraṇabhāvassa,",
  "tika-s0201t2:192_12": "desanāya visayabhāvassa ca labbhamānattā.",
  "tika-s0201t2:193_0": "191.Nissāyāti apassāya,",
  "tika-s0201t2:193_1": "vivekavāsassa apassayaṁ katvāti attho.",
  "tika-s0201t2:193_2": "Na upaṭṭhātītiādīhi tasmiṁ vanapatthe senāsanasappāyābhāvaṁ,",
  "tika-s0201t2:193_3": "utupuggaladhammassavanasappāyābhāvampi vā dasseti. Jīvitasambhārāti (a. ni. ṭī.",
  "tika-s0201t2:193_4": "3.9.6) jīvitappavattiyā sambhārā paccayā.",
  "tika-s0201t2:193_5": "Samudānetabbāti sammā ñāyena anavajjauñchācariyādinā uddhaṁ uddhaṁ ānetabbā pāpuṇitabbā.",
  "tika-s0201t2:193_6": "Te pana tathā samudānitā samāhaṭā nāma hontīti āha ‘‘samāharitabbā’’ti.",
  "tika-s0201t2:193_7": "Dukkhena uppajjantīti sulabhuppādā na honti.",
  "tika-s0201t2:193_8": "Etena bhojanasappāyādiabhāvaṁ dasseti.",
  "tika-s0201t2:193_9": "Rattibhāgaṁ vā divasabhāgaṁ vāti bhummatthe upayogavacananti āha ‘‘rattikoṭṭhāse vā divasakoṭṭhāse vā’’ti.",
  "tika-s0201t2:193_10": "Rattiṁyeva pakkamitabbaṁ samaṇadhammassa tattha anipphajjanato.",
  "tika-s0201t2:194_0": "192-3.Saṅkhāpīti ‘‘yadatthamahaṁ pabbajito, na metaṁ idha nipphajjati,",
  "tika-s0201t2:194_1": "cīvarādi pana samudāgacchati, nāhaṁ tadatthaṁ pabbajito,",
  "tika-s0201t2:194_2": "kiṁ me idha vāsenā’’ti paṭisaṅkhāyapi.",
  "tika-s0201t2:194_3": "Anantaravāre saṅkhāpīti ‘‘yadatthamahaṁ pabbajito, taṁ me idha nipphajjati,",
  "tika-s0201t2:194_4": "cīvarādi pana na samudāgacchati,",
  "tika-s0201t2:194_5": "nāhaṁ tadatthaṁ pabbajito’’ti paṭisaṅkhāyapīti attho.",
  "tika-s0201t2:194_6": "Tenāha ‘‘samaṇadhammassa nipphajjanabhāvaṁ jānitvā’’ti.",
  "tika-s0201t2:195_0": "195-7.Sopuggalo anāpucchā pakkamitabbaṁ,",
  "tika-s0201t2:195_1": "nānubandhitabboti ‘‘so puggalo’’ti padassa ‘‘nānubandhitabbo’’ti iminā sambandho. Yassa yena hi sambandho, dūraṭṭhenapi so bhavati .",
  "tika-s0201t2:195_2": "Taṁ puggalanti ‘‘so puggalo’’ti paccattavacanaṁ upayogavasena pariṇāmetvā taṁ puggalaṁ anāpucchā pakkamitabbanti attho.",
  "tika-s0201t2:195_3": "Atthavasena hi vibhattivipariṇāmoti.",
  "tika-s0201t2:195_4": "Taṁ āpucchā pakkamitabbanti etthāpi eseva nayo.",
  "tika-s0201t2:195_5": "Āpucchā pakkamitabbanti ca kataññutakataveditāya niyojanaṁ.",
  "tika-s0201t2:196_0": "198.Evarūpoti yaṁ nissāya bhikkhuno guṇehi vuddhiyeva pāṭikaṅkhā, paccayehi ca na parissamo,",
  "tika-s0201t2:196_1": "evarūpo daṇḍakammādīhi niggaṇhāti cepi,",
  "tika-s0201t2:196_2": "na pariccajitabboti dasseti ‘‘sacepī’’tiādinā.",
  "tika-s0201t2:197_0": "Vanapatthapariyāyasuttavaṇṇanāya līnatthappakāsanā samattā.",
  "tika-s0201t2:198_0": "8. Madhupiṇḍikasuttavaṇṇanā",
  "tika-s0201t2:199_0": "199.Jātivananti sayaṁjātaṁ vanaṁ. Tenāha ‘‘aropima’’nti.",
  "tika-s0201t2:199_1": "Paṭisallānatthāyāti ekībhāvatthāya,",
  "tika-s0201t2:199_2": "puthuttārammaṇato vā cittaṁ paṭinivattetvā accantasante nibbāne phalasamāpattivasena allīyāpanatthaṁ.",
  "tika-s0201t2:199_3": "Daṇḍo pāṇimhi assāti daṇḍapāṇi.",
  "tika-s0201t2:199_4": "Yathā so ‘‘daṇḍapāṇī’’ti vuccati,",
  "tika-s0201t2:199_5": "taṁ dassetuṁ ‘‘ayañhī’’tiādi vuttaṁ.",
  "tika-s0201t2:199_6": "Daṇḍavittatāyāti daṇḍe soṇḍatāya.",
  "tika-s0201t2:199_7": "So hi daṇḍapasuto daṇḍasippe ca sukusalo tattha pākaṭo paññāto,",
  "tika-s0201t2:199_8": "tasmā daṇḍaṁ gahetvāva vicarati.",
  "tika-s0201t2:199_9": "Jaṅghākilamathavinodanatthanti rājasabhāya ciranisajjāya uppannajaṅghāparissamassa apanayanatthaṁ.",
  "tika-s0201t2:199_10": "Adhiccanikkhamanoti yādicchakanikkhamano, na abhiṇhanikkhamano.",
  "tika-s0201t2:199_11": "Olubbhāti sannirumbhitvā ṭhito.",
  "tika-s0201t2:199_12": "Yathā so ‘‘olubbhā’’ti vutto,",
  "tika-s0201t2:199_13": "taṁ dassetuṁ ‘‘gopālakadārako viyā’’tiādi vuttaṁ.",
  "tika-s0201t2:200_0": "200. Vadanti etenāti vādo, diṭṭhīti āha ‘‘kiṁ vādīti, kiṁ diṭṭhiko’’ti? Kimakkhāyīti kimācikkhako, kīdisadhammakatho? Acittīkārenāti anādarena.",
  "tika-s0201t2:200_1": "Tathāpucchane kāraṇaṁ dassento ‘‘kasmā’’tiādimāha.",
  "tika-s0201t2:200_2": "Nassatetanti nassatu etaṁ kulaṁ.",
  "tika-s0201t2:201_0": "Atthaṁna jānātīti atthaṁ ce ekadesena jāneyya,",
  "tika-s0201t2:201_1": "taṁ micchā gahetvā paṭippharitvāpi tiṭṭheyya.",
  "tika-s0201t2:201_2": "Tassa dīgharattaṁ ahitāya dukkhāyāti tadassa atthājānanaṁ bhagavatā icchitaṁ.",
  "tika-s0201t2:201_3": "Viggāhikakathanti viggahakathaṁ, sārambhakathanti attho.",
  "tika-s0201t2:201_4": "Nanu bhagavatā saddhiṁ loke puthū samaṇabrāhmaṇā nānāvādā santīti codanaṁ sandhāyāha ‘‘tathāgato hī’’tiādi.",
  "tika-s0201t2:201_5": "Na vivadati vivādahetukānaṁ kāmadiṭṭhijjhosānānaṁ maggeneva samugghātitattā,",
  "tika-s0201t2:201_6": "tadabhāvato pana loko tathāgatena vivadati.",
  "tika-s0201t2:201_7": "Dhammavādī yathābhūtavādī dhammavādīhi na vivadati tesaṁ vivaditukāmatāya eva abhāvato,",
  "tika-s0201t2:201_8": "adhammavādī pana tiṇāyapi namaññamāno tehi kiñci vivadati. Tenāha ‘‘na, bhikkhave,",
  "tika-s0201t2:201_9": "dhammavādī kenaci lokasmiṁ vivadatī’’ti (saṁ. ni. 3.94).",
  "tika-s0201t2:201_10": "Adhammavādī pana asamucchinnavivādahetukattā vivadateva.",
  "tika-s0201t2:201_11": "Tathā cāha ‘‘adhammavādīva kho, bhikkhave, vivadatī’’ti.",
  "tika-s0201t2:202_0": "Yathā ca panāti ettha yathā-saddo ‘‘yathā ca anuppannassa kāmacchandassa uppādo hoti, tañca pajānātī’’tiādīsu (a. ni.",
  "tika-s0201t2:202_1": "3.122) viya kāraṇatthoti āha ‘‘yena kāraṇenā’’ti.",
  "tika-s0201t2:202_2": "Kāraṇākāro vā idha yathā-saddena vutto,",
  "tika-s0201t2:202_3": "so pana atthato kāraṇamevāti vuttaṁ ‘‘yena kāraṇenā’’ti.",
  "tika-s0201t2:202_4": "‘‘Idaṁ kathaṁ idaṁ kathaṁ’’ti pavattanato kathaṁkathā, vicikicchā. Sā yassa natthi, so akathaṁkathī, taṁ akathaṁkathiṁ.",
  "tika-s0201t2:202_5": "Vippaṭisārakukkuccaṁ bhagavatā anāgāmimaggeneva chinnaṁ,",
  "tika-s0201t2:202_6": "hatthapādakukkuccaṁ aggamaggena āveṇikadhammādhigamato.",
  "tika-s0201t2:202_7": "Aparāparaṁ uppajjanakabhavo ‘‘bhavābhavo’’ti idhādhippetoti āha ‘‘punappunabbhave’’ti.",
  "tika-s0201t2:202_8": "Saṁvarāsaṁvaro phalāphalaṁ viya khuddakamahanto bhavo ‘‘bhavābhavo’’ti vuttoti āha ‘‘hīnapaṇīte vā bhave’’ti.",
  "tika-s0201t2:202_9": "Bhavo vuḍḍhippatto ‘‘abhavo’’ti vuccati yathā ‘‘asekkhā dhammā’’ti (dha. sa. 11.tikamātikā).",
  "tika-s0201t2:202_10": "Kilesasaññāti kāmasaññādike vadati.",
  "tika-s0201t2:202_11": "Kilesā eva vā saññānāmena vuttā ‘‘saññā pahāya amataṁ eva pāpuṇātī’’tiādīsu viya.",
  "tika-s0201t2:202_12": "Attano khīṇāsavabhāvaṁ dīpetīti imināva paresañca tathattāya dhammaṁ desetīti ayampi attho vibhāvitoti daṭṭhabbaṁ.",
  "tika-s0201t2:202_13": "Nīharitvā kīḷāpetvāti nīharitvā ceva kīḷāpetvā ca, nīharaṇavasena vā kīḷāpetvā.",
  "tika-s0201t2:202_14": "Tivisākhanti tibhaṅgabhākuṭi viya nalāṭe jātattā nalāṭikaṁ.",
  "tika-s0201t2:203_0": "201.Kintinu khoti kiṁ kāraṇenāti attho.",
  "tika-s0201t2:203_1": "Anusandhiṁ gahetvāti pucchānusandhiṁ uṭṭhapetvā. Yatonidānanti yaṁnidānaṁ, yaṁkāraṇāti vuttaṁ hoti.",
  "tika-s0201t2:203_2": "Purimapade hi vibhatti alopaṁ katvā niddeso,",
  "tika-s0201t2:203_3": "chaajjhattikabāhirāyatanādinidānanti ayameva attho.",
  "tika-s0201t2:203_4": "Saṅkhāyanti saṅkhābhāvena ñāyantīti saṅkhāti āha ‘‘saṅkhāti koṭṭhāsā’’ti. Kāmañcettha mānopi papañco,",
  "tika-s0201t2:203_5": "abhinandanasabhāve eva pana gaṇhanto ‘‘taṇhāmānadiṭṭhipapañcasampayuttā’’ti āha.",
  "tika-s0201t2:203_6": "Tathā hi vakkhati ‘‘abhinanditabba’’ntiādi.",
  "tika-s0201t2:203_7": "Samudācarantīti sabbaso uddhaṁ uddhaṁ pariyādāya pavattanti. Mariyādattho hi ayamākāro,",
  "tika-s0201t2:203_8": "tena ca yogena purisanti upayogavacanaṁ yathā ‘‘tathāgataṁ, bhikkhave,",
  "tika-s0201t2:203_9": "arahantaṁ sammāsambuddhaṁ dve vitakkā samudācarantī’’ti (itivu. 38).",
  "tika-s0201t2:203_10": "Taṇhādayo ca yathāsakaṁ pavattiākāraṁ avilaṅghantiyo āsevanavasena uparūpari pavattanti.",
  "tika-s0201t2:203_11": "Tathā hi tā ‘‘papañcasaṅkhā’’ti vuttā.",
  "tika-s0201t2:204_0": "Kāraṇeti pavattipaccaye.",
  "tika-s0201t2:204_1": "Ekāyatanampi …pe… natthīti cakkhāyatanādi ekampi āyatanaṁ abhinanditabbaṁ abhivaditabbaṁ ajjhositabbañca natthi ce, nanu natthi eva,",
  "tika-s0201t2:204_2": "kasmā ‘‘natthi ce’’ti vuttanti? Saccaṁ natthi,",
  "tika-s0201t2:204_3": "appahīnābhinandanābhivadanaajjhosānānaṁ pana puthujjanānaṁ abhinanditabbādippakārāni āyatanāni hontīti tesaṁ na sakkā natthīti vattu,",
  "tika-s0201t2:204_4": "pahīnābhinandanādīnaṁ pana sabbathā natthīti ‘‘natthi ce’’ti vuttaṁ.",
  "tika-s0201t2:204_5": "Ahaṁ mamanti abhinanditabbanti diṭṭhābhinandanāya ‘‘aha’’nti taṇhābhinandanāya ‘‘mama’’nti rocetabbaṁ.",
  "tika-s0201t2:204_6": "Abhivaditabbanti abhinivisanasamuṭṭhāpanavasena vattabbaṁ.",
  "tika-s0201t2:204_7": "Tenāha ‘‘ahaṁ mamanti vattabba’’nti.",
  "tika-s0201t2:204_8": "Ajjhositvāti diṭṭhi taṇhā vatthuṁ anupavisitvā gāhadvayaṁ anaññasādhāraṇaṁ viya katvā.",
  "tika-s0201t2:204_9": "Tenāha ‘‘gilitvā pariniṭṭhapetvā’’ti.",
  "tika-s0201t2:204_10": "Etenāti ‘‘ettha ce natthī’’tiādivacanena. Etthāti āyatanesu.",
  "tika-s0201t2:204_11": "Taṇhādīnaṁ avatthubhāvadassanamukhena taṇhādīnaṁyeva appavattiṁ kilesaparinibbānaṁ kathitanti.",
  "tika-s0201t2:204_12": "Tenāha bhagavā ‘‘esevanto’’tiādi,",
  "tika-s0201t2:204_13": "ayameva abhinandanādīnaṁ natthibhāvakaro maggo,",
  "tika-s0201t2:204_14": "tappaṭippassaddhibhūtaṁ phalaṁ,",
  "tika-s0201t2:204_15": "taṁnissaraṇaṁ vā nibbānaṁ rāgānusayādīnaṁ anto avasānaṁ appavattīti attho. Tenāha ‘‘ayaṁ …pe… anto’’ti.",
  "tika-s0201t2:204_16": "Sabbatthāti ‘‘esevanto paṭighānusayānaṁ’’tiādīsu sabbapadesu.",
  "tika-s0201t2:205_0": "Ādiyatīti pahāradānādivasena gayhati.",
  "tika-s0201t2:205_1": "Matthakappattaṁ kalahanti bhaṇḍanādimatte aṭṭhatvā mukhasattīhi vitudanādivasena matthakappattaṁ kalahaṁ. Yāya karotīti sambandho. Sesapadesupi eseva nayo.",
  "tika-s0201t2:205_2": "Viruddhaggāhavasena nānāgāhamattaṁ,",
  "tika-s0201t2:205_3": "tathā viruddhavādavasena nānāvādamattaṁ.",
  "tika-s0201t2:205_4": "Evaṁ pavattanti garukātabbesupi gāravaṁ akatvā ‘‘tuvaṁ tuva’’nti evaṁ pavattaṁ sārambhakathaṁ, yāya cetanāya yaṁ karoti, sā tuvaṁ tuvaṁ. Nissāyāti paṭicca,",
  "tika-s0201t2:205_5": "nissayādipaccaye katvāti attho.",
  "tika-s0201t2:205_6": "Kilesānaṁ uppattinimittatā tāva āyatanānaṁ hotu tabbhāve bhāvato, nirodhanimittatā pana kathaṁ.",
  "tika-s0201t2:205_7": "Na hettha lokuttaradhammānaṁ saṅgaho lokiyānaṁyeva adhippetattāti codanaṁ sandhāyāha ‘‘nirujjhamānāpī’’tiādi.",
  "tika-s0201t2:205_8": "Nāmamattena nimittataṁ sandhāya vuttoti dassento ‘‘yatthuppannā,",
  "tika-s0201t2:205_9": "tattheva niruddhā hontī’’ti vatvā tamatthaṁ suttantarena sādhento ‘‘svāyamattho’’tiādimāha.",
  "tika-s0201t2:206_0": "Tattha samudayasaccapañhenāti mahāsatipaṭṭhāne samudayasaccaniddesena.",
  "tika-s0201t2:206_1": "So hi ‘‘kattha uppajjamānā’’tiādinā pucchāvasena pavattattā pañhoti vutto.",
  "tika-s0201t2:206_2": "Nanu tattha taṇhāya uppattinirodhā vuttā,",
  "tika-s0201t2:206_3": "na sabbakilesānanti īdisī codanā anavakāsāti dassento ‘‘yatheva cā’’tiādimāha.",
  "tika-s0201t2:206_4": "Laddhavohāreti iminā rāgādīnaṁ appavattinimittatāya antoti samaññā nibbānassāti dasseti.",
  "tika-s0201t2:206_5": "Eteneva abhinandanādīnaṁ abhāvoti ca idaṁ saṁvaṇṇitanti daṭṭhabbaṁ.",
  "tika-s0201t2:206_6": "Kathaṁ pana sabbasaṅkhatavinissaṭe nibbāne akusaladhammānaṁ nirodhasambhavoti āha ‘‘yañhi yattha natthi,",
  "tika-s0201t2:206_7": "taṁ tattha niruddhaṁ nāma hotī’’ti.",
  "tika-s0201t2:206_8": "Yvāyaṁ appavattiyaṁ nirodhavohāro vutto,",
  "tika-s0201t2:206_9": "svāyamattho nirodhapañhena dīpetabbo.",
  "tika-s0201t2:206_10": "Na hi tattha uppajjitvā niruddhā vitakkavicārā paṭippassaddhāti vuttā, atha kho appavattā evāti.",
  "tika-s0201t2:207_0": "203.Evaṁsampadanti evaṁsampajjanakaṁ evaṁ passitabbaṁ idaṁ mama ajjhesanaṁ. Tenāha ‘‘īdisanti attho’’ti. Jānaṁ jānātīti (a. ni. ṭī.",
  "tika-s0201t2:207_1": "3.10.113-116) sabbaññutaññāṇena jānitabbaṁ sabbaṁ jānāti.",
  "tika-s0201t2:207_2": "Ukkaṭṭhaniddesena hi avisesaggahaṇena ca ‘‘jāna’’nti iminā niravasesaṁ ñeyyajātaṁ pariggaṇhātīti tabbisayāya jānanakiriyāya sabbaññutaññāṇameva karaṇaṁ bhavituṁ yuttaṁ.",
  "tika-s0201t2:207_3": "Atha vā pakaraṇavasena ‘‘bhagavā’’ti saddantarasannidhānena cāyamattho vibhāvetabbo.",
  "tika-s0201t2:207_4": "Passitabbameva passatīti dibbacakkhu-paññācakkhu-dhammacakkhu-buddhacakkhu-samantacakkhu-saṅkhātehi ñāṇacakkhūhi passitabbaṁ passati eva.",
  "tika-s0201t2:207_5": "Atha vā jānaṁ jānātīti yathā aññe savipallāsā kāmarūpapariññāvādino jānantāpi vipallāsavasena jānanti, na evaṁ bhagavā.",
  "tika-s0201t2:207_6": "Bhagavā pana pahīnavipallāsattā jānanto jānāti eva,",
  "tika-s0201t2:207_7": "diṭṭhidassanassa ca abhāvā passanto passatiyevāti attho.",
  "tika-s0201t2:207_8": "Dassanapariṇāyakaṭṭhenāti yathā cakkhu sattānaṁ dassanatthaṁ pariṇeti,",
  "tika-s0201t2:207_9": "evaṁ lokassa yāthāvadassanasādhanato dassanakiccapariṇāyakaṭṭhena cakkhubhūto,",
  "tika-s0201t2:207_10": "paññācakkhumayattā vā sayambhuñāṇena paññācakkhuṁ bhūto pattoti vā cakkhubhūto.",
  "tika-s0201t2:207_11": "Ñāṇabhūtoti etassa ca evameva attho daṭṭhabbo.",
  "tika-s0201t2:207_12": "Dhammā vā bodhipakkhiyā tehi uppannattā lokassa ca taduppādanato,",
  "tika-s0201t2:207_13": "anaññasādhāraṇaṁ vā dhammaṁ pattoti dhammabhūto.",
  "tika-s0201t2:207_14": "Brahmā vuccati maggo tena uppannattā lokassa ca taduppādanattā,",
  "tika-s0201t2:207_15": "tañca sayambhuñāṇena pattoti brahmabhūto.",
  "tika-s0201t2:207_16": "Catusaccadhammaṁ vadatīti vattā.",
  "tika-s0201t2:207_17": "Ciraṁ saccapaṭivedhaṁ pavattento vadatīti pavattā.",
  "tika-s0201t2:207_18": "Atthaṁ nīharitvāti dukkhādiatthaṁ tatthāpi pīḷanādiatthaṁ uddharitvā.",
  "tika-s0201t2:207_19": "Paramatthaṁ vā nibbānaṁ pāpayitā,",
  "tika-s0201t2:207_20": "amatasacchikiriyaṁ sattesu uppādento amataṁ dadātīti amatassa dātā.",
  "tika-s0201t2:207_21": "Bodhipakkhiyadhammānaṁ tadāyattabhāvato dhammassāmī.",
  "tika-s0201t2:208_0": "204.",
  "tika-s0201t2:208_1": "So vā uddeso attanopi hotīti thero ‘‘yaṁ kho no’’ti āha.",
  "tika-s0201t2:208_2": "Sabbalokasādhāraṇā hi buddhānaṁ desanāti.",
  "tika-s0201t2:208_3": "Idāni yehi dvārārammaṇehi purisaṁ papañcasaññāsaṅkhā samudācaranti,",
  "tika-s0201t2:208_4": "tāni tāva dassento papañcasaññāsaṅkhā dassetuṁ yena saḷāyatanavibhaṅgena niddeso kato,",
  "tika-s0201t2:208_5": "tassa atthaṁ dassetuṁ ‘‘cakkhuñcā’’tiādi āraddhaṁ.",
  "tika-s0201t2:208_6": "Tattha nissayabhāvenāti nissayapaccayabhāvena.",
  "tika-s0201t2:208_7": "Nissayapaccayo ca pasādacakkhuyeva hoti, na cuddasasambhāraṁ,",
  "tika-s0201t2:208_8": "catucattālīsasambhāraṁ vā sasambhāracakkhunti āha ‘‘cakkhupasādañca paṭiccā’’ti.",
  "tika-s0201t2:208_9": "Ārammaṇabhāvenāti ārammaṇapaccayabhāvena.",
  "tika-s0201t2:208_10": "Ārammaṇapaccayo ca catusamuṭṭhānikarūpesu yaṁ kiñci hotīti āha ‘‘catusamuṭṭhānikarūpe ca paṭiccā’’ti.",
  "tika-s0201t2:209_0": "Ettha cakkhu ekampi viññāṇassa paccayo hoti,",
  "tika-s0201t2:209_1": "rūpāyatanaṁ pana anekameva saṁhatanti imassa visesassa dassanatthaṁ nissayabhāvena ‘‘cakkhupasādañca ārammaṇabhāvena catusamuṭṭhānikarūpe cā’’ti vacanabhedo kato.",
  "tika-s0201t2:209_2": "Kiṁ pana kāraṇaṁ cakkhu ekampi viññāṇassa paccayo hoti, rūpaṁ pana anekamevāti? Paccayabhāvavisesato.",
  "tika-s0201t2:209_3": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṁ atthibhāveneva hoti tasmiṁ sati tassa bhāvato, asati abhāvato,",
  "tika-s0201t2:209_4": "yato taṁ atthiavigatapaccayehissa paccayo hotīti vuccati,",
  "tika-s0201t2:209_5": "tannissitatā cassa na ekadesena allīyanavasena icchitabbā arūpabhāvato.",
  "tika-s0201t2:209_6": "Atha kho garurājādīsu sissarājapurisādīnaṁ viya tappaṭibaddhavuttitāya,",
  "tika-s0201t2:209_7": "itare pana paccayā tena tena visesena veditabbā.",
  "tika-s0201t2:210_0": "Sacāyaṁ paccayabhāvo na ekasmiṁ na sambhavatīti ekampi cakkhu cakkhuviññāṇassa paccayo hotīti dassetuṁ pāḷiyaṁ ‘‘cakkhuñcāvuso,",
  "tika-s0201t2:210_1": "paṭiccā’’ti ekavacanavasena vuttaṁ.",
  "tika-s0201t2:210_2": "Rūpaṁ pana yadipi cakkhu viya purejātaatthi-avigatapaccayehi paccayo hoti puretaraṁ uppannaṁ hutvā vijjamānakkhaṇe eva upakārakattā tathāpi anekameva saṁhataṁ hutvā paccayo hoti ārammaṇabhāvato.",
  "tika-s0201t2:210_3": "Yañhi paccayadhammaṁ sabhāvabhūtaṁ,",
  "tika-s0201t2:210_4": "parikappitākāramattaṁ vā viññāṇaṁ vibhāventaṁ pavattati,",
  "tika-s0201t2:210_5": "tadaññesañca satipi paccayabhāve so tassa sārammaṇasabhāvatāya yaṁ kiñci anālambhitvā pavattituṁ asamatthassa olubbhapavattikāraṇabhāvena ālambanīyato ārammaṇaṁ nāma,",
  "tika-s0201t2:210_6": "tassa yasmā yathā tathā sabhāvūpaladdhi viññāṇassa ārammaṇapaccayalābho,",
  "tika-s0201t2:210_7": "tasmā cakkhuviññāṇaṁ rūpaṁ ārabbha pavattamānaṁ tassa sabhāvaṁ vibhāventameva pavattati.",
  "tika-s0201t2:210_8": "Sā cassa indriyādhīnavuttikassa ārammaṇasabhāvūpaladdhi na ekadvikalāpagatavaṇṇavasena hoti,",
  "tika-s0201t2:210_9": "nāpi katipayakalāpagatavaṇṇavasena,",
  "tika-s0201t2:210_10": "atha kho ābhogānurūpaṁ āpāthagatavaṇṇavasenāti anekameva rūpaṁ saṁhaccakāritāya viññāṇassa paccayo hotīti dassento ‘‘rūpe ca uppajjati cakkhuviññāṇa’’nti bahuvacanavasenāha.",
  "tika-s0201t2:211_0": "Yaṁ pana paṭṭhāne (paṭṭhā.",
  "tika-s0201t2:211_1": "1.1.2 paccayaniddesa) ‘‘rūpāyatanaṁ cakkhuviññāṇadhātuyā taṁsampayuttakānañca dhammānaṁ ārammaṇapaccayena paccayo’’ti vuttaṁ,",
  "tika-s0201t2:211_2": "taṁ yādisaṁ rūpāyatanaṁ cakkhuviññāṇassa ārammaṇapaccayo, tādisaṁ sandhāya vuttaṁ. Kīdisaṁ pana tanti ? Samuditanti pākaṭoyamattho.",
  "tika-s0201t2:211_3": "Evañca katvā yadeke vadanti ‘‘āyatanasallakkhaṇavasena cakkhuviññāṇādayo sallakkhaṇavisayā,",
  "tika-s0201t2:211_4": "na drabyasallakkhaṇavasenā’’ti, tampi suvuttameva hoti.",
  "tika-s0201t2:211_5": "Na cettha samudāyārammaṇatā āsaṅkitabbā samudāyābhogasseva abhāvato,",
  "tika-s0201t2:211_6": "samuditā pana vaṇṇadhammā ārammaṇapaccayā honti.",
  "tika-s0201t2:211_7": "Kathaṁ pana paccekaṁ asamatthā samuditā ārammaṇapaccayā honti.",
  "tika-s0201t2:211_8": "Na hi paccekaṁ daṭṭhuṁ asakkontā andhā samuditā passantīti?",
  "tika-s0201t2:211_9": "Nayidamekantikaṁ visuṁ visuṁ asamatthānampi sivikāvahanādīsu samatthatāya dassanato.",
  "tika-s0201t2:211_10": "Kesādīnañca yasmiṁ ṭhāne ṭhitānaṁ paccekaṁ vaṇṇaṁ gahetuṁ na sakkā,",
  "tika-s0201t2:211_11": "tasmiṁyeva ṭhāne samuditānaṁ taṁ gahetuṁ sakkāti bhiyyopi tesaṁ saṁhaccakāritā paribyattā.",
  "tika-s0201t2:211_12": "Etena kiṁ cakkhuviññāṇassa paramāṇurūpaṁ ārammaṇaṁ,",
  "tika-s0201t2:211_13": "udāhu taṁsamudāyotiādikā codanā paṭikkhittāti veditabbā. ‘‘Sotañca, āvuso,",
  "tika-s0201t2:211_14": "paṭiccā’’tiādīsupi iminā nayena attho veditabbo.",
  "tika-s0201t2:211_15": "Cakkhuviññāṇaṁ nāmāti cakkhunissitarūpavijānanalakkhaṇaṁ cakkhuviññāṇaṁ nāma uppajjati.",
  "tika-s0201t2:212_0": "Tiṇṇaṁ saṅgatiyāti cakkhu, rūpaṁ,",
  "tika-s0201t2:212_1": "cakkhuviññāṇanti imesaṁ tiṇṇaṁ saṅgatiyā samodhānena.",
  "tika-s0201t2:212_2": "Phasso nāmāti arūpadhammopi samāno ārammaṇe phusanākāreneva pavattanato phusanalakkhaṇo phasso nāma dhammo uppajjati.",
  "tika-s0201t2:212_3": "Sahajātādivasenāti cakkhuviññāṇasampayuttāya sahajātaaññamaññādivasena, anantarāya anantarādivasena,",
  "tika-s0201t2:212_4": "itarāya upanissayavasena paccayabhāvato phassapaccayā phassakāraṇā vedanā uppajjati.",
  "tika-s0201t2:212_5": "Anubhavanasamakālameva ārammaṇassa sañjānanaṁ hotīti ‘‘tāya vedanāya yaṁ ārammaṇaṁ vedeti,",
  "tika-s0201t2:212_6": "tadeva saññā sañjānātī’’ti vuttaṁ.",
  "tika-s0201t2:212_7": "Cakkhudvārikā dhammā idhādhippetāti tadanusārena pana aparāparuppannānaṁ vedanādīnaṁ gahaṇe sati, yanti vā kāraṇavacanaṁ, yasmā ārammaṇaṁ vedeti, tasmā taṁ sañjānātīti attho.",
  "tika-s0201t2:212_8": "Na hi asati vedayite kadāci saññuppatti atthi. Sesapadesupi eseva nayo.",
  "tika-s0201t2:212_9": "Saññāya hi yathāsaññātaṁ vijjamānaṁ,",
  "tika-s0201t2:212_10": "avijjamānaṁ vā ārammaṇaṁ vitakkavasena parikappeti,",
  "tika-s0201t2:212_11": "yathāparikappitañca taṁ diṭṭhitaṇhāmānamaññanāhi maññamāno papañcetīti vutto.",
  "tika-s0201t2:212_12": "Tenevāha ‘‘pathaviṁ pathavito sañjānā’’ti,",
  "tika-s0201t2:212_13": "‘‘pathaviṁ pathavito saññatvā pathaviṁ maññatī’’tiādi (ma. ni. 1.2),",
  "tika-s0201t2:212_14": "‘‘takkañca diṭṭhīsu pakappayitvā,",
  "tika-s0201t2:212_15": "saccaṁ musāti dvayadhammamāhū’’ti (su. ni. 892; mahāni. 121) ca.",
  "tika-s0201t2:212_16": "Balappattapapañcavasenevāyamatthavaṇṇanā katā,",
  "tika-s0201t2:212_17": "aṭṭhakathāyaṁ pana paridubbalavasena.",
  "tika-s0201t2:213_0": "Cakkhurūpādīhi kāraṇehīti cakkhuviññāṇaphassavedanāsaññāvitakkehi kāraṇabhūtehi.",
  "tika-s0201t2:213_1": "Akāraṇabhūtānampi tesaṁ atthitāya kāraṇaggahaṇaṁ. Pariññātā hi te akāraṇaṁ.",
  "tika-s0201t2:213_2": "Tenāha ‘‘apariññātakāraṇa’’nti.",
  "tika-s0201t2:213_3": "Tīhipi pariññāhi apariññātavatthukaṁ.",
  "tika-s0201t2:213_4": "Abhibhavantīti ajjhottharanti.",
  "tika-s0201t2:213_5": "Sahajātā hontīti ettha ‘‘cakkhusamphassapaccayā vedanākkhandho atthi kusalo’tiādivacanato vedanāsaññā asahajātāpi gahetabbā.",
  "tika-s0201t2:213_6": "Yadi evanti ‘‘papañcetī’’ti ettha yadi pañcadvārajavanasahajātā papañcasaṅkhā adhippetā tāsaṁ paccuppannavisayattā,",
  "tika-s0201t2:213_7": "kasmā atītānāgataggahaṇaṁkatanti codeti.",
  "tika-s0201t2:213_8": "Itaro ‘‘tathā uppajjanato’’tiādinā pariharati.",
  "tika-s0201t2:213_9": "Tattha tathā uppajjanatoti yathā vattamānakāle,",
  "tika-s0201t2:213_10": "evaṁ atītakāle anāgatakāle ca cakkhudvāre papañcasaṅkhānaṁ uppajjanato atītānāgataggahaṇaṁ kataṁ, na atītesu,",
  "tika-s0201t2:213_11": "anāgatesu vā cakkhurūpesu cakkhudvārikānaṁ tāsaṁ uppajjanato.",
  "tika-s0201t2:214_0": "Manañjāvuso,",
  "tika-s0201t2:214_1": "paṭiccāti ettha duvidhaṁ manaṁ kevalaṁ bhavaṅgaṁ, sāvajjanaṁ vā. Duvidhā hi kathā.",
  "tika-s0201t2:214_2": "Uppattidvārakathāyaṁ dvikkhattuṁ calitaṁ bhavaṅgaṁ manodvāraṁ nāma,",
  "tika-s0201t2:214_3": "cakkhādi viya rūpādinā yena taṁ ghaṭṭitaṁ tattha upari viññāṇuppattiyā dvārabhāvato.",
  "tika-s0201t2:214_4": "Paccayakathāyaṁ sāvajjanabhavaṅgaṁ,",
  "tika-s0201t2:214_5": "‘‘manosamphassapaccayā atthi kusalo’’tiādīsu hi sāvajjanamanosamphasso icchito,",
  "tika-s0201t2:214_6": "na bhavaṅgamanosamphasso asambhavato.",
  "tika-s0201t2:214_7": "Tattha paṭhamanayaṁ sandhāyāha ‘‘mananti bhavaṅgacitta’’nti.",
  "tika-s0201t2:214_8": "Dhammeti tebhūmakadhammārammaṇanti iminā sabhāvadhammesu eva kilesuppattīti keci,",
  "tika-s0201t2:214_9": "tadayuttaṁ tadupādānāyapi paññattiyā dhammārammaṇatāya vuttattā.",
  "tika-s0201t2:214_10": "Idha pana tebhūmakāpi dhammā labbhantīti dassanatthaṁ ‘‘tebhūmakadhammārammaṇa’’nti vuttaṁ, na paññattiyā anārammaṇattā. Evañcetaṁ sampaṭicchitabbaṁ,",
  "tika-s0201t2:214_11": "aññathā akusalacittuppādā anārammaṇā nāma siyuṁ.",
  "tika-s0201t2:214_12": "Uppattidvārakathāyaṁ cakkhuviññāṇādi viya āvajjanampi dvārapakkhikamevāti vuttaṁ ‘‘manoviññāṇanti āvajjanaṁ vā’’ti.",
  "tika-s0201t2:214_13": "Paccayakathāyaṁ pana āvajjanaṁ gahitanti ‘‘javanaṁ vā’’ti vuttaṁ.",
  "tika-s0201t2:214_14": "Nayadvaye dhammānaṁ sahajātavibhāgaṁ dassetuṁ ‘‘āvajjanegahite’’tiādi vuttaṁ.",
  "tika-s0201t2:214_15": "Yuttamevāti nippariyāyato yuttameva.",
  "tika-s0201t2:215_0": "So yāva na paccayapaṭivedho sambhavati,",
  "tika-s0201t2:215_1": "tāva paññattimukheneva sabhāvadhammā paññāyanti paccekaṁ apaññāpaneti āha ‘‘phasso nāma eko dhammo uppajjatī’’ti.",
  "tika-s0201t2:215_2": "Evaṁ phassapaññattiṁ paññapessatīti paññapetvā tabbisayadassanaṁ ñāṇaṁ uppādessati.",
  "tika-s0201t2:215_3": "Imasmiṁ sati idaṁ hotīti imasmiṁ cakkhuādike paccaye sati idaṁ phassādikaṁ paccayuppannaṁ hoti.",
  "tika-s0201t2:215_4": "Dvādasāyatanavasenāti dvādasannaṁ āyatanānaṁ vasena āgatena paṭiccasamuppādanayavasena.",
  "tika-s0201t2:215_5": "Dvādasāyatanapaṭikkhepavasenāti ‘‘imasmiṁ asati idaṁ na hotī’’ti paccayābhāvapaccayuppannābhāvadassanakkame dvādasannaṁ āyatanānaṁ paṭikkhepavasena.",
  "tika-s0201t2:216_0": "Sāvakena pañho kathitoti ayaṁ pañho sāvakena kathito,",
  "tika-s0201t2:216_1": "iti iminā kāraṇena mā nikkaṅkhā ahuvattha.",
  "tika-s0201t2:216_2": "Atha vā saṁkhittena vuttamatthaṁ vitthārena vibhajantena etadagge ṭhapitena mahāsāvakena pañho kathitoti iminā kāraṇena etasmiṁ pañhe mā nikkaṅkhā ahuvattha,",
  "tika-s0201t2:216_3": "heraññike sati kahāpaṇaṁ sayaṁ nicchinantā viya ahutvā bhagavato eva santike nikkaṅkhā hotha.",
  "tika-s0201t2:217_0": "205.",
  "tika-s0201t2:217_1": "Ākaronti phalaṁ tāya tāya mariyādāya nibbattentīti ākārā, kāraṇāni.",
  "tika-s0201t2:217_2": "Pāṭiyekkakāraṇehīti channaṁ dvārānaṁ vasena visuṁ visuṁ papañcakāraṇassa niddiṭṭhattā vuttaṁ.",
  "tika-s0201t2:217_3": "Atha vā yadipi yattakehi dhammehi yaṁ phalaṁ nibbattati,",
  "tika-s0201t2:217_4": "tesaṁ samuditānaṁyeva kāraṇabhāvo sāmaggiyāva phaluppattito,",
  "tika-s0201t2:217_5": "tathāpi paccekaṁ tassa kāraṇamevāti katvā vuttaṁ ‘‘pāṭiyekkakāraṇehī’’ti.",
  "tika-s0201t2:217_6": "Padehīti nāmādipadehi ceva taṁsamudāyabhūtehi vākyehi ca.",
  "tika-s0201t2:217_7": "Tenāha ‘‘akkharasampiṇḍanehī’’ti.",
  "tika-s0201t2:217_8": "Akkharāniyeva hi atthesu yathāvaccaṁ padavākyabhāvena paricchijjanti.",
  "tika-s0201t2:217_9": "Byañjanehīti atthassa abhibyañjanato byañjanasaññitehi vaṇṇehi.",
  "tika-s0201t2:217_10": "Tāni pana yasmā pariyāyassa akkharaṇato ‘‘akkharānī’’ti vuccanti, tasmā āha ‘‘akkharehī’’ti.",
  "tika-s0201t2:217_11": "Ettha ca imehi ākārehi imehi padabyañjanehi papañcasamudācārassa vaṭṭassa ca vivaṭṭassa ca dassanaattho vibhattoti yojanā. Paṇḍiccenāti paññāya. ‘‘Kittāvatā nu kho, bhante, paṇḍito hoti ?",
  "tika-s0201t2:217_12": "Yato kho bhikkhu dhātukusalo ca hotī’’ti (ma. ni.",
  "tika-s0201t2:217_13": "3.124) ādisuttapadavasena paṇḍitalakkhaṇaṁ dassento ‘‘catūhi vā kāraṇehī’’tiādimāha.",
  "tika-s0201t2:217_14": "Saccapaṭivedhavasena paṇḍiccaṁ dassitanti paṭisambhidāvasena mahāpaññataṁ dassetuṁ ‘‘mahante atthe’’tiādi vuttaṁ.",
  "tika-s0201t2:218_0": "Guḷapūvanti guḷe missitvā katapūvaṁ.",
  "tika-s0201t2:218_1": "Baddhasattuguḷakanti madhusakkharāhi piṇḍīkataṁ sattupiṇḍaṁ.",
  "tika-s0201t2:218_2": "Asecitabbakaṁ madhuādinā pageva tehi samayojitabbattā.",
  "tika-s0201t2:218_3": "Cintakajātikoti dhammacintāya cintakasabhāvo.",
  "tika-s0201t2:218_4": "Sabbaññutaññāṇenevassāti sabbaññutaññāṇeneva assa suttassa guṇaṁ paricchindāpetvā nāmaṁ gaṇhāpessāmi.",
  "tika-s0201t2:219_0": "Madhupiṇḍikasuttavaṇṇanāya līnatthappakāsanā samattā.",
  "tika-s0201t2:220_0": "9. Dvedhāvitakkasuttavaṇṇanā",
  "tika-s0201t2:221_0": "206.Dvedve bhāgeti dve dve koṭṭhāse katvā.",
  "tika-s0201t2:221_1": "Kāmañcettha ‘‘imaṁ ekaṁ bhāgamakāsiṁ,",
  "tika-s0201t2:221_2": "imaṁ dutiyabhāgamakāsi’’nti vacanato sabbepi vitakkā saṁkilesavodānavibhāgena dveva bhāgā katā,",
  "tika-s0201t2:221_3": "aparāparuppattiyā panetesaṁ abhiṇhācāraṁ upādāya pāḷiyaṁ ‘‘dvidhā katvā’’ti āmeḍitavacananti ‘‘dve dve bhāge katvā’’ti āmeḍitavacanavaseneva vutto.",
  "tika-s0201t2:221_4": "Atha vā bhāgadvayassa sappaṭibhāgatāya tattha yaṁ yaṁ dvayampi kho ujuvipaccanīkaṁ,",
  "tika-s0201t2:221_5": "taṁ taṁ visuṁ visuṁ gahetukāmo bhagavā āha ‘‘dvidhā katvā vitakke vihareyya’’nti.",
  "tika-s0201t2:221_6": "Evaṁ pana cintetvā tattha micchāvitakkānaṁ sammāvitakkānañca anavasesaṁ asaṅkarato ca gahitabhāvaṁ dassento ‘‘imaṁ ekaṁ bhāgamakāsiṁ,",
  "tika-s0201t2:221_7": "imaṁ dutiyabhāgamakāsi’’nti avoca.",
  "tika-s0201t2:221_8": "Kāmapaṭisaṁyuttoti kāmarāgasaṅkhātena kāmena sampayutto, kāmena paṭibaddho vā. Sesesupi eseva nayo.",
  "tika-s0201t2:221_9": "Ayaṁ pana viseso – byāpajjati cittaṁ etenāti byāpādo, doso. Vihiṁsati etāya satte,",
  "tika-s0201t2:221_10": "vihiṁsanaṁ vā tesaṁ etanti vihiṁsā,",
  "tika-s0201t2:221_11": "paresaṁ viheṭhanākārena pavattassa karuṇāpaṭipakkhassa pāpadhammassetaṁ adhivacanaṁ.",
  "tika-s0201t2:221_12": "Ajjhattanti ajjhattadhammārammaṇamāha.",
  "tika-s0201t2:221_13": "Bahiddhāti bāhiradhammārammaṇaṁ.",
  "tika-s0201t2:221_14": "Oḷārikoti bahalakāmarāgādipaṭisaṁyutto. Tabbipariyāyena sukhumo.",
  "tika-s0201t2:221_15": "Vitakkoakusalapakkhikoyevāti iminā vitakkabhāvasāmaññena tatthāpi akusalabhāvasāmaññena ekabhāgakaraṇaṁ,",
  "tika-s0201t2:221_16": "na ekacittuppādapariyāpannatādivasenāti dasseti.",
  "tika-s0201t2:222_0": "Nekkhammaṁ vuccati lobhātikkantattā paṭhamajjhānaṁ,",
  "tika-s0201t2:222_1": "sabbākusalehi nikkhantattā sabbaṁ kusalaṁ.",
  "tika-s0201t2:222_2": "Idha pana kāmavitakkapaṭipakkhassa adhippetattā āha ‘‘kāmehi nissaṭo nekkhammapaṭisaṁyutto vitakko’’ti. Soti nekkhammavitakko.",
  "tika-s0201t2:222_3": "Yāva paṭhamajjhānāti paṭhamasamannāhārato paṭṭhāya yāva paṭhamajjhānaṁ etthuppanno vitakko nekkhammavitakkoyeva.",
  "tika-s0201t2:222_4": "Paṭhamajjhānanti ca idaṁ tato paraṁ vitakkābhāvato vuttaṁ. Na byāpajjati cittaṁ etena,",
  "tika-s0201t2:222_5": "byāpādassa vā paṭipakkhoti abyāpādo,",
  "tika-s0201t2:222_6": "mettāpubbabhāgo mettābhāvanārambho. Na vihiṁsanti etāya,",
  "tika-s0201t2:222_7": "vihiṁsāya vā paṭipakkhoti avihiṁsā,",
  "tika-s0201t2:222_8": "karuṇāpubbabhāgo karuṇābhāvanārambho.",
  "tika-s0201t2:223_0": "Mahābodhisattānaṁ mahābhinikkhamanaṁ nikkhantakālato paṭṭhāya laddhāvasarā sammāsaṅkappā uparūpari savisesaṁ pavattantīti āha ‘‘chabbassāni…pe… pavattiṁsū’’ti.",
  "tika-s0201t2:223_1": "Ñāṇassa aparipakkattā pubbavāsanāvasena satisammosato kadāci micchāvitakkalesopi hotiyevāti taṁ dassetuṁ ‘‘satisammosena…pe… tiṭṭhantī’’ti āha.",
  "tika-s0201t2:223_2": "Yathā niccapihitepi gehe kadāci vātapāne vivaṭamatte laddhāvasaro vāto anto paviseyya,",
  "tika-s0201t2:223_3": "evaṁ guttindriyepi bodhisattasantāne satisammosavasena laddhāvasaro akusalavitakko uppajji,",
  "tika-s0201t2:223_4": "uppanno ca kusalavāraṁ pacchinditvā aṭṭhāsi,",
  "tika-s0201t2:223_5": "atha mahāsatto taṁmuhuttuppannameva paṭivinodetvā tesaṁ āyatiṁ anuppādāya ‘‘ime micchāvitakkā,",
  "tika-s0201t2:223_6": "ime sammāvitakkā’’ti yāthāvato te paricchinditvā micchāvitakkānaṁ avasaraṁ adento sammāvitakke parivaḍḍhesi.",
  "tika-s0201t2:223_7": "Tena vuttaṁ ‘‘mayhaṁ ime’’tiādi.",
  "tika-s0201t2:224_0": "207.",
  "tika-s0201t2:224_1": "Pamādo nāma sativippavāsoti āha ‘‘appamattassāti satiyā avippavāse ṭhitassā’’ti.",
  "tika-s0201t2:224_2": "Ātāpavīriyavantassāti kilesānaṁ niggaṇhanavīriyavato.",
  "tika-s0201t2:224_3": "Pesitacittassāti bhavavimokkhāya vissaṭṭhacittassa kāye ca jīvite ca nirapekkhassa.",
  "tika-s0201t2:224_4": "‘‘Evaṁ paṭipākatiko jāto’’ti attano attabhāvaṁ nissāya pavattaṁ somanassākāraṁ gehassitasomanassapakkhikaṁ akāsi,",
  "tika-s0201t2:224_5": "paññāmahantatāya sukhumadassitā.",
  "tika-s0201t2:225_0": "Apariññāyaṁṭhitassāti na pariññāyaṁ ṭhitassa,",
  "tika-s0201t2:225_1": "apariggahitapariññassāti attho.",
  "tika-s0201t2:225_2": "Vitakko…pe… etāni tīṇi nāmāni labhatīti tādisassa uppanno micchāvitakko yathārahaṁ attabyābādhako ubhayabyābādhako ca na hotīti na vattabbo taṁ sabhāvānativattanatoti adhippāyo.",
  "tika-s0201t2:225_3": "Anuppannānuppādauppannaparihāninimittatāya paññaṁ nirodhetīti paññānirodhiko. Tenāha ‘‘anuppannāyā’’tiādi.",
  "tika-s0201t2:225_4": "Natthibhāvaṁ gacchatīti paṭisaṅkhānabalena vikkhambhanappahānamāha.",
  "tika-s0201t2:225_5": "Nirujjhatītiādīhipi tadeva vadati.",
  "tika-s0201t2:225_6": "Vigatantantiādīhi pana samūlaṁ uddhaṭaṁ viya tadā appavattanakaṁ akāsinti vadati.",
  "tika-s0201t2:226_0": "208.Cittavipariṇāmabhāvo cittassa aññathattaṁ pakaticittavigamo. Anekaggatākāro vikkhepo.",
  "tika-s0201t2:226_1": "Tattha vitakkena cittaṁ vihaññamānaṁ viya hotīti āha ‘‘taṁ gahetvā vihiṁsāvitakkaṁ akāsī’’ti.",
  "tika-s0201t2:226_2": "Kāruññanti paradukkhanimittaṁ cittakhedaṁ vadati.",
  "tika-s0201t2:226_3": "Tenevāha – ‘‘paradukkhe sati sādhūnaṁ manaṁ kampetīti karuṇā’’ti (ma. ni. ṭī. 1.1; saṁ. ni. ṭī. 1.1.1).",
  "tika-s0201t2:226_4": "Nti karuṇāyanavasena pavattacittapakampanaṁ sandhāya ‘‘uppajjati vihiṁsāvitakko’’ti āha,",
  "tika-s0201t2:226_5": "na sattesu vihiṁsā pavattatīti adhippāyo.",
  "tika-s0201t2:227_0": "Tena tena cassākārenāti yena yena ākārena bhikkhunā anuvitakkitaṁ anuvicāritaṁ,",
  "tika-s0201t2:227_1": "tena tena ākārenassa cetaso nati hoti.",
  "tika-s0201t2:227_2": "Tenevāha ‘‘kāmavitakkādīsū’’tiādi.",
  "tika-s0201t2:227_3": "Pahāsīti kālavipallāsena vuttanti āha ‘‘pajahatī’’ti.",
  "tika-s0201t2:227_4": "Pahānaṁ panassa siddhameva paṭipakkhassa siddhattāti dassetuṁ ‘‘pahāsī’’ti vuttaṁ yathā ‘‘asāmibhoge gāmikāādīyiṁsū’’ti.",
  "tika-s0201t2:227_5": "Bahulamakāsīti etthāpi eseva nayo.",
  "tika-s0201t2:227_6": "Evamevaṁ namatīti kāmavitakkasampayogākārameva hoti,",
  "tika-s0201t2:227_7": "kāmavitakkasampayuttākārena vā pariṇamati. Kasanaṁ kiṭṭhaṁ, kasīti attho,",
  "tika-s0201t2:227_8": "tannibbattattā pana kāraṇūpacārena sassaṁ ‘‘kiṭṭha’’nti vuttanti āha ‘‘sassasambādhe’’ti.",
  "tika-s0201t2:227_9": "Cattāri bhayānīti vadhabandhajānigarahāni.",
  "tika-s0201t2:227_10": "Upaddavanti anatthuppādabhāvaṁ. Lāmakanti nihīnabhāvaṁ. Dhandhesūti attano khandhesu.",
  "tika-s0201t2:227_11": "Otāranti anuppavesaṁ kilesānaṁ.",
  "tika-s0201t2:227_12": "Saṁkilesato visujjhanaṁ visuddhi,",
  "tika-s0201t2:227_13": "sā eva vodānanti āha ‘‘vodānapakkhanti idaṁ tasseva vevacana’’nti.",
  "tika-s0201t2:228_0": "209.Sabbakusalaṁnekkhammaṁ sabbākusalapaṭipakkhatāya tato nissaṭattā.",
  "tika-s0201t2:228_1": "Nibbānameva nekkhammaṁ sabbakilesato sabbasaṅkhatato ca nissaṭattā.",
  "tika-s0201t2:228_2": "Kiṭṭhasambādhaṁ viya rūpādiārammaṇaṁ pamāde sati anatthuppattiṭṭhānabhāvato.",
  "tika-s0201t2:228_3": "Kūṭagāvo viya kūṭacittaṁ duddamabhāvato.",
  "tika-s0201t2:228_4": "Paṇḍitagopālako viya bodhisatto upāyakosallayogato.",
  "tika-s0201t2:228_5": "Catubbidhabhayaṁ viya micchāvitakkā sappaṭibhayabhāvato.",
  "tika-s0201t2:228_6": "Paññāya vuddhi etassa atthīti paññāvuddhiko.",
  "tika-s0201t2:228_7": "Vihaññati cittaṁ etenāti vighāto, cetodukkhaṁ, tappakkhiko vighātapakkhiko,",
  "tika-s0201t2:228_8": "na vighātapakkhikoti avighātapakkhiko.",
  "tika-s0201t2:228_9": "Nibbānasaṁvattaniko nibbānavaho.",
  "tika-s0201t2:228_10": "Ugghātīyeyyāti uddhataṁ siyā vikkhittañca bhaveyyāti attho.",
  "tika-s0201t2:228_11": "Saṇṭhapemīti sammadeva paṭṭhapemi.",
  "tika-s0201t2:228_12": "Yathā pana ṭhapitaṁ saṇṭhapitaṁ nāma hoti,",
  "tika-s0201t2:228_13": "taṁ dassetuṁ ‘‘sannisīdāpemī’’tiādi vuttaṁ.",
  "tika-s0201t2:228_14": "Sannisīdāpemīti samādhipaṭipakkhe kilese sannisīdāpento cittaṁ gocarajjhatte sannisīdāpemi.",
  "tika-s0201t2:228_15": "Abyaggabhāvāpādakena ekaggaṁ karomi,",
  "tika-s0201t2:228_16": "yathā ārammaṇe suṭṭhu appitaṁ hoti,",
  "tika-s0201t2:228_17": "evaṁ sammā sammadeva ādahāmi samāhitaṁ karomi,",
  "tika-s0201t2:228_18": "yasmā tathāsamāhitaṁ cittaṁ suṭṭhu ārammaṇe āropitaṁ nāma hoti, na tato paripatati,",
  "tika-s0201t2:228_19": "tasmā vuttaṁ ‘‘suṭṭhu āropemīti attho’’ti.",
  "tika-s0201t2:228_20": "Mā ugghātīyittāti mā haññittha, mā ūhataṁ atthāti attho.",
  "tika-s0201t2:229_0": "210.Soyeva…pe… vuttoti iminā kiñcāpi ekaṁyeva kusalavitakkaṁ maggakkhaṇe viya tividhattasambhavato tividhanāmikaṁ katvā dassitaṁ viya hoti,",
  "tika-s0201t2:229_1": "na kho panetaṁ evaṁ daṭṭhabbaṁ.",
  "tika-s0201t2:229_2": "Pabandhapavattañhi upādāya ekattanayena ‘‘soyeva byāpādapaccanīkaṭṭhenā’’tiādi vuttaṁ.",
  "tika-s0201t2:229_3": "Ekajātiyesu hi kusalacittesu uppanno vitakko samānākāratāya so evāti vattabbataṁ labhati yathā ‘‘sā eva tittirī, tāni eva osadhānī’’ti (saṁ. ni. ṭī. 2.2.19).",
  "tika-s0201t2:229_4": "Na hi tadā mahāpurisassa asubhamettākaruṇāsannissayā te vitakkā evaṁ vuttāti.",
  "tika-s0201t2:230_0": "Samāpattiṁnissāyāti samāpattiṁ samāpajjitvā, tato vuṭṭhahitvāti attho. Vipassanāpi taruṇāti yojanā.",
  "tika-s0201t2:230_1": "Kāyo kilamati samathavipassanānaṁ taruṇatāya bhāvanāya pubbenāparaṁ visesassa alabbhamānattā.",
  "tika-s0201t2:230_2": "Tenāha ‘‘cittaṁ haññati vihaññatī’’ti.",
  "tika-s0201t2:230_3": "Vipassanāyabahūpakārāsamāpatti,",
  "tika-s0201t2:230_4": "tathā hi vuttaṁ – ‘‘samādhiṁ, bhikkhave, bhāvetha,",
  "tika-s0201t2:230_5": "samāhito yathābhūtaṁ jānāti passatī’’ti (saṁ. ni. 3.5; 4.99; 5.1071).",
  "tika-s0201t2:231_0": "Yathā vissamaṭṭhānaṁ yodhānaṁ parissamaṁ vinodeti,",
  "tika-s0201t2:231_1": "tathā parissamavinodanatthaṁ phalakehi kātabbaṁ vissamaṭṭhānaṁ phalakakoṭṭhako,",
  "tika-s0201t2:231_2": "samāpattiyā pana vipassanā bahukāratarā samādhiparipanthakānaṁ,",
  "tika-s0201t2:231_3": "sabbesampi vā kilesānaṁ vimathanena dubbalabhāvāpajjanato.",
  "tika-s0201t2:231_4": "Tenāha ‘‘vipassanā thāmajātā samāpattimpi rakkhati,thāmajātaṁ karotī’’ti.",
  "tika-s0201t2:231_5": "Nanu cevaṁ itarītarasannissayadoso āpajjatīti? Nayidamekantikaṁ,",
  "tika-s0201t2:231_6": "itarītarasannissayāpi kiccasiddhi loke labbhatīti dassetuṁ ‘‘yathā hī’’tiādi vuttaṁ.",
  "tika-s0201t2:232_0": "Gāmantaṁ āhaṭesūti gāmasamīpaṁ upanītesu.",
  "tika-s0201t2:232_1": "Etāgāvoti sati uppādanamattameva kātabbaṁ yathā gāvo rakkhitabbā, tadabhāvato.",
  "tika-s0201t2:232_2": "Tadāti samathavipassanānaṁ thāmajātakāle.",
  "tika-s0201t2:232_3": "Anupassanānaṁ lahuṁ lahuṁ uppattiṁ sandhāya ‘‘ekappahāreneva āruḷhova hotī’’ti vuttaṁ,",
  "tika-s0201t2:232_4": "kameneva pana anupassanāpaṭipāṭiṁ ārohati.",
  "tika-s0201t2:233_0": "215.",
  "tika-s0201t2:233_1": "Evaṁ bhagavā attano appamādapaṭipadaṁ,",
  "tika-s0201t2:233_2": "tāya ca laddhaṁ anaññasādhāraṇaṁ visesaṁ dassento hetusampattiyā saddhiṁ phalasampattiṁ dassetvā idāni sattūpakārasampattiṁ dassetuṁ ‘‘seyyathāpī’’tiādimāhāti evaṁ ettha anusandhi veditabbā.",
  "tika-s0201t2:233_3": "Araññalakkhaṇayoggamattena araññaṁ. Mahāvanatāya pavanaṁ. Pavaddhañhi vanaṁ pavanaṁ.",
  "tika-s0201t2:233_4": "Catūhi yogehīti jighacchāpipāsābhayapaṭipattisaṅkhātayogehi. Khemaṁ anupaddavataṁ.",
  "tika-s0201t2:233_5": "Suvatthiṁ anupaddavaṁ āvahatīti sovatthiko.",
  "tika-s0201t2:233_6": "Pītiṁ kuṭṭhiṁ gameti upanetīti pītigamanīyo.",
  "tika-s0201t2:233_7": "Pītaṁ pānatitthaṁ gacchatīti pītagamanīyo.",
  "tika-s0201t2:233_8": "Sākhādīhīti kaṇṭakasākhākaṇṭakalatāvanehi.",
  "tika-s0201t2:233_9": "Anāsayagāmitāya udakasanniruddhopi amaggo vutto, itarāni apītigamanīyatāyapi.",
  "tika-s0201t2:233_10": "Ādi-saddena gahanaṁ pariggaṇhāti.",
  "tika-s0201t2:233_11": "Okemigaluddakassa gocare caratīti okacaro, dīpakamigo.",
  "tika-s0201t2:233_12": "Araññe mige disvā tehi saddhiṁ palāyeyyāti dīgharajjubandhanaṁ.",
  "tika-s0201t2:234_0": "Idha vasantīti migānaṁ āsayaṁ vadati,",
  "tika-s0201t2:234_1": "tato āsayato iminā maggena nikkhamanti.",
  "tika-s0201t2:234_2": "Etthacarantīti etasmiṁ ṭhāne gocaraṁ gaṇhanti.",
  "tika-s0201t2:234_3": "Etthapivantīti etasmiṁ nipānatitthe udakaṁ pivanti.",
  "tika-s0201t2:234_4": "Iminā maggena pavisantīti iminā maggena nipānatitthaṁ pavisanti.",
  "tika-s0201t2:234_5": "Maggaṁ pidhāyāti pakatimaggaṁ pidahitvā.",
  "tika-s0201t2:234_6": "Na tāva kiñci karoti anavasese vanamige ghātetukāmo.",
  "tika-s0201t2:235_0": "Avijjāya aññāṇā hutvāti avijjāya nivutattā ñāṇarahitā hutvā,",
  "tika-s0201t2:235_1": "nandīrāgena upanītā rūpārammaṇādīni ābandhitvā.",
  "tika-s0201t2:235_2": "Palobhanato okacaraṁ nandīrāgoti.",
  "tika-s0201t2:235_3": "Byāmohanato okacārikaṁ avijjāti katvā dasseti. Tesanti okacarokacārikānaṁ.",
  "tika-s0201t2:235_4": "Sākhābhaṅgenāti tādisena lūkhataragandhena sākhābhaṅgena.",
  "tika-s0201t2:235_5": "Manussagandhaṁ apanetvā tassa sākhābhaṅgassa gandhena.",
  "tika-s0201t2:235_6": "Sammattoti sammajjito byāmuñcho.",
  "tika-s0201t2:236_0": "Buddhānaṁ khemamaggavicaraṇaṁ kummaggapidhānañca sabbalokasādhāraṇampi atthato veneyyapuggalāpekkhamevāti dassento ‘‘aññātakoṇḍaññādīnaṁ bhabbapuggalāna’’nti āha.",
  "tika-s0201t2:236_1": "Ūhatoti samūhato nīhatoti āha ‘‘dvedhā chetvā pātito’’ti.",
  "tika-s0201t2:236_2": "Nāsitāti adassanaṁ gamitāti āha ‘‘sabbena sabbaṁ samugghāṭitā’’ti.",
  "tika-s0201t2:236_3": "Hitūpacāranti sattānaṁ hitacariyaṁ.",
  "tika-s0201t2:237_0": "Dvedhāvitakkasuttavaṇṇanāya līnatthappakāsanā samattā.",
  "tika-s0201t2:238_0": "10. Vitakkasaṇṭhānasuttavaṇṇanā",
  "tika-s0201t2:239_0": "216.Dasakusalakammapathavasenāti idaṁ nidassanamattaṁ daṭṭhabbaṁ vaṭṭapādakasamāpatticittassapi idha adhicittabhāvena anicchitattā.",
  "tika-s0201t2:239_1": "Tenāha ‘‘vipassanāpādakaaṭṭhasamāpatticitta’’nti.",
  "tika-s0201t2:239_2": "Atha vā anuttarimanussadhammasaṅgahitameva kevalaṁ ‘‘pakaticitta’’nti vattabbanti dassento ‘‘dasakusalakammapathavasena uppannaṁ cittaṁ cittamevā’’ti vatvā yadettha adhicittanti adhippetaṁ,",
  "tika-s0201t2:239_3": "taṁ tadeva dassento ‘‘vipassanāpādakaaṭṭhasamāpatticitta’’nti āha.",
  "tika-s0201t2:239_4": "Itarassa panettha vidhi na paṭisedhetīti daṭṭhabbaṁ.",
  "tika-s0201t2:239_5": "Vipassanāya sampayuttaṁ adhicittanti keci.",
  "tika-s0201t2:239_6": "Anuyuttenāti anuppannassa uppādanavasena,",
  "tika-s0201t2:239_7": "uppannassa paribrūhanavasena anu anu yuttena.",
  "tika-s0201t2:239_8": "Mūlakammaṭṭhānanti pārihāriyakammaṭṭhānaṁ.",
  "tika-s0201t2:239_9": "Gahetvā viharantoti bhāvanaṁ anuyuñjanto.",
  "tika-s0201t2:239_10": "Bhāvanāya appanaṁ appattopi adhicittamanuyuttoyeva tadatthepi taṁsaddavohārato.",
  "tika-s0201t2:240_0": "Yehi phalaṁ nāma yathā uppajjanaṭṭhāne pakappiyamānaṁ viya hoti, tāni nimittāni. Tenāha ‘‘kāraṇānī’’ti.",
  "tika-s0201t2:240_1": "Kālena kālanti ettha kālenāti bhummatthe karaṇavacananti āha ‘‘samaye samaye’’ti.",
  "tika-s0201t2:240_2": "Nanu ca…pe… nirantaraṁ manasi kātabbanti kasmā vuttaṁ,",
  "tika-s0201t2:240_3": "nanu ca bhāvanāya vīthipaṭipannattā abbudanīharaṇavidhiṁ dassentena bhagavatā ‘‘pañca nimittāni kālena kālaṁ manasi kātabbānī’’ti ayaṁ desanā āraddhāti?",
  "tika-s0201t2:240_4": "‘‘Adhicittamanuyuttenā’’ti vuttattā avicchedavasena bhāvanāya yuttappayutto adhicittamanuyutto nāmāti codakassa adhippāyo.",
  "tika-s0201t2:240_5": "Itaro bhāvanaṁ anuyuñjantassaādikammikassa kadāci bhāvanupakkilesā uppajjeyyuṁ,",
  "tika-s0201t2:240_6": "tato cittassa visodhanatthāya yathākālaṁ imāni nimittāni manasi kātabbānīti ‘‘kālena kāla’’nti satthā avocāti dassento ‘‘pāḷiyañhī’’tiādimāha.",
  "tika-s0201t2:240_7": "Tattha imānīti imāni pāḷiyaṁ āgatāni pañca nimittāni. Abbudanti upaddavaṁ.",
  "tika-s0201t2:241_0": "Chandasahagatā rāgasampayuttāti taṇhāchandasahagatā kāmarāgasampayuttā.",
  "tika-s0201t2:241_1": "Iṭṭhāniṭṭhaasamapekkhitesūti iṭṭhesu piyesu, aniṭṭhesu appiyesu, asamaṁ asammā pekkhitesu.",
  "tika-s0201t2:241_2": "Asamapekkhananti gehassitaaññāṇupekkhāvasena ārammaṇassa ayoniso gahaṇaṁ.",
  "tika-s0201t2:241_3": "Yaṁ sandhāya vuttaṁ – ‘‘cakkhunā rūpaṁ disvā upekkhā bālassa mūḷhassa puthujjanassā’’tiādi (ma. ni. 3.308). Te parivitakkā.",
  "tika-s0201t2:241_4": "Tato nimittato aññanti tato chandūpasaṁhitādiakusalavitakkuppattikāraṇato aññaṁ navaṁ nimittaṁ.",
  "tika-s0201t2:241_5": "‘‘Manasikaroto’’ti hi vuttaṁ, tasmā ārammaṇaṁ,",
  "tika-s0201t2:241_6": "tādiso purimuppanno cittappavattiākāro vā nimittaṁ.",
  "tika-s0201t2:241_7": "Kusalanissitaṁ nimittanti kusalacittappavattikāraṇaṁ manasi kātabbaṁ citte ṭhapetabbaṁ, bhāvanāvasena cintetabbaṁ,",
  "tika-s0201t2:241_8": "cittasantāne vā saṅkamitabbaṁ. Asubhañhi asubhanimittanti.",
  "tika-s0201t2:241_9": "Saṅkhāresu uppanne chandūpasaṁhite vitakketi ānetvā sambandhitabbaṁ.",
  "tika-s0201t2:241_10": "Evaṁ ‘‘dosūpasañhite’’tiādīsu yathārahaṁ taṁ taṁ padaṁ ānetvā sambandhitabbaṁ.",
  "tika-s0201t2:241_11": "Yattha katthacīti ‘‘sattesu saṅkhāresū’’ti yattha katthaci.",
  "tika-s0201t2:241_12": "Pañcadhammūpanissayoti pañcavidho dhammūpasaṁhito upanissayo.",
  "tika-s0201t2:242_0": "Evaṁ ‘‘chandūpasañhite’’tiādinā saṅkhepato vuttamatthaṁ vitthārato dassetuṁ ‘‘imassa hatthā vā sobhanā’’tiādi āraddhaṁ.",
  "tika-s0201t2:242_1": "Tattha ‘‘asubhatoupasaṁharitabba’’nti vatvā upasaṁharaṇākārassa dassanaṁ ‘‘kimhi sārattosī’’ti.",
  "tika-s0201t2:242_2": "Chavirāgenāti chavirāgatāya kāḷasāmādivaṇṇanibhāya.",
  "tika-s0201t2:242_3": "Kuphaḷapūritoti pakkehi kuṇapaphalehi puṇṇo.",
  "tika-s0201t2:242_4": "‘‘Kaliphalapūrito’’ti vā pāṭho.",
  "tika-s0201t2:243_0": "Assāmikatāvakālikabhāvavasenāti idaṁ pattaṁ anukkamena vaṇṇavikārañceva jiṇṇabhāvañca patvā chiddāvachiddaṁ bhinnaṁ vā hutvā kapālaniṭṭhaṁ bhavissati.",
  "tika-s0201t2:243_1": "Idaṁ cīvaraṁ anupubbena vaṇṇavikāraṁ jiṇṇatañca upagantvā pādapuñchanacoḷakaṁ hutvā yaṭṭhikoṭiyā chaḍḍanīyaṁ bhavissati.",
  "tika-s0201t2:243_2": "Sace pana nesaṁ sāmiko bhaveyya,",
  "tika-s0201t2:243_3": "na nesaṁ evaṁ vinassituṁ dadeyyāti evaṁ assāmikabhāvavasena,",
  "tika-s0201t2:243_4": "‘‘anaddhaniyaṁ idaṁ tāvakālika’’nti evaṁ tāvakālikabhāvavasena ca manasikaroto.",
  "tika-s0201t2:244_0": "Āghātavinaya…pe… bhāvetabbāti – ‘‘pañcime, bhikkhave, āghātapaṭivinayā.",
  "tika-s0201t2:244_1": "Yattha hi bhikkhuno uppanno āghāto sabbaso paṭivinetabbo’’tiādinā nayena āgatassa āghātavinayasuttassa (a. ni.",
  "tika-s0201t2:244_2": "5.161) ceva kakacūpamovāda(ma. ni.",
  "tika-s0201t2:244_3": "1.222-233) chavālātūpamādīnañca (itivu.",
  "tika-s0201t2:244_4": "91) vasena āghātaṁ paṭivinodetvā mettā bhāvetabbā.",
  "tika-s0201t2:245_0": "Garusaṁvāsoti garuṁ upanissāya vāso.",
  "tika-s0201t2:245_1": "Uddesoti pariyattidhammassa uddisāpanañceva uddisanañca.",
  "tika-s0201t2:245_2": "Uddiṭṭhaparipucchananti yathāuggahitassa dhammassa atthaparipucchā.",
  "tika-s0201t2:245_3": "Pañca dhammūpanissāyāti garusaṁvāsādike pañca dhamme paṭicca. Mohadhātūti moho.",
  "tika-s0201t2:246_0": "Upanissitabbāti upanissayitabbā, ayameva vā pāṭho.",
  "tika-s0201t2:246_1": "Yattappaṭiyattoti yatto ca gāmappavesanāpucchākaraṇesu ussukkaṁ āpanno sajjito ca hotīti attho.",
  "tika-s0201t2:246_2": "Athassa moho pahīyatīti assa bhikkhuno evaṁ tattha yuttappayuttassa pacchā so moho vigacchati.",
  "tika-s0201t2:246_3": "Evampīti evaṁ uddese appamajjanenapi.",
  "tika-s0201t2:246_4": "Puna evampīti atthaparipucchāya kaṅkhāvinodanepi.",
  "tika-s0201t2:246_5": "Tesu tesu ṭhānesu attho pākaṭo hotīti suyyamānassa dhammassa tesu tesu padesu ‘‘idha sīlaṁ kathitaṁ, idha samādhi,",
  "tika-s0201t2:246_6": "idha paññā’’ti so so attho vibhūto hoti.",
  "tika-s0201t2:246_7": "Idaṁ cakkhurūpālokādi imassa cakkhuviññāṇassa kāraṇaṁ,",
  "tika-s0201t2:246_8": "idaṁ sālibījabhūmisalilādi imassa sāliaṅkurassa kāraṇaṁ.",
  "tika-s0201t2:246_9": "Idaṁ na kāraṇanti tadeva cakkhurūpālokādi sotaviññāṇassa,",
  "tika-s0201t2:246_10": "tadeva sālibījādi kudrusakaṅkurassa na kāraṇanti ṭhānāṭṭhānavinicchaye cheko hoti.",
  "tika-s0201t2:247_0": "Ārammaṇesūti kammaṭṭhānesu.",
  "tika-s0201t2:247_1": "Ime vitakkāti kāmavitakkādayo.",
  "tika-s0201t2:247_2": "Sabbe kusalā dhammā sabbākusalapaṭipakkhāti katvā ‘‘pahīyantī’’ti vattabbe na sabbe sabbesaṁ ujuvipaccanīkabhūtāti ‘‘pahīyanti evā’’ti sāsaṅkaṁ vadati. Tenāha ‘‘imānī’’tiādi.",
  "tika-s0201t2:248_0": "Kusalanissitanti kusalena nissitaṁ nissayitabbaṁ.",
  "tika-s0201t2:248_1": "Kusalassa paccayabhūtanti tasseva vevacanaṁ,",
  "tika-s0201t2:248_2": "kusaluppattikāraṇaṁ yathāvuttaasubhanimittādimeva vadati.",
  "tika-s0201t2:248_3": "Sāraphalaketi candanamaye sāraphalake.",
  "tika-s0201t2:248_4": "Visamāṇinti visamākārena tattha ṭhitaṁ āṇiṁ.",
  "tika-s0201t2:248_5": "Haneyyāti pahareyya nikkhāmeyya.",
  "tika-s0201t2:249_0": "217.Aṭṭoti āturo, duggandhabādhatāya pīḷito. Dukkhitoti sañjātadukkho.",
  "tika-s0201t2:249_1": "Imināpi kāraṇenāti akosallasambhūtatāya kusalapaṭipakkhatāya gehassitarogena sarogatāya ca ete akusalā viññugarahitabbatāya jigucchanīyatāya ca sāvajjā aniṭṭhaphalatāya nirassādasaṁvattaniyatāya ca dukkhavipākāti evaṁ tena tena kāraṇena akusalādibhāvaṁ upaparikkhato.",
  "tika-s0201t2:250_0": "‘‘Āturaṁ asuciṁ pūtiṁ, passa nande samussayaṁ;",
  "tika-s0201t2:251_0": "Uggharantaṁ paggharantaṁ, bālānaṁ abhinandita’’nti. (apa. therī 2.4.157) –",
  "tika-s0201t2:252_0": "Evamādi kāyavicchandanīyakathādīhi vā. Ādi-saddena –",
  "tika-s0201t2:253_0": "‘‘Tasseva tena pāpiyo, yo kuddhaṁ paṭikujjhati;",
  "tika-s0201t2:254_0": "Kuddhaṁ appaṭikujjhanto, saṅgāmaṁ jeti dujjaya’’nti. (theragā. 442) –",
  "tika-s0201t2:255_0": "Evamādi paṭighavūpasamanakathādikāpi saṅgaṇhāti.",
  "tika-s0201t2:256_0": "218. Na saraṇaṁ asati, ananussaraṇaṁ. Amanasikaraṇaṁ amanasikāro.",
  "tika-s0201t2:256_1": "Kammaṭṭhānaṁ gahetvā nisīditabbanti kammaṭṭhānamanasikāreneva nisīditabbaṁ.",
  "tika-s0201t2:256_2": "Uggahito dhammakathāpabandhoti kammaṭṭhānassa upakāro dhammakathāpabandho.",
  "tika-s0201t2:256_3": "Muṭṭhipotthakoti muṭṭhippamāṇo pārihāriyapotthako.",
  "tika-s0201t2:256_4": "Samannānentenāti samannāharantena.",
  "tika-s0201t2:256_5": "Okāso na hoti āraddhassa pariyosāpetabbato.",
  "tika-s0201t2:256_6": "Āraddhassa antagamanaṁ anārambhovāti theravādo. Tassāti upajjhāyassa. Pabbhārasodhanaṁ kāyakammaṁ,",
  "tika-s0201t2:256_7": "ārabhanto eva vitakkaniggaṇhanatthaṁ saṁyuttanikāyasajjhāyanaṁ vacīkammaṁ,",
  "tika-s0201t2:256_8": "dassanakiccapubbakammakaraṇatthaṁ tejokasiṇaparikammanti tīṇi kammāni ācinoti.",
  "tika-s0201t2:256_9": "Thero tassa āsayaṁ kasiṇañca savisesaṁ jānitvā ‘‘imasmiṁ vihāre’’tiādimavoca.",
  "tika-s0201t2:256_10": "Tenassa yathādhippāyaṁ sabbaṁ sampāditaṁ.",
  "tika-s0201t2:256_11": "Asatipabbaṁ nāma asatiyā vitakkaniggahaṇavibhāvanato.",
  "tika-s0201t2:257_0": "219.Vitakkamūlabhedaṁ pabbanti vitakkamūlassa tammūlassa ca bhedavibhāvanaṁ vitakkamūlabhedaṁ pabbaṁ.",
  "tika-s0201t2:257_1": "Vitakkaṁ saṅkharotīti vitakkasaṅkhāro,",
  "tika-s0201t2:257_2": "vitakkapaccayo subhanimittādīsupi subhādinā ayonisomanasikāro.",
  "tika-s0201t2:257_3": "So pana vitakkasaṅkhāro saṁtiṭṭhati etthāti vitakkasaṅkhārasaṇṭhānaṁ,",
  "tika-s0201t2:257_4": "asubhe subhantiādi saññāvipallāso.",
  "tika-s0201t2:257_5": "Tenāha ‘‘vitakkānaṁ mūlañca mūlamūlañca manasi kātabba’’nti.",
  "tika-s0201t2:257_6": "Vitakkānaṁ mūlamūlaṁ gacchantassāti upaparikkhanavasena micchāvitakkānaṁ mūlaṁ uppattikāraṇaṁ ñāṇagatiyā gacchantassa.",
  "tika-s0201t2:257_7": "Yāthāvato jānantassa pubbe viya vitakkā abhiṇhaṁ nappavattantīti āha ‘‘vitakkacāro sithilo hotī’’ti.",
  "tika-s0201t2:257_8": "Tasmiṁ sithilībhūte matthakaṁ gacchanteti vuttanayena vitakkacāro sithilabhūto,",
  "tika-s0201t2:257_9": "tasmiṁ vitakkānaṁ mūlagamane anukkamena thirabhāvappattiyā matthakaṁ gacchante.",
  "tika-s0201t2:257_10": "Vitakkā sabbaso nirujjhantīti micchāvitakkā sabbepi gacchanti na samudācaranti,",
  "tika-s0201t2:257_11": "bhāvanāpāripūriyā vā anavasesā pahīyanti.",
  "tika-s0201t2:258_0": "Kaṇṇamūle patitanti sasakassa kaṇṇasamīpe kaṇṇasakkhaliṁ paharantaṁ viya upapatitaṁ.",
  "tika-s0201t2:258_1": "Tassa kira sasakassa heṭṭhā mahāmūsikāhi khatamahāvāṭaṁ umaṅgasadisaṁ ahosi,",
  "tika-s0201t2:258_2": "tenassa pātena mahāsaddo ahosi.",
  "tika-s0201t2:258_3": "Palāyiṁsu ‘‘pathavī udrīyatī’’ti.",
  "tika-s0201t2:258_4": "Mūlamūlaṁ gantvā anuvijjeyyanti ‘‘pathavī bhijjatī’’ti yatthāyaṁ saso uṭṭhito,",
  "tika-s0201t2:258_5": "tattha gantvā tassa mūlakāraṇaṁ yaṁnūna vīmaṁseyyaṁ.",
  "tika-s0201t2:258_6": "Pathaviyā bhijjanaṭṭhānaṁ gate ‘‘ko jānāti,",
  "tika-s0201t2:258_7": "kiṁ bhavissatī’’ti saso ‘‘na sakkomi sāmī’’ti āha.",
  "tika-s0201t2:258_8": "Ādhipaccavato hi yācanaṁ saṇhamudukaṁ.",
  "tika-s0201t2:258_9": "Duddubhāyatīti duddubhāti saddaṁ karoti. Anuravadassanañhetaṁ.",
  "tika-s0201t2:258_10": "Bhaddanteti migarājassa piyasamudācāro, migarāja, bhaddaṁ te atthūti attho. Kimetanti kiṁ etaṁ, kiṁ tassa mūlakāraṇaṁ?",
  "tika-s0201t2:258_11": "Duddubhanti idampi tassa anuravadassanameva.",
  "tika-s0201t2:258_12": "Evanti yathā sasakassa mahāpathavībhedanaṁ ravanāya micchāgāhasamuṭṭhānaṁ amūlaṁ,",
  "tika-s0201t2:258_13": "evaṁ vitakkacāropi saññāvipallāsasamuṭṭhāno amūlo. Tenāha ‘‘vitakkāna’’ntiādi.",
  "tika-s0201t2:259_0": "220.Abhidantanti abhibhavanadantaṁ, uparidantanti attho. Tenāha ‘‘uparidanta’’nti.",
  "tika-s0201t2:259_1": "So hi itaraṁ musalaṁ viya udukkhalaṁ visesato kassaci khādanakāle abhibhuyya vattati.",
  "tika-s0201t2:259_2": "Kusalacittenāti balavasammāsaṅkappasampayuttena.",
  "tika-s0201t2:259_3": "Akusalacittanti kāmavitakkādisahitaṁ akusalacittaṁ.",
  "tika-s0201t2:259_4": "Abhiniggaṇhitabbanti yathā tassa āyatiṁ samudācāro na hoti,",
  "tika-s0201t2:259_5": "evaṁ abhibhavitvā niggahetabbaṁ,",
  "tika-s0201t2:259_6": "anuppattidhammatā āpādetabbāti attho.",
  "tika-s0201t2:259_7": "Ke ca tumhe satipi cirakālabhāvanāya evaṁ adubbalā ko cāhaṁ mama santike laddhappatiṭṭhe viya ṭhitepi idāneva appatiṭṭhe karonto iti evaṁ abhibhavitvā.",
  "tika-s0201t2:259_8": "Taṁ pana abhibhavanākāraṁ dassento ‘‘kāmaṁ taco cā’’tiādinā caturaṅgasamannāgatavīriyapaggaṇhanamāha.",
  "tika-s0201t2:259_9": "Atthadīpikanti ekantato vitakkaniggaṇhanatthajotakaṁ. Upamanti ‘‘seyyathāpi, bhikkhave,",
  "tika-s0201t2:259_10": "balavā puriso’’tiādikaṁ upamaṁ.",
  "tika-s0201t2:260_0": "221.Pariyādānabhājanīyanti yaṁ taṁ ādito ‘‘adhicittamanuyuttena bhikkhunā pañca nimittāni kālena kālaṁ manasi kātabbānī’’ti niddiṭṭhaṁ,",
  "tika-s0201t2:260_1": "tattha tassa nimittassa manasikaraṇakālapariyādānassa vasena vibhajanaṁ. Nigamanaṁ vā etaṁ, yadidaṁ ‘‘yato kho, bhikkhave’’tiādi.",
  "tika-s0201t2:260_2": "Yathāvuttassa hi atthassa puna vacanaṁ nigamananti.",
  "tika-s0201t2:260_3": "Tathāpaṭipannassa vā vasībhāvavisuddhidassanatthaṁ ‘‘yato kho, bhikkhave’’tiādi vuttaṁ.",
  "tika-s0201t2:260_4": "Satthācariyoti dhanubbedācariyo.",
  "tika-s0201t2:260_5": "Yathā hi sasanato asatthampi satthaggahaṇeneva saṅgayhati,",
  "tika-s0201t2:260_6": "evaṁ dhanusippampi dhanubbedapariyāpannamevāti.",
  "tika-s0201t2:261_0": "Pariyāyati parivitakketīti pariyāyo.",
  "tika-s0201t2:261_1": "Vāroti āha ‘‘vitakkavārapathesū’’ti,",
  "tika-s0201t2:261_2": "vitakkānaṁ vārena pavattanamaggesu. Ciṇṇavasīti āsevitavasī. Paguṇavasīti subhāvitavasī.",
  "tika-s0201t2:261_3": "Sammāvitakkaṁyeva yathicchitaṁ tathāvitakkanato,",
  "tika-s0201t2:261_4": "itarassa panassa setughātoyevāti.",
  "tika-s0201t2:262_0": "Vitakkasaṇṭhānasuttavaṇṇanāya līnatthappakāsanā samattā.",
  "tika-s0201t2:263_0": "Niṭṭhitā ca sīhanādavaggavaṇṇanā."
}