{
  "tika-abh05t1:0_0": " Namo tassa bhagavato arahato sammāsambuddhassa",
  "tika-abh05t1:1_0": "Abhidhammapiṭake",
  "tika-abh05t1:2_0": "Pañcapakaraṇa-anuṭīkā",
  "tika-abh05t1:3_0": "Dhātukathāpakaraṇa-anuṭīkā",
  "tika-abh05t1:4_0": "Ganthārambhavaṇṇanā",
  "tika-abh05t1:5_0": "Dhātukathāpakaraṇadesanāya desadesakaparisāpadesā vuttappakārā evāti kālāpadesaṁ dassento ‘‘dhātukathāpakaraṇaṁ desento’’tiādimāha.",
  "tika-abh05t1:5_1": "‘‘Tasseva anantaraṁ adesayī’’ti hi iminā vibhaṅgānantaraṁ dhātukathā desitāti tassā desanākālo apadiṭṭho hoti.",
  "tika-abh05t1:5_2": "Ye pana ‘‘vibhaṅgānantaraṁ kathāvatthupakaraṇaṁ desita’’nti vadanti,",
  "tika-abh05t1:5_3": "tesaṁ vādaṁ paṭikkhipanto ‘‘vibhaṅgānantaraṁ…pe…",
  "tika-abh05t1:5_4": "dassetu’’nti āha.",
  "tika-abh05t1:6_0": "‘‘Kāmā te paṭhamā senā’’tiādivacanato (su. ni. 438; mahāni. 28; cūḷani.",
  "tika-abh05t1:6_1": "nandamāṇavapucchāniddesa 47) kilesaviddhaṁsanampi devaputtamārassa balavidhamananti sakkā vattuṁ,",
  "tika-abh05t1:6_2": "‘‘appavattikaraṇavasena kilesābhisaṅkhāramārāna’’nti pana vuccamānattā khantibalasaddhābalādiānubhāvena",
  "tika-abh05t1:6_3": "ussāhaparisābalabhañjanameva devaputtamārassa balaviddhaṁsanaṁ daṭṭhabbaṁ.",
  "tika-abh05t1:6_4": "Visayātikkamanaṁ kāmadhātusamatikkamo.",
  "tika-abh05t1:6_5": "Samudayappahānapariññāvasenāti pahānābhisamayapariññābhisamayānaṁ vasena.",
  "tika-abh05t1:6_6": "Nanu cetaṁ pañcannaṁ mārānaṁ bhañjanaṁ sāvakesupi labbhatevāti codanaṁ manasi katvā āha ‘‘parūpanissayarahita’’ntiādi.",
  "tika-abh05t1:6_7": "Vīrassa bhāvo vīriyanti katvā vuttaṁ ‘‘mahāvīriyoti mahāvīro’’ti.",
  "tika-abh05t1:6_8": "Mahāvīriyatā ca paripuṇṇavīriyapāramitāya caturaṅgasamannāgatavīriyādhiṭṭhānena anaññasādhāraṇacatubbidhasammappadhānasampattiyā ca veditabbā.",
  "tika-abh05t1:6_9": "Tato eva hissa vīriyāhānisiddhipīti.",
  "tika-abh05t1:7_0": "Khandhādike dhamme adhiṭṭhāya nissāya visayaṁ katvā abhidhammakathā pavattāti āha ‘‘abhidhammakathādhiṭṭhānaṭṭhena vā’’ti.",
  "tika-abh05t1:7_1": "Tesaṁ kathanatoti tesaṁ khandhādīnaṁ kathābhāvato.",
  "tika-abh05t1:7_2": "Etena atthavisesasannissayo byañjanasamudāyo pakaraṇanti vuttaṁ hoti.",
  "tika-abh05t1:7_3": "Atha vā dhātuyo kathīyanti ettha,",
  "tika-abh05t1:7_4": "etena vāti dhātukathā,",
  "tika-abh05t1:7_5": "tathāpavatto byañjanatthasamudāyo.",
  "tika-abh05t1:7_6": "Yadi evaṁ sattannampi pakaraṇānaṁ dhātukathābhāvo āpajjatīti codanaṁ sandhāyāha ‘‘yadipī’’tiādi.",
  "tika-abh05t1:7_7": "Tattha sātisayanti savisesaṁ vicittātirekavasena anavasesato ca desanāya pavattattā.",
  "tika-abh05t1:7_8": "Tathā hi vuttaṁ ‘‘sabbāpi dhammasaṅgaṇī dhātukathāya mātikā’’ti (dhātu. 5).",
  "tika-abh05t1:7_9": "Tenevāha ‘‘ekadesakathanameva hi aññattha kata’’nti.",
  "tika-abh05t1:8_0": "Idāni sāsane yesu dhātu-saddo niruḷho,",
  "tika-abh05t1:8_1": "tesaṁ vasena aññehipi asādhāraṇaṁ imassa pakaraṇassa dhātukathābhāvaṁ dassento ‘‘khandhāyatanadhātūhi vā’’tiādimāha.",
  "tika-abh05t1:8_2": "Tattha tatthāti khandhāyatanadhātūsu.",
  "tika-abh05t1:8_3": "Mahanto pabhedānugato visayo etāsanti mahāvisayā, dhātuyo,",
  "tika-abh05t1:8_4": "na khandhāyatanāni appatarapadattā.",
  "tika-abh05t1:8_5": "Yena vā sabhāvena dhammā saṅgahāsaṅgahasampayogavippayogehi uddesaniddese labhanti,",
  "tika-abh05t1:8_6": "so sabhāvo dhātu.",
  "tika-abh05t1:8_7": "Sā dhātu idha sātisayaṁ desitāti savisesaṁ dhātuyā kathanato idaṁ pakaraṇaṁ ‘‘dhātukathā’’ti vuttaṁ.",
  "tika-abh05t1:8_8": "Sabhāvattho hi ayaṁ dhātu-saddo ‘‘dhātuso,",
  "tika-abh05t1:8_9": "bhikkhave ,",
  "tika-abh05t1:8_10": "sattā saṁsandantī’’tiādīsu (saṁ. ni.",
  "tika-abh05t1:8_11": "2.98) viya.",
  "tika-abh05t1:8_12": "Dhātubhedanti dhātuvibhāgaṁ.",
  "tika-abh05t1:8_13": "Pakaraṇanti vacanaseso.",
  "tika-abh05t1:8_14": "Kuto pakaraṇa-saddo labbhatīti āha ‘‘sattannaṁ pakaraṇānaṁ kamena vaṇṇanāya pavattattā’’ti.",
  "tika-abh05t1:8_15": "Tena yojanaṁ katvāti tena pakaraṇa-saddena ‘‘dhātukathāva pakaraṇaṁ dhātukathāpakaraṇa’’nti yojanaṁ katvā.",
  "tika-abh05t1:8_16": "Taṁ dīpananti taṁ dhātukathāpakaraṇassa atthadīpanaṁ,",
  "tika-abh05t1:8_17": "atthadīpanākārena pavattaṁ vaṇṇanaṁ.",
  "tika-abh05t1:8_18": "‘‘Atthaṁ dīpayissāmī’’ti vatvā ‘‘taṁ suṇāthā’’ti vadanto sotadvārānusārena tattha upadhāraṇe niyojetīti",
  "tika-abh05t1:8_19": "āha ‘‘taṁdīpanavacanasavanena upadhārethāti attho’’ti.",
  "tika-abh05t1:9_0": "Ganthārambhavaṇṇanā niṭṭhitā.",
  "tika-abh05t1:10_0": "1. Mātikāvaṇṇanā",
  "tika-abh05t1:11_0": "1. Nayamātikāvaṇṇanā",
  "tika-abh05t1:12_0": "1.Cuddasavidhenāti cuddasappakārena,",
  "tika-abh05t1:12_1": "cuddasahi padehīti attho.",
  "tika-abh05t1:12_2": "Tattha ‘‘saṅgaho asaṅgaho’’ti idamekaṁ padaṁ,",
  "tika-abh05t1:12_3": "tathā ‘‘sampayogo vippayogo’’ti.",
  "tika-abh05t1:12_4": "‘‘Saṅgahitena sampayuttaṁ vippayutta’’ntiādīni pana tīṇi tīṇi padāni ekekaṁ padaṁ.",
  "tika-abh05t1:12_5": "Itaresu padavibhāgo suviññeyyova.",
  "tika-abh05t1:12_6": "Etehīti saṅgahādippakārehi.",
  "tika-abh05t1:12_7": "Nayanaṁ pāpanaṁ,",
  "tika-abh05t1:12_8": "taṁ pana pavattanaṁ ñāpanañca hotīti ‘‘pavattīyati ñāyantī’’ti ca dvidhāpi attho vutto.",
  "tika-abh05t1:12_9": "Nayā eva uddisiyamānā mātikā.",
  "tika-abh05t1:12_10": "Atthadvayepi pavattanañāṇakiriyānaṁ karaṇabhāvena saṅgahādippakārā nayāti vuttā.",
  "tika-abh05t1:12_11": "Tenāha aṭṭhakathāyaṁ ‘‘iminā saṅgahādikena nayenā’’ti (dhātu. aṭṭha. 1).",
  "tika-abh05t1:12_12": "Padānanti atthadīpakānaṁ vacanānaṁ.",
  "tika-abh05t1:12_13": "Pajjati etena atthoti hi padaṁ.",
  "tika-abh05t1:12_14": "Padānanti ca saṁsāmisambandhe sāmivacanaṁ,",
  "tika-abh05t1:12_15": "pakaraṇassāti pana avayavāvayavīsambandhe.",
  "tika-abh05t1:13_0": "2. Abbhantaramātikāvaṇṇanā",
  "tika-abh05t1:14_0": "2.Tadatthānīti paṭiccasamuppādatthāni.",
  "tika-abh05t1:14_1": "Paṭicca samuppajjati saṅkhārādikaṁ etasmāti hi paṭiccasamuppādo,",
  "tika-abh05t1:14_2": "paccekaṁ avijjādiko paccayadhammo.",
  "tika-abh05t1:14_3": "Tathā hi vuttaṁ saṅkhārapiṭake ‘‘dvādasa paccayā,",
  "tika-abh05t1:14_4": "dvādasa paṭiccasamuppādā’’ti.",
  "tika-abh05t1:14_5": "Tesanti khandhādīnaṁ.",
  "tika-abh05t1:14_6": "Tathādassitānanti gaṇanuddesavibhāgamattena dassitānaṁ.",
  "tika-abh05t1:14_7": "Kasmā panettha paṭiccasamuppādo dvādasabhāveneva gahito,",
  "tika-abh05t1:14_8": "nanu tattha bhavo kammabhavādibhedena,",
  "tika-abh05t1:14_9": "sokādayo ca sarūpatoyeva idha pāḷiyaṁ gahitāti codanaṁ sandhāyāha ‘‘tatthā’’tiādi.",
  "tika-abh05t1:14_10": "Tattha tatthāti tasmiṁ ‘‘pañcavīsādhikena padasatenā’’ti evaṁ vutte aṭṭhakathāvacane.",
  "tika-abh05t1:14_11": "Kammabhavassa bhāvanabhāvena,",
  "tika-abh05t1:14_12": "upapattibhavassa bhavanabhāvena.",
  "tika-abh05t1:14_13": "Padatthato pana kammabhavo bhavati etasmāti bhavo,",
  "tika-abh05t1:14_14": "itaro bhavati,",
  "tika-abh05t1:14_15": "bhavanaṁ vāti.",
  "tika-abh05t1:14_16": "Tannidānadukkhabhāvenāti jarāmaraṇanidānadukkhabhāvena.",
  "tika-abh05t1:15_0": "‘‘Sabbāpi dhammasaṅgaṇī dhātukathāya mātikā’’ti idampi dhātukathāya mātikākittanamevāti ‘‘sabbāpi…pe…",
  "tika-abh05t1:15_1": "mātikāti ayaṁ dhātukathāmātikāto bahiddhā vuttā’’ti vacanaṁ asambhāvento ‘‘atha vā’’tiādimāha .",
  "tika-abh05t1:15_2": "Pakaraṇantaragatā vuttā dhātukathāya mātikābhāvenāti attho.",
  "tika-abh05t1:15_3": "Kāmañcettha mātikābhāvena vuttā,",
  "tika-abh05t1:15_4": "pakaraṇantaragatattā pana aññato gahetabbarūpā ito bahibhūtā nāma honti,",
  "tika-abh05t1:15_5": "sarūpato gahitāva pañcakkhandhātiādikā abbhantarā.",
  "tika-abh05t1:15_6": "Tenāha ‘‘sarūpato dassetvā ṭhapitattā’’ti.",
  "tika-abh05t1:15_7": "Mātikāya asaṅgahitattāti mātikāya sarūpena asaṅgahitattā,",
  "tika-abh05t1:15_8": "na aññathā.",
  "tika-abh05t1:15_9": "Na hi mātikāya asaṅgahito koci padattho atthi.",
  "tika-abh05t1:15_10": "Vikiṇṇabhāvenāti khandhavibhaṅgādīsu visuṁ visuṁ kiṇṇabhāvena visaṭabhāvena.",
  "tika-abh05t1:16_0": "3. Nayamukhamātikāvaṇṇanā",
  "tika-abh05t1:17_0": "3.Nayānaṁ saṅgahādippakāravisesānaṁ pavatti desanā,",
  "tika-abh05t1:17_1": "tassā viniggamaṭṭhānatāya dvāraṁ.",
  "tika-abh05t1:17_2": "Yathāvuttadhammā yathārahaṁ khandhāyatanadhātuyo arūpino ca khandhāti tesaṁ uddeso nayamukhamātikā.",
  "tika-abh05t1:17_3": "Tenāha ‘‘nayāna’’ntiādi.",
  "tika-abh05t1:17_4": "Viyujjanasīlā,",
  "tika-abh05t1:17_5": "viyogo vā etesaṁ atthīti viyogino,",
  "tika-abh05t1:17_6": "tathā sahayogino,",
  "tika-abh05t1:17_7": "saṅgahāsaṅgahadhammā ca viyogīsahayogīdhammā ca saṅgahā…pe… dhammā,",
  "tika-abh05t1:17_8": "saṅgaṇhanāsaṅgaṇhanavasena viyujjanasaṁyujjanavasena ca pavattanakasabhāvāti attho.",
  "tika-abh05t1:17_9": "Cuddasapītiādinā tamevatthaṁ pākaṭataraṁ karoti.",
  "tika-abh05t1:17_10": "Yehīti yehi khandhādīhi arūpakkhandhehi ca.",
  "tika-abh05t1:17_11": "Te cattāroti te saṅgahādayo cattāro.",
  "tika-abh05t1:17_12": "Saccādīhipīti saccaindriyapaṭiccasamuppādādīhipi saha.",
  "tika-abh05t1:17_13": "Yathāsambhavanti sambhavānurūpaṁ,",
  "tika-abh05t1:17_14": "yaṁ yaṁ padaṁ saṅgahito asaṅgahitoti ca vattuṁ yuttaṁ,",
  "tika-abh05t1:17_15": "taṁ tanti attho.",
  "tika-abh05t1:18_0": "So panāti saṅgahāsaṅgaho.",
  "tika-abh05t1:18_1": "Saṅgāhakabhūtehīti saṅgahaṇakiriyāya kattubhūtehi.",
  "tika-abh05t1:18_2": "Tehīti saccādīhi.",
  "tika-abh05t1:18_3": "Na saṅgahabhūtehīti saṅgahaṇakiriyāya karaṇabhūtehi saccādīhi saṅgahāsaṅgaho na vutto.",
  "tika-abh05t1:18_4": "Tatthāpi hi khandhāyatanadhātuyo eva karaṇabhūtāti dasseti.",
  "tika-abh05t1:18_5": "Khandhādīheva saṅgahehīti khandhādīhiyeva saṅgaṇhanakiriyāya karaṇabhūtehi,",
  "tika-abh05t1:18_6": "‘‘khandhasaṅgahena saṅgahitā,",
  "tika-abh05t1:18_7": "āyatanasaṅgahena asaṅgahitā ,",
  "tika-abh05t1:18_8": "dhātusaṅgahena asaṅgahitā,",
  "tika-abh05t1:18_9": "te dhammā catūhi khandhehi,",
  "tika-abh05t1:18_10": "dvīhāyatanehi,",
  "tika-abh05t1:18_11": "aṭṭhahi dhātūhi asaṅgahitā’’ti saṅgahāsaṅgaho niyametvā vutto.",
  "tika-abh05t1:18_12": "Tasmāti yasmā saccādīni saṅgāhakabhāvena vuttāni,",
  "tika-abh05t1:18_13": "na saṅgahabhāvena,",
  "tika-abh05t1:18_14": "khandhādīniyeva ca saṅgahabhāvena vuttāni, tasmā.",
  "tika-abh05t1:19_0": "Kasmā panettha saccādayo saṅgahavasena na vuttāti?",
  "tika-abh05t1:19_1": "Tathādesanāya asambhavato.",
  "tika-abh05t1:19_2": "Na hi sakkā rūpakkhandhādīnaṁ samudayasaccādīhi,",
  "tika-abh05t1:19_3": "saññādīnaṁ vā indriyādīhi saṅgahanayena pucchituṁ vissajjituṁ vāti.",
  "tika-abh05t1:19_4": "Tathā ariyaphalādīsu uppannavedanādīnaṁ saccavinimuttatāya ‘‘vedanākkhandho katihi saccehi saṅgahito’’ti",
  "tika-abh05t1:19_5": "pucchitvāpi ‘‘ekena saccena saṅgahito’’tiādinā niyametvā saṅgahaṁ dassetuṁ na sakkāti.",
  "tika-abh05t1:19_6": "Yathāsambhavanti yehi sampayogo,",
  "tika-abh05t1:19_7": "yehi ca vippayogo,",
  "tika-abh05t1:19_8": "tadanurūpaṁ.",
  "tika-abh05t1:20_0": "Rūpaṁ rūpena nibbānena vā vippayuttaṁ na hoti,",
  "tika-abh05t1:20_1": "nibbānaṁ vā rūpena. Kasmā?",
  "tika-abh05t1:20_2": "Sampayuttanti anāsaṅkanīyasabhāvattā.",
  "tika-abh05t1:20_3": "Catunnañhi khandhānaṁ aññamaññaṁ sampayogībhāvato ‘‘rūpanibbānehipi so atthi natthī’’ti siyā āsaṅkā,",
  "tika-abh05t1:20_4": "tasmā tesaṁ itarehi,",
  "tika-abh05t1:20_5": "itaresañca tehi vippayogo vuccati,",
  "tika-abh05t1:20_6": "na pana rūpassa rūpena,",
  "tika-abh05t1:20_7": "nibbānena vā,",
  "tika-abh05t1:20_8": "nibbānassa vā rūpena katthaci sampayogo atthīti tadāsaṅkābhāvato vippayogopi rūpassa rūpanibbānehi,",
  "tika-abh05t1:20_9": "nibbānassa vā tena na vuccati,",
  "tika-abh05t1:20_10": "arūpakkhandhehiyeva pana vuccatīti āha ‘‘catūhevā’’tiādi.",
  "tika-abh05t1:20_11": "Anārammaṇassa cakkhāyatanādikassa.",
  "tika-abh05t1:20_12": "Anārammaṇaanārammaṇamissakehīti anārammaṇena sotāyatanādinā anārammaṇamissakena ca dhammāyatanādinā.",
  "tika-abh05t1:20_13": "Missakassa dhammāyatanādikassa.",
  "tika-abh05t1:20_14": "Anārammaṇaanārammaṇamissakehi na hotīti yojetabbaṁ.",
  "tika-abh05t1:20_15": "Yesaṁ pana yehi hoti,",
  "tika-abh05t1:20_16": "taṁ dassetuṁ ‘‘anārammaṇassa panā’’tiādi vuttaṁ.",
  "tika-abh05t1:20_17": "Yathā hi sārammaṇassa anārammaṇena anārammaṇamissakena ca vippayogo hoti,",
  "tika-abh05t1:20_18": "evaṁ sārammaṇenapi so hotiyeva.",
  "tika-abh05t1:20_19": "Tena viya anārammaṇassa anārammaṇamissakassa cāti daṭṭhabbaṁ.",
  "tika-abh05t1:21_0": "4. Lakkhaṇamātikāvaṇṇanā",
  "tika-abh05t1:22_0": "4.Visuṁ yojanā kātabbāti yo tīhi saṅgaho catūhi ca sampayogo vutto,",
  "tika-abh05t1:22_1": "taṁ sabhāgo bhāvo payojeti,",
  "tika-abh05t1:22_2": "yo ca tīhi asaṅgaho catūhi ca vippayogo vutto,",
  "tika-abh05t1:22_3": "taṁ visabhāgo bhāvoti imamatthaṁ dassento ‘‘saṅgaho…pe…",
  "tika-abh05t1:22_4": "viññāyatī’’ti āha.",
  "tika-abh05t1:22_5": "Yassa saṅgaho,",
  "tika-abh05t1:22_6": "so dhammo khandhādiko sabhāgo.",
  "tika-abh05t1:22_7": "Yassa asaṅgaho,",
  "tika-abh05t1:22_8": "so visabhāgo.",
  "tika-abh05t1:22_9": "Tathā sampayogesupi veditabbaṁ.",
  "tika-abh05t1:22_10": "Idāni yathāvuttaṁ sabhāgataṁ sarūpato niddhāretvā dassetuṁ ‘‘tatthā’’tiādi vuttaṁ.",
  "tika-abh05t1:22_11": "Tattha samānabhāvo saṅgahe sabhāgatā,",
  "tika-abh05t1:22_12": "ekuppādādiko sampayogeti iminā ruppanādividhuro asamānasabhāvo asaṅgahe visabhāgatā,",
  "tika-abh05t1:22_13": "nānuppādādiko vippayogeti ayamattho atthasiddhoti na vuttoti.",
  "tika-abh05t1:23_0": "5. Bāhiramātikāvaṇṇanā",
  "tika-abh05t1:24_0": "5.Etena ṭhapanākārenāti sarūpena aggahetvā yathāvuttena pakaraṇantaramātikāya idha mātikābhāvakittanasaṅkhātena ṭhapanākārena.",
  "tika-abh05t1:24_1": "Pakaraṇantaraṭhapitāya mātikāya avibhāgena pacchato gahaṇaṁ bahi ṭhapananti āha ‘‘bahi piṭṭhito ṭhapitattā’’ti.",
  "tika-abh05t1:24_2": "Idha aṭṭhapetvāti imissā dhātukathāya sarūpena avatvā.",
  "tika-abh05t1:24_3": "Tathā pakāsitattāti mātikābhāvena jotitattā.",
  "tika-abh05t1:24_4": "Dhammasaṅgaṇīsīsena hi dhammasaṅgaṇiyaṁ āgatamātikāva gahitāti.",
  "tika-abh05t1:24_5": "Yehi nayehi dhātukathāya niddeso,",
  "tika-abh05t1:24_6": "tesu nayesu,",
  "tika-abh05t1:24_7": "tehi vibhajitabbesu khandhādīsu,",
  "tika-abh05t1:24_8": "tesaṁ nayānaṁ pavattidvāralakkhaṇesu ca uddiṭṭhesu dhātukathāya uddesavasena vattabbaṁ vuttameva hotīti yaṁ uddesavasena vattabbaṁ,",
  "tika-abh05t1:24_9": "taṁ vatvā puna yathāvuttānaṁ khandhādīnaṁ kusalādivibhāgadassanatthaṁ ‘‘sabbāpi dhammasaṅgaṇī dhātukathāya",
  "tika-abh05t1:24_10": "mātikā’’ti vuttanti evamettha mātikāya nikkhepavidhi veditabbo.",
  "tika-abh05t1:25_0": "‘‘Gāvīti ayamāhā’’ti ettha gāvī-saddo viya ‘‘saṅgaho asaṅgaho’’ti ettha padatthavipallāsakārinā iti-saddena",
  "tika-abh05t1:25_1": "atthapadatthako saṅgahāsaṅgaha-saddo saddapadatthako jāyatīti adhippāyenāha ‘‘aniddhāritatthassa saddasseva",
  "tika-abh05t1:25_2": "vuttattā’’ti.",
  "tika-abh05t1:25_3": "Tena atthuddhārato saṅgahasaddaṁ saṁvaṇṇetīti dasseti.",
  "tika-abh05t1:25_4": "Aniddhāritavisesoti asaṅgahitajātisañjātiādiviseso.",
  "tika-abh05t1:25_5": "Sāmaññena gahetabbatanti saṅgahasaddābhidheyyatāsāmaññena viññāyamāno vuccamāno vā.",
  "tika-abh05t1:25_6": "Na cettha sāmaññañca ekarūpamevāti codanā kātabbā bhedāpekkhattā tassa.",
  "tika-abh05t1:25_7": "Yattakā hi tassa visesā,",
  "tika-abh05t1:25_8": "tadapekkhameva tanti.",
  "tika-abh05t1:25_9": "‘‘Attano jātiyā’’ti viññāyati yathā ‘‘matteyyā’’ti vutte attano mātu hitāti.",
  "tika-abh05t1:26_0": "Dhammavisesaṁ aniddhāretvāti saṅgahitatādinā pucchitabbavissajjetabbadhammānaṁ visesanaṁ akatvā.",
  "tika-abh05t1:26_1": "Sāmaññenāti avisesena.",
  "tika-abh05t1:26_2": "Dhammānanti khandhādidhammānaṁ.",
  "tika-abh05t1:26_3": "Avasesā niddhāretvāti ‘‘saṅgahitena asaṅgahita’’ntiādikā avasesā dvādasapi pucchitabbavissajjetabbadhammavisesaṁ",
  "tika-abh05t1:26_4": "niddhāretvā dhammānaṁ pucchanavissajjananayauddesāti yojanā.",
  "tika-abh05t1:26_5": "Nanu ca ‘‘saṅgahitena asaṅgahita’’ntiādayopi yathāvuttavisesaṁ aniddhāretvā sāmaññena dhammānaṁ pucchanavissajjananayuddesāti",
  "tika-abh05t1:26_6": "codanaṁ sandhāyāha ‘‘saṅgahitena asaṅgahita’’ntiādi.",
  "tika-abh05t1:26_7": "Yassa attho ñāyati,",
  "tika-abh05t1:26_8": "saddo ca na payujjati,",
  "tika-abh05t1:26_9": "so lopoti veditabbo,",
  "tika-abh05t1:26_10": "āvuttiādivasena vā ayamattho dīpetabbo.",
  "tika-abh05t1:26_11": "Tenāti luttaniddiṭṭhena asaṅgahita-saddena.",
  "tika-abh05t1:26_12": "Saṅgahitavisesavisiṭṭhoti cakkhāyatanena khandhasaṅgahena saṅgahitatāvisesavisiṭṭho,",
  "tika-abh05t1:26_13": "tena sotāyatanādibhāvena asaṅgahito sotapasādādiko yo ruppanasabhāvo dhammaviseso.",
  "tika-abh05t1:26_14": "Tannissito taṁ dhammavisesaṁ nissāya labbhamāno.",
  "tika-abh05t1:26_15": "‘‘Te dhammā katihi khandhehi…pe…",
  "tika-abh05t1:26_16": "catūhi khandhehi asaṅgahitā’’tiādinā asaṅgahitatāsaṅkhāto pucchāvissajjananayo parato pucchitvā vissajjiyamāno idha uddiṭṭho hoti.",
  "tika-abh05t1:26_17": "Visesane karaṇavacananti iminā tassa dhammassa yathāvuttasaṅgahitatāvisesavisiṭṭhataṁyeva vibhāveti.",
  "tika-abh05t1:26_18": "Evamete pucchitabbavissajjetabbadhammavisesaṁ niddhāretvā pucchanavissajjananayuddesā pavattāti veditabbā.",
  "tika-abh05t1:27_0": "Nanu ca ‘‘saṅgahitena asaṅgahita’’nti ettāvatāpi ayamattho labbhatīti?",
  "tika-abh05t1:27_1": "Na labbhati tassa dhammamattadīpanato.",
  "tika-abh05t1:27_2": "Nayuddeso heso,",
  "tika-abh05t1:27_3": "na dhammuddeso.",
  "tika-abh05t1:27_4": "Tathā hi pāḷiyaṁ saṅgahitenaasaṅgahitapadaniddese ‘‘cakkhāyatanena ye dhammā khandhasaṅgahena saṅgahitā,",
  "tika-abh05t1:27_5": "āyatana…pe…",
  "tika-abh05t1:27_6": "dhātusaṅgahena asaṅgahitā’’ti vatvā ‘‘te dhammā katihi khandhehi…pe…",
  "tika-abh05t1:27_7": "asaṅgahitā’’ti (dhātu.",
  "tika-abh05t1:27_8": "171) pucchitvā ‘‘te dhammā catūhi khandhehi dvīhāyatanehi aṭṭhahi dhātūhi asaṅgahitā’’ti dutiyaṁ asaṅgahitapadaṁ gahitaṁ.",
  "tika-abh05t1:27_9": "Aññathā ‘‘cakkhāyatanena ye dhammā khandhasaṅgahena saṅgahitā,",
  "tika-abh05t1:27_10": "te dhammā āyatanasaṅgahena asaṅgahitā,",
  "tika-abh05t1:27_11": "dhātusaṅgahena asaṅgahitā.",
  "tika-abh05t1:27_12": "Te katame’’icceva niddisitabbaṁ siyā.",
  "tika-abh05t1:28_0": "Esa nayoti atidesena dassitamatthaṁ pākaṭataraṁ kātuṁ ‘‘tesupī’’tiādi vuttaṁ.",
  "tika-abh05t1:28_1": "Tatiyapadenāti luttaniddesena gahetabbanti vuttapadaṁ sandhāyāha.",
  "tika-abh05t1:28_2": "Kattuatthe karaṇaniddeso saṅgahitāsaṅgahitehi tehi dhammehi dhammānaṁ saṅgahitatāsaṅgahitatāya vuttattā.",
  "tika-abh05t1:28_3": "Tathā hi tattha pāḷiyaṁ ‘‘tehi dhammehi ye dhammā’’ti dhammamukheneva saṅgahitatāsaṅgahitatā vuttā.",
  "tika-abh05t1:28_4": "Dutiyatatiyesu pana saṅgahitatāsaṅgahitatāsaṅkhātavisesanadvārena dhammānaṁ asaṅgahitatāsaṅgahitatā vuttāti",
  "tika-abh05t1:28_5": "tattha ‘‘visesane karaṇavacana’’nti vuttaṁ.",
  "tika-abh05t1:28_6": "Tenāha ‘‘tattha hi…pe…",
  "tika-abh05t1:28_7": "dhammantarassā’’ti.",
  "tika-abh05t1:28_8": "Tattha sabhāvantarenāti saṅgahitatāsaṅgahitatāsaṅkhātena sabhāvantarena pakārantarena.",
  "tika-abh05t1:28_9": "Sabhāvantarassāti asaṅgahitatāsaṅgahitatāsaṅkhātassa sabhāvantarassa.",
  "tika-abh05t1:28_10": "Etesūti catutthapañcamesu.",
  "tika-abh05t1:28_11": "Dhammantarenāti aññadhammena.",
  "tika-abh05t1:28_12": "Dhammantarassāti tato aññassa dhammassa visesanaṁ kataṁ.",
  "tika-abh05t1:28_13": "Tattha hi antarena pakāravisesāmasanaṁ dhammeneva dhammo visesitoti.",
  "tika-abh05t1:28_14": "Ādipadenevāti ‘‘saṅgahitenā’’tiādinā vuttena paṭhamapadeneva.",
  "tika-abh05t1:28_15": "Itarehīti ‘‘sampayuttaṁ vippayutta’’ntiādinā vuttehi dutiyatatiyapadehi.",
  "tika-abh05t1:28_16": "Etthāti ekādasamādīsu catūsu.",
  "tika-abh05t1:28_17": "Dutiyatatiyesu viya visesane eva karaṇavacanaṁ daṭṭhabbaṁ,",
  "tika-abh05t1:28_18": "na catutthapañcamesu viya kattuattheti adhippāyo.",
  "tika-abh05t1:28_19": "Pucchāvissajjanānantiādinā tamevatthaṁ vibhāveti.",
  "tika-abh05t1:29_0": "Vividhakappanatoti vividhaṁ bahudhā kappanato,",
  "tika-abh05t1:29_1": "saṅgahāsaṅgahānaṁ visuṁ saha ca visesanavisesitabbabhāvakappanatoti attho.",
  "tika-abh05t1:29_2": "Taṁ pana vikappanaṁ vuttākārena vibhajanaṁ hotīti āha ‘‘vibhāgatoti attho’’ti.",
  "tika-abh05t1:29_3": "Sanniṭṭhānalakkhaṇena adhimokkhena sampayuttadhammā ārammaṇe nicchayanākārena pavattiyā sanniṭṭhānavasena vuttadhammā.",
  "tika-abh05t1:29_4": "Te ca tehi saddhiṁ tadavasiṭṭhe dvipañcaviññāṇavicikicchāsahagatadhamme ca saṅgahetvā āha ‘‘sanniṭṭhānavasena",
  "tika-abh05t1:29_5": "vuttā ca sabbe ca cittuppādā sanniṭṭhānavasena vuttasabbacittuppādā’’ti.",
  "tika-abh05t1:29_6": "Itareti phassādayo.",
  "tika-abh05t1:29_7": "Sabbesanti ekūnanavutiyā cittuppādānaṁ.",
  "tika-abh05t1:29_8": "Pariggahetabbāti saṅgahādivasena pariggaṇhitabbā.",
  "tika-abh05t1:29_9": "Mahāvisayena adhimokkhena.",
  "tika-abh05t1:29_10": "Aññesanti vitakkādīnaṁ.",
  "tika-abh05t1:29_11": "Vacanaṁ sandhāyāti ‘‘adhimuccanaṁ adhimokkho,",
  "tika-abh05t1:29_12": "so sanniṭṭhānalakkhaṇo’’ti dhammasaṅgahavaṇṇanāyaṁ (dha. sa. aṭṭha.",
  "tika-abh05t1:29_13": "yevāpanakavaṇṇanā) ‘‘taṇhāpaccayā adhimokkho,",
  "tika-abh05t1:29_14": "adhimokkhapaccayā bhavo’’ti paṭiccasamuppādavibhaṅge ca āgataṁ vacanaṁ sandhāya.",
  "tika-abh05t1:29_15": "Atthe satīti ‘‘sanniṭṭhāna…pe…",
  "tika-abh05t1:29_16": "sādhāraṇato’’ti evamatthe vuccamāne.",
  "tika-abh05t1:29_17": "Vattabbesūti saṅgahādipariggahatthaṁ vattabbesu.",
  "tika-abh05t1:29_18": "Vuttā phassādayo manasikārapariyosānā.",
  "tika-abh05t1:29_19": "Tādisassāti phassādisadisassa sādhāraṇassa adhimokkhasadisassa asādhāraṇassa aññassa dhammassa abhāvā.",
  "tika-abh05t1:30_0": "Nanu jīvitindriyacittaṭṭhitiyopi sādhāraṇāti?",
  "tika-abh05t1:30_1": "Saccaṁ sādhāraṇā,",
  "tika-abh05t1:30_2": "atthi pana visesoti dassento āha ‘‘jīvitindriyaṁ panā’’tiādi.",
  "tika-abh05t1:30_3": "Asamādhisabhāvā balabhāvaṁ appattā sāmaññasaddeneva vattabbāti yojanā.",
  "tika-abh05t1:30_4": "Sāmaññavisesasaddehi cāti sāmaññavisesasaddehi vattabbā ca samādhisabhāvā cittekaggatā.",
  "tika-abh05t1:30_5": "Visesasaddavacanīyaṁ aññanti balappattasamādhito aññaṁ sāmaññasaddena byāpetabbaṁ,",
  "tika-abh05t1:30_6": "visesasaddena ca nivattetabbaṁ natthi samādhisabhāvāya eva cittekaggatāya gahitattā.",
  "tika-abh05t1:30_7": "Na aññabyāpakanivattako sāmaññaviseso anañña…pe… viseso,",
  "tika-abh05t1:30_8": "tassa dīpanato.",
  "tika-abh05t1:30_9": "Tasseva dhammassāti tasseva balappattasamādhidhammassa.",
  "tika-abh05t1:30_10": "Bhedadīpakehīti visesadīpakehi samādhibalādivacanehi vattabbā.",
  "tika-abh05t1:30_11": "Vuttalakkhaṇā anaññabyāpakanivattakasāmaññavisesadīpanā saddā.",
  "tika-abh05t1:30_12": "Tato viparītehi aññaṁ byāpetabbaṁ nivattetabbañca gahetvā pavattehi sāmaññavisesasaddeheva na sukhādisabhāvā vedanā viya vattabbā.",
  "tika-abh05t1:30_13": "Tasmāti yasmā asamādhisabhāvā samādhisabhāvāti dvedhā bhinditvā gahitā cittekaggatā, tasmā.",
  "tika-abh05t1:30_14": "Asamādhisabhāvameva pakāseyya visesasaddanirapekkhaṁ pavattamānattā.",
  "tika-abh05t1:30_15": "Itaroti samādhibalādiko visesasaddo.",
  "tika-abh05t1:30_16": "Idhāti imasmiṁ abbhantaramātikuddese,",
  "tika-abh05t1:30_17": "sādhāraṇe phassādike,",
  "tika-abh05t1:30_18": "mahāvisaye vā adhimokkhe uddisiyamāne.",
  "tika-abh05t1:30_19": "Nanu ca abhinditvā gayhamānā cittekaggatā vedanā viya sādhāraṇā hotīti codanaṁ sandhāyāha ‘‘abhinnāpi vā’’tiādi.",
  "tika-abh05t1:30_20": "‘‘Cittassa ṭhiti cittekaggatā avisāhaṭamānasatā (dha. sa. 11, 15).",
  "tika-abh05t1:30_21": "Arūpīnaṁ dhammānaṁ āyu ṭhitī’’ti (dha. sa.",
  "tika-abh05t1:30_22": "19) vacanato samādhijīvitindriyānaṁ aññadhammanissayena vattabbatā veditabbā.",
  "tika-abh05t1:30_23": "Na arahatīti idha uddesaṁ na arahati samukheneva vattabbesu phassādīsu uddisiyamānesūti attho.",
  "tika-abh05t1:31_0": "Mātikāvaṇṇanā niṭṭhitā.",
  "tika-abh05t1:32_0": "2. Niddesavaṇṇanā",
  "tika-abh05t1:33_0": "1. Paṭhamanayo saṅgahāsaṅgahapadavaṇṇanā",
  "tika-abh05t1:34_0": "1. Khandhapadavaṇṇanā",
  "tika-abh05t1:35_0": "6.",
  "tika-abh05t1:35_1": "‘‘Abhiññeyyadhammabhāvena vuttā cattāro khandhā hontī’’tiādinā,",
  "tika-abh05t1:35_2": "‘‘rūpakkhandho abhiññeyyo’’tiādinā ca abhiññātalakkhaṇavisayāti āha ‘‘sabhāvato abhiññātāna’’nti.",
  "tika-abh05t1:35_3": "Pariññeyyatādīti ādi-saddena pahātabbasacchikātabbabhāvetabbatā saṅgayhati.",
  "tika-abh05t1:35_4": "Adhipatiyādīti adhipatipaccayabhāvaupaṭṭhānapadahanādīni.",
  "tika-abh05t1:35_5": "Saccādiviseso viyāti dukkhasaccādipariyāyo abhiññeyyapīḷanaṭṭhādiviseso viya.",
  "tika-abh05t1:35_6": "Evañca katvāti nayamukhamātikāya abhiññeyyanissayena vuccamānattā eva.",
  "tika-abh05t1:35_7": "Tesaṁ rūpadhammānaṁ pañcannaṁ khandhānaṁ khandhabhāvena viya rūpakkhandhabhāvena sabhāgatā hoti,",
  "tika-abh05t1:35_8": "na vedanākkhandhādibhāvenāti saṅgahalakkhaṇamāha.",
  "tika-abh05t1:35_9": "Itīti tasmā,",
  "tika-abh05t1:35_10": "yasmā rūpadhammā aññamaññaṁ rūpakkhandhabhāvena sabhāgā,",
  "tika-abh05t1:35_11": "tasmāti attho.",
  "tika-abh05t1:35_12": "Rūpakkhandhabhāvasaṅkhātena rūpakkhandhabhāvena atthamukheneva gahaṇe.",
  "tika-abh05t1:35_13": "Saddadvārena pana gahaṇe rūpakkhandhavacanasaṅkhātena vā rūpakkhandhavacanavacanīyatāsaṅkhātena.",
  "tika-abh05t1:35_14": "Idāni tamevatthaṁ pākaṭataraṁ kātuṁ ‘‘rūpakkhandhoti hī’’tiādi vuttaṁ.",
  "tika-abh05t1:36_0": "Purimenāti rūpakkhandhena.",
  "tika-abh05t1:36_1": "Saññākkhandhamūlakātiādīsu ‘‘purimena yojiyamāne’’tiādiṁ ānetvā yathārahaṁ yojetabbaṁ.",
  "tika-abh05t1:36_2": "Abhedato pañcakapucchāvissajjanaṁ khandhapadaniddese sabbapacchimamevāti āha ‘‘bhedato pañcakapucchāvissajjanānantara’’nti.",
  "tika-abh05t1:37_0": "Āyatanapadādivaṇṇanā",
  "tika-abh05t1:38_0": "40.Yadipiekakepi sadisaṁ vissajjanaṁ vissajjanaṁ samudayamaggasaccānaṁ ‘‘samudayasaccaṁ ekena khandhena…pe…",
  "tika-abh05t1:38_1": "maggasaccaṁ ekena khandhena ekenāyatanena ekāya dhātuyā saṅgahitaṁ,",
  "tika-abh05t1:38_2": "catūhi khandhehi ekādasahi āyatanehi sattarasahi dhātūhi asaṅgahita’’nti (dhātu.",
  "tika-abh05t1:38_3": "41) niddiṭṭhattā.",
  "tika-abh05t1:38_4": "Etthāti etasmiṁ indriyapadaniddese .",
  "tika-abh05t1:38_5": "Cakkhusotacakkhusukhindriyadukānanti cakkhusotadukaṁ cakkhusukhindriyadukanti etesaṁ dukānaṁ.",
  "tika-abh05t1:38_6": "Cakkhusotasukhindriyānañhi ‘‘ekena khandhena ekenāyatanena ekāya dhātuyā saṅgahitaṁ,",
  "tika-abh05t1:38_7": "catūhi khandhehi ekādasahi āyatanehi sattarasahi dhātūhi asaṅgahita’’nti ekake sadisaṁ vissajjanaṁ.",
  "tika-abh05t1:38_8": "Cakkhusotindriyadukassa pana ‘‘cakkhundriyañca sotindriyañca ekena khandhena dvīhāyatanehi dvīhi dhātūhi saṅgahitā,",
  "tika-abh05t1:38_9": "catūhi khandhehi dasahāyatanehi soḷasahi dhātūhi asaṅgahitā’’ti,",
  "tika-abh05t1:38_10": "‘‘cakkhundriyañca sukhindriyañca dvīhi khandhehi dvīhāyatanehi dvīhi dhātūhi saṅgahitā,",
  "tika-abh05t1:38_11": "tīhi khandhehi dasahāyatanehi soḷasahi dhātūhi asaṅgahitā’’ti cakkhusukhindriyadukassa ca asadisaṁ vissajjanaṁ.",
  "tika-abh05t1:38_12": "Nāpi dukehi tikassāti cakkhusotacakkhusukhindriyādidukehi cakkhusotasukhindriyāditikassa nāpi sadisaṁ vissajjanaṁ.",
  "tika-abh05t1:38_13": "Idhāti saccapadaniddese.",
  "tika-abh05t1:38_14": "Tikena cāti dukkhasamudayamaggāditikena ca.",
  "tika-abh05t1:38_15": "‘‘Pañcahi khandhehi dvādasahāyatanehi aṭṭhārasahi dhātūhi saṅgahitā,",
  "tika-abh05t1:38_16": "na kehici khandhehi na kehici āyatanehi na kāhici dhātūhi asaṅgahitā’’ti sadisaṁ vissajjanaṁ.",
  "tika-abh05t1:39_0": "6. Paṭiccasamuppādavaṇṇanā",
  "tika-abh05t1:40_0": "61.Avijjāvacanenāti ‘‘avijjāpaccayā saṅkhārā’’ti ettha avijjāggahaṇena.",
  "tika-abh05t1:40_1": "Visesanaṁ na kattabbaṁ,",
  "tika-abh05t1:40_2": "‘‘sabbampi viññāṇa’’nti vattabbanti adhippāyo.",
  "tika-abh05t1:40_3": "Tattha kāraṇamāha ‘‘kusalādīnampī’’tiādinā.",
  "tika-abh05t1:40_4": "Vissajjanāsadisena sabbaviññāṇādisaṅgahaṇato.",
  "tika-abh05t1:40_5": "Tesanti viññāṇādipadānaṁ.",
  "tika-abh05t1:40_6": "Idhāti imasmiṁ paṭhamanaye.",
  "tika-abh05t1:40_7": "Akammajānampi saṅgahitatā viññāyati saddāyatanassapi gahitattā.",
  "tika-abh05t1:41_0": "71.Jāyamāna…pe…",
  "tika-abh05t1:41_1": "mānānanti jāyamānādiavatthānaṁ dhammānaṁ.",
  "tika-abh05t1:41_2": "Jāyamānādibhāvamattattāti nibbattanādiavatthāmattabhāvato.",
  "tika-abh05t1:41_3": "Vinibbhujjitvāti avatthābhāvato vinibbhogaṁ katvā.",
  "tika-abh05t1:41_4": "Paramatthato avijjamānāni,",
  "tika-abh05t1:41_5": "sabhāvamattabhūtānīti paramatthadhammānaṁ avatthābhāvamattabhūtāni .",
  "tika-abh05t1:41_6": "Aparamatthasabhāvānipi rūpadhammassa nibbattiādibhāvato ruppanabhāvena gayhanti.",
  "tika-abh05t1:41_7": "Tato ‘‘rūpakkhandhassa sabhāgāni,",
  "tika-abh05t1:41_8": "arūpānaṁ pana jātijarāmaraṇānī’’ti ānetvā yojanā.",
  "tika-abh05t1:41_9": "Ekekabhūtānīti yathā ekasmiṁ rūpakalāpe jātiādīni ekekāniyeva honti,",
  "tika-abh05t1:41_10": "evaṁ ekasmiṁ arūpakalāpepīti vuttaṁ.",
  "tika-abh05t1:41_11": "Tenāha ‘‘rūpakalāpajātiādīni viyā’’tiādi.",
  "tika-abh05t1:41_12": "Anubhavanasañjānanavijānanakiccānaṁ vedanādīnaṁ nibbattiādibhūtānipi jātiādīni tathā na gayhantīti āha ‘‘vediyana…pe…",
  "tika-abh05t1:41_13": "agayhamānānī’’ti.",
  "tika-abh05t1:41_14": "Tena vedanākkhandhādīhi jātiādīnaṁ saṅgahābhāvamāha. ‘‘Jāti,",
  "tika-abh05t1:41_15": "bhikkhave,",
  "tika-abh05t1:41_16": "aniccā saṅkhatā’’tiādivacanato jātiādīnampi saṅkhatapariyāyo atthīti saṅkhatābhisaṅkharaṇakiccena saṅkhārakkhandhena",
  "tika-abh05t1:41_17": "tesaṁ saṅgahoti vuttaṁ ‘‘saṅkhatā…pe…",
  "tika-abh05t1:41_18": "sabhāgānī’’ti.",
  "tika-abh05t1:41_19": "Teneva ca saṅkhārakkhandhassa anekantaparamatthakiccatā veditabbā.",
  "tika-abh05t1:41_20": "Tathā duvidhānīti vuttappakārena rūpārūpadhammānaṁ nibbattiādibhāvena dvippakārāni.",
  "tika-abh05t1:41_21": "Tenāti yathāvuttasabhāgatthena.",
  "tika-abh05t1:41_22": "Tehi khandhādīhīti rūpakkhandhasaṅkhārakkhandhadhammāyatanadhammadhātūhi.",
  "tika-abh05t1:42_0": "Paṭhamanayasaṅgahāsaṅgahapadavaṇṇanā niṭṭhitā.",
  "tika-abh05t1:43_0": "2. Dutiyanayo saṅgahitenaasaṅgahitapadavaṇṇanā",
  "tika-abh05t1:44_0": "171.‘‘Saṅgahitena asaṅgahita’’nti ettha saṅgahitāsaṅgahitasaddā bhinnādhikaraṇā na gahetabbā visesanavisesitabbatāya icchitattā.",
  "tika-abh05t1:44_1": "Yo hi dhammo saṅgahitatāvisesavisiṭṭho asaṅgahito heṭṭhā uddiṭṭho,",
  "tika-abh05t1:44_2": "sveva idha asaṅgahitabhāvena pucchitvā vissajjīyatīti dassento ‘‘yaṁ taṁ…pe…",
  "tika-abh05t1:44_3": "tadeva dassento’’ti āha.",
  "tika-abh05t1:44_4": "Ye hi dhammā cakkhāyatanena khandhasaṅgahena saṅgahitā,",
  "tika-abh05t1:44_5": "āyatanadhātusaṅgahena ca asaṅgahitā,",
  "tika-abh05t1:44_6": "tesaṁyeva puna khandhādīhi asaṅgaho pucchitvā vissajjito.",
  "tika-abh05t1:44_7": "Tena vuttaṁ ‘‘cakkhāyatanena…pe… āhā’’ti.",
  "tika-abh05t1:44_8": "Sabbatthāti sabbesu nayesu vāresu ca.",
  "tika-abh05t1:44_9": "Khandhādisaṅgahasāmaññānanti ‘‘khandhasaṅgahenā’’tiādinā avisesena vuttānaṁ khandhādisaṅgahānaṁ.",
  "tika-abh05t1:44_10": "‘‘Sāmaññajotanā visese avatiṭṭhatī’’ti āha ‘‘niccaṁ visesāpekkhattā’’ti.",
  "tika-abh05t1:44_11": "Visesāvabodhanatthāni pañhabyākaraṇānīti vuttaṁ ‘‘bhedanissitattā ca pucchāvissajjanāna’’nti.",
  "tika-abh05t1:44_12": "Savisesāva khandhādigaṇanāti ‘‘khandhasaṅgahenā’’tiādinā avisesena vuttāpi rūpakkhandhādinā savisesāva khandhādigaṇanā,",
  "tika-abh05t1:44_13": "khandhādinā saṅgahoti attho.",
  "tika-abh05t1:44_14": "Suddhāti kevalā anavasesā,",
  "tika-abh05t1:44_15": "sāmaññabhūtāti vuttaṁ hoti.",
  "tika-abh05t1:45_0": "Tatthāti yathādhikate dutiyanaye.",
  "tika-abh05t1:45_1": "Sāmaññajotanāya visesaniddiṭṭhattā āha ‘‘saṅgahi…pe…",
  "tika-abh05t1:45_2": "niddhāritattā’’ti.",
  "tika-abh05t1:45_3": "Tīsu saṅgahesūti khandhādisaṅgahesu tīsu.",
  "tika-abh05t1:45_4": "Aññehīti vuttāvasesehi dvīhi ekena vā.",
  "tika-abh05t1:45_5": "Ettakeneva dassetabbā siyuṁ tāvatāpi saṅgahitena asaṅgahitabhāvassa pakāsitattā.",
  "tika-abh05t1:45_6": "Tesanti saṅgahitenaasaṅgahitabhāvena vuttadhammānaṁ.",
  "tika-abh05t1:45_7": "Evaṁvidhānanti ‘‘cakkhāyatanaṁ sotāyatana’’ntiādinā aniddhāritavisesānaṁ.",
  "tika-abh05t1:45_8": "Asambhavāti vuttappakārena niddisituṁ asambhavā.",
  "tika-abh05t1:45_9": "Saṅgahādinayadassanamattaṁ nayamātikāya byāpāro,",
  "tika-abh05t1:45_10": "yattha pana saṅgahādayo,",
  "tika-abh05t1:45_11": "te khandhādayo kusalādayo ca tesaṁ visayabhūtāti tehi vinā saṅgahādīnaṁ pavatti natthi.",
  "tika-abh05t1:45_12": "Tenāha ‘‘nayamātikāya abbhantarabāhiramātikāpekkhattā’’ti.",
  "tika-abh05t1:45_13": "Saṅgāhakaṁ asaṅgāhakañcāti vattabbaṁ.",
  "tika-abh05t1:45_14": "Yo hi idha saṅgāhakabhāvena vutto dhammo asaṅgāhakabhāvenapi vuttoyevāti.",
  "tika-abh05t1:46_0": "‘‘Ye dhammā khandhasaṅgahena saṅgahitā,",
  "tika-abh05t1:46_1": "āyatanadhātusaṅgahena asaṅgahitā’’ti,",
  "tika-abh05t1:46_2": "‘‘ye dhammā khandhasaṅgahena asaṅgahitā,",
  "tika-abh05t1:46_3": "āyatanadhātusaṅgahena saṅgahitā’’ti ca yattha pucchitabbavissajjitabbadhammavisesaniddhāraṇaṁ natthi,",
  "tika-abh05t1:46_4": "tattha paṭhamanaye chaṭṭhanaye ca ‘‘rūpakkhandho katihi khandhehi saṅgahito?",
  "tika-abh05t1:46_5": "Ekena khandhenā’’ti (dhātu. 6),",
  "tika-abh05t1:46_6": "‘‘rūpakkhandho katihi khandhehi sampayuttoti? Natthi.",
  "tika-abh05t1:46_7": "Catūhi khandhehi vippayutto’’ti (dhātu.",
  "tika-abh05t1:46_8": "228) ca evaṁ pucchitabbavissajjitabbabhāvena.",
  "tika-abh05t1:46_9": "Itaresūti dutiyādinayesu.",
  "tika-abh05t1:46_10": "Tassa tassāti yaṁ pucchitabbaṁ vissajjitabbañca ‘‘ye dhammā’’ti aniyamitarūpena niddhāritaṁ,",
  "tika-abh05t1:46_11": "tassa tassa ‘‘te dhammā’’ti niyāmakabhāvena.",
  "tika-abh05t1:47_0": "Etthāti etasmiṁ pakaraṇe.",
  "tika-abh05t1:47_1": "Yena yena cakkhāyatanādinā saṅgāhakena.",
  "tika-abh05t1:47_2": "Khandhādisaṅgahesūti khandhāyatanadhātusaṅgahesu.",
  "tika-abh05t1:47_3": "Tena tenāti khandhādisaṅgahena.",
  "tika-abh05t1:47_4": "Aññanti tato tato saṅgāhakato aññaṁ.",
  "tika-abh05t1:47_5": "Tabbinimuttaṁ saṅgahetabbāsaṅgahetabbaṁ yaṁ dhammajātaṁ atthi,",
  "tika-abh05t1:47_6": "taṁ tadeva ‘‘cakkhāyatanena ye dhammā khandhasaṅgahena saṅgahitā,",
  "tika-abh05t1:47_7": "āyatanadhātusaṅgahena asaṅgahitā’’ti saṅgāhakāsaṅgāhakabhāvena uddhaṭaṁ.",
  "tika-abh05t1:47_8": "Añño dhammo natthi tassa sabhāgabhāvena saṅgāhakasseva abhāvato.",
  "tika-abh05t1:47_9": "Siyā panetaṁ sabhāgena ekadesena saṅgahoti,",
  "tika-abh05t1:47_10": "taṁ paṭikkhipanto āha ‘‘na ca so…pe… hotī’’ti.",
  "tika-abh05t1:47_11": "Yañcātiādinā vacanantaraṁ pariharati.",
  "tika-abh05t1:48_0": "Yadicātiādināpi tasseva tena saṅgahābhāvaṁ pāṭhābhāvadassanena vibhāveti.",
  "tika-abh05t1:48_1": "Tattha so evāti yo rūpādikkhandho saṅgāhakabhāvena vutto,",
  "tika-abh05t1:48_2": "so eva tena rūpādikkhandhena saṅgayheyya saṅgahetabbo bhaveyya,",
  "tika-abh05t1:48_3": "teneva tassa saṅgahābhāve lakkhaṇaṁ dassento āha ‘‘na hi so eva tassa sabhāgo visabhāgo cā’’ti.",
  "tika-abh05t1:48_4": "Ekadesā viya cakkhāyatanādayo samudāyassa rūpakkhandhādikassa.",
  "tika-abh05t1:48_5": "Rūpakkhandho cakkhāyatanādīnaṁ na saṅgāhako asaṅgāhako ca sabhāgavisabhāgabhāvābhāvato.",
  "tika-abh05t1:48_6": "Esa nayo sesesupi.",
  "tika-abh05t1:48_7": "Samudāyantogadhānantiādinā vuttamevatthaṁ pākaṭataraṁ karoti.",
  "tika-abh05t1:48_8": "Tattha yenāti vibhāgena.",
  "tika-abh05t1:48_9": "Teti ekadesā.",
  "tika-abh05t1:48_10": "Tesanti ekadesānaṁ.",
  "tika-abh05t1:48_11": "Ettha tadantogadhatāya vibhāgābhāvo,",
  "tika-abh05t1:48_12": "vibhāgābhāvena sabhāgavisabhāgatābhāvo,",
  "tika-abh05t1:48_13": "tena saṅgāhakāsaṅgāhakatābhāvo dassitoti veditabbo.",
  "tika-abh05t1:49_0": "Yathā sabbena sabbaṁ sabhāgavisabhāgābhāvena ekadesānaṁ samudāyo saṅgāhako asaṅgāhako ca na hoti,",
  "tika-abh05t1:49_1": "evaṁ ekadesasabhāgavisabhāgānanti dassento ‘‘tathā’’tiādimāha.",
  "tika-abh05t1:49_2": "Tattha yathātiādi udāharaṇadassanena yathāvuttassa atthassa pākaṭakaraṇaṁ.",
  "tika-abh05t1:49_3": "Khandhasaṅgahena saṅgāhakaṁ asaṅgāhakañcāti yojanā.",
  "tika-abh05t1:49_4": "Tathā sesesupi.",
  "tika-abh05t1:49_5": "Na hi ekadesa…pe…",
  "tika-abh05t1:49_6": "visabhāgaṁ yena samudāyo saṅgāhako asaṅgāhako ca siyāti adhippāyo.",
  "tika-abh05t1:49_7": "Ettha ca saṅgāhakattaṁ tāva mā hotu,",
  "tika-abh05t1:49_8": "asaṅgāhakattaṁ pana kasmā paṭikkhipīyatīti codanaṁ manasi katvā āha ‘‘tasmā’’tiādi.",
  "tika-abh05t1:49_9": "Tattha tasmāti vuttamevatthaṁ hetubhāvena parāmasati.",
  "tika-abh05t1:49_10": "Attato aññassa,",
  "tika-abh05t1:49_11": "attani antogadhato aññassa,",
  "tika-abh05t1:49_12": "attekadesasabhāgato aññassa satipi asaṅgāhakatteti yojanā.",
  "tika-abh05t1:49_13": "Taṁ panetaṁ ‘‘rūpakkhandho rūpakkhandhena saṅgahito asaṅgahito ca na hotī’’tiādinā vutte tayo pakāre sandhāya vuttaṁ.",
  "tika-abh05t1:49_14": "Saṅgāhakattameva etesaṁ natthīti etesaṁ attā,",
  "tika-abh05t1:49_15": "attani antogadho,",
  "tika-abh05t1:49_16": "attekadesasabhāgo cāti vuttānaṁ saṅgāhakabhāvo eva natthi sabhāgābhāvato.",
  "tika-abh05t1:49_17": "Tena vuttaṁ ‘‘na hi so eva tassa sabhāgo’’tiādi.",
  "tika-abh05t1:49_18": "Yenāti saṅgāhakattena.",
  "tika-abh05t1:49_19": "Evarūpānanti yathāvuttānaṁ tippakārānaṁ aggahaṇaṁ veditabbaṁ satipi visabhāgabhāveti adhippāyo.",
  "tika-abh05t1:50_0": "Tenāti ‘‘dhammāyatana’’ntiādinā vacanena.",
  "tika-abh05t1:50_1": "Ekadesassa vedanākkhandhādikassa samudāyassa dhammāyatanassa saṅgāhakattaṁ ekadesena samudāyassa saṅgahitabhāvanti attho,",
  "tika-abh05t1:50_2": "samudāyassa rūpakkhandhassa ekadesassa cakkhāyatanassa sotāyatanassa ca saṅgāhakattaṁ samudāyena ekadesassa saṅgahitabhāvanti vuttaṁ hoti.",
  "tika-abh05t1:50_3": "Yadi evaṁ na dasseti,",
  "tika-abh05t1:50_4": "atha kiṁ dassetīti āha ‘‘catukkhandhagaṇanabhedehī’’tiādi.",
  "tika-abh05t1:50_5": "Tattha catukkhandhagaṇanabhedehīti rūpādicatukkhandhagaṇanavibhāgehi .",
  "tika-abh05t1:50_6": "Pañcadhāti rūpādicatukkhandhasaṅgaho viññāṇakkhandhasaṅgahoti evaṁ pañcappakārena bhinnataṁ.",
  "tika-abh05t1:50_7": "Tenāha ‘‘gaṇetabbāgaṇetabbabhāvenā’’ti.",
  "tika-abh05t1:50_8": "‘‘Ekena khandhenā’’tiādīsu karaṇatthe karaṇavacanaṁ,",
  "tika-abh05t1:50_9": "na kattuattheti katvā āha ‘‘saṅgāhakāsaṅgāhakanirapekkhāna’’nti.",
  "tika-abh05t1:50_10": "Tenevāha ‘‘kammakaraṇamattasabbhāvā’’ti.",
  "tika-abh05t1:50_11": "Dutiyādayo pana nayā.",
  "tika-abh05t1:50_12": "Agaṇanādidassanānīti agaṇanagaṇanadassanāni.",
  "tika-abh05t1:50_13": "Nanu ca dutiyādīsu gaṇanādīnipi vijjantīti?",
  "tika-abh05t1:50_14": "Saccaṁ vijjanti,",
  "tika-abh05t1:50_15": "tāni pana visesanabhūtāni appadhānānīti visesitabbabhūtānaṁ padhānānaṁ vasenevaṁ vuttaṁ.",
  "tika-abh05t1:50_16": "‘‘Cakkhāyatanena ye dhammā khandhasaṅgahena saṅgahitā’’tiādinā kattuādayo niddiṭṭhāti āha ‘‘kattukaraṇakammattayasabbhāvā’’ti.",
  "tika-abh05t1:51_0": "Tathā tathāti tena tena rūpakkhandhādippakārena.",
  "tika-abh05t1:51_1": "Taṁtaṁkhandhādibhāvābhāvo sabhāgavisabhāgatāti rūpadhammādīnaṁ rūpakkhandhādibhāvo sabhāgatā,",
  "tika-abh05t1:51_2": "vedanākkhandhādiabhāvo visabhāgatāti attho.",
  "tika-abh05t1:51_3": "Yathāniddhāritadhammadassaneti ‘‘ye dhammā,",
  "tika-abh05t1:51_4": "te dhammā’’ti niddhāritappakāradhammanirūpane.",
  "tika-abh05t1:51_5": "Saṅgāhakasaṅgahetabbānanti cakkhāyatanādikassa saṅgāhakassa sotāyatanādikassa ca saṅgahetabbassa.",
  "tika-abh05t1:51_6": "Samānakkhandhādibhāvoti ekakkhandhādibhāvo,",
  "tika-abh05t1:51_7": "rūpakkhandhādibhāvoti attho.",
  "tika-abh05t1:51_8": "Tadabhāvoti tassa samānakkhandhādibhāvassa abhāvo aññakkhandhādibhāvo.",
  "tika-abh05t1:51_9": "Ayanti yvāyaṁ paṭhamanaye tathā tathā gaṇetabbāgaṇetabbatāsaṅkhāto dutiyādinayesu yathāvuttānaṁ samānakkhandhādibhāvābhāvasaṅkhāto",
  "tika-abh05t1:51_10": "taṁtaṁkhandhādibhāvābhāvo vutto,",
  "tika-abh05t1:51_11": "ayametesaṁ dvippakārānaṁ nayānaṁ sabhāgavisabhāgatāsu viseso.",
  "tika-abh05t1:52_0": "Samudayasaccasukhindriyādīti ādi-saddena maggasaccadukkhindriyādi saṅgayhati.",
  "tika-abh05t1:52_1": "Asaṅgāhakattābhāvatoti saṅgahitatāvisiṭṭhassa asaṅgāhakattassa abhāvato .",
  "tika-abh05t1:52_2": "Na hi sakkā ‘‘samudayasaccena ye dhammā khandhasaṅgahena saṅgahitā,",
  "tika-abh05t1:52_3": "āyatanadhātusaṅgahena asaṅgahitā’’tiādi vattuṁ.",
  "tika-abh05t1:52_4": "Dukkhasaccasadisāni abyākatapadādīni.",
  "tika-abh05t1:52_5": "Itarehīti āyatanadhātusaṅgahehi saṅgāhakattāsaṅgāhakattābhāvato na uddhaṭānīti yojanā.",
  "tika-abh05t1:52_6": "Evantiādi yathāvuttassa atthassa nigamanavasena vuttaṁ.",
  "tika-abh05t1:52_7": "Na rūpakkhandhoti na sabbo rūpakkhandhadhammoti attho.",
  "tika-abh05t1:53_0": "‘‘Khandhapadenā’’ti idaṁ karaṇatthe karaṇavacanaṁ,",
  "tika-abh05t1:53_1": "na kattuattheti āha ‘‘khandhapadasaṅgahenāti attho’’ti.",
  "tika-abh05t1:53_2": "Tenevassa kattuatthataṁ paṭisedhetuṁ ‘‘na saṅgāhakenā’’ti vuttaṁ.",
  "tika-abh05t1:53_3": "Karaṇaṁ pana katturahitaṁ natthīti āha ‘‘kenaci saṅgāhakenāti idaṁ pana ānetvā vattabba’’nti.",
  "tika-abh05t1:53_4": "Saṅgāhakesu na yujjati na saṅgahetabbesūti adhippāyo.",
  "tika-abh05t1:53_5": "Rūpakkhandhadhammā hi ‘‘ye dhammā khandhasaṅgahena saṅgahitā’’ti vuttāti.",
  "tika-abh05t1:53_6": "Samudāye vuttavidhi tadavayavepi sambhavatīti codanaṁ samuṭṭhāpento ‘‘etena nayenā’’tiādimāha.",
  "tika-abh05t1:53_7": "Paṭiyogīnivattanaṁ eva-saddena karīyatīti āha ‘‘na hi aññamattanivāraṇaṁ eva-saddassa attho’’ti.",
  "tika-abh05t1:53_8": "Tenāha ‘‘saṅgāhakato aññanivāraṇaṁ eva-saddassa attho’’ti. So ca…pe…",
  "tika-abh05t1:53_9": "pekkhanti iminā tamevatthaṁ pākaṭataraṁ karoti.",
  "tika-abh05t1:53_10": "Saṅgāhakāpekkhatte hi ‘‘so cā’’tiādivacanassa ‘‘cakkhāyatanena rūpakkhandhova saṅgahito’’ti ettha cakkhāyatanaṁ",
  "tika-abh05t1:53_11": "saṅgāhakanti yathādhippetassa atthassa asambhavo evāti idāni taṁ asambhavaṁ vibhāvento ‘‘katha’’ntiādimāha,",
  "tika-abh05t1:53_12": "taṁ suviññeyyameva.",
  "tika-abh05t1:54_0": "Etthāti ‘‘aḍḍhekādasahi āyatanadhātūhī’’ti ettha.",
  "tika-abh05t1:54_1": "‘‘Rūpakkhandhenā’’ti ānetvā vattabbaṁ āyatanadhātuvisesanatthaṁ.",
  "tika-abh05t1:54_2": "Na so eva tassa,",
  "tika-abh05t1:54_3": "samudāyo vā tadekadesānaṁ saṅgāhako asaṅgāhako ca hotīti vuttovāyamatthoti āha ‘‘rūpakkhandho…pe…",
  "tika-abh05t1:54_4": "na hotī’’ti.",
  "tika-abh05t1:54_5": "Iminā pariyāyenāti yasmā vuttappakāraṁ saṅgāhakattaṁ natthi ‘‘yena saṅgahitassa asaṅgāhakaṁ siyā’’ti iminā pariyāyena.",
  "tika-abh05t1:54_6": "Asaṅgahitatāya abhāvo vutto aṭṭhakathāyaṁ (dhātu. aṭṭha.",
  "tika-abh05t1:54_7": "171) ‘‘so ca…pe…",
  "tika-abh05t1:54_8": "natthī’’ti.",
  "tika-abh05t1:54_9": "Saṅgahitatāyāti nippariyāyena saṅgahitabhāvena asaṅgahitatāya abhāvo vuttoti na yujjatīti yojanā.",
  "tika-abh05t1:54_10": "Sā saṅgahitatāti attanā attano,",
  "tika-abh05t1:54_11": "attekadesānaṁ vā saṅgahitatā.",
  "tika-abh05t1:54_12": "Tenāti rūpakkhandhena.",
  "tika-abh05t1:54_13": "Tesanti rūpakkhandhatadekadesānaṁ.",
  "tika-abh05t1:54_14": "Atthi ca vippayuttatā vedanākkhandhādīhi.",
  "tika-abh05t1:54_15": "Cakkhāyatanādīhi viyāti visadisudāharaṇaṁ.",
  "tika-abh05t1:54_16": "Etehi rūpavedanākkhandhādīhi aññehi ca evarūpehi.",
  "tika-abh05t1:54_17": "Etāni aññāni cāti etthāpi eseva nayo.",
  "tika-abh05t1:55_0": "Teneva tassa saṅgahitattābhāvadassanena heṭṭhā dassitena.",
  "tika-abh05t1:55_1": "Etthāti etasmiṁ vāre.",
  "tika-abh05t1:55_2": "Aggahaṇeti akathane,",
  "tika-abh05t1:55_3": "adesanāyanti attho.",
  "tika-abh05t1:55_4": "Samudayasaccādīsūti samudayasaccasukhindriyādīsu yujjeyya taṁ kāraṇaṁ. Kasmā?",
  "tika-abh05t1:55_5": "Tehi samudayasaccādīhi khandhādisaṅgahena saṅgahite dhammajāte sati tassa āyatanasaṅgahādīhi asaṅgahitattassa abhāvato.",
  "tika-abh05t1:55_6": "Rūpakkhandhādīhīti rūpakkhandhavedanākkhandhādīhi.",
  "tika-abh05t1:55_7": "Saṅgahitameva natthi, kasmā?",
  "tika-abh05t1:55_8": "‘‘So eva tassa saṅgāhako na hotī’’ti vuttovāyamattho.",
  "tika-abh05t1:55_9": "Yadipi rūpakkhandhādinā rūpakkhandhādikassa attano…pe…",
  "tika-abh05t1:55_10": "natthīti sambandho.",
  "tika-abh05t1:55_11": "Aññassa pana vedanākkhandhādikassa rūpakkhandhādinā saṅgahitattābhāvena asaṅgahitattaṁ atthīti yojanā.",
  "tika-abh05t1:55_12": "Ubhayābhāvoti saṅgahitattāsaṅgahitattābhāvo.",
  "tika-abh05t1:55_13": "Ettha etasmiṁ vāre.",
  "tika-abh05t1:55_14": "Dhammāyatanajīvitindriyādīnanti dhammāyatanādīnaṁ khandhacatukkasaṅgāhakatte,",
  "tika-abh05t1:55_15": "jīvitindriyādīnaṁ khandhadukasaṅgāhakatteti yojanā.",
  "tika-abh05t1:55_16": "Pāḷiyaṁ anāgatattā ‘‘satī’’ti sāsaṅkaṁ vadati.",
  "tika-abh05t1:55_17": "Ādi-saddena paṭhamena dhammadhātusaḷāyatanādīnaṁ sukhindriyādīnañca,",
  "tika-abh05t1:55_18": "dutiyena ekakkhandhassa saṅgaho daṭṭhabbo.",
  "tika-abh05t1:55_19": "Sukhindriyañhi vedanākkhandhasseva saṅgāhakaṁ.",
  "tika-abh05t1:55_20": "Tesanti khandhacatukkakhandhadukādīnaṁ asaṅgahitatā na natthi atthevāti tassā abhāvo anekantiko.",
  "tika-abh05t1:55_21": "Pubbe vuttanayenāti ‘‘rūpakkhandhādīhi panā’’tiādinā vuttanayena.",
  "tika-abh05t1:56_0": "Tatthevāti tasmiṁyeva pubbe vutte sanidassanasappaṭighapade.",
  "tika-abh05t1:56_1": "Nivattetvā gaṇhantoti pubbe vuttaṁ paṭinivattetvā gaṇhanto paccāmasanto.",
  "tika-abh05t1:56_2": "Tadavattabbatāti tesaṁ saṅgāhakāsaṅgāhakasaṅgahitattāsaṅgahitattānaṁ avattabbatā.",
  "tika-abh05t1:56_3": "Asaṅgāhakattābhāvato eva…pe…",
  "tika-abh05t1:56_4": "na saṅgāhakattābhāvatoti yasmā nesaṁ asaṅgāhakattaṁ viya saṅgāhakattampi natthi,",
  "tika-abh05t1:56_5": "tato eva saṅgahitattāsaṅgahitattampīti dasseti.",
  "tika-abh05t1:57_0": "Dutiyanayasaṅgahitenaasaṅgahitapadavaṇṇanā niṭṭhitā.",
  "tika-abh05t1:58_0": "3. Tatiyanayo asaṅgahitenasaṅgahitapadavaṇṇanā",
  "tika-abh05t1:59_0": "179.Rūpakkhandhenakhandhasaṅgahena asaṅgahitesūti niddhāraṇe bhummaṁ.",
  "tika-abh05t1:59_1": "Tasmāti yasmā ekadesasabhāgatā samudāyasabhāgatā na hoti, tasmā.",
  "tika-abh05t1:59_2": "Tenāti rūpakkhandhena.",
  "tika-abh05t1:59_3": "Tānīti vedanādikkhandhattayanibbānāni.",
  "tika-abh05t1:59_4": "Yathā ca ekadesavisabhāgatāya na saṅgahitatā,",
  "tika-abh05t1:59_5": "evaṁ ekadesasabhāgatāya asaṅgahitatāpi natthīti dassento ‘‘na kevala’’ntiādimāha.",
  "tika-abh05t1:59_6": "Saṅgahitāneva na na hontīti yojanā.",
  "tika-abh05t1:59_7": "Teti vedanādikkhandhattayanibbānasukhumarūpadhammā.",
  "tika-abh05t1:59_8": "Tehīti viññāṇakkhandhacakkhāyatanādīhi.",
  "tika-abh05t1:59_9": "Na kathañci sammissāti kenacipi pakārena na sammissāti asammissatāya saṅgahitattābhāvaṁ sādheti.",
  "tika-abh05t1:59_10": "Rūpakkhandhena viya…pe…",
  "tika-abh05t1:59_11": "na hotīti yathā rūpakkhandhena sabhāgatābhāvato nibbānaṁ na kenacipi saṅgahaṇena saṅgahitaṁ,",
  "tika-abh05t1:59_12": "evaṁ viññāṇakkhandhacakkhāyatanādīhi taṁ āyatanadhātusaṅgahehi saṅgahitaṁ na hotīti khandhasaṅgahābhāvo pākaṭo vuttovāti evaṁ vuttaṁ.",
  "tika-abh05t1:60_0": "Evarūpānanti rūpakkhandhaviññāṇakkhandhacakkhāyatanādīnaṁ.",
  "tika-abh05t1:60_1": "Na hi nibbānaṁ sandhāya ‘‘rūpakkhandhena viññāṇakkhandhena cakkhāyatanena ye dhammā khandhasaṅgahena asaṅgahitā,",
  "tika-abh05t1:60_2": "āyatanadhātusaṅgahena saṅgahitā’’ti sakkā vattuṁ.",
  "tika-abh05t1:60_3": "Tena vuttaṁ ‘‘saṅgāhakattābhāvato evā’’ti.",
  "tika-abh05t1:60_4": "Tathā ‘‘abyākatehi dhammehi ye dhammā khandhasaṅgahena asaṅgahitā,",
  "tika-abh05t1:60_5": "āyatanadhātusaṅgahena saṅgahitā’’tiādi na sakkā vattuṁ tādisassa dhammassa abhāvatoti āha ‘‘sanibbāna…pe…",
  "tika-abh05t1:60_6": "bhāvatovā’’ti.",
  "tika-abh05t1:60_7": "Aggahaṇaṁ veditabbanti yojanā.",
  "tika-abh05t1:60_8": "Tenāha ‘‘na hī’’tiādi.",
  "tika-abh05t1:60_9": "Kañcīti kañci dhammajātaṁ.",
  "tika-abh05t1:60_10": "Teti abyākatadhammādayo.",
  "tika-abh05t1:60_11": "Attanoti abyākatadhammādiṁ sandhāyāha.",
  "tika-abh05t1:60_12": "Ekadesoti rūpakkhandhādi.",
  "tika-abh05t1:60_13": "Attekadesasabhāgoti nibbānaṁ.",
  "tika-abh05t1:60_14": "Tañhi dhammāyatanadhammadhātupariyāpannatāya tadekadesasabhāgo.",
  "tika-abh05t1:60_15": "Asaṅgahitasaṅgāhakattāti khandhasaṅgahena asaṅgahitānaṁ saññākkhandhādīnaṁ āyatanadhātusaṅgahena saṅgāhakattāti attho.",
  "tika-abh05t1:61_0": "Visabhāgakkhandhanibbānasamudāyattā khandhasaṅgahena dhammāyatanena na koci dhammo saṅgahito atthīti yojanā.",
  "tika-abh05t1:61_1": "Etassāti ‘‘dhammāyatanena saṅgahitā’’ti etassa padassa dhammāyatanagaṇanena saṅgahitāti attho.",
  "tika-abh05t1:61_2": "Oḷārikarūpasammissaṁ dhammāyatanekadesaṁ.",
  "tika-abh05t1:62_0": "Tatiyanayaasaṅgahitenasaṅgahitapadavaṇṇanā niṭṭhitā.",
  "tika-abh05t1:63_0": "4. Catutthanayo saṅgahitenasaṅgahitapadavaṇṇanā",
  "tika-abh05t1:64_0": "191.Tiṇṇaṁsaṅgahānanti khandhāyatanadhātusaṅgahānaṁ.",
  "tika-abh05t1:64_1": "Saṅgahaṇapubbaṁ asaṅgahaṇaṁ,",
  "tika-abh05t1:64_2": "asaṅgahaṇapubbaṁ saṅgahaṇañca vuccamānaṁ saṅgahaṇāsaṅgahaṇānaṁ pavattivisesena vuttaṁ hotīti āha ‘‘saṅgahaṇā…pe…",
  "tika-abh05t1:64_3": "uddiṭṭhā’’ti.",
  "tika-abh05t1:64_4": "Saṅgahābhāvakato asaṅgaho saṅgahahetuko saṅgahassa pavattivisesoyeva nāma hotīti āha ‘‘saṅgahaṇappavattivisesavirahe’’ti.",
  "tika-abh05t1:64_5": "Kenaci samudayasaccādinā tīhipi saṅgahehi saṅgahitena saṅkhārakkhandhapariyāpannena dhammavisesena puna",
  "tika-abh05t1:64_6": "tatheva saṅgahito so eva samudayasaccādiko dhammaviseso saṅgahitena saṅgahito.",
  "tika-abh05t1:64_7": "Saṅgāhakattābhāvasabbhāvā saṅgāhakabhāvena na uddhaṭā,",
  "tika-abh05t1:64_8": "na asaṅgāhakattā eva.",
  "tika-abh05t1:64_9": "Yathā hi tīhi saṅgahehi na saṅgāhakā,",
  "tika-abh05t1:64_10": "evaṁ dvīhi,",
  "tika-abh05t1:64_11": "ekenapi saṅgahena na saṅgāhakā idha na uddhaṭā.",
  "tika-abh05t1:64_12": "Tehi saṅgahitāti tehi tīhi saṅgahehi saṅgahitā dhammā.",
  "tika-abh05t1:64_13": "Yassāti yassa attano saṅgāhakassa.",
  "tika-abh05t1:65_0": "Sakalavācakenāti anavasesaṁ khandhādiatthaṁ vadantena.",
  "tika-abh05t1:65_1": "Tena khandhādipadenāti ‘‘teneva saṅgahaṁ gaccheyyā’’ti ettha tena khandhādipadenāti evaṁ yojetabbaṁ.",
  "tika-abh05t1:65_2": "Evaṁ pana ayojetvā ‘‘yaṁ attano saṅgāhakaṁ saṅgaṇhitvā puna teneva saṅgahaṁ gaccheyya,",
  "tika-abh05t1:65_3": "taṁ aññaṁ saṅgahitaṁ nāma natthī’’ti evaṁ na sakkā vattuṁ.",
  "tika-abh05t1:65_4": "Kasmāti ce?",
  "tika-abh05t1:65_5": "Na hi yena samudayasaccādinā yaṁ saṅkhārakkhandhapariyāpannaṁ dhammajātaṁ khandhādisaṅgahehi saṅgahitaṁ,",
  "tika-abh05t1:65_6": "teneva samudayasaccādinā tassa tadavasiṭṭhassa saṅkhārakkhandhadhammassa,",
  "tika-abh05t1:65_7": "na ca tasseva kevalassa samudayasaccādikassa saṅgaho pucchito vissajjitoti yojanā,",
  "tika-abh05t1:65_8": "atha kho tena saṅkhārakkhandhadhammena phassādinā.",
  "tika-abh05t1:65_9": "Saṅgahitassāti saṅgahitatāvisiṭṭhassāti attho.",
  "tika-abh05t1:65_10": "Tasmā attano saṅgāhakaṁ sakalakkhaṇādiṁ saṅgaṇhitvā puna tena khandhādipadena yaṁ saṅgahaṁ gaccheyya,",
  "tika-abh05t1:65_11": "taṁ tādisaṁ natthīti attho veditabbo.",
  "tika-abh05t1:65_12": "Vedanā saddo ca khandho āyatanañcāti vedanā visuṁ khandho,",
  "tika-abh05t1:65_13": "saddo ca visuṁ āyatananti attho.",
  "tika-abh05t1:65_14": "Aññena khandhantarādinā.",
  "tika-abh05t1:65_15": "Asammissanti abyākatadukkhasaccādi viya amissitaṁ. Na hi…pe…",
  "tika-abh05t1:65_16": "etthāti saṅgahitatāvisiṭṭhena dhammena yo dhammo saṅgahito,",
  "tika-abh05t1:65_17": "tassa saṅgahitatāvisiṭṭhoyeva yo saṅgaho,",
  "tika-abh05t1:65_18": "so na ettha vāre pucchito vissajjito ca.",
  "tika-abh05t1:65_19": "Saṅgahovāti kevalo saṅgaho ,",
  "tika-abh05t1:65_20": "na kattāpekkhoti attho.",
  "tika-abh05t1:65_21": "Na saṅgāhakenāti idaṁ yathāvuttena atthena nivattitassa dassanaṁ.",
  "tika-abh05t1:65_22": "Na hītiādi taṁsamatthanaṁ.",
  "tika-abh05t1:66_0": "Catutthanayasaṅgahitenasaṅgahitapadavaṇṇanā niṭṭhitā.",
  "tika-abh05t1:67_0": "5. Pañcamanayo asaṅgahitenaasaṅgahitapadavaṇṇanā",
  "tika-abh05t1:68_0": "193.Vuttanayenāti yasmā saṅgahappavattivisesavirahito asaṅgahitadhammavisesanissito pañcamanayo,",
  "tika-abh05t1:68_1": "tasmā yo ettha kenaci asaṅgahitena dhammavisesena puna asaṅgahito dhammaviseso asaṅgahitena asaṅgahito asaṅgahitatāya pucchitabbo vissajjitabbo ca.",
  "tika-abh05t1:68_2": "Tameva tāva yathāniddhāritaṁ dassento ‘‘rūpakkhandhena ye dhammā khandha…pe…",
  "tika-abh05t1:68_3": "asaṅgahitā,",
  "tika-abh05t1:68_4": "tehi dhammehi ye dhammā khandha…pe…",
  "tika-abh05t1:68_5": "asaṅgahitāti āhā’’ti catutthanaye vuttanayānusārena.",
  "tika-abh05t1:68_6": "Yathāniddhāritadhammadassananti pāḷiyaṁ niddhāritappakāradhammadassanaṁ.",
  "tika-abh05t1:68_7": "Saha sukhumarūpenāti sasukhumarūpaṁ,",
  "tika-abh05t1:68_8": "tena sukhumarūpena saddhiṁ gahitaṁ viññāṇaṁ,",
  "tika-abh05t1:68_9": "tena sahitadhammasamudāyā sasukhuma…pe… dāyā.",
  "tika-abh05t1:68_10": "Ke pana teti āha ‘‘dukkhasaccā’’tiādi.",
  "tika-abh05t1:68_11": "Kesañcīti nibbānacakkhāyatanādīnaṁ.",
  "tika-abh05t1:68_12": "Tīhipi saṅgahehi.",
  "tika-abh05t1:68_13": "Paripuṇṇasaṅgahehi tīhipi saṅgahehi asaṅgāhakā paripuṇṇasaṅgahāsaṅgāhakā.",
  "tika-abh05t1:68_14": "Abyākatadhammasadisā nevadassanenanabhāvanāyapahātabbanevasekkhānāsekkhādayo.",
  "tika-abh05t1:68_15": "Itareti rūpakkhandhādayo.",
  "tika-abh05t1:68_16": "Tabbipariyāyenāti vuttavipariyāyena,",
  "tika-abh05t1:68_17": "tīhipi saṅgahehi asaṅgahetabbassa atthitāya paripuṇṇasaṅgahāsaṅgāhakattāti attho.",
  "tika-abh05t1:69_0": "Asaṅgāhakesu nibbānaṁ antogadhaṁ,",
  "tika-abh05t1:69_1": "tasmā taṁ anidassanaappaṭighehi asaṅgahetabbaṁ na hotīti attho.",
  "tika-abh05t1:69_2": "Tenāha ‘‘na ca tadeva tassa asaṅgāhaka’’nti.",
  "tika-abh05t1:69_3": "‘‘Vedanākkhandhena ye dhammā’’tiādayo nava pañhā dutiyapañhādayo,",
  "tika-abh05t1:69_4": "te paṭhamapañhena saddhiṁ dasa,",
  "tika-abh05t1:69_5": "nāmarūpapañhādayo pana catuvīsatīti āha ‘‘sabbepi catuttiṁsa hontī’’ti.",
  "tika-abh05t1:69_6": "Rūpakkhandhādivisesakapadanti ‘‘rūpakkhandhenā’’tiādinā asaṅgāhakattena visesakaṁ rūpakkhandhādipadaṁ.",
  "tika-abh05t1:69_7": "Pucchāyāti ca pucchanatthanti attho.",
  "tika-abh05t1:69_8": "‘‘Rūpakkhandhenā’’tiādi sabbampi vā viññāpetuṁ icchitabhāvena vacanaṁ pañhabhāvato pucchā.",
  "tika-abh05t1:69_9": "Tenāha aṭṭhakathāyaṁ ‘‘pañhā panettha…pe…",
  "tika-abh05t1:69_10": "catuttiṁsa hontī’’ti.",
  "tika-abh05t1:69_11": "Te hi lakkhaṇato dassitāti te niddhāritadhammā teneva asaṅgahitāsaṅgahitatāya niddhāraṇasaṅkhātena lakkhaṇena dassitā.",
  "tika-abh05t1:70_0": "Tadevāti eva-saddenāti ‘‘tadevā’’ti ettha eva-saddena.",
  "tika-abh05t1:70_1": "‘‘Yaṁ pucchāya uddhaṭaṁ padaṁ,",
  "tika-abh05t1:70_2": "taṁ khandhādīhi asaṅgahita’’nti ettha ‘‘khandhādīhevā’’ti avadhāraṇaṁ nippayojanaṁ pakārantarassa abhāvato.",
  "tika-abh05t1:70_3": "‘‘Tīhi asaṅgaho’’ti hi vuttaṁ.",
  "tika-abh05t1:70_4": "Tathā ‘‘asaṅgahitamevā’’ti saṅgahitatānivattanassa anadhippetattā.",
  "tika-abh05t1:70_5": "Tadevāti pana icchitaṁ uddhaṭasseva asaṅgahitenaasaṅgahitabhāvassa avadhāretabbattāti dassento ‘‘na kadācī’’tiādimāha.",
  "tika-abh05t1:70_6": "Tattha aññassāti anuddhaṭassa.",
  "tika-abh05t1:70_7": "Aniyatataṁ dassetīti idaṁ avadhāraṇaphaladassanaṁ.",
  "tika-abh05t1:70_8": "Niyamatoti sakkā vacanaseso yojetunti idampi eva-kārena siddhamevatthaṁ pākaṭataraṁ kātuṁ vuttaṁ.",
  "tika-abh05t1:70_9": "Yato hi eva-kāro,",
  "tika-abh05t1:70_10": "tato aññattha niyamoti.",
  "tika-abh05t1:70_11": "Evaṁpakāramevāti pucchāya uddhaṭappakārameva,",
  "tika-abh05t1:70_12": "yaṁ pakāraṁ pucchāya uddhaṭaṁ,",
  "tika-abh05t1:70_13": "taṁpakāramevāti attho.",
  "tika-abh05t1:70_14": "Tassāti asaṅgahitassa.",
  "tika-abh05t1:70_15": "Aññassāti pucchāya anuddhaṭappakārassa.",
  "tika-abh05t1:70_16": "Etena yo pucchāya uddhaṭo tīhipi saṅgahehi asaṅgahito,",
  "tika-abh05t1:70_17": "tasseva idha pucchitabbavissajjitabbabhāvo,",
  "tika-abh05t1:70_18": "na aññassāti dasseti.",
  "tika-abh05t1:70_19": "Tenāha ‘‘pucchāya uddhaṭañhī’’tiādi.",
  "tika-abh05t1:70_20": "Āyatanadhātusaṅgahavasena cettha rūpakkhandhādīnaṁ aññasahitatā,",
  "tika-abh05t1:70_21": "viññāṇakkhandhādīnaṁ asahitatā ca veditabbā.",
  "tika-abh05t1:71_0": "Avasesā vedanādayo tayo khandhā nibbānañca sakalena rūpakkhandhena tesaṁ saṅgaho natthīti ‘‘saṅgahitā’’ti na sakkā vattuṁ,",
  "tika-abh05t1:71_1": "ekadesena pana saṅgaho atthīti ‘‘asaṅgahitā na hontīti evaṁ daṭṭhabba’’nti āha.",
  "tika-abh05t1:71_2": "‘‘Rūpadhammāvā’’ti niyamanaṁ pucchāya uddhaṭabhāvāpekkhanti dassento ‘‘pucchāya…pe…",
  "tika-abh05t1:71_3": "adhippāyo’’ti āha.",
  "tika-abh05t1:71_4": "Tena vuttaṁ ‘‘anuddhaṭā vedanādayopi hi asaṅgahitā evā’’ti.",
  "tika-abh05t1:71_5": "Etthāti etasmiṁ pañcamanayaniddese.",
  "tika-abh05t1:71_6": "Paṭhame nayeti paṭhame atthavikappe.",
  "tika-abh05t1:71_7": "Tathā dutiyeti etthāpi.",
  "tika-abh05t1:71_8": "Rūpaviññāṇehīti asukhumarūpadhammehi viññāṇena cāti ayamettha adhippāyoti dassento ‘‘oḷārika…pe…",
  "tika-abh05t1:71_9": "attho’’ti āha.",
  "tika-abh05t1:71_10": "Kathaṁ pana rūpadhammāti vutte oḷārikarūpasseva gahaṇanti āha ‘‘rūpekadeso hi ettha rūpaggahaṇena gahito’’ti.",
  "tika-abh05t1:72_0": "196.Asaṅgāhakanti ‘‘cakkhāyatanena…pe…",
  "tika-abh05t1:72_1": "asaṅgahitā’’ti evaṁ asaṅgāhakabhāvena vuttaṁ pucchitabbavissajjetabbabhāvena vuttampi kāmaṁ vedanādīheva catūhi asaṅgahitaṁ,",
  "tika-abh05t1:72_2": "taṁ pana na cakkhāyatanamevāti dassetuṁ ‘‘cakkhāyatanena panā’’tiādi vuttaṁ.",
  "tika-abh05t1:72_3": "Yehi dhammehīti khandhādīsu yehi.",
  "tika-abh05t1:72_4": "Sabbaṁ dhammajātaṁ teva rūpādike dhamme udāneti pāḷiyaṁ.",
  "tika-abh05t1:72_5": "Kasmā panetaṁ udānetīti āha ‘‘sadisavissajjanā’’tiādi.",
  "tika-abh05t1:72_6": "Paṭhamena udānena.",
  "tika-abh05t1:72_7": "Dveti ‘‘bāhirā upādā dve’’ti ettha vuttaṁ dve-saddaṁ sandhāyāha.",
  "tika-abh05t1:72_8": "Tassa asaṅgahitassa.",
  "tika-abh05t1:72_9": "Yathādassitassāti ‘‘rūpa’’ntiādinā dassitappakārassa.",
  "tika-abh05t1:72_10": "Dhammanvayañāṇuppādanaṁ nayadānaṁ.",
  "tika-abh05t1:72_11": "‘‘Rūpaṁ dhammāyatana’’ntiādīnaṁ padānaṁ vasena dvevīsapadiko esa nayo.",
  "tika-abh05t1:73_0": "Pañcamanayaasaṅgahitenaasaṅgahitapadavaṇṇanā niṭṭhitā.",
  "tika-abh05t1:74_0": "6. Chaṭṭhanayo sampayogavippayogapadavaṇṇanā",
  "tika-abh05t1:75_0": "228.",
  "tika-abh05t1:75_1": "‘‘Tatthā’’ti iminā ‘‘sampayogavippayogapadaṁ bhājetvā’’ti ettha sampayogavippayogapadaṁ bhājitaṁ,",
  "tika-abh05t1:75_2": "saṁvaṇṇetabbatāya ca padhānabhūtaṁ paccāmaṭṭhaṁ,",
  "tika-abh05t1:75_3": "na rūpakkhandhādipadanti dassento ‘‘yaṁ labbhati…pe…",
  "tika-abh05t1:75_4": "veditabba’’nti vatvā puna ‘‘rūpakkhandhādīsu hī’’tiādinā tamatthaṁ vivarati.",
  "tika-abh05t1:75_5": "Tattha na labbhatīti ‘‘sampayuttaṁ vippayutta’’nti vā gahetuṁ na labbhati,",
  "tika-abh05t1:75_6": "alabbhamānampi pucchāya gahitaṁ paṭikkhepena vissajjetuṁ.",
  "tika-abh05t1:75_7": "Paṭikkhepopi hi pucchāya vissajjanameva.",
  "tika-abh05t1:75_8": "Tathā hi yamake (yama.",
  "tika-abh05t1:75_9": "1.khandhayamaka.59-61) ‘‘yassa rūpakkhandho nuppajjittha,",
  "tika-abh05t1:75_10": "tassa vedanākkhandho nuppajjitthā’’ti pucchāya ‘‘natthī’’ti vissajjitaṁ.",
  "tika-abh05t1:75_11": "Tena panettha rūpadhammesu sampayogaṭṭho na labbhatīti ayamattho dassito hoti.",
  "tika-abh05t1:75_12": "Alabbhamānampi sampayogapadaṁ gahitanti sambandho.",
  "tika-abh05t1:75_13": "Sabbatthāti rūpakkhandhavedanākkhandhādīsu.",
  "tika-abh05t1:75_14": "Etesanti rūpanibbānānaṁ.",
  "tika-abh05t1:75_15": "Visabhāgatāti ataṁsabhāgatā.",
  "tika-abh05t1:75_16": "Ekuppādādibhāvo hi sampayoge sabhāgatā,",
  "tika-abh05t1:75_17": "na saṅgahe viya samānasabhāgatā,",
  "tika-abh05t1:75_18": "tasmā ekuppādādibhāvarahitānaṁ rūpanibbānānaṁ sā ekuppādāditā visabhāgatā vuttā.",
  "tika-abh05t1:75_19": "Tadabhāvatoti tassā visabhāgatāya ekuppādāditāya abhāvato.",
  "tika-abh05t1:75_20": "Vippayogopi nivārito eva hoti,",
  "tika-abh05t1:75_21": "visabhāgo bhāvo vippayogoti vuttovāyamatthoti.",
  "tika-abh05t1:75_22": "‘‘Catūsuhī’’tiādinā vuttamevatthaṁ pākaṭataraṁ karoti.",
  "tika-abh05t1:75_23": "Tattha tesaṁ tehīti ca arūpakkhandhe eva parāmasati.",
  "tika-abh05t1:75_24": "Visabhāgatā ca hoti rūpanibbānesu avijjamānattāti attho.",
  "tika-abh05t1:75_25": "Tenāha ‘‘na ca rūpekadesassā’’tiādi.",
  "tika-abh05t1:75_26": "Tenevāti catukkhandhasabhāgattā eva.",
  "tika-abh05t1:76_0": "Tīhi viññāṇadhātūhīti ghānajivhākāyaviññāṇadhātūhi vippayutte anārammaṇamissake rūpadhammamissake dhamme dīpeti rūpabhavoti yojanā.",
  "tika-abh05t1:76_1": "Pañcahīti cakkhuviññāṇādīhi pañcahi viññāṇadhātūhi.",
  "tika-abh05t1:76_2": "Ekāya manodhātuyā.",
  "tika-abh05t1:76_3": "Na sampayutteti na sampayutte eva.",
  "tika-abh05t1:76_4": "Tathā hi ‘‘vippayutte ahonte sattahipi sampayutte sattapi vā tā’’ti vuttaṁ.",
  "tika-abh05t1:76_5": "Tenāti vippayuttatāpaṭikkhepena.",
  "tika-abh05t1:76_6": "Tāhīti sattaviññāṇadhātūhi.",
  "tika-abh05t1:76_7": "Sampayutte dīpentīti sampayutte dīpentiyeva,",
  "tika-abh05t1:76_8": "na sampayutte evāti evamavadhāraṇaṁ gahetabbaṁ.",
  "tika-abh05t1:76_9": "Esa nayo sesesupi.",
  "tika-abh05t1:76_10": "Sampayutte vedanādike.",
  "tika-abh05t1:76_11": "Sampayuttavippayuttabhāvehi navattabbaṁ,",
  "tika-abh05t1:76_12": "taṁyeva viññāṇadhātusattakaṁ.",
  "tika-abh05t1:76_13": "Sampayuttabhāvena navattabbāni sampayuttanavattabbāni,",
  "tika-abh05t1:76_14": "bhinnasantānikāni,",
  "tika-abh05t1:76_15": "nānākkhaṇikāni ca arūpānipi dhammajātāni.",
  "tika-abh05t1:76_16": "Anārammaṇamissakasabbaviññāṇadhātutaṁsampayuttā dhammāyatanādipadehi dīpetabbā,",
  "tika-abh05t1:76_17": "anārammaṇamissakasabbaviññāṇadhātuyo acetasikādipadehi dīpetabbā,",
  "tika-abh05t1:76_18": "tadubhayasamudāyā dukkhasaccādipadehi dīpetabbāti veditabbā.",
  "tika-abh05t1:77_0": "Yadi evanti yadi anārammaṇamissānaṁ dhammānaṁ vippayogo natthi.",
  "tika-abh05t1:77_1": "Anārammaṇamissobhayadhammāti rūpanibbānasahitasabbaviññāṇadhātutaṁsampayuttadhammā.",
  "tika-abh05t1:77_2": "Khandhādīhevāti khandhāyatanadhātūhi eva,",
  "tika-abh05t1:77_3": "na arūpakkhandhamattena.",
  "tika-abh05t1:77_4": "Arūpakkhandheyeva pana sandhāya ‘‘tehi dhammehi ye dhammā vippayuttā’’ti vuttanti nāyaṁ dosoti dasseti.",
  "tika-abh05t1:77_5": "Tadekadesāti ‘‘anārammaṇamissā’’tiādinā vuttadhammasamudāyassa ekadesā.",
  "tika-abh05t1:77_6": "Tadekadesaññasamudāyāti tasseva yathāvuttassa samudāyassa ekadesā hutvā aññesaṁ avayavānaṁ rūpakkhandhādīnaṁ samudāyabhūtā.",
  "tika-abh05t1:77_7": "Vibhāgābhāvatoti bhedābhāvato.",
  "tika-abh05t1:77_8": "Bhedoti cettha accantabhedo adhippeto.",
  "tika-abh05t1:77_9": "Na hi samudāyāvayavānaṁ sāmaññavisesānaṁ viya accantabhedo atthi bhedābhedayuttattā.",
  "tika-abh05t1:77_10": "Tesaṁ accantabhedameva hi sandhāya ‘‘samudāyantogadhānaṁ ekadesānaṁ na vibhāgo atthī’’ti saṅgahepi vuttaṁ.",
  "tika-abh05t1:77_11": "Tenāti avibhāgasabbhāvato sabhāgavisabhāgattābhāvena.",
  "tika-abh05t1:77_12": "Tesanti anārammaṇamissakasabbaviññāṇadhātuādīnaṁ .",
  "tika-abh05t1:77_13": "Te ca akusalābyākatā.",
  "tika-abh05t1:77_14": "Tesanti kusalākusalābyākatadhammānaṁ.",
  "tika-abh05t1:77_15": "Tasmāti yasmā vibhattasabhāvānaṁ na tesaṁ samudāyekadesādibhāvo, tasmā.",
  "tika-abh05t1:77_16": "Yasmā pana kusalādayo eva khandhādayoti khandhādiāmasanena samudāyekadesādibhāvo āpanno evāti vuttanayena vippayogābhāvo hoti,",
  "tika-abh05t1:77_17": "tasmā taṁ pariharanto ‘‘khandhādīni anāmasitvā’’tiādimāha.",
  "tika-abh05t1:77_18": "Tesanti kusalādīnaṁ.",
  "tika-abh05t1:77_19": "Aññamaññavippayuttatā vuttā ‘‘kusalehi dhammehi ye dhammā vippayuttā’’tiādinā.",
  "tika-abh05t1:77_20": "Sabbesūti dutiyādisabbapañhesu.",
  "tika-abh05t1:78_0": "Chattiṁsāya piṭṭhidukapadesu vīsati dukapadāni imasmiṁ naye labbhanti,",
  "tika-abh05t1:78_1": "avasiṭṭhāni soḷasevāti āha ‘‘soḷasāti vattabba’’nti.",
  "tika-abh05t1:78_2": "Tato eva ‘‘tevīsapadasata’’nti ettha ‘‘tevīsa’’nti idañca ‘‘ekavīsa’’nti vattabbanti yojanā.",
  "tika-abh05t1:78_3": "Sabbatthāti sabbapañhesu.",
  "tika-abh05t1:78_4": "Ekakālekasantānānaṁ bhinnakālabhinnasantānānañca anekesaṁ dhammānaṁ samudāyabhūtā saṅkhārakkhandhadhammāyatanadhammadhātuyoti āha ‘‘kālasantāna…pe…",
  "tika-abh05t1:78_5": "dhātūna’’nti.",
  "tika-abh05t1:78_6": "Ekadesasammissāti cittiddhipādādinā attano ekadeseneva khandhantarādīhi sammissā iddhipādādayo,",
  "tika-abh05t1:78_7": "anārammaṇehi rūpanibbānehi ca asammissā.",
  "tika-abh05t1:78_8": "Samānakālasantānehīti ekakālasantānehi kālasantānabhedarahitehi ekadesantarehi,",
  "tika-abh05t1:78_9": "saṅkhārakkhandhādīnaṁ ekadesantarehi,",
  "tika-abh05t1:78_10": "saṅkhārakkhandhādīnaṁ ekadesavisesabhūtehi satipaṭṭhānasammappadhānasaññākkhandhādīhi vibhattā eva samudayasaccādayo sampayogīvippayogībhāvena,",
  "tika-abh05t1:78_11": "rūpakkhandhādayo vippayogībhāvena gahitāti yojanā.",
  "tika-abh05t1:78_12": "Tehi samudayasaccādīhi.",
  "tika-abh05t1:78_13": "Te saññākkhandhādayo.",
  "tika-abh05t1:78_14": "Kehici sahuppajjanārahehi ekadesantarehi vibhattehi.",
  "tika-abh05t1:78_15": "Na hi saṅkhārakkhandhādipariyāpannattepi samudayasaccādayo maggasaccādīhi sampayogaṁ labhanti.",
  "tika-abh05t1:78_16": "Tesanti vedanākkhandhasaññākkhandhādīnaṁ.",
  "tika-abh05t1:78_17": "Ekuppādā…pe…",
  "tika-abh05t1:78_18": "visabhāgatā cāti ekuppādāditāsaṅkhātā yathārahaṁ sabhāgatā visabhāgatā ca.",
  "tika-abh05t1:78_19": "Tena yathāvuttakāraṇena sampayogassa vippayogassa ca labhanato.",
  "tika-abh05t1:79_0": "Bhinnakālānaṁ samudāyīnaṁ samudāyā bhinnakālasamudāyā.",
  "tika-abh05t1:79_1": "Vattamānā ca ekasmiṁ santāne ekekadhammā vattanti.",
  "tika-abh05t1:79_2": "Tasmāti yasmā etadeva, tasmā.",
  "tika-abh05t1:79_3": "Tesaṁ vedanākkhandhādīnaṁ vibhajitabbassa ekadesabhūtassa abhāvato.",
  "tika-abh05t1:79_4": "Sukhindriyādīni vedanākkhandhekadesabhūtānipi.",
  "tika-abh05t1:79_5": "Tena vibhāgākaraṇena .",
  "tika-abh05t1:79_6": "Yadi samānakālassa vibhajitabbassa abhāvato cakkhuviññāṇadhātādayo viññāṇakkhandhassa vibhāgaṁ na karonti,",
  "tika-abh05t1:79_7": "atha kasmā ‘‘cakkhuviññāṇadhātu…pe…",
  "tika-abh05t1:79_8": "manoviññāṇadhātu soḷasahi dhātūhi vippayuttā’’ti vuttanti codanaṁ manasi katvā āha ‘‘khandhāyatana…pe…",
  "tika-abh05t1:79_9": "vippayuttāti vutta’’nti.",
  "tika-abh05t1:79_10": "Evamevanti yathā dhātuvibhāgena vibhattassa viññāṇassa, evamevaṁ.",
  "tika-abh05t1:80_0": "235.Taṁsampayogībhāvanti tehi khandhehi sampayogībhāvaṁ.",
  "tika-abh05t1:80_1": "Yathā hi samānakālasantānehi ekacittuppādagatehi vedanāsaññāviññāṇakkhandhehi samudayasaccassa sampayuttatā,",
  "tika-abh05t1:80_2": "evaṁ bhinnasantānehi bhinnakālehi ca tehi tassa vippayuttatāti āha ‘‘evaṁ taṁvippayogībhāvaṁ…pe…",
  "tika-abh05t1:80_3": "na vutta’’nti.",
  "tika-abh05t1:80_4": "Visabhāgatānibandhassa vibhāgassa abhāvena avibhāgehi tehi tīhi khandhehi.",
  "tika-abh05t1:80_5": "Vibhāge hītiādinā tamevatthaṁ pākaṭataraṁ karoti.",
  "tika-abh05t1:80_6": "Vibhāgarahitehīti samānakālasantānehi ekacittuppādagatattā avibhattehi vedanākkhandhādīhi na yuttaṁ vippayuttanti vattuṁ.",
  "tika-abh05t1:80_7": "Tenāha ‘‘vijjamānehi…pe…",
  "tika-abh05t1:80_8": "bhāvato’’ti.",
  "tika-abh05t1:80_9": "Tattha vijjamānassa samānassa samānajātikassāti adhippāyo.",
  "tika-abh05t1:80_10": "Na hi vijjamānaṁ rūpārūpaṁ aññamaññassa visabhāgaṁ na hoti.",
  "tika-abh05t1:80_11": "Anuppannā dhammā viyāti idaṁ visadisudāharaṇadassanaṁ.",
  "tika-abh05t1:80_12": "Yathā ‘‘anuppannā dhammā’’ti anāgatakālaṁ vuccatīti āmaṭṭhakālabhedaṁ,",
  "tika-abh05t1:80_13": "evaṁ yaṁ āmaṭṭhakālabhedaṁ na hotīti attho.",
  "tika-abh05t1:80_14": "Uddharitabbaṁ desanāya desetabbanti vuttaṁ hoti.",
  "tika-abh05t1:80_15": "Vijjamānasseva vijjamānena sampayogo,",
  "tika-abh05t1:80_16": "sampayogārahasseva ca vippayogoti atthibhāvasannissayā sampayuttavippayuttatāti āha ‘‘paccuppannabhāvaṁ nissāyā’’ti.",
  "tika-abh05t1:80_17": "Tenevāha ‘‘avijjamānassā’’tiādi.",
  "tika-abh05t1:80_18": "Tañcāti uddharaṇaṁ.",
  "tika-abh05t1:81_0": "Vibhāgarahitehīti visabhāgatābhāvato avibhāgehi.",
  "tika-abh05t1:81_1": "Anāmaṭṭhakālabhedeti anāmaṭṭhakālavisese.",
  "tika-abh05t1:81_2": "Avijjamānassa…pe…",
  "tika-abh05t1:81_3": "sampayogo natthīti etena pārisesato vijjamānassa ca vijjamānena sampayogo dassito.",
  "tika-abh05t1:81_4": "Avijjamānatādīpake bhede gahiteti yathāgahitesu dhammesu tehi vippayogīnaṁ avijjamānabhāvadīpake tesaṁyeva",
  "tika-abh05t1:81_5": "visese ‘‘arūpabhavo ekena khandhena dasahāyatanehi soḷasahi dhātūhi vippayutto’’tiādinā (dhātu.",
  "tika-abh05t1:81_6": "246) gahite teneva ruppanādinā bhedena tesaṁ aññamaññaṁ visabhāgatāpi gahitā evāti vippayogo hotīti yojanā.",
  "tika-abh05t1:81_7": "Bhede pana aggahite tena tena gahaṇenāti yathāvutte avijjamānatādīpake visese,",
  "tika-abh05t1:81_8": "visabhāge vā aggahite ‘‘vedanā, saññā,",
  "tika-abh05t1:81_9": "saṅkhārakkhandho tīhi khandhehi ekenāyatanena sattahi dhātūhi sampayutto’’tiādinā tena tena gahaṇena",
  "tika-abh05t1:81_10": "sabhāgatādīpanena visabhāgatāya aggahitattā sabhāgatāva hoti.",
  "tika-abh05t1:81_11": "Tathā ca sati sabhāgatte kā panettha sabhāgatāti āha ‘‘vijjamānatāya…pe… hotī’’ti.",
  "tika-abh05t1:81_12": "Tassāti sabhāgatāya.",
  "tika-abh05t1:81_13": "Tasmāti visabhāgatāya alabbhamānattā,",
  "tika-abh05t1:81_14": "sabhāgatāya ca labbhamānattā.",
  "tika-abh05t1:82_0": "262.Vitakko viyāti savitakkasavicāresu cittuppādesu vitakko viya.",
  "tika-abh05t1:82_1": "So hi vitakkarahitattā avitakko vicāramatto ca.",
  "tika-abh05t1:82_2": "Tenāha ‘‘koṭṭhāsantaracittuppādesu alīnā’’ti.",
  "tika-abh05t1:82_3": "Tato eva so appadhāno,",
  "tika-abh05t1:82_4": "dutiyajhānadhammā evettha padhānāti āha ‘‘ye padhānā’’ti.",
  "tika-abh05t1:82_5": "Tenevāti savitakkasavicāresu cittuppādesu vitakkassa avitakkavicāramattaggahaṇena idha aggahitattā,",
  "tika-abh05t1:82_6": "vitakkattike dutiyarāsiyeva ca adhippetattā.",
  "tika-abh05t1:82_7": "Anantaranayeti sampayuttenavippayuttapadaniddese.",
  "tika-abh05t1:82_8": "Samudayasaccena samānagatikā sadisappavattikā.",
  "tika-abh05t1:82_9": "Itīti iminā kāraṇena.",
  "tika-abh05t1:82_10": "Te avitakkavicāramattā dhammā na gahitā,",
  "tika-abh05t1:82_11": "samudayasaccaṁ viya na desanāruḷhā.",
  "tika-abh05t1:82_12": "Na savitakkasavicārehi samānagatikāti yojanā.",
  "tika-abh05t1:82_13": "Yadi hi te savitakkasavicārehi samānagatikā siyuṁ,",
  "tika-abh05t1:82_14": "‘‘avitakkavicāramattehi dhammehi ye dhammā sampayuttā,",
  "tika-abh05t1:82_15": "tehi dhammehi ye dhammā vippayuttā,",
  "tika-abh05t1:82_16": "te dhammā na kehici khandhehi,",
  "tika-abh05t1:82_17": "na kehici āyatanehi,",
  "tika-abh05t1:82_18": "ekāya dhātuyā vippayuttā’’ti vattabbā siyuṁ.",
  "tika-abh05t1:82_19": "Yasmā pana te samudayasaccena samānagatikā.",
  "tika-abh05t1:82_20": "Yathā hi ye samudayasaccena sampayuttehi vippayuttā,",
  "tika-abh05t1:82_21": "tesaṁ kehici vippayogaṁ vattuṁ na sakkā,",
  "tika-abh05t1:82_22": "evaṁ tehipi .",
  "tika-abh05t1:82_23": "Tathā hi vakkhati ‘‘samudayasaccādīnī’’tiādi.",
  "tika-abh05t1:82_24": "Dasamo…pe…",
  "tika-abh05t1:82_25": "vuttoti ettha dasamanaye tehi avitakkavicāramattehi vippayuttehi vippayuttānaṁ soḷasahi dhātūhi vippayogo vutto,",
  "tika-abh05t1:82_26": "osānanaye tehi vippayuttānaṁ aṭṭhārasahi dhātūhi saṅgaho ca vuttoti tasmā na te savitakkasavicārehi samānagatikāti dasseti.",
  "tika-abh05t1:83_0": "Vitakkasahitesūti sahavitakkesu.",
  "tika-abh05t1:83_1": "Tesūti avitakkavicāramattesu saha vitakkena dutiyajjhānadhammesu,",
  "tika-abh05t1:83_2": "‘‘avitakkavicāramattā’’ti gahitesu vuttesūti attho.",
  "tika-abh05t1:83_3": "Sabbepi teti dutiyajjhānadhammā vitakko cāti sabbepi te dhammā sakkā vattuṁ.",
  "tika-abh05t1:83_4": "Tathā hi sampayogavippayogapadaniddese ‘‘avitakkavicāramattā dhammā ekena khandhena ekenāyatanena ekāya dhātuyā kehici sampayuttā’’ti vuttaṁ.",
  "tika-abh05t1:83_5": "Tattha ekena khandhenāti saṅkhārakkhandhena.",
  "tika-abh05t1:83_6": "So hi samudāyoti ‘‘avitakkavicāramattā dhammā’’ti vuttadhammasamudāyo.",
  "tika-abh05t1:83_7": "Nanu vitakkopettha dhammasaṅgahaṁ gato,",
  "tika-abh05t1:83_8": "so ca vicārato aññenapi sampayuttoti codanaṁ sandhāyāha ‘‘na hi tadekadesassa…pe… hotī’’ti.",
  "tika-abh05t1:83_9": "Yathātiādinā tamevatthaṁ iddhipādanidassanena vibhāveti.",
  "tika-abh05t1:83_10": "Tassattho –",
  "tika-abh05t1:83_11": "yathā iddhipādasamudāyassa ekadesabhūtānaṁ chandiddhipādādīnaṁ tīhi khandhehi sampayogo vutto,",
  "tika-abh05t1:83_12": "taṁsamudāyassa na hoti,",
  "tika-abh05t1:83_13": "evaṁ idhāpi vitakkassa aññehi sampayogo avitakkavicāramattassa samudāyassa na hotīti.",
  "tika-abh05t1:84_0": "Yadi evaṁ ‘‘iddhipādo dvīhi khandhehi sampayutto’’tiādi na vattabbanti ce?",
  "tika-abh05t1:84_1": "No na vattabbanti dassento ‘‘yathā panā’’tiādimāha.",
  "tika-abh05t1:84_2": "Tattha tesūti iddhipādesu.",
  "tika-abh05t1:84_3": "Samudāyassāti iddhipādasamudāyassa.",
  "tika-abh05t1:84_4": "Tehi vedanākkhandhādīhi sampayuttatā vuttā ‘‘iddhipādo dvīhi khandhehi sampayutto’’tiādinā.",
  "tika-abh05t1:84_5": "Tenāti vicārena.",
  "tika-abh05t1:84_6": "Na hītiādinā yathādhigatadhammānaṁ sampayuttatāya navattabbābhāvaṁ udāharaṇadassanavasena vibhāveti.",
  "tika-abh05t1:84_7": "Keci vicikicchā taṁsahagatā ca mohavajjā mohena sampayuttā,",
  "tika-abh05t1:84_8": "keci asampayuttā.",
  "tika-abh05t1:84_9": "Mohenāti vicikicchāsahagatamohameva sandhāya vadati.",
  "tika-abh05t1:84_10": "Iti iminā kāraṇena na samudāyo tena mohena sampayutto.",
  "tika-abh05t1:84_11": "Añño koci dhammo hetubhāvo nāpi atthi,",
  "tika-abh05t1:84_12": "yena hetunā so dassanenapahātabbahetukoti vutto samudāyo.",
  "tika-abh05t1:84_13": "Evanti iminā nayena ‘‘bhāvanā…pe…",
  "tika-abh05t1:84_14": "yopi sampayuttā’’ti navattabbatāya nidassetabbāti attho.",
  "tika-abh05t1:84_15": "Evanti yathā dassanenapahātabbahetukasamudāyassa sampayuttatā na vattabbā,",
  "tika-abh05t1:84_16": "evaṁ yena dhammena avitakka…pe… siyā,",
  "tika-abh05t1:84_17": "taṁ na natthi.",
  "tika-abh05t1:84_18": "Tasmāti yasmā avitakkavicāramattesu kocipi vicārena asampayutto natthi, tasmā.",
  "tika-abh05t1:84_19": "Teti avitakkavicāramattā dhammā.",
  "tika-abh05t1:84_20": "Ekadhammepi…pe…",
  "tika-abh05t1:84_21": "kato yathā ‘‘appaccayā dhammā asaṅkhatā dhammā’’ti.",
  "tika-abh05t1:85_0": "Chaṭṭhanayasampayogavippayogapadavaṇṇanā niṭṭhitā.",
  "tika-abh05t1:86_0": "7. Sattamanayo sampayuttenavippayuttapadavaṇṇanā",
  "tika-abh05t1:87_0": "306.Tehi samudayasaccādīhi khandhattayakhandhekadesādike sampayutte satipi,",
  "tika-abh05t1:87_1": "sampayuttehi ca vippayutte rūpanibbānādike tadaññadhamme satipi vippayogābhāvato.",
  "tika-abh05t1:87_2": "Saṅkhepena vuttamatthaṁ vitthārena dassetuṁ ‘‘na hī’’tiādi vuttaṁ.",
  "tika-abh05t1:87_3": "Tato lobhasahagatacittuppādato aññadhammānaṁ avasiṭṭhānaṁ kusalākusalābyākatadhammānaṁ khandhādīsu kenaci",
  "tika-abh05t1:87_4": "vippayogo na hi atthi khandhapañcakādīnaṁ saṅgaṇhanato tesaṁ.",
  "tika-abh05t1:87_5": "Te eva cittuppādāti te lobhasahagatacittuppādā eva.",
  "tika-abh05t1:87_6": "Tadaññadhammānanti tadaññadhammānampīti pi-saddalopo daṭṭhabbo.",
  "tika-abh05t1:87_7": "Tathāti iminā na ca te eva dhammā aḍḍhadutiyāyatanadhātuyo,",
  "tika-abh05t1:87_8": "atha kho te ca tato aññe cāti imamatthaṁ upasaṁharati.",
  "tika-abh05t1:88_0": "Nanu tadaññabhāvato eva tehi itaresaṁ vippayogo siddhoti āha ‘‘na cā’’tiādi.",
  "tika-abh05t1:88_1": "Tadaññasamudāyehīti tato lobhasahagatacittuppādato aññasamudāyehi aññe lobhasahagatā dhammā vippayuttā na honti. Kasmā?",
  "tika-abh05t1:88_2": "Samudāye…pe…",
  "tika-abh05t1:88_3": "vippayogābhāvato.",
  "tika-abh05t1:88_4": "Tassattho –",
  "tika-abh05t1:88_5": "samudāyena lobhasahagatatadaññadhammarāsinā ekadesānaṁ lobhasahagatadhammānaṁ vippayogābhāvato,",
  "tika-abh05t1:88_6": "tathā ye ekadesā hutvā aññesaṁ avayavānaṁ samudāyabhūtā,",
  "tika-abh05t1:88_7": "tesañca samudāyena vippayogābhāvatoti.",
  "tika-abh05t1:88_8": "Anena samudāyena avayavassa samudāyassa avayavena ca tassa na vippayogo,",
  "tika-abh05t1:88_9": "avayavasseva pana avayavenāti dasseti.",
  "tika-abh05t1:88_10": "Esa nayoti yvāyaṁ samudayasacce vutto vidhi,",
  "tika-abh05t1:88_11": "eseva maggasaccasukhindriyādīsu arūpakkhandhekadesattā tesanti dasseti.",
  "tika-abh05t1:88_12": "Niravasesesūti abahikatavitakkesu.",
  "tika-abh05t1:88_13": "Vitakko hi samudāyato abahikato.",
  "tika-abh05t1:88_14": "‘‘So hi samudāyo’’tiādiko vuttanayo labbhatīti āha ‘‘aggahaṇe kāraṇaṁ na dissatī’’ti.",
  "tika-abh05t1:89_0": "Aññesupi samudayasaccādīsu vissajjanassa…pe…",
  "tika-abh05t1:89_1": "daṭṭhabbaṁ,",
  "tika-abh05t1:89_2": "yato samudayasaccādi idha na gahitanti adhippāyo.",
  "tika-abh05t1:89_3": "Sampayuttādhikārato ‘‘aññenā’’ti padaṁ sampayuttato aññaṁ vadatīti āha ‘‘asampayuttena asammissanti attho’’ti.",
  "tika-abh05t1:89_4": "Idāni byatirekenapi tamatthaṁ patiṭṭhāpetuṁ ‘‘adukkhamasukhā…pe…",
  "tika-abh05t1:89_5": "gahitānī’’ti vuttaṁ.",
  "tika-abh05t1:89_6": "Etena lakkhaṇenāti ‘‘asampayuttena asammissa’’nti vuttalakkhaṇena.",
  "tika-abh05t1:89_7": "Cittanti ‘‘cittehi dhammehi ye dhammā’’ti pañhaṁ upalakkheti.",
  "tika-abh05t1:89_8": "Sahayuttapadehi sattāti ‘‘cetasikehi dhammehi ye dhammā’’tiādinā cittena sahayutte dhamme dīpentehi padehi āgatā satta pañhā.",
  "tika-abh05t1:89_9": "Tiṇṇaṁ tikapadānamaggahaṇena ūnoti katvā.",
  "tika-abh05t1:89_10": "Ye sandhāya ‘‘tike tayo’’ti vuttaṁ.",
  "tika-abh05t1:89_11": "Taṁ pana vedanāpītittikesu pacchimaṁ,",
  "tika-abh05t1:89_12": "vitakkattike paṭhamanti padattayaṁ veditabbaṁ.",
  "tika-abh05t1:90_0": "309.",
  "tika-abh05t1:90_1": "Uddhaṭapadena pakāsiyamānā atthā abhedopacārena ‘‘uddhaṭapada’’nti vuttāti āha ‘‘uddhaṭapadena sampayuttehī’’ti.",
  "tika-abh05t1:90_2": "Tena ca yathāvuttena uddhaṭapadena.",
  "tika-abh05t1:90_3": "Manena yuttāti ettha mananamattattā manodhātu ‘‘mano’’ti vuttāti āha ‘‘manodhātuyā ekantasampayuttā’’ti.",
  "tika-abh05t1:91_0": "Sattamanayasampayuttenavippayuttapadavaṇṇanā niṭṭhitā.",
  "tika-abh05t1:92_0": "8. Aṭṭhamanayo vippayuttenasampayuttapadavaṇṇanā",
  "tika-abh05t1:93_0": "317.",
  "tika-abh05t1:93_1": "Rūpakkhandhena vippayuttā nāma cattāro arūpino khandhā,",
  "tika-abh05t1:93_2": "tesaṁ aññehi sampayogo nāma natthi tādisassa aññassa sampayogino abhāvato.",
  "tika-abh05t1:93_3": "Samudāyassa ca ekadesena sampayogo natthīti vuttovāyamattho.",
  "tika-abh05t1:93_4": "Vedanākkhandhādīhi vippayuttaṁ rūpaṁ nibbānañca,",
  "tika-abh05t1:93_5": "tassa kenaci sampayogo natthevāti āha ‘‘rūpakkhandhādīhi…pe…",
  "tika-abh05t1:93_6": "natthī’’ti.",
  "tika-abh05t1:93_7": "Tenāti ‘‘rūpakkhandhena ye dhammā vippayuttā’’tiādivacanena.",
  "tika-abh05t1:94_0": "Aṭṭhamanayavippayuttenasampayuttapadavaṇṇanā niṭṭhitā.",
  "tika-abh05t1:95_0": "9. Navamanayo sampayuttenasampayuttapadavaṇṇanā",
  "tika-abh05t1:96_0": "319.",
  "tika-abh05t1:96_1": "‘‘Samāsapadaṁ ida’’nti vatvā ayaṁ nāma samāsoti dassento ‘‘yassa khandhādino’’tiādimāha,",
  "tika-abh05t1:96_2": "yassa vedanākkhandhādinoti attho.",
  "tika-abh05t1:96_3": "Yaṁ idha sampayuttaṁ vuttanti imasmiṁ navamanaye yaṁ dhammajātaṁ sampayuttanti vuttaṁ.",
  "tika-abh05t1:96_4": "Rūpakkhandhādīsu araṇantesu abbhantarabāhiramātikādhammesūti niddhāraṇe bhummaṁ.",
  "tika-abh05t1:96_5": "Tañhi dhammajātaṁ attanā sampayuttena vedanākkhandhādinā sayaṁ sampayuttanti niddhāritaṁ.",
  "tika-abh05t1:96_6": "Ayogoti asampayogo.",
  "tika-abh05t1:96_7": "Vakkhati dasamanaye.",
  "tika-abh05t1:96_8": "Tattha hi ‘‘rūpakkhandhena vedanādayo vippayuttā,",
  "tika-abh05t1:96_9": "tehi rūpakkhandho vippayutto’’ti vatvā nibbānaṁ kathanti codanaṁ sandhāyāha ‘‘nibbānaṁ pana sukhumarūpagatikamevā’’ti vuttaṁ.",
  "tika-abh05t1:96_10": "‘‘Manāyatanaṁ ekenāyatanena ekāya dhātuyā kehici vippayutta’’nti ettha hi yathā sukhumarūpaṁ viya sarūpato",
  "tika-abh05t1:96_11": "anuddhaṭampi nibbānaṁ kehicītipadena gahitameva hotīti edisesu ṭhānesu nibbānaṁ sukhumarūpagatikanti",
  "tika-abh05t1:96_12": "viññāyati,",
  "tika-abh05t1:96_13": "evamidhāpi ‘‘rūpamissakehi vā’’ti etena anupādinnaanupādāniyādīhi nibbānamissakehipi asampayogo vutto hotīti daṭṭhabbo.",
  "tika-abh05t1:96_14": "Avikalacatukkhandhasaṅgāhakehi padehi sahavattino aññassa sampayogino abhāvato atītānāgatehi ca sampayogo",
  "tika-abh05t1:96_15": "natthevāti tassa ayujjamānataṁ dassento ‘‘vattamānānameva…pe…",
  "tika-abh05t1:96_16": "arūpabhavādīhīti attho’’ti āha.",
  "tika-abh05t1:96_17": "Itareti ye sampayogaṁ labhanti,",
  "tika-abh05t1:96_18": "ke pana te rūpena asammissā arūpekadesabhūtā.",
  "tika-abh05t1:96_19": "Tenāha ‘‘vedanākkhandhādayo’’ti.",
  "tika-abh05t1:97_0": "Navamanayasampayuttenasampayuttapadavaṇṇanā niṭṭhitā.",
  "tika-abh05t1:98_0": "10. Dasamanayo vippayuttenavippayuttapadavaṇṇanā",
  "tika-abh05t1:99_0": "353.",
  "tika-abh05t1:99_1": "Ye vippayuttena vippayuttabhāvena pāḷiyaṁ aggahitā,",
  "tika-abh05t1:99_2": "tesu keci vippayuttassa dhammantarassa abhāvato keci khandhādīhi vippayogasseva asambhavatoti imamatthaṁ dassento ‘‘dhammāyatanādidhammā’’tiādimāha.",
  "tika-abh05t1:99_3": "Tattha sabbacittuppādagatadhammabhāvatoti iminā bhinnakālatādivisesavato arūpakkhandhassa vippayuttassa dhammantarassa abhāvamāha,",
  "tika-abh05t1:99_4": "anārammaṇamissakabhāvatoti iminā pana sabbassapi.",
  "tika-abh05t1:99_5": "Kāmabhavo upapattibhavo saññībhavo pañcavokārabhavoti ime cattāro mahābhavā.",
  "tika-abh05t1:99_6": "Vippayogābhāvatoti vippayogāsambhavato.",
  "tika-abh05t1:99_7": "Na hi ye dukkhasaccādīhi vippayuttā,",
  "tika-abh05t1:99_8": "tehi vippayuttānaṁ tesaṁyeva dukkhasaccādīnaṁ khandhādīsu kenaci vippayogo sambhavati.",
  "tika-abh05t1:100_0": "Dasamanayavippayuttenavippayuttapadavaṇṇanā niṭṭhitā.",
  "tika-abh05t1:101_0": "11. Ekādasamanayo saṅgahitenasampayuttavippayuttapadavaṇṇanā",
  "tika-abh05t1:102_0": "409.Teti saṅkhārakkhandhadhammā.",
  "tika-abh05t1:102_1": "Sesehīti avasiṭṭhehi vedanāsaññāviññāṇakkhandhehi.",
  "tika-abh05t1:102_2": "‘‘Etena saha sambandho’’ti iminā padānaṁ sambandhadassanamukhena ‘‘samudayasaccena ye dhammā sampayuttā’’ti",
  "tika-abh05t1:102_3": "pāḷiyā atthavivaraṇaṁ pākaṭataraṁ katvā kehicītipadassatthaṁ kātuṁ ‘‘kehicīti etassa panā’’tiādimāha.",
  "tika-abh05t1:102_4": "Atthaṁ dassetuṁ āhāti sambandho.",
  "tika-abh05t1:102_5": "Visesetvāti ettha tesaṁ dhammānaṁ taṇhāvajjānaṁ saṅkhārakkhandhadhammāyatanadhammadhātupariyāpannatākittanaṁ visesanaṁ daṭṭhabbaṁ,",
  "tika-abh05t1:102_6": "yato te samudayasaccena khandhādisaṅgahena saṅgahitāti vuttā.",
  "tika-abh05t1:102_7": "Sayaṁ attanā sampayutto na hotīti vuttaṁ ‘‘attavajjehī’’ti.",
  "tika-abh05t1:102_8": "Tena vuttaṁ ‘‘cittaṁ na vattabbaṁ cittena sampayuttantipi,",
  "tika-abh05t1:102_9": "cittena vippayuttantipī’’ti.",
  "tika-abh05t1:102_10": "Sampayogārahehīti visesanaṁ sukhumarūpaṁ nibbānanti dve sandhāya kataṁ,",
  "tika-abh05t1:102_11": "na taṇhādike.",
  "tika-abh05t1:103_0": "Ekādasamanayasaṅgahitenasampayuttavippayuttapadavaṇṇanā niṭṭhitā.",
  "tika-abh05t1:104_0": "12. Dvādasamanayo sampayuttenasaṅgahitāsaṅgahitapadavaṇṇanā",
  "tika-abh05t1:105_0": "417.",
  "tika-abh05t1:105_1": "Navamanaye sampayogavisiṭṭhā sampayuttā uddhaṭā,",
  "tika-abh05t1:105_2": "dvādasamanaye ca sampayogavisiṭṭhā saṅgahitāsaṅgahitāti ubhayatthāpi sampayogavisiṭṭhāva gahitāti āha ‘‘dvādasama…pe…",
  "tika-abh05t1:105_3": "labbhantī’’ti.",
  "tika-abh05t1:106_0": "Dvādasamanayasampayuttenasaṅgahitāsaṅgahitapadavaṇṇanā niṭṭhitā.",
  "tika-abh05t1:107_0": "13. Terasamanayo asaṅgahitenasampayuttavippayuttapadavaṇṇanā",
  "tika-abh05t1:108_0": "448.Yehīti rūpakkhandhadhammāyatanādīhi.",
  "tika-abh05t1:108_1": "Tīhipi khandhāyatanādisaṅgahehi.",
  "tika-abh05t1:108_2": "Puna yehīti arūpabhavādīhi.",
  "tika-abh05t1:108_3": "Oḷārikāyatanāneva honti āyatanadhātusaṅgahehipi asaṅgahitattā.",
  "tika-abh05t1:108_4": "Teti catuvokārabhavādayo.",
  "tika-abh05t1:108_5": "Vuttāvasesāti rūpakkhandhadhammāyatanādīhi avasiṭṭhā.",
  "tika-abh05t1:108_6": "Satipi asaṅgāhakatte tehi asaṅgahitānaṁ sampayogo na sambhavatīti vedanākkhandhādayo idha terasamanaye vissajjanaṁ na ruhanti nārohanti.",
  "tika-abh05t1:108_7": "Tenāha aṭṭhakathāyaṁ ‘‘vedanākkhandhena hi khandhādivasena rūpārūpadhammā asaṅgahitā honti,",
  "tika-abh05t1:108_8": "tesañca sampayogo nāma natthī’’ti (dhātu.",
  "tika-abh05t1:108_9": "448) asaṅgāhakā eva na honti avikalapañcakkhandhādisamudāyabhāvato.",
  "tika-abh05t1:109_0": "Teti ‘‘dukkhasaccādī’’ti ādi-saddena vuttadhammā.",
  "tika-abh05t1:109_1": "Asabba…pe…",
  "tika-abh05t1:109_2": "siyuṁ avitakkāvicārādidhammā viya.",
  "tika-abh05t1:109_3": "Na tesaṁ vippayogo natthi tabbinimuttassa cittuppādassa sambhavato.",
  "tika-abh05t1:109_4": "Vedanākkhandhena asaṅgahitānaṁ anārammaṇamissakattā na ‘‘vippayogassa atthitāyā’’ti vuttaṁ.",
  "tika-abh05t1:109_5": "Tathā cāha ‘‘rūpārūpadhammā asaṅgahitā’’ti.",
  "tika-abh05t1:109_6": "Ubhayābhāvatoti sampayogavippayogābhāvato.",
  "tika-abh05t1:109_7": "Anārammaṇasahitasabbaviññāṇataṁdhātusampayuttatadubhayadhammā acetasikacetasikalokiyapadādīnaṁ vasena veditabbā.",
  "tika-abh05t1:110_0": "Terasamanayaasaṅgahitenasampayuttavippayuttapadavaṇṇanā niṭṭhitā.",
  "tika-abh05t1:111_0": "14. Cuddasamanayo vippayuttenasaṅgahitāsaṅgahitapadavaṇṇanā",
  "tika-abh05t1:112_0": "456.Dhammasabhāvamattattāti sabhāvadhammānaṁ dhammamattattā avatthāvisesamattattā.",
  "tika-abh05t1:113_0": "Samucchijjati etenāti samucchedo.",
  "tika-abh05t1:113_1": "Saṅgahādivicārapariniṭṭhānabhūto cuddasamanayo.",
  "tika-abh05t1:113_2": "Tenāha ‘‘pariyosāne naye’’ti.",
  "tika-abh05t1:113_3": "Vissajjetabbadhammavivittā pucchā moghapucchā,",
  "tika-abh05t1:113_4": "sā tathābhūtāpi vissajjetabbadhammābhāvassa ñāpikā hotīti āha ‘‘tesaṁ pucchāya moghattā te na labbhantī’’ti.",
  "tika-abh05t1:113_5": "Moghā pucchā etassāti moghapucchako.",
  "tika-abh05t1:113_6": "Aṭṭhamo nayo tattha sabbapucchānaṁ moghattā .",
  "tika-abh05t1:113_7": "Tena ca sahāti tena aṭṭhamanayena saddhiṁ imasmiṁ osānanaye aṭṭhamanaye ca osānanaye ca ete dhammāyatanādayo sabbappakārena na labbhanti.",
  "tika-abh05t1:113_8": "Vippayogassapi abhāvāti tattha kāraṇamāha.",
  "tika-abh05t1:114_0": "Cuddasamanayavippayuttenasaṅgahitāsaṅgahitapadavaṇṇanā niṭṭhitā.",
  "tika-abh05t1:115_0": "Dhātukathāpakaraṇa-anuṭīkā samattā."
}