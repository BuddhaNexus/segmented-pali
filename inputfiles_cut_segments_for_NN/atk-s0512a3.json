{
  "atk-s0512a3:0_0": "3. Yudhañjayavaggo",
  "atk-s0512a3:1_0": "1. Yudhañjayacariyāvaṇṇanā",
  "atk-s0512a3:2_0": "1.",
  "atk-s0512a3:2_1": "Tatiyavaggassa paṭhame amitayasoti aparimitaparivāravibhavo.",
  "atk-s0512a3:2_2": "Rājaputto yudhañjayoti rammanagare sabbadattassa nāma rañño putto nāmena yudhañjayo nāma.",
  "atk-s0512a3:3_0": "Ayañhi bārāṇasī udayajātake (jā.",
  "atk-s0512a3:3_1": "1.11.37 ādayo) surundhananagaraṁ nāma jātā.",
  "atk-s0512a3:3_2": "Cūḷasutasomajātake (jā.",
  "atk-s0512a3:3_3": "2.17.195 ādayo) sudassanaṁ nāma,",
  "atk-s0512a3:3_4": "soṇanandajātake (jā.",
  "atk-s0512a3:3_5": "2.20.92 ādayo) brahmavaḍḍhanaṁ nāma,",
  "atk-s0512a3:3_6": "khaṇḍahālajātake(jā.",
  "atk-s0512a3:3_7": "2.22.982 ādayo) pupphavatī nāma,",
  "atk-s0512a3:3_8": "imasmiṁ pana yudhañjayajātake (jā.",
  "atk-s0512a3:3_9": "1.11.73 ādayo) rammanagaraṁ nāma ahosi,",
  "atk-s0512a3:3_10": "evamassa kadāci nāmaṁ parivattati.",
  "atk-s0512a3:3_11": "Tena vuttaṁ –",
  "atk-s0512a3:3_12": "‘‘rājaputtoti rammanagare sabbadattassa nāma rañño putto’’ti.",
  "atk-s0512a3:3_13": "Tassa pana rañño puttasahassaṁ ahosi.",
  "atk-s0512a3:3_14": "Bodhisatto jeṭṭhaputto,",
  "atk-s0512a3:3_15": "tassa rājā uparajjaṁ adāsi.",
  "atk-s0512a3:3_16": "So heṭṭhā vuttanayeneva divase divase mahādānaṁ pavattesi.",
  "atk-s0512a3:3_17": "Evaṁ gacchante kāle bodhisatto ekadivasaṁ pātova rathavaraṁ abhiruhitvā mahantena sirivibhavena uyyānakīḷaṁ",
  "atk-s0512a3:3_18": "gacchanto rukkhaggatiṇaggasākhaggamakkaṭakasuttajālādīsu muttājālākārena lagge ussāvabindū disvā ‘‘samma sārathi,",
  "atk-s0512a3:3_19": "kiṁ nāmeta’’nti pucchitvā ‘‘ete, deva,",
  "atk-s0512a3:3_20": "himasamaye patanakaussāvabindū nāmā’’ti sutvā divasabhāgaṁ uyyāne kīḷitvā sāyanhakāle paccāgacchanto te adisvā ‘‘samma sārathi,",
  "atk-s0512a3:3_21": "kahaṁ te ussāvabindū,",
  "atk-s0512a3:3_22": "na te idāni passāmī’’ti pucchitvā ‘‘deva,",
  "atk-s0512a3:3_23": "sūriye uggacchante sabbe bhijjitvā vilayaṁ gacchantī’’ti sutvā ‘‘yathā ime uppajjitvā bhijjanti,",
  "atk-s0512a3:3_24": "evaṁ imesaṁ sattānaṁ jīvitasaṅkhārāpi tiṇagge ussāvabindusadisāva,",
  "atk-s0512a3:3_25": "tasmā mayā byādhijarāmaraṇehi apīḷiteneva mātāpitaro āpucchitvā pabbajituṁ vaṭṭatī’’ti ussāvabindumeva",
  "atk-s0512a3:3_26": "ārammaṇaṁ katvā āditte viya tayo bhave passanto attano gehaṁ āgantvā alaṅkatapaṭiyattāya vinicchayasālāya",
  "atk-s0512a3:3_27": "nisinnassa pitu santikameva gantvā pitaraṁ vanditvā ekamantaṁ ṭhito pabbajjaṁ yāci.",
  "atk-s0512a3:3_28": "Tena vuttaṁ –",
  "atk-s0512a3:4_0": "‘‘Ussāvabinduṁ sūriyātape, patitaṁ disvāna saṁvijiṁ.",
  "atk-s0512a3:5_0": "2.",
  "atk-s0512a3:6_0": " ‘‘Taññevādhipatiṁ katvā, saṁvegamanubrūhayiṁ;",
  "atk-s0512a3:7_0": "Mātāpitū ca vanditvā, pabbajjamanuyācaha’’nti.",
  "atk-s0512a3:8_0": "Tattha sūriyātapeti sūriyātapahetu,",
  "atk-s0512a3:8_1": "sūriyarasmisamphassanimittaṁ.",
  "atk-s0512a3:8_2": "‘‘Sūriyātapenā’’tipi pāṭho.",
  "atk-s0512a3:8_3": "Patitaṁ disvānāti vinaṭṭhaṁ passitvā,",
  "atk-s0512a3:8_4": "pubbe rukkhaggādīsu muttājālādiākārena laggaṁ hutvā dissamānaṁ sūriyarasmisamphassena vinaṭṭhaṁ paññācakkhunā oloketvā.",
  "atk-s0512a3:8_5": "Saṁvijinti yathā etāni,",
  "atk-s0512a3:8_6": "evaṁ sattānaṁ jīvitānipi lahuṁ lahuṁ bhijjamānasabhāvānīti aniccatāmanasikāravasena saṁvegamāpajjiṁ.",
  "atk-s0512a3:9_0": "Taññevādhipatiṁ katvā,",
  "atk-s0512a3:9_1": "saṁvegamanubrūhayinti taññeva ussāvabindūnaṁ aniccataṁ adhipatiṁ mukhaṁ pubbaṅgamaṁ purecārikaṁ katvā",
  "atk-s0512a3:9_2": "tatheva sabbasaṅkhārānaṁ ittaraṭṭhitikataṁ parittakālataṁ manasikaronto ekavāraṁ uppannaṁ saṁvegaṁ punappunaṁ",
  "atk-s0512a3:9_3": "uppādanena anuvaḍḍhesiṁ.",
  "atk-s0512a3:9_4": "Pabbajjamanuyācahanti ‘‘tiṇagge ussāvabindū viya na ciraṭṭhitike sattānaṁ jīvite mayā byādhijarāmaraṇehi",
  "atk-s0512a3:9_5": "anabhibhūteneva pabbajitvā yattha etāni na santi,",
  "atk-s0512a3:9_6": "taṁ amataṁ mahānibbānaṁ gavesitabba’’nti cintetvā mātāpitaro upasaṅkamitvā vanditvā ‘‘pabbajjaṁ me anujānāthā’’ti te ahaṁ pabbajjaṁ yāciṁ.",
  "atk-s0512a3:9_7": "Evaṁ mahāsattena pabbajjāya yācitāya sakalanagare mahantaṁ kolāhalamahosi –",
  "atk-s0512a3:9_8": "‘‘uparājā kira yudhañjayo pabbajitukāmo’’ti .",
  "atk-s0512a3:10_0": "Tena ca samayena kāsiraṭṭhavāsino rājānaṁ daṭṭhuṁ āgantvā rammake paṭivasanti.",
  "atk-s0512a3:10_1": "Te sabbepi sannipatiṁsu.",
  "atk-s0512a3:10_2": "Iti sapariso rājā negamā ceva jānapadā ca bodhisattassa mātā devī ca sabbe ca orodhā mahāsattaṁ ‘‘mā kho tvaṁ,",
  "atk-s0512a3:10_3": "tāta kumāra,",
  "atk-s0512a3:10_4": "pabbajī’’ti nivāresuṁ.",
  "atk-s0512a3:10_5": "Tattha rājā ‘‘sace te kāmehi ūnaṁ,",
  "atk-s0512a3:10_6": "ahaṁ te paripūrayāmi,",
  "atk-s0512a3:10_7": "ajjeva rajjaṁ paṭipajjāhī’’ti āha.",
  "atk-s0512a3:10_8": "Tassa mahāsatto –",
  "atk-s0512a3:11_0": "‘‘Mā maṁ deva nivārehi, pabbajantaṁ rathesabha;",
  "atk-s0512a3:12_0": "Māhaṁ kāmehi sammatto, jarāya vasamanvagū’’ti. (jā. 1.11.77) –",
  "atk-s0512a3:13_0": "Attano pabbajjāchandameva vatvā taṁ sutvā saddhiṁ orodhehi mātuyā karuṇaṁ paridevantiyā –",
  "atk-s0512a3:14_0": "‘‘Ussāvova tiṇaggamhi, sūriyuggamanaṁ pati;",
  "atk-s0512a3:15_0": "Evamāyu manussānaṁ, mā maṁ amma nivārayā’’ti. (jā. 1.11.79) –",
  "atk-s0512a3:16_0": "Attano pabbajjākāraṇaṁ kathetvā nānappakāraṁ tehi yāciyamānopi abhisaṁvaḍḍhamānasaṁvegattā anosakkitamānaso",
  "atk-s0512a3:16_1": "piyatare mahati ñātiparivaṭṭe uḷāre rājissariye ca nirapekkhacitto pabbaji.",
  "atk-s0512a3:16_2": "Tena vuttaṁ –",
  "atk-s0512a3:17_0": "3.",
  "atk-s0512a3:18_0": " ‘‘Yācanti maṁ pañjalikā, sanegamā saraṭṭhakā;",
  "atk-s0512a3:19_0": "Ajjeva putta paṭipajja, iddhaṁ phītaṁ mahāmahiṁ.",
  "atk-s0512a3:20_0": "4.",
  "atk-s0512a3:21_0": " ‘‘Sarājake sahorodhe, sanegame saraṭṭhake;",
  "atk-s0512a3:22_0": "Karuṇaṁ paridevante, anapekkho pariccaji’’nti.",
  "atk-s0512a3:23_0": "Tattha pañjalikāti paggahitaañjalikā.",
  "atk-s0512a3:23_1": "Sanegamā saraṭṭhakāti negamehi ceva raṭṭhavāsīhi ca saddhiṁ sabbe rājapurisā ‘‘mā kho,",
  "atk-s0512a3:23_2": "tvaṁ deva,",
  "atk-s0512a3:23_3": "pabbajī’’ti maṁ yācanti.",
  "atk-s0512a3:23_4": "Mātāpitaro pana ajjeva putta paṭipajja,",
  "atk-s0512a3:23_5": "gāmanigamarājadhāniabhivuddhiyā vepullappattiyā ca,",
  "atk-s0512a3:23_6": "iddhaṁ vibhavasārasampattiyā sassādinipphattiyā ca,",
  "atk-s0512a3:23_7": "phītaṁ imaṁ mahāmahiṁ anusāsa,",
  "atk-s0512a3:23_8": "chattaṁ ussāpetvā rajjaṁ kārehīti yācanti.",
  "atk-s0512a3:23_9": "Evaṁ pana saha raññāti sarājake,",
  "atk-s0512a3:23_10": "tathā sahorodhe sanegame saraṭṭhake mahājane yathā suṇantānampi pageva passantānaṁ mahantaṁ kāruññaṁ hoti,",
  "atk-s0512a3:23_11": "evaṁ karuṇaṁ paridevante tattha tattha anapekkho alaggacitto ‘‘ahaṁ tadā pabbaji’’nti dasseti.",
  "atk-s0512a3:24_0": "5-6.",
  "atk-s0512a3:24_1": "Idāni yadatthaṁ cakkavattisirisadisaṁ rajjasiriṁ piyatare ñātibandhave pahāya siniddhaṁ pariggahaparijanaṁ",
  "atk-s0512a3:24_2": "lokābhimataṁ mahantaṁ yasañca nirapekkho pariccajinti dassetuṁ dve gāthā abhāsi.",
  "atk-s0512a3:25_0": "Tattha kevalanti anavasesaṁ itthāgāraṁ samuddapariyantañca pathaviṁ pabbajjādhippāyena cajamāno evaṁ",
  "atk-s0512a3:25_1": "me sammāsambodhi sakkā adhigantunti bodhiyāyeva kāraṇā na kiñci cintesiṁ,",
  "atk-s0512a3:25_2": "na tattha īsakaṁ laggaṁ janesinti attho.",
  "atk-s0512a3:25_3": "Tasmāti yasmā mātāpitaro tañca mahāyasaṁ rajjañca me na dessaṁ, piyameva,",
  "atk-s0512a3:25_4": "tato pana sataguṇena sahassaguṇena satasahassaguṇena sabbaññutaññāṇameva mayhaṁ piyataraṁ,",
  "atk-s0512a3:25_5": "tasmā mātādīhi saddhiṁ rajjaṁ ahaṁ tadā pariccajinti.",
  "atk-s0512a3:26_0": "Tadetaṁ sabbaṁ pariccajitvā pabbajjāya mahāsatte nikkhamante tassa kaniṭṭhabhātā yudhiṭṭhilakumāro nāma",
  "atk-s0512a3:26_1": "pitaraṁ vanditvā pabbajjaṁ anujānāpetvā bodhisattaṁ anubandhi.",
  "atk-s0512a3:26_2": "Te ubhopi nagarā nikkhamma mahājanaṁ nivattetvā himavantaṁ pavisitvā manorame ṭhāne assamapadaṁ katvā",
  "atk-s0512a3:26_3": "isipabbajjaṁ pabbajitvā jhānābhiññāyo nibbattetvā vanamūlaphalādīhi yāvajīvaṁ yāpetvā brahmalokaparāyanā ahesuṁ.",
  "atk-s0512a3:26_4": "Tenāha bhagavā –",
  "atk-s0512a3:27_0": "‘‘Ubho kumārā pabbajitā, yudhañjayo yudhiṭṭhilo;",
  "atk-s0512a3:28_0": "Pahāya mātāpitaro, saṅgaṁ chetvāna maccuno’’ti. (jā. 1.11.83);",
  "atk-s0512a3:29_0": "Tattha saṅgaṁ chetvāna maccunoti maccumārassa sahakārikāraṇabhūtattā santakaṁ rāgadosamohasaṅgaṁ vikkhambhanavasena chinditvā ubhopi pabbajitāti.",
  "atk-s0512a3:30_0": "Tadā mātāpitaro mahārājakulāni ahesuṁ, yudhiṭṭhilakumāro ānandatthero, yudhañjayo lokanātho.",
  "atk-s0512a3:31_0": "Tassa pabbajjato pubbe pavattitamahādānāni ceva rajjādipariccāgo ca dānapāramī,",
  "atk-s0512a3:31_1": "kāyavacīsaṁvaro sīlapāramī,",
  "atk-s0512a3:31_2": "pabbajjā ca jhānādhigamo ca nekkhammapāramī,",
  "atk-s0512a3:31_3": "aniccato manasikāraṁ ādiṁ katvā abhiññādhigamapariyosānā paññā dānādīnaṁ upakārānupakāradhammapariggaṇhanapaññā ca paññāpāramī,",
  "atk-s0512a3:31_4": "sabbattha tadatthasādhanaṁ vīriyaṁ vīriyapāramī ,",
  "atk-s0512a3:31_5": "ñāṇakhanti adhivāsanakhanti ca khantipāramī,",
  "atk-s0512a3:31_6": "paṭiññāya avisaṁvādanaṁ saccapāramī,",
  "atk-s0512a3:31_7": "sabbattha acalasamādānādhiṭṭhānaṁ adhiṭṭhānapāramī,",
  "atk-s0512a3:31_8": "sabbasattesu hitacittatāya mettābrahmavihāravasena ca mettāpāramī,",
  "atk-s0512a3:31_9": "sattasaṅkhārakatavippakāraupekkhanavasena upekkhābrahmavihāravasena ca upekkhāpāramīti dasa pāramiyo labbhanti.",
  "atk-s0512a3:31_10": "Visesato pana nekkhammapāramīti veditabbā.",
  "atk-s0512a3:31_11": "Tathā akitticariyāyaṁ viya idhāpi mahāpurisassa acchariyaguṇā yathārahaṁ niddhāretabbā.",
  "atk-s0512a3:31_12": "Tena vuccati ‘‘evaṁ acchariyā hete,",
  "atk-s0512a3:31_13": "abbhutā ca mahesino…pe…",
  "atk-s0512a3:31_14": "dhammassa anudhammato’’ti.",
  "atk-s0512a3:32_0": "Yudhañjayacariyāvaṇṇanā niṭṭhitā.",
  "atk-s0512a3:33_0": "2. Somanassacariyāvaṇṇanā",
  "atk-s0512a3:34_0": "7.",
  "atk-s0512a3:34_1": "Dutiye indapatthe puruttameti evaṁnāmake nagaravare.",
  "atk-s0512a3:34_2": "Kāmitoti mātāpituādīhi ‘‘aho vata eko putto uppajjeyyā’’ti evaṁ cirakāle patthito.",
  "atk-s0512a3:34_3": "Dayitoti piyāyito.",
  "atk-s0512a3:34_4": "Somanassoti vissutoti ‘‘somanasso’’ti evaṁ pakāsanāmo.",
  "atk-s0512a3:35_0": "8.Sīlavāti dasakusalakammapathasīlena ceva ācārasīlena ca samannāgato.",
  "atk-s0512a3:35_1": "Guṇasampannoti saddhābāhusaccādiguṇehi upeto,",
  "atk-s0512a3:35_2": "paripuṇṇo vā.",
  "atk-s0512a3:35_3": "Kalyāṇapaṭibhānavāti taṁtaṁitikattabbasādhanena upāyakosallasaṅkhātena ca sundarena paṭibhānena samannāgato.",
  "atk-s0512a3:35_4": "Vuḍḍhāpacāyīti mātāpitaro kule jeṭṭhāti evaṁ ye jātivuḍḍhā,",
  "atk-s0512a3:35_5": "ye ca sīlādiguṇehi vuḍḍhā,",
  "atk-s0512a3:35_6": "tesaṁ apacāyanasīlo.",
  "atk-s0512a3:35_7": "Hirīmāti pāpajigucchanalakkhaṇāya hiriyā samannāgato.",
  "atk-s0512a3:35_8": "Saṅgahesu ca kovidoti dānapiyavacanaatthacariyāsamānattatāsaṅkhātehi catūhi saṅgahavatthūhi yathārahaṁ sattānaṁ saṅgaṇhanesu kusalo.",
  "atk-s0512a3:35_9": "Evarūpo reṇussa nāma kururājassa putto somanassoti vissuto yadā homīti sambandho.",
  "atk-s0512a3:36_0": "9.Tassa rañño patikaroti tena kururājena pati abhikkhaṇaṁ upakattabbabhāvena patikaro vallabho.",
  "atk-s0512a3:36_1": "Kuhakatāpasoti asantaguṇasambhāvanalakkhaṇena kohaññena jīvitakappanako eko tāpaso,",
  "atk-s0512a3:36_2": "tassa rañño sakkātabbo ahosi.",
  "atk-s0512a3:36_3": "Ārāmanti phalārāmaṁ,",
  "atk-s0512a3:36_4": "yattha eḷālukalābukumbhaṇḍatipusādivalliphalāni ceva taṇḍuleyyakādisākañca ropīyati.",
  "atk-s0512a3:36_5": "Mālāvacchanti jātiatimuttakādipupphagacchaṁ,",
  "atk-s0512a3:36_6": "tena pupphārāmaṁ dasseti.",
  "atk-s0512a3:36_7": "Ettha ca ārāmaṁ katvā tattha mālāvacchañca yathāvuttaphalavacchañca ropetvā tato laddhadhanaṁ saṁharitvā ṭhapento jīvatīti attho veditabbo.",
  "atk-s0512a3:37_0": "Tatrāyaṁ anupubbikathā –",
  "atk-s0512a3:37_1": "tadā mahārakkhito nāma tāpaso pañcasatatāpasaparivāro himavante vasitvā loṇambilasevanatthāya janapadacārikaṁ",
  "atk-s0512a3:37_2": "caranto indapatthanagaraṁ patvā rājuyyāne vasitvā sapariso piṇḍāya caranto rājadvāraṁ pāpuṇi.",
  "atk-s0512a3:37_3": "Rājā isigaṇaṁ disvā iriyāpathe pasanno alaṅkatamahātale nisīdāpetvā paṇītenāhārena parivisitvā ‘‘bhante,",
  "atk-s0512a3:37_4": "imaṁ vassārattaṁ mama uyyāneyeva vasathā’’ti vatvā tehi saddhiṁ uyyānaṁ gantvā vasanaṭṭhānāni kāretvā pabbajitaparikkhāre datvā nikkhami.",
  "atk-s0512a3:37_5": "Tato paṭṭhāya sabbepi te rājanivesane bhuñjanti.",
  "atk-s0512a3:38_0": "Rājā pana aputtako putte pattheti,",
  "atk-s0512a3:38_1": "puttā nuppajjanti.",
  "atk-s0512a3:38_2": "Vassārattaccayena mahārakkhito ‘‘himavantaṁ gamissāmā’’ti rājānaṁ āpucchitvā raññā katasakkārasammāno",
  "atk-s0512a3:38_3": "nikkhamitvā antarāmagge majjhanhikasamaye maggā okkamma ekassa sandacchāyassa rukkhassa heṭṭhā sapariso nisīdi.",
  "atk-s0512a3:38_4": "Tāpasā kathaṁ samuṭṭhāpesuṁ –",
  "atk-s0512a3:38_5": "‘‘rājā aputtako,",
  "atk-s0512a3:38_6": "sādhu vatassa sace rājaputtaṁ labheyyā’’ti.",
  "atk-s0512a3:38_7": "Mahārakkhito taṁ kathaṁ sutvā ‘‘bhavissati nu kho rañño putto,",
  "atk-s0512a3:38_8": "udāhu no’’ti upadhārento ‘‘bhavissatī’’ti ñatvā ‘‘mā tumhe cintayittha,",
  "atk-s0512a3:38_9": "ajja paccūsakāle eko devaputto cavitvā rañño aggamahesiyā kucchimhi nibbattissatī’’ti āha.",
  "atk-s0512a3:39_0": "Taṁ sutvā eko kūṭajaṭilo ‘‘idāni rājakulūpako bhavissāmī’’ti cintetvā tāpasānaṁ gamanakāle gilānālayaṁ",
  "atk-s0512a3:39_1": "katvā nipajjitvā ‘‘ehi gacchāmā’’ti vutte ‘‘na sakkomī’’ti āha.",
  "atk-s0512a3:39_2": "Mahārakkhito tassa nipannakāraṇaṁ ñatvā ‘‘yadā sakkosi,",
  "atk-s0512a3:39_3": "tadā āgaccheyyāsī’’ti isigaṇaṁ ādāya himavantameva gato.",
  "atk-s0512a3:39_4": "Kuhako nivattitvā vegena gantvā rājadvāre ṭhatvā ‘‘mahārakkhitassa upaṭṭhākatāpaso āgato’’ti rañño ārocāpetvā",
  "atk-s0512a3:39_5": "raññā vegena pakkosāpito pāsādaṁ abhiruyha paññatte āsane nisīdi.",
  "atk-s0512a3:39_6": "Rājā taṁ vanditvā ekamantaṁ nisinno isīnaṁ ārogyaṁ pucchitvā ‘‘bhante,",
  "atk-s0512a3:39_7": "atikhippaṁ nivattittha,",
  "atk-s0512a3:39_8": "kenatthena āgatatthā’’ti āha.",
  "atk-s0512a3:40_0": "Mahārāja,",
  "atk-s0512a3:40_1": "isigaṇo sukhanisinno ‘‘sādhu vatassa sace rañño vaṁsānurakkhako putto uppajjeyyā’’ti kathaṁ samuṭṭhāpesi.",
  "atk-s0512a3:40_2": "Ahaṁ taṁ kathaṁ sutvā ‘‘bhavissati nu kho rañño putto,",
  "atk-s0512a3:40_3": "udāhu no’’ti dibbacakkhunā olokento ‘‘mahiddhiko devaputto cavitvā aggamahesiyā sudhammāya kucchimhi",
  "atk-s0512a3:40_4": "nibbattissatī’’ti disvā ‘‘ajānantā gabbhaṁ nāseyyuṁ,",
  "atk-s0512a3:40_5": "ācikkhissāmi tāva na’’nti tumhākaṁ kathanatthāya āgato,",
  "atk-s0512a3:40_6": "kathitaṁ vo mayā,",
  "atk-s0512a3:40_7": "gacchāmaha’’nti.",
  "atk-s0512a3:40_8": "Rājā ‘‘bhante,",
  "atk-s0512a3:40_9": "na sakkā gantu’’nti haṭṭhatuṭṭho pasannacitto kuhakatāpasaṁ uyyānaṁ netvā vasanaṭṭhānaṁ saṁvidahitvā adāsi.",
  "atk-s0512a3:40_10": "So tato paṭṭhāya rājakule bhuñjanto vasati,",
  "atk-s0512a3:40_11": "‘‘dibbacakkhuko’’tvevassa nāmaṁ ahosi.",
  "atk-s0512a3:41_0": "Tadā bodhisatto tāvatiṁsabhavanato cavitvā tattha paṭisandhiṁ gaṇhi,",
  "atk-s0512a3:41_1": "jātassa ca nāmaggahaṇadivase ‘‘somanasso’’ti nāmaṁ kariṁsu.",
  "atk-s0512a3:41_2": "So kumāraparihārena vaḍḍhati.",
  "atk-s0512a3:41_3": "Kuhakatāpasopi uyyānassa ekapasse nānappakāraṁ sūpeyyasākañca phalavalliādayo ca ropetvā paṇṇikānaṁ hatthe vikkiṇanto dhanaṁ saṁharati.",
  "atk-s0512a3:41_4": "Atha bodhisattassa sattavassikakāle rañño paccanto kupito.",
  "atk-s0512a3:41_5": "So ‘‘tāta,",
  "atk-s0512a3:41_6": "dibbacakkhutāpase mā pamajjā’’ti kumāraṁ paṭicchāpetvā paccantaṁ vūpasametuṁ gato.",
  "atk-s0512a3:42_0": "10-13.",
  "atk-s0512a3:42_1": "Athekadivasaṁ kumāro ‘‘jaṭilaṁ passissāmī’’ti uyyānaṁ gantvā kūṭajaṭilaṁ ekaṁ gandhikakāsāvaṁ nivāsetvā",
  "atk-s0512a3:42_2": "ekaṁ pārupitvā ubhohi hatthehi dve ghaṭe gahetvā sākavatthusmiṁ udakaṁ siñcantaṁ disvā ‘‘ayaṁ kūṭajaṭilo",
  "atk-s0512a3:42_3": "attano samaṇadhammaṁ akatvā paṇṇikakammaṁ karotī’’ti ñatvā ‘‘kiṁ karosi paṇṇikagahapatikā’’ti taṁ lajjāpetvā",
  "atk-s0512a3:42_4": "avanditvā eva nikkhami.",
  "atk-s0512a3:43_0": "Kūṭajaṭilo ‘‘ayaṁ idāneva evarūpo,",
  "atk-s0512a3:43_1": "pacchā ‘ko jānāti kiṁ karissatī’ti idāneva naṁ nāsetuṁ vaṭṭatī’’ti cintetvā rañño āgamanakāle pāsāṇaphalakaṁ",
  "atk-s0512a3:43_2": "ekamantaṁ khipitvā pānīyaghaṭaṁ bhinditvā paṇṇasālāya tiṇāni vikiritvā sarīraṁ telena makkhetvā paṇṇasālaṁ",
  "atk-s0512a3:43_3": "pavisitvā sasīsaṁ pārupitvā mahādukkhappatto viya mañce nipajji.",
  "atk-s0512a3:43_4": "Rājā āgantvā nagaraṁ padakkhiṇaṁ katvā nivesanaṁ apavisitvāva ‘‘mama sāmikaṁ dibbacakkhukaṁ passissāmī’’ti",
  "atk-s0512a3:43_5": "paṇṇasāladvāraṁ gantvā taṁ vippakāraṁ disvā ‘‘kiṁ nu kho eta’’nti anto pavisitvā taṁ nipannakaṁ disvā",
  "atk-s0512a3:43_6": "pāde parimajjanto pucchi – ‘‘kena,",
  "atk-s0512a3:43_7": "tvaṁ bhante,",
  "atk-s0512a3:43_8": "evaṁ viheṭhito,",
  "atk-s0512a3:43_9": "kamajja yamalokaṁ nemi,",
  "atk-s0512a3:43_10": "taṁ me sīghaṁ ācikkhā’’ti.",
  "atk-s0512a3:44_0": "Taṁ sutvā kūṭajaṭilo nitthunanto uṭṭhāya diṭṭho, mahārāja, tvaṁ me,",
  "atk-s0512a3:44_1": "passitvā tayi vissāsena ahaṁ imaṁ vippakāraṁ patto,",
  "atk-s0512a3:44_2": "tava puttenamhi evaṁ viheṭhitoti.",
  "atk-s0512a3:44_3": "Taṁ sutvā rājā coraghātake āṇāpesi –",
  "atk-s0512a3:44_4": "‘‘gacchatha kumārassa sīsaṁ chinditvā sarīrañcassa khaṇḍākhaṇḍikaṁ chinditvā rathiyā rathiyaṁ vikirathā’’ti.",
  "atk-s0512a3:44_5": "Te mātarā alaṅkaritvā attano aṅke nisīdāpitaṁ kumāraṁ ākaḍḍhiṁsu –",
  "atk-s0512a3:44_6": "‘‘raññā te vadho āṇatto’’ti.",
  "atk-s0512a3:44_7": "Kumāro maraṇabhayatajjito mātu aṅkato vuṭṭhāya –",
  "atk-s0512a3:44_8": "‘‘rañño maṁ dassetha,",
  "atk-s0512a3:44_9": "santi rājakiccānī’’ti āha.",
  "atk-s0512a3:44_10": "Te kumārassa vacanaṁ sutvā māretuṁ avisahantā goṇaṁ viya rajjuyā parikaḍḍhantā netvā rañño dassesuṁ.",
  "atk-s0512a3:44_11": "Tena vuttaṁ ‘‘tamahaṁ disvāna kuhaka’’ntiādi.",
  "atk-s0512a3:45_0": "Tattha thusarāsiṁva ataṇḍulanti taṇḍulakaṇehi virahitaṁ thusarāsiṁ viya,",
  "atk-s0512a3:45_1": "dumaṁva rukkhaṁ viya,",
  "atk-s0512a3:45_2": "anto mahāsusiraṁ.",
  "atk-s0512a3:45_3": "Kadaliṁva asārakaṁ sīlādisārarahitaṁ tāpasaṁ ahaṁ disvā natthi imassa sataṁ sādhūnaṁ jhānādidhammo. Kasmā?",
  "atk-s0512a3:45_4": "Sāmaññā samaṇabhāvā sīlamattatopi apagato parihīno ayaṁ,",
  "atk-s0512a3:45_5": "tathā hi ayaṁ hirīsukkadhammajahito pajahitahirisaṅkhātasukkadhammo.",
  "atk-s0512a3:45_6": "Jīvitavuttikāraṇāti ‘‘kevalaṁ jīvitasseva hetu ayaṁ tāpasaliṅgena caratī’’ti cintesinti dasseti.",
  "atk-s0512a3:45_7": "Parantihīti paranto paccanto nivāsabhūto etesaṁ atthīti parantino,",
  "atk-s0512a3:45_8": "sīmantarikavāsino.",
  "atk-s0512a3:45_9": "Tehi parantīhi aṭavikehi paccantadeso khobhito ahosi.",
  "atk-s0512a3:45_10": "Taṁ paccantakopaṁ nisedhetuṁ vūpasametuṁ gacchanto mama pitā kururājā ‘‘tāta somanassakumāra,",
  "atk-s0512a3:45_11": "mayhaṁ sāmikaṁ uggatāpanaṁ ghoratapaṁ paramasantindriyaṁ jaṭilaṁ mā pamajji.",
  "atk-s0512a3:45_12": "So hi amhākaṁ sabbakāmadado,",
  "atk-s0512a3:45_13": "tasmā yadicchakaṁ cittaruciyaṁ tassa cittānukūlaṁ pavattehi anuvattehī’’ti tadā maṁ anusāsīti dasseti.",
  "atk-s0512a3:46_0": "14.Tamahaṁ gantvānupaṭṭhānanti pitu vacanaṁ anatikkanto taṁ kūṭatāpasaṁ upaṭṭhānatthaṁ gantvā taṁ sākavatthusmiṁ",
  "atk-s0512a3:46_1": "udakaṁ āsiñcantaṁ disvā ‘‘paṇṇiko aya’’nti ca ñatvā kacci te, gahapati,",
  "atk-s0512a3:46_2": "kusalanti, gahapati,",
  "atk-s0512a3:46_3": "te sarīrassa kacci kusalaṁ kusalameva,",
  "atk-s0512a3:46_4": "tathā hi sākavatthusmiṁ udakaṁ āsiñcasi.",
  "atk-s0512a3:46_5": "Kiṁ vā tava hiraññaṁ vā suvaṇṇaṁ vā āharīyatu,",
  "atk-s0512a3:46_6": "tathā hi paṇṇikavuttiṁ anutiṭṭhasīti idaṁ vacanaṁ abhāsiṁ.",
  "atk-s0512a3:47_0": "15.Tenaso kupito āsīti tena mayā vuttagahapativādena so mānanissito mānaṁ allīno kuhako mayhaṁ kupito kuddho ahosi.",
  "atk-s0512a3:47_1": "Kuddho ca samāno ‘‘ghātāpemi tuvaṁ ajja,",
  "atk-s0512a3:47_2": "raṭṭhā pabbājayāmi vā’’ti āha.",
  "atk-s0512a3:48_0": "Tattha tuvaṁ ajjāti, tvaṁ ajja, idāniyeva rañño āgatakāleti attho.",
  "atk-s0512a3:49_0": "16.Nisedhayitvā paccantanti paccantaṁ vūpasametvā nagaraṁ apaviṭṭho taṅkhaṇaññeva uyyānaṁ gantvā kuhakaṁ kuhakatāpasaṁ kacci te, bhante,",
  "atk-s0512a3:49_1": "khamanīyaṁ,",
  "atk-s0512a3:49_2": "sammāno te pavattitoti kumārena te sammāno pavattito ahosi.",
  "atk-s0512a3:50_0": "17.Kumāro yathā nāsiyoti yathā kumāro nāsiyo nāsetabbo ghātāpetabbo,",
  "atk-s0512a3:50_1": "tathā so pāpo tassa rañño ācikkhi.",
  "atk-s0512a3:50_2": "Āṇāpesīti mayhaṁ sāmike imasmiṁ dibbacakkhutāpase sati kiṁ mama na nipphajjati,",
  "atk-s0512a3:50_3": "tasmā puttena me attho natthi,",
  "atk-s0512a3:50_4": "tatopi ayameva seyyoti cintetvā āṇāpesi.",
  "atk-s0512a3:51_0": "18. Kinti ?",
  "atk-s0512a3:51_1": "Sīsaṁ tattheva chinditvāti yasmiṁ ṭhāne taṁ kumāraṁ passatha,",
  "atk-s0512a3:51_2": "tattheva tassa sīsaṁ chinditvā sarīrañcassa katvāna catukhaṇḍikaṁ caturo khaṇḍe katvā rathiyā rathiyaṁ nīyantā vīthito vīthiṁ vikkhipantā dassetha. Kasmā?",
  "atk-s0512a3:51_3": "Sā gati jaṭilahīḷitāti yehi ayaṁ jaṭilo hīḷito,",
  "atk-s0512a3:51_4": "tesaṁ jaṭilahīḷitānaṁ sā gati sā nipphatti so vipākoti.",
  "atk-s0512a3:51_5": "Jaṭilahīḷitāti vā jaṭilahīḷanahetu sā tassa nipphattīti evañcettha attho daṭṭhabbo.",
  "atk-s0512a3:52_0": "19.Tatthāti tassa rañño āṇāyaṁ,",
  "atk-s0512a3:52_1": "tasmiṁ vā tāpasassa paribhave.",
  "atk-s0512a3:52_2": "Kāraṇikāti ghātakā,",
  "atk-s0512a3:52_3": "coraghātakāti attho.",
  "atk-s0512a3:52_4": "Caṇḍāti kurūrā.",
  "atk-s0512a3:52_5": "Luddāti sudāruṇā.",
  "atk-s0512a3:52_6": "Akāruṇāti tasseva vevacanaṁ kataṁ.",
  "atk-s0512a3:52_7": "‘‘Akaruṇā’’tipi pāḷi,",
  "atk-s0512a3:52_8": "nikkaruṇāti attho.",
  "atk-s0512a3:52_9": "Mātu aṅke nisinnassāti mama mātu sudhammāya deviyā ucchaṅge nisinnassa.",
  "atk-s0512a3:52_10": "‘‘Nisinnassā’’ti anādare sāmivacanaṁ.",
  "atk-s0512a3:52_11": "Ākaḍḍhitvā nayanti manti mātarā alaṅkaritvā attano aṅke nisīdāpitaṁ maṁ rājāṇāya te coraghātakā goṇaṁ viya rajjuyā ākaḍḍhitvā āghātanaṁ nayanti.",
  "atk-s0512a3:52_12": "Kumāre pana nīyamāne dāsigaṇaparivutā saddhiṁ orodhehi sudhammā devī nāgarāpi ‘‘mayaṁ niraparādhaṁ kumāraṁ",
  "atk-s0512a3:52_13": "māretuṁ na dassāmā’’ti tena saddhiṁyeva agamaṁsu.",
  "atk-s0512a3:53_0": "20.Bandhataṁ gāḷhabandhananti gāḷhabandhanaṁ bandhantānaṁ tesaṁ kāraṇikapurisānaṁ.",
  "atk-s0512a3:53_1": "Rājakiriyāni atthi meti mayā rañño vattabbāni rājakiccāni atthi.",
  "atk-s0512a3:53_2": "Tasmā rañño dassetha maṁ khippanti tesaṁ ahaṁ evaṁ vacanaṁ avacaṁ.",
  "atk-s0512a3:54_0": "21.Rañño dassayiṁsu,",
  "atk-s0512a3:54_1": "pāpassa pāpasevinoti attanā pāpasīlassa lāmakācārassa kūṭatāpasassa sevanato pāpasevino rañño maṁ dassayiṁsu.",
  "atk-s0512a3:54_2": "Disvāna taṁ saññāpesinti taṁ mama pitaraṁ kururājānaṁ passitvā ‘‘kasmā maṁ, deva,",
  "atk-s0512a3:54_3": "mārāpesī’’ti vatvā tena ‘‘kasmā ca pana tvaṁ mayhaṁ sāmikaṁ dibbacakkhutāpasaṁ gahapativādena samudācari.",
  "atk-s0512a3:54_4": "Idañcidañca vippakāraṁ karī’’ti vutte ‘‘deva,",
  "atk-s0512a3:54_5": "gahapatiññeva ‘gahapatī’ti vadantassa ko mayhaṁ doso’’ti vatvā tassa nānāvidhāni mālāvacchāni ropetvā",
  "atk-s0512a3:54_6": "pupphapaṇṇaphalāphalādīnaṁ vikkiṇanaṁ hatthato cassa tāni devasikaṁ vikkiṇantehi mālākārapaṇṇikehi saddahāpetvā",
  "atk-s0512a3:54_7": "‘‘mālāvatthupaṇṇavatthūni upadhārethā’’ti vatvā paṇṇasālañcassa pavisitvā pupphādivikkiyaladdhaṁ kahāpaṇakabhaṇḍikaṁ",
  "atk-s0512a3:54_8": "attano purisehi nīharāpetvā rājānaṁ saññāpesiṁ tassa kūṭatāpasabhāvaṁ jānāpesiṁ.",
  "atk-s0512a3:54_9": "Mamañca vasamānayinti tena saññāpanena ‘‘saccaṁ kho pana kumāro vadati,",
  "atk-s0512a3:54_10": "ayaṁ kūṭatāpaso pubbe appiccho viya hutvā idāni mahāpariggaho jāto’’ti yathā tasmiṁ nibbinno mama vase vattati,",
  "atk-s0512a3:54_11": "evaṁ rājānaṁ mama vasamānesiṁ.",
  "atk-s0512a3:55_0": "Tato mahāsatto ‘‘evarūpassa bālassa rañño santike vasanato himavantaṁ pavisitvā pabbajituṁ yutta’’nti cintetvā rājānaṁ āpucchi – ‘‘na me, mahārāja,",
  "atk-s0512a3:55_1": "idha vāsena attho,",
  "atk-s0512a3:55_2": "anujānātha maṁ pabbajissāmī’’ti.",
  "atk-s0512a3:55_3": "Rājā ‘‘tāta,",
  "atk-s0512a3:55_4": "mayā anupadhāretvāva te vadho āṇatto,",
  "atk-s0512a3:55_5": "khama mayhaṁ aparādha’’nti mahāsattaṁ khamāpetvā ‘‘ajjeva imaṁ rajjaṁ paṭipajjāhī’’ti āha.",
  "atk-s0512a3:55_6": "Kumāro ‘‘deva,",
  "atk-s0512a3:55_7": "kimatthi mānusakesu bhogesu,",
  "atk-s0512a3:55_8": "ahaṁ pubbe dīgharattaṁ dibbabhogasampattiyo anubhaviṁ,",
  "atk-s0512a3:55_9": "na tatthāpi me saṅgo,",
  "atk-s0512a3:55_10": "pabbajissāmevāhaṁ,",
  "atk-s0512a3:55_11": "na tādisassa bālassa paraneyyabuddhino santike vasāmī’’ti vatvā taṁ ovadanto –",
  "atk-s0512a3:56_0": "‘‘Anisamma kataṁ kammaṁ, anavatthāya cintitaṁ;",
  "atk-s0512a3:57_0": "Bhesajjasseva vebhaṅgo, vipāko hoti pāpako.",
  "atk-s0512a3:58_0": "‘‘Nisamma ca kataṁ kammaṁ, sammāvatthāya cintitaṁ;",
  "atk-s0512a3:59_0": "Bhesajjasseva sampatti, vipāko hoti bhadrako.",
  "atk-s0512a3:60_0": "‘‘Alaso gihī kāmabhogī na sādhu, asaññato pabbajito na sādhu;",
  "atk-s0512a3:61_0": "Rājā na sādhu anisammakārī, yo paṇḍito kodhano taṁ na sādhu.",
  "atk-s0512a3:62_0": "‘‘Nisamma khattiyo kayirā, nānisamma disampati;",
  "atk-s0512a3:63_0": "Nisammakārino rāja, yaso kitti ca vaḍḍhati.",
  "atk-s0512a3:64_0": "‘‘Nisamma daṇḍaṁ paṇayeyya issaro, vegā kataṁ tappati bhūmipāla;",
  "atk-s0512a3:65_0": "Sammāpaṇīdhī ca narassa atthā, anānutappā te bhavanti pacchā.",
  "atk-s0512a3:66_0": "‘‘Anānutappāni hi ye karonti, vibhajja kammāyatanāni loke;",
  "atk-s0512a3:67_0": "Viññuppasatthāni sukhudrayāni, bhavanti buddhānumatāni tāni.",
  "atk-s0512a3:68_0": "‘‘Āgacchuṁ dovārikā khaggabandhā, kāsāviyā hantu mamaṁ janinda;",
  "atk-s0512a3:69_0": "Mātuñca aṅkasmimahaṁ nisinno, ākaḍḍhito sahasā tehi deva.",
  "atk-s0512a3:70_0": "‘‘Kaṭukañhi sambādhaṁ sukicchaṁ patto, madhurampiyaṁ jīvitaṁ laddha rāja;",
  "atk-s0512a3:71_0": "Kicchenahaṁ ajja vadhā pamutto, pabbajjamevābhimanohamasmī’’ti. (jā. 1.15.227-234) –",
  "atk-s0512a3:72_0": "Imāhi gāthāhi dhammaṁ desesi.",
  "atk-s0512a3:73_0": "Tattha anisammāti anupadhāretvā.",
  "atk-s0512a3:73_1": "Anavatthāyāti avavatthapetvā.",
  "atk-s0512a3:73_2": "Vebhaṅgoti vipatti.",
  "atk-s0512a3:73_3": "Vipākoti nipphatti.",
  "atk-s0512a3:73_4": "Asaññatoti asaṁvuto dussīlo.",
  "atk-s0512a3:73_5": "Paṇayeyyāti paṭṭhapeyya.",
  "atk-s0512a3:73_6": "Vegāti vegena sahasā.",
  "atk-s0512a3:73_7": "Sammāpaṇīdhī cāti sammāpaṇidhinā,",
  "atk-s0512a3:73_8": "yoniso ṭhapitena cittena katā narassa atthā pacchā anānutappā bhavantīti attho.",
  "atk-s0512a3:73_9": "Vibhajjāti imāni kātuṁ yuttāni,",
  "atk-s0512a3:73_10": "imāni ayuttānīti evaṁ paññāya vibhajitvā.",
  "atk-s0512a3:73_11": "Kammāyatanānīti kammāni.",
  "atk-s0512a3:73_12": "Buddhānumatānīti paṇḍitehi anumatāni anavajjāni honti.",
  "atk-s0512a3:73_13": "Kaṭukanti dukkhaṁ asātaṁ,",
  "atk-s0512a3:73_14": "sambādhaṁ sukicchaṁ maraṇabhayaṁ pattomhi.",
  "atk-s0512a3:73_15": "Laddhāti attano ñāṇabalena jīvitaṁ labhitvā.",
  "atk-s0512a3:73_16": "Pabbajjamevābhimanoti pabbajjābhimukhacitto evāhamasmi.",
  "atk-s0512a3:74_0": "Evaṁ mahāsattena dhamme desite rājā deviṁ āmantesi – ‘‘devi,",
  "atk-s0512a3:74_1": "tvaṁ puttaṁ nivattehī’’ti.",
  "atk-s0512a3:74_2": "Devīpi kumārassa pabbajjameva rocesi.",
  "atk-s0512a3:74_3": "Mahāsatto mātāpitaro vanditvā ‘‘sace mayhaṁ doso atthi,",
  "atk-s0512a3:74_4": "taṁ khamathā’’ti khamāpetvā mahājanaṁ āpucchitvā himavantābhimukho agamāsi.",
  "atk-s0512a3:74_5": "Gate ca pana mahāsatte mahājano kūṭajaṭilaṁ pothetvā jīvitakkhayaṁ pāpesi.",
  "atk-s0512a3:74_6": "Bodhisattopi sanāgarehi amaccapārisajjādīhi rājapurisehi assumukhehi anubandhiyamāno te nivattesi.",
  "atk-s0512a3:74_7": "Manussesu nivattesu manussavaṇṇenāgantvā devatāhi nīto satta pabbatarājiyo atikkamitvā himavante vissakammunā",
  "atk-s0512a3:74_8": "nimmitāya paṇṇasālāya isipabbajjaṁ pabbaji.",
  "atk-s0512a3:74_9": "Tena vuttaṁ –",
  "atk-s0512a3:75_0": "22.",
  "atk-s0512a3:76_0": " ‘‘So maṁ tattha khamāpesi, mahārajjaṁ adāsi me;",
  "atk-s0512a3:77_0": "Sohaṁ tamaṁ dālayitvā, pabbajiṁ anagāriya’’nti.",
  "atk-s0512a3:78_0": "Tattha tamaṁ dālayitvāti kāmādīnavadassanassa paṭipakkhabhūtaṁ sammohatamaṁ vidhamitvā.",
  "atk-s0512a3:78_1": "Pabbajinti upāgacchiṁ.",
  "atk-s0512a3:78_2": "Anagāriyanti pabbajjaṁ.",
  "atk-s0512a3:79_0": "23.",
  "atk-s0512a3:79_1": "Idāni yadatthaṁ tadā taṁ rājissariyaṁ pariccattaṁ,",
  "atk-s0512a3:79_2": "taṁ dassetuṁ ‘‘na me dessa’’nti osānagāthamāha.",
  "atk-s0512a3:79_3": "Tassattho vuttanayova.",
  "atk-s0512a3:80_0": "Evaṁ pana mahāsatte pabbajite yāva soḷasavassakālā rājakule paricārikavesena devatāyeva naṁ upaṭṭhahiṁsu.",
  "atk-s0512a3:80_1": "So tattha jhānābhiññāyo nibbattetvā brahmalokūpago ahosi.",
  "atk-s0512a3:81_0": "Tadā kuhako devadatto ahosi,",
  "atk-s0512a3:81_1": "mātā mahāmāyā,",
  "atk-s0512a3:81_2": "mahārakkhitatāpaso sāriputtatthero,",
  "atk-s0512a3:81_3": "somanassakumāro lokanātho.",
  "atk-s0512a3:82_0": "Tassa yudhañjayacariyāyaṁ (cariyā.",
  "atk-s0512a3:82_1": "3.1 ādayo) vuttanayeneva dasa pāramiyo niddhāretabbā.",
  "atk-s0512a3:82_2": "Idhāpi nekkhammapāramī atisayavatīti sā eva desanaṁ āruḷhā.",
  "atk-s0512a3:82_3": "Tathā sattavassikakāle eva rājakiccesu samatthatā,",
  "atk-s0512a3:82_4": "tassa tāpasassa kūṭajaṭilabhāvapariggaṇhanaṁ,",
  "atk-s0512a3:82_5": "tena payuttena raññā vadhe āṇatte santāsābhāvo,",
  "atk-s0512a3:82_6": "rañño santikaṁ gantvā nānānayehi tassa sadosataṁ attano ca niraparādhataṁ mahājanassa majjhe pakāsetvā",
  "atk-s0512a3:82_7": "rañño ca paraneyyabuddhitaṁ bālabhāvañca paṭṭhapetvā tena khamāpitepi tassa santike vāsato rajjissariyato",
  "atk-s0512a3:82_8": "ca saṁvegamāpajjitvā nānappakāraṁ yāciyamānenapi hatthagataṁ rajjasiriṁ kheḷapiṇḍaṁ viya chaḍḍetvā katthaci",
  "atk-s0512a3:82_9": "alaggacittena hutvā pabbajanaṁ,",
  "atk-s0512a3:82_10": "pabbajitvā pavivekārāmena hutvā nacirasseva appakasirena jhānābhiññānibbattananti evamādayo mahāsattassa guṇānubhāvā vibhāvetabbāti.",
  "atk-s0512a3:83_0": "Somanassacariyāvaṇṇanā niṭṭhitā.",
  "atk-s0512a3:84_0": "3. Ayogharacariyāvaṇṇanā",
  "atk-s0512a3:85_0": "24.",
  "atk-s0512a3:85_1": "Tatiye ayogharamhi saṁvaḍḍhoti amanussaupaddavaparivajjanatthaṁ caturassasālavasena kate mahati sabbaayomaye gehe saṁvaḍḍho.",
  "atk-s0512a3:85_2": "Nāmenāsi ayogharoti ayoghare jātasaṁvaḍḍhabhāveneva ‘‘ayogharakumāro’’ti nāmena pākaṭo ahosi.",
  "atk-s0512a3:86_0": "25-6.",
  "atk-s0512a3:86_1": "Tadā hi kāsirañño aggamahesiyā purimattabhāve sapatti ‘‘tava jātaṁ jātaṁ pajaṁ khādeyya’’nti patthanaṁ",
  "atk-s0512a3:86_2": "paṭṭhapetvā yakkhiniyoniyaṁ nibbattā okāsaṁ labhitvā tassā vijātakāle dve vāre putte khādi.",
  "atk-s0512a3:86_3": "Tatiyavāre pana bodhisatto tassā kucchiyaṁ paṭisandhiṁ gaṇhi.",
  "atk-s0512a3:86_4": "Rājā ‘‘deviyā jātaṁ jātaṁ pajaṁ ekā yakkhinī khādati,",
  "atk-s0512a3:86_5": "kiṁ nu kho kātabba’’nti manussehi sammantetvā ‘‘amanussā nāma ayogharassa bhāyanti,",
  "atk-s0512a3:86_6": "ayogharaṁ kātuṁ vaṭṭatī’’ti vutte kammāre āṇāpetvā thambhe ādiṁ katvā ayomayeheva sabbagehasambhārehi",
  "atk-s0512a3:86_7": "caturassasālaṁ mahantaṁ ayogharaṁ niṭṭhāpetvā paripakkagabbhaṁ deviṁ tattha vāsesi.",
  "atk-s0512a3:86_8": "Sā tattha dhaññapuññalakkhaṇaṁ puttaṁ vijāyi.",
  "atk-s0512a3:86_9": "‘‘Ayogharakumāro’’tvevassa nāmaṁ kariṁsu.",
  "atk-s0512a3:86_10": "Taṁ dhātīnaṁ datvā mahantaṁ ārakkhaṁ saṁvidahitvā rājā deviṁ antepuraṁ ānesi.",
  "atk-s0512a3:86_11": "Yakkhinīpi udakavāraṁ gantvā vessavaṇassa udakaṁ vahantī jīvitakkhayaṁ pattā.",
  "atk-s0512a3:87_0": "Mahāsatto ayoghareyeva vaḍḍhitvā viññutaṁ patto,",
  "atk-s0512a3:87_1": "tattheva sabbasippāni uggaṇhi.",
  "atk-s0512a3:87_2": "Rājā puttaṁ soḷasavassuddesikaṁ viditvā ‘‘rajjamassa dassāmī’’ti amacce āṇāpesi –",
  "atk-s0512a3:87_3": "‘‘puttaṁ me ānethā’’ti.",
  "atk-s0512a3:87_4": "Te ‘‘sādhu,",
  "atk-s0512a3:87_5": "devā’’ti nagaraṁ alaṅkārāpetvā sabbālaṅkāravibhūsitaṁ maṅgalavāraṇaṁ ādāya tattha gantvā kumāraṁ alaṅkaritvā",
  "atk-s0512a3:87_6": "hatthikkhandhe nisīdāpetvā nagaraṁ padakkhiṇaṁ kāretvā rañño dassesuṁ.",
  "atk-s0512a3:87_7": "Mahāsatto rājānaṁ vanditvā aṭṭhāsi.",
  "atk-s0512a3:87_8": "Rājā tassa sarīrasobhaṁ oloketvā balavasinehena taṁ āliṅgitvā ‘‘ajjeva me puttaṁ abhisiñcathā’’ti amacce āṇāpesi.",
  "atk-s0512a3:87_9": "Mahāsatto pitaraṁ vanditvā ‘‘na mayhaṁ rajjena attho,",
  "atk-s0512a3:87_10": "ahaṁ pabbajissāmi,",
  "atk-s0512a3:87_11": "pabbajjaṁ me anujānāthā’’ti āha.",
  "atk-s0512a3:87_12": "Tena vuttaṁ ‘‘dukkhena jīvito laddho’’tiādi.",
  "atk-s0512a3:88_0": "Tattha dukkhenāti, tāta,",
  "atk-s0512a3:88_1": "tava bhātikā dve ekāya yakkhiniyā khāditā,",
  "atk-s0512a3:88_2": "tuyhaṁ pana tato amanussabhayato nivāraṇatthaṁ katena dukkhena mahatā āyāsena jīvito laddho.",
  "atk-s0512a3:88_3": "Saṁpīḷe patipositoti nānāvidhāya amanussarakkhāya sambādhe ayoghare vijāyanakālato paṭṭhāya yāva soḷasavassuppattiyā sambādhe saṁvaḍḍhitoti attho. Ajjeva, putta,",
  "atk-s0512a3:88_4": "paṭipajja,",
  "atk-s0512a3:88_5": "kevalaṁ vasudhaṁ imanti kañcanamālālaṅkatassa setacchattassa heṭṭhā ratanarāsimhi ṭhapetvā tīhi saṅkhehi",
  "atk-s0512a3:88_6": "abhisiñciyamāno imaṁ kulasantakaṁ kevalaṁ sakalaṁ samuddapariyantaṁ tatoyeva saha raṭṭhehīti saraṭṭhakaṁ",
  "atk-s0512a3:88_7": "saha nigamehi mahāgāmehīti sanigamaṁ aparimitena parivārajanena saddhiṁ sajanaṁ imaṁ vasudhaṁ mahāpathaviṁ ajjeva, putta,",
  "atk-s0512a3:88_8": "paṭipajja,",
  "atk-s0512a3:88_9": "rajjaṁ kārehīti attho.",
  "atk-s0512a3:88_10": "Vanditvā khattiyaṁ.",
  "atk-s0512a3:88_11": "Añjaliṁ paggahetvāna,",
  "atk-s0512a3:88_12": "idaṁ vacanamabravinti khattiyaṁ kāsirājānaṁ mama pitaraṁ vanditvā tassa añjaliṁ paṇāmetvā idaṁ vacanaṁ abhāsiṁ.",
  "atk-s0512a3:89_0": "27.Yekeci mahiyā sattāti imissā mahāpathaviyā ye keci sattā nāma.",
  "atk-s0512a3:89_1": "Hīnamukkaṭṭhamajjhimāti lāmakā ceva uttamā ca,",
  "atk-s0512a3:89_2": "ubhinnaṁ vemajjhe bhavattā majjhimā ca.",
  "atk-s0512a3:89_3": "Sake geheti sabbe te sake gehe.",
  "atk-s0512a3:89_4": "Sakañātibhīti sakehi ñātīhi sammodamānā vissaṭṭhā anukkaṇṭhitā yathāvibhavaṁ vaḍḍhanti.",
  "atk-s0512a3:90_0": "28.Idaṁ loke uttariyanti idaṁ pana imasmiṁ loke asadisaṁ,",
  "atk-s0512a3:90_1": "mayhaṁ eva āveṇikaṁ.",
  "atk-s0512a3:90_2": "Kiṁ pana taṁ saṁpīḷe mama posananti sambādhe mama saṁvaḍḍhanaṁ.",
  "atk-s0512a3:90_3": "Tathā hi ayogharamhi saṁvaḍḍho,",
  "atk-s0512a3:90_4": "appabhe candasūriyeti candasūriyānaṁ pabhārahite ayoghare saṁvaḍḍhomhīti saṁvaḍḍho amhi.",
  "atk-s0512a3:91_0": "29.Pūtikuṇapasampuṇṇāti pūtigandhanānappakārakuṇapasampuṇṇā gūthanirayasadisā.",
  "atk-s0512a3:91_1": "Mātu kucchito jīvitasaṁsaye vattamāne kathaṁ muccitvā nikkhamitvā.",
  "atk-s0512a3:91_2": "Tato ghoratareti tatopi gabbhavāsato dāruṇatare,",
  "atk-s0512a3:91_3": "avissaṭṭhavāsena dukkhe.",
  "atk-s0512a3:91_4": "Pakkhittayoghareti pakkhitto ayoghare,",
  "atk-s0512a3:91_5": "bandhanāgāre ṭhapito viya ahosinti dasseti.",
  "atk-s0512a3:92_0": "30.Yadihanti ettha yadīti nipātamattaṁ.",
  "atk-s0512a3:92_1": "Tādisanti yādisaṁ pubbe vuttaṁ,",
  "atk-s0512a3:92_2": "tādisaṁ paramadāruṇaṁ dukkhaṁ patvā ahaṁ rajjesu yadi rajjāmi yadi ramissāmi,",
  "atk-s0512a3:92_3": "evaṁ sante pāpānaṁ lāmakānaṁ nihīnapurisānaṁ uttamo nihīnatamo siyaṁ.",
  "atk-s0512a3:93_0": "31.Ukkaṇṭhitomhi kāyenāti aparimuttagabbhavāsādinā pūtikāyena ukkaṇṭhito nibbinno amhi.",
  "atk-s0512a3:93_1": "Rajjenamhi anatthikoti rajjenapi anatthiko amhi.",
  "atk-s0512a3:93_2": "Yakkhiniyā hatthato muttopi hi nāhaṁ ajarāmaro,",
  "atk-s0512a3:93_3": "kiṁ me rajjena,",
  "atk-s0512a3:93_4": "rajjañhi nāma sabbesaṁ anatthānaṁ sannipātaṭṭhānaṁ,",
  "atk-s0512a3:93_5": "tattha ṭhitakālato paṭṭhāya dunnikkhamaṁ hoti,",
  "atk-s0512a3:93_6": "tasmā taṁ anupagantvā nibbutiṁ pariyesissaṁ,",
  "atk-s0512a3:93_7": "yattha maṁ maccu na maddiyeti yattha ṭhitaṁ maṁ mahāseno maccurājā na maddiye na otthareyya na abhibhaveyya,",
  "atk-s0512a3:93_8": "taṁ nibbutiṁ amatamahānibbānaṁ pariyesissāmīti.",
  "atk-s0512a3:94_0": "32.Evāhaṁ cintayitvānāti evaṁ iminā vuttappakārena nānappakāraṁ saṁsāre ādīnavaṁ paccavekkhaṇena nibbāne ānisaṁsadassanena ca yoniso cintetvā.",
  "atk-s0512a3:94_1": "Viravante mahājaneti mayā vippayogadukkhāsahanena viravante paridevante mātāpituppamukhe mahante jane.",
  "atk-s0512a3:94_2": "Nāgova bandhanaṁ chetvāti yathā nāma mahābalo hatthināgo dubbalataraṁ rajjubandhanaṁ sukheneva chindati,",
  "atk-s0512a3:94_3": "evameva ñātisaṅgādibhedassa tasmiṁ jane taṇhābandhanassa chindanena bandhanaṁ chetvā kānanasaṅkhātaṁ mahāvanaṁ pabbajjūpagamanavasena pāvisiṁ.",
  "atk-s0512a3:94_4": "Osānagāthā vuttatthā eva.",
  "atk-s0512a3:95_0": "Tattha ca mahāsatto attano pabbajjādhippāyaṁ jānitvā ‘‘tāta,",
  "atk-s0512a3:95_1": "kiṁkāraṇā pabbajasī’’ti raññā vutto ‘‘deva,",
  "atk-s0512a3:95_2": "ahaṁ mātukucchimhi dasa māse gūthaniraye viya vasitvā mātu kucchito nikkhanto yakkhiniyā bhayena soḷasavassāni",
  "atk-s0512a3:95_3": "bandhanāgāre vasanto bahi oloketumpi na labhiṁ,",
  "atk-s0512a3:95_4": "ussadaniraye pakkhitto viya ahosiṁ,",
  "atk-s0512a3:95_5": "yakkhinito muttopi ajarāmaro na homi,",
  "atk-s0512a3:95_6": "maccu nāmesa na sakkā kenaci jinituṁ,",
  "atk-s0512a3:95_7": "bhave ukkaṇṭhitomhi,",
  "atk-s0512a3:95_8": "yāva me byādhijarāmaraṇāni nāgacchanti,",
  "atk-s0512a3:95_9": "tāvadeva pabbajitvā dhammaṁ carissāmi,",
  "atk-s0512a3:95_10": "alaṁ me rajjena,",
  "atk-s0512a3:95_11": "anujānāhi maṁ, deva,",
  "atk-s0512a3:95_12": "pabbajitu’’nti vatvā –",
  "atk-s0512a3:96_0": "‘‘Yamekarattiṁ paṭhamaṁ, gabbhe vasati māṇavo;",
  "atk-s0512a3:97_0": "Abbhuṭṭhitova so yāti, sa gacchaṁ na nivattatī’’ti. (jā. 1.15.363) –",
  "atk-s0512a3:98_0": "Ādinā catuvīsatiyā gāthāhi pitu dhammaṁ desetvā ‘‘mahārāja,",
  "atk-s0512a3:98_1": "tumhākaṁ rajjaṁ tumhākameva hotu,",
  "atk-s0512a3:98_2": "na mayhaṁ iminā attho,",
  "atk-s0512a3:98_3": "tumhehi saddhiṁ kathenteyeva byādhijarāmaraṇāni āgaccheyyuṁ,",
  "atk-s0512a3:98_4": "tiṭṭhatha tumhe’’ti vatvā ayadāmaṁ chinditvā mattahatthī viya,",
  "atk-s0512a3:98_5": "kañcanapañjaraṁ bhinditvā sīhapotako viya,",
  "atk-s0512a3:98_6": "kāme pahāya mātāpitaro vanditvā nikkhami.",
  "atk-s0512a3:98_7": "Athassa pitā ‘‘ayaṁ nāma kumāro pabbajitukāmo,",
  "atk-s0512a3:98_8": "kimaṅgaṁ panāhaṁ,",
  "atk-s0512a3:98_9": "mamāpi rajjena attho natthī’’ti rajjaṁ pahāya tena saddhiṁ eva nikkhami.",
  "atk-s0512a3:98_10": "Tasmiṁ nikkhamante devīpi amaccāpi brāhmaṇagahapatikādayopīti sakalanagaravāsino bhoge chaḍḍetvā nikkhamiṁsu.",
  "atk-s0512a3:98_11": "Samāgamo mahā ahosi,",
  "atk-s0512a3:98_12": "parisā dvādasayojanikā jātā,",
  "atk-s0512a3:98_13": "te ādāya mahāsatto himavantaṁ pāvisi.",
  "atk-s0512a3:99_0": "Sakko devarājā tassa nikkhantabhāvaṁ ñatvā vissakammaṁ pesetvā dvādasayojanāyāmaṁ sattayojanavitthāraṁ assamapadaṁ kāresi,",
  "atk-s0512a3:99_1": "sabbe ca pabbajitaparikkhāre paṭiyādāpesi.",
  "atk-s0512a3:99_2": "Idha mahāsattassa pabbajjā ca ovādadānañca brahmalokaparāyanatā ca parisāya sammā paṭipatti ca sabbā mahāgovindacariyāyaṁ (cariyā.",
  "atk-s0512a3:99_3": "1.37 ādayo) vuttanayeneva veditabbā.",
  "atk-s0512a3:100_0": "Tadā mātāpitaro mahārājakulāni ahesuṁ, parisā buddhaparisā, ayogharapaṇḍito lokanātho.",
  "atk-s0512a3:101_0": "Tassa sesapāraminiddhāraṇā ānubhāvavibhāvanā ca heṭṭhā vuttanayeneva veditabbāti.",
  "atk-s0512a3:102_0": "Ayogharacariyāvaṇṇanā niṭṭhitā.",
  "atk-s0512a3:103_0": "4. Bhisacariyāvaṇṇanā",
  "atk-s0512a3:104_0": "34.",
  "atk-s0512a3:105_0": "Catutthe yadā homi,",
  "atk-s0512a3:105_1": "kāsīnaṁ puravaruttameti ‘‘kāsī’’ti bahuvacanavasena laddhavohārassa raṭṭhassa nagaravare bārāṇasiyaṁ yasmiṁ kāle jātasaṁvaḍḍho hutvā vasāmīti attho.",
  "atk-s0512a3:105_2": "Bhaginī ca bhātaro satta,",
  "atk-s0512a3:105_3": "nibbattā sottiye kuleti upakañcanādayo cha ahañcāti bhātaro satta sabbakaniṭṭhā kañcanadevī nāma bhaginī",
  "atk-s0512a3:105_4": "cāti sabbe mayaṁ aṭṭha janā mantajjhenaniratatāya sottiye uditodite mahati brāhmaṇakule tadā nibbattā",
  "atk-s0512a3:105_5": "jātāti attho.",
  "atk-s0512a3:106_0": "35.",
  "atk-s0512a3:107_0": "Bodhisatto hi tadā bārāṇasiyaṁ asītikoṭivibhavassa brāhmaṇamahāsālassa putto hutvā nibbatti.",
  "atk-s0512a3:107_1": "Tassa ‘‘kañcanakumāro’’ti nāmaṁ kariṁsu.",
  "atk-s0512a3:107_2": "Athassa padasā vicaraṇakāle aparo putto vijāyi.",
  "atk-s0512a3:107_3": "‘‘Upakañcanakumāro’’tissa nāmaṁ kariṁsu.",
  "atk-s0512a3:107_4": "Tato paṭṭhāya mahāsattaṁ ‘‘mahākañcanakumāro’’ti samudācaranti.",
  "atk-s0512a3:107_5": "Evaṁ paṭipāṭiyā satta puttā ahesuṁ.",
  "atk-s0512a3:107_6": "Sabbakaniṭṭhā pana ekā dhītā.",
  "atk-s0512a3:107_7": "Tassā ‘‘kañcanadevī’’ti nāmaṁ kariṁsu.",
  "atk-s0512a3:107_8": "Mahāsatto vayappatto takkasilaṁ gantvā sabbasippāni uggahetvā paccāgañchi.",
  "atk-s0512a3:108_0": "Atha naṁ mātāpitaro gharāvāsena bandhitukāmā ‘‘attano samānajātikulato te dārikaṁ ānessāmā’’ti vadiṁsu.",
  "atk-s0512a3:108_1": "So ‘‘amma, tāta,",
  "atk-s0512a3:108_2": "na mayhaṁ gharāvāsena attho.",
  "atk-s0512a3:108_3": "Mayhañhi sabbo lokasannivāso āditto viya sappaṭibhayo,",
  "atk-s0512a3:108_4": "bandhanāgāraṁ viya palibuddhanaṁ,",
  "atk-s0512a3:108_5": "ukkārabhūmi viya jiguccho hutvā upaṭṭhāti,",
  "atk-s0512a3:108_6": "na me cittaṁ kāmesu rajjati,",
  "atk-s0512a3:108_7": "aññe vo puttā atthi,",
  "atk-s0512a3:108_8": "te gharāvāsena nimantethā’’ti vatvā punappunaṁ yācitopi sahāyehi yācāpitopi na icchi,",
  "atk-s0512a3:108_9": "atha naṁ sahāyā ‘‘samma,",
  "atk-s0512a3:108_10": "kiṁ pana tvaṁ patthayanto kāme paribhuñjituṁ na icchasī’’ti pucchiṁsu.",
  "atk-s0512a3:108_11": "So tesaṁ attano nekkhammajjhāsayaṁ ārocesi.",
  "atk-s0512a3:108_12": "Tena vuttaṁ ‘‘etesaṁ pubbajo āsi’’ntiādi.",
  "atk-s0512a3:109_0": "Tattha etesaṁ pubbajo āsinti etesaṁ upakañcanakādīnaṁ sattannaṁ jeṭṭhabhātiko ahaṁ tadā ahosiṁ.",
  "atk-s0512a3:109_1": "Hirīsukkamupāgatoti sukkavipākattā santānassa visodhanato ca sukkaṁ pāpajigucchanalakkhaṇaṁ hiriṁ bhusaṁ āgato,",
  "atk-s0512a3:109_2": "ativiya pāpaṁ jigucchanto āsinti attho.",
  "atk-s0512a3:109_3": "Bhavaṁ disvāna bhayato,",
  "atk-s0512a3:109_4": "nekkhammābhirato ahanti kāmabhavādīnaṁ vasena sabbaṁ bhavaṁ pakkhandituṁ āgacchantaṁ caṇḍahatthiṁ viya,",
  "atk-s0512a3:109_5": "hiṁsituṁ āgacchantaṁ ukkhittāsikaṁ vadhakaṁ viya,",
  "atk-s0512a3:109_6": "sīhaṁ viya,",
  "atk-s0512a3:109_7": "yakkhaṁ viya,",
  "atk-s0512a3:109_8": "rakkhasaṁ viya,",
  "atk-s0512a3:109_9": "ghoravisaṁ viya,",
  "atk-s0512a3:109_10": "āsivisaṁ viya,",
  "atk-s0512a3:109_11": "ādittaṁ aṅgāraṁ viya,",
  "atk-s0512a3:109_12": "sappaṭibhayaṁ bhayānakabhāvato passitvā tato muccanatthañca pabbajjābhirato pabbajitvā ‘‘kathaṁ nu kho dhammacariyaṁ sammāpaṭipattiṁ pūreyyaṁ,",
  "atk-s0512a3:109_13": "jhānasamāpattiyo ca nibbatteyya’’nti pabbajjākusaladhammapaṭhamajjhānādiabhirato tadā ahaṁ āsinti attho.",
  "atk-s0512a3:110_0": "36.Pahitāti mātāpitūhi pesitā.",
  "atk-s0512a3:110_1": "Ekamānasāti samānajjhāsayā pubbe mayā ekacchandā manāpacārino mātāpitūhi pahitattā pana mama paṭikkūlaṁ amanāpaṁ vadantā.",
  "atk-s0512a3:110_2": "Kāmehi maṁ nimantentīti mahāpitūhi vā ekamānasā kāmehi maṁ nimantenti.",
  "atk-s0512a3:110_3": "Kulavaṁsaṁ dhārehīti gharāvāsaṁ saṇṭhapento attano kulavaṁsaṁ dhārehi patiṭṭhapehīti kāmehi maṁ nimantesunti attho.",
  "atk-s0512a3:111_0": "37.Yaṁtesaṁ vacanaṁ vuttanti tesaṁ mama piyasahāyānaṁ yaṁ vacanaṁ vuttaṁ.",
  "atk-s0512a3:111_1": "Gihidhamme sukhāvahanti gihibhāve sati gahaṭṭhabhāve ṭhitassa purisassa ñāyānugatattā diṭṭhadhammikassa",
  "atk-s0512a3:111_2": "samparāyikassa ca sukhassa āvahanato sukhāvahaṁ.",
  "atk-s0512a3:111_3": "Taṁ me ahosi kaṭhinanti taṁ tesaṁ mayhaṁ sahāyānaṁ mātāpitūnañca vacanaṁ ekanteneva nekkhammābhiratattā",
  "atk-s0512a3:111_4": "amanāpabhāvena me kaṭhinaṁ pharusaṁ divasaṁ santattaphālasadisaṁ ubhopi kaṇṇe jhāpentaṁ viya ahosi.",
  "atk-s0512a3:112_0": "38.Te maṁ tadā ukkhipantanti te mayhaṁ sahāyā mātāpitūhi attano ca upanimantanavasena anekavāraṁ upanīyamāne",
  "atk-s0512a3:112_1": "kāme uddhamuddhaṁ khipantaṁ chaḍḍentaṁ paṭikkhipantaṁ maṁ pucchiṁsu.",
  "atk-s0512a3:112_2": "Patthitaṁ mamāti ito visuddhataraṁ kiṁ nu kho iminā patthitanti mayā abhipatthitaṁ mama taṁ patthanaṁ pucchiṁsu –",
  "atk-s0512a3:112_3": "‘‘kiṁ tvaṁ patthayase, samma,",
  "atk-s0512a3:112_4": "yadi kāme na bhuñjasī’’ti.",
  "atk-s0512a3:113_0": "39.Atthakāmoti attano atthakāmo,",
  "atk-s0512a3:113_1": "pāpabhīrūti attho.",
  "atk-s0512a3:113_2": "‘‘Attakāmo’’tipi pāḷi.",
  "atk-s0512a3:113_3": "Hitesinanti mayhaṁ hitesīnaṁ piyasahāyānaṁ.",
  "atk-s0512a3:113_4": "Keci ‘‘atthakāmahitesina’’nti paṭhanti,",
  "atk-s0512a3:113_5": "taṁ na sundaraṁ.",
  "atk-s0512a3:114_0": "40.Pitu mātu ca sāvayunti te mayhaṁ sahāyā anivattanīyaṁ mama pabbajjāchandaṁ viditvā pabbajitukāmatādīpakaṁ mayhaṁ vacanaṁ pitu mātu ca sāvesuṁ. ‘‘Yagghe, ammatātā, jānātha,",
  "atk-s0512a3:114_1": "ekanteneva mahākañcanakumāro pabbajissati,",
  "atk-s0512a3:114_2": "na so sakkā kenaci upāyena kāmesu upanetu’’nti avocuṁ.",
  "atk-s0512a3:114_3": "Mātāpitā evamāhūti tadā mayhaṁ mātāpitaro mama sahāyehi vuttaṁ mama vacanaṁ sutvā evamāhaṁsu –",
  "atk-s0512a3:114_4": "‘‘sabbeva pabbajāma, bho’’ti,",
  "atk-s0512a3:114_5": "yadi mahākañcanakumārassa nekkhammaṁ abhirucitaṁ,",
  "atk-s0512a3:114_6": "yaṁ tassa abhirucitaṁ,",
  "atk-s0512a3:114_7": "tadamhākampi abhirucitameva,",
  "atk-s0512a3:114_8": "tasmā sabbeva pabbajāma, bhoti.",
  "atk-s0512a3:114_9": "‘‘Bho’’ti tesaṁ brāhmaṇānaṁ ālapanaṁ.",
  "atk-s0512a3:114_10": "‘‘Pabbajāma kho’’tipi pāṭho,",
  "atk-s0512a3:114_11": "pabbajāma evāti attho.",
  "atk-s0512a3:114_12": "Mahāsattassa hi pabbajjāchandaṁ viditvā upakañcanādayo cha bhātaro bhaginī ca kañcanadevī pabbajitukāmāva ahesuṁ,",
  "atk-s0512a3:114_13": "tena tepi mātāpitūhi gharāvāsena nimantiyamānā na icchiṁsuyeva.",
  "atk-s0512a3:114_14": "Tasmā evamāhaṁsu ‘‘sabbeva pabbajāma, bho’’ti.",
  "atk-s0512a3:115_0": "Evañca pana vatvā mahāsattaṁ mātāpitaro pakkositvā attanopi adhippāyaṁ tassa ācikkhitvā ‘‘tāta,",
  "atk-s0512a3:115_1": "yadi pabbajitukāmosi,",
  "atk-s0512a3:115_2": "asītikoṭidhanaṁ tava santakaṁ yathāsukhaṁ vissajjehī’’ti āhaṁsu.",
  "atk-s0512a3:115_3": "Atha naṁ mahāpuriso kapaṇaddhikādīnaṁ vissajjetvā mahābhinikkhamanaṁ nikkhamitvā himavantaṁ pāvisi.",
  "atk-s0512a3:115_4": "Tena saddhiṁ mātāpitaro cha bhātaro ca bhaginī ca eko dāso ekā dāsī eko ca sahāyo gharāvāsaṁ pahāya agamaṁsu.",
  "atk-s0512a3:115_5": "Tena vuttaṁ –",
  "atk-s0512a3:116_0": "41.",
  "atk-s0512a3:117_0": " ‘‘Ubho mātā pitā mayhaṁ, bhaginī ca satta bhātaro;",
  "atk-s0512a3:118_0": "Amitadhanaṁ chaḍḍayitvā, pavisimhā mahāvana’’nti.",
  "atk-s0512a3:119_0": "Jātakaṭṭhakathāyaṁ (jā. aṭṭha.",
  "atk-s0512a3:119_1": "4.14.77 bhisajātakavaṇṇanā) pana ‘‘mātāpitūsu kālaṁkatesu tesaṁ kattabbakiccaṁ katvā mahāsatto mahābhinikkhamanaṁ nikkhamī’’ti vuttaṁ.",
  "atk-s0512a3:120_0": "Evaṁ himavantaṁ pavisitvā ca te bodhisattappamukhā ekaṁ padumasaraṁ nissāya ramaṇīye bhūmibhāge assamaṁ katvā pabbajitvā vanamūlaphalāhārā yāpayiṁsu.",
  "atk-s0512a3:120_1": "Tesu upakañcanādayo aṭṭha janā vārena phalāphalaṁ āharitvā ekasmiṁ pāsāṇaphalake attano itaresañca koṭṭhāse",
  "atk-s0512a3:120_2": "katvā ghaṇṭisaññaṁ datvā attano koṭṭhāsaṁ ādāya vasanaṭṭhānaṁ pavisanti.",
  "atk-s0512a3:120_3": "Sesāpi ghaṇṭisaññāya paṇṇasālato nikkhamitvā attano attano pāpuṇanakoṭṭhāsaṁ ādāya vasanaṭṭhānaṁ gantvā paribhuñjitvā samaṇadhammaṁ karonti.",
  "atk-s0512a3:121_0": "Aparabhāge bhisāni āharitvā tatheva khādanti.",
  "atk-s0512a3:121_1": "Tattha te ghoratapā paramadhitindriyā kasiṇaparikammaṁ karontā vihariṁsu.",
  "atk-s0512a3:121_2": "Atha nesaṁ sīlatejena sakkassa bhavanaṁ kampi.",
  "atk-s0512a3:121_3": "Sakko taṁ kāraṇaṁ ñatvā ‘‘ime isayo vīmaṁsissāmī’’ti attano ānubhāvena mahāsattassa koṭṭhāse tayo divase antaradhāpesi.",
  "atk-s0512a3:121_4": "Mahāsatto paṭhamadivase koṭṭhāsaṁ adisvā ‘‘mama koṭṭhāso pamuṭṭho bhavissatī’’ti cintesi.",
  "atk-s0512a3:121_5": "Dutiyadivase ‘‘mama dosena bhavitabbaṁ,",
  "atk-s0512a3:121_6": "paṇāmanavasena mama koṭṭhāsaṁ na ṭhapitaṁ maññe’’ti cintesi.",
  "atk-s0512a3:121_7": "Tatiyadivase ‘‘taṁ kāraṇaṁ sutvā khamāpessāmī’’ti sāyanhasamaye ghaṇṭisaññaṁ datvā tāya saññāya sabbesu",
  "atk-s0512a3:121_8": "sannipatitesu tamatthaṁ ārocetvā tīsupi divasesu tehi jeṭṭhakoṭṭhāsassa ṭhapitabhāvaṁ sutvā ‘‘tumhehi",
  "atk-s0512a3:121_9": "mayhaṁ koṭṭhāso ṭhapito,",
  "atk-s0512a3:121_10": "mayā pana na laddho,",
  "atk-s0512a3:121_11": "kiṁ nu kho kāraṇa’’nti āha.",
  "atk-s0512a3:121_12": "Taṁ sutvā sabbeva saṁvegappattā ahesuṁ.",
  "atk-s0512a3:122_0": "Tasmiṁ assame rukkhadevatāpi attano bhavanato otaritvā tesaṁ santike nisīdi.",
  "atk-s0512a3:122_1": "Manussānaṁ hatthato palāyitvā araññaṁ paviṭṭho eko vāraṇo ahituṇḍikahatthato palāyitvā mutto sappakīḷāpanako",
  "atk-s0512a3:122_2": "eko vānaro ca tehi isīhi kataparicayā tadā tesaṁ santikaṁ gantvā ekamantaṁ aṭṭhaṁsu.",
  "atk-s0512a3:122_3": "Sakkopi ‘‘isigaṇaṁ pariggaṇhissāmī’’ti adissamānakāyo tattheva aṭṭhāsi.",
  "atk-s0512a3:122_4": "Tasmiñca khaṇe bodhisattassa kaniṭṭho upakañcanatāpaso uṭṭhāya bodhisattaṁ vanditvā sesānaṁ apacitiṁ",
  "atk-s0512a3:122_5": "dassetvā ‘‘ahaṁ saññaṁ paṭṭhapetvā attānaññeva sodhetuṁ labhāmī’’ti pucchitvā ‘‘āma,",
  "atk-s0512a3:122_6": "labhasī’’ti vutte isigaṇamajjhe ṭhatvā sapathaṁ karonto –",
  "atk-s0512a3:123_0": "‘‘Assaṁ gavaṁ rajataṁ jātarūpaṁ, bhariyañca so idha labhataṁ manāpaṁ;",
  "atk-s0512a3:124_0": "Puttehi dārehi samaṅgi hotu, bhisāni te brāhmaṇa yo ahāsī’’ti. (jā. 1.14.78) –",
  "atk-s0512a3:125_0": "Imaṁ gāthaṁ abhāsi.",
  "atk-s0512a3:125_1": "Imañhi so ‘‘yattakāni piyavatthūni honti,",
  "atk-s0512a3:125_2": "tehi vippayoge tattakāni dukkhāni uppajjantī’’ti vatthukāme garahanto āha.",
  "atk-s0512a3:126_0": "Taṁ sutvā isigaṇo ‘‘mārisa,",
  "atk-s0512a3:126_1": "mā kathaya,",
  "atk-s0512a3:126_2": "atibhāriyo te sapatho’’ti kaṇṇe pidahi.",
  "atk-s0512a3:126_3": "Bodhisattopi ‘‘atibhāriyo te sapatho, na,",
  "atk-s0512a3:126_4": "tvaṁ tāta, gaṇhasi,",
  "atk-s0512a3:126_5": "tava pattāsane nisīdā’’ti āha.",
  "atk-s0512a3:126_6": "Sesāpi sapathaṁ karontā yathākkamaṁ –",
  "atk-s0512a3:127_0": "‘‘Mālañca so kāsikacandanañca, dhāretu puttassa bahū bhavantu;",
  "atk-s0512a3:128_0": "Kāmesu tibbaṁ kurutaṁ apekkhaṁ, bhisāni te brāhmaṇa yo ahāsi.",
  "atk-s0512a3:129_0": "‘‘Pahūtadhañño kasimā yasassī, putte gihī dhanimā sabbakāme;",
  "atk-s0512a3:130_0": "Vayaṁ apassaṁ gharamāvasātu, bhisāni te brāhmaṇa yo ahāsi.",
  "atk-s0512a3:131_0": "‘‘So khattiyo hotu pasayhakārī, rājābhirājā balavā yasassī;",
  "atk-s0512a3:132_0": "Sacāturantaṁ mahimāvasātu, bhisāni te brāhmaṇa yo ahāsi.",
  "atk-s0512a3:133_0": "‘‘So brāhmaṇo hotu avītarāgo, muhuttanakkhattapathesu yutto;",
  "atk-s0512a3:134_0": "Pūjetu naṁ raṭṭhapatī yasassī, bhisāni te brāhmaṇa yo ahāsi.",
  "atk-s0512a3:135_0": "‘‘Ajjhāyakaṁ sabbasamantavedaṁ, tapassinaṁ maññatu sabbaloko;",
  "atk-s0512a3:136_0": "Pūjentu naṁ jānapadā samecca, bhisāni te brāhmaṇa yo ahāsi.",
  "atk-s0512a3:137_0": "‘‘Catussadaṁ gāmavaraṁ samiddhaṁ, dinnañhi so bhuñjatu vāsavena;",
  "atk-s0512a3:138_0": "Avītarāgo maraṇaṁ upetu, bhisāni te brāhmaṇa yo ahāsi.",
  "atk-s0512a3:139_0": "‘‘So gāmaṇī hotu sahāyamajjhe, naccehi gītehi pamodamāno;",
  "atk-s0512a3:140_0": "So rājato byasanamālattha kiñci, bhisāni te brāhmaṇa yo ahāsi.",
  "atk-s0512a3:141_0": "‘‘Taṁ ekarājā pathaviṁ vijetvā, itthīsahassassa ṭhapetu agge;",
  "atk-s0512a3:142_0": "Sīmantinīnaṁ pavarā bhavātu, bhisāni te brāhmaṇa yā ahāsi.",
  "atk-s0512a3:143_0": "‘‘Isīnañhi sā sabbasamāgatānaṁ, bhuñjeyya sāduṁ avikampamānā;",
  "atk-s0512a3:144_0": "Carātu lābhena vikatthamānā, bhisāni te brāhaṇa yā ahāsi.",
  "atk-s0512a3:145_0": "‘‘Āvāsiko hotu mahāvihāre, navakammiko hotu gajaṅgalāyaṁ;",
  "atk-s0512a3:146_0": "Ālokasandhiṁ divasaṁ karotu, bhisāni te brāhmaṇa yo ahāsi.",
  "atk-s0512a3:147_0": "‘‘So bajjhataṁ pāsasatehi chamhi, rammā vanā nīyatu rājadhāniṁ;",
  "atk-s0512a3:148_0": "Tuttehi so haññatu pācanehi, bhisāni te brāhmaṇa yo ahāsi.",
  "atk-s0512a3:149_0": "‘‘Alakkamālī tipukaṇṇapiṭṭho, laṭṭhīhato sappamukhaṁ upetu;",
  "atk-s0512a3:150_0": "Sakacchabandho visikhaṁ carātu, bhisāni te brāhmaṇa yo ahāsī’’ti. (jā. 1.14.79-90) –",
  "atk-s0512a3:151_0": "Imā gāthāyo avocuṁ.",
  "atk-s0512a3:152_0": "Tattha tibbanti vatthukāmakilesakāmesu bahalaṁ apekkhaṁ karotu.",
  "atk-s0512a3:152_1": "Kasimāti sampannakasikammo.",
  "atk-s0512a3:152_2": "Putte gihī dhanimā sabbakāmeti putte labhatu,",
  "atk-s0512a3:152_3": "gihī hotu,",
  "atk-s0512a3:152_4": "sattavidhena dhanena dhanimā hotu,",
  "atk-s0512a3:152_5": "rūpādibhede sabbakāme labhatu.",
  "atk-s0512a3:152_6": "Vayaṁ apassanti mahallakakālepi apabbajitvā attano vayaṁ apassanto pañcakāmaguṇasamiddhaṁ gharameva āvasatu.",
  "atk-s0512a3:152_7": "Rājābhirājāti rājūnaṁ antare atirājā.",
  "atk-s0512a3:152_8": "Avītarāgoti purohitaṭṭhānataṇhāya sataṇho.",
  "atk-s0512a3:152_9": "Tapassinanti tapasīlaṁ,",
  "atk-s0512a3:152_10": "sīlasampannoti naṁ maññatu.",
  "atk-s0512a3:152_11": "Catussadanti ākiṇṇamanussatāya manussehi pahūtadhaññatāya dhaññena sulabhadārutāya dārūhi sampannodakatāya udakenāti catūhi ussannaṁ.",
  "atk-s0512a3:152_12": "Vāsavenāti vāsavena dinnaṁ viya acalaṁ,",
  "atk-s0512a3:152_13": "vāsavato laddhavarānubhāveneva rājānaṁ ārādhetvā tena dinnantipi attho.",
  "atk-s0512a3:152_14": "Avītarāgoti avigatarāgo kaddame sūkaro viya kāmapaṅke nimuggova hotu.",
  "atk-s0512a3:153_0": "Gāmaṇīti gāmajeṭṭhako.",
  "atk-s0512a3:153_1": "Tanti taṁ itthiṁ.",
  "atk-s0512a3:153_2": "Ekarājāti aggarājā.",
  "atk-s0512a3:153_3": "Itthīsahassassāti vacanamaṭṭhatāya vuttaṁ.",
  "atk-s0512a3:153_4": "Soḷasannaṁ itthisahassānaṁ aggaṭṭhāne ṭhapetūti attho.",
  "atk-s0512a3:153_5": "Sīmantinīnanti sīmantadharānaṁ,",
  "atk-s0512a3:153_6": "itthīnanti attho.",
  "atk-s0512a3:153_7": "Sabbasamāgatānanti sabbesaṁ sannipatitānaṁ majjhe nisīditvā.",
  "atk-s0512a3:153_8": "Avikampamānāti anosakkamānā sādurasaṁ bhuñjatūti attho.",
  "atk-s0512a3:153_9": "Carātu lābhena vikatthamānāti lābhahetu siṅgāravesaṁ gahetvā lābhaṁ uppādetuṁ caratu.",
  "atk-s0512a3:153_10": "Āvāsikoti āvāsajagganako.",
  "atk-s0512a3:153_11": "Gajaṅgalāyanti evaṁnāmake nagare.",
  "atk-s0512a3:153_12": "Tattha kira dabbasambhārā sulabhā.",
  "atk-s0512a3:153_13": "Ālokasandhiṁ divasanti ekadivasena ekameva vātapānaṁ karotu.",
  "atk-s0512a3:153_14": "So kira devaputto kassapabuddhakāle gajaṅgalanagaraṁ nissāya yojanike mahāvihāre āvāsiko saṅghatthero",
  "atk-s0512a3:153_15": "hutvā jiṇṇe vihāre navakammāni karontova mahādukkhaṁ anubhavi,",
  "atk-s0512a3:153_16": "taṁ sandhāyāha.",
  "atk-s0512a3:154_0": "Pāsasatehīti bahūhi pāsehi.",
  "atk-s0512a3:154_1": "Chamhīti catūsu pādesu gīvāya kaṭibhāge cāti chasu ṭhānesu.",
  "atk-s0512a3:154_2": "Tuttehīti dvikaṇṭakāhi dīghalaṭṭhīhi.",
  "atk-s0512a3:154_3": "Pācanehīti rassapācanehi,",
  "atk-s0512a3:154_4": "aṅkusakehi vā.",
  "atk-s0512a3:154_5": "Alakkamālīti ahituṇḍikena kaṇṭhe parikkhipitvā ṭhapitāya alakkamālāya samannāgato.",
  "atk-s0512a3:154_6": "Tipukaṇṇapiṭṭhoti tipupiḷandhanena piḷandhitapiṭṭhikaṇṇo kaṇṇapiṭṭho.",
  "atk-s0512a3:154_7": "Laṭṭhihatoti sappakīḷāpanaṁ sikkhāpayamāno laṭṭhiyā hato hutvā.",
  "atk-s0512a3:154_8": "Sabbaṁ te kāmabhogaṁ gharāvāsaṁ attanā attanā anubhūtadukkhañca jigucchantā tathā tathā sapathaṁ karontā evamāhaṁsu.",
  "atk-s0512a3:155_0": "Atha bodhisatto ‘‘sabbehi imehi sapatho kato, mayāpi kātuṁ vaṭṭatī’’ti sapathaṁ karonto –",
  "atk-s0512a3:156_0": "‘‘Yo ve anaṭṭhaṁva naṭṭhanti cāha, kāmeva so labhataṁ bhuñjatañca;",
  "atk-s0512a3:157_0": "Agāramajjhe maraṇaṁ upetu, yo vā bhonto saṅkati kañci devā’’ti. (jā. 1.14.91) –",
  "atk-s0512a3:158_0": "Imaṁ gāthamāha.",
  "atk-s0512a3:159_0": "Tattha bhontoti bhavanto. Saṅkatīti āsaṅkati. Kañcīti aññataraṁ.",
  "atk-s0512a3:160_0": "Atha sakko ‘‘sabbepime kāmesu nirapekkhā’’ti jānitvā saṁviggamānaso na imesu kenacipi bhisāni nītāni,",
  "atk-s0512a3:160_1": "nāpi tayā anaṭṭhaṁ naṭṭhanti vuttaṁ,",
  "atk-s0512a3:160_2": "apica ahaṁ tumhe vīmaṁsitukāmo antaradhāpesinti dassento –",
  "atk-s0512a3:161_0": "‘‘Vīmaṁsamāno isino bhisāni, tīre gahetvāna thale nidhesiṁ;",
  "atk-s0512a3:162_0": "Suddhā apāpā isayo vasanti, etāni te brahmacārī bhisānī’’ti. (jā. 1.14.95) –",
  "atk-s0512a3:163_0": "Osānagāthamāha.",
  "atk-s0512a3:164_0": "Taṁ sutvā bodhisatto –",
  "atk-s0512a3:165_0": "‘‘Na te naṭā no pana kīḷaneyyā, na bandhavā no pana te sahāyā;",
  "atk-s0512a3:166_0": "Kismiṁ vupatthambha sahassanetta, isīhi tvaṁ kīḷasi devarājā’’ti. (jā. 1.14.96) –",
  "atk-s0512a3:167_0": "Sakkaṁ tajjesi.",
  "atk-s0512a3:168_0": "Atha naṁ sakko –",
  "atk-s0512a3:169_0": "‘‘Ācariyo mesi pitā ca mayhaṁ, esā patiṭṭhā khalitassa brahme;",
  "atk-s0512a3:170_0": "Ekāparādhaṁ khama bhūripañña, na paṇḍitā kodhabalā bhavantī’’ti. (jā. 1.14.97) –",
  "atk-s0512a3:171_0": "Khamāpesi.",
  "atk-s0512a3:172_0": "Mahāsatto sakkassa devarañño khamitvā sayaṁ isigaṇaṁ khamāpento –",
  "atk-s0512a3:173_0": "‘‘Suvāsitaṁ isinaṁ ekarattaṁ, yaṁ vāsavaṁ bhūtapatiddasāma;",
  "atk-s0512a3:174_0": "Sabbeva bhonto sumanā bhavantu, yaṁ brāhmaṇo paccupādī bhisānī’’ti. (jā. 1.14.98) –",
  "atk-s0512a3:175_0": "Āha.",
  "atk-s0512a3:176_0": "Tattha na te naṭāti, devarāja,",
  "atk-s0512a3:176_1": "mayaṁ tava naṭā vā kīḷitabbayuttakā vā na homa.",
  "atk-s0512a3:176_2": "Nāpi tava ñātakā,",
  "atk-s0512a3:176_3": "sahāyā hassaṁ kātabbā.",
  "atk-s0512a3:176_4": "Atha tvaṁ kismiṁ vupatthambhāti kiṁ upatthambhakaṁ katvā,",
  "atk-s0512a3:176_5": "kiṁ nissāya isīhi saddhiṁ kīḷasīti attho.",
  "atk-s0512a3:176_6": "Esā patiṭṭhāti esā tava pādacchāyā ajja mama khalitassa aparādhassa patiṭṭhā hotu.",
  "atk-s0512a3:176_7": "Suvāsitanti āyasmantānaṁ isīnaṁ ekarattimpi imasmiṁ araññe vasitaṁ suvasitameva.",
  "atk-s0512a3:176_8": "Kiṁkāraṇā?",
  "atk-s0512a3:176_9": "Yaṁ vāsavaṁ bhūtapatiṁ addasāma.",
  "atk-s0512a3:176_10": "Sace hi mayaṁ nagare avasimhā,",
  "atk-s0512a3:176_11": "na imaṁ addasāma.",
  "atk-s0512a3:176_12": "Bhontoti bhavanto.",
  "atk-s0512a3:176_13": "Sabbepi sumanā bhavantu tussantu,",
  "atk-s0512a3:176_14": "sakkassa devarañño khamantu,",
  "atk-s0512a3:176_15": "kiṁkāraṇā?",
  "atk-s0512a3:176_16": "Yaṁ brāhmaṇo paccupādī bhisāni yasmā tumhākaṁ ācariyo bhisāni alabhīti.",
  "atk-s0512a3:176_17": "Sakko isigaṇaṁ vanditvā devalokaṁ gato.",
  "atk-s0512a3:176_18": "Isigaṇopi jhānābhiññāyo nibbattetvā brahmalokūpago ahosi.",
  "atk-s0512a3:177_0": "Tadā upakañcanādayo cha bhātaro sāriputtamoggallānamahākassapaanuruddhapuṇṇaānandattherā,",
  "atk-s0512a3:177_1": "bhaginī uppalavaṇṇā,",
  "atk-s0512a3:177_2": "dāsī khujjuttarā,",
  "atk-s0512a3:177_3": "dāso citto gahapati,",
  "atk-s0512a3:177_4": "rukkhadevatā sātāgiro,",
  "atk-s0512a3:177_5": "vāraṇo pālileyyanāgo,",
  "atk-s0512a3:177_6": "vānaro madhuvāsiṭṭho,",
  "atk-s0512a3:177_7": "sakko kāḷudāyī,",
  "atk-s0512a3:177_8": "mahākañcanatāpaso lokanātho.",
  "atk-s0512a3:178_0": "Tassa idhāpi heṭṭhā vuttanayeneva dasa pāramiyo niddhāretabbā.",
  "atk-s0512a3:178_1": "Tathā accantameva kāmesu anapekkhatādayo guṇānubhāvā vibhāvetabbāti.",
  "atk-s0512a3:179_0": "Bhisacariyāvaṇṇanā niṭṭhitā.",
  "atk-s0512a3:180_0": "5. Soṇapaṇḍitacariyāvaṇṇanā",
  "atk-s0512a3:181_0": "42.",
  "atk-s0512a3:181_1": "Pañcame nagare brahmavaḍḍhaneti brahmavaḍḍhananāmake nagare.",
  "atk-s0512a3:181_2": "Kulavareti aggakule.",
  "atk-s0512a3:181_3": "Seṭṭheti pāsaṁsatame.",
  "atk-s0512a3:181_4": "Mahāsāleti mahāsāre.",
  "atk-s0512a3:181_5": "Ajāyahanti ajāyiṁ ahaṁ.",
  "atk-s0512a3:181_6": "Idaṁ vuttaṁ hoti –",
  "atk-s0512a3:181_7": "tasmiṁ kāle ‘‘brahmavaḍḍhana’’nti laddhanāme bārāṇasinagare yadā homi bhavāmi paṭivasāmi,",
  "atk-s0512a3:181_8": "tadā abhijātasampattiyā uditoditabhāvena agge vijjāvatasampattiyā seṭṭhe asītikoṭivibhavatāya mahāsāle brāhmaṇakule ahaṁ uppajjinti.",
  "atk-s0512a3:182_0": "Tadā hi mahāsatto brahmalokato cavitvā brahmavaḍḍhananagare asītikoṭivibhavassa aññatarassa brāhmaṇamahāsālassa putto hutvā nibbatti.",
  "atk-s0512a3:182_1": "Tassa nāmaggahaṇadivase ‘‘soṇakumāro’’ti nāmaṁ kariṁsu.",
  "atk-s0512a3:182_2": "Tassa padasā gamanakāle aññopi satto brahmalokā cavitvā bodhisattassa mātuyā kucchimhi paṭisandhiṁ gaṇhi.",
  "atk-s0512a3:182_3": "Tassa jātassa ‘‘nandakumāro’’ti nāmaṁ kariṁsu.",
  "atk-s0512a3:182_4": "Tesaṁ uggahitavedānaṁ sabbasippanipphattippattānaṁ vayappattānaṁ rūpasampadaṁ disvā tuṭṭhahaṭṭhā mātāpitaro",
  "atk-s0512a3:182_5": "‘‘gharabandhanena bandhissāmā’’ti paṭhamaṁ soṇakumāraṁ āhaṁsu – ‘‘tāta,",
  "atk-s0512a3:182_6": "te patirūpakulato dārikaṁ ānessāma,",
  "atk-s0512a3:182_7": "tvaṁ kuṭumbaṁ paṭipajjāhī’’ti.",
  "atk-s0512a3:183_0": "Mahāsatto ‘‘alaṁ mayhaṁ gharāvāsena,",
  "atk-s0512a3:183_1": "ahaṁ yāvajīvaṁ tumhe paṭijaggitvā tumhākaṁ accayena pabbajissāmī’’ti āha.",
  "atk-s0512a3:183_2": "Mahāsattassa hi tadā tayopi bhavā ādittaṁ agāraṁ viya aṅgārakāsu viya ca upaṭṭhahiṁsu.",
  "atk-s0512a3:183_3": "Visesato panesa nekkhammajjhāsayo nekkhammādhimutto ahosi.",
  "atk-s0512a3:183_4": "Tassa adhippāyaṁ ajānantā te punappunaṁ kathentāpi tassa cittaṁ alabhitvā nandakumāraṁ āmantetvā ‘‘tāta,",
  "atk-s0512a3:183_5": "tena hi tvaṁ kuṭumbaṁ paṭipajjāhī’’ti vatvā tenāpi ‘‘nāhaṁ mama bhātarā chaḍḍitakheḷaṁ sīsena ukkhipāmi,",
  "atk-s0512a3:183_6": "ahampi tumhākaṁ accayena bhātarā saddhiṁ pabbajissāmī’’ti vutte ‘‘ime evaṁ taruṇā kāme jahanti,",
  "atk-s0512a3:183_7": "kimaṅgaṁ pana mayanti sabbeva pabbajissāmā’’ti cintetvā ‘‘tāta,",
  "atk-s0512a3:183_8": "kiṁ vo amhākaṁ accayena pabbajjāya,",
  "atk-s0512a3:183_9": "sabbe saheva pabbajāmā’’ti vatvā ñātīnaṁ dātabbayuttakaṁ datvā dāsajanaṁ bhujissaṁ katvā rañño ārocetvā",
  "atk-s0512a3:183_10": "sabbaṁ dhanaṁ vissajjetvā mahādānaṁ pavattetvā cattāropi janā brahmavaḍḍhananagarā nikkhamitvā himavantappadese",
  "atk-s0512a3:183_11": "padumapuṇḍarīkamaṇḍitaṁ mahāsaraṁ nissāya ramaṇīye vanasaṇḍe assamaṁ māpetvā pabbajitvā tattha vasiṁsu.",
  "atk-s0512a3:183_12": "Tena vuttaṁ –",
  "atk-s0512a3:184_0": "43.",
  "atk-s0512a3:185_0": " ‘‘Tadāpi lokaṁ disvāna, andhībhūtaṁ tamotthaṭaṁ;",
  "atk-s0512a3:186_0": "Cittaṁ bhavato patikuṭati, tuttavegahataṁ viya.",
  "atk-s0512a3:187_0": "44.",
  "atk-s0512a3:188_0": " ‘‘Disvāna vividhaṁ pāpaṁ, evaṁ cintesahaṁ tadā;",
  "atk-s0512a3:189_0": "Kadāhaṁ gehā nikkhamma, pavisissāmi kānanaṁ.",
  "atk-s0512a3:190_0": "45.",
  "atk-s0512a3:191_0": " ‘‘Tadāpi maṁ nimantiṁsu, kāmabhogehi ñātayo;",
  "atk-s0512a3:192_0": "Tesampi chandamācikkhiṁ, mā nimantetha tehi maṁ.",
  "atk-s0512a3:193_0": "46.",
  "atk-s0512a3:194_0": " ‘‘Yo me kaniṭṭhako bhātā, nando nāmāsi paṇḍito;",
  "atk-s0512a3:195_0": "Sopi maṁ anusikkhanto, pabbajjaṁ samarocayi.",
  "atk-s0512a3:196_0": "47.",
  "atk-s0512a3:197_0": " ‘‘Ahaṁ soṇo ca nando ca, ubho mātāpitā mama;",
  "atk-s0512a3:198_0": "Tadāpi bhoge chaḍḍetvā, pāvisimhā mahāvana’’nti.",
  "atk-s0512a3:199_0": "Tattha tadāpīti yadā ahaṁ brahmavaḍḍhananagare soṇo nāma brāhmaṇakumāro ahosiṁ, tadāpi.",
  "atk-s0512a3:199_1": "Lokaṁ disvānāti sakalampi sattalokaṁ paññācakkhunā passitvā.",
  "atk-s0512a3:199_2": "Andhībhūtanti paññācakkhuvirahena andhajātaṁ andhabhāvaṁ pattaṁ.",
  "atk-s0512a3:199_3": "Tamotthaṭanti avijjandhakārena abhibhūtaṁ.",
  "atk-s0512a3:199_4": "Cittaṁ bhavato patikuṭatīti jātiādisaṁvegavatthupaccavekkhaṇena kāmādibhavato mama cittaṁ saṅkuṭati sannilīyati na visarati.",
  "atk-s0512a3:199_5": "Tuttavegahataṁ viyāti tuttaṁ vuccati ayokaṇṭakasīso dīghadaṇḍo,",
  "atk-s0512a3:199_6": "yo patodoti vuccati.",
  "atk-s0512a3:199_7": "Tena vegasā abhihato yathā hatthājānīyo saṁvegappatto hoti,",
  "atk-s0512a3:199_8": "evaṁ mama cittaṁ tadā kāmādīnavapaccavekkhaṇena saṁvegappattanti dasseti.",
  "atk-s0512a3:200_0": "Disvāna vividhaṁ pāpanti gehaṁ āvasantehi gharāvāsanimittaṁ chandadosādivasena karīyamānaṁ nānāvidhaṁ",
  "atk-s0512a3:200_1": "pāṇātipātādipāpakammañceva tannimittañca nesaṁ lāmakabhāvaṁ passitvā.",
  "atk-s0512a3:200_2": "Evaṁ cintesahaṁ tadāti ‘‘kadā nu kho ahaṁ mahāhatthī viya ayabandhanaṁ gharabandhanaṁ chinditvā gehato",
  "atk-s0512a3:200_3": "nikkhamanavasena vanaṁ pavisissāmī’’ti evaṁ tadā soṇakumārakāle cintesiṁ ahaṁ.",
  "atk-s0512a3:200_4": "Tadāpi maṁ nimantiṁsūti na kevalaṁ ayogharapaṇḍitādikāleyeva,",
  "atk-s0512a3:200_5": "atha kho tadāpi tasmiṁ soṇakumārakālepi maṁ mātāpituādayo ñātayo kāmabhogino kāmajjhāsayā ‘‘ehi, tāta,",
  "atk-s0512a3:200_6": "imaṁ asītikoṭidhanaṁ vibhavaṁ paṭipajja,",
  "atk-s0512a3:200_7": "kulavaṁsaṁ patiṭṭhāpehī’’ti uḷārehi bhogehi nimantayiṁsu.",
  "atk-s0512a3:200_8": "Tesampi chandamācikkhinti tesampi mama ñātīnaṁ tehi kāmabhogehi mā maṁ nimantayitthāti attano chandampi ācikkhiṁ,",
  "atk-s0512a3:200_9": "pabbajjāya ninnajjhāsayampi kathesiṁ,",
  "atk-s0512a3:200_10": "yathājjhāsayaṁ paṭipajjathāti adhippāyo.",
  "atk-s0512a3:201_0": "Sopi maṁ anu sikkhantoti ‘‘ime kāmā nāma appassādā bahudukkhā bahūpāyāsā’’tiādinā (ma. ni. 1.234; 2.43-45;",
  "atk-s0512a3:201_1": "pāci.417) nayena nānappakāraṁ kāmesu ādīnavaṁ paccavekkhitvā yathāhaṁ sīlādīni sikkhanto pabbajjaṁ rocesiṁ.",
  "atk-s0512a3:201_2": "Sopi nandapaṇḍito tatheva tassa nekkhammena maṁ anusikkhanto pabbajjaṁ samarocayīti.",
  "atk-s0512a3:201_3": "Ahaṁ soṇo ca nando cāti tasmiṁ kāle soṇanāmako ahaṁ mayhaṁ kaniṭṭhabhātā nando cāti.",
  "atk-s0512a3:201_4": "Ubho mātāpitāmamāti ‘‘ime nāma puttakā evaṁ taruṇakālepi kāme jahanti,",
  "atk-s0512a3:201_5": "kimaṅgaṁ pana maya’’nti uppannasaṁvegā mātāpitaro ca.",
  "atk-s0512a3:201_6": "Bhoge chaḍḍetvāti asītikoṭivibhavasamiddhe mahā bhoge anapekkhacittā kheḷapiṇḍaṁ viya pariccajitvā mayaṁ",
  "atk-s0512a3:201_7": "cattāropi janā himavantappadese mahāvanaṁ nekkhammajjhāsayena pavisimhāti attho.",
  "atk-s0512a3:202_0": "Pavisitvā ca te tattha ramaṇīye bhūmibhāge assamaṁ māpetvā tāpasapabbajjāya pabbajitvā tattha vasiṁsu.",
  "atk-s0512a3:202_1": "Te ubhopi bhātaro mātāpitaro paṭijaggiṁsu.",
  "atk-s0512a3:202_2": "Tesu nandapaṇḍito ‘‘mayā ābhataphalāphalāneva mātāpitaro khādāpessāmī’’ti hiyyo ca purimagocaragahitaṭṭhānato",
  "atk-s0512a3:202_3": "ca yāni tāni avasesāni phalāphalāni pātova ānetvā mātāpitaro khādāpeti.",
  "atk-s0512a3:202_4": "Te tāni khāditvā mukhaṁ vikkhāletvā uposathikā honti.",
  "atk-s0512a3:202_5": "Soṇapaṇḍito pana dūraṁ gantvā madhuramadhurāni supakkāni āharitvā upanāmeti.",
  "atk-s0512a3:202_6": "Atha naṁ te ‘‘tāta,",
  "atk-s0512a3:202_7": "kaniṭṭhena ābhatāni mayaṁ khāditvā uposathikā jātā,",
  "atk-s0512a3:202_8": "idāni no attho natthī’’ti vadanti.",
  "atk-s0512a3:202_9": "Iti tassa phalāphalāni paribhogaṁ na labhanti vinassanti,",
  "atk-s0512a3:202_10": "punadivasādīsupi tathevāti,",
  "atk-s0512a3:202_11": "evaṁ so pañcābhiññatāya dūrampi gantvā āharati,",
  "atk-s0512a3:202_12": "te pana na khādanti.",
  "atk-s0512a3:203_0": "Atha mahāsatto cintesi –",
  "atk-s0512a3:203_1": "‘‘mātāpitaro sukhumālā,",
  "atk-s0512a3:203_2": "nando ca yāni tāni apakkāni duppakkāni phalāphalāni āharitvā khādāpeti,",
  "atk-s0512a3:203_3": "evaṁ sante ime na ciraṁ pavattissanti,",
  "atk-s0512a3:203_4": "vāressāmi na’’nti.",
  "atk-s0512a3:203_5": "Atha naṁ āmantetvā ‘‘nanda,",
  "atk-s0512a3:203_6": "ito paṭṭhāya phalāphalaṁ āharitvā mamāgamanaṁ patimānehi,",
  "atk-s0512a3:203_7": "ubho ekatova khādāpessāmā’’ti āha.",
  "atk-s0512a3:203_8": "Evaṁ vuttepi attano puññaṁ paccāsīsanto na tassa vacanamakāsi.",
  "atk-s0512a3:203_9": "Mahāsatto taṁ upaṭṭhānaṁ āgataṁ ‘‘na tvaṁ paṇḍitānaṁ vacanaṁ karosi,",
  "atk-s0512a3:203_10": "ahaṁ jeṭṭho,",
  "atk-s0512a3:203_11": "mātāpitaro ca mameva bhāro,",
  "atk-s0512a3:203_12": "ahameva ne paṭijaggissāmi,",
  "atk-s0512a3:203_13": "tvaṁ ito aññattha yāhī’’ti tassa accharaṁ pahari.",
  "atk-s0512a3:204_0": "So tena paṇāmito tattha ṭhātuṁ asakkonto taṁ vanditvā mātāpitūnaṁ tamatthaṁ ārocetvā attano paṇṇasālaṁ",
  "atk-s0512a3:204_1": "pavisitvā kasiṇaṁ oloketvā taṁdivasameva aṭṭha ca samāpattiyo pañca ca abhiññāyo nibbattetvā cintesi –",
  "atk-s0512a3:204_2": "‘‘kiṁ nu kho ahaṁ sinerupādato ratanavālukaṁ āharitvā mama bhātu paṇṇasālāpariveṇaṁ ākiritvā khamāpessāmi,",
  "atk-s0512a3:204_3": "udāhu anotattato udakaṁ āharitvā khamāpessāmi?",
  "atk-s0512a3:204_4": "Atha vā me bhātā devatāvasena khameyya,",
  "atk-s0512a3:204_5": "cattāro mahārājāno sakkañca devarājānaṁ ānetvā khamāpessāmi,",
  "atk-s0512a3:204_6": "evaṁ pana na sobhissati,",
  "atk-s0512a3:204_7": "ayaṁ kho manojo brahmavaḍḍhanarājā sakalajambudīpe aggarājā,",
  "atk-s0512a3:204_8": "taṁ ādiṁ katvā sabbe rājāno ānetvā khamāpessāmi,",
  "atk-s0512a3:204_9": "evaṁ sante mama bhātu guṇo sakalajambudīpaṁ avattharitvā gamissati,",
  "atk-s0512a3:204_10": "cando viya sūriyo viya ca paññāyissatī’’ti.",
  "atk-s0512a3:205_0": "So tāvadeva iddhiyā gantvā brahmavaḍḍhananagare tassa rañño nivesanadvāre otaritvā ‘‘eko tāpaso tumhe",
  "atk-s0512a3:205_1": "daṭṭhukāmo’’ti rañño ārocāpetvā tena katokāso tassa santikaṁ gantvā ‘‘ahaṁ attano balena sakalajambudīpe",
  "atk-s0512a3:205_2": "rajjaṁ gahetvā tava dassāmī’’ti.",
  "atk-s0512a3:205_3": "‘‘Kathaṁ pana tumhe, bhante,",
  "atk-s0512a3:205_4": "sakalajambudīpe rajjaṁ gahetvā dassathā’’ti?",
  "atk-s0512a3:205_5": "‘‘Mahārāja,",
  "atk-s0512a3:205_6": "kassaci vadhacchedaṁ akatvā attano iddhiyāva gahetvā dassāmī’’ti mahatiyā senāya saddhiṁ taṁ ādāya kosalaraṭṭhaṁ",
  "atk-s0512a3:205_7": "gantvā nagarassa avidūre khandhāvāraṁ nivesetvā ‘‘yuddhaṁ vā no detu,",
  "atk-s0512a3:205_8": "vase vā vattatū’’ti kosalarañño dūtaṁ pāhesi.",
  "atk-s0512a3:205_9": "Tena kujjhitvā yuddhasajjena hutvā nikkhantena saddhiṁ yuddhe āraddhe attano iddhānubhāvena yathā dvinnaṁ senānaṁ pīḷanaṁ na hoti,",
  "atk-s0512a3:205_10": "evaṁ katvā yathā ca kosalarājā tassa vase vattati,",
  "atk-s0512a3:205_11": "evaṁ vacanapaṭivacanaharaṇehi saṁvidahi.",
  "atk-s0512a3:205_12": "Etenupāyena sakalajambudīpe rājāno tassa vase vattāpesi.",
  "atk-s0512a3:206_0": "So tena parituṭṭho nandapaṇḍitaṁ āha – ‘‘bhante,",
  "atk-s0512a3:206_1": "tumhehi yathā mayhaṁ paṭiññātaṁ,",
  "atk-s0512a3:206_2": "tathā kataṁ,",
  "atk-s0512a3:206_3": "bahūpakārā me tumhe,",
  "atk-s0512a3:206_4": "kimahaṁ tumhākaṁ karissāmi,",
  "atk-s0512a3:206_5": "ahañhi te sakalajambudīpe upaḍḍharajjampi dātuṁ icchāmi,",
  "atk-s0512a3:206_6": "kimaṅgaṁ pana hatthiassarathamaṇimuttāpavāḷarajatasuvaṇṇadāsidāsaparijanapariccheda’’nti?",
  "atk-s0512a3:206_7": "Taṁ sutvā nandapaṇḍito ‘‘na me te, mahārāja,",
  "atk-s0512a3:206_8": "rajjena attho,",
  "atk-s0512a3:206_9": "nāpi hatthiyānādīhi,",
  "atk-s0512a3:206_10": "api ca kho te raṭṭhe asukasmiṁ nāma assame mama mātāpitaro pabbajitvā vasanti.",
  "atk-s0512a3:206_11": "Tyāhaṁ upaṭṭhahanto ekasmiṁ aparādhe mama jeṭṭhabhātikena soṇapaṇḍitena nāma mahesinā paṇāmito,",
  "atk-s0512a3:206_12": "svāhaṁ taṁ ādāya tassa santikaṁ gantvā khamāpessāmi,",
  "atk-s0512a3:206_13": "tassa me tvaṁ khamāpane sahāyo hohī’’ti.",
  "atk-s0512a3:206_14": "Rājā ‘‘sādhū’’ti sampaṭicchitvā catuvīsatiakkhobhanī parimāṇāya senāya parivuto ekasatarājūhi saddhiṁ",
  "atk-s0512a3:206_15": "nandapaṇḍitaṁ purakkhatvā taṁ assamapadaṁ patvā caturaṅgulappadesaṁ muñcitvā ākāse ṭhitena kājena anotattato",
  "atk-s0512a3:206_16": "udakaṁ āharitvā pānīyaṁ paṭisāmetvā pariveṇaṁ sammajjitvā mātāpitūnaṁ āsannappadese nisinnaṁ jhānaratisamappitaṁ",
  "atk-s0512a3:206_17": "mahāsattaṁ upasaṅkamitvā nandapaṇḍito naṁ khamāpesi.",
  "atk-s0512a3:206_18": "Mahāsatto nandapaṇḍitaṁ mātaraṁ paṭicchāpetvā attanā yāvajīvaṁ pitaraṁ paṭijaggi.",
  "atk-s0512a3:206_19": "Tesaṁ pana rājūnaṁ –",
  "atk-s0512a3:207_0": "‘‘Ānando ca pamodo ca, sadā hasitakīḷitaṁ;",
  "atk-s0512a3:208_0": "Mātaraṁ paricaritvāna, labbhametaṁ vijānatā.",
  "atk-s0512a3:209_0": "‘‘Ānando ca pamodo ca, sadā hasitakīḷitaṁ;",
  "atk-s0512a3:210_0": "Pitaraṁ paricaritvāna, labbhametaṁ vijānato.",
  "atk-s0512a3:211_0": "‘‘Dānañca peyyavajjañca, atthacariyā ca yā idha;",
  "atk-s0512a3:212_0": "Samānattatā ca dhammesu, tattha tattha yathārahaṁ;",
  "atk-s0512a3:213_0": "Ete kho saṅgahā loke, rathassāṇīva yāyato.",
  "atk-s0512a3:214_0": "‘‘Ete ca saṅgahā nāssu, na mātā puttakāraṇā;",
  "atk-s0512a3:215_0": "Labhetha mānaṁ pūjaṁ vā, pitā vā puttakāraṇā.",
  "atk-s0512a3:216_0": "‘‘Yasmā ca saṅgahā ete, sammapekkhanti paṇḍitā;",
  "atk-s0512a3:217_0": "Tasmā mahattaṁ papponti, pāsaṁsā ca bhavanti te.",
  "atk-s0512a3:218_0": "‘‘Brahmāti mātāpitaro, pubbācariyāti vuccare;",
  "atk-s0512a3:219_0": "Āhuneyyā ca puttānaṁ, pajāya anukampakā.",
  "atk-s0512a3:220_0": "‘‘Tasmā hi ne namasseyya, sakkareyya ca paṇḍito;",
  "atk-s0512a3:221_0": "Annena atha pānena, vatthena sayanena ca;",
  "atk-s0512a3:222_0": "Ucchādanena nhāpanena, pādānaṁ dhovanena ca.",
  "atk-s0512a3:223_0": "‘‘Tāya naṁ pāricariyāya, mātāpitūsu paṇḍitā;",
  "atk-s0512a3:224_0": "Idheva naṁ pasaṁsanti, pecca sagge pamodatī’’ti. (jā. 2.20.176-183) –",
  "atk-s0512a3:225_0": "Buddhalīḷāya dhammaṁ desesi,",
  "atk-s0512a3:225_1": "taṁ sutvā sabbepi te rājāno sabalakāyā pasīdiṁsu.",
  "atk-s0512a3:225_2": "Atha ne pañcasu sīlesu patiṭṭhāpetvā ‘‘dānādīsu appamattā hothā’’ti ovaditvā vissajjesi.",
  "atk-s0512a3:225_3": "Te sabbepi dhammena rajjaṁ kāretvā āyupariyosāne devanagaraṁ pūrayiṁsu.",
  "atk-s0512a3:225_4": "Bodhisatto ‘‘ito paṭṭhāya mātaraṁ paṭijaggāhī’’ti mātaraṁ nandapaṇḍitaṁ paṭicchāpetvā attanā yāvajīvaṁ pitaraṁ paṭijaggi.",
  "atk-s0512a3:225_5": "Te ubhopi āyupariyosāne brahmalokaparāyanā ahesuṁ.",
  "atk-s0512a3:226_0": "Tadā mātāpitaro mahārājakulāni,",
  "atk-s0512a3:226_1": "nandapaṇḍito ānandatthero,",
  "atk-s0512a3:226_2": "manojo rājā sāriputtatthero,",
  "atk-s0512a3:226_3": "ekasatarājāno asītimahātherā ceva aññataratherā ca,",
  "atk-s0512a3:226_4": "catuvīsatiakkhobhanīparisā buddhaparisā,",
  "atk-s0512a3:226_5": "soṇapaṇḍito lokanātho.",
  "atk-s0512a3:227_0": "Tassa kiñcāpi sātisayā nekkhammapāramī,",
  "atk-s0512a3:227_1": "tathāpi heṭṭhā vuttanayeneva sesapāramiyo ca niddhāretabbā.",
  "atk-s0512a3:227_2": "Tathā accantameva kāmesu anapekkhatā,",
  "atk-s0512a3:227_3": "mātāpitūsu tibbo sagāravasappatissabhāvo ,",
  "atk-s0512a3:227_4": "mātāpituupaṭṭhānena atitti,",
  "atk-s0512a3:227_5": "satipi nesaṁ upaṭṭhāne sabbakālaṁ samāpattivihārehi vītināmananti evamādayo mahāsattassa guṇānubhāvā vibhāvetabbāti.",
  "atk-s0512a3:228_0": "Soṇapaṇḍitacariyāvaṇṇanā niṭṭhitā.",
  "atk-s0512a3:229_0": "Nekkhammapāramī niṭṭhitā.",
  "atk-s0512a3:230_0": "6. Temiyacariyāvaṇṇanā",
  "atk-s0512a3:231_0": "48.",
  "atk-s0512a3:231_1": "Chaṭṭhe kāsirājassa atrajoti kāsirañño atrajo putto yadā homi,",
  "atk-s0512a3:231_2": "tadā mūgapakkhoti nāmena,",
  "atk-s0512a3:231_3": "temiyoti vadanti manti temiyoti nāmena mūgapakkhavatādhiṭṭhānena ‘‘mūgapakkho’’ti mātāpitaro ādiṁ katvā sabbeva maṁ vadantīti sambandho.",
  "atk-s0512a3:231_4": "Mahāsattassa hi jātadivase sakalakāsiraṭṭhe devo vassi,",
  "atk-s0512a3:231_5": "yasmā ca so rañño ceva amaccādīnañca hadayaṁ uḷārena pītisinehena temayamāno uppanno,",
  "atk-s0512a3:231_6": "tasmā ‘‘temiyakumāro’’ti nāmaṁ ahosi.",
  "atk-s0512a3:232_0": "49.Soḷasitthisahassānanti soḷasannaṁ kāsirañño itthāgārasahassānaṁ.",
  "atk-s0512a3:232_1": "Na vijjati pumoti putto na labbhati.",
  "atk-s0512a3:232_2": "Na kevalañca putto eva,",
  "atk-s0512a3:232_3": "dhītāpissa natthi eva.",
  "atk-s0512a3:232_4": "Ahorattānaṁ accayena,",
  "atk-s0512a3:232_5": "nibbatto ahamekakoti aputtakasseva tassa rañño bahūnaṁ saṁvaccharānaṁ atītattā anekesaṁ ahorattānaṁ apagamanena",
  "atk-s0512a3:232_6": "sakkadattiyo ahamekakova bodhipariyesanaṁ caramāno,",
  "atk-s0512a3:232_7": "tadā tassa putto hutvā uppannoti satthā vadati.",
  "atk-s0512a3:233_0": "Tatrāyaṁ anupubbikathā –",
  "atk-s0512a3:233_1": "atīte bārāṇasiyaṁ kāsirājā rajjaṁ kāresi.",
  "atk-s0512a3:233_2": "Tassa soḷasasahassā itthiyo ahesuṁ.",
  "atk-s0512a3:233_3": "Tāsu ekāpi puttaṁ vā dhītaraṁ vā na labhati.",
  "atk-s0512a3:233_4": "Nāgarā ‘‘amhākaṁ rañño vaṁsānurakkhako ekopi putto natthī’’ti vippaṭisārī jātā sannipatitvā rājānaṁ ‘‘puttaṁ patthehī’’ti āhaṁsu.",
  "atk-s0512a3:233_5": "Rājā soḷasasahassā itthiyo ‘‘puttaṁ patthethā’’ti āṇāpesi.",
  "atk-s0512a3:233_6": "Tā candādīnaṁ upaṭṭhānādīni katvā patthentiyopi na labhiṁsu.",
  "atk-s0512a3:233_7": "Aggamahesī panassa maddarājadhītā candādevī nāma sīlasampannā ahosi.",
  "atk-s0512a3:233_8": "Rājā ‘‘tvampi puttaṁ patthehī’’ti āha.",
  "atk-s0512a3:233_9": "Sā puṇṇamadivase uposathikā hutvā attano sīlaṁ āvajjetvā ‘‘sacāhaṁ akhaṇḍasīlā,",
  "atk-s0512a3:233_10": "iminā me saccena putto uppajjatū’’ti saccakiriyamakāsi.",
  "atk-s0512a3:233_11": "Tassā sīlatejena sakkassa āsanaṁ uṇhākāraṁ dassesi.",
  "atk-s0512a3:233_12": "Sakko āvajjento taṁ kāraṇaṁ ñatvā ‘‘candādeviyā puttapaṭilābhassa upāyaṁ karissāmī’’ti tassā anucchavikaṁ",
  "atk-s0512a3:233_13": "puttaṁ upadhārento bodhisattaṁ tāvatiṁsabhavane nibbattitvā tattha yāvatāyukaṁ ṭhatvā tato cavitvā uparidevaloke",
  "atk-s0512a3:233_14": "uppajjitukāmaṁ disvā tassa santikaṁ gantvā ‘‘samma,",
  "atk-s0512a3:233_15": "tayi manussaloke uppanne pāramiyo ca te pūressanti,",
  "atk-s0512a3:233_16": "mahājanassa ca vuḍḍhi bhavissati,",
  "atk-s0512a3:233_17": "ayaṁ kāsirañño candā nāma aggamahesī puttaṁ pattheti,",
  "atk-s0512a3:233_18": "tassā kucchiyaṁ uppajjāhī’’ti āha.",
  "atk-s0512a3:234_0": "So ‘‘sādhū’’ti paṭissuṇitvā tassā kucchiyaṁ paṭisandhiṁ gaṇhi.",
  "atk-s0512a3:234_1": "Tassa sahāyā pañcasatā devaputtā khīṇāyukā devalokā cavitvā tasseva rañño amaccabhariyānaṁ kucchīsu paṭisandhiṁ gaṇhiṁsu.",
  "atk-s0512a3:234_2": "Devī gabbhassa patiṭṭhitabhāvaṁ ñatvā rañño ārocesi.",
  "atk-s0512a3:234_3": "Rājā gabbhaparihāraṁ dāpesi.",
  "atk-s0512a3:234_4": "Sā paripuṇṇagabbhā dhaññapuññalakkhaṇasampannaṁ puttaṁ vijāyi.",
  "atk-s0512a3:234_5": "Taṁdivasameva amaccagehesu pañcakumārasatāni vijāyiṁsu.",
  "atk-s0512a3:234_6": "Ubhayampi sutvā rājā ‘‘mama puttassa parivārā ete’’ti pañcannaṁ dārakasatānaṁ pañcadhātisatāni pesetvā kumārapasādhanāni ca pesesi.",
  "atk-s0512a3:234_7": "Mahāsattassa pana atidīghādidosavivajjitā alambatthanā madhurathaññā catusaṭṭhidhātiyo datvā mahantaṁ sakkāraṁ katvā candādeviyāpi varaṁ adāsi.",
  "atk-s0512a3:234_8": "Sā gahitakaṁ katvā ṭhapesi.",
  "atk-s0512a3:234_9": "Dārako mahatā parivārena vaḍḍhati.",
  "atk-s0512a3:234_10": "Atha naṁ ekamāsikaṁ alaṅkaritvā rañño santikaṁ ānayiṁsu.",
  "atk-s0512a3:234_11": "Rājā piyaputtaṁ oloketvā āliṅgitvā aṅke nisīdāpetvā ramayamāno nisīdi.",
  "atk-s0512a3:235_0": "50.",
  "atk-s0512a3:235_1": "Tasmiṁ khaṇe cattāro corā ānītā.",
  "atk-s0512a3:235_2": "Rājā tesu ekassa sakaṇṭakāhi kasāhi pahārasahassaṁ āṇāpesi,",
  "atk-s0512a3:235_3": "ekassa saṅkhalikāya bandhitvā bandhanāgārappavesanaṁ,",
  "atk-s0512a3:235_4": "ekassa sarīre sattippahāradānaṁ,",
  "atk-s0512a3:235_5": "ekassa sūlāropanaṁ.",
  "atk-s0512a3:235_6": "Mahāsatto pitu kathaṁ sutvā saṁvegappatto hutvā ‘‘aho mama pitā rajjaṁ nissāya bhāriyaṁ nirayagāmikammaṁ karotī’’ti cintesi.",
  "atk-s0512a3:235_7": "Punadivase naṁ setacchattassa heṭṭhā alaṅkatasirisayane nipajjāpesuṁ.",
  "atk-s0512a3:236_0": "So thokaṁ niddāyitvā paṭibuddho akkhīni ummīletvā setacchattaṁ olokento mahantaṁ sirivibhavaṁ passi.",
  "atk-s0512a3:236_1": "Athassa pakatiyāpi saṁvegappattassa atirekataraṁ bhayaṁ uppajji.",
  "atk-s0512a3:236_2": "So ‘‘kuto nu kho ahaṁ imaṁ rājagehaṁ āgato’’ti upadhārento jātissarañāṇena devalokato āgatabhāvaṁ ñatvā",
  "atk-s0512a3:236_3": "tato paraṁ olokento ussadaniraye pakkabhāvaṁ passi.",
  "atk-s0512a3:236_4": "Tato paraṁ olokento tasmiṁyeva nagare rājabhāvaṁ passi.",
  "atk-s0512a3:236_5": "Atha so ‘‘ahaṁ vīsativassāni rajjaṁ kāretvā asītivassasahassāni ussadaniraye pacciṁ,",
  "atk-s0512a3:236_6": "idāni punapi imasmiṁ coragehe nibbattosmi,",
  "atk-s0512a3:236_7": "pitāpi me hiyyo catūsu coresu ānītesu tathārūpaṁ pharusaṁ nirayasaṁvattanikaṁ kathaṁ kathesi.",
  "atk-s0512a3:236_8": "Na me iminā aviditavipulānatthāvahena rajjena attho,",
  "atk-s0512a3:236_9": "kathaṁ nu kho imamhā coragehā mucceyya’’nti cintento nipajji.",
  "atk-s0512a3:236_10": "Atha naṁ ekā devadhītā ‘‘tāta temiyakumāra, mā bhāyi,",
  "atk-s0512a3:236_11": "tīṇi aṅgāni adhiṭṭhahitvā tava sotthi bhavissatī’’ti samassāsesi.",
  "atk-s0512a3:236_12": "Taṁ sutvā mahāsatto rajjasaṅkhātā anatthato muccitukāmo soḷasasaṁvaccharāni tīṇi aṅgāni acalādhiṭṭhānavasena adhiṭṭhahi.",
  "atk-s0512a3:236_13": "Tena vuttaṁ ‘‘kicchāladdhaṁ piyaṁ putta’’ntiādi.",
  "atk-s0512a3:237_0": "Tattha kicchāladdhanti kicchena kasirena cirakālapatthanāya laddhaṁ.",
  "atk-s0512a3:237_1": "Abhijātanti jātisampannaṁ.",
  "atk-s0512a3:237_2": "Kāyajutiyā ceva ñāṇajutiyā ca samannāgatattā jutindharaṁ.",
  "atk-s0512a3:237_3": "Setacchattaṁ dhārayitvāna,",
  "atk-s0512a3:237_4": "sayane poseti maṁ pitāti pitā me kāsirājā ‘‘mā naṁ kumāraṁ rajo vā ussāvo vā’’ti jātakālato paṭṭhāya",
  "atk-s0512a3:237_5": "setacchattassa heṭṭhā sirisayane sayāpetvā mahantena parivārena maṁ poseti.",
  "atk-s0512a3:238_0": "51.Niddāyamāno sayanavare pabujjhitvā ahaṁ olokento paṇḍaraṁ setacchattaṁ addasaṁ.",
  "atk-s0512a3:238_1": "Yenāhaṁ nirayaṁ gatoti yena setacchattena tato tatiye attabhāve ahaṁ nirayaṁ gato,",
  "atk-s0512a3:238_2": "setacchattasīsena rajjaṁ vadati.",
  "atk-s0512a3:239_0": "52.Saha diṭṭhassa me chattanti taṁ setacchattaṁ diṭṭhassa diṭṭhavato me saha tena dassanena,",
  "atk-s0512a3:239_1": "dassanasamakālamevāti attho.",
  "atk-s0512a3:239_2": "Tāso uppajji bheravoti suparividitādīnavattā bhayānako cittutrāso udapādi.",
  "atk-s0512a3:239_3": "Vinicchayaṁ samāpanno,",
  "atk-s0512a3:239_4": "kathāhaṁ imaṁ muñcissanti kathaṁ nu kho ahaṁ imaṁ rajjaṁ kāḷakaṇṇiṁ muñceyyanti evaṁ vicāraṇaṁ āpajjiṁ.",
  "atk-s0512a3:240_0": "53.Pubbasālohitā mayhanti pubbe ekasmiṁ attabhāve mama mātubhūtapubbā tasmiṁ chatte adhivatthā devatā mayhaṁ atthakāminī hitesinī.",
  "atk-s0512a3:240_1": "Sā maṁ disvāna dukkhitaṁ,",
  "atk-s0512a3:240_2": "tīsu ṭhānesu yojayīti sā devatā maṁ tathā cetodukkhena dukkhitaṁ disvā mūgapakkhabadhirabhāvasaṅkhātesu tīsu rajjadukkhato nikkhamanakāraṇesu yojesi.",
  "atk-s0512a3:241_0": "54.Paṇḍiccayanti paṇḍiccaṁ,",
  "atk-s0512a3:241_1": "ayameva vā pāṭho.",
  "atk-s0512a3:241_2": "Mā vibhāvayāti mā pakāsehi.",
  "atk-s0512a3:241_3": "Bālamatoti bāloti ñāto.",
  "atk-s0512a3:241_4": "Sabboti sakalo antojano ceva bahijano ca.",
  "atk-s0512a3:241_5": "Ocināyatūti nīharathetaṁ kāḷakaṇṇinti avajānātu.",
  "atk-s0512a3:241_6": "Evaṁ tava attho bhavissatīti evaṁ yathāvuttanayena avajānitabbabhāve sati tuyhaṁ gehato nikkhamanena hitaṁ pāramiparipūraṇaṁ bhavissati.",
  "atk-s0512a3:242_0": "55.Tetaṁvacananti te etaṁ tīṇi aṅgāni adhiṭṭhāhīti vacanaṁ.",
  "atk-s0512a3:242_1": "Atthakāmāsi me ammāti amma devate,",
  "atk-s0512a3:242_2": "mama atthakāmā asi.",
  "atk-s0512a3:242_3": "Hitakāmāti tasseva pariyāyavacanaṁ.",
  "atk-s0512a3:242_4": "Atthoti vā ettha sukhaṁ veditabbaṁ.",
  "atk-s0512a3:242_5": "Hitanti tassa kāraṇabhūtaṁ puññaṁ.",
  "atk-s0512a3:243_0": "56.Sāgareva thalaṁ labhinti coragehe vatāhaṁ jāto,",
  "atk-s0512a3:243_1": "ahu me mahāvatānatthoti sokasāgare osīdanto tassā devatāya ahaṁ vacanaṁ sutvā sāgare osīdanto viya thalaṁ patiṭṭhaṁ alabhiṁ,",
  "atk-s0512a3:243_2": "rajjakulato nikkhamanopāyaṁ alabhinti attho.",
  "atk-s0512a3:243_3": "Tayo aṅge adhiṭṭhahinti yāva gehato nikkhamiṁ,",
  "atk-s0512a3:243_4": "tāva tīṇi aṅgāni kāraṇāni adhiṭṭhahiṁ.",
  "atk-s0512a3:244_0": "57.",
  "atk-s0512a3:244_1": "Idāni tāni sarūpato dassetuṁ ‘‘mūgo ahosi’’nti gāthamāha.",
  "atk-s0512a3:244_2": "Tattha pakkhoti pīṭhasappi.",
  "atk-s0512a3:244_3": "Sesaṁ suviññeyyameva.",
  "atk-s0512a3:245_0": "Evaṁ pana mahāsatte devatāya dinnanaye ṭhatvā jātavassato paṭṭhāya mūgādibhāvena attānaṁ dassente mātāpitaro",
  "atk-s0512a3:245_1": "dhātiādayo ca ‘‘mūgānaṁ hanupariyosānaṁ nāma evarūpaṁ na hoti,",
  "atk-s0512a3:245_2": "badhirānaṁ kaṇṇasotaṁ nāma evarūpaṁ na hoti,",
  "atk-s0512a3:245_3": "pīṭhasappīnaṁ hatthapādā nāma evarūpā na honti,",
  "atk-s0512a3:245_4": "bhavitabbamettha kāraṇena,",
  "atk-s0512a3:245_5": "vīmaṁsissāma na’’nti cintetvā ‘‘khīrena tāva vīmaṁsissāmā’’ti sakaladivasaṁ khīraṁ na denti.",
  "atk-s0512a3:245_6": "So sussantopi khīratthāya saddaṁ na karoti.",
  "atk-s0512a3:246_0": "Athassa mātā ‘‘putto me chāto,",
  "atk-s0512a3:246_1": "khīramassa dethā’’ti khīraṁ dāpesi.",
  "atk-s0512a3:246_2": "Evaṁ antarantarā khīraṁ adatvā ekasaṁvaccharaṁ vīmaṁsantāpi antaraṁ na passiṁsu.",
  "atk-s0512a3:246_3": "Tato ‘‘kumārakā nāma pūvakhajjakaṁ piyāyanti,",
  "atk-s0512a3:246_4": "phalāphalaṁ piyāyanti,",
  "atk-s0512a3:246_5": "kīḷanabhaṇḍakaṁ piyāyanti,",
  "atk-s0512a3:246_6": "bhojanaṁ piyāyantī’’ti tāni tāni palobhanīyāni upanetvā vīmaṁsanavasena palobhentā yāva pañcavassakālā antaraṁ na passiṁsu.",
  "atk-s0512a3:246_7": "Atha naṁ ‘‘dārakā nāma aggito bhāyanti,",
  "atk-s0512a3:246_8": "mattahatthito bhāyanti,",
  "atk-s0512a3:246_9": "sappato bhāyanti,",
  "atk-s0512a3:246_10": "ukkhittāsikapurisato bhāyanti,",
  "atk-s0512a3:246_11": "tehi vīmaṁsissāmā’’ti yathā tehissa anattho na jāyati,",
  "atk-s0512a3:246_12": "tathā purimameva saṁvidahitvā atibhayānakākārena upagacchante kāresuṁ.",
  "atk-s0512a3:247_0": "Mahāsatto nirayabhayaṁ āvajjetvā ‘‘ito sataguṇena sahassaguṇena satasahassaguṇena nirayo bhāyitabbo’’ti niccalova hoti.",
  "atk-s0512a3:247_1": "Evampi vīmaṁsitvā antaraṁ na passantā puna ‘‘dārakā nāma samajjatthikā hontī’’ti samajjaṁ kāretvāpi mahāsattaṁ",
  "atk-s0512a3:247_2": "sāṇiyā parikkhipitvā ajānantasseva catūsu passesu saṅkhasaddehi bherisaddehi ca sahasā ekaninnādaṁ kāretvāpi",
  "atk-s0512a3:247_3": "andhakāre ghaṭehi dīpaṁ upanetvā sahasā ālokaṁ dassetvāpi sakalasarīraṁ phāṇitena makkhetvā bahumakkhike",
  "atk-s0512a3:247_4": "ṭhāne nipajjāpetvāpi nhāpanādīni akatvā uccārapassāvamatthake nipannaṁ ajjhupekkhitvāpi tattha ca palipannaṁ",
  "atk-s0512a3:247_5": "sayamānaṁ parihāsehi akkosanehi ca ghaṭṭetvāpi heṭṭhāmañce aggikapallaṁ katvā uṇhasantāpena pīḷetvāpīti",
  "atk-s0512a3:247_6": "evaṁ nānāvidhehi upāyehi vīmaṁsantāpissa antaraṁ na passiṁsu.",
  "atk-s0512a3:248_0": "Mahāsatto hi sabbattha nirayabhayameva āvajjetvā adhiṭṭhānaṁ avikopento niccalova ahosi.",
  "atk-s0512a3:248_1": "Evaṁ pannarasavassāni vīmaṁsitvā atha soḷasavassakāle ‘‘pīṭhasappino vā hontu mūgabadhirā vā rajanīyesu",
  "atk-s0512a3:248_2": "arajjantā dussanīyesu adussantā nāma natthīti nāṭakānissa paccupaṭṭhapetvā vīmaṁsissāmā’’ti kumāraṁ gandhodakena",
  "atk-s0512a3:248_3": "nhāpetvā devaputtaṁ viya alaṅkaritvā devavimānakappaṁ pupphagandhadāmādīhi ekāmodapamodaṁ pāsādaṁ āropetvā",
  "atk-s0512a3:248_4": "uttamarūpadharā bhāvavilāsasampannā devaccharāpaṭibhāgā itthiyo upaṭṭhapesuṁ –",
  "atk-s0512a3:248_5": "‘‘gacchatha naccādīhi kumāraṁ abhiramāpethā’’ti.",
  "atk-s0512a3:248_6": "Tā upagantvā tathā kātuṁ vāyamiṁsu.",
  "atk-s0512a3:248_7": "So buddhisampannatāya ‘‘imā me sarīrasamphassaṁ mā vindiṁsū’’ti assāsapassāse nirundhi.",
  "atk-s0512a3:248_8": "Tā tassa sarīrasamphassaṁ avindantiyo ‘‘thaddhasarīro esa,",
  "atk-s0512a3:248_9": "nāyaṁ manusso,",
  "atk-s0512a3:248_10": "yakkho bhavissatī’’ti pakkamiṁsu.",
  "atk-s0512a3:249_0": "Evaṁ soḷasa vassāni soḷasahi mahāvīmaṁsāhi anekāhi ca khuddakavīmaṁsāhi pariggaṇhituṁ asakkuṇitvā mātāpitaro ‘‘tāta,",
  "atk-s0512a3:249_1": "temiyakumāra,",
  "atk-s0512a3:249_2": "mayaṁ tava amūgādibhāvaṁ jānāma,",
  "atk-s0512a3:249_3": "na hi tesaṁ evarūpāni mukhakaṇṇasotapādāni honti,",
  "atk-s0512a3:249_4": "tvaṁ amhehi patthetvā laddhaputtako,",
  "atk-s0512a3:249_5": "mā no nāsehi,",
  "atk-s0512a3:249_6": "sakalajambudīpe rājūnaṁ santikā garahato mocehī’’ti saha visuṁ visuñca anekavāraṁ yāciṁsu.",
  "atk-s0512a3:249_7": "So tehi evaṁ yāciyamānopi asuṇanto viya hutvā nipajji.",
  "atk-s0512a3:250_0": "58.",
  "atk-s0512a3:250_1": "Atha rājā mahāsattassa ubho pāde kaṇṇasote jivhaṁ ubho ca hatthe kusalehi purisehi vīmaṁsāpetvā ‘‘yadipi apīṭhasappiādīnaṁ viyassa pādādayo,",
  "atk-s0512a3:250_2": "tathāpi ayaṁ pīṭhasappi mūgabadhiro maññe,",
  "atk-s0512a3:250_3": "īdise kāḷakaṇṇipurise imasmiṁ gehe vasante tayo antarāyā paññāyanti jīvitassa vā chattassa vā mahesiyā vā’’ti lakkhaṇapāṭhakehi idāni kathitaṁ.",
  "atk-s0512a3:250_4": "Jātadivase pana ‘‘tumhākaṁ domanassapariharaṇatthaṁ ‘dhaññapuññalakkhaṇo’ti vutta’’nti amaccehi ārocitaṁ",
  "atk-s0512a3:250_5": "sutvā antarāyabhayena bhīto ‘‘gacchatha naṁ avamaṅgalarathe nipajjāpetvā pacchimadvārena nīharāpetvā",
  "atk-s0512a3:250_6": "āmakasusāne nikhaṇathā’’ti āṇāpesi.",
  "atk-s0512a3:250_7": "Taṁ sutvā mahāsatto haṭṭho udaggo ahosi –",
  "atk-s0512a3:250_8": "‘‘cirassaṁ vata me manoratho matthakaṁ pāpuṇissatī’’ti.",
  "atk-s0512a3:250_9": "Tena vuttaṁ ‘‘tato me hatthapāde cā’’tiādi.",
  "atk-s0512a3:251_0": "Tattha maddiyāti maddanavasena vīmaṁsitvā.",
  "atk-s0512a3:251_1": "Anūnatanti hatthādīhi avikalataṁ.",
  "atk-s0512a3:251_2": "Nindisunti ‘‘evaṁ anūnāvayavopi samāno mūgādi viya dissamāno ‘‘rajjaṁ kāretuṁ abhabbo,",
  "atk-s0512a3:251_3": "kāḷakaṇṇipuriso aya’’nti garahiṁsu.",
  "atk-s0512a3:251_4": "‘‘Niddisu’’ntipi pāṭho,",
  "atk-s0512a3:251_5": "vadiṁsūti attho.",
  "atk-s0512a3:252_0": "59.Chaḍḍanaṁ anumodisunti rājadassanatthaṁ āgatā sabbepi janapadavāsino senāpatipurohitappamukhā rājapurisā",
  "atk-s0512a3:252_1": "te sabbepi ekamanā samānacittā hutvā antarāyapariharaṇatthaṁ raññā āṇattā bhūmiyaṁ nikhaṇanavasena mama",
  "atk-s0512a3:252_2": "chaḍḍanaṁ mukhasaṅkocaṁ akatvā abhimukhabhāvena sādhu suṭṭhu idaṁ kattabbamevāti anumodiṁsu.",
  "atk-s0512a3:253_0": "60.So me attho samijjhathāti yassatthāya yadatthaṁ tato mūgādibhāvādhiṭṭhānavasena dukkaracaraṇaṁ ciṇṇaṁ caritaṁ,",
  "atk-s0512a3:253_1": "so attho mama samijjhati.",
  "atk-s0512a3:253_2": "Tesaṁ mama mātāpituādīnaṁ matiṁ adhippāyaṁ sutvā so ahaṁ mama adhippāyasamijjhanena haṭṭho anupadhāretvā",
  "atk-s0512a3:253_3": "bhūmiyaṁ nikhaṇanānujānanena saṁviggamānasova ahosinti vacanasesena sambandho veditabbo.",
  "atk-s0512a3:254_0": "61.",
  "atk-s0512a3:254_1": "Evaṁ kumārassa bhūmiyaṁ nikhaṇane raññā āṇatte candādevī taṁ pavattiṁ sutvā rājānaṁ upasaṅkamitvā, ‘‘deva,",
  "atk-s0512a3:254_2": "tumhehi mayhaṁ varo dinno,",
  "atk-s0512a3:254_3": "mayā ca gahitakaṁ katvā ṭhapito,",
  "atk-s0512a3:254_4": "taṁ me idāni dethā’’ti. ‘‘Gaṇha, devī’’ti.",
  "atk-s0512a3:254_5": "‘‘Puttassa me rajjaṁ dethā’’ti.",
  "atk-s0512a3:254_6": "‘‘Putto te kāḷakaṇṇī,",
  "atk-s0512a3:254_7": "na sakkā dātu’’nti.",
  "atk-s0512a3:254_8": "‘‘Tena hi, deva,",
  "atk-s0512a3:254_9": "yāvajīvaṁ adento satta vassāni dethā’’ti.",
  "atk-s0512a3:254_10": "‘‘Tampi na sakkā’’ti.",
  "atk-s0512a3:254_11": "‘‘Cha vassāni,",
  "atk-s0512a3:254_12": "pañcacattāritīṇidveekaṁ vassaṁ,",
  "atk-s0512a3:254_13": "satta māse,",
  "atk-s0512a3:254_14": "chapañcacattārotayodveekaṁ māsaṁaddhamāsaṁsattāhaṁ dethā’’ti.",
  "atk-s0512a3:254_15": "Sādhu gaṇhāti.",
  "atk-s0512a3:255_0": "Sā puttaṁ alaṅkārāpetvā ‘‘temiyakumārassa idaṁ rajja’’nti nagare bheriṁ carāpetvā nagaraṁ alaṅkārāpetvā",
  "atk-s0512a3:255_1": "puttaṁ hatthikkhandhaṁ āropetvā setacchattaṁ matthake kārāpetvā nagaraṁ padakkhiṇaṁ katvā āgataṁ alaṅkatasirisayane",
  "atk-s0512a3:255_2": "nipajjāpetvā sabbarattiṁ yāci –",
  "atk-s0512a3:255_3": "‘‘tāta temiya,",
  "atk-s0512a3:255_4": "taṁ nissāya soḷasa vassāni niddaṁ alabhitvā rodamānāya me akkhīni uppakkāni,",
  "atk-s0512a3:255_5": "sokena hadayaṁ bhijjati viya,",
  "atk-s0512a3:255_6": "tava apīṭhasappiādibhāvaṁ jānāmi,",
  "atk-s0512a3:255_7": "mā maṁ anāthaṁ karī’’ti.",
  "atk-s0512a3:255_8": "Iminā niyāmena cha divase yāci.",
  "atk-s0512a3:255_9": "Chaṭṭhe divase rājā sunandaṁ nāma sārathiṁ pakkosāpetvā ‘‘sve pātova avamaṅgalarathena kumāraṁ nīharitvā",
  "atk-s0512a3:255_10": "āmakasusāne bhūmiyaṁ nikhaṇitvā pathavivaḍḍhanakakammaṁ katvā ehī’’ti āha.",
  "atk-s0512a3:255_11": "Taṁ sutvā devī ‘‘tāta,",
  "atk-s0512a3:255_12": "kāsirājā taṁ sve āmakasusāne nikhaṇituṁ āṇāpesi.",
  "atk-s0512a3:255_13": "Sve maraṇaṁ pāpuṇissatī’’ti āha.",
  "atk-s0512a3:256_0": "Mahāsatto taṁ sutvā ‘‘temiya,",
  "atk-s0512a3:256_1": "soḷasa vassāni tayā kato vāyāmo matthakaṁ patto’’ti haṭṭho udaggo ahosi.",
  "atk-s0512a3:256_2": "Mātuyā panassa hadayaṁ bhijjanākāraṁ viya ahosi.",
  "atk-s0512a3:256_3": "Atha tassā rattiyā accayena pātova sārathi rathaṁ ādāya dvāre ṭhapetvā sirigabbhaṁ pavisitvā ‘‘devi,",
  "atk-s0512a3:256_4": "mā mayhaṁ kujjhi,",
  "atk-s0512a3:256_5": "rañño āṇā’’ti puttaṁ āliṅgitvā nipannaṁ deviṁ piṭṭhihatthena apanetvā kumāraṁ ukkhipitvā pāsādā otari.",
  "atk-s0512a3:256_6": "Devī uraṁ paharitvā mahāsaddena paridevitvā mahātale ohīyi.",
  "atk-s0512a3:257_0": "Atha naṁ mahāsatto oloketvā ‘‘mayi akathente mātu soko balavā bhavissatī’’ti kathetukāmo hutvāpi ‘‘sace",
  "atk-s0512a3:257_1": "kathessāmi soḷasa vassāni kato vāyāmo mogho bhavissati,",
  "atk-s0512a3:257_2": "akathento panāhaṁ attano ca mātāpitūnañca paccayo bhavissāmī’’ti adhivāsesi.",
  "atk-s0512a3:257_3": "Sārathi ‘‘mahāsattaṁ rathaṁ āropetvā pacchimadvārābhimukhaṁ rathaṁ pesessāmī’’ti pācīnadvārābhimukhaṁ pesesi.",
  "atk-s0512a3:257_4": "Ratho nagarā nikkhamitvā devatānubhāvena tiyojanaṭṭhānaṁ gato.",
  "atk-s0512a3:257_5": "Mahāsatto suṭṭhutaraṁ tuṭṭhacitto ahosi.",
  "atk-s0512a3:257_6": "Tattha vanaghaṭaṁ sārathissa āmakasusānaṁ viya upaṭṭhāsi.",
  "atk-s0512a3:257_7": "So ‘‘idaṁ ṭhānaṁ sundara’’nti rathaṁ okkamāpetvā maggapasse ṭhapetvā rathā oruyha mahāsattassa ābharaṇabhaṇḍaṁ",
  "atk-s0512a3:257_8": "omuñcitvā bhaṇḍikaṁ katvā ṭhapetvā kudālaṁ ādāya avidūre āvāṭaṁ khaṇituṁ ārabhi.",
  "atk-s0512a3:257_9": "Tena vuttaṁ ‘‘nhāpetvā anulimpitvā’’tiādi.",
  "atk-s0512a3:258_0": "Tattha nhāpetvāti soḷasahi gandhodakaghaṭehi nhāpetvā.",
  "atk-s0512a3:258_1": "Anulimpitvāti surabhivilepanena vilimpetvā.",
  "atk-s0512a3:258_2": "Veṭhetvā rājaveṭhananti kāsirājūnaṁ paveṇiyāgataṁ rājamakuṭaṁ sīse paṭimuñcitvā.",
  "atk-s0512a3:258_3": "Abhisiñcitvāti tasmiṁ rājakule rājābhisekaniyāmena abhisiñcitvā.",
  "atk-s0512a3:258_4": "Chattena kāresuṁ puraṁ padakkhiṇanti setacchattena dhāriyamānena maṁ nagaraṁ padakkhiṇaṁ kāresuṁ.",
  "atk-s0512a3:259_0": "62.Sattāhaṁ dhārayitvānāti mayhaṁ mātu candādeviyā varalābhanavasena laddhaṁ sattāhaṁ mama setacchattaṁ dhārayitvā.",
  "atk-s0512a3:259_1": "Uggate ravimaṇḍaleti tato punadivase sūriyamaṇḍale uggatamatte avamaṅgalarathena maṁ nagarato nīharitvā",
  "atk-s0512a3:259_2": "bhūmiyaṁ nikhaṇanatthaṁ sārathi sunando vanamupagacchi.",
  "atk-s0512a3:260_0": "63.Sajjassanti sannaddho assaṁ,",
  "atk-s0512a3:260_1": "yuge yojitassaṁ me rathaṁ maggato ukkamāpanavasena ekokāse katvā.",
  "atk-s0512a3:260_2": "Hatthamuccitoti muccitahattho,",
  "atk-s0512a3:260_3": "rathapācanato muttahatthoti attho.",
  "atk-s0512a3:260_4": "Atha vā hatthamuccitoti hatthamutto mama hatthato muccitvāti attho.",
  "atk-s0512a3:260_5": "Kāsunti āvāṭaṁ.",
  "atk-s0512a3:260_6": "Nikhātunti nikhaṇituṁ.",
  "atk-s0512a3:261_0": "64-5.",
  "atk-s0512a3:261_1": "Idāni yadatthaṁ mayā soḷasa vassāni mūgavatādiadhiṭṭhānena dukkaracariyā adhiṭṭhitā,",
  "atk-s0512a3:261_2": "taṁ dassetuṁ ‘‘adhiṭṭhitamadhiṭṭhāna’’nti gāthādvayamāha.",
  "atk-s0512a3:262_0": "Tattha tajjento vividhakāraṇāti dvimāsikakālato paṭṭhāya yāva soḷasasaṁvaccharā thaññapaṭisedhanādīhi",
  "atk-s0512a3:262_1": "vividhehi nānappakārehi kāraṇehi tajjayanto bhayaviddhaṁsanavasena viheṭhiyamāno.",
  "atk-s0512a3:262_2": "Sesaṁ suviññeyyameva.",
  "atk-s0512a3:263_0": "Atha mahāsatto sunande kāsuṁ khaṇante ‘‘ayaṁ me vāyāmakālo’’ti uṭṭhāya attano hatthapāde sambāhitvā rathā",
  "atk-s0512a3:263_1": "otarituṁ me balaṁ atthīti ñatvā cittaṁ uppādesi.",
  "atk-s0512a3:263_2": "Tāvadevassa pādapatiṭṭhānaṭṭhānaṁ vātapuṇṇabhastacammaṁ viya uggantvā rathassa pacchimantaṁ āhacca aṭṭhāsi.",
  "atk-s0512a3:263_3": "So otaritvā katipaye vāre aparāparaṁ caṅkamitvā ‘‘yojanasatampi gantuṁ me balaṁ atthī’’ti ñatvā rathaṁ",
  "atk-s0512a3:263_4": "pacchimante gahetvā kumārakānaṁ kīḷanayānakaṁ viya ukkhipitvā ‘‘sace sārathi mayā saddhiṁ paṭivirujjheyya,",
  "atk-s0512a3:263_5": "atthi me paṭivirujjhituṁ bala’’nti sallakkhetvā pasādhanatthāya cittaṁ uppādesi.",
  "atk-s0512a3:263_6": "Taṅkhaṇaññeva sakkassa bhavanaṁ uṇhākāraṁ dassesi.",
  "atk-s0512a3:263_7": "Sakko taṁ kāraṇaṁ ñatvā vissakammaṁ āṇāpesi –",
  "atk-s0512a3:263_8": "‘‘gaccha kāsirājaputtaṁ alaṅkarohī’’ti.",
  "atk-s0512a3:263_9": "So ‘‘sādhū’’ti vatvā dibbehi ca mānusehi ca alaṅkārehi sakkaṁ viya taṁ alaṅkari.",
  "atk-s0512a3:263_10": "So devarājalīḷāya sārathissa khaṇanokāsaṁ gantvā āvāṭatīre ṭhatvā –",
  "atk-s0512a3:264_0": "‘‘Kinnu santaramānova, kāsuṁ khaṇasi sārathi;",
  "atk-s0512a3:265_0": "Puṭṭho me samma akkhāhi, kiṁ kāsuyā karissasī’’ti. (jā. 2.22.3) –",
  "atk-s0512a3:266_0": "Āha.",
  "atk-s0512a3:267_0": "Tena uddhaṁ anoloketvāva –",
  "atk-s0512a3:268_0": "‘‘Rañño mūgo ca pakkho ca, putto jāto acetaso;",
  "atk-s0512a3:269_0": "Somhi raññā samajjhiṭṭho, puttaṁ me nikhaṇaṁ vane’’ti. (jā. 2.22.4) –",
  "atk-s0512a3:270_0": "Vutte mahāsatto –",
  "atk-s0512a3:271_0": "‘‘Na badhiro na mūgosmi, na pakkho na ca vīkalo;",
  "atk-s0512a3:272_0": "Adhammaṁ sārathi kayirā, maṁ ce tvaṁ nikhaṇaṁ vane.",
  "atk-s0512a3:273_0": "‘‘Ūrū bāhuñca me passa, bhāsitañca suṇohi me;",
  "atk-s0512a3:274_0": "Adhammaṁ sārathi kayirā, maṁ ce tvaṁ nikhaṇaṁ vane’’ti. (jā. 2.22.5-6) –",
  "atk-s0512a3:275_0": "Vatvā puna tena āvāṭakhaṇanaṁ pahāya uddhaṁ oloketvā tassa rūpasampattiṁ disvā ‘‘manusso vā devo vā’’ti ajānantena –",
  "atk-s0512a3:276_0": "‘‘Devatā nusi gandhabbo, adu sakko purindado;",
  "atk-s0512a3:277_0": "Ko vā tvaṁ kassa vā putto, kathaṁ jānemu taṁ maya’’nti. (jā. 2.22.7) –",
  "atk-s0512a3:278_0": "Vutte –",
  "atk-s0512a3:279_0": "‘‘Namhi devo na gandhabbo, nāpi sakko purindado;",
  "atk-s0512a3:280_0": "Kāsirañño ahaṁ putto, yaṁ kāsuyā nikhaññasi.",
  "atk-s0512a3:281_0": "‘‘Tassa rañño ahaṁ putto, yaṁ tvaṁ sammūpajīvasi;",
  "atk-s0512a3:282_0": "Adhammaṁ sārathi kayirā, maṁ ce tvaṁ nikhaṇaṁ vane.",
  "atk-s0512a3:283_0": "‘‘Yassa rukkhassa chāyāya, nisīdeyya sayeyya vā;",
  "atk-s0512a3:284_0": "Na tassa sākhaṁ bhañjeyya, mittadubbho hi pāpako.",
  "atk-s0512a3:285_0": "‘‘Yathā rukkho tathā rājā, yathā sākhā tathā ahaṁ;",
  "atk-s0512a3:286_0": "Yathā chāyūpago poso, evaṁ tvamasi sārathi;",
  "atk-s0512a3:287_0": "Adhammaṁ sārathi kayirā, maṁ ce tvaṁ nikhaṇaṁ vane’’ti. (jā. 2.22.8-11) –",
  "atk-s0512a3:288_0": "Ādinā nayena dhammaṁ desetvā tena nivattanatthaṁ yācito anivattanakāraṇaṁ pabbajjāchandaṁ tassa ca hetu",
  "atk-s0512a3:288_1": "nirayabhayādikaṁ atītabhave attano pavattiṁ vitthārena kathetvā tāya dhammakathāya tāya ca paṭipattiyā",
  "atk-s0512a3:288_2": "tasmimpi pabbajitukāme jāte rañño imaṁ –",
  "atk-s0512a3:289_0": "‘‘Rathaṁ niyyātayitvāna, anaṇo ehi sārathi;",
  "atk-s0512a3:290_0": "Anaṇassa hi pabbajjā, etaṁ isīhi vaṇṇita’’nti. (jā. 2.22.44) –",
  "atk-s0512a3:291_0": "Vatvā taṁ vissajjesi.",
  "atk-s0512a3:292_0": "So rathaṁ ābharaṇāni ca gahetvā rañño santikaṁ gantvā tamatthaṁ ārocesi.",
  "atk-s0512a3:292_1": "Rājā tāvadeva ‘‘mahāsattassa santikaṁ gamissāmī’’ti nagarato niggacchi saddhiṁ caturaṅginiyā senāya itthāgārehi nāgarajānapadehi ca.",
  "atk-s0512a3:292_2": "Mahāsattopi kho sārathiṁ uyyojetvā pabbajitukāmo jāto.",
  "atk-s0512a3:292_3": "Tassa cittaṁ ñatvā sakko vissakammaṁ pesesi –",
  "atk-s0512a3:292_4": "‘‘temiyapaṇḍito pabbajitukāmo,",
  "atk-s0512a3:292_5": "tassa assamapadaṁ pabbajitaparikkhāre ca māpehī’’ti.",
  "atk-s0512a3:292_6": "So gantvā tiyojanike vanasaṇḍe assamaṁ māpetvā rattiṭṭhānadivāṭṭhānacaṅkamanapokkharaṇīphalarukkhasampannaṁ",
  "atk-s0512a3:292_7": "katvā sabbe ca pabbajitaparikkhāre māpetvā sakaṭṭhānameva gato.",
  "atk-s0512a3:292_8": "Bodhisatto taṁ disvā sakkadattiyabhāvaṁ ñatvā paṇṇasālaṁ pavisitvā vatthāni apanetvā tāpasavesaṁ gahetvā kaṭṭhatthare nisinno aṭṭha samāpattiyo,",
  "atk-s0512a3:292_9": "pañca ca abhiññāyo nibbattetvā pabbajjāsukhena assame nisīdi.",
  "atk-s0512a3:293_0": "Kāsirājāpi sārathinā dassitamaggena gantvā assamaṁ pavisitvā mahāsattena saha samāgantvā katapaṭisanthāro rajjena nimantesi.",
  "atk-s0512a3:293_1": "Temiyapaṇḍito taṁ paṭikkhipitvā anekākāravokāraṁ aniccatādipaṭisaṁyuttāya ca kāmādīnavapaṭisaṁyuttāya ca dhammiyā kathāya rājānaṁ saṁvejesi.",
  "atk-s0512a3:293_2": "So saṁviggamānaso gharāvāse ukkaṇṭhito pabbajitukāmo hutvā amacce itthāgāre ca pucchi.",
  "atk-s0512a3:293_3": "Tepi pabbajitukāmā ahesuṁ.",
  "atk-s0512a3:293_4": "Atha rājā candādeviṁ ādiṁ katvā soḷasa sahasse orodhe ca amaccādike ca pabbajitukāme ñatvā nagare bheriṁ carāpesi –",
  "atk-s0512a3:293_5": "‘‘ye mama puttassa santike pabbajitukāmā,",
  "atk-s0512a3:293_6": "te pabbajantū’’ti.",
  "atk-s0512a3:293_7": "Suvaṇṇakoṭṭhāgārādīni ca vivarāpetvā vissajjāpesi.",
  "atk-s0512a3:293_8": "Nāgarā ca yathāpasāriteyeva āpaṇe vivaṭadvārāneva gehāni ca pahāya rañño santikaṁ agamaṁsu.",
  "atk-s0512a3:293_9": "Rājā mahājanena saddhiṁ mahāsattassa santike pabbaji.",
  "atk-s0512a3:293_10": "Sakkadattiyaṁ tiyojanikaṁ assamapadaṁ paripūri.",
  "atk-s0512a3:294_0": "Sāmantarājāno ‘‘kāsirājā pabbajito’’ti sutvā ‘‘bārāṇasirajjaṁ gahessāmā’’ti nagaraṁ pavisitvā devanagarasadisaṁ",
  "atk-s0512a3:294_1": "nagaraṁ sattaratanabharitaṁ devavimānakappaṁ rājanivesanañca disvā ‘‘imaṁ dhanaṁ nissāya bhayena bhavitabba’’nti",
  "atk-s0512a3:294_2": "tāvadeva nikkhamitvā pāyāsuṁ.",
  "atk-s0512a3:294_3": "Tesaṁ āgamanaṁ sutvā mahāsatto vanantaṁ gantvā ākāse nisīditvā dhammaṁ desesi.",
  "atk-s0512a3:294_4": "Te sabbe saddhiṁ parisāya tassa santike pabbajiṁsu.",
  "atk-s0512a3:294_5": "Evaṁ aparepi aparepīti mahāsamāgamo ahosi.",
  "atk-s0512a3:294_6": "Sabbe phalāphalāni paribhuñjitvā samaṇadhammaṁ karonti.",
  "atk-s0512a3:294_7": "Yo kāmādivitakkaṁ vitakketi,",
  "atk-s0512a3:294_8": "tassa cittaṁ ñatvā mahāsatto tattha gantvā ākāse nisīditvā dhammaṁ deseti.",
  "atk-s0512a3:295_0": "So dhammassavanasappāyaṁ labhitvā samāpattiyo abhiññāyo ca nibbatteti.",
  "atk-s0512a3:295_1": "Evaṁ aparopi aparopīti sabbepi jīvitapariyosāne brahmalokaparāyanā ahesuṁ.",
  "atk-s0512a3:295_2": "Tiracchānagatāpi mahāsatte isigaṇepi cittaṁ pasādetvā chasu kāmasaggesu nibbattiṁsu.",
  "atk-s0512a3:295_3": "Mahāsattassa brahmacariyaṁ ciraṁ dīghamaddhānaṁ pavattittha.",
  "atk-s0512a3:295_4": "Tadā chatte adhivatthā devatā uppalavaṇṇā ahosi,",
  "atk-s0512a3:295_5": "sārathi sāriputtatthero,",
  "atk-s0512a3:295_6": "mātāpitaro mahārājakulāni,",
  "atk-s0512a3:295_7": "parisā buddhaparisā,",
  "atk-s0512a3:295_8": "temiyapaṇḍito lokanātho.",
  "atk-s0512a3:296_0": "Tassa adhiṭṭhānapāramī idha matthakaṁ pattā,",
  "atk-s0512a3:296_1": "sesapāramiyopi yathārahaṁ niddhāretabbā.",
  "atk-s0512a3:296_2": "Tathā māsajātakālato paṭṭhāya nirayabhayaṁ pāpabhīrutā rajjajigucchā nekkhammanimittaṁ mūgādibhāvādhiṭṭhānaṁ",
  "atk-s0512a3:296_3": "tattha ca virodhippaccayasamodhānepi niccalabhāvoti evamādayo guṇānubhāvā vibhāvetabbāti.",
  "atk-s0512a3:297_0": "Temiyacariyāvaṇṇanā niṭṭhitā.",
  "atk-s0512a3:298_0": "Adhiṭṭhānapāramī niṭṭhitā.",
  "atk-s0512a3:299_0": "7. Kapirājacariyāvaṇṇanā",
  "atk-s0512a3:300_0": "67.",
  "atk-s0512a3:300_1": "Sattame yadā ahaṁ kapi āsinti yasmiṁ kāle ahaṁ kapiyoniyaṁ nibbattitvā vuddhimanvāya nāgabalo thāmasampanno assapotakappamāṇo mahāsarīro kapi homi.",
  "atk-s0512a3:300_2": "Nadīkūle darīsayeti ekissā nadiyā tīre ekasmiṁ darībhāge yadā vāsaṁ kappemīti attho.",
  "atk-s0512a3:301_0": "Tadā kira bodhisatto yūthapariharaṇaṁ akatvā ekacaro hutvā vihāsi.",
  "atk-s0512a3:301_1": "Tassā pana nadiyā vemajjhe eko dīpako nānappakārehi ambapanasādīhi phalarukkhehi sampanno.",
  "atk-s0512a3:301_2": "Bodhisatto thāmajavasampannatāya nadiyā orimatīrato uppatitvā dīpakassa pana nadiyā ca majjhe eko piṭṭhipāsāṇo atthi,",
  "atk-s0512a3:301_3": "tasmiṁ patati.",
  "atk-s0512a3:301_4": "Tato uppatitvā tasmiṁ dīpake patati.",
  "atk-s0512a3:301_5": "So tattha nānappakārāni phalāphalāni khāditvā sāyaṁ teneva upāyena paccāgantvā attano vasanaṭṭhāne vasitvā punadivasepi tatheva karoti.",
  "atk-s0512a3:301_6": "Iminā niyāmena vāsaṁ kappesi.",
  "atk-s0512a3:302_0": "Tasmiṁ pana kāle eko kumbhīlo sapajāpatiko tassaṁ nadiyaṁ vasati.",
  "atk-s0512a3:302_1": "Tassa bhariyā bodhisattaṁ aparāparaṁ gacchantaṁ disvā tassa hadayamaṁse dohaḷaṁ uppādetvā kumbhīlaṁ āha –",
  "atk-s0512a3:302_2": "‘‘mayhaṁ kho,",
  "atk-s0512a3:302_3": "ayyaputta,",
  "atk-s0512a3:302_4": "imassa vānarassa hadayamaṁse dohaḷo uppanno’’ti.",
  "atk-s0512a3:302_5": "So ‘‘sādhu, bhadde,",
  "atk-s0512a3:302_6": "lacchasī’’ti vatvā ‘‘ajja taṁ sāyaṁ dīpakato āgacchantameva gaṇhissāmī’’ti gantvā piṭṭhipāsāṇe nipajji.",
  "atk-s0512a3:302_7": "Bodhisatto taṁ divasaṁ gocaraṁ caritvā sāyanhasamaye dīpake ṭhitova pāsāṇaṁ oloketvā ‘‘ayaṁ pāsāṇo idāni uccataro khāyati,",
  "atk-s0512a3:302_8": "kiṁ nu kho kāraṇa’’nti cintesi.",
  "atk-s0512a3:302_9": "Mahāsattassa hi udakappamāṇañca pāsāṇappamāṇañca suvavatthāpitameva hoti.",
  "atk-s0512a3:302_10": "Tenassa etadahosi –",
  "atk-s0512a3:302_11": "‘‘ajja imissā nadiyā udakaṁ neva hāyati,",
  "atk-s0512a3:302_12": "atha ca panāyaṁ pāsāṇo mahā hutvā paññāyati,",
  "atk-s0512a3:302_13": "kacci nu kho ettha mayhaṁ gahaṇatthāya kumbhīlo nipanno’’ti?",
  "atk-s0512a3:303_0": "So ‘‘vīmaṁsissāmi tāva na’’nti tattheva ṭhatvā pāsāṇena saddhiṁ kathento viya ‘‘bho,",
  "atk-s0512a3:303_1": "pāsāṇā’’ti vatvā paṭivacanaṁ alabhanto yāvatatiyaṁ ‘‘bho,",
  "atk-s0512a3:303_2": "pāsāṇā’’ti āha.",
  "atk-s0512a3:303_3": "Pāsāṇo paṭivacanaṁ na deti.",
  "atk-s0512a3:303_4": "Punapi bodhisatto ‘‘kiṁ,",
  "atk-s0512a3:303_5": "bho pāsāṇa,",
  "atk-s0512a3:303_6": "ajja mayhaṁ paṭivacanaṁ na desī’’ti āha.",
  "atk-s0512a3:303_7": "Kumbhīlo ‘‘addhā ayaṁ pāsāṇo aññesu divasesu vānarindassa paṭivacanaṁ deti maññe,",
  "atk-s0512a3:303_8": "ajja pana mayā ottharitattā na deti,",
  "atk-s0512a3:303_9": "handāhaṁ dassāmissa paṭivacana’’nti cintetvā ‘‘kiṁ vānarindā’’ti āha.",
  "atk-s0512a3:303_10": "‘‘Kosi tva’’nti?",
  "atk-s0512a3:303_11": "‘‘Ahaṁ kumbhīlo’’ti .",
  "atk-s0512a3:303_12": "‘‘Kimatthaṁ ettha nipannosī’’ti?",
  "atk-s0512a3:303_13": "‘‘Tava hadayaṁ patthayamāno’’ti.",
  "atk-s0512a3:303_14": "Bodhisatto cintesi –",
  "atk-s0512a3:303_15": "‘‘añño me gamanamaggo natthi,",
  "atk-s0512a3:303_16": "paṭiruddhaṁ vata me gamana’’nti.",
  "atk-s0512a3:303_17": "Tena vuttaṁ –",
  "atk-s0512a3:304_0": "‘‘Pīḷito susumārena, gamanaṁ na labhāmahaṁ’’.",
  "atk-s0512a3:305_0": "68.",
  "atk-s0512a3:306_0": " ‘‘Yamhokāse ahaṁ ṭhatvā, orā pāraṁ patāmahaṁ;",
  "atk-s0512a3:307_0": "Tatthacchi sattuvadhako, kumbhīlo luddadassano’’ti.",
  "atk-s0512a3:308_0": "Tattha ‘‘pīḷito susumārenā’’ti addhagāthāya vuttamevatthaṁ.",
  "atk-s0512a3:308_1": "‘‘Yamhokāse’’ti gāthāya pākaṭaṁ karoti.",
  "atk-s0512a3:308_2": "Tattha yamhokāseti yasmiṁ nadīmajjhe ṭhitapiṭṭhipāsāṇasaṅkhāte padese ṭhatvā.",
  "atk-s0512a3:308_3": "Orāti dīpakasaṅkhātā oratīrā.",
  "atk-s0512a3:308_4": "Pāranti tadā mama vasanaṭṭhānabhūtaṁ nadiyā paratīraṁ.",
  "atk-s0512a3:308_5": "Patāmahanti uppatitvā patāmi ahaṁ.",
  "atk-s0512a3:308_6": "Tatthacchīti tasmiṁ piṭṭhipāsāṇappadese sattubhūto vadhako ekanteneva ghātako paccatthiko luddadassano ghorarūpo bhayānakadassano nisīdi.",
  "atk-s0512a3:309_0": "Atha mahāsatto cintesi –",
  "atk-s0512a3:309_1": "‘‘añño me gamanamaggo natthi,",
  "atk-s0512a3:309_2": "ajja mayā kumbhīlo vañcetabbo,",
  "atk-s0512a3:309_3": "evañhi ayañca mahatā pāpato mayā parimocito siyā,",
  "atk-s0512a3:309_4": "mayhañca jīvitaṁ laddha’’nti.",
  "atk-s0512a3:309_5": "So kumbhīlaṁ āha – ‘‘samma, kumbhīla,",
  "atk-s0512a3:309_6": "ahaṁ tuyhaṁ upari patissāmī’’ti.",
  "atk-s0512a3:309_7": "Kumbhīlo ‘‘vānarinda,",
  "atk-s0512a3:309_8": "papañcaṁ akatvā ito āgacchāhī’’ti āha.",
  "atk-s0512a3:309_9": "Mahāsatto ‘‘ahaṁ āgacchāmi,",
  "atk-s0512a3:309_10": "tvaṁ pana attano mukhaṁ vivaritvā maṁ tava santikaṁ āgatakāle gaṇhāhī’’ti avoca.",
  "atk-s0512a3:309_11": "Kumbhīlānañca mukhe vivaṭe akkhīni nimmīlanti.",
  "atk-s0512a3:309_12": "So taṁ kāraṇaṁ asallakkhento mukhaṁ vivari.",
  "atk-s0512a3:309_13": "Athassa akkhīni nimmīliṁsu.",
  "atk-s0512a3:309_14": "So mukhaṁ vivaritvā sabbaso nimmīlitakkhī hutvā nipajji.",
  "atk-s0512a3:309_15": "Mahāsatto tassa tathābhāvaṁ ñatvā dīpakato uppatito gantvā kumbhīlassa matthakaṁ akkamitvā tato uppatanto vijjulatā viya vijjotamāno paratīre aṭṭhāsi.",
  "atk-s0512a3:309_16": "Tena vuttaṁ –",
  "atk-s0512a3:310_0": "69.",
  "atk-s0512a3:311_0": " ‘‘So maṁ asaṁsi ehīti, ahampemīti taṁ vadiṁ;",
  "atk-s0512a3:312_0": "Tassa matthakamakkamma, parakūle patiṭṭhahi’’nti.",
  "atk-s0512a3:313_0": "Tattha asaṁsīti abhāsi. Ahampemīti ahampi āgacchāmīti taṁ kathesiṁ.",
  "atk-s0512a3:314_0": "Yasmā pana taṁ dīpakaṁ ambajambupanasādiphalarukkhasaṇḍamaṇḍitaṁ ramaṇīyaṁ nivāsayoggañca,",
  "atk-s0512a3:314_1": "‘‘āgacchāmī’’ti pana paṭiññāya dinnattā saccaṁ anurakkhanto mahāsattopi ‘‘āgamissāmevā’’ti tathā akāsi.",
  "atk-s0512a3:314_2": "Tena vuttaṁ –",
  "atk-s0512a3:315_0": "70.",
  "atk-s0512a3:316_0": " ‘‘Na tassa alikaṁ bhaṇitaṁ, yathā vācaṁ akāsaha’’nti.",
  "atk-s0512a3:317_0": "Yasmā cetaṁ saccānurakkhaṇaṁ attano jīvitaṁ pariccajitvā kataṁ, tasmā āha –",
  "atk-s0512a3:318_0": "‘‘Saccena me samo natthi, esā me saccapāramī’’ti.",
  "atk-s0512a3:319_0": "Kumbhīlo pana taṁ acchariyaṁ disvā ‘‘iminā vānarindena atiaccherakaṁ kata’’nti cintetvā ‘‘bho vānarinda,",
  "atk-s0512a3:319_1": "imasmiṁ loke catūhi dhammehi samannāgato puggalo amitte abhibhavati,",
  "atk-s0512a3:319_2": "te sabbepi tuyhaṁ abbhantare atthi maññe’’ti āha –",
  "atk-s0512a3:320_0": "‘‘Yassete caturo dhammā, vānarinda, yathā tava;",
  "atk-s0512a3:321_0": "Saccaṁ dhammo dhiti cāgo, diṭṭhaṁ so ativattatī’’ti. (jā. 1.2.147);",
  "atk-s0512a3:322_0": "Tattha yassāti yassa kassaci puggalassa.",
  "atk-s0512a3:322_1": "Eteti idāni vattabbe paccakkhato dasseti.",
  "atk-s0512a3:322_2": "Caturo dhammāti cattāro guṇā.",
  "atk-s0512a3:322_3": "Saccanti vacīsaccaṁ,",
  "atk-s0512a3:322_4": "‘‘mama santikaṁ āgamissāmī’’ti vatvā musāvādaṁ akatvā āgato evāti etaṁ te vacīsaccaṁ.",
  "atk-s0512a3:322_5": "Dhammoti vicāraṇapaññā,",
  "atk-s0512a3:322_6": "‘‘evaṁ kate idaṁ nāma bhavissatī’’ti pavattā te esā vicāraṇapaññā.",
  "atk-s0512a3:322_7": "Dhitīti abbocchinnaṁ vīriyaṁ vuccati,",
  "atk-s0512a3:322_8": "etampi te atthi.",
  "atk-s0512a3:322_9": "Cāgoti attapariccāgo,",
  "atk-s0512a3:322_10": "tvaṁ attānaṁ pariccajitvā mama santikaṁ āgato,",
  "atk-s0512a3:322_11": "yaṁ panāhaṁ gaṇhituṁ nāsakkhiṁ,",
  "atk-s0512a3:322_12": "mayhamevesa doso .",
  "atk-s0512a3:322_13": "Diṭṭhanti paccāmittaṁ.",
  "atk-s0512a3:322_14": "So ativattatīti yassa puggalassa yathā tava evaṁ ete cattāro dhammā atthi,",
  "atk-s0512a3:322_15": "so yathā maṁ tvaṁ ajja atikkanto,",
  "atk-s0512a3:322_16": "tatheva attano paccāmittaṁ atikkamati abhibhavatīti.",
  "atk-s0512a3:323_0": "Evaṁ kumbhīlo bodhisattaṁ pasaṁsitvā attano vasanaṭṭhānaṁ gato.",
  "atk-s0512a3:323_1": "Tadā kumbhīlo devadatto ahosi,",
  "atk-s0512a3:323_2": "tassa bhariyā ciñcamāṇavikā,",
  "atk-s0512a3:323_3": "kapirājā pana lokanātho.",
  "atk-s0512a3:324_0": "Tassa idhāpi heṭṭhā vuttanayeneva sesapāramiyo niddhāretabbā.",
  "atk-s0512a3:324_1": "Tathā udakassa pāsāṇassa ca pamāṇavavatthānena idāni pāsāṇo uccataro khāyatīti pariggaṇhanavasena pāsāṇassa upari susumārassa nipannabhāvajānanaṁ,",
  "atk-s0512a3:324_2": "pāsāṇena kathanāpadesena tassatthassa nicchayagamanaṁ,",
  "atk-s0512a3:324_3": "susumārassa upari akkamitvā sahasā paratīre patiṭṭhānavasena sīghakāritāya tassa mahatā pāpato parimocanaṁ,",
  "atk-s0512a3:324_4": "attano jīvitarakkhaṇaṁ,",
  "atk-s0512a3:324_5": "saccavācānurakkhaṇañcāti evamādayo guṇānubhāvā vibhāvetabbāti.",
  "atk-s0512a3:325_0": "Kapirājacariyāvaṇṇanā niṭṭhitā.",
  "atk-s0512a3:326_0": "8. Saccatāpasacariyāvaṇṇanā",
  "atk-s0512a3:327_0": "Aṭṭhame tāpaso saccasavhayoti saccasaddena avhātabbo saccanāmako tāpaso yadā yasmiṁ kāle homi, tadā.",
  "atk-s0512a3:327_1": "Saccena lokaṁ pālesinti attano avisaṁvādibhāvena sattalokaṁ jambudīpe tattha tattha sattanikāyaṁ pāpato nānāvidhā anatthato ca rakkhiṁ.",
  "atk-s0512a3:327_2": "Samaggaṁ janamakāsahanti tattha tattha kalahaviggahavivādāpannaṁ mahājanaṁ kalahe ādīnavaṁ dassetvā sāmaggiyaṁ",
  "atk-s0512a3:327_3": "ānisaṁsakathanena samaggaṁ avivadamānaṁ sammodamānaṁ ahamakāsiṁ.",
  "atk-s0512a3:328_0": "Tadā hi bodhisatto bārāṇasiyaṁ aññatarasmiṁ brāhmaṇamahāsālakule nibbatti.",
  "atk-s0512a3:328_1": "Tassa ‘‘sacco’’ti nāmaṁ kariṁsu.",
  "atk-s0512a3:328_2": "So vayappatto takkasilaṁ gantvā disāpāmokkhassa ācariyassa santike sippaṁ uggaṇhitvā nacirasseva sabbasippānaṁ nipphattiṁ patto.",
  "atk-s0512a3:328_3": "Ācariyena anuññāto bārāṇasiṁ paccāgantvā mātāpitaro vanditvā tehi abhinandiyamāno tesaṁ cittānurakkhaṇatthaṁ katipāhaṁ tesaṁ santike vasi.",
  "atk-s0512a3:328_4": "Atha naṁ mātāpitaro patirūpena dārena saṁyojetukāmā sabbaṁ vibhavajātaṁ ācikkhitvā gharāvāsena nimantesuṁ.",
  "atk-s0512a3:329_0": "Mahāsatto nekkhammajjhāsayo attano nekkhammapāramiṁ paribrūhetukāmo gharāvāse ādīnavaṁ pabbajjāya ānisaṁsañca",
  "atk-s0512a3:329_1": "nānappakārato kathetvā mātāpitūnaṁ assumukhānaṁ rodamānānaṁ aparimāṇaṁ bhogakkhandhaṁ anantaṁ yasaṁ mahantañca",
  "atk-s0512a3:329_2": "ñātiparivaṭṭaṁ pahāya mahānāgova ayasaṅkhalikaṁ gharabandhanaṁ chindanto nikkhamitvā himavantappadesaṁ",
  "atk-s0512a3:329_3": "pavisitvā isipabbajjaṁ pabbajitvā vanamūlaphalāphalehi yāpento nacirasseva aṭṭha samāpattiyo pañca ca",
  "atk-s0512a3:329_4": "abhiññāyo nibbattetvā jhānakīḷaṁ kīḷayamāno samāpattivihārena viharati.",
  "atk-s0512a3:330_0": "So ekadivasaṁ dibbacakkhunā lokaṁ olokento addasa sakalajambudīpe manusse yebhuyyena pāṇātipātādidasaakusalakammapathapasute",
  "atk-s0512a3:330_1": "kāmanidānaṁ kāmādhikaraṇaṁ aññamaññaṁ vivādāpanne.",
  "atk-s0512a3:330_2": "Disvā evaṁ cintesi –",
  "atk-s0512a3:330_3": "‘‘na kho pana metaṁ patirūpaṁ,",
  "atk-s0512a3:330_4": "yadidaṁ ime satte evaṁ pāpapasute vivādāpanne ca disvā ajjhupekkhaṇaṁ.",
  "atk-s0512a3:330_5": "Ahañhi ‘satte saṁsārapaṅkato uddharitvā nibbānathale patiṭṭhapessāmī’ti mahāsambodhiyānaṁ paṭipanno,",
  "atk-s0512a3:330_6": "tasmā taṁ paṭiññaṁ avisaṁvādento yaṁnūnāhaṁ manussapathaṁ gantvā te te satte pāpato oramāpeyyaṁ,",
  "atk-s0512a3:330_7": "vivādañca nesaṁ vūpasameyya’’nti.",
  "atk-s0512a3:331_0": "Evaṁ pana cintetvā mahāsatto mahākaruṇāya samussāhito santaṁ samāpattisukhaṁ pahāya iddhiyā tattha tattha",
  "atk-s0512a3:331_1": "gantvā tesaṁ cittānukūlaṁ dhammaṁ desento kalahaviggahavivādāpanne satte diṭṭhadhammikañca samparāyikañca",
  "atk-s0512a3:331_2": "virodhe ādīnavaṁ dassetvā aññamaññaṁ samagge sahite akāsi.",
  "atk-s0512a3:331_3": "Anekākāravokārañca pāpe ādīnavaṁ vibhāvento tato satte vivecetvā ekacce dasasu kusalakammapathadhammesu patiṭṭhāpesi.",
  "atk-s0512a3:331_4": "Ekacce pabbājetvā sīlasaṁvare indriyaguttiyaṁ satisampajaññe pavivekavāse jhānābhiññāsu ca yathārahaṁ patiṭṭhāpesi.",
  "atk-s0512a3:331_5": "Tena vuttaṁ –",
  "atk-s0512a3:332_0": "71.",
  "atk-s0512a3:333_0": " ‘‘Punāparaṁ yadā homi, tāpaso saccasavhayo;",
  "atk-s0512a3:334_0": "Saccena lokaṁ pālesiṁ, samaggaṁ janamakāsaha’’nti.",
  "atk-s0512a3:335_0": "Idhāpi mahāpurisassa heṭṭhā vuttanayeneva sesapāramiyo niddhāretabbā.",
  "atk-s0512a3:335_1": "Tathā guṇānubhāvā ca vibhāvetabbāti.",
  "atk-s0512a3:336_0": "Saccatāpasacariyāvaṇṇanā niṭṭhitā.",
  "atk-s0512a3:337_0": "9. Vaṭṭapotakacariyāvaṇṇanā",
  "atk-s0512a3:338_0": "72.",
  "atk-s0512a3:338_1": "Navame magadhe vaṭṭapotakotiādīsu ayaṁ saṅkhepattho –",
  "atk-s0512a3:338_2": "magadharaṭṭhe aññatarasmiṁ araññappadese vaṭṭakayoniyaṁ nibbattitvā aṇḍakosaṁ padāletvā aciranikkhantatāya taruṇo maṁsapesibhūto,",
  "atk-s0512a3:338_3": "tato eva ajātapakkho vaṭṭakacchāpako yadā ahaṁ kulāvakeyeva homi.",
  "atk-s0512a3:339_0": "73.Mukhatuṇḍakenāharitvāti mayhaṁ mātā attano mukhatuṇḍakena kālena kālaṁ gocaraṁ āharitvā maṁ poseti.",
  "atk-s0512a3:339_1": "Tassā phassena jīvāmīti parisedanatthañceva paribhāvanatthañca sammadeva kālena kālaṁ mamaṁ adhisayanavasena",
  "atk-s0512a3:339_2": "phusantiyā tassā mama mātuyā sarīrasamphassena jīvāmi viharāmi attabhāvaṁ pavattemi.",
  "atk-s0512a3:339_3": "Natthi me kāyikaṁ balanti mayhaṁ pana atitaruṇatāya kāyasannissitaṁ balaṁ natthi.",
  "atk-s0512a3:340_0": "74.Saṁvacchareti saṁvacchare saṁvacchare.",
  "atk-s0512a3:340_1": "Gimhasamayeti gimhakāle.",
  "atk-s0512a3:340_2": "Sukkharukkhasākhānaṁ aññamaññaṁ saṅghaṭṭanasamuppannena agginā tasmiṁ padese davaḍāho padippati pajjalati,",
  "atk-s0512a3:340_3": "so tathā padīpito.",
  "atk-s0512a3:340_4": "Upagacchati amhākanti mayhaṁ mātāpitūnañcāti amhākaṁ vasanaṭṭhānappadesaṁ attano patiṭṭhānassa asuddhassāpi",
  "atk-s0512a3:340_5": "suddhabhāvakaraṇena pāvanato pāvakoti ca gatamagge indhanassa bhasmabhāvāvahanato kaṇhavattanīti ca laddhanāmo",
  "atk-s0512a3:340_6": "aggi vanarukkhagacche dahanto kālena kālaṁ upagacchati.",
  "atk-s0512a3:341_0": "75.",
  "atk-s0512a3:341_1": "Evaṁ upagamanato tadāpi saddāyantoti ‘‘dhamadhama’’iti evaṁ saddaṁ karonto,",
  "atk-s0512a3:341_2": "anuravadassanañhetaṁ dāvaggino.",
  "atk-s0512a3:341_3": "Mahāsikhīti pabbatakūṭasadisānaṁ indhanānaṁ vasena mahatiyo sikhā etassāti mahāsikhī.",
  "atk-s0512a3:341_4": "Anupubbena anukkamena taṁ araññappadesaṁ jhāpento dahanto aggi mama samīpaṭṭhānaṁ upāgami.",
  "atk-s0512a3:342_0": "76.Aggivegabhayāti vegena āgacchato aggino bhayena bhītā.",
  "atk-s0512a3:342_1": "Tasitāti cittutrāsasamuṭṭhitena kāyassa chambhitattena ca utrāsā.",
  "atk-s0512a3:342_2": "Mātāpitāti mātāpitaro.",
  "atk-s0512a3:342_3": "Attānaṁ parimocayunti agginā anupaddutaṭṭhānagamanena attano sotthibhāvamakaṁsu.",
  "atk-s0512a3:342_4": "Mahāsatto hi tadā mahāgeṇḍukappamāṇo mahāsarīro ahosi.",
  "atk-s0512a3:342_5": "Taṁ mātāpitaro kenaci upāyena gahetvā gantuṁ asakkuṇantā attasinehena ca abhibhuyyamānā puttasinehaṁ chaḍḍetvā palāyiṁsu.",
  "atk-s0512a3:343_0": "77.Pāde pakkhe pajahāmīti attano ubho pāde ubho pakkhe ca bhūmiyaṁ ākāse ca gamanasajje karonto pasāremi iriyāmi vāyamāmi.",
  "atk-s0512a3:343_1": "‘‘Paṭīhāmī’’tipi pāṭho,",
  "atk-s0512a3:343_2": "vehāsagamanayogge kātuṁ īhāmīti attho.",
  "atk-s0512a3:343_3": "‘‘Patīhāmī’’tipi paṭhanti.",
  "atk-s0512a3:343_4": "Tassattho –",
  "atk-s0512a3:343_5": "pāde pakkhe ca pati visuṁ īhāmi,",
  "atk-s0512a3:343_6": "gamanatthaṁ vāyamāmi,",
  "atk-s0512a3:343_7": "taṁ pana vāyāmakaraṇatthameva. Kasmā?",
  "atk-s0512a3:343_8": "Yasmā natthi me kāyikaṁ balaṁ.",
  "atk-s0512a3:343_9": "Sohaṁ agatiko tatthāti so ahaṁ evaṁbhūto pādapakkhavekallena gamanavirahito mātāpitūnaṁ apagamanena vā appaṭisaraṇo,",
  "atk-s0512a3:343_10": "tattha dāvaggiupaddute vane,",
  "atk-s0512a3:343_11": "tasmiṁ vā kulāvake ṭhitova evaṁ idāni vattabbākārena tadā cintesiṁ.",
  "atk-s0512a3:343_12": "Dutiyañcettha ahanti nipātamattaṁ daṭṭhabbaṁ.",
  "atk-s0512a3:344_0": "78.",
  "atk-s0512a3:345_0": " Idāni tadā attano cintitākāraṁ dassetuṁ ‘‘yesāha’’ntiādimāha;",
  "atk-s0512a3:346_0": "Tattha yesāhaṁ upadhāveyyaṁ,",
  "atk-s0512a3:346_1": "bhīto tasitavedhitoti maraṇabhayena bhīto tato eva cittutrāsena tasito sarīrakampanena vedhito yesamahaṁ",
  "atk-s0512a3:346_2": "pakkhantaraṁ etarahi dāvaggiupadduto jaladuggaṁ viya maññamāno pavisituṁ upadhāveyyaṁ te mama mātāpitaro",
  "atk-s0512a3:346_3": "maṁ ekakaṁ eva ohāya jahitvā pakkantā.",
  "atk-s0512a3:346_4": "Kathaṁ me ajja kātaveti kathaṁ nu kho mayā ajja kātabbaṁ,",
  "atk-s0512a3:346_5": "paṭipajjitabbanti attho.",
  "atk-s0512a3:347_0": "Evaṁ mahāsatto itikattabbatāsammūḷho hutvā ṭhito puna cintesi –",
  "atk-s0512a3:347_1": "‘‘imasmiṁ loke sīlaguṇo nāma atthi,",
  "atk-s0512a3:347_2": "saccaguṇo nāma atthi,",
  "atk-s0512a3:347_3": "atīte pāramiyo pūretvā bodhitale nisīditvā abhisambuddhā sīlasamādhipaññāvimuttivimuttiñāṇadassanasampannā",
  "atk-s0512a3:347_4": "saccānudayakāruññakhantisamannāgatā sabbasattesu samappavattamettābhāvanā sabbaññubuddhā nāma atthi,",
  "atk-s0512a3:347_5": "tehi ca paṭividdho ekantaniyyānaguṇo dhammo atthi,",
  "atk-s0512a3:347_6": "mayi cāpi ekaṁ saccaṁ atthi.",
  "atk-s0512a3:347_7": "Saṁvijjamāno eko sabhāvadhammo paññāyati,",
  "atk-s0512a3:347_8": "tasmā atītabuddhe ceva tehi paṭividdhaguṇe ca āvajjetvā mayi vijjamānaṁ saccaṁ sabhāvadhammaṁ gahetvā",
  "atk-s0512a3:347_9": "saccakiriyaṁ katvā aggiṁ paṭikkamāpetvā ajja mayā attano ceva idha vāsīnaṁ sesapāṇīnañca sotthibhāvaṁ",
  "atk-s0512a3:347_10": "kātuṁ vaṭṭatī’’ti.",
  "atk-s0512a3:347_11": "Evaṁ pana cintetvā mahāsatto attano ānubhāve ṭhatvā yathācintitaṁ paṭipajji.",
  "atk-s0512a3:347_12": "Tena vuttaṁ –",
  "atk-s0512a3:348_0": "79.",
  "atk-s0512a3:349_0": " ‘‘Atthi loke sīlaguṇo, saccaṁ soceyyanuddayā;",
  "atk-s0512a3:350_0": "Tena saccena kāhāmi, saccakiriyamuttamaṁ.",
  "atk-s0512a3:351_0": "80.",
  "atk-s0512a3:352_0": " ‘‘Āvajjetvā dhammabalaṁ, saritvā pubbake jine;",
  "atk-s0512a3:353_0": "Saccabalamavassāya, saccakiriyamakāsaha’’nti.",
  "atk-s0512a3:354_0": "81.",
  "atk-s0512a3:354_1": "Tattha mahāsatto atīte parinibbutānaṁ buddhānaṁ guṇe āvajjetvā attani vijjamānaṁ saccasabhāvaṁ ārabbha yaṁ gāthaṁ vatvā tadā saccakiriyamakāsi,",
  "atk-s0512a3:354_2": "taṁ dassetuṁ ‘‘santi pakkhā’’tiādi vuttaṁ.",
  "atk-s0512a3:355_0": "Tattha santi pakkhā apatanāti mayhaṁ pakkhā nāma atthi upalabbhanti,",
  "atk-s0512a3:355_1": "no ca kho sakkā etehi uppatituṁ ākāsena gantunti apatanā.",
  "atk-s0512a3:355_2": "Santi pādā avañcanāti pādāpi me atthi,",
  "atk-s0512a3:355_3": "tehi pana vañcituṁ padavāragamanena gantuṁ na sakkāti avañcanā.",
  "atk-s0512a3:355_4": "Mātāpitā ca nikkhantāti ye maṁ aññattha neyyuṁ,",
  "atk-s0512a3:355_5": "tepi maraṇabhayena mama mātāpitaro nikkhantā.",
  "atk-s0512a3:355_6": "Jātavedāti aggiṁ ālapati.",
  "atk-s0512a3:355_7": "So hi jātova vediyati,",
  "atk-s0512a3:355_8": "dhūmajāluṭṭhānena paññāyati,",
  "atk-s0512a3:355_9": "tasmā ‘‘jātavedo’’ti vuccati.",
  "atk-s0512a3:355_10": "Paṭikkamāti paṭigaccha nivattāti jātavedaṁ āṇāpeti.",
  "atk-s0512a3:356_0": "Iti mahāsatto ‘‘sace mayhaṁ pakkhānaṁ atthibhāvo,",
  "atk-s0512a3:356_1": "te ca pasāretvā ākāse apatanabhāvo,",
  "atk-s0512a3:356_2": "pādānaṁ atthibhāvo,",
  "atk-s0512a3:356_3": "te ca ukkhipitvā avañcanabhāvo,",
  "atk-s0512a3:356_4": "mātāpitūnaṁ maṁ kulāvakeyeva chaḍḍetvā palātabhāvo ca saccasabhāvabhūto eva, jātaveda,",
  "atk-s0512a3:356_5": "etena saccena tvaṁ ito paṭikkamā’’ti kulāvake nipannova saccakiriyaṁ akāsi.",
  "atk-s0512a3:356_6": "Tassa saha saccakiriyāya soḷasakarīsamatte ṭhāne jātavedo paṭikkami.",
  "atk-s0512a3:356_7": "Paṭikkamanto ca na jhāyamānova araññaṁ gato,",
  "atk-s0512a3:356_8": "udake pana opilāpitaukkā viya tattheva nibbāyi.",
  "atk-s0512a3:356_9": "Tena vuttaṁ –",
  "atk-s0512a3:357_0": "82.",
  "atk-s0512a3:358_0": " ‘‘Saha sacce kate mayhaṁ, mahāpajjalito sikhī;",
  "atk-s0512a3:359_0": "Vajjesi soḷasakarīsāni, udakaṁ patvā yathā sikhī’’ti.",
  "atk-s0512a3:360_0": "Sā panesā bodhisattassa vaṭṭakayoniyaṁ tasmiṁ samaye buddhaguṇānaṁ āvajjanapubbikā saccakiriyā anaññasādhāraṇāti āha ‘‘saccena me samo natthi,",
  "atk-s0512a3:360_1": "esā me saccapāramī’’ti.",
  "atk-s0512a3:360_2": "Teneva hi tassa ṭhānassa sakalepi imasmiṁ kappe agginā anabhibhavanīyattā taṁ kappaṭṭhiyapāṭihāriyaṁ nāma jātaṁ.",
  "atk-s0512a3:361_0": "Evaṁ mahāsatto saccakiriyavasena attano tattha vāsīnaṁ sattānañca sotthiṁ katvā jīvitapariyosāne yathākammaṁ gato.",
  "atk-s0512a3:362_0": "Tadā mātāpitaro etarahi mātāpitaro ahesuṁ, vaṭṭakarājā pana lokanātho.",
  "atk-s0512a3:363_0": "Tassa heṭṭhā vuttanayeneva sesapāramiyopi yathārahaṁ niddhāretabbā.",
  "atk-s0512a3:363_1": "Tathā dāvaggimhi tathā bheravākārena avattharitvā āgacchante tasmiṁ vaye ekako hutvāpi sāradaṁ anāpajjitvā",
  "atk-s0512a3:363_2": "saccādidhammaguṇe buddhaguṇe ca anussaritvā attano eva ānubhāvaṁ nissāya saccakiriyāya tattha vāsīnampi",
  "atk-s0512a3:363_3": "sattānaṁ sotthibhāvāpādanādayo ānubhāvā vibhāvetabbā.",
  "atk-s0512a3:364_0": "Vaṭṭapotakacariyāvaṇṇanā niṭṭhitā.",
  "atk-s0512a3:365_0": "10. Maccharājacariyāvaṇṇanā",
  "atk-s0512a3:366_0": "83.",
  "atk-s0512a3:366_1": "Dasame yadā homi,",
  "atk-s0512a3:366_2": "maccharājā mahāsareti atīte macchayoniyaṁ nibbattitvā kosalaraṭṭhe sāvatthiyaṁ jetavane pokkharaṇiṭṭhāne",
  "atk-s0512a3:366_3": "valligahanaparikkhitte ekasmiṁ mahāsare macchānaṁ catūhi saṅgahavatthūhi rañjanato yadā ahaṁ rājā homi,",
  "atk-s0512a3:366_4": "macchagaṇaparivuto tattha paṭivasāmi tadā.",
  "atk-s0512a3:366_5": "Uṇheti uṇhakāle gimhasamaye.",
  "atk-s0512a3:366_6": "Sūriyasantāpeti ādiccasantāpena.",
  "atk-s0512a3:366_7": "Sare udaka khīyathāti tasmiṁ sare udakaṁ khīyittha chijjittha.",
  "atk-s0512a3:366_8": "Tasmiñhi raṭṭhe tadā devo na vassi,",
  "atk-s0512a3:366_9": "sassāni milāyiṁsu,",
  "atk-s0512a3:366_10": "vāpiādīsu udakaṁ parikkhayaṁ pariyādānaṁ agamāsi,",
  "atk-s0512a3:366_11": "macchakacchapā kalalagahanaṁ pavisiṁsu.",
  "atk-s0512a3:366_12": "Tasmimpi sare macchā kaddamagahanaṁ pavisitvā tasmiṁ tasmiṁ ṭhāne nilīyiṁsu.",
  "atk-s0512a3:367_0": "84.Tatoti tato udakaparikkhayato aparabhāge.",
  "atk-s0512a3:367_1": "Kulalasenakāti kulalāceva senā ca.",
  "atk-s0512a3:367_2": "Bhakkhayanti divārattiṁ,",
  "atk-s0512a3:367_3": "macche upanisīdiyāti tattha tattha kalalapiṭṭhe upanisīditvā kalalagahanaṁ pavisitvā nipanne macche kākā",
  "atk-s0512a3:367_4": "vā itare vā divā ceva rattiñca kaṇayaggasadisehi tuṇḍehi koṭṭetvā koṭṭetvā nīharitvā vipphandamāne bhakkhayanti.",
  "atk-s0512a3:368_0": "85.",
  "atk-s0512a3:368_1": "Atha mahāsatto macchānaṁ taṁ byasanaṁ disvā mahākaruṇāya samussāhitahadayo ‘‘ṭhapetvā maṁ ime mama ñātake",
  "atk-s0512a3:368_2": "imasmā dukkhā mocetuṁ samattho nāma añño natthi,",
  "atk-s0512a3:368_3": "kena nu kho ahaṁ upāyena te ito dukkhato moceyya’’nti cintento ‘‘yaṁnūnāhaṁ pubbakehi mahesīhi āciṇṇasamāciṇṇaṁ",
  "atk-s0512a3:368_4": "mayi ca saṁvijjamānaṁ saccadhammaṁ nissāya saccakiriyaṁ katvā devaṁ vassāpetvā mama ñātisaṅghassa jīvitadānaṁ dadeyyaṁ,",
  "atk-s0512a3:368_5": "tena ca sakalassāpi āhārūpajīvino sattalokassa mahāupakāro sampādito mayā’’ti nicchayaṁ katvā devaṁ vassāpetuṁ saccakiriyaṁ akāsi.",
  "atk-s0512a3:368_6": "Tena vuttaṁ ‘‘evaṁ cintesaha’’ntiādi.",
  "atk-s0512a3:369_0": "Tattha saha ñātīhi pīḷitoti mayhaṁ ñātīhi saddhiṁ tena udakaparikkhayena pīḷito.",
  "atk-s0512a3:369_1": "Sahāti vā nipātamattaṁ.",
  "atk-s0512a3:369_2": "Mahākāruṇikatāya tena byasanena dukkhitehi ñātīhi kāraṇabhūtehi pīḷito,",
  "atk-s0512a3:369_3": "ñātisaṅghadukkhadukkhitoti attho.",
  "atk-s0512a3:370_0": "86.Dhammatthanti dhammabhūtaṁ atthaṁ,",
  "atk-s0512a3:370_1": "dhammato vā anapetaṁ atthaṁ. Kiṁ taṁ? Saccaṁ.",
  "atk-s0512a3:370_2": "Addasapassayanti mayhaṁ ñātīnañca apassayaṁ addasaṁ.",
  "atk-s0512a3:370_3": "Atikkhayanti mahāvināsaṁ.",
  "atk-s0512a3:371_0": "87.Saddhammanti sataṁ sādhūnaṁ buddhādīnaṁ ekassāpi pāṇino ahiṁsanasaṅkhātaṁ dhammaṁ.",
  "atk-s0512a3:371_1": "Anussaritvā.",
  "atk-s0512a3:371_2": "Paramatthaṁ vicintayanti taṁ kho pana paramatthaṁ saccaṁ aviparītasabhāvaṁ katvā cintayanto.",
  "atk-s0512a3:371_3": "Yaṁ loke dhuvasassatanti yadetaṁ buddhapaccekabuddhasāvakānaṁ ekassāpi pāṇino ahiṁsanaṁ,",
  "atk-s0512a3:371_4": "taṁ sabbakālaṁ tathabhāvena dhuvaṁ sassataṁ vicintayaṁ saccakiriyaṁ akāsinti sambandho.",
  "atk-s0512a3:372_0": "88.",
  "atk-s0512a3:372_1": "Idāni taṁ dhammaṁ mahāsatto attani vijjamānaṁ gahetvā saccavacanaṁ payojetukāmo kālavaṇṇaṁ kaddamaṁ dvidhā",
  "atk-s0512a3:372_2": "viyūhitvā añjanarukkhasāraghaṭikavaṇṇamahāsarīro sudhotalohitakamaṇisadisāni akkhīni ummīletvā ākāsaṁ",
  "atk-s0512a3:372_3": "ullokento ‘‘yato sarāmi attāna’’nti gāthamāha.",
  "atk-s0512a3:373_0": "Tattha yato sarāmi attānanti yato paṭṭhāya ahaṁ attabhāvasaṅkhātaṁ attānaṁ sarāmi anussarāmi.",
  "atk-s0512a3:373_1": "Yato pattosmi viññutanti yato paṭṭhāya tāsu tāsu itikattabbatāsu viññutaṁ vijānanabhāvaṁ pattosmi,",
  "atk-s0512a3:373_2": "uddhaṁ ārohanavasena ito yāva mayhaṁ kāyavacīkammānaṁ anussaraṇasamatthatā viññutappatti eva,",
  "atk-s0512a3:373_3": "etthantare samānajātikānaṁ khādanaṭṭhāne nibbattopi taṇḍulakaṇappamāṇampi macchaṁ mayā na khāditapubbaṁ,",
  "atk-s0512a3:373_4": "aññampi kañci pāṇaṁ sañcicca hiṁsitaṁ bādhitaṁ nābhijānāmi,",
  "atk-s0512a3:373_5": "pageva jīvitā voropitaṁ.",
  "atk-s0512a3:374_0": "89.Etena saccavajjenāti ‘‘yadetaṁ mayā kassaci pāṇassa ahiṁsanaṁ vuttaṁ,",
  "atk-s0512a3:374_1": "sace etaṁ saccaṁ tathaṁ aviparītaṁ,",
  "atk-s0512a3:374_2": "etena saccavacanena pajjunno megho abhivassatu,",
  "atk-s0512a3:374_3": "ñātisaṅghaṁ me dukkhā pamocetū’’ti vatvā puna attano paricārikaceṭakaṁ āṇāpento viya pajjunnaṁ devarājānaṁ ālapanto ‘‘abhitthanayā’’ti gāthamāha.",
  "atk-s0512a3:375_0": "Tattha abhitthanaya pajjunnāti pajjunno vuccati megho,",
  "atk-s0512a3:375_1": "ayaṁ pana meghavasena laddhanāmaṁ vassavalāhakadevarājānaṁ ālapati.",
  "atk-s0512a3:375_2": "Ayaṁ hissa adhippāyo –",
  "atk-s0512a3:375_3": "devo nāma anabhitthanayanto vijjulatā anicchārento pavassantopi na sobhati,",
  "atk-s0512a3:375_4": "tasmā tvaṁ abhitthanayanto vijjulatā nicchārento vassāpehīti.",
  "atk-s0512a3:375_5": "Nidhiṁ kākassa nāsayāti kākā kalalaṁ pavisitvā ṭhite macche tuṇḍena koṭṭetvā nīharitvā khādanti ,",
  "atk-s0512a3:375_6": "tasmā tesaṁ antokalale macchā ‘‘nidhī’’ti vuccanti.",
  "atk-s0512a3:375_7": "Taṁ kākasaṅghassa nidhiṁ devaṁ vassāpento udakena paṭicchādetvā nāsehi.",
  "atk-s0512a3:375_8": "Kākaṁ sokāya randhehīti kākasaṅgho imasmiṁ mahāsare udakena puṇṇe macche alabhamāno socissati,",
  "atk-s0512a3:375_9": "taṁ kākagaṇaṁ tvaṁ imaṁ kaddamaṁ pūrento sokāya randhehi,",
  "atk-s0512a3:375_10": "sokassatthāya pana vassāpayatha,",
  "atk-s0512a3:375_11": "yathā antonijjhānalakkhaṇaṁ sokaṁ pāpuṇāti,",
  "atk-s0512a3:375_12": "evaṁ karohīti attho.",
  "atk-s0512a3:375_13": "Macche sokā pamocayāti mama ñātake sabbeva macche imamhā maraṇasokā pamocehi.",
  "atk-s0512a3:375_14": "‘‘Mañca sokā pamocayā’’ti (jā.",
  "atk-s0512a3:375_15": "1.1.75) jātake paṭhanti.",
  "atk-s0512a3:375_16": "Tattha ca-kāro sampiṇḍanattho,",
  "atk-s0512a3:375_17": "mañca mama ñātake cāti sabbeva maraṇasokā pamocehi (jā. aṭṭha. 1.1.75).",
  "atk-s0512a3:375_18": "Macchānañhi anudakabhāvena paccatthikānaṁ ghāsabhāvaṁ gacchāmāti mahāmaraṇasoko,",
  "atk-s0512a3:375_19": "mahāsattassa pana tesaṁ anayabyasanaṁ paṭicca karuṇāyato karuṇāpatirūpamukhena sokasambhavo veditabbo.",
  "atk-s0512a3:376_0": "Evaṁ bodhisatto attano paricārikaceṭakaṁ āṇāpento viya pajjunnaṁ ālapitvā sakale kosalaraṭṭhe mahāvassaṁ vassāpesi.",
  "atk-s0512a3:376_1": "Mahāsattassa hi sīlatejena saccakiriyāya samakālameva sakkassa paṇḍukambalasilāsanaṁ uṇhākāraṁ dassesi.",
  "atk-s0512a3:376_2": "So ‘‘kiṁ nu kho’’ti āvajjento taṁ kāraṇaṁ ñatvā vassavalāhakadevarājānaṁ pakkosāpetvā ‘‘tāta,",
  "atk-s0512a3:376_3": "mahāpuriso maccharājā ñātīnaṁ maraṇasokena vassāpanaṁ icchati,",
  "atk-s0512a3:376_4": "sakalaṁ kosalaraṭṭhaṁ ekameghaṁ katvā vassāpehī’’ti āha.",
  "atk-s0512a3:377_0": "So ‘‘sādhū’’ti sampaṭicchitvā ekaṁ valāhakaṁ nivāsetvā ekaṁ pārupitvā meghagītaṁ gāyanto pācīnalokadhātuabhimukho pakkhandi.",
  "atk-s0512a3:377_1": "Pācīnadisābhāge khalamaṇḍalamattaṁ ekaṁ meghamaṇḍalaṁ uṭṭhāya satapaṭalaṁ sahassapaṭalaṁ hutvā abhitthanayantaṁ",
  "atk-s0512a3:377_2": "vijjulatā nicchārentaṁ adhomukhaṭhapitaudakakumbhākārena vissandamānaṁ sakalaṁ kosalaraṭṭhaṁ mahoghena",
  "atk-s0512a3:377_3": "ajjhotthari.",
  "atk-s0512a3:377_4": "Devo acchinnadhāraṁ vassanto muhutteneva taṁ mahāsaraṁ pūresi.",
  "atk-s0512a3:377_5": "Macchā maraṇabhayato mucciṁsu.",
  "atk-s0512a3:377_6": "Kākādayo apatiṭṭhā ahesuṁ.",
  "atk-s0512a3:377_7": "Na kevalaṁ macchā eva,",
  "atk-s0512a3:377_8": "manussāpi vividhasassāni sampādentā catuppadādayopīti sabbepi vassūpajīvino kāyikacetasikadukkhato mucciṁsu.",
  "atk-s0512a3:377_9": "Tena vuttaṁ –",
  "atk-s0512a3:378_0": "90.",
  "atk-s0512a3:379_0": " ‘‘Saha kate saccavare, pajjunno abhigajjiya;",
  "atk-s0512a3:380_0": "Thalaṁ ninnañca pūrento, khaṇena abhivassathā’’ti.",
  "atk-s0512a3:381_0": "Tattha khaṇena abhivassathāti adandhāyitvā saccakiriyakhaṇeneva abhivassi.",
  "atk-s0512a3:382_0": "91.Katvā vīriyamuttamanti deve avassante kiṁ kātabbanti kosajjaṁ anāpajjitvā ñātatthacariyāsampādanamukhena",
  "atk-s0512a3:382_1": "mahato sattanikāyassa hitasukhanipphādanaṁ uttamaṁ vīriyaṁ katvā.",
  "atk-s0512a3:382_2": "Saccatejabalassito mama saccānubhāvabalasannissito hutvā tadā mahāmeghaṁ vassāpesiṁ.",
  "atk-s0512a3:382_3": "Yasmā cetadevaṁ,",
  "atk-s0512a3:382_4": "tasmā ‘‘saccena me samo natthi,",
  "atk-s0512a3:382_5": "esā me saccapāramī’’ti mahāmaccharājakāle attano saccapāramiyā anaññasādhāraṇabhāvaṁ dassesi dhammarājā.",
  "atk-s0512a3:383_0": "Evaṁ mahāsatto mahākaruṇāya samussāhitahadayo sakalaraṭṭhe mahāvassaṁ vassāpanavasena mahājanaṁ maraṇadukkhato",
  "atk-s0512a3:383_1": "mocetvā jīvitapariyosāne yathākammaṁ gato.",
  "atk-s0512a3:384_0": "Tadā pajjunno ānandatthero ahosi, macchagaṇā buddhaparisā, maccharājā lokanātho.",
  "atk-s0512a3:385_0": "Tassa heṭṭhā vuttanayeneva sesapāramiyopi niddhāretabbā.",
  "atk-s0512a3:385_1": "Tathā attano samānajātikānaṁ khādanaṭṭhāne macchayoniyaṁ nibbattitvā taṇḍulakaṇamattampi macchaṁ ādiṁ katvā kassacipi pāṇino akhādanaṁ,",
  "atk-s0512a3:385_2": "tiṭṭhatu khādanaṁ ekasattassapi aviheṭhanaṁ,",
  "atk-s0512a3:385_3": "tathā saccakaraṇena devassa vassāpanaṁ,",
  "atk-s0512a3:385_4": "udake parikkhīṇe kalalagahane nimujjanavasena attanā anubhavamānaṁ dukkhaṁ vīrabhāvena agaṇetvā ñātisaṅghasseva",
  "atk-s0512a3:385_5": "taṁ dukkhaṁ attano hadaye katvā asahantassa sabbabhāvena karuṇāyanā,",
  "atk-s0512a3:385_6": "tathā ca paṭipattīti evamādayo guṇānubhāvā vibhāvetabbāti.",
  "atk-s0512a3:386_0": "Maccharājacariyāvaṇṇanā niṭṭhitā.",
  "atk-s0512a3:387_0": "11. Kaṇhadīpāyanacariyāvaṇṇanā",
  "atk-s0512a3:388_0": "92.",
  "atk-s0512a3:388_1": "Ekādasame kaṇhadīpāyano isīti evaṁnāmako tāpaso.",
  "atk-s0512a3:388_2": "Bodhisatto hi tadā dīpāyano nāma attano sahāyaṁ maṇḍabyatāpasaṁ sūle uttāsitaṁ upasaṅkamitvā tassa sīlaguṇena",
  "atk-s0512a3:388_3": "taṁ avijahanto tiyāmarattiṁ sūlaṁ nissāya ṭhito tassa sarīrato paggharitvā patitapatitehi lohitabindūhi",
  "atk-s0512a3:388_4": "sukkhehi kāḷavaṇṇasarīratāya ‘‘kaṇhadīpāyano’’ti pākaṭo ahosi.",
  "atk-s0512a3:388_5": "Paropaññāsavassānīti sādhikāni paññāsavassāni,",
  "atk-s0512a3:388_6": "accantasaṁyoge upayogavacanaṁ.",
  "atk-s0512a3:388_7": "Anabhirato cariṁahanti pantasenāsanesu ceva adhikusaladhammesu ca anabhirativāsaṁ vasanto ahaṁ brahmacariyaṁ acariṁ.",
  "atk-s0512a3:388_8": "Pabbajitvā sattāhameva hi tadā mahāsatto abhirato brahmacariyaṁ cari.",
  "atk-s0512a3:388_9": "Tato paraṁ anabhirativāsaṁ vasi.",
  "atk-s0512a3:389_0": "Kasmā pana mahāpuriso anekasatasahassesu attabhāvesu nekkhammajjhāsayo brahmacariyavāsaṁ abhiramitvā idha taṁ nābhirami?",
  "atk-s0512a3:389_1": "Puthujjanabhāvassa cañcalabhāvato.",
  "atk-s0512a3:389_2": "Kasmā ca puna na agāraṁ ajjhāvasīti?",
  "atk-s0512a3:389_3": "Paṭhamaṁ nekkhammajjhāsayena kāmesu dosaṁ disvā pabbaji.",
  "atk-s0512a3:389_4": "Athassa ayonisomanasikārena anabhirati uppajji.",
  "atk-s0512a3:389_5": "So taṁ vinodetumasakkontopi kammañca phalañca saddahitvā tāva mahantaṁ vibhavaṁ pahāya agārasmā nikkhamanto yaṁ pajahi,",
  "atk-s0512a3:389_6": "puna tadatthameva nivatto,",
  "atk-s0512a3:389_7": "‘‘eḷamūgo capalo vatāyaṁ kaṇhadīpāyano’’ti imaṁ apavādaṁ jigucchanto attano hirottappabhedabhayena.",
  "atk-s0512a3:389_8": "Api ca pabbajjāpuññaṁ nāmetaṁ viññūhi buddhādīhi pasatthaṁ,",
  "atk-s0512a3:389_9": "tehi ca anuṭṭhitaṁ,",
  "atk-s0512a3:389_10": "tasmāpi sahāpi dukkhena sahāpi domanassena assumukho rodamānopi brahmacariyavāsaṁ vasi,",
  "atk-s0512a3:389_11": "na taṁ vissajjesi.",
  "atk-s0512a3:389_12": "Vuttañcetaṁ –",
  "atk-s0512a3:390_0": "‘‘Saddhāya nikkhamma puna nivatto, so eḷamūgo capalo vatāyaṁ;",
  "atk-s0512a3:391_0": "Etassa vādassa jigucchamāno, akāmako carāmi brahmacariyaṁ;",
  "atk-s0512a3:392_0": "Viññuppasatthañca satañca ṭhānaṁ, evampahaṁ puññakaro bhavāmī’’ti. (jā. 1.10.66);",
  "atk-s0512a3:393_0": "93.Nakoci etaṁ jānātīti etaṁ mama anabhiratimanaṁ brahmacariyavāse abhirativirahitacittaṁ koci manussabhūto na jānāti. Kasmā?",
  "atk-s0512a3:393_1": "Ahañhi kassaci nācikkhiṁ mama mānase citte arati carati pavattatīti kassacipi na kathesiṁ,",
  "atk-s0512a3:393_2": "tasmā na koci manussabhūto etaṁ jānātīti.",
  "atk-s0512a3:394_0": "94.",
  "atk-s0512a3:395_0": " ‘‘Sabrahmacārī maṇḍabyo, sahāyo me mahāisi;",
  "atk-s0512a3:396_0": "Pubbakammasamāyutto, sūlamāropanaṁ labhi.",
  "atk-s0512a3:397_0": ".",
  "atk-s0512a3:398_0": "Sabrahmacārīti tāpasapabbajjāya samānasikkhatāya sabrahmacārī.",
  "atk-s0512a3:398_1": "Maṇḍabyoti evaṁnāmako.",
  "atk-s0512a3:398_2": "Sahāyoti gihikāle pabbajitakāle ca daḷhamittatāya piyasahāyo.",
  "atk-s0512a3:398_3": "Mahāisīti mahānubhāvo isi.",
  "atk-s0512a3:398_4": "Pubbakammasamāyutto,",
  "atk-s0512a3:398_5": "sūlamāropanaṁ labhīti katokāsena attano pubbakammena yutto sūlāropanaṁ labhi,",
  "atk-s0512a3:398_6": "sūlaṁ uttāsitoti.",
  "atk-s0512a3:399_0": "Tatrāyaṁ anupubbikathā –",
  "atk-s0512a3:399_1": "atīte vaṁsaraṭṭhe kosambiyaṁ kosambiko nāma rājā rajjaṁ kāresi.",
  "atk-s0512a3:399_2": "Tadā bodhisatto aññatarasmiṁ nigame asītikoṭivibhavassa brāhmaṇamahāsālassa putto hutvā nibbatti,",
  "atk-s0512a3:399_3": "nāmena dīpāyano nāma.",
  "atk-s0512a3:399_4": "Tādisasseva brāhmaṇamahāsālassa putto brāhmaṇakumāro tassa piyasahāyo ahosi,",
  "atk-s0512a3:399_5": "nāmena maṇḍabyo nāma.",
  "atk-s0512a3:399_6": "Te ubhopi aparabhāge mātāpitūnaṁ accayena kāmesu dosaṁ disvā mahādānaṁ pavattetvā kāme pahāya ñātimittaparijanassa",
  "atk-s0512a3:399_7": "rodantassa paridevantassa nikkhamitvā himavantappadese assamaṁ katvā pabbajitvā uñchācariyāya vanamūlaphalāhārena",
  "atk-s0512a3:399_8": "yāpento paropaṇṇāsavassāni vasiṁsu,",
  "atk-s0512a3:399_9": "kāmacchandaṁ vikkhambhetuṁ nāsakkhiṁsu,",
  "atk-s0512a3:399_10": "te jhānamattampi na nibbattesuṁ.",
  "atk-s0512a3:400_0": "Te loṇambilasevanatthāya janapadacārikaṁ carantā kāsiraṭṭhaṁ sampāpuṇiṁsu.",
  "atk-s0512a3:400_1": "Tatrekasmiṁ nigame dīpāyanassa gihisahāyo maṇḍabyo nāma paṭivasati.",
  "atk-s0512a3:400_2": "Te ubhopi tassa santikaṁ upasaṅkamiṁsu.",
  "atk-s0512a3:400_3": "So te disvā attamano paṇṇasālaṁ kāretvā catūhi paccayehi upaṭṭhahi.",
  "atk-s0512a3:400_4": "Te tattha tīṇi cattāri vassāni vasitvā taṁ āpucchitvā cārikaṁ carantā bārāṇasisamīpe atimuttakasusāne vasiṁsu.",
  "atk-s0512a3:400_5": "Tattha dīpāyano yathābhirantaṁ viharitvā puna tasmiṁ nigame maṇḍabyassa attano sahāyassa santikaṁ gato.",
  "atk-s0512a3:400_6": "Maṇḍabyatāpaso tattheva vasi.",
  "atk-s0512a3:401_0": "Athekadivasaṁ eko coro antonagare corikaṁ katvā dhanasāraṁ ādāya nikkhanto paṭibuddhehi gehasāmikehi",
  "atk-s0512a3:401_1": "nagarārakkhakamanussehi ca anubaddho niddhamanena nikkhamitvā vegena susānaṁ pavisitvā tāpasassa paṇṇasāladvāre",
  "atk-s0512a3:401_2": "bhaṇḍikaṁ chaḍḍetvā palāyi.",
  "atk-s0512a3:401_3": "Manussā bhaṇḍikaṁ disvā ‘‘are duṭṭhajaṭila, rattiṁ,",
  "atk-s0512a3:401_4": "corikaṁ katvā divā tāpasavesena carasī’’ti tajjetvā pothetvā taṁ ādāya rañño dassayiṁsu.",
  "atk-s0512a3:401_5": "Rājā anupaparikkhitvāva ‘‘sūle uttāsethā’’ti āha.",
  "atk-s0512a3:401_6": "Taṁ susānaṁ netvā khadirasūle āropayiṁsu.",
  "atk-s0512a3:401_7": "Tāpasassa sarīre sūlaṁ na pavisati.",
  "atk-s0512a3:401_8": "Tato nimbasūlaṁ āhariṁsu,",
  "atk-s0512a3:401_9": "tampi na pavisati.",
  "atk-s0512a3:401_10": "Tato ayasūlaṁ āhariṁsu,",
  "atk-s0512a3:401_11": "tampi na pavisati.",
  "atk-s0512a3:401_12": "Tāpaso ‘‘kiṁ nu kho me pubbakamma’’nti cintesi.",
  "atk-s0512a3:401_13": "Tassa jātissarañāṇaṁ uppajji.",
  "atk-s0512a3:401_14": "Tena pubbakammaṁ addasa –",
  "atk-s0512a3:401_15": "so kira purimattabhāve vaḍḍhakīputto hutvā pitu rukkhatacchanaṭṭhānaṁ gantvā ekaṁ makkhikaṁ gahetvā koviḷārasakalikāya sūlena viya vijjhi.",
  "atk-s0512a3:401_16": "Tassa taṁ pāpaṁ imasmiṁ ṭhāne okāsaṁ labhi.",
  "atk-s0512a3:401_17": "So ‘‘na sakkā ito pāpato muccitu’’nti ñatvā rājapurise āha –",
  "atk-s0512a3:401_18": "‘‘sace maṁ sūle uttāsetukāmattha,",
  "atk-s0512a3:401_19": "koviḷārasūlaṁ āharathā’’ti.",
  "atk-s0512a3:401_20": "Te tathā katvā taṁ sūle uttāsetvā ārakkhaṁ datvā pakkamiṁsu.",
  "atk-s0512a3:402_0": "Tadā kaṇhadīpāyano ‘‘ciradiṭṭho me sahāyo’’ti maṇḍabyassa santikaṁ āgacchanto taṁ pavattiṁ sutvā taṁ ṭhānaṁ gantvā ekamantaṁ ṭhito ‘‘kiṁ, samma,",
  "atk-s0512a3:402_1": "kārakosī’’ti pucchitvā ‘‘akārakomhī’’ti vutte ‘‘attano manopadosaṁ rakkhituṁ sakkhi na sakkhī’’ti pucchi. ‘‘Samma,",
  "atk-s0512a3:402_2": "yehi ahaṁ gahito,",
  "atk-s0512a3:402_3": "neva tesaṁ na rañño upari mayhaṁ manopadoso atthī’’ti.",
  "atk-s0512a3:402_4": "‘‘Evaṁ sante tādisassa sīlavato chāyā mayhaṁ sukhā’’ti vatvā kaṇhadīpāyano sūlaṁ nissāya nisīdi.",
  "atk-s0512a3:402_5": "Ārakkhakapurisā taṁ pavattiṁ rañño ārocesuṁ.",
  "atk-s0512a3:402_6": "Rājā ‘‘anisāmetvā me kata’’nti vegena tattha gantvā ‘‘kasmā, bhante,",
  "atk-s0512a3:402_7": "tvaṁ sūlaṁ nissāya nisinnosī’’ti dīpāyanaṁ pucchi.",
  "atk-s0512a3:402_8": "‘‘Mahārāja,",
  "atk-s0512a3:402_9": "imaṁ tāpasaṁ rakkhanto nisinnosmī’’ti.",
  "atk-s0512a3:402_10": "‘‘Kiṁ pana tvaṁ imassa kārakabhāvaṁ ñatvā evaṁ karosī’’ti.",
  "atk-s0512a3:402_11": "So kammassa avisodhitabhāvaṁ ācikkhi.",
  "atk-s0512a3:402_12": "Athassa dīpāyano ‘‘raññā nāma nisammakārinā bhavitabbaṁ.",
  "atk-s0512a3:403_0": "‘‘Alaso gihī kāmabhogī na sādhu, asaññato pabbajito na sādhu;",
  "atk-s0512a3:404_0": "Rājā na sādhu anisammakārī,",
  "atk-s0512a3:404_1": "yo paṇḍito kodhano taṁ na sādhū’’ti. (jā. 1.4.127; 1.5.4; 1.10.153;",
  "atk-s0512a3:404_2": "1.15.229) –",
  "atk-s0512a3:405_0": "Ādīni vatvā dhammaṁ desesi.",
  "atk-s0512a3:406_0": "Rājā maṇḍabyatāpasassa niddosabhāvaṁ ñatvā ‘‘sūlaṁ harathā’’ti āṇāpesi.",
  "atk-s0512a3:406_1": "Sūlaṁ harantā harituṁ nāsakkhiṁsu.",
  "atk-s0512a3:406_2": "Maṇḍabyo āha –",
  "atk-s0512a3:406_3": "‘‘mahārāja,",
  "atk-s0512a3:406_4": "ahaṁ pubbe katakammadosena evarūpaṁ ayasaṁ patto,",
  "atk-s0512a3:406_5": "mama sarīrato sūlaṁ harituṁ na sakkā,",
  "atk-s0512a3:406_6": "sacepi mayhaṁ jīvitaṁ dātukāmo,",
  "atk-s0512a3:406_7": "kakacena imaṁ sūlaṁ cammasamaṁ katvā chindāpehī’’ti.",
  "atk-s0512a3:406_8": "Rājā tathā kāresi.",
  "atk-s0512a3:406_9": "Sūlaṁ antoyeva ahosi,",
  "atk-s0512a3:406_10": "na kañci pīḷaṁ janesi.",
  "atk-s0512a3:406_11": "Tadā kira sukhumaṁ sakalikahīraṁ gahetvā makkhikāya vaccamaggaṁ pavesesi,",
  "atk-s0512a3:406_12": "taṁ tassa anto eva ahosi.",
  "atk-s0512a3:406_13": "So tena kāraṇena amaritvā,",
  "atk-s0512a3:406_14": "attano āyukkhayeneva mari,",
  "atk-s0512a3:406_15": "tasmā ayampi na matoti.",
  "atk-s0512a3:406_16": "Rājā tāpase vanditvā khamāpetvā ubhopi uyyāneyeva vasāpento paṭijaggi.",
  "atk-s0512a3:406_17": "Tato paṭṭhāya so āṇimaṇḍabyo nāma jāto.",
  "atk-s0512a3:406_18": "So rājānaṁ upanissāya tattheva vasi.",
  "atk-s0512a3:406_19": "Dīpāyano pana tassa vaṇaṁ phāsukaṁ karitvā attano gihisahāyamaṇḍabyena kāritaṁ paṇṇasālameva gato.",
  "atk-s0512a3:406_20": "Tena vuttaṁ –",
  "atk-s0512a3:407_0": "95.",
  "atk-s0512a3:408_0": " ‘‘Tamahaṁ upaṭṭhahitvāna, ārogyamanupāpayiṁ;",
  "atk-s0512a3:409_0": "Āpucchitvāna āgañchiṁ, yaṁ mayhaṁ sakamassama’’nti.",
  "atk-s0512a3:410_0": "Tattha āpucchitvānāti mayhaṁ sahāyaṁ maṇḍabyatāpasaṁ āpucchitvā.",
  "atk-s0512a3:410_1": "Yaṁ mayhaṁ sakamassamanti yaṁ taṁ mayhaṁ gihisahāyena maṇḍabyabrāhmaṇena kāritaṁ sakaṁ mama santakaṁ assamapadaṁ paṇṇasālā,",
  "atk-s0512a3:410_2": "taṁ upāgañchiṁ.",
  "atk-s0512a3:411_0": "96.",
  "atk-s0512a3:411_1": "Taṁ pana paṇṇasālaṁ pavisantaṁ disvā sahāyassa ārocesuṁ.",
  "atk-s0512a3:411_2": "So sutvāva tuṭṭhacitto saputtadāro bahugandhamālaphāṇitādīni ādāya paṇṇasālaṁ gantvā dīpāyanaṁ vanditvā",
  "atk-s0512a3:411_3": "pāde dhovitvā pānakaṁ pāyetvā āṇimaṇḍabyassa pavattiṁ suṇanto nisīdi.",
  "atk-s0512a3:411_4": "Athassa putto yaññadattakumāro nāma caṅkamanakoṭiyaṁ geṇḍukena kīḷi.",
  "atk-s0512a3:411_5": "Tattha cekasmiṁ vammike āsiviso vasati.",
  "atk-s0512a3:411_6": "Kumārena bhūmiyaṁ pahatageṇḍuko gantvā vammikabile āsivisassa matthake pati.",
  "atk-s0512a3:411_7": "Kumāro ajānanto bile hatthaṁ pavesesi.",
  "atk-s0512a3:412_0": "Atha naṁ kuddho āsiviso hatthe ḍaṁsi.",
  "atk-s0512a3:412_1": "So visavegena mucchito tattheva pati.",
  "atk-s0512a3:412_2": "Athassa mātāpitaro sappena daṭṭhabhāvaṁ ñatvā kumāraṁ ukkhipitvā tāpasassa pādamūle nipajjāpetvā ‘‘bhante,",
  "atk-s0512a3:412_3": "osadhena vā mantena vā puttakaṁ no nīrogaṁ karothā’’ti āhaṁsu.",
  "atk-s0512a3:412_4": "So ‘‘ahaṁ osadhaṁ na jānāmi,",
  "atk-s0512a3:412_5": "nāhaṁ vejjakammaṁ karissāmi,",
  "atk-s0512a3:412_6": "pabbajitomhī’’ti.",
  "atk-s0512a3:412_7": "‘‘Tena hi, bhante,",
  "atk-s0512a3:412_8": "imasmiṁ kumārake mettaṁ katvā saccakiriyaṁ karothā’’ti.",
  "atk-s0512a3:412_9": "Tāpaso ‘‘sādhu saccakiriyaṁ karissāmī’’ti vatvā yaññadattassa sīse hatthaṁ ṭhapetvā saccakiriyaṁ akāsi.",
  "atk-s0512a3:412_10": "Tena vuttaṁ ‘‘sahāyo brāhmaṇo mayha’’ntiādi.",
  "atk-s0512a3:413_0": "Tattha āgañchuṁ pāhunāgatanti atithiabhigamanaṁ abhigamiṁsu.",
  "atk-s0512a3:414_0": "97.Vaṭṭamanukkhipanti khipanavaṭṭasaṇṭhānatāya ‘‘vaṭṭa’’nti laddhanāmaṁ geṇḍukaṁ anukkhipanto,",
  "atk-s0512a3:414_1": "geṇḍukakīḷaṁ kīḷantoti attho.",
  "atk-s0512a3:414_2": "Āsivisamakopayīti bhūmiyaṁ paṭihato hutvā vammikabilagatena geṇḍukena tattha ṭhitaṁ kaṇhasappaṁ sīse paharitvā rosesi.",
  "atk-s0512a3:415_0": "98.Vaṭṭagataṁ maggaṁ,",
  "atk-s0512a3:415_1": "anvesantoti tena vaṭṭena gataṁ maggaṁ gavesanto.",
  "atk-s0512a3:415_2": "Āsivisassa hatthena,",
  "atk-s0512a3:415_3": "uttamaṅgaṁ parāmasīti vammikabilaṁ pavesitena attano hatthena āsīvisassa sīsaṁ phusi.",
  "atk-s0512a3:416_0": "99.Visabalassitoti visabalanissito attano visavegaṁ nissāya uppajjanakasappo.",
  "atk-s0512a3:416_1": "Aḍaṁsi dārakaṁ khaṇeti tasmiṁ parāmasitakkhaṇe eva taṁ brāhmaṇakumāraṁ ḍaṁsi.",
  "atk-s0512a3:417_0": "100.Sahadaṭṭhoti ḍaṁsena saheva,",
  "atk-s0512a3:417_1": "daṭṭhasamakālameva.",
  "atk-s0512a3:417_2": "Āsivisenāti ghoravisena.",
  "atk-s0512a3:417_3": "Tenāti tena dārakassa visavegena mucchitassa bhūmiyaṁ patanena ahaṁ dukkhito ahosiṁ.",
  "atk-s0512a3:417_4": "Mama vāhasi taṁ dukkhanti taṁ dārakassa mātāpitūnañca dukkhaṁ mama vāhasi,",
  "atk-s0512a3:417_5": "mayhaṁ sarīre viya mama karuṇāya vāhesi.",
  "atk-s0512a3:418_0": "101.Tyāhanti te tassa dārakassa mātāpitaro ahaṁ ‘‘mā socatha,",
  "atk-s0512a3:418_1": "mā paridevathā’’tiādinā nayena samassāsetvā.",
  "atk-s0512a3:418_2": "Sokasalliteti sokasallavante.",
  "atk-s0512a3:418_3": "Agganti seṭṭhaṁ tato eva varaṁ uttamaṁ saccakiriyaṁ akāsiṁ.",
  "atk-s0512a3:419_0": "102. Idāni taṁ saccakiriyaṁ sarūpena dassetuṁ ‘‘sattāhamevā’’ti gāthamāha.",
  "atk-s0512a3:420_0": "Tattha sattāhamevāti pabbajitadivasato paṭṭhāya satta ahāni eva.",
  "atk-s0512a3:420_1": "Pasannacittoti kammaphalasaddhāya pasannamānaso.",
  "atk-s0512a3:420_2": "Puññatthikoti puññena atthiko,",
  "atk-s0512a3:420_3": "dhammacchandayutto.",
  "atk-s0512a3:420_4": "Athāparaṁ yaṁ caritanti atha tasmā sattāhā uttari yaṁ mama brahmacariyacaraṇaṁ.",
  "atk-s0512a3:421_0": "103.Akāmakovāhīti pabbajjaṁ anicchanto eva.",
  "atk-s0512a3:421_1": "Etena saccena suvatthi hotūti sace atirekapaññāsavassāni anabhirativāsaṁ vasantena mayā kassaci ajānāpitabhāvo sacco,",
  "atk-s0512a3:421_2": "etena saccena yaññadattakumārassa sotthi hotu,",
  "atk-s0512a3:421_3": "jīvitaṁ paṭilabhatūti.",
  "atk-s0512a3:422_0": "Evaṁ pana mahāsattena saccakiriyāya katāya yaññadattassa sarīrato visaṁ bhassitvā pathaviṁ pāvisi.",
  "atk-s0512a3:422_1": "Kumāro akkhīni ummīletvā mātāpitaro oloketvā ‘‘amma,",
  "atk-s0512a3:422_2": "tātā’’ti vatvā vuṭṭhāsi.",
  "atk-s0512a3:422_3": "Tena vuttaṁ –",
  "atk-s0512a3:423_0": "104.",
  "atk-s0512a3:424_0": " ‘‘Saha sacce kate mayhaṁ, visavegena vedhito;",
  "atk-s0512a3:425_0": "Abujjhitvāna vuṭṭhāsi, arogo cāsi māṇavo’’ti.",
  "atk-s0512a3:426_0": "Tassattho –",
  "atk-s0512a3:426_1": "mama saccakaraṇena saha samānakālameva tato pubbe visavegena vedhito kampito visaññibhāvena abujjhitvā",
  "atk-s0512a3:426_2": "ṭhito vigatavisattā paṭiladdhasañño sahasā vuṭṭhāsi.",
  "atk-s0512a3:426_3": "So māṇavo kumāro visavegābhāvena arogo ca ahosīti.",
  "atk-s0512a3:427_0": "Idāni satthā tassā attano saccakiriyāya paramatthapāramibhāvaṁ dassento ‘‘saccena me samo natthi,",
  "atk-s0512a3:427_1": "esā me saccapāramī’’ti āha.",
  "atk-s0512a3:427_2": "Taṁ uttānatthameva .",
  "atk-s0512a3:427_3": "Jātakaṭṭhakathāyaṁ (jā. aṭṭha.",
  "atk-s0512a3:427_4": "4.10.62) pana ‘‘mahāsattassa saccakiriyāya kumārassa thanappadesato uddhaṁ visaṁ bhassitvā vigataṁ.",
  "atk-s0512a3:427_5": "Dārakassa pitu saccakiriyāya kaṭito uddhaṁ,",
  "atk-s0512a3:427_6": "mātu saccakiriyāya avasiṭṭhasarīrato visaṁ bhassitvā vigata’’nti āgataṁ.",
  "atk-s0512a3:427_7": "Tathā hi vuttaṁ –",
  "atk-s0512a3:428_0": "‘‘Yasmā dānaṁ nābhinandiṁ kadāci, disvānahaṁ atithiṁ vāsakāle;",
  "atk-s0512a3:429_0": "Na cāpi me appiyataṁ aveduṁ, bahussutā samaṇabrāhmaṇā ca;",
  "atk-s0512a3:430_0": "Akāmako vāpi ahaṁ dadāmi, etena saccena suvatthi hotu;",
  "atk-s0512a3:431_0": "Hataṁ visaṁ jīvatu yaññadatto.",
  "atk-s0512a3:432_0": "‘‘Āsīviso tāta pahūtatejo, yo taṁ adaṁsī patarā udicca;",
  "atk-s0512a3:433_0": "Tasmiñca me appiyatāya ajja, pitari ca te natthi koci viseso;",
  "atk-s0512a3:434_0": "Etena saccena suvatthi hotu, hataṁ visaṁ jīvatu yaññadatto’’ti.",
  "atk-s0512a3:435_0": "Tattha vāsakāleti vasanatthāya gehaṁ āgatakāle.",
  "atk-s0512a3:435_1": "Na cāpime appiyataṁ avedunti bahussutāpi samaṇabrāhmaṇā ayaṁ neva dānaṁ abhinandati,",
  "atk-s0512a3:435_2": "na amheti imaṁ mama appiyabhāvaṁ neva jāniṁsu.",
  "atk-s0512a3:435_3": "Ahañhi te piyacakkhūhiyeva olokemīti dīpeti.",
  "atk-s0512a3:435_4": "Etena saccenāti sace ahaṁ dadamānopi vipākaṁ asaddahitvā attano anicchāya demi,",
  "atk-s0512a3:435_5": "anicchabhāvañca me pare na jānanti,",
  "atk-s0512a3:435_6": "etena saccena suvatthi hotūti attho.",
  "atk-s0512a3:435_7": "Itaragāthāya,",
  "atk-s0512a3:435_8": "tātāti puttaṁ ālapati.",
  "atk-s0512a3:435_9": "Pahūtatejoti balavaviso.",
  "atk-s0512a3:435_10": "Patarāti padarā,",
  "atk-s0512a3:435_11": "ayameva vā pāṭho.",
  "atk-s0512a3:435_12": "Udiccāti uddhaṁ gantvā,",
  "atk-s0512a3:435_13": "vammikabilato uṭṭhahitvāti attho.",
  "atk-s0512a3:435_14": "Idaṁ vuttaṁ hoti –",
  "atk-s0512a3:435_15": "tāta yaññadatta,",
  "atk-s0512a3:435_16": "tasmiñca āsivise tava ca pitari appiyabhāvena mayhaṁ koci viseso natthi,",
  "atk-s0512a3:435_17": "tañca pana appiyabhāvaṁ ṭhapetvā ajja mayā na koci jānāpitapubbo,",
  "atk-s0512a3:435_18": "sace etaṁ saccaṁ,",
  "atk-s0512a3:435_19": "etena saccena suvatthi hotūti.",
  "atk-s0512a3:436_0": "Evaṁ bodhisatto kumāre aroge jāte tassa pitaraṁ ‘‘dānaṁ dadantena nāma kammañca phalañca saddahitvā dātabba’’nti",
  "atk-s0512a3:436_1": "kammaphalasaddhāya nivesetvā sayaṁ anabhiratiṁ vinodetvā jhānābhiññāyo uppādetvā āyupariyosāne brahmalokaparāyano ahosi.",
  "atk-s0512a3:437_0": "Tadā maṇḍabyo ānandatthero ahosi,",
  "atk-s0512a3:437_1": "tassa bhariyā visākhā,",
  "atk-s0512a3:437_2": "putto rāhulatthero,",
  "atk-s0512a3:437_3": "āṇimaṇḍabyo sāriputtatthero,",
  "atk-s0512a3:437_4": "kaṇhadīpāyano lokanātho.",
  "atk-s0512a3:438_0": "Tassa idha pāḷiyā āruḷhā saccapāramī,",
  "atk-s0512a3:438_1": "sesā ca pāramiyo heṭṭhā vuttanayeneva niddhāretabbā.",
  "atk-s0512a3:438_2": "Tathā anavasesamahābhogapariccāgādayo guṇānubhāvā vibhāvetabbāti.",
  "atk-s0512a3:439_0": "Kaṇhadīpāyanacariyāvaṇṇanā niṭṭhitā.",
  "atk-s0512a3:440_0": "12. Mahāsutasomacariyāvaṇṇanā",
  "atk-s0512a3:441_0": "105.",
  "atk-s0512a3:441_1": "Dvādasame sutasomo mahīpatīti evaṁnāmo khattiyo.",
  "atk-s0512a3:441_2": "Mahāsatto hi tadā kururaṭṭhe indapatthanagare korabyassa rañño aggamahesiyā kucchimhi nibbatti.",
  "atk-s0512a3:441_3": "Taṁ sutavittatāya candasamānasommavaravaṇṇatāya ca ‘‘sutasomo’’ti sañjāniṁsu.",
  "atk-s0512a3:441_4": "Taṁ vayappattaṁ sabbasippanipphattippattaṁ mātāpitaro rajje abhisiñciṁsu.",
  "atk-s0512a3:441_5": "Gahito porisādenāti purisānaṁ manussānaṁ adanato khādanato ‘‘porisādo’’ti laddhanāmena bārāṇasiraññā devatābalikammatthaṁ gahito.",
  "atk-s0512a3:442_0": "Bārāṇasirājā hi tadā maṁsaṁ vinā abhuñjanto aññaṁ maṁsaṁ alabhantena bhattakārakena manussamaṁsaṁ khādāpito",
  "atk-s0512a3:442_1": "rasataṇhāya baddho hutvā manusse ghātetvā manussamaṁsaṁ khādanto ‘‘porisādo’’ti laddhanāmo amaccapārisajjappamukhehi",
  "atk-s0512a3:442_2": "nāgarehi negamajānapadehi ca ussāhitena kāḷahatthinā nāma attano senāpatinā ‘‘deva,",
  "atk-s0512a3:442_3": "yadi rajjena atthiko manussamaṁsakhādanato viramāhī’’ti vutto ‘‘rajjaṁ pajahantopi manussamaṁsakhādanato",
  "atk-s0512a3:442_4": "na oramissāmī’’ti vatvā tehi raṭṭhā pabbājito araññaṁ pavisitvā ekasmiṁ nigrodharukkhamūle vasanto khāṇuppahārena",
  "atk-s0512a3:442_5": "pāde jātassa vaṇassa phāsubhāvāya ‘‘sakalajambudīpe ekasatakhattiyānaṁ galalohitena balikammaṁ karissāmī’’ti",
  "atk-s0512a3:442_6": "devatāya āyācanaṁ katvā sattāhaṁ anāhāratāya vaṇe phāsuke jāte ‘‘devatānubhāvena me sotthi ahosī’’ti",
  "atk-s0512a3:442_7": "saññāya ‘‘devatāya balikammatthaṁ rājāno ānessāmī’’ti gacchanto atītabhave sahāyabhūtena yakkhena samāgantvā",
  "atk-s0512a3:442_8": "tena dinnamantabalena adhikatarathāmajavaparakkamasasampanno hutvā sattāhabbhantareyeva satarājāno ānetvā",
  "atk-s0512a3:442_9": "attano vasananigrodharukkhe olambetvā balikammakaraṇasajjo ahosi.",
  "atk-s0512a3:443_0": "Atha tasmiṁ rukkhe adhivatthā devatā taṁ balikammaṁ anicchantī ‘‘upāyena naṁ nisedhessāmī’’ti pabbajitarūpena",
  "atk-s0512a3:443_1": "tassa attānaṁ dassetvā tena anubaddho tiyojanaṁ gantvā puna attano dibbarūpameva dassetvā ‘‘tvaṁ musāvādī",
  "atk-s0512a3:443_2": "tayā ‘sakalajambudīpe rājāno ānetvā balikammaṁ karissāmī’ti paṭissutaṁ.",
  "atk-s0512a3:443_3": "Idāni ye vā te vā dubbalarājāno ānesi.",
  "atk-s0512a3:443_4": "Jambudīpe jeṭṭhakaṁ sutasomarājānaṁ sace nānessasi,",
  "atk-s0512a3:443_5": "na me te balikammena attho’’ti āha.",
  "atk-s0512a3:444_0": "So ‘‘diṭṭhā me attano devatā’’ti tusitvā ‘‘sāmi,",
  "atk-s0512a3:444_1": "mā cintayi,",
  "atk-s0512a3:444_2": "ahaṁ ajjeva sutasomaṁ ānessāmī’’ti vatvā vegena migājinauyyānaṁ gantvā asaṁvihitāya ārakkhāya pokkharaṇiṁ",
  "atk-s0512a3:444_3": "otaritvā paduminipattena sīsaṁ paṭicchādetvā aṭṭhāsi.",
  "atk-s0512a3:444_4": "Tasmiṁ antouyyānagateyeva balavapaccūse samantā tiyojanaṁ ārakkhaṁ gaṇhiṁsu.",
  "atk-s0512a3:444_5": "Mahāsatto pātova alaṅkatahatthikkhandhavaragato caturaṅginiyā senāya nagarato nikkhami.",
  "atk-s0512a3:444_6": "Tadā takkasilato nando nāma brāhmaṇo catasso satārahagāthāyo gahetvā vīsayojanasataṁ maggaṁ atikkamma",
  "atk-s0512a3:444_7": "taṁ nagaraṁ patto rājānaṁ pācīnadvārena nikkhamantaṁ disvā hatthaṁ ukkhipitvā ‘‘jayatu bhavaṁ,",
  "atk-s0512a3:444_8": "mahārājā’’ti vatvā jayāpesi.",
  "atk-s0512a3:445_0": "Rājā hatthinā taṁ upasaṅkamitvā ‘‘kuto nu,",
  "atk-s0512a3:445_1": "tvaṁ brāhmaṇa,",
  "atk-s0512a3:445_2": "āgacchasi,",
  "atk-s0512a3:445_3": "kimicchasi,",
  "atk-s0512a3:445_4": "kiṁ te dajja’’nti āha.",
  "atk-s0512a3:445_5": "Brāhmaṇo ‘‘tumhe ‘sutavittakā’ti sutvā catasso satārahagāthāyo ādāya tumhākaṁ desetuṁ āgatomhī’’ti āha.",
  "atk-s0512a3:445_6": "Mahāsatto tuṭṭhamānaso hutvā ‘‘ahaṁ uyyānaṁ gantvā nhāyitvā āgantvā sossāmi,",
  "atk-s0512a3:445_7": "tvaṁ mā ukkaṇṭhī’’ti vatvā ‘‘gacchatha brāhmaṇassa asukagehe nivāsaṁ ghāsacchādanañca saṁvidahathā’’ti",
  "atk-s0512a3:445_8": "āṇāpetvā uyyānaṁ pavisitvā mahantaṁ ārakkhaṁ saṁvidhāya oḷārikāni ābharaṇāni omuñcitvā massukammaṁ kāretvā",
  "atk-s0512a3:445_9": "ubbaṭṭitasarīro pokkharaṇiyā rājavibhavena nhāyitvā paccuttaritvā udakaggahaṇasāṭake nivāsetvā aṭṭhāsi.",
  "atk-s0512a3:446_0": "Athassa gandhamālālaṅkāre upahariṁsu.",
  "atk-s0512a3:446_1": "Porisādo ‘‘alaṅkatakāle rājā bhāriko bhavissati,",
  "atk-s0512a3:446_2": "sallahukakāleyeva naṁ gaṇhissāmī’’ti nadanto khaggaṁ parivattento ‘‘ahamasmi porisādo’’ti nāmaṁ sāvetvā udakā nikkhami.",
  "atk-s0512a3:446_3": "Tassa saddaṁ sutvā hatthārohādayo hatthiādito bhassiṁsu.",
  "atk-s0512a3:446_4": "Balakāyo dūre ṭhito tatova palāyi.",
  "atk-s0512a3:446_5": "Itaro attano āvudhāni chaḍḍetvā urena nipajji.",
  "atk-s0512a3:446_6": "Porisādo rājānaṁ ukkhipitvā khandhe nisīdāpetvā sammukhaṭṭhāneyeva aṭṭhārasahatthaṁ pākāraṁ laṅghitvā",
  "atk-s0512a3:446_7": "purato pagalitamadamattavaravāraṇe kumbhe akkamitvā pabbatakūṭāni viya pātento vātajavānipi assaratanāni",
  "atk-s0512a3:446_8": "piṭṭhiyaṁ akkamitvā pātento rathasīse akkamitvā pātento bhamarikaṁ bhamanto viya nīlakāni nigrodhapattāni",
  "atk-s0512a3:446_9": "maddanto viya ekavegeneva tiyojanamaggaṁ gantvā kañci anubandhantaṁ adisvā saṇikaṁ gacchanto sutasomassa",
  "atk-s0512a3:446_10": "kesehi udakabindūni attano upari patantāni ‘‘assubindūnī’’ti saññāya ‘‘kimidaṁ sutasomopi maraṇaṁ anusocanto",
  "atk-s0512a3:446_11": "rodatī’’ti āha.",
  "atk-s0512a3:447_0": "Mahāsatto ‘‘nāhaṁ maraṇato anusocāmi,",
  "atk-s0512a3:447_1": "kuto rodanā,",
  "atk-s0512a3:447_2": "api ca kho saṅgaraṁ katvā saccāpanaṁ nāma paṇḍitānaṁ āciṇṇaṁ,",
  "atk-s0512a3:447_3": "taṁ na nipphajjatī’’ti anusocāmi.",
  "atk-s0512a3:447_4": "Kassapadasabalena desitā catasso satārahagāthāyo ādāya takkasilato āgatassa brāhmaṇassa āgantukavattaṁ kāretvā ‘‘nhāyitvā āgantvā suṇissāmi,",
  "atk-s0512a3:447_5": "yāva mamāgamanā āgamehī’’ti saṅgaraṁ katvā uyyānaṁ gato,",
  "atk-s0512a3:447_6": "tvañca tā gāthāyo sotuṁ adatvā maṁ gaṇhīti.",
  "atk-s0512a3:447_7": "Tena vuttaṁ –",
  "atk-s0512a3:448_0": "‘‘Gahito porisādena, brāhmaṇe saṅgaraṁ sari’’nti.",
  "atk-s0512a3:449_0": "Tattha brāhmaṇe saṅgaraṁ sarinti nandabrāhmaṇe attanā kataṁ paṭiññaṁ anussariṁ.",
  "atk-s0512a3:450_0": "106.Āvuṇitvākarattaleti tattha tattha uyyānādīsu gantvā attano balena ānītānaṁ ekasatakhattiyānaṁ hatthatale",
  "atk-s0512a3:450_1": "chiddaṁ katvā rukkhe lambanatthaṁ rajjuṁ paṭimuñcitvā.",
  "atk-s0512a3:450_2": "Etesaṁ pamilāpetvāti ete ekasatakhattiye jīvaggāhaṁ gahetvā uddhaṁpāde adhosire katvā paṇhiyā sīsaṁ paharanto",
  "atk-s0512a3:450_3": "bhamaṇavasena hatthatale āvuṇitvā rukkhe ālambanavasena sabbaso āhārūpacchedena ca sabbathā pamilāpetvā",
  "atk-s0512a3:450_4": "visosetvā khedāpetvāti attho.",
  "atk-s0512a3:450_5": "Yaññattheti balikammatthe sādhetabbe.",
  "atk-s0512a3:450_6": "Upanayī mamanti maṁ upanesi.",
  "atk-s0512a3:451_0": "107.",
  "atk-s0512a3:451_1": "Tathā upanīyamāno pana mahāsatto porisādena ‘‘kiṁ tvaṁ maraṇato bhāyasī’’ti vutte ‘‘nāhaṁ maraṇato bhāyāmi,",
  "atk-s0512a3:451_2": "tassa pana brāhmaṇassa mayā kato saṅgaro na parimocito’’ti anusocāmi.",
  "atk-s0512a3:451_3": "‘‘Sace maṁ vissajjessasi,",
  "atk-s0512a3:451_4": "taṁ dhammaṁ sutvā tassa ca sakkārasammānaṁ katvā puna āgamissāmī’’ti.",
  "atk-s0512a3:451_5": "‘‘Nāhamidaṁ saddahāmi,",
  "atk-s0512a3:451_6": "yaṁ tvaṁ mayā vissajjito gantvā puna mama hatthaṁ āgamissāsī’’ti.",
  "atk-s0512a3:451_7": "‘‘Samma porisāda,",
  "atk-s0512a3:451_8": "mayā saddhiṁ ekācariyakule sikkhito sahāyo hutvā ‘ahaṁ jīvitahetupi na musā kathemī’ti kiṁ na saddahasī’’ti?",
  "atk-s0512a3:451_9": "Kiñcāpi me etena vācāmattakena –",
  "atk-s0512a3:452_0": "‘‘Asiñca sattiñca parāmasāmi, sapathampi te samma ahaṁ karomi;",
  "atk-s0512a3:453_0": "Tayā pamutto anaṇo bhavitvā, saccānurakkhī punarāvajissa’’nti. (jā. 2.21.407) –",
  "atk-s0512a3:454_0": "Mahāsattena imāya gāthāya vuttāya porisādo ‘‘ayaṁ sutasomo ‘khattiyehi akattabbaṁ sapathaṁ karomī’ti vadati,",
  "atk-s0512a3:454_1": "gantvā anāgacchantopi mama hatthato na muccissatī’’ti cintetvā –",
  "atk-s0512a3:455_0": "‘‘Yo te kato saṅgaro brāhmaṇena, raṭṭhe sake issariye ṭhitena;",
  "atk-s0512a3:456_0": "Taṁ saṅgaraṁ brāhmaṇa sappadāya, saccānurakkhī punarāvajassū’’ti. (jā. 2.21.408) –",
  "atk-s0512a3:457_0": "Vissajjesi.",
  "atk-s0512a3:458_0": "Mahāsatto rāhumukhā mutto cando viya nāgabalo thāmasampanno khippameva taṁ nagaraṁ sampāpuṇi.",
  "atk-s0512a3:458_1": "Senāpissa ‘‘sutasomarājā paṇḍito,",
  "atk-s0512a3:458_2": "porisādaṁ dametvā sīhamukhā pamuttamattavaravāraṇo viya āgamissatī’’ti ca ‘‘rājānaṁ porisādassa datvā",
  "atk-s0512a3:458_3": "āgatā’’ti garahabhayena ca bahinagareyeva niviṭṭhā taṁ dūratova āgacchantaṁ disvā paccuggantvā vanditvā",
  "atk-s0512a3:458_4": "‘‘kaccittha, mahārāja,",
  "atk-s0512a3:458_5": "porisādena na kilamito’’ti paṭisanthāraṁ katvā ‘‘porisādena mayhaṁ mātāpitūhipi dukkaraṁ kataṁ,",
  "atk-s0512a3:458_6": "tathārūpo nāma caṇḍo sāhasiko mamaṁ saddahitvā maṁ vissajjesī’’ti vutte rājānaṁ alaṅkaritvā hatthikkhandhaṁ āropetvā parivāretvā nagaraṁ pāvisi.",
  "atk-s0512a3:458_7": "Taṁ disvā sabbe nāgarā tusiṁsu.",
  "atk-s0512a3:459_0": "Sopi dhammasoṇḍatāya mātāpitaropi anupasaṅkamitvā nivesanaṁ gantvā brāhmaṇaṁ pakkosāpetvā tassa mahantaṁ",
  "atk-s0512a3:459_1": "sakkārasammānaṁ katvā dhammagarutāya sayaṁ nīcāsane nisīditvā ‘‘tumhehi mayhaṁ ābhatā satārahagāthā suṇomi",
  "atk-s0512a3:459_2": "ācariyā’’ti āha.",
  "atk-s0512a3:459_3": "Brāhmaṇo mahāsattena yācitakāle gandhehi hatthe ubbaṭṭetvā pasibbakato manoramaṁ potthakaṁ nīharitvā ubhohi hatthehi gahetvā ‘‘tena hi , mahārāja,",
  "atk-s0512a3:459_4": "suṇohī’’ti potthakaṁ vācento gāthā abhāsi –",
  "atk-s0512a3:460_0": "‘‘Sakideva sutasoma, sabbhi hoti samāgamo;",
  "atk-s0512a3:461_0": "Sā naṁ saṅgati pāleti, nāsabbhi bahusaṅgamo.",
  "atk-s0512a3:462_0": "‘‘Sabbhireva samāsetha, sabbhi kubbetha santhavaṁ;",
  "atk-s0512a3:463_0": "Sataṁ saddhammamaññāya, seyyo hoti na pāpiyo.",
  "atk-s0512a3:464_0": "‘‘Jīranti ve rājarathā sucittā, atho sarīrampi jaraṁ upeti;",
  "atk-s0512a3:465_0": "Satañca dhammo na jaraṁ upeti, santo have sabbhi pavedayanti.",
  "atk-s0512a3:466_0": "‘‘Nabhañca dūre pathavī ca dūre, pāraṁ samuddassa tadāhu dūre;",
  "atk-s0512a3:467_0": "Tato have dūrataraṁ vadanti, satañca dhammo asatañca rājā’’ti. (jā. 2.21.411-414, 445-448);",
  "atk-s0512a3:468_0": "Tā sutvā mahāsatto ‘‘saphalaṁ me āgamana’’nti tuṭṭhacitto ‘‘imā gāthā neva sāvakabhāsitā,",
  "atk-s0512a3:468_1": "na isibhāsitā,",
  "atk-s0512a3:468_2": "na kavibhāsitā,",
  "atk-s0512a3:468_3": "na devabhāsitā,",
  "atk-s0512a3:468_4": "sabbaññunāva bhāsitā.",
  "atk-s0512a3:468_5": "Kiṁ nu kho aggha’’nti cintento ‘‘imaṁ sakalampi cakkavāḷaṁ yāva brahmalokā sattaratanapuṇṇaṁ katvā dinnepi neva anucchavikaṁ kataṁ nāma hoti,",
  "atk-s0512a3:468_6": "ahaṁ kho panassa tiyojanasatike kururaṭṭhe sattayojanike indapatthanagare rajjaṁ dātuṁ pahomi.",
  "atk-s0512a3:468_7": "Rajjaṁ kātuṁ panassa bhāgyaṁ natthi,",
  "atk-s0512a3:468_8": "tathā hissa aṅgalakkhaṇānusārena appānubhāvatā dissati,",
  "atk-s0512a3:468_9": "tasmā dinnampi rajjaṁ na imasmiṁ tiṭṭhatī’’ti cintetvā ‘‘ācariya,",
  "atk-s0512a3:468_10": "tumhe aññesaṁ khattiyānaṁ imā gāthāyo desetvā kiṁ labhathā’’ti pucchi.",
  "atk-s0512a3:468_11": "‘‘Ekekāya sataṁ sataṁ, mahārāja,",
  "atk-s0512a3:468_12": "teneva satārahagāthā nāma jātā’’ti.",
  "atk-s0512a3:468_13": "Athassa mahāsatto ‘‘tvaṁ ācariya,",
  "atk-s0512a3:468_14": "attanā gahetvā vicaraṇabhaṇḍassa agghaṁ na jānāsī’’ti.",
  "atk-s0512a3:469_0": "‘‘Sahassiyā imā gāthā, nayimā gāthā satārahā;",
  "atk-s0512a3:470_0": "Cattāri tvaṁ sahassāni, khippaṁ gaṇhāhi brāhmaṇā’’ti. (jā. 2.21.415);",
  "atk-s0512a3:471_0": "Cattāri sahassāni dāpetvā ekañca sukhayānakaṁ datvā mahatā sakkārasammāneneva taṁ uyyojetvā mātāpitaro",
  "atk-s0512a3:471_1": "vanditvā ‘‘ahaṁ brāhmaṇena ābhataṁ saddhammaratanaṁ pūjetvā tassa ca sakkārasammānaṁ katvā āgamissāmīti",
  "atk-s0512a3:471_2": "porisādassa paṭiññaṁ datvā āgato.",
  "atk-s0512a3:471_3": "Tattha yaṁ brāhmaṇassa kattabbaṁ paṭipajjitabbaṁ taṁ kataṁ,",
  "atk-s0512a3:471_4": "idāni porisādassa santikaṁ gamissāmī’’ti vutvā ‘‘tena hi,",
  "atk-s0512a3:471_5": "tāta sutasoma,",
  "atk-s0512a3:471_6": "kiṁ nāmetaṁ kathesi,",
  "atk-s0512a3:471_7": "caturaṅginiyā senāya coraṁ gaṇhissāma,",
  "atk-s0512a3:471_8": "mā gaccha corassa santika’’nti yāciṁsu.",
  "atk-s0512a3:471_9": "Soḷasasahassā nāṭakitthiyo sesaparijanāpi ‘‘amhe anāthe katvā kuhiṁ gacchasi devā’’ti parideviṁsu.",
  "atk-s0512a3:471_10": "‘‘Punapi kira rājā corassa santikaṁ gamissatī’’ti ekakolāhalaṁ ahosi.",
  "atk-s0512a3:472_0": "Mahāsatto ‘‘paṭiññāya saccāpanaṁ nāma sādhūnaṁ sappurisānaṁ āciṇṇaṁ,",
  "atk-s0512a3:472_1": "sopi mamaṁ saddahitvā vissajjesi,",
  "atk-s0512a3:472_2": "tasmā gamissāmiyevā’’ti mātāpitaro vanditvā sesajanaṁ anusāsetvā assumukhena nānappakāraṁ paridevantena",
  "atk-s0512a3:472_3": "itthāgārādinā janena anugato nagarā nikkhamma taṁ janaṁ nivattetuṁ magge daṇḍakena tiriyaṁ lekhaṁ katvā",
  "atk-s0512a3:472_4": "‘‘imaṁ mama lekhaṁ mā atikkamiṁsū’’ti vatvā agamāsi.",
  "atk-s0512a3:472_5": "Mahājano tejavato mahāsattassa āṇaṁ atikkamituṁ asakkonto mahāsaddena kanditvā roditvā nivatti.",
  "atk-s0512a3:472_6": "Bodhisatto āgatamaggeneva tassa santikaṁ agamāsi.",
  "atk-s0512a3:472_7": "Tena vuttaṁ ‘‘apucchi maṁ porisādo’’tiādi.",
  "atk-s0512a3:473_0": "Tattha kiṁ tvaṁ icchasi nisajjanti tvaṁ attano nagaraṁ gantuṁ mama hatthato nissajjanaṁ kiṁ icchasi,",
  "atk-s0512a3:473_1": "tvaṁ ‘‘mayā takkasilādīsu ciraparicito saccavādī cā’’ti vadasi,",
  "atk-s0512a3:473_2": "tasmā yathā mati te kāhāmi,",
  "atk-s0512a3:473_3": "yathāruci te karissāmi.",
  "atk-s0512a3:473_4": "Yadi me tvaṁ punehisīti sace puna tvaṁ ekaṁseneva mama santikaṁ āgamissasi.",
  "atk-s0512a3:474_0": "108.Paṇhe āgamanaṁ mamāti pageva mama āgamanaṁ tassa porisādassa paṭissuṇitvā pātova āgamissāmīti paṭissavaṁ katvā.",
  "atk-s0512a3:474_1": "Rajjaṁ niyyātayiṁ tadāti tadā porisādassa santikaṁ gantukāmo ‘‘idaṁ vo rajjaṁ paṭipajjathā’’ti mātāpitūnaṁ tiyojanasatikaṁ rajjaṁ niyyātesiṁ.",
  "atk-s0512a3:475_0": "109.",
  "atk-s0512a3:475_1": "Kasmā pana rajjaṁ niyyātayinti?",
  "atk-s0512a3:475_2": "Anussaritvā sataṁ dhammanti yasmā pana paṭiññāya saccāpanaṁ nāma sataṁ sādhūnaṁ mahābodhisattānaṁ paveṇī kulavaṁso,",
  "atk-s0512a3:475_3": "tasmā taṁ saccapāramitādhammaṁ pubbakaṁ porāṇaṁ jinehi buddhādīhi sevitaṁ anussaritvā saccaṁ anurakkhanto",
  "atk-s0512a3:475_4": "tassa brāhmaṇassa dhanaṁ datvā attano jīvitaṁ pariccajitvā porisādaṁ upāgamiṁ.",
  "atk-s0512a3:476_0": "110.Natthi me saṁsayo tatthāti tasmiṁ porisādassa santikaṁ gamane ‘‘ayaṁ maṁ kiṁ nu kho ghātessati,",
  "atk-s0512a3:476_1": "udāhu no’’ti mayhaṁ saṁsayo natthi.",
  "atk-s0512a3:476_2": "‘‘Caṇḍo sāhasiko mayā saddhiṁ ekasatakhattiye devatāya balikammakaraṇasajjo ekanteneva ghātessatī’’ti",
  "atk-s0512a3:476_3": "jānanto eva kevalaṁ saccavācaṁ anurakkhanto attano jīvitaṁ pariccajitvā taṁ upāgamiṁ.",
  "atk-s0512a3:476_4": "Yasmā cetadevaṁ,",
  "atk-s0512a3:476_5": "tasmā saccena me samo natthi,",
  "atk-s0512a3:476_6": "esā me paramatthabhāvappattā saccapāramīti.",
  "atk-s0512a3:477_0": "Upāgate pana mahāsatte vikasitapuṇḍarīkapadumasassirikamassa mukhaṁ disvā ‘‘ayaṁ vigatamaraṇabhayo hutvā āgato,",
  "atk-s0512a3:477_1": "kissa nu kho esa ānubhāvo’’ti cintento ‘‘tassa maññe dhammassa sutattā ayaṁ evaṁ tejavā nibbhayo ca jāto,",
  "atk-s0512a3:477_2": "ahampi taṁ sutvā tejavā nibbhayo ca bhavissāmī’’ti sanniṭṭhānaṁ katvā porisādo mahāsattaṁ āha –",
  "atk-s0512a3:477_3": "‘‘suṇoma satārahagāthāyo yāsaṁ savanatthaṁ tvaṁ attano nagaraṁ gato’’ti.",
  "atk-s0512a3:478_0": "Taṁ sutvā bodhisatto ‘‘ayaṁ porisādo pāpadhammo, imaṁ thokaṁ niggahetvā lajjāpetvā kathessāmī’’ti –",
  "atk-s0512a3:479_0": "‘‘Adhammikassa luddassa, niccaṁ lohitapāṇino;",
  "atk-s0512a3:480_0": "Natthi saccaṁ kuto dhammo, kiṁ sutena karissasī’’ti. (jā. 2.21.427) –",
  "atk-s0512a3:481_0": "Vatvā puna tena suṭṭhutaraṁ sañjātasavanādarena –",
  "atk-s0512a3:482_0": "‘‘Sutvā dhammaṁ vijānanti, narā kalyāṇapāpakaṁ;",
  "atk-s0512a3:483_0": "Api gāthā suṇitvāna, dhamme me ramate mano’’ti. (jā. 2.21.444) –",
  "atk-s0512a3:484_0": "Vutte ‘‘ayaṁ ativiya sañjātādaro sotukāmo,",
  "atk-s0512a3:484_1": "handassa kathessāmī’’ti cintetvā ‘‘tena hi samma,",
  "atk-s0512a3:484_2": "sādhukaṁ suṇohi manasikarohī’’ti vatvā nandabrāhmaṇena kathitaniyāmeneva gāthānaṁ sakkaccaṁ thutiṁ katvā",
  "atk-s0512a3:484_3": "chakāmāvacaradevaloke ekakolāhalaṁ katvā devatāsu sādhukāraṁ dadamānāsu mahāsatto porisādassa –",
  "atk-s0512a3:485_0": "‘‘Sakideva mahārāja, sabbhi hoti samāgamo;",
  "atk-s0512a3:486_0": "Sā naṁ saṅgati pāleti, nāsabbhi bahusaṅgamo.",
  "atk-s0512a3:487_0": "‘‘Sabbhireva samāsetha, sabbhi kubbetha santhavaṁ;",
  "atk-s0512a3:488_0": "Sataṁ saddhammamaññāya, seyyo hoti na pāpiyo.",
  "atk-s0512a3:489_0": "‘‘Jīranti ve rājarathā sucittā, attho sarīrampi jaraṁ upeti;",
  "atk-s0512a3:490_0": "Satañca dhammo na jaraṁ upeti, santo have sabbhi pavedayanti.",
  "atk-s0512a3:491_0": "‘‘Nabhañca dūre pathavī ca dūre, pāraṁ samuddassa tadāhu dūre;",
  "atk-s0512a3:492_0": "Tato have dūrataraṁ vadanti, satañca dhammo asatañca rājā’’ti. (jā. 2.21.411-414) –",
  "atk-s0512a3:493_0": "Dhammaṁ kathesi.",
  "atk-s0512a3:493_1": "Tassa tena sukathitattā ceva attano ca puññānubhāvena gāthā suṇantasseva sakalasarīraṁ pañcavaṇṇāya pītiyā paripūri.",
  "atk-s0512a3:493_2": "So bodhisatte muducitto hutvā ‘‘samma sutasoma,",
  "atk-s0512a3:493_3": "dātabbayuttakaṁ hiraññādiṁ na passāmi,",
  "atk-s0512a3:493_4": "ekekāya gāthāya ekekaṁ varaṁ dassāmī’’ti āha.",
  "atk-s0512a3:493_5": "Atha naṁ mahāsatto ‘‘tvaṁ attanopi hitāni ajānanto parassa kiṁ nāma varaṁ dassasī’’ti apasādetvā puna",
  "atk-s0512a3:493_6": "tena ‘‘varaṁ gaṇhathā’’ti yācito sabbapaṭhamaṁ ‘‘ahaṁ cirakālaṁ taṁ arogaṁ passeyya’’nti varaṁ yāci.",
  "atk-s0512a3:493_7": "So ‘‘ayaṁ idāni me vadhitvā maṁsaṁ khāditukāmassa mahānatthakarassa mayhameva jīvitamicchatī’’ti tuṭṭhamānaso",
  "atk-s0512a3:493_8": "vañcetvā varassa gahitabhāvaṁ ajānanto adāsi.",
  "atk-s0512a3:493_9": "Mahāsatto hi upāyakusalatāya tassa ciraṁ jīvitukāmatāpadesena attano jīvitaṁ yāci.",
  "atk-s0512a3:493_10": "Atha ‘‘parosataṁ khattiyānaṁ jīvitaṁ dehī’’ti dutiyaṁ varaṁ,",
  "atk-s0512a3:493_11": "tesaṁ sake raṭṭhe paṭipādanaṁ tatiyaṁ varaṁ,",
  "atk-s0512a3:493_12": "manussamaṁsakhādanato viramaṇaṁ catutthaṁ varaṁ yāci.",
  "atk-s0512a3:493_13": "So tīṇi varāni datvā catutthaṁ varaṁ adātukāmo ‘‘aññaṁ varaṁ gaṇhāhī’’ti vatvāpi mahāsattena nippīḷiyamāno tampi adāsiyeva.",
  "atk-s0512a3:494_0": "Atha bodhisatto porisādaṁ nibbisevanaṁ katvā teneva rājāno mocāpetvā bhūmiyaṁ nipajjāpetvā dārakānaṁ",
  "atk-s0512a3:494_1": "kaṇṇato suttavaṭṭi viya saṇikaṁ rajjuyo nīharitvā porisādena ekaṁ tacaṁ āharāpetvā pāsāṇena ghaṁsitvā",
  "atk-s0512a3:494_2": "saccakiriyaṁ katvā tesaṁ hatthatalāni makkhesi.",
  "atk-s0512a3:494_3": "Taṅkhaṇaṁ eva phāsukaṁ ahosi.",
  "atk-s0512a3:494_4": "Dvīhatīhaṁ tattheva vasitvā te aroge kāretvā tehi saddhiṁ abhijjanakasabhāvaṁ mittasanthavaṁ kāretvā",
  "atk-s0512a3:494_5": "tehi saddhiṁ taṁ bārāṇasiṁ netvā rajje patiṭṭhāpetvā ‘‘appamattā hothā’’ti te rājāno attano attano nagaraṁ",
  "atk-s0512a3:494_6": "pesetvā indapatthanagarato āgatāya attano caturaṅginiyā senāya parivuto attano nagaraṁ gato tuṭṭhapamuditena",
  "atk-s0512a3:494_7": "nāgarajanena samparivāriyamāno antepuraṁ pavisitvā mātāpitaro vanditvā mahātalaṁ abhiruhi.",
  "atk-s0512a3:495_0": "Atha mahāsatto cha dānasālāyo kāretvā devasikaṁ mahādānāni pavattento sīlāni paripūrento uposathaṁ upavasanto pāramiyo anubrūhesi.",
  "atk-s0512a3:495_1": "Tepi rājāno mahāsattassa ovāde ṭhatvā dānādīni puññāni katvā āyupariyosāne saggapuraṁ pūrayiṁsu.",
  "atk-s0512a3:496_0": "Tadā porisādo aṅgulimālatthero ahosi,",
  "atk-s0512a3:496_1": "kāḷahatthiamacco sāriputtatthero,",
  "atk-s0512a3:496_2": "nandabrāhmaṇo ānandatthero,",
  "atk-s0512a3:496_3": "rukkhadevatā mahākassapatthero,",
  "atk-s0512a3:496_4": "rājāno buddhaparisā,",
  "atk-s0512a3:496_5": "mātāpitaro mahārājakulāni,",
  "atk-s0512a3:496_6": "sutasomamahārājā lokanātho.",
  "atk-s0512a3:497_0": "Tassa heṭṭhā vuttanayeneva sesapāramiyopi niddhāretabbā.",
  "atk-s0512a3:497_1": "Tathā alīnasattucariyāvaṇṇanāya (cariyā aṭṭha.",
  "atk-s0512a3:497_2": "2.74 ādayo) viya mahāsattassa guṇānubhāvā vibhāvetabbāti.",
  "atk-s0512a3:498_0": "Mahāsutasomacariyāvaṇṇanā niṭṭhitā.",
  "atk-s0512a3:499_0": "Saccapāramī niṭṭhitā.",
  "atk-s0512a3:500_0": "13. Suvaṇṇasāmacariyāvaṇṇanā",
  "atk-s0512a3:501_0": "111.",
  "atk-s0512a3:501_1": "Terasame sāmo yadā vane āsinti himavantasmiṁ migasammatāya nāma nadiyā tīre mahati araññe sāmo nāma tāpasakumāro yadā ahosi.",
  "atk-s0512a3:501_2": "Sakkena abhinimmitoti sakkassa devānamindassa upadesasampattiyā jātattā sakkena nibbattito janito.",
  "atk-s0512a3:501_3": "Tatrāyaṁ anupubbikathā –",
  "atk-s0512a3:501_4": "atīte bārāṇasito avidūre nadiyā tīre eko nesādagāmo ahosi.",
  "atk-s0512a3:501_5": "Tattha jeṭṭhanesādassa putto jāto.",
  "atk-s0512a3:501_6": "Tassa ‘‘dukūlo’’ti nāmamakaṁsu.",
  "atk-s0512a3:501_7": "Tassā eva nadiyā paratīrepi eko nesādagāmo ahosi.",
  "atk-s0512a3:501_8": "Tattha jeṭṭhanesādassa dhītā jātā.",
  "atk-s0512a3:501_9": "Tassā ‘‘pārikā’’ti nāmamakaṁsu.",
  "atk-s0512a3:501_10": "Te ubhopi brahmalokato āgatā suddhasattā.",
  "atk-s0512a3:501_11": "Tesaṁ vayappattānaṁ anicchamānānaṁyeva āvāhavivāhaṁ kariṁsu.",
  "atk-s0512a3:501_12": "Te ubhopi kilesasamuddaṁ anotaritvā brahmāno viya ekato vasiṁsu.",
  "atk-s0512a3:501_13": "Na ca kiñci nesādakammaṁ karonti.",
  "atk-s0512a3:502_0": "Atha dukūlaṁ mātāpitaro ‘‘tāta,",
  "atk-s0512a3:502_1": "tvaṁ nesādakammaṁ na karosi,",
  "atk-s0512a3:502_2": "neva gharāvāsaṁ icchasi,",
  "atk-s0512a3:502_3": "kiṁ nāma karissasī’’ti āhaṁsu.",
  "atk-s0512a3:502_4": "So ‘‘tumhesu anujānantesu pabbajissāmī’’ti āha.",
  "atk-s0512a3:502_5": "‘‘Tena hi pabbajāhī’’ti.",
  "atk-s0512a3:502_6": "Dvepi janā himavantaṁ pavisitvā yasmiṁ ṭhāne migasammatā nāma nadī himavantato otaritvā gaṅgaṁ pattā,",
  "atk-s0512a3:502_7": "taṁ ṭhānaṁ gantvā gaṅgaṁ pahāya migasammatābhimukhā abhiruhiṁsu.",
  "atk-s0512a3:502_8": "Tadā sakkassa bhavanaṁ uṇhākāraṁ dassesi.",
  "atk-s0512a3:502_9": "Sakko taṁ kāraṇaṁ ñatvā vissakammunā tasmiṁ ṭhāne assamaṁ māpesi.",
  "atk-s0512a3:502_10": "Te tattha gantvā pabbajitvā sakkadattiye assame kāmāvacaramettaṁ bhāvetvā paṭivasiṁsu.",
  "atk-s0512a3:502_11": "Sakkopi tesaṁ upaṭṭhānaṁ āgacchati.",
  "atk-s0512a3:503_0": "So ekadivasaṁ ‘‘tesaṁ cakkhū parihāyissantī’’ti ñatvā upasaṅkamitvā ‘‘bhante,",
  "atk-s0512a3:503_1": "vo cakkhūnaṁ antarāyo paññāyati,",
  "atk-s0512a3:503_2": "paṭijagganakaṁ puttaṁ laddhuṁ vaṭṭati,",
  "atk-s0512a3:503_3": "jānāmi tumhākaṁ suddhacittataṁ,",
  "atk-s0512a3:503_4": "tasmā pārikāya utunikāle nābhiṁ hatthena parāmaseyyātha ,",
  "atk-s0512a3:503_5": "evaṁ vo putto jāyissati,",
  "atk-s0512a3:503_6": "so vo upaṭṭhahissatī’’ti vatvā pakkāmi.",
  "atk-s0512a3:503_7": "Dukūlapaṇḍito taṁ kāraṇaṁ pārikāya ācikkhitvā tassā utunikāle nābhiṁ parāmasi.",
  "atk-s0512a3:503_8": "Tadā bodhisatto devalokā cavitvā tassā kucchimhi paṭisandhiṁ gaṇhi,",
  "atk-s0512a3:503_9": "sā dasamāsaccayena suvaṇṇavaṇṇaṁ puttaṁ vijāyi.",
  "atk-s0512a3:503_10": "Tenevassa ‘‘suvaṇṇasāmo’’ti nāmaṁ kariṁsu.",
  "atk-s0512a3:503_11": "Taṁ aparabhāge vaḍḍhitvā soḷasavassuddesikampi mātāpitaro rakkhantā assame nisīdāpetvā sayameva vanamūlaphalāphalatthāya gacchanti.",
  "atk-s0512a3:504_0": "Athekadivasaṁ vane phalāphalaṁ ādāya nivattitvā assamapadato avidūre meghe uṭṭhite rukkhamūlaṁ pavisitvā",
  "atk-s0512a3:504_1": "vammikamatthake ṭhitānaṁ sarīrato sedagandhamissake udake tasmiṁ vammikabile ṭhitassa āsivisassa nāsāpuṭaṁ",
  "atk-s0512a3:504_2": "paviṭṭhe āsiviso kujjhitvā nāsāvātena pahari.",
  "atk-s0512a3:504_3": "Dve andhā hutvā paridevamānā viraviṁsu.",
  "atk-s0512a3:504_4": "Atha mahāsatto ‘‘mama mātāpitaro aticirāyanti,",
  "atk-s0512a3:504_5": "kā nu kho tesaṁ pavattī’’ti paṭimaggaṁ gantvā saddamakāsi.",
  "atk-s0512a3:504_6": "Te tassa saddaṁ sañjānitvā paṭisaddaṁ katvā puttasinehena ‘‘tāta sāma,",
  "atk-s0512a3:504_7": "idha paripantho atthi,",
  "atk-s0512a3:504_8": "mā āgamī’’ti vatvā saddānusārena sayameva samāgamiṁsu.",
  "atk-s0512a3:504_9": "So ‘‘kena vo kāraṇena cakkhūni vinaṭṭhānī’’ti pucchitvā ‘‘tāta,",
  "atk-s0512a3:504_10": "mayaṁ na jānāma,",
  "atk-s0512a3:504_11": "deve vassante rukkhamūle vammikamatthake ṭhitā,",
  "atk-s0512a3:504_12": "atha na passāmā’’ti vuttamatte eva aññāsi ‘‘tattha āsivisena bhavitabbaṁ,",
  "atk-s0512a3:504_13": "tena kuddhena nāsāvāto vissaṭṭho bhavissatī’’ti.",
  "atk-s0512a3:505_0": "Atha ‘‘mā cintayittha,",
  "atk-s0512a3:505_1": "ahaṁ vo paṭijaggissāmī’’ti mātāpitaro assamaṁ netvā tesaṁ rattiṭṭhānadivāṭṭhānādisañcaraṇaṭṭhāne rajjuke bandhi.",
  "atk-s0512a3:505_2": "Tato paṭṭhāya te assame ṭhapetvā vanamūlaphalāphalāni āharati,",
  "atk-s0512a3:505_3": "pātova vasanaṭṭhānaṁ sammajjati,",
  "atk-s0512a3:505_4": "pānīyaṁ āharati,",
  "atk-s0512a3:505_5": "paribhojanīyaṁ upaṭṭhāpeti,",
  "atk-s0512a3:505_6": "dantakaṭṭhamukhodakāni datvā madhuraphalāphalaṁ deti.",
  "atk-s0512a3:505_7": "Tehi mukhe vikkhālite sayaṁ paribhuñjitvā mātāpitaro vanditvā tesaṁ avidūreyeva acchati –",
  "atk-s0512a3:505_8": "‘‘kiṁ nu kho ime āṇāpentī’’ti.",
  "atk-s0512a3:505_9": "Visesena ca mettaṁ bahulamakāsi,",
  "atk-s0512a3:505_10": "tenassa sattā appaṭikkūlā ahesuṁ .",
  "atk-s0512a3:505_11": "Yathā cassa sattā,",
  "atk-s0512a3:505_12": "evaṁ sattānaṁ so bodhisatto appaṭikkūlo.",
  "atk-s0512a3:505_13": "Evaṁ so divase divase phalāphalatthāya araññaṁ gacchantopi āgacchantopi migagaṇaparivuto eva ahosi.",
  "atk-s0512a3:505_14": "Sīhabyagghādivipakkhasattāpi tena saddhiṁ ativiya vissatthā,",
  "atk-s0512a3:505_15": "mettānubhāvena panassa vasanaṭṭhāne aññamaññaṁ tiracchānagatā muducittataṁ paṭilabhiṁsu.",
  "atk-s0512a3:505_16": "Iti so sabbattha mettānubhāvena abhīrū anutrāsī brahmā viya avero vihāsi.",
  "atk-s0512a3:505_17": "Tena vuttaṁ ‘‘pavane sīhabyagghe ca,",
  "atk-s0512a3:505_18": "mettāyamupanāmayi’’ntiādi.",
  "atk-s0512a3:506_0": "Tattha mettāyamupanāmayinti ma-kāro padasandhikaro,",
  "atk-s0512a3:506_1": "mettābhāvanāya kurūrakammante sīhabyagghepi phari,",
  "atk-s0512a3:506_2": "pageva sesasatteti adhippāyo.",
  "atk-s0512a3:506_3": "Atha vā mettā ayati pavattati etenāti mettāyo,",
  "atk-s0512a3:506_4": "mettābhāvanā.",
  "atk-s0512a3:506_5": "Taṁ mettāyaṁ upanāmayiṁ sattesu anodhiso upanesiṁ.",
  "atk-s0512a3:506_6": "‘‘Sīhabyagghehī’’tipi pāṭho.",
  "atk-s0512a3:506_7": "Tassattho –",
  "atk-s0512a3:506_8": "na kevalamahameva,",
  "atk-s0512a3:506_9": "atha kho pavane sīhabyagghehi,",
  "atk-s0512a3:506_10": "yasmiṁ mahāvane tadā ahaṁ viharāmi,",
  "atk-s0512a3:506_11": "tattha sīhabyagghehi saddhiṁ ahaṁ sattesu mettaṁ upanāmesiṁ.",
  "atk-s0512a3:506_12": "Sīhabyagghāpi hi tadā mamānubhāvena sattesu mettacittataṁ paṭilabhiṁsu,",
  "atk-s0512a3:506_13": "pageva itare sattāti dasseti.",
  "atk-s0512a3:507_0": "112.Pasadamigavarāhehīti pasadamigehi ceva vanasūkarehi ca.",
  "atk-s0512a3:507_1": "Parivāretvāti etehi attānaṁ parivāritaṁ katvā tasmiṁ araññe vasiṁ.",
  "atk-s0512a3:508_0": "113.",
  "atk-s0512a3:508_1": "Idāni tadā attano mettābhāvanāya laddhaṁ ānisaṁsaṁ matthakappattiñcassa dassetuṁ ‘‘na maṁ koci uttasatī’’ti osānagāthamāha.",
  "atk-s0512a3:508_2": "Tassattho –",
  "atk-s0512a3:508_3": "sasabiḷārādiko bhīrukajātikopi koci satto maṁ na uttasati na ubbijjeti.",
  "atk-s0512a3:508_4": "Ahampi kassaci sīhabyagghāditiracchānato yakkhādiamanussato luddalohitapāṇimanussatoti kutocipi na bhāyāmi. Kasmā?",
  "atk-s0512a3:508_5": "Yasmā mettābalenupatthaddho cirakālaṁ bhāvitāya mettāpāramitāyānubhāvena upatthambhito tasmiṁ pavane mahāaraññe tadā ramāmi abhiramāmīti.",
  "atk-s0512a3:508_6": "Sesaṁ suviññeyyameva.",
  "atk-s0512a3:509_0": "Evaṁ pana mahāsatto sabbasatte mettāyanto mātāpitaro ca sādhukaṁ paṭijagganto ekadivasaṁ araññato madhuraphalāphalaṁ",
  "atk-s0512a3:509_1": "āharitvā assame ṭhapetvā mātāpitaro vanditvā ‘‘pānīyaṁ ādāya āgamissāmī’’ti migagaṇaparivuto dve mige",
  "atk-s0512a3:509_2": "ekato katvā tesaṁ piṭṭhiyaṁ pānīyaghaṭaṁ ṭhapetvā hatthena gahetvā nadītitthaṁ agamāsi.",
  "atk-s0512a3:509_3": "Tasmiṁ samaye bārāṇasiyaṁ pīḷiyakkho nāma rājā rajjaṁ kāresi.",
  "atk-s0512a3:509_4": "So migamaṁsalobhena mātaraṁ rajjaṁ paṭicchāpetvā sannaddhapañcāvudho himavantaṁ pavisitvā mige vadhitvā",
  "atk-s0512a3:509_5": "maṁsaṁ khāditvā caranto migasammataṁ nadiṁ patvā anupubbena sāmassa pānīyagahaṇatitthaṁ patto.",
  "atk-s0512a3:509_6": "Migapadavalañjaṁ disvā gacchanto taṁ tathā gacchantaṁ disvā ‘‘mayā ettakaṁ kālaṁ evaṁ vicaranto manusso na diṭṭhapubbo,",
  "atk-s0512a3:509_7": "devo nu kho esa nāgo nu kho,",
  "atk-s0512a3:509_8": "sacāhaṁ upasaṅkamitvā pucchissāmi,",
  "atk-s0512a3:509_9": "sahasā pakkameyyāti.",
  "atk-s0512a3:509_10": "Yaṁnūnāhaṁ etaṁ vijjhitvā dubbalaṁ katvā puccheyya’’nti cintetvā mahāsattaṁ nhatvā vākacīraṁ nivāsetvā",
  "atk-s0512a3:509_11": "ajinacammaṁ ekaṁsaṁ karitvā pānīyaghaṭaṁ pūretvā ukkhipitvā vāmaṁsakūṭe ṭhapanakāle ‘‘idāni taṁ vijjhituṁ",
  "atk-s0512a3:509_12": "samayo’’ti visapītena sarena dakkhiṇapasse vijjhi.",
  "atk-s0512a3:509_13": "Saro vāmapassena nikkhami.",
  "atk-s0512a3:509_14": "Tassa viddhabhāvaṁ ñatvā migagaṇo bhīto palāyi.",
  "atk-s0512a3:510_0": "Sāmapaṇḍito pana viddhopi pānīyaghaṭaṁ yathā vā tathā vā anavasumbhetvā satiṁ paccupaṭṭhāpetvā saṇikaṁ",
  "atk-s0512a3:510_1": "otāretvā vālukaṁ byūhitvā ṭhapetvā disaṁ vavatthapetvā mātāpitūnaṁ vasanaṭṭhānadisābhāgena sīsaṁ katvā",
  "atk-s0512a3:510_2": "nipajjitvā mukhena lohitaṁ chaḍḍetvā ‘‘mama koci verī nāma natthi,",
  "atk-s0512a3:510_3": "mamapi katthaci veraṁ nāma natthī’’ti vatvā imaṁ gāthamāha –",
  "atk-s0512a3:511_0": "‘‘Ko nu maṁ usunā vijjhi, pamattaṁ udahārakaṁ;",
  "atk-s0512a3:512_0": "Khattiyo brāhmaṇo vesso, ko maṁ viddhā nilīyatī’’ti. (jā. 2.22.296);",
  "atk-s0512a3:513_0": "Taṁ sutvā rājā ‘‘ayaṁ mayā vijjhitvā pathaviyaṁ pātitopi neva maṁ akkosati na paribhāsati,",
  "atk-s0512a3:513_1": "mama hadayamaṁsaṁ sambāhanto viya piyavacanena samudācarati,",
  "atk-s0512a3:513_2": "gamissāmissa santika’’nti cintetvā upasaṅkamitvā attānaṁ attanā ca viddhabhāvaṁ āvikatvā ‘‘ko vā tvaṁ kassa vā putto’’ti mahāsattaṁ pucchi.",
  "atk-s0512a3:514_0": "So ‘‘sāmo nāmāhaṁ dukūlapaṇḍitassa nāma nesādaisino putto,",
  "atk-s0512a3:514_1": "kissa pana maṁ vijjhī’’ti āha.",
  "atk-s0512a3:514_2": "So paṭhamaṁ ‘‘migasaññāyā’’ti musāvādaṁ vatvā ‘‘ahaṁ imaṁ niraparādhaṁ akāraṇena vijjhi’’nti anusocitvā",
  "atk-s0512a3:514_3": "yathābhūtaṁ āvikatvā tassa mātāpitūnaṁ vasanaṭṭhānaṁ pucchitvā tattha gantvā tesaṁ attānaṁ āvikatvā tehi",
  "atk-s0512a3:514_4": "katapaṭisanthāro ‘‘sāmo mayā viddho’’ti vatvā te paridevante sokasamāpanne ‘‘yaṁ sāmena kattabbaṁ paricārikakammaṁ,",
  "atk-s0512a3:514_5": "taṁ katvā ahaṁ vo upaṭṭhahissāmī’’ti samassāsetvā sāmassa santikaṁ ānesi.",
  "atk-s0512a3:514_6": "Te tattha gantvā nānappakāraṁ paridevitvā tassa ure hatthaṁ ṭhapetvā ‘‘puttassa me sarīre usumā vattateva,",
  "atk-s0512a3:514_7": "visavegena visaññitaṁ āpanno bhavissatīti nibbisabhāvatthāya saccakiriyaṁ karissāmā’’ti cintetvā –",
  "atk-s0512a3:515_0": "‘‘Yaṁ kiñcitthi kataṁ puññaṁ, mayhañceva pitucca te;",
  "atk-s0512a3:516_0": "Sabbena tena kusalena, visaṁ sāmassa haññatū’’ti. (jā. 2.22.388) –",
  "atk-s0512a3:517_0": "Mātarā,",
  "atk-s0512a3:518_0": "‘‘Yaṁ kiñcitthi kataṁ puññaṁ, mayhañceva mātucca te;",
  "atk-s0512a3:519_0": "Sabbena tena kusalena, visaṁ sāmassa haññatū’’ti. (jā. 2.22.396) –",
  "atk-s0512a3:520_0": "Pitarā,",
  "atk-s0512a3:521_0": "‘‘Pabbatyāhaṁ gandhamādane, cirarattanivāsinī;",
  "atk-s0512a3:522_0": "Na me piyataro koci, añño sāmena vijjati;",
  "atk-s0512a3:523_0": "Etena saccavajjena, visaṁ sāmassa haññatū’’ti. (jā. 2.22.398) –",
  "atk-s0512a3:524_0": "Devatāya ca saccakiriyāya katāya mahāsatto khippaṁ vuṭṭhāsi.",
  "atk-s0512a3:524_1": "Padumapattapalāse udakabindu viya vinivaṭṭetvā ābādho vigato.",
  "atk-s0512a3:524_2": "Viddhaṭṭhānaṁ arogaṁ pākatikameva ahosi.",
  "atk-s0512a3:524_3": "Mātāpitūnaṁ cakkhūni uppajjiṁsu.",
  "atk-s0512a3:524_4": "Iti mahāsattassa arogatā,",
  "atk-s0512a3:524_5": "mātāpitūnañca cakkhupaṭilābho,",
  "atk-s0512a3:524_6": "aruṇuggamanaṁ,",
  "atk-s0512a3:524_7": "tesaṁ catunnampi assameyeva avaṭṭhānanti sabbaṁ ekakkhaṇeyeva ahosi.",
  "atk-s0512a3:525_0": "Atha mahāsatto raññā saddhiṁ paṭisanthāraṁ katvā ‘‘dhammaṁ cara,",
  "atk-s0512a3:525_1": "mahārājā’’tiādinā (jā.",
  "atk-s0512a3:525_2": "2.22.411-412) dhammaṁ desetvā uttarimpi ovaditvā pañca sīlāni adāsi .",
  "atk-s0512a3:525_3": "So tassa ovādaṁ sirasā paṭiggahetvā vanditvā bārāṇasiṁ gantvā dānādīni puññāni katvā saggaparāyano ahosi.",
  "atk-s0512a3:525_4": "Bodhisattopi saddhiṁ mātāpitūhi abhiññāsamāpattiyo nibbattetvā āyupariyosāne brahmalokūpago ahosi.",
  "atk-s0512a3:526_0": "Tadā rājā ānandatthero ahosi,",
  "atk-s0512a3:526_1": "devadhītā uppalavaṇṇā,",
  "atk-s0512a3:526_2": "sakko anuruddho,",
  "atk-s0512a3:526_3": "pitā mahākassapatthero,",
  "atk-s0512a3:526_4": "mātā bhaddakāpilānī,",
  "atk-s0512a3:526_5": "sāmapaṇḍito lokanātho.",
  "atk-s0512a3:527_0": "Tassa heṭṭhā vuttanayeneva sesapāramiyo niddhāretabbā.",
  "atk-s0512a3:527_1": "Tathā visapītena sallena dakkhiṇapassena pavisitvā vāmapassato vinivijjhanavasena viddhopi kiñci kāyavikāraṁ",
  "atk-s0512a3:527_2": "akatvā udakaghaṭassa bhūmiyaṁ nikkhipanaṁ,",
  "atk-s0512a3:527_3": "vadhake aññātepi ñāte viya cittavikārābhāvo,",
  "atk-s0512a3:527_4": "piyavacanena samudācāro,",
  "atk-s0512a3:527_5": "mātāpituupaṭṭhānapuññato mayhaṁ parihānīti anusocanamattaṁ,",
  "atk-s0512a3:527_6": "aroge jāte rañño kāruññaṁ mettañca upaṭṭhāpetvā dhammadesanā,",
  "atk-s0512a3:527_7": "ovādadānanti evamādayo guṇānubhāvā vibhāvetabbāti.",
  "atk-s0512a3:528_0": "Suvaṇṇasāmacariyāvaṇṇanā niṭṭhitā.",
  "atk-s0512a3:529_0": "14. Ekarājacariyāvaṇṇanā",
  "atk-s0512a3:530_0": "114. Cuddasame ekarājāti vissutoti ekarājāti iminā anvatthanāmena jambudīpatale pākaṭo.",
  "atk-s0512a3:531_0": "Mahāsatto hi tadā bārāṇasirañño putto hutvā nibbatti.",
  "atk-s0512a3:531_1": "Vayappatto sabbasippanipphattiṁ patto hutvā pitu accayena rajjaṁ kārento kusalasīlācārasaddhāsutādianaññasādhāraṇaguṇavisesayogena",
  "atk-s0512a3:531_2": "pāramiparibhāvanena ca jambudīpatale adutiyattā padhānabhāvena ca ‘‘ekarājā’’ti pakāsanāmo ahosi.",
  "atk-s0512a3:531_3": "Paramaṁ sīlaṁ adhiṭṭhāyāti suparisuddhakāyikavācasikasaṁvarasaṅkhātañceva suparisuddhamanosamācārasaṅkhātañca",
  "atk-s0512a3:531_4": "paramaṁ uttamaṁ dasakusalakammapathasīlaṁ samādānavasena ca avītikkamanavasena ca adhiṭṭhahitvā anuṭṭhahitvā.",
  "atk-s0512a3:531_5": "Pasāsāmi mahāmahinti tiyojanasatike kāsiraṭṭhe mahatiṁ mahiṁ anusāsāmi rajjaṁ kāremi.",
  "atk-s0512a3:532_0": "115.Dasakusalakammapatheti pāṇātipātāveramaṇi yāva sammādiṭṭhīti etasmiṁ dasavidhe kusalakammapathe,",
  "atk-s0512a3:532_1": "ete vā anavasesato samādāya vattāmi.",
  "atk-s0512a3:532_2": "Catūhi saṅgahavatthūhīti dānaṁ piyavacanaṁ atthacariyā samānattatāti imehi catūhi saṅgahavatthūhi saṅgaṇhanakāraṇehi yadā ekarājāti vissuto homi,",
  "atk-s0512a3:532_3": "tadā yathārahaṁ mahājanaṁ saṅgaṇhāmīti sambandho.",
  "atk-s0512a3:533_0": "116.Evanti dasakusalakammapathasīlaparipūraṇaṁ catūhi saṅgahavatthūhi mahājanasaṅgaṇhananti yathāvuttena iminā ākārena appamattassa.",
  "atk-s0512a3:533_1": "Idhaloke parattha cāti imasmiṁ loke yaṁ appamajjanaṁ,",
  "atk-s0512a3:533_2": "tattha diṭṭhadhammike atthe,",
  "atk-s0512a3:533_3": "paraloke yaṁ appamajjanaṁ tattha samparāyike atthe appamattassa me satoti attho.",
  "atk-s0512a3:533_4": "Dabbasenoti evaṁnāmako kosalarājā.",
  "atk-s0512a3:533_5": "Upagantvāti caturaṅginiṁ senaṁ sannayhitvā abbhuyyānavasena mama rajjaṁ upagantvā.",
  "atk-s0512a3:533_6": "Acchindanto puraṁ mamāti mama bārāṇasinagaraṁ balakkārena gaṇhanto.",
  "atk-s0512a3:534_0": "Tatrāyaṁ anupubbikathā –",
  "atk-s0512a3:534_1": "mahāsatto hi tadā nagarassa catūsu dvāresu catasso majjhe ekaṁ nivesanadvāre ekanti cha dānasālāyo kāretvā kapaṇaddhikādīnaṁ dānaṁ deti,",
  "atk-s0512a3:534_2": "sīlaṁ rakkhati,",
  "atk-s0512a3:534_3": "uposathakammaṁ karoti,",
  "atk-s0512a3:534_4": "khantimettānuddayasampanno aṅke nisinnaṁ puttaṁ paritosayamāno viya sabbasatte paritosayamāno dhammena rajjaṁ kāreti.",
  "atk-s0512a3:534_5": "Tasseko amacco antepuraṁ padussitvā aparabhāge pākaṭova jāto.",
  "atk-s0512a3:534_6": "Amaccā rañño ārocesuṁ.",
  "atk-s0512a3:534_7": "Rājā pariggaṇhanto taṁ attanā paccakkhato ñatvā taṁ amaccaṁ pakkosāpetvā ‘‘andhabāla,",
  "atk-s0512a3:534_8": "ayuttaṁ te kataṁ,",
  "atk-s0512a3:534_9": "na tvaṁ mama vijite vasituṁ arahasi,",
  "atk-s0512a3:534_10": "attano dhanañca puttadārañca gahetvā aññattha yāhī’’ti raṭṭhā pabbājesi.",
  "atk-s0512a3:535_0": "So kosalajanapadaṁ gantvā dabbasenaṁ nāma kosalarājānaṁ upaṭṭhahanto anukkamena tassa vissāsiko hutvā ekadivasaṁ taṁ rājānaṁ āha – ‘‘deva,",
  "atk-s0512a3:535_1": "bārāṇasirajjaṁ nimmakkhikamadhupaṭalasadisaṁ,",
  "atk-s0512a3:535_2": "atimuduko rājā,",
  "atk-s0512a3:535_3": "sukheneva taṁ rajjaṁ gaṇhituṁ sakkosī’’ti.",
  "atk-s0512a3:535_4": "Dabbaseno bārāṇasirañño mahānubhāvatāya tassa vacanaṁ asaddahanto manusse pesetvā kāsiraṭṭhe gāmaghātādīni",
  "atk-s0512a3:535_5": "kāretvā tesaṁ corānaṁ bodhisattena dhanaṁ datvā vissajjitabhāvaṁ sutvā ‘‘ativiya dhammiko rājā’’ti ñatvā",
  "atk-s0512a3:535_6": "‘‘bārāṇasirajjaṁ gaṇhissāmī’’ti balavāhanaṁ ādāya niyyāsi .",
  "atk-s0512a3:535_7": "Atha bārāṇasirañño mahāyodhā ‘‘kosalarājā āgacchatī’’ti sutvā ‘‘amhākaṁ rajjasīmaṁ anokkamantameva naṁ pothetvā gaṇhāmā’’ti attano rañño vadiṁsu.",
  "atk-s0512a3:536_0": "Bodhisatto ‘‘tātā,",
  "atk-s0512a3:536_1": "maṁ nissāya aññesaṁ kilamanakiccaṁ natthi,",
  "atk-s0512a3:536_2": "rajjatthikā rajjaṁ gaṇhantu,",
  "atk-s0512a3:536_3": "mā gamitthā’’ti nivāresi.",
  "atk-s0512a3:536_4": "Kosalarājā janapadamajjhaṁ pāvisi.",
  "atk-s0512a3:536_5": "Mahāyodhā punapi rañño tatheva vadiṁsu.",
  "atk-s0512a3:536_6": "Rājā purimanayeneva nivāresi.",
  "atk-s0512a3:536_7": "Dabbaseno bahinagare ṭhatvā ‘‘rajjaṁ vā detu yuddhaṁ vā’’ti ekarājassa sāsanaṁ pesesi.",
  "atk-s0512a3:536_8": "Ekarājā ‘‘natthi mayā yuddhaṁ,",
  "atk-s0512a3:536_9": "rajjaṁ gaṇhātū’’ti paṭisāsanaṁ pesesi.",
  "atk-s0512a3:536_10": "Punapi mahāyodhā ‘‘deva,",
  "atk-s0512a3:536_11": "na mayaṁ kosalarañño nagaraṁ pavisituṁ dema,",
  "atk-s0512a3:536_12": "bahinagareyeva naṁ pothetvā gaṇhāmā’’ti āhaṁsu.",
  "atk-s0512a3:536_13": "Rājā purimanayeneva nivāretvā nagaradvārāni avāpurāpetvā mahātale pallaṅkamajjhe nisīdi.",
  "atk-s0512a3:536_14": "Dabbaseno mahantena balavāhanena nagaraṁ pavisitvā ekampi paṭisattuṁ apassanto sabbarajjaṁ hatthagataṁ",
  "atk-s0512a3:536_15": "katvā rājanivesanaṁ gantvā mahātalaṁ āruyha niraparādhaṁ bodhisattaṁ gaṇhāpetvā āvāṭe nikhaṇāpesi.",
  "atk-s0512a3:536_16": "Tena vuttaṁ –",
  "atk-s0512a3:537_0": "‘‘Dabbaseno upagantvā, acchindanto puraṁ mama.",
  "atk-s0512a3:538_0": "117.",
  "atk-s0512a3:539_0": " ‘‘Rājūpajīve nigame, sabalaṭṭhe saraṭṭhake;",
  "atk-s0512a3:540_0": "Sabbaṁ hatthagataṁ katvā, kāsuyā nikhaṇī mama’’nti.",
  "atk-s0512a3:541_0": "Tattha rājūpajīveti amaccapārisajjabrāhmaṇagahapatiādike rājānaṁ upanissāya jīvante.",
  "atk-s0512a3:541_1": "Nigameti negame.",
  "atk-s0512a3:541_2": "Sabalaṭṭheti senāpariyāpannatāya bale tiṭṭhantīti balaṭṭhā,",
  "atk-s0512a3:541_3": "hatthārohādayo,",
  "atk-s0512a3:541_4": "balaṭṭhehi sahāti sabalaṭṭhe.",
  "atk-s0512a3:541_5": "Saraṭṭhaketi sajanapade,",
  "atk-s0512a3:541_6": "rājūpajīve nigame ca aññañca sabbaṁ hatthagataṁ katvā.",
  "atk-s0512a3:541_7": "Kāsuyā nikhaṇī mamanti sabalavāhanaṁ sakalaṁ mama rajjaṁ gahetvā mampi galappamāṇe āvāṭe nikhaṇāpesi.",
  "atk-s0512a3:541_8": "Jātakepi –",
  "atk-s0512a3:542_0": "‘‘Anuttare kāmaguṇe samiddhe, bhutvāna pubbe vasi ekarājā;",
  "atk-s0512a3:543_0": "So dāni dugge narakamhi khitto, nappajjahe vaṇṇabalaṁ purāṇa’’nti. (jā. 1.4.9) –",
  "atk-s0512a3:544_0": "Āvāṭe khittabhāvo āgato.",
  "atk-s0512a3:544_1": "Jātakaṭṭhakathāyaṁ (jā. aṭṭha.",
  "atk-s0512a3:544_2": "3.4.9) pana ‘‘sikkāya pakkhipāpetvā uttarummāre heṭṭhāsīsakaṁ olambesī’’ti vuttaṁ.",
  "atk-s0512a3:545_0": "Mahāsatto corarājānaṁ ārabbha mettaṁ bhāvetvā kasiṇaparikammaṁ katvā jhānābhiññāyo nibbattetvā kāsuto uggantvā ākāse pallaṅkena nisīdi.",
  "atk-s0512a3:545_1": "Tena vuttaṁ –",
  "atk-s0512a3:546_0": "118.",
  "atk-s0512a3:547_0": " ‘‘Amaccamaṇḍalaṁ rajjaṁ, phītaṁ antepuraṁ mama;",
  "atk-s0512a3:548_0": "Acchinditvāna gahitaṁ, piyaputtaṁva passaha’’nti.",
  "atk-s0512a3:549_0": "Tattha amaccamaṇḍalanti tasmiṁ tasmiṁ rājakicce raññā amā saha vattantīti amaccā,",
  "atk-s0512a3:549_1": "saddhiṁ vā tesaṁ maṇḍalaṁ samūhaṁ.",
  "atk-s0512a3:549_2": "Phītanti balavāhanena nagarajanapadādīhi samiddhaṁ rajjaṁ.",
  "atk-s0512a3:549_3": "Itthāgāradāsidāsaparijanehi ceva vatthābharaṇādiupabhogūpakaraṇehi ca samiddhaṁ mama antepurañca acchinditvā",
  "atk-s0512a3:549_4": "gahitakaṁ gaṇhantaṁ amittarājānaṁ yāya attano piyaputtaṁva passiṁ ahaṁ,",
  "atk-s0512a3:549_5": "tāya evaṁbhūtāya mettāya me samo sakalaloke natthi,",
  "atk-s0512a3:549_6": "tasmā evaṁbhūtā esā me mettāpāramī paramatthapāramibhāvaṁ pattāti adhippāyo.",
  "atk-s0512a3:550_0": "Evaṁ pana mahāsatte taṁ corarājānaṁ ārabbha mettaṁ pharitvā ākāse pallaṅkena nisinne tassa sarīre dāho uppajji.",
  "atk-s0512a3:550_1": "So ‘‘ḍayhāmi ḍayhāmī’’ti bhūmiyaṁ aparāparaṁ parivattati.",
  "atk-s0512a3:550_2": "‘‘Kimeta’’nti vutte, mahārāja,",
  "atk-s0512a3:550_3": "tumhe niraparādhaṁ dhammikarājānaṁ āvāṭe nikhaṇāpayitthāti.",
  "atk-s0512a3:550_4": "‘‘Tena hi vegena gantvā taṁ uddharathā’’ti āha.",
  "atk-s0512a3:550_5": "Purisā gantvā taṁ rājānaṁ ākāse pallaṅkena nisinnaṁ disvā āgantvā dabbasenassa ārocesuṁ.",
  "atk-s0512a3:550_6": "So vegena gantvā vanditvā khamāpetvā ‘‘tumhākaṁ rajjaṁ tumheva kāretha,",
  "atk-s0512a3:550_7": "ahaṁ vo core paṭibāhessāmī’’ti vatvā tassa duṭṭhāmaccassa rājāṇaṁ kāretvā pakkāmi.",
  "atk-s0512a3:550_8": "Bodhisattopi rajjaṁ amaccānaṁ niyyātetvā isipabbajjaṁ pabbajitvā mahājanaṁ sīlādiguṇesu patiṭṭhāpetvā āyupariyosāne brahmalokaparāyano ahosi.",
  "atk-s0512a3:551_0": "Tadā dabbaseno ānandatthero ahosi, ekarājā lokanātho.",
  "atk-s0512a3:552_0": "Tassa divase divase chasu dānasālāsu chasatasahassavissajjanena paccatthikarañño sakalarajjapariccāgena ca dānapāramī,",
  "atk-s0512a3:552_1": "niccasīlauposathakammavasena pabbajitassa anavasesasīlasaṁvaravasena ca sīlapāramī,",
  "atk-s0512a3:552_2": "pabbajjāvasena jhānādhigamavasena ca nekkhammapāramī,",
  "atk-s0512a3:552_3": "sattānaṁ hitāhitavicāraṇavasena dānasīlādisaṁvidahanavasena ca paññāpāramī,",
  "atk-s0512a3:552_4": "dānādipuññasambhārassa abbhussahanavasena kāmavitakkādivinodanavasena ca vīriyapāramī,",
  "atk-s0512a3:552_5": "duṭṭhāmaccassa dabbasenarañño ca aparādhasahanavasena khantipāramī,",
  "atk-s0512a3:552_6": "yathāpaṭiññaṁ dānādinā avisaṁvādanavasena ca saccapāramī,",
  "atk-s0512a3:552_7": "dānādīnaṁ acalasamādānādhiṭṭhānavasena adhiṭṭhānapāramī,",
  "atk-s0512a3:552_8": "paccatthikepi ekantena hitūpasaṁhāravasena mettājhānanibbattanena ca mettāpāramī,",
  "atk-s0512a3:552_9": "duṭṭhāmaccena dabbasenena ca katāparādhe hitesīhi attano amaccādīhi nibbattite upakāre ca ajjhupekkhaṇena",
  "atk-s0512a3:552_10": "rajjasukhappattakāle paccatthikaraññā narake khittakāle samānacittatāya ca upekkhāpāramī veditabbā.",
  "atk-s0512a3:552_11": "Vuttañhetaṁ –",
  "atk-s0512a3:553_0": "‘‘Panujja dukkhena sukhaṁ janinda, sukhena vā dukkhamasayhasāhi;",
  "atk-s0512a3:554_0": "Ubhayattha santo abhinibbutattā, sukhe ca dukkhe ca bhavanti tulyā’’ti. (jā. 1.4.12);",
  "atk-s0512a3:555_0": "Yasmā panettha mettāpāramī atisayavatī,",
  "atk-s0512a3:555_1": "tasmā tadatthadīpanatthaṁ sā eva pāḷi āruḷhā.",
  "atk-s0512a3:555_2": "Tathā idha mahāsattassa sabbasattesu orasaputte viya samānukampatādayo guṇavisesā niddhāretabbāti.",
  "atk-s0512a3:556_0": "Ekarājacariyāvaṇṇanā niṭṭhitā.",
  "atk-s0512a3:557_0": "Mettāpāramī niṭṭhitā.",
  "atk-s0512a3:558_0": "15. Mahālomahaṁsacariyāvaṇṇanā",
  "atk-s0512a3:559_0": "119. Pannarasame ‘‘susāne seyyaṁ kappemī’’ti etthāyaṁ anupubbikathā –",
  "atk-s0512a3:560_0": "Mahāsatto hi tadā mahati uḷārabhoge kule nibbattitvā vuddhimanvāya disāpāmokkhassa ācariyassa santike",
  "atk-s0512a3:560_1": "garuvāsaṁ vasanto sabbasippānaṁ nipphattiṁ patvā kulagharaṁ āgantvā mātāpitūnaṁ accayena ñātakehi ‘‘kuṭumbaṁ",
  "atk-s0512a3:560_2": "saṇṭhapehī’’ti yāciyamānopi aniccatāmanasikāramukhena sabbabhavesu abhivaḍḍhamānasaṁvego kāye ca asubhasaññaṁ",
  "atk-s0512a3:560_3": "paṭilabhitvā gharāvāsapalibodhādhibhūtaṁ kilesagahanaṁ anogāhetvāva cirakālasamparicitaṁ nekkhammajjhāsayaṁ",
  "atk-s0512a3:560_4": "upabrūhayamāno mahantaṁ bhogakkhandhaṁ pahāya pabbajitukāmo hutvā puna cintesi –",
  "atk-s0512a3:560_5": "‘‘sacāhaṁ pabbajissāmi,",
  "atk-s0512a3:560_6": "guṇasambhāvanāpākaṭo bhavissāmī’’ti.",
  "atk-s0512a3:561_0": "So lābhasakkāraṁ jigucchanto pabbajjaṁ anupagantvā ‘‘pahomi cāhaṁ lābhālābhādīsu nibbikāro hotu’’nti",
  "atk-s0512a3:561_1": "attānaṁ takkento ‘‘visesato paraparibhavasahanādipaṭipadaṁ pūrento upekkhāpāramiṁ matthakaṁ pāpessāmī’’ti",
  "atk-s0512a3:561_2": "nivatthavattheneva gehato nikkhamitvā paramasallekhavuttikopi abalabalo amandamando viya paresaṁ acittakarūpena",
  "atk-s0512a3:561_3": "hīḷitaparibhūto hutvā gāmanigamarājadhānīsu ekarattivāseneva vicarati.",
  "atk-s0512a3:561_4": "Yattha pana mahantaṁ paribhavaṁ paṭilabhati,",
  "atk-s0512a3:561_5": "tattha cirampi vasati.",
  "atk-s0512a3:561_6": "So nivatthavatthe jiṇṇe pilotikakhaṇḍena tasmimpi jiṇṇe kenaci dinnaṁ aggaṇhanto hirikopīnapaṭicchādanamatteneva carati.",
  "atk-s0512a3:561_7": "Evaṁ gacchante kāle ekaṁ nigamagāmaṁ agamāsi.",
  "atk-s0512a3:562_0": "Tattha gāmadārakā dhuttajātikā vedhaverā keci rājavallabhānaṁ puttanattudāsādayo ca uddhatā unnaḷā capalā",
  "atk-s0512a3:562_1": "mukharā vikiṇṇavācā kālena kālaṁ kīḷābahulā vicaranti.",
  "atk-s0512a3:562_2": "Duggate mahallake purise ca itthiyo ca gacchante disvā bhasmapuṭena piṭṭhiyaṁ ākiranti,",
  "atk-s0512a3:562_3": "ketakīpaṇṇaṁ kacchantare olambenti,",
  "atk-s0512a3:562_4": "tena vippakārena parivattetvā olokente yathāvajjakīḷitaṁ dassetvā upahasanti.",
  "atk-s0512a3:562_5": "Mahāpuriso tasmiṁ nigame te evaṁ vicarante dhuttadārake disvā ‘‘laddho vata dāni me upekkhāpāramiyā paripūraṇūpāyo’’ti cintetvā tattha vihāsi.",
  "atk-s0512a3:562_6": "Taṁ te dhuttadārakā passitvā vippakāraṁ kātuṁ ārabhanti.",
  "atk-s0512a3:563_0": "Mahāsatto taṁ asahanto viya ca tehi bhāyanto viya ca uṭṭhahitvā gacchati.",
  "atk-s0512a3:563_1": "Te taṁ anubandhanti.",
  "atk-s0512a3:563_2": "So tehi anubandhiyamāno ‘‘ettha natthi koci paṭivattā’’ti susānaṁ gantvā aṭṭhikaṁ sīsūpadhānaṁ katvā sayati.",
  "atk-s0512a3:563_3": "Dhuttadārakāpi tattha gantvā oṭṭhubhanādikaṁ nānappakāraṁ vippakāraṁ katvā pakkamanti.",
  "atk-s0512a3:563_4": "Evaṁ te divase divase karonti eva.",
  "atk-s0512a3:563_5": "Ye pana viññū purisā,",
  "atk-s0512a3:563_6": "te evaṁ karonte passanti.",
  "atk-s0512a3:563_7": "Te te paṭibāhitvā ‘‘ayaṁ mahānubhāvo tapassī mahāyogī’’ti ca ñatvā uḷāraṁ sakkārasammānaṁ karonti.",
  "atk-s0512a3:563_8": "Mahāsatto pana sabbattha ekasadisova hoti majjhattabhūto.",
  "atk-s0512a3:563_9": "Tena vuttaṁ ‘‘susāne seyyaṁ kappemī’’tiādi.",
  "atk-s0512a3:564_0": "Tattha susāne seyyaṁ kappemi,",
  "atk-s0512a3:564_1": "chavaṭṭhikaṁ upanidhāyāti āmakasusāne chaḍḍitakaḷevarato soṇasiṅgālādīhi tahiṁ tahiṁ vikkhittesu aṭṭhikesu",
  "atk-s0512a3:564_2": "ekaṁ aṭṭhikaṁ sīsūpadhānaṁ katvā sucimhi ca asucimhi ca samānacittatāya tasmiṁ susāne seyyaṁ kappemi,",
  "atk-s0512a3:564_3": "sayāmīti attho.",
  "atk-s0512a3:564_4": "Gāmaṇḍalāti gāmadārakā.",
  "atk-s0512a3:564_5": "Rūpaṁ dassentinappakanti yathāvajjakīḷitāya oṭṭhubhanaupahasanaummihanādīhi kaṇṇasote salākappavesanādīhi",
  "atk-s0512a3:564_6": "ca atikakkhaḷaṁ anappakaṁ nānappakāraṁ rūpaṁ vikāraṁ karonti.",
  "atk-s0512a3:565_0": "120.Apareti tesu eva gāmadārakesu ekacce.",
  "atk-s0512a3:565_1": "Upāyanānūpanentīti ‘‘ayaṁ imesu paribhavavasena evarūpaṁ vippakāraṁ karontesu na kiñci vikāraṁ dasseti,",
  "atk-s0512a3:565_2": "sammānane nu kho kīdiso’’ti pariggaṇhantā vividhaṁ bahuṁ gandhamālaṁ bhojanaṁ aññāni ca upāyanāni paṇṇākārāni upanenti upaharanti.",
  "atk-s0512a3:565_3": "Aparehi vā tehi anācāragāmadārakehi aññe viññū manussā ‘‘ayaṁ imesaṁ evaṁ vividhampi vippakāraṁ karontānaṁ na kuppati,",
  "atk-s0512a3:565_4": "aññadatthu khantimettānuddayaṁyeva tesu upaṭṭhapeti,",
  "atk-s0512a3:565_5": "aho acchariyapuriso’’ti haṭṭhā ‘‘bahu vatimehi etasmiṁ vippaṭipajjantehi apuññaṁ pasuta’’nti saṁviggamānasāva",
  "atk-s0512a3:565_6": "hutvā bahuṁ gandhamālaṁ vividhaṁ bhojanaṁ aññāni ca upāyanāni upanenti upaharanti.",
  "atk-s0512a3:566_0": "121.Yeme dukkhaṁ upaharantīti ye gāmadārakā mayhaṁ sarīradukkhaṁ upaharanti upanenti.",
  "atk-s0512a3:566_1": "‘‘Upadahantī’’tipi pāṭho,",
  "atk-s0512a3:566_2": "uppādentīti attho.",
  "atk-s0512a3:566_3": "Ye ca denti sukhaṁ mamāti ye ca viññū manussā mama mayhaṁ sukhaṁ denti,",
  "atk-s0512a3:566_4": "mālāgandhabhojanādisukhūpakaraṇehi mama sukhaṁ upaharanti.",
  "atk-s0512a3:566_5": "Sabbesaṁ samako homīti katthacipi vikārānuppattiyā samānacittatāya vividhānampi tesaṁ janānaṁ samako ekasadiso homi bhavāmi.",
  "atk-s0512a3:566_6": "Dayā kopo na vijjatīti yasmā mayhaṁ upakārake mettacittatāsaṅkhātā dayā,",
  "atk-s0512a3:566_7": "apakārake manopadosasaṅkhāto kopopi na vijjati,",
  "atk-s0512a3:566_8": "tasmā sabbesaṁ samako homīti dasseti.",
  "atk-s0512a3:567_0": "122.",
  "atk-s0512a3:567_1": "Idāni bhagavā tadā upakārīsu apakārīsu ca sattesu samupacitañāṇasambhārassa attano samānacittatā vikārābhāvo yā ca lokadhammesu anupalittatā ahosi,",
  "atk-s0512a3:567_2": "taṁ dassetuṁ ‘‘sukhadukkhe tulābhūto’’ti osānagāthamāha.",
  "atk-s0512a3:568_0": "Tattha sukhadukkheti sukhe ca dukkhe ca.",
  "atk-s0512a3:568_1": "Tulābhūtoti samakaṁ gahitatulā viya onatiunnatiapanatiṁ vajjetvā majjhattabhūto,",
  "atk-s0512a3:568_2": "sukhadukkhaggahaṇeneva cettha taṁnimittabhāvato lābhālābhāpi gahitāti veditabbaṁ.",
  "atk-s0512a3:568_3": "Yasesūti kittīsu.",
  "atk-s0512a3:568_4": "Ayasesūti nindāsu.",
  "atk-s0512a3:568_5": "Sabbatthāti sabbesu sukhādīsu lokadhammesu.",
  "atk-s0512a3:568_6": "Iti bhagavā tadā sabbasattesu sabbalokadhammesu ca anaññasādhāraṇaṁ attano majjhattabhāvaṁ kittetvā tena",
  "atk-s0512a3:568_7": "tasmiṁ attabhāve attano upekkhāpāramiyā sikhāppattabhāvaṁ vibhāvento ‘‘esā me upekkhāpāramī’’ti desanaṁ",
  "atk-s0512a3:568_8": "niṭṭhāpesi.",
  "atk-s0512a3:569_0": "Idhāpi mahāsattassa paṭhamaṁ dānapāramī nāma visesato sabbavibhavapariccāgo ‘‘ye keci imaṁ sarīraṁ gahetvā",
  "atk-s0512a3:569_1": "yaṁkiñci attano icchitaṁ karontū’’ti anapekkhabhāvena attano attabhāvapariccāgo ca dānapāramī,",
  "atk-s0512a3:569_2": "hīnādikassa sabbassa akattabbassa akaraṇaṁ sīlapāramī,",
  "atk-s0512a3:569_3": "kāmassādavimukhassa gehato nikkhantassa sato kāye asubhasaññānubrūhanā nekkhammapāramī,",
  "atk-s0512a3:569_4": "sambodhisambhārānaṁ upakāradhammapariggahaṇe tappaṭipakkhappahāne ca kosallaṁ aviparītato dhammasabhāvacintanā ca paññāpāramī ,",
  "atk-s0512a3:569_5": "kāmavitakkādivinodanaṁ dukkhādhivāsanavīriyañca vīriyapāramī,",
  "atk-s0512a3:569_6": "sabbāpi adhivāsanakhanti khantipāramī,",
  "atk-s0512a3:569_7": "vacīsaccaṁ samādānāvisaṁvādanena viratisaccañca saccapāramī ,",
  "atk-s0512a3:569_8": "anavajjadhamme acalasamādānādhiṭṭhānaṁ adhiṭṭhānapāramī,",
  "atk-s0512a3:569_9": "anodhiso sabbasattesu mettānuddayabhāvo mettāpāramī,",
  "atk-s0512a3:569_10": "upekkhāpāramī panassa yathāvuttavaseneva veditabbāti dasa pāramiyo labbhanti.",
  "atk-s0512a3:569_11": "Upekkhāpāramī cettha atisayavatīti katvā sāyeva desanaṁ āruḷhā.",
  "atk-s0512a3:569_12": "Tathā idha mahāsattassa mahantaṁ bhogakkhandhaṁ mahantañca ñātiparivaṭṭaṁ pahāya mahābhinikkhamanasadisaṁ gehato nikkhamanaṁ,",
  "atk-s0512a3:569_13": "tathā nikkhamitvā lābhasakkāraṁ jigucchato paresaṁ sambhāvanaṁ pariharitukāmassa pabbajjāliṅgaṁ aggahetvā",
  "atk-s0512a3:569_14": "citteneva anavasesaṁ pabbajjāguṇe adhiṭṭhahitvā paramasukhavihāro,",
  "atk-s0512a3:569_15": "paramappicchatā,",
  "atk-s0512a3:569_16": "pavivekābhirati,",
  "atk-s0512a3:569_17": "upekkhaṇādhippāyena attano kāyajīvitanirapekkhā,",
  "atk-s0512a3:569_18": "parehi attano upari katavippakārādhivāsanaṁ,",
  "atk-s0512a3:569_19": "ukkaṁsagatasallekhavutti,",
  "atk-s0512a3:569_20": "bodhisambhārapaṭipakkhānaṁ kilesānaṁ tanubhāvena khīṇāsavānaṁ viya paresaṁ upakārāpakāresu nibbikārabhāvahetubhūtena",
  "atk-s0512a3:569_21": "sabbattha majjhattabhāvena samuṭṭhāpito lokadhammehi anupalepo,",
  "atk-s0512a3:569_22": "sabbapāramīnaṁ muddhabhūtāya upekkhāpāramiyā sikhāppattīti evamādayo guṇānubhāvā vibhāvetabbāti.",
  "atk-s0512a3:570_0": "Mahālomahaṁsacariyāvaṇṇanā niṭṭhitā.",
  "atk-s0512a3:571_0": "Upekkhāpāramī niṭṭhitā.",
  "atk-s0512a3:572_0": "Tatiyavaggassa atthavaṇṇanā niṭṭhitā.",
  "atk-s0512a3:573_0": "Uddānagāthāvaṇṇanā",
  "atk-s0512a3:574_0": "‘‘Yudhañjayo’’tiādikā uddānagāthā.",
  "atk-s0512a3:574_1": "Tattha bhisenāti bhisāpadesena mahākañcanacariyaṁ (cariyā.",
  "atk-s0512a3:574_2": "3.34 ādayo) dasseti.",
  "atk-s0512a3:574_3": "Soṇanandoti iminā soṇapaṇḍitacariyaṁ (cariyā.",
  "atk-s0512a3:574_4": "3.42 ādayo ) dasseti.",
  "atk-s0512a3:574_5": "Tathā mūgapakkhoti mūgapakkhāpadesena temiyapaṇḍitacariyaṁ (cariyā.",
  "atk-s0512a3:574_6": "3.48 ādayo) dasseti.",
  "atk-s0512a3:574_7": "Upekkhāpāramisīsena mahālomahaṁsacariyaṁ (cariyā.",
  "atk-s0512a3:574_8": "3.119 ādayo) dasseti.",
  "atk-s0512a3:574_9": "Āsi iti vuṭṭhaṁ mahesināti yathā,",
  "atk-s0512a3:574_10": "sāriputta,",
  "atk-s0512a3:574_11": "tuyhaṁ etarahi desitaṁ,",
  "atk-s0512a3:574_12": "iti evaṁ iminā vidhānena mahantānaṁ dānapāramiādīnaṁ bodhisambhārānaṁ esanato mahesinā tadā bodhisattabhūtena",
  "atk-s0512a3:574_13": "mayā vuṭṭhaṁ ciṇṇaṁ caritaṁ paṭipannaṁ āsi ahosīti attho .",
  "atk-s0512a3:574_14": "Idāni pāramiparipūraṇavasena cirakālappavattitaṁ idha vuttaṁ avuttañca attano dukkarakiriyaṁ ekajjhaṁ katvā yadatthaṁ sā pavattitā,",
  "atk-s0512a3:574_15": "tañca saṅkhepeneva dassetuṁ ‘‘evaṁ bahubbidha’’nti gāthamāha.",
  "atk-s0512a3:575_0": "Tattha evanti iminā vuttanayena.",
  "atk-s0512a3:575_1": "Bahubbidhaṁ dukkhanti akittipaṇḍitādikāle kārapaṇṇādiāhāratāya tañca yācakassa datvā āhārūpacchedādinā ca bahuvidhaṁ nānappakāraṁ dukkhaṁ.",
  "atk-s0512a3:575_2": "Tathā kururājādikāle sakkasampattisadisā sampattī ca bahubbidhā.",
  "atk-s0512a3:575_3": "Bhavābhaveti khuddake ceva mahante ca bhave.",
  "atk-s0512a3:575_4": "Bhavābhave vā vuddhihāniyo anubhavitvā bahuvidhehi dukkhehi avihaññamāno bahuvidhāhi ca sampattīhi anākaḍḍhiyamāno",
  "atk-s0512a3:575_5": "pāramiparipūraṇapasuto eva hutvā tadanurūpaṁ paṭipattiṁ paṭipanno uttamaṁ anuttaraṁ sammāsambodhiṁ sabbaññutaṁ patto,",
  "atk-s0512a3:575_6": "adhigatosmīti attho.",
  "atk-s0512a3:576_0": "Idāni yāsaṁ pāramīnaṁ paripūraṇatthaṁ esā dukkaracariyā ciraṁ pavattitā,",
  "atk-s0512a3:576_1": "tāsaṁ anavasesato paripuṇṇabhāvaṁ tena ca pattabbaphalassa attanā adhigatabhāvaṁ dassetuṁ ‘‘datvā dātabbakaṁ dānaṁ,",
  "atk-s0512a3:576_2": "sīlaṁ pūretvā asesato’’tiādi vuttaṁ.",
  "atk-s0512a3:577_0": "Tattha datvā dātabbakaṁ dānanti tadā anuttaraṁ sammāsambodhiṁ abhisambujjhituṁ aggayānapaṭipadaṁ paṭipannena",
  "atk-s0512a3:577_1": "mahābodhisattena dātabbaṁ deyyadhammaṁ bāhiraṁ rajjādiṁ abbhantaraṁ attapariccāgoti pañca mahāpariccāgapariyosānaṁ",
  "atk-s0512a3:577_2": "dānapāramidānaupapāramidānaparamatthapāramippabhedaṁ dānaṁ anavasesato sampādetvāti attho.",
  "atk-s0512a3:577_3": "Tattha akittibrāhmaṇakāle (cariyā.",
  "atk-s0512a3:577_4": "1.1 ādayo; jā.",
  "atk-s0512a3:577_5": "1.13.83 ādayo) saṅkhabrāhmaṇakāleti (cariyā.",
  "atk-s0512a3:577_6": "1.11 ādayo; jā.",
  "atk-s0512a3:577_7": "1.10.39 ādayo) evamādīsu idha āgatesu anāgatesu ca visayhaseṭṭhikāle (jā.",
  "atk-s0512a3:577_8": "1.4.157 ādayo) velāmakāleti (a. ni.",
  "atk-s0512a3:577_9": "9.20) evamādīsupi dānapāramiyā mahāpurisassa pūritattabhāvānaṁ parimāṇaṁ nāma natthi.",
  "atk-s0512a3:577_10": "Ekantena panassa sasapaṇḍitakāle –",
  "atk-s0512a3:578_0": "‘‘Bhikkhāya upagataṁ disvā, sakattānaṁ pariccajiṁ;",
  "atk-s0512a3:579_0": "Dānena me samo natthi, esā me dānapāramī’’ti. (cariyā. 1. tassuddāna) –",
  "atk-s0512a3:580_0": "Evaṁ attapariccāgaṁ karontassa dānapāramī paramatthapāramī nāma jātā.",
  "atk-s0512a3:580_1": "Itaresu pana yathārahaṁ pāramiupapāramiyo veditabbā.",
  "atk-s0512a3:581_0": "Sīlaṁ pūretvā asesatoti tathā anavasesato kāyiko saṁvaro,",
  "atk-s0512a3:581_1": "vācasiko saṁvaro,",
  "atk-s0512a3:581_2": "kāyikavācasiko saṁvaro,",
  "atk-s0512a3:581_3": "indriyasaṁvaro,",
  "atk-s0512a3:581_4": "bhojane mattaññutā,",
  "atk-s0512a3:581_5": "suvisuddhājīvatāti evamādikaṁ bodhisattasīlaṁ sampādentena sīlapāramisīlaupapāramisīlaparamatthapāramippabhedaṁ",
  "atk-s0512a3:581_6": "pūretabbaṁ sabbaṁ sīlaṁ pūretvā sammadeva sampādetvā.",
  "atk-s0512a3:581_7": "Idhāpi sīlavanāgarājakāle (cariyā.",
  "atk-s0512a3:581_8": "2.1 ādayo; jā.",
  "atk-s0512a3:581_9": "1.1.72) campeyyanāgarājakāleti (cariyā.",
  "atk-s0512a3:581_10": "2.20 ādayo; jā.",
  "atk-s0512a3:581_11": "1.15.240 ādayo) evamādīsu idha āgatesu,",
  "atk-s0512a3:581_12": "anāgatesu ca mahākapikāle (cariyā.",
  "atk-s0512a3:581_13": "3.67 ādayo; jā.",
  "atk-s0512a3:581_14": "1.7.83 ādayo;",
  "atk-s0512a3:581_15": "1.16.178 ādayo) chaddantakāleti (jā.",
  "atk-s0512a3:581_16": "1.16.97 ādayo) evamādīsu mahāsattassa sīlapāramiyā pūritattabhāvānaṁ parimāṇaṁ nāma natthi.",
  "atk-s0512a3:581_17": "Ekantena panassa saṅkhapālakāle –",
  "atk-s0512a3:582_0": "‘‘Sūlehi vinivijjhante, koṭṭayantepi sattibhi;",
  "atk-s0512a3:583_0": "Bhojaputte na kuppāmi, esā me sīlapāramī’’ti. (cariyā. 2.91) –",
  "atk-s0512a3:584_0": "Evaṁ attapariccāgaṁ karontassa sīlapāramī paramatthapāramī nāma jātā.",
  "atk-s0512a3:584_1": "Itaresu pana yathārahaṁ pāramiupapāramiyo veditabbā.",
  "atk-s0512a3:585_0": "Nekkhammepāramiṁ gantvāti tathā tividhepi mahābhinikkhamane pāramiṁ paramukkaṁsaṁ gantvā.",
  "atk-s0512a3:585_1": "Tattha yudhañjayakāle (cariyā.",
  "atk-s0512a3:585_2": "3.1 ādayo; jā.",
  "atk-s0512a3:585_3": "1.11.73 ādayo) somanassakumārakāleti (cariyā.",
  "atk-s0512a3:585_4": "3.7 ādayo; jā.",
  "atk-s0512a3:585_5": "1.15.211 ādayo) evamādīsu idha āgatesu,",
  "atk-s0512a3:585_6": "anāgatesu ca hatthipālakumārakāle (jā.",
  "atk-s0512a3:585_7": "1.15.337 ādayo) maghadevakāleti (ma. ni.",
  "atk-s0512a3:585_8": "2.308 ādayo; jā.",
  "atk-s0512a3:585_9": "1.1.9) evamādīsu mahārajjaṁ pahāya nekkhammapāramiyā pūritattabhāvānaṁ parimāṇaṁ nāma natthi.",
  "atk-s0512a3:585_10": "Ekantena panassa cūḷasutasomakāle –",
  "atk-s0512a3:586_0": "‘‘Mahārajjaṁ hatthagataṁ, kheḷapiṇḍaṁva chaḍḍayiṁ;",
  "atk-s0512a3:587_0": "Cajato na hoti lagganaṁ,",
  "atk-s0512a3:587_1": "esā me nekkhammapāramī’’ti. (dha. sa. aṭṭha.",
  "atk-s0512a3:587_2": "nidānakathā; jā. aṭṭha.",
  "atk-s0512a3:587_3": "1.dūrenidānakathā; apa. aṭṭha.",
  "atk-s0512a3:587_4": "1.dūrenidānakathā);",
  "atk-s0512a3:588_0": "Evaṁ nissaṅgatāya rajjaṁ chaḍḍetvā nikkhamantassa nekkhammapāramī paramatthapāramī nāma jātā.",
  "atk-s0512a3:588_1": "Itaresu pana yathārahaṁ pāramiupapāramiyo veditabbā.",
  "atk-s0512a3:589_0": "Paṇḍiteparipucchitvāti kiṁ kusalaṁ kiṁ akusalaṁ kiṁ sāvajjaṁ kiṁ anavajjantiādinā kusalādidhammavibhāgaṁ",
  "atk-s0512a3:589_1": "kammakammaphalavibhāgaṁ sattānaṁ upakārāvahaṁ anavajjakammāyatanasippāyatanavijjāṭṭhānādiṁ paṇḍite sappaññe",
  "atk-s0512a3:589_2": "paripucchitvā.",
  "atk-s0512a3:589_3": "Etena paññāpāramiṁ dasseti.",
  "atk-s0512a3:589_4": "Tattha vidhurapaṇḍitakāle (jā.",
  "atk-s0512a3:589_5": "2.22.1346 ādayo) mahāgovindapaṇḍitakāle (dī. ni.",
  "atk-s0512a3:589_6": "2.293 ādayo;",
  "atk-s0512a3:589_7": "cariyā 1.37 ādayo) kudālapaṇḍitakāle (jā.",
  "atk-s0512a3:589_8": "1.1.70) arakapaṇḍitakāle (jā.",
  "atk-s0512a3:589_9": "1.2.37 ādayo) bodhiparibbājakakāle mahosadhapaṇḍitakāleti (jā.",
  "atk-s0512a3:589_10": "2.22.590 ādayo) evamādīsu paññāpāramiyā pūritattabhāvānaṁ parimāṇaṁ nāma natthi.",
  "atk-s0512a3:589_11": "Ekantena panassa senakapaṇḍitakāle –",
  "atk-s0512a3:590_0": "‘‘Paññāya vicinantohaṁ, brāhmaṇaṁ mocayiṁ dukhā;",
  "atk-s0512a3:591_0": "Paññāya me samo natthi,",
  "atk-s0512a3:591_1": "esā me paññāpāramī’’ti. (dha. sa. aṭṭha.",
  "atk-s0512a3:591_2": "nidānakathā; jā. aṭṭha.",
  "atk-s0512a3:591_3": "1.dūrenidānakathā; apa. aṭṭha.",
  "atk-s0512a3:591_4": "1.dūrenidānakkathā) –",
  "atk-s0512a3:592_0": "Antobhastagataṁ sappaṁ dassentassa paññāpāramī paramatthapāramī nāma jātā.",
  "atk-s0512a3:592_1": "Vīriyaṁ katvāna uttamanti sammāsambodhiṁ pāpetuṁ samatthatāya uttamaṁ padhānaṁ vīriyanti vividhampi vīriyapāramiṁ katvā uppādetvā.",
  "atk-s0512a3:592_2": "Tattha mahāsīlavarājakāle (jā.",
  "atk-s0512a3:592_3": "1.1.51) pañcāvudhakumārakāle (jā.",
  "atk-s0512a3:592_4": "1.1.55) mahāvānarindakāleti (jā.",
  "atk-s0512a3:592_5": "1.1.57) evamādīsu vīriyapāramiyā pūritattabhāvānaṁ parimāṇaṁ nāma natthi.",
  "atk-s0512a3:592_6": "Ekantena panassa mahājanakakāle –",
  "atk-s0512a3:593_0": "‘‘Atīradassī jalamajjhe, hatā sabbeva mānusā;",
  "atk-s0512a3:594_0": "Cittassa aññathā natthi,",
  "atk-s0512a3:594_1": "esā me vīriyapāramī’’ti. (dha. sa. aṭṭha.",
  "atk-s0512a3:594_2": "nidānakathā; jā. aṭṭha.",
  "atk-s0512a3:594_3": "1.dūrenidānakathā; apa. aṭṭha.",
  "atk-s0512a3:594_4": "1.dūrenidānakathā) –",
  "atk-s0512a3:595_0": "Evaṁ mahāsamuddaṁ tarantassa vīriyapāramī paramatthapāramī nāma jātā.",
  "atk-s0512a3:596_0": "Khantiyā pāramiṁ gantvāti adhivāsanakhantiādi khantiparamukkaṁsabhāvaṁ pāpento khantiyā pāramiṁ paramakoṭiṁ gantvā,",
  "atk-s0512a3:596_1": "khantipāramiṁ sampādetvāti attho.",
  "atk-s0512a3:596_2": "Tattha mahākapikāle (cariyā.",
  "atk-s0512a3:596_3": "3.67 ādayo; jā.",
  "atk-s0512a3:596_4": "1.7.83 ādayo) mahiṁsarājakāle (jā.",
  "atk-s0512a3:596_5": "1.3.82 ādayo) rurumigarājakāle (jā.",
  "atk-s0512a3:596_6": "1.13.117 ādayo) dhammadevaputtakāleti (jā.",
  "atk-s0512a3:596_7": "1.11.26 ādayo) evamādīsu khantipāramiyā pūritattabhāvānaṁ parimāṇaṁ nāma natthi.",
  "atk-s0512a3:596_8": "Ekantena panassa khantivādikāle –",
  "atk-s0512a3:597_0": "‘‘Acetanaṁ va koṭṭente, tiṇhena pharasunā mamaṁ;",
  "atk-s0512a3:598_0": "Kāsirāje na kuppāmi,",
  "atk-s0512a3:598_1": "esā me khantipāramī’’ti. (dha. sa. aṭṭha.",
  "atk-s0512a3:598_2": "nidānakathā; jā. aṭṭha.",
  "atk-s0512a3:598_3": "1.dūrenidānakathā; apa. aṭṭha.",
  "atk-s0512a3:598_4": "1.dūrenidānakathā) –",
  "atk-s0512a3:599_0": "Evaṁ acetanabhāvena viya mahādukkhaṁ anubhavantassa khantipāramī paramatthapāramī nāma jātā.",
  "atk-s0512a3:600_0": "Katvā daḷhamadhiṭṭhānanti kusalasamādānādhiṭṭhānaṁ tassa tassa pāramisamādānassa tadupakārakasamādānassa ca adhiṭṭhānaṁ daḷhataraṁ asithilaṁ katvā,",
  "atk-s0512a3:600_1": "taṁ taṁ vatasamādānaṁ anivattibhāvena adhiṭṭhahitvāti attho.",
  "atk-s0512a3:600_2": "Tattha jotipālakāle (ma. ni.",
  "atk-s0512a3:600_3": "2.282 ādayo) sarabhaṅgakāle (jā.",
  "atk-s0512a3:600_4": "2.17.50 ādayo) nemikāleti (cariyā.",
  "atk-s0512a3:600_5": "1.40 ādayo;",
  "atk-s0512a3:600_6": "jā.2.22.421 ādayo) evamādīsu adhiṭṭhānapāramiyā pūritattabhāvānaṁ parimāṇaṁ nāma natthi.",
  "atk-s0512a3:600_7": "Ekantena panassa temiyakumārakāle –",
  "atk-s0512a3:601_0": "‘‘Mātāpitā na me dessā, attā me na ca dessiyo;",
  "atk-s0512a3:602_0": "Sabbaññutaṁ piyaṁ mayhaṁ, tasmā vatamadhiṭṭhahi’’nti. (cariyā. 3.65) –",
  "atk-s0512a3:603_0": "Evaṁ jīvitaṁ pariccajitvā vataṁ adhiṭṭhahantassa adhiṭṭhānapāramī paramatthapāramī nāma jātā.",
  "atk-s0512a3:604_0": "Saccavācānurakkhiyāti saccavācaṁ anurakkhitvā jīvitantarāyepi anariyavohāraṁ gūthaṁ viya jigucchanto pariharitvā sabbaso avisaṁvādibhāvaṁ rakkhitvā.",
  "atk-s0512a3:604_1": "Tattha kapirājakāle (cariyā.",
  "atk-s0512a3:604_2": "3.67 ādayo) saccatāpasakāle maccharājakāleti evamādīsu saccapāramiyā pūritattabhāvānaṁ parimāṇaṁ nāma natthi.",
  "atk-s0512a3:604_3": "Ekantena panassa mahāsutasomakāle –",
  "atk-s0512a3:605_0": "‘‘Saccavācaṁ anurakkhanto, cajitvā mama jīvitaṁ;",
  "atk-s0512a3:606_0": "Mocesiṁ ekasataṁ khattiye,",
  "atk-s0512a3:606_1": "esā me saccapāramī’’ti. (dha. sa. aṭṭha.",
  "atk-s0512a3:606_2": "nidānakathā; jā. aṭṭha.",
  "atk-s0512a3:606_3": "1.dūrenidānakathā; apa. aṭṭha.",
  "atk-s0512a3:606_4": "1.dūrenidānakathā) –",
  "atk-s0512a3:607_0": "Evaṁ jīvitaṁ cajitvā saccaṁ anurakkhantassa saccapāramī paramatthapāramī nāma jātā.",
  "atk-s0512a3:608_0": "Mettāyapāramiṁ gantvāti sabbasattesu anodhiso hitūpasaṁhāralakkhaṇāya mettāya pāramiṁ paramukkaṁsataṁ patvā.",
  "atk-s0512a3:608_1": "Tattha cūḷadhammapālakāle (jā.",
  "atk-s0512a3:608_2": "1.5.44 ādayo) mahāsīlavarājakāle (jā.",
  "atk-s0512a3:608_3": "1.1.51) sāmapaṇḍitakāleti (cariyā.",
  "atk-s0512a3:608_4": "3.111 ādayo; jā.",
  "atk-s0512a3:608_5": "2.22.296 ādayo) evamādīsu mettāpāramiyā pūritattabhāvānaṁ parimāṇaṁ nāma natthi.",
  "atk-s0512a3:608_6": "Ekantena panassa suvaṇṇasāmakāle –",
  "atk-s0512a3:609_0": "‘‘Na maṁ koci uttasati, napihaṁ bhāyāmi kassaci;",
  "atk-s0512a3:610_0": "Mettābalenupatthaddho, ramāmi pavane tadā’’ti. (cariyā. 3.113) –",
  "atk-s0512a3:611_0": "Evaṁ jīvitampi anoloketvā mettāyantassa mettāpāramī paramatthapāramī nāma jātā.",
  "atk-s0512a3:612_0": "Sammānanāvamānaneti sakkaccaṁ pūjāsakkārādinā sammānane oṭṭhubhanādinā avamānane ca sabbattha lokadhamme",
  "atk-s0512a3:612_1": "samako samacitto nibbikāro hutvā uttamaṁ anuttaraṁ labbaññutaṁ adhigatosmīti attho.",
  "atk-s0512a3:612_2": "Tattha mahāvānarindakāle (jā.",
  "atk-s0512a3:612_3": "1.1.57) kāsirājakāle khemabrāhmaṇakāle aṭṭhisenaparibbājakakāleti (jā.",
  "atk-s0512a3:612_4": "1.7.54 ādayo) evamādīsu upekkhāpāramiyā pūritattabhāvānaṁ parimāṇaṁ nāma natthi.",
  "atk-s0512a3:612_5": "Ekantena panassa mahālomahaṁsakāle –",
  "atk-s0512a3:613_0": "‘‘Susāne seyyaṁ kappemi, chavaṭṭhikaṁ upanidhāyahaṁ;",
  "atk-s0512a3:614_0": "Gāmaṇḍalā upāgantvā, rūpaṁ dassentinappaka’’nti. (cariyā. 3.119) –",
  "atk-s0512a3:615_0": "Evaṁ gāmadārakesu oṭṭhubhanādīhi ceva mālāgandhūpahārādīhi ca sukhadukkhaṁ uppādentesupi upekkhaṁ anativattantassa",
  "atk-s0512a3:615_1": "upekkhāpāramī paramatthapāramī nāma jātā.",
  "atk-s0512a3:615_2": "Iti bhagavā –",
  "atk-s0512a3:616_0": "‘‘Evaṁ bahubbidhaṁ dukkhaṁ, sampattī ca bahubbidhā;",
  "atk-s0512a3:617_0": "Bhavābhave anubhavitvā, patto sambodhimuttama’’nti. –",
  "atk-s0512a3:618_0": "Sammāsambodhiṁ adhigantuṁ imasmiṁ bhaddakappe attanā kataṁ dukkaracariyaṁ saṅkhepeneva vatvā puna –",
  "atk-s0512a3:619_0": "‘‘Datvā dātabbakaṁ dānaṁ, sīlaṁ pūretvā asesato;",
  "atk-s0512a3:620_0": "Nekkhamme pāramiṁ gantvā, patto sambodhimuttamaṁ.",
  "atk-s0512a3:621_0": "‘‘Paṇḍite paripucchitvā, vīriyaṁ katvāna muttamaṁ;",
  "atk-s0512a3:622_0": "Khantiyā pāramiṁ gantvā, patto sambodhimuttamaṁ.",
  "atk-s0512a3:623_0": "‘‘Katvā daḷhamadhiṭṭhānaṁ, saccavācānurakkhiya;",
  "atk-s0512a3:624_0": "Mettāya pāramiṁ gantvā, patto sambodhimuttamaṁ.",
  "atk-s0512a3:625_0": "‘‘Lābhālābhe yasāyase, sammānanāvamānane;",
  "atk-s0512a3:626_0": "Sabbattha samako hutvā, patto sambodhimuttama’’nti. –",
  "atk-s0512a3:627_0": "Attanā sammadeva paripūritā dasa pāramiyo dasseti.",
  "atk-s0512a3:628_0": "Pakiṇṇakakathā",
  "atk-s0512a3:629_0": "Imasmiṁ pana ṭhāne ṭhatvā mahābodhiyānapaṭipattiyaṁ ussāhajātānaṁ kulaputtānaṁ bodhisambhāresu nānappakārakosallatthaṁ",
  "atk-s0512a3:629_1": "sabbapāramīsu pakiṇṇakakathā kathetabbā.",
  "atk-s0512a3:630_0": "Tatridaṁ pañhakammaṁ –",
  "atk-s0512a3:630_1": "kā panetā pāramiyo?",
  "atk-s0512a3:630_2": "Kenaṭṭhena pāramiyo?",
  "atk-s0512a3:630_3": "Katividhā cetā?",
  "atk-s0512a3:630_4": "Ko tāsaṁ kamo?",
  "atk-s0512a3:630_5": "Kāni lakkhaṇarasapaccupaṭṭhānapadaṭṭhānāni?",
  "atk-s0512a3:630_6": "Ko paccayo?",
  "atk-s0512a3:630_7": "Ko saṁkileso?",
  "atk-s0512a3:630_8": "Kiṁ vodānaṁ?",
  "atk-s0512a3:630_9": "Ko paṭipakkho?",
  "atk-s0512a3:630_10": "Kā paṭipatti?",
  "atk-s0512a3:630_11": "Ko vibhāgo?",
  "atk-s0512a3:630_12": "Ko saṅgaho?",
  "atk-s0512a3:630_13": "Ko sampādanūpāyo?",
  "atk-s0512a3:630_14": "Kittakena kālena sampādanaṁ?",
  "atk-s0512a3:630_15": "Ko ānisaṁso?",
  "atk-s0512a3:630_16": "Kiṁ cetāsaṁ phalanti?",
  "atk-s0512a3:631_0": "Tatridaṁ vissajjanaṁ –",
  "atk-s0512a3:631_1": "kā panetā pāramiyoti?",
  "atk-s0512a3:631_2": "Taṇhāmānadiṭṭhīhi anupahatā karuṇūpāyakosallapariggahitā dānādayo guṇā pāramiyo.",
  "atk-s0512a3:632_0": "Kenaṭṭhena pāramiyoti?",
  "atk-s0512a3:632_1": "Dānasīlādiguṇavisesayogena sattuttamatāya paramā mahāsattā bodhisattā,",
  "atk-s0512a3:632_2": "tesaṁ bhāvo kammaṁ vā pāramī,",
  "atk-s0512a3:632_3": "dānādikiriyā.",
  "atk-s0512a3:632_4": "Atha vā paratīti paramo,",
  "atk-s0512a3:632_5": "dānādiguṇānaṁ pūrako pālako cāti bodhisatto,",
  "atk-s0512a3:632_6": "paramassa ayaṁ,",
  "atk-s0512a3:632_7": "paramassa vā bhāvo,",
  "atk-s0512a3:632_8": "kammaṁ vā pāramī,",
  "atk-s0512a3:632_9": "dānādikiriyāva.",
  "atk-s0512a3:632_10": "Atha vā paraṁ sattaṁ attani mavati bandhati guṇavisesayogena,",
  "atk-s0512a3:632_11": "paraṁ vā adhikataraṁ majjati sujjhati saṁkilesamalato,",
  "atk-s0512a3:632_12": "paraṁ vā seṭṭhaṁ nibbānaṁ visesena mayati gacchati,",
  "atk-s0512a3:632_13": "paraṁ vā lokaṁ pamāṇabhūtena ñāṇavisesena idhalokaṁ viya munāti paricchindati,",
  "atk-s0512a3:632_14": "paraṁ vā ativiya sīlādiguṇagaṇaṁ attano santāne minoti pakkhipati,",
  "atk-s0512a3:632_15": "paraṁ vā attabhūtato dhammakāyato aññaṁ paṭipakkhaṁ vā tadanatthakaraṁ kilesacoragaṇaṁ mināti hiṁsatīti paramo,",
  "atk-s0512a3:632_16": "mahāsatto.",
  "atk-s0512a3:632_17": "Paramassa ayantiādi vuttanayena yojetabbaṁ.",
  "atk-s0512a3:632_18": "Pāre vā nibbāne majjati sujjhati satte ca sodheti,",
  "atk-s0512a3:632_19": "tattha vā satte mavati bandhati yojeti,",
  "atk-s0512a3:632_20": "taṁ vā mayati gacchati gameti ca,",
  "atk-s0512a3:632_21": "munāti vā taṁ yāthāvato ,",
  "atk-s0512a3:632_22": "tattha vā satte minoti pakkhipati,",
  "atk-s0512a3:632_23": "kilesārayo vā sattānaṁ tattha mināti hiṁsatīti pāramī,",
  "atk-s0512a3:632_24": "mahāpuriso.",
  "atk-s0512a3:632_25": "Tassa bhāvo kammaṁ vā pāramitā,",
  "atk-s0512a3:632_26": "dānādikiriyāva.",
  "atk-s0512a3:632_27": "Iminā nayena pāramīsaddattho veditabbo.",
  "atk-s0512a3:633_0": "Katividhāti? Saṅkhepato dasavidhā. Tā pana pāḷiyaṁ sarūpato āgatāyeva. Yathāha –",
  "atk-s0512a3:634_0": "‘‘Vicinanto tadā dakkhiṁ, paṭhamaṁ dānapāramiṁ;",
  "atk-s0512a3:635_0": "Pubbakehi mahesīhi, anuciṇṇaṁ mahāpatha’’nti. (bu. vaṁ. 2.116) –",
  "atk-s0512a3:636_0": "Ādi.",
  "atk-s0512a3:636_1": "Yathā cāha –",
  "atk-s0512a3:636_2": "‘‘kati nu kho, bhante,",
  "atk-s0512a3:636_3": "buddhakārakā dhammā? Dasa kho,",
  "atk-s0512a3:636_4": "sāriputta,",
  "atk-s0512a3:636_5": "buddhakārakā dhammā.",
  "atk-s0512a3:636_6": "Katame dasa?",
  "atk-s0512a3:636_7": "Dānaṁ kho,",
  "atk-s0512a3:636_8": "sāriputta,",
  "atk-s0512a3:636_9": "buddhakārako dhammo, sīlaṁ,",
  "atk-s0512a3:636_10": "nekkhammaṁ, paññā, vīriyaṁ, khanti, saccaṁ,",
  "atk-s0512a3:636_11": "adhiṭṭhānaṁ, mettā,",
  "atk-s0512a3:636_12": "upekkhā buddhakārako dhammo. Ime kho,",
  "atk-s0512a3:636_13": "sāriputta,",
  "atk-s0512a3:636_14": "dasa buddhakārakā dhammā’’ti.",
  "atk-s0512a3:636_15": "Idamavoca bhagavā,",
  "atk-s0512a3:636_16": "idaṁ vatvā sugato athāparaṁ etadavoca satthā –",
  "atk-s0512a3:637_0": "‘‘Dānaṁ sīlañca nekkhammaṁ, paññā vīriyena pañcamaṁ;",
  "atk-s0512a3:638_0": "Khanti saccamadhiṭṭhānaṁ, mettupekkhāti te dasā’’ti. (bu. vaṁ. 1.76 thokaṁ visadisaṁ);",
  "atk-s0512a3:639_0": "Keci pana ‘‘chabbidhā’’ti vadanti.",
  "atk-s0512a3:639_1": "Taṁ etāsaṁ saṅgahavasena vuttaṁ.",
  "atk-s0512a3:639_2": "So pana saṅgaho parato āvi bhavissati.",
  "atk-s0512a3:640_0": "Ko tāsaṁ kamoti?",
  "atk-s0512a3:640_1": "Ettha kamoti desanākkamo,",
  "atk-s0512a3:640_2": "so ca paṭhamasamādānahetuko,",
  "atk-s0512a3:640_3": "samādānaṁ pavicayahetukaṁ,",
  "atk-s0512a3:640_4": "iti yathā ādimhi pavicitā samādinnā ca,",
  "atk-s0512a3:640_5": "tathā desitā.",
  "atk-s0512a3:640_6": "Tattha dānaṁ sīlassa bahūpakāraṁ sukarañcāti taṁ ādimhi vuttaṁ.",
  "atk-s0512a3:640_7": "Dānaṁ sīlapariggahitaṁ mahapphalaṁ hoti mahānisaṁsanti dānānantaraṁ sīlaṁ vuttaṁ.",
  "atk-s0512a3:640_8": "Sīlaṁ nekkhammapariggahitaṁ,",
  "atk-s0512a3:640_9": "nekkhammaṁ paññāpariggahitaṁ,",
  "atk-s0512a3:640_10": "paññā vīriyapariggahitā,",
  "atk-s0512a3:640_11": "vīriyaṁ khantipariggahitaṁ,",
  "atk-s0512a3:640_12": "khanti saccapariggahitā,",
  "atk-s0512a3:640_13": "saccaṁ adhiṭṭhānapariggahitaṁ,",
  "atk-s0512a3:640_14": "adhiṭṭhānaṁ mettāpariggahitaṁ,",
  "atk-s0512a3:640_15": "mettā upekkhāpariggahitā mahapphalā hoti mahānisaṁsāti mettānantaramupekkhā vuttā.",
  "atk-s0512a3:640_16": "Upekkhā pana karuṇāpariggahitā karuṇā ca upekkhāpariggahitāti veditabbā.",
  "atk-s0512a3:640_17": "‘‘Kathaṁ pana mahākāruṇikā bodhisattā sattesu upekkhakā hontī’’ti?",
  "atk-s0512a3:640_18": "‘‘Upekkhitabbayuttesu kañci kālaṁ upekkhakā honti ,",
  "atk-s0512a3:640_19": "na pana sabbattha sabbadā cā’’ti keci.",
  "atk-s0512a3:640_20": "Apare pana –",
  "atk-s0512a3:640_21": "‘‘na sattesu upekkhakā,",
  "atk-s0512a3:640_22": "sattakatesu pana vippakāresu upekkhakā hontī’’ti.",
  "atk-s0512a3:641_0": "Aparo nayo –",
  "atk-s0512a3:641_1": "pacurajanesupi pavattiyā sabbasattasādhāraṇattā appaphalattā sukarattā ca ādimhi dānaṁ vuttaṁ.",
  "atk-s0512a3:641_2": "Sīlena dāyakapaṭiggāhakasuddhito parānuggahaṁ vatvā parapīḷānivattivacanato kiriyadhammaṁ vatvā akiriyadhammavacanato",
  "atk-s0512a3:641_3": "bhogasampattihetuṁ vatvā bhavasampattihetuvacanato ca dānassa anantaraṁ sīlaṁ vuttaṁ.",
  "atk-s0512a3:641_4": "Nekkhammena sīlasampattisiddhito kāyavacīsucaritaṁ vatvā manosucaritavacanato visuddhasīlassa sukheneva",
  "atk-s0512a3:641_5": "jhānasamijjhanato kammāparādhappahānena payogasuddhiṁ vatvā kilesāparādhappahānena āsayasuddhivacanato",
  "atk-s0512a3:641_6": "vītikkamappahānena cittassa pariyuṭṭhānappahānavacanato ca sīlassa anantaraṁ nekkhammaṁ vuttaṁ.",
  "atk-s0512a3:641_7": "Paññāya nekkhammassa siddhiparisuddhito jhānābhāvena paññābhāvavacanato ‘‘samādhipadaṭṭhānā hi paññā,",
  "atk-s0512a3:641_8": "paññāpaccupaṭṭhāno ca samādhi’’.",
  "atk-s0512a3:641_9": "Samathanimittaṁ vatvā upekkhānimittavacanato parahitajjhānena parahitakaraṇūpāyakosallavacanato ca nekkhammassa anantaraṁ paññā vuttā.",
  "atk-s0512a3:641_10": "Vīriyārambhena paññākiccasiddhito sattasuññatādhammanijjhānakkhantiṁ vatvā sattahitāya ārambhassa acchariyatāvacanato",
  "atk-s0512a3:641_11": "upekkhānimittaṁ vatvā paggahanimittavacanato nisammakāritaṁ vatvā uṭṭhānavacanato ca ‘‘nisammakārino",
  "atk-s0512a3:641_12": "hi uṭṭhānaṁ phalavisesamāvahatī’’ti paññāya anantaraṁ vīriyaṁ vuttaṁ.",
  "atk-s0512a3:642_0": "Vīriyena titikkhāsiddhito ‘‘vīriyavā hi āraddhavīriyattā sattasaṅkhārehi upanītaṁ dukkhaṁ abhibhuyya viharati’’.",
  "atk-s0512a3:642_1": "Vīriyassa titikkhālaṅkārabhāvato ‘‘vīriyavato hi titikkhā sobhati’’.",
  "atk-s0512a3:642_2": "Paggahanimittaṁ vatvā samathanimittavacanato accārambhena uddhaccadosappahānavacanato ‘‘dhammanijjhānakkhantiyā hi uddhaccadoso pahīyati’’.",
  "atk-s0512a3:642_3": "Vīriyavato sātaccakaraṇavacanato ‘‘khantibahulo hi anuddhato sātaccakārī hoti’’.",
  "atk-s0512a3:642_4": "Appamādavato parahitakiriyārambhe paccupakārataṇhābhāvavacanato ‘‘yāthāvato dhammanijjhāne hi sati taṇhā na hoti’’.",
  "atk-s0512a3:642_5": "Parahitārambhe paramepi parakatadukkhasahanatāvacanato ca vīriyassa anantaraṁ khanti vuttā.",
  "atk-s0512a3:642_6": "Saccena khantiyā cirādhiṭṭhānato apakārino apakārakhantiṁ vatvā tadupakārakaraṇe avisaṁvādavacanato khantiyā",
  "atk-s0512a3:642_7": "apavādavācāvikampanena bhūtavāditāya avijahanavacanato sattasuññatādhammanijjhānakkhantiṁ vatvā tadupabrūhitañāṇasaccavacanato",
  "atk-s0512a3:642_8": "ca khantiyā anantaraṁ saccaṁ vuttaṁ.",
  "atk-s0512a3:643_0": "Adhiṭṭhānena saccasiddhito ‘‘acalādhiṭṭhānassa hi virati sijjhati’’.",
  "atk-s0512a3:643_1": "Avisaṁvāditaṁ vatvā tattha acalabhāvavacanato ‘‘saccasandho hi dānādīsu paṭiññānurūpaṁ niccalova pavattati’’.",
  "atk-s0512a3:643_2": "Ñāṇasaccaṁ vatvā sambhāresu pavattiniṭṭhāpanavacanato ‘‘yathābhūtañāṇavā hi bodhisambhāre adhiṭṭhāti,",
  "atk-s0512a3:643_3": "te ca niṭṭhāpeti paṭipakkhehi akampiyabhāvato’’ti saccassa anantaraṁ adhiṭṭhānaṁ vuttaṁ.",
  "atk-s0512a3:643_4": "Mettāya parahitakaraṇasamādānādhiṭṭhānasiddhito adhiṭṭhānaṁ vatvā hitūpasaṁhāravacanato ‘‘bodhisambhāre hi adhitiṭṭhamāno mettāvihārī hoti’’.",
  "atk-s0512a3:643_5": "Acalādhiṭṭhānassa samādānāvikopanena samādānasambhavato ca adhiṭṭhānassa anantaraṁ mettā vuttā.",
  "atk-s0512a3:643_6": "Upekkhāya mettāvisuddhito sattesu hitūpasaṁhāraṁ vatvā tadaparādhesu udāsīnatāvacanato mettābhāvanaṁ",
  "atk-s0512a3:643_7": "vatvā tannissandabhāvanāvacanato hitakāmasattepi upekkhakoti acchariyaguṇatāvacanato ca mettāya anantaraṁ",
  "atk-s0512a3:643_8": "upekkhā vuttāti evametāsaṁ kamo veditabbo.",
  "atk-s0512a3:644_0": "Kāni lakkhaṇarasapaccupaṭṭhānapadaṭṭhānānīti ettha avisesena tāva sabbāpi pāramiyo parānuggahalakkhaṇā,",
  "atk-s0512a3:644_1": "paresaṁ upakārakaraṇarasā,",
  "atk-s0512a3:644_2": "avikampanarasā vā,",
  "atk-s0512a3:644_3": "hitesitāpaccupaṭṭhānā,",
  "atk-s0512a3:644_4": "buddhattapaccupaṭṭhānā vā,",
  "atk-s0512a3:644_5": "mahākaruṇāpadaṭṭhānā,",
  "atk-s0512a3:644_6": "karuṇūpāyakosallapadaṭṭhānā vā.",
  "atk-s0512a3:645_0": "Visesena pana yasmā karuṇūpāyakosallapariggahitā attūpakaraṇapariccāgacetanā dānapāramitā,",
  "atk-s0512a3:645_1": "karuṇūpāyakosallapariggahitaṁ kāyavacīsucaritaṁ atthato akattabbaviratikattabbakaraṇacetanādayo ca sīlapāramitā.",
  "atk-s0512a3:645_2": "Karuṇūpāyakosallapariggahito ādīnavadassanapubbaṅgamo kāmabhavehi nikkhamanacittuppādo nekkhammapāramitā,",
  "atk-s0512a3:645_3": "karuṇūpāyakosallapariggahito dhammānaṁ sāmaññavisesalakkhaṇāvabodho paññāpāramitā.",
  "atk-s0512a3:645_4": "Karuṇūpāyakosallapariggahito kāyacittehi parahitārambho vīriyapāramitā,",
  "atk-s0512a3:645_5": "karuṇūpāyakosallapariggahitaṁ sattasaṅkhārāparādhasahanaṁ adosappadhāno tadākārappavattacittuppādo khantipāramitā,",
  "atk-s0512a3:645_6": "karuṇūpāyakosallapariggahitaṁ viraticetanādibhedaṁ avisaṁvādanaṁ saccapāramitā,",
  "atk-s0512a3:645_7": "karuṇūpāyakosallapariggahitaṁ acalasamādānādhiṭṭhānaṁ tadākārappavatto cittuppādo adhiṭṭhānapāramitā,",
  "atk-s0512a3:645_8": "karuṇūpāyakosallapariggahito lokassa hitasukhūpasaṁhāro atthato abyāpādo mettāpāramitā,",
  "atk-s0512a3:645_9": "karuṇūpāyakosallapariggahitā anunayapaṭighaviddhaṁsanī iṭṭhāniṭṭhesu sattasaṅkhāresu samappavatti upekkhāpāramitā.",
  "atk-s0512a3:646_0": "Tasmā pariccāgalakkhaṇā dānapāramī,",
  "atk-s0512a3:646_1": "deyyadhamme lobhaviddhaṁsanarasā,",
  "atk-s0512a3:646_2": "anāsattipaccupaṭṭhānā,",
  "atk-s0512a3:646_3": "bhavavibhavasampattipaccupaṭṭhānā vā,",
  "atk-s0512a3:646_4": "pariccajitabbavatthupadaṭṭhānā.",
  "atk-s0512a3:646_5": "Sīlanalakkhaṇā sīlapāramī,",
  "atk-s0512a3:646_6": "samādhānalakkhaṇā patiṭṭhānalakkhaṇā cāti vuttaṁ hoti.",
  "atk-s0512a3:646_7": "Dussīlyaviddhaṁsanarasā,",
  "atk-s0512a3:646_8": "anavajjarasā vā,",
  "atk-s0512a3:646_9": "soceyyapaccupaṭṭhānā,",
  "atk-s0512a3:646_10": "hirottappapadaṭṭhānā.",
  "atk-s0512a3:646_11": "Kāmato ca bhavato ca nikkhamanalakkhaṇā nekkhammapāramī,",
  "atk-s0512a3:646_12": "tadādīnavavibhāvanarasā,",
  "atk-s0512a3:646_13": "tato eva vimukhabhāvapaccupaṭṭhānā,",
  "atk-s0512a3:646_14": "saṁvegapadaṭṭhānā.",
  "atk-s0512a3:646_15": "Yathāsabhāvapaṭivedhalakkhaṇā paññāpāramī,",
  "atk-s0512a3:646_16": "akkhalitapaṭivedhalakkhaṇā vā kusalissāsakhittausupaṭivedho viya,",
  "atk-s0512a3:646_17": "visayobhāsanarasā padīpo viya,",
  "atk-s0512a3:646_18": "asammohapaccupaṭṭhānā araññagatasudesiko viya,",
  "atk-s0512a3:646_19": "samādhipadaṭṭhānā,",
  "atk-s0512a3:646_20": "catusaccapadaṭṭhānā vā.",
  "atk-s0512a3:646_21": "Ussāhalakkhaṇā vīriyapāramī,",
  "atk-s0512a3:646_22": "upatthambhanarasā,",
  "atk-s0512a3:646_23": "asaṁsīdanapaccupaṭṭhānā,",
  "atk-s0512a3:646_24": "vīriyārambhavatthupadaṭṭhānā,",
  "atk-s0512a3:646_25": "saṁvegapadaṭṭhānā vā.",
  "atk-s0512a3:646_26": "Khamanalakkhaṇā khantipāramī,",
  "atk-s0512a3:646_27": "iṭṭhāniṭṭhasahanarasā,",
  "atk-s0512a3:646_28": "adhivāsanapaccupaṭṭhānā,",
  "atk-s0512a3:646_29": "avirodhapaccupaṭṭhānā vā,",
  "atk-s0512a3:646_30": "yathābhūtadassanapadaṭṭhānā.",
  "atk-s0512a3:646_31": "Avisaṁvādanalakkhaṇā saccapāramī,",
  "atk-s0512a3:646_32": "yathāsabhāvavibhāvanarasā,",
  "atk-s0512a3:646_33": "sādhutāpaccupaṭṭhānā,",
  "atk-s0512a3:646_34": "soraccapadaṭṭhānā.",
  "atk-s0512a3:646_35": "Bodhisambhāresu adhiṭṭhānalakkhaṇā adhiṭṭhānapāramī,",
  "atk-s0512a3:646_36": "tesaṁ paṭipakkhābhibhavanarasā,",
  "atk-s0512a3:646_37": "tattha acalatāpaccupaṭṭhānā,",
  "atk-s0512a3:646_38": "bodhisambhārapadaṭṭhānā.",
  "atk-s0512a3:646_39": "Hitākārappavattilakkhaṇā mettāpāramī,",
  "atk-s0512a3:646_40": "hitūpasaṁhārarasā,",
  "atk-s0512a3:646_41": "āghātavinayanarasā vā,",
  "atk-s0512a3:646_42": "sommabhāvapaccupaṭṭhānā,",
  "atk-s0512a3:646_43": "sattānaṁ manāpabhāvadassanapadaṭṭhānā.",
  "atk-s0512a3:646_44": "Majjhattākārappavattilakkhaṇā upekkhāpāramī,",
  "atk-s0512a3:646_45": "samabhāvadassanarasā,",
  "atk-s0512a3:646_46": "paṭighānunayavūpasamapaccupaṭṭhānā,",
  "atk-s0512a3:646_47": "kammassakatāpaccavekkhaṇapadaṭṭhānā.",
  "atk-s0512a3:647_0": "Ettha ca karuṇūpāyakosallapariggahitatā dānādīnaṁ pariccāgādilakkhaṇassa visesanabhāvena vattabbā.",
  "atk-s0512a3:647_1": "Karuṇūpāyakosallapariggahitāni hi dānādīni bodhisattasantāne pavattāni dānādipāramiyo nāma honti.",
  "atk-s0512a3:648_0": "Kopaccayoti? Abhinīhāro tāva pāramīnaṁ paccayo. Yo hi ayaṁ –",
  "atk-s0512a3:649_0": "‘‘Manussattaṁ liṅgasampatti, hetu satthāradassanaṁ;",
  "atk-s0512a3:650_0": "Pabbajjā guṇasampatti, adhikāro ca chandatā;",
  "atk-s0512a3:651_0": "Aṭṭhadhammasamodhānā, abhinīhāro samijjhatī’’ti. (bu. vaṁ. 2.59) –",
  "atk-s0512a3:652_0": "Evaṁ vutto aṭṭhadhammasamodhānasampādito ‘‘tiṇṇo tāreyyaṁ mutto moceyyaṁ danto dameyyaṁ santo sameyyaṁ",
  "atk-s0512a3:652_1": "assattho assāseyyaṁ parinibbuto parinibbāpeyyaṁ suddho sodheyyaṁ buddho bodheyya’’ntiādinayappavatto",
  "atk-s0512a3:652_2": "abhinīhāro.",
  "atk-s0512a3:652_3": "So avisesena sabbapāramīnaṁ paccayo.",
  "atk-s0512a3:652_4": "Tappavattiyā hi uddhaṁ pāramīnaṁ pavicayupaṭṭhānasamādānādhiṭṭhānanipphattiyo mahāpurisānaṁ sambhavanti.",
  "atk-s0512a3:653_0": "Tattha manussattanti manussattabhāvo.",
  "atk-s0512a3:653_1": "Manussattabhāveyeva hi ṭhatvā buddhattaṁ patthentassa patthanā samijjhati,",
  "atk-s0512a3:653_2": "na nāgasupaṇṇādijātīsu ṭhitassa.",
  "atk-s0512a3:653_3": "Kasmāti ce?",
  "atk-s0512a3:653_4": "Buddhabhāvassa ananucchavikabhāvato.",
  "atk-s0512a3:654_0": "Liṅgasampattīti manussattabhāve ṭhitassāpi purisasseva patthanā samijjhati,",
  "atk-s0512a3:654_1": "na itthiyā na paṇḍakanapuṁsakaubhatobyañjanakānaṁ vā samijjhati.",
  "atk-s0512a3:654_2": "Kasmāti ce?",
  "atk-s0512a3:654_3": "Yathāvuttakāraṇato lakkhaṇapāripūriyā abhāvato ca.",
  "atk-s0512a3:654_4": "Vuttañcetaṁ –",
  "atk-s0512a3:654_5": "‘‘aṭṭhānametaṁ,",
  "atk-s0512a3:654_6": "bhikkhave,",
  "atk-s0512a3:654_7": "anavakāso,",
  "atk-s0512a3:654_8": "yaṁ itthī arahaṁ assa sammāsambuddho’’ti (a. ni. 1.279; vibha.",
  "atk-s0512a3:654_9": "809) vitthāro.",
  "atk-s0512a3:654_10": "Tasmā manussajātikassāpi itthiliṅge ṭhitassa paṇḍakādīnaṁ vā patthanā na samijjhati.",
  "atk-s0512a3:655_0": "Hetūti upanissayasampatti.",
  "atk-s0512a3:655_1": "Manussapurisassāpi hi upanissayasampannasseva hetusampattiyā patthanā samijjhati,",
  "atk-s0512a3:655_2": "na itarassa.",
  "atk-s0512a3:656_0": "Satthāradassananti satthusammukhībhāvo.",
  "atk-s0512a3:656_1": "Dharamānakabuddhasseva hi santike patthentassa patthanā samijjhati,",
  "atk-s0512a3:656_2": "parinibbute pana bhagavati cetiyassa santike vā bodhimūle vā paṭimāya vā paccekabuddhabuddhasāvakānaṁ vā santike patthanā na samijjhati. Kasmā?",
  "atk-s0512a3:656_3": "Adhikārassa balavabhāvābhāvato.",
  "atk-s0512a3:656_4": "Buddhānaṁ eva pana santike patthanā samijjhati,",
  "atk-s0512a3:656_5": "ajjhāsayassa uḷārabhāvena tadadhikārassa balavabhāvāpattito.",
  "atk-s0512a3:657_0": "Pabbajjāti buddhassa bhagavato santike patthentassāpi kammakiriyavādīsu tāpasesu vā bhikkhūsu vā pabbajitasseva patthanā samijjhati,",
  "atk-s0512a3:657_1": "no gihiliṅge ṭhitassa. Kasmā?",
  "atk-s0512a3:657_2": "Buddhabhāvassa ananucchavikabhāvato.",
  "atk-s0512a3:657_3": "Pabbajitā eva hi mahābodhisattā sammāsambodhiṁ adhigacchanti,",
  "atk-s0512a3:657_4": "na gahaṭṭhabhūtā,",
  "atk-s0512a3:657_5": "tasmā paṇidhānakāle ca pabbajjāliṅgaṁ eva hi yuttarūpaṁ kiñca guṇasampattiadhiṭṭhānabhāvato.",
  "atk-s0512a3:658_0": "Guṇasampattīti abhiññādiguṇasampadā.",
  "atk-s0512a3:658_1": "Pabbajitassāpi hi aṭṭhasamāpattilābhino pañcābhiññasseva patthanā samijjhati,",
  "atk-s0512a3:658_2": "na yathāvuttaguṇasampattiyā virahitassa. Kasmā?",
  "atk-s0512a3:658_3": "Pāramipavicayassa asamatthabhāvato,",
  "atk-s0512a3:658_4": "upanissayasampattiyā abhiññāsampattiyā ca samannāgatattā mahāpurisā katābhinīhārā sayameva pāramī pavicetuṁ samatthā honti.",
  "atk-s0512a3:659_0": "Adhikāroti adhiko upakāro.",
  "atk-s0512a3:659_1": "Yathāvuttaguṇasampannopi hi yo attano jīvitampi buddhānaṁ pariccajitvā tasmiṁ kāle adhikaṁ upakāraṁ karoti,",
  "atk-s0512a3:659_2": "tasseva abhinīhāro samijjhati,",
  "atk-s0512a3:659_3": "na itarassa.",
  "atk-s0512a3:660_0": "Chandatāti kattukāmatākusalacchando.",
  "atk-s0512a3:660_1": "Yassa hi yathāvuttadhammasamannāgatassa buddhakārakadhammānaṁ atthāya mahanto chando mahatī patthanā mahatī kattukāmatā atthi,",
  "atk-s0512a3:660_2": "tasseva samijjhati,",
  "atk-s0512a3:660_3": "na itarassa.",
  "atk-s0512a3:661_0": "Tatridaṁ chandamahantatāya opammaṁ –",
  "atk-s0512a3:661_1": "yo sakalacakkavāḷagabbhaṁ ekodakībhūtaṁ attano bāhubaleneva uttaritvā pāraṁ gantuṁ samattho,",
  "atk-s0512a3:661_2": "so buddhattaṁ pāpuṇātīti sutvā taṁ dukkarato adahanto ‘‘ahaṁ taṁ uttaritvā pāraṁ gamissāmī’’ti chandajāto hoti,",
  "atk-s0512a3:661_3": "na tattha saṅkocaṁ āpajjati.",
  "atk-s0512a3:661_4": "Tathā yo sakalacakkavāḷaṁ vītaccikānaṁ vigatadhūmānaṁ aṅgārānaṁ pūraṁ pādehi akkamanto atikkamitvā parabhāgaṁ pāpuṇituṁ samattho…pe…",
  "atk-s0512a3:661_5": "na tattha saṅkocaṁ āpajjati.",
  "atk-s0512a3:661_6": "Tathā yo sakalacakkavāḷaṁ sattisūlehi sunisitaphalehi nirantaraṁ ākiṇṇaṁ pādehi akkamanto atikkamitvā…pe…",
  "atk-s0512a3:661_7": "na tattha saṅkocaṁ āpajjati.",
  "atk-s0512a3:661_8": "Tathā yo sakalacakkavāḷaṁ nirantaraṁ ghanaveḷugumbasañchannaṁ kaṇṭakalatāvanagahanaṁ vinivijjhitvā parabhāgaṁ gantuṁ samattho…pe…",
  "atk-s0512a3:661_9": "na tattha saṅkocaṁ āpajjati.",
  "atk-s0512a3:661_10": "Tathā yo ‘‘cattāri asaṅkhyeyyāni satasahassañca kappe niraye paccitvā buddhattaṁ pattabba’’nti sutvā",
  "atk-s0512a3:661_11": "taṁ dukkarato adahanto ‘‘ahaṁ tattha paccitvā buddhattaṁ pāpuṇissāmī’’ti chandajāto hoti,",
  "atk-s0512a3:661_12": "na tattha saṅkocaṁ āpajjatīti evamādinā nayena ettha chandassa mahantabhāvo veditabbo.",
  "atk-s0512a3:662_0": "Evaṁ aṭṭhaṅgasamannāgato panāyaṁ abhinīhāro atthato tesaṁ aṭṭhannaṁ aṅgānaṁ samodhānena tathāpavatto cittuppādoti veditabbo.",
  "atk-s0512a3:662_1": "So sammadeva sammāsambodhiyā paṇidhānalakkhaṇo.",
  "atk-s0512a3:662_2": "‘‘Aho vatāhaṁ anuttaraṁ sammāsambodhiṁ abhisambujjheyyaṁ,",
  "atk-s0512a3:662_3": "sabbasattānaṁ hitasukhaṁ nipphādeyya’’nti evamādipatthanāraso,",
  "atk-s0512a3:662_4": "bodhisambhārahetubhāvapaccupaṭṭhāno,",
  "atk-s0512a3:662_5": "mahākaruṇāpadaṭṭhāno,",
  "atk-s0512a3:662_6": "upanissayasampattipadaṭṭhāno vā.",
  "atk-s0512a3:662_7": "Acinteyyaṁ buddhabhūmiṁ aparimāṇaṁ sattalokahitañca ārabbha pavattiyā sabbabuddhakārakadhammamūlabhūto",
  "atk-s0512a3:662_8": "paramabhaddako paramakalyāṇo aparimeyyappabhāvo puññavisesoti daṭṭhabbo.",
  "atk-s0512a3:663_0": "Yassa ca uppattiyā saheva mahāpuriso mahābodhiyānapaṭipattiṁ otiṇṇo nāma hoti niyatabhāvasamadhigamanato",
  "atk-s0512a3:663_1": "tato anivattanasabhāvattā bodhisattoti samaññaṁ paṭilabhati,",
  "atk-s0512a3:663_2": "sabbabhāvena sammāsambodhiyaṁ samāsattamānasatā bodhisambhārasikkhāsamatthatā cassa santiṭṭhati.",
  "atk-s0512a3:663_3": "Yathāvuttābhinīhārasamijjhanena hi mahāpurisā sabbaññutaññāṇādhigamanapubbaliṅgena sayambhuñāṇena sammadeva",
  "atk-s0512a3:663_4": "sabbapāramiyo pavicinitvā samādāya anukkamena paripūrenti.",
  "atk-s0512a3:663_5": "Tathā katamahābhinīhāro hi sumedhapaṇḍito paṭipajji. Yathāha –",
  "atk-s0512a3:664_0": "‘‘Handa buddhakare dhamme, vicināmi ito cito;",
  "atk-s0512a3:665_0": "Uddhaṁ adho dasa disā, yāvatā dhammadhātuyā;",
  "atk-s0512a3:666_0": "Vicinanto tadā dakkhiṁ, paṭhamaṁ dānapārami’’nti. (bu. vaṁ. 2.115-116) –",
  "atk-s0512a3:667_0": "Vitthāro. Tassa ca abhinīhārassa cattāro paccayā cattāro hetū cattāri ca balāni veditabbāni.",
  "atk-s0512a3:668_0": "Tattha katame cattāro paccayā?",
  "atk-s0512a3:668_1": "Idha mahāpuriso passati tathāgataṁ mahatā buddhānubhāvena acchariyabbhutaṁ pāṭihāriyaṁ karontaṁ.",
  "atk-s0512a3:668_2": "Tassa taṁ nissāya taṁ ārammaṇaṁ katvā mahābodhiyaṁ cittaṁ santiṭṭhati –",
  "atk-s0512a3:668_3": "‘‘mahānubhāvā vatāyaṁ dhammadhātu,",
  "atk-s0512a3:668_4": "yassā suppaṭividdhattā bhagavā evaṁ acchariyabbhutadhammo acinteyyānubhāvo cā’’ti .",
  "atk-s0512a3:668_5": "So tameva mahānubhāvadassanaṁ nissāya taṁ paccayaṁ katvā sambodhiyaṁ adhimuccanto tattha cittaṁ ṭhapeti.",
  "atk-s0512a3:668_6": "Ayaṁ paṭhamo paccayo mahābhinīhārāya.",
  "atk-s0512a3:669_0": "Na heva kho passati tathāgatassa yathāvuttaṁ mahānubhāvataṁ,",
  "atk-s0512a3:669_1": "api ca kho suṇāti ‘‘ediso ca ediso ca bhagavā’’ti.",
  "atk-s0512a3:669_2": "So taṁ nissāya taṁ paccayaṁ katvā sambodhiyaṁ adhimuccanto tattha cittaṁ ṭhapeti.",
  "atk-s0512a3:669_3": "Ayaṁ dutiyo paccayo mahābhinīhārāya.",
  "atk-s0512a3:670_0": "Na heva kho passati tathāgatassa yathāvuttaṁ mahānubhāvataṁ,",
  "atk-s0512a3:670_1": "napi taṁ parato suṇāti,",
  "atk-s0512a3:670_2": "api ca kho tathāgatassa dhammaṁ desentassa ‘‘dasabalasamannāgato,",
  "atk-s0512a3:670_3": "bhikkhave,",
  "atk-s0512a3:670_4": "tathāgato’’tiādinā (saṁ. ni.",
  "atk-s0512a3:670_5": "2.21-22) buddhānubhāvapaṭisaṁyuttaṁ dhammaṁ suṇāti.",
  "atk-s0512a3:670_6": "So taṁ nissāya taṁ paccayaṁ katvā sambodhiyaṁ adhimuccanto tattha cittaṁ ṭhapeti.",
  "atk-s0512a3:670_7": "Ayaṁ tatiyo paccayo mahābhinīhārāya.",
  "atk-s0512a3:671_0": "Na heva kho passati tathāgatassa yathāvuttaṁ mahānubhāvataṁ,",
  "atk-s0512a3:671_1": "napi taṁ parato suṇāti,",
  "atk-s0512a3:671_2": "napi tathāgatassa dhammaṁ suṇāti,",
  "atk-s0512a3:671_3": "api ca kho uḷārajjhāsayo kalyāṇādhimuttiko ‘‘ahametaṁ buddhavaṁsaṁ buddhatantiṁ buddhapaveṇiṁ buddhadhammataṁ",
  "atk-s0512a3:671_4": "paripālessāmī’’ti yāvadeva dhammaṁ eva sakkaronto garukaronto mānento pūjento dhammaṁ apacāyamāno taṁ",
  "atk-s0512a3:671_5": "nissāya taṁ paccayaṁ katvā sambodhiyaṁ adhimuccanto tattha cittaṁ ṭhapeti.",
  "atk-s0512a3:671_6": "Ayaṁ catuttho paccayo mahābhinīhārāya.",
  "atk-s0512a3:672_0": "Tattha katame cattāro hetū mahābhinīhārāya?",
  "atk-s0512a3:672_1": "Idha mahāpuriso pakatiyā upanissayasampannova hoti purimakesu buddhesu katādhikāro.",
  "atk-s0512a3:672_2": "Ayaṁ paṭhamo hetu mahābhinīhārāya.",
  "atk-s0512a3:672_3": "Puna caparaṁ mahāpuriso pakatiyā karuṇājjhāsayo hoti karuṇādhimutto sattānaṁ dukkhaṁ apanetukāmo api ca attano kāyajīvitaṁ pariccajitvā.",
  "atk-s0512a3:672_4": "Ayaṁ dutiyo hetu mahābhinīhārāya.",
  "atk-s0512a3:672_5": "Puna caparaṁ mahāpuriso sakalatopi vaṭṭadukkhato sattahitāya ca dukkaracariyato sucirampi kālaṁ ghaṭento",
  "atk-s0512a3:672_6": "vāyamanto anibbinno hoti anutrāsī yāva icchitatthanipphatti.",
  "atk-s0512a3:672_7": "Ayaṁ tatiyo hetu mahābhinīhārāya.",
  "atk-s0512a3:672_8": "Puna caparaṁ mahāpuriso kalyāṇamittasannissito hoti,",
  "atk-s0512a3:672_9": "yo ahitato nivāreti,",
  "atk-s0512a3:672_10": "hite patiṭṭhapeti.",
  "atk-s0512a3:672_11": "Ayaṁ catuttho hetu mahābhinīhārāya.",
  "atk-s0512a3:673_0": "Tatrāyaṁ mahāpurisassa upanissayasampadā –",
  "atk-s0512a3:673_1": "ekantenevassa yathā ajjhāsayo sambodhininno hoti sambodhipoṇo sambodhipabbhāro,",
  "atk-s0512a3:673_2": "tathā sattānaṁ hitacariyā.",
  "atk-s0512a3:673_3": "Yato cānena purimabuddhānaṁ santike sambodhiyā paṇidhānaṁ kataṁ hoti manasā vācāya ca ‘‘ahampi ediso",
  "atk-s0512a3:673_4": "sammāsambuddho hutvā sammadeva sattānaṁ hitasukhaṁ nipphādeyya’’nti.",
  "atk-s0512a3:673_5": "Evaṁ sampannūpanissayassa panassa imāni upanissayasampattiyā liṅgāni bhavanti yehi samannāgatassa sāvakabodhisattehi",
  "atk-s0512a3:673_6": "ca paccekabodhisattehi ca mahāviseso mahantaṁ nānākaraṇaṁ paññāyati indriyato paṭipattito kosallato ca.",
  "atk-s0512a3:673_7": "Idha upanissayasampanno mahāpuriso yathā visadindriyo hoti visadañāṇo,",
  "atk-s0512a3:673_8": "na tathā itare.",
  "atk-s0512a3:673_9": "Parahitāya paṭipanno hoti,",
  "atk-s0512a3:673_10": "na attahitāya.",
  "atk-s0512a3:673_11": "Tathā hi so yathā bahujanahitāya bahujanasukhāya lokānukampāya atthāya hitāya sukhāya devamanussānaṁ paṭipajjati,",
  "atk-s0512a3:673_12": "na tathā itare.",
  "atk-s0512a3:673_13": "Tattha ca kosallaṁ āvahati ṭhānuppattikapaṭibhānena ṭhānāṭhānakusalatāya ca.",
  "atk-s0512a3:674_0": "Tathā mahāpuriso pakatiyā dānajjhāsayo hoti dānābhirato,",
  "atk-s0512a3:674_1": "sati deyyadhamme deti eva,",
  "atk-s0512a3:674_2": "na dānato saṅkocaṁ āpajjati,",
  "atk-s0512a3:674_3": "satataṁ samitaṁ saṁvibhāgasīlo hoti,",
  "atk-s0512a3:674_4": "pamuditova deti ādarajāto,",
  "atk-s0512a3:674_5": "na udāsīnacitto,",
  "atk-s0512a3:674_6": "mahantampi dānaṁ datvā na ca dānena santuṭṭho hoti,",
  "atk-s0512a3:674_7": "pageva appaṁ,",
  "atk-s0512a3:674_8": "paresañca ussāhaṁ janento dāne vaṇṇaṁ bhāsati,",
  "atk-s0512a3:674_9": "dānapaṭisaṁyuttaṁ dhammakathaṁ karoti,",
  "atk-s0512a3:674_10": "aññe ca paresaṁ dente disvā attamano hoti,",
  "atk-s0512a3:674_11": "bhayaṭṭhānesu ca paresaṁ abhayaṁ detīti evamādīni dānajjhāsayassa mahāpurisassa dānapāramiyā liṅgāni.",
  "atk-s0512a3:675_0": "Tathā pāṇātipātādīhi pāpadhammehi hirīyati ottappati,",
  "atk-s0512a3:675_1": "sattānaṁ aviheṭhanajātiko hoti sorato sukhasīlo asaṭho amāyāvī ujujātiko suvaco sovacassakaraṇīyehi dhammehi",
  "atk-s0512a3:675_2": "samannāgato mudujātiko atthaddho anatimānī,",
  "atk-s0512a3:675_3": "parasantakaṁ nādiyati antamaso tiṇasalākaṁ upādāya,",
  "atk-s0512a3:675_4": "attano hatthe nikkhittaṁ iṇaṁ vā gahetvā paraṁ na visaṁvādeti,",
  "atk-s0512a3:675_5": "parasmiṁ vā attano santake byāmūḷhe vissarite vā taṁ saññāpetvā paṭipādeti yathā taṁ na parahatthagataṁ hoti,",
  "atk-s0512a3:675_6": "aloluppo hoti,",
  "atk-s0512a3:675_7": "parapariggahesu pāpakaṁ cittampi na uppādeti,",
  "atk-s0512a3:675_8": "itthibyasanādīni dūrato parivajjeti,",
  "atk-s0512a3:675_9": "saccavādī saccasandho bhinnānaṁ sandhātā sahitānaṁ anuppadātā,",
  "atk-s0512a3:675_10": "piyavādī mihitapubbaṅgamo pubbabhāsī atthavādī dhammavādī anabhijjhālu abyāpannacitto aviparītadassano,",
  "atk-s0512a3:675_11": "kammassakatañāṇena saccānulomikañāṇena kataññū katavedī vuddhāpacāyī suvisuddhājīvo dhammakāmo parepi",
  "atk-s0512a3:675_12": "dhamme samādapetā sabbena sabbaṁ akiccato satte nivāretā kiccesu patiṭṭhapetā attanā ca tattha kicce",
  "atk-s0512a3:675_13": "yogaṁ āpajjitā,",
  "atk-s0512a3:675_14": "katvā vā pana sayaṁ akattabbaṁ sīghaññeva tato paṭivirato hotīti evamādīni sīlajjhāsayassa mahāpurisassa sīlapāramiyā liṅgāni.",
  "atk-s0512a3:676_0": "Tathā mandakileso hoti mandanīvaraṇo,",
  "atk-s0512a3:676_1": "pavivekajjhāsayo avikkhepabahulo,",
  "atk-s0512a3:676_2": "na tassa pāpakā vitakkā cittaṁ anvāssavanti,",
  "atk-s0512a3:676_3": "vivekagatassa cassa appakasireneva cittaṁ samādhiyati,",
  "atk-s0512a3:676_4": "amittapakkhepi tuvaṭaṁ mettacittatā santiṭṭhati,",
  "atk-s0512a3:676_5": "pageva itarasmiṁ,",
  "atk-s0512a3:676_6": "satimā ca hoti cirakatampi cirabhāsitampi saritā anussaritā,",
  "atk-s0512a3:676_7": "medhāvī ca hoti dhammojapaññāya samannāgato,",
  "atk-s0512a3:676_8": "nipako ca hoti tāsu tāsu itikattabbatāsu,",
  "atk-s0512a3:676_9": "āraddhavīriyo ca hoti sattānaṁ hitakiriyāsu,",
  "atk-s0512a3:676_10": "khantibalasamannāgato ca hoti sabbasaho,",
  "atk-s0512a3:676_11": "acalādhiṭṭhāno ca hoti daḷhasamādāno ,",
  "atk-s0512a3:676_12": "ajjhupekkhako ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṁ vasena nekkhammapāramiādīnaṁ liṅgāni veditabbāni.",
  "atk-s0512a3:677_0": "Evametehi bodhisambhāraliṅgehi samannāgatassa mahāpurisassa yaṁ vuttaṁ ‘‘mahābhinīhārāya kalyāṇamittasannissayo hetū’’ti.",
  "atk-s0512a3:677_1": "Tatridaṁ saṅkhepato kalyāṇamittalakkhaṇaṁ –",
  "atk-s0512a3:677_2": "idha kalyāṇamitto saddhāsampanno hoti sīlasampanno sutasampanno cāgasampanno vīriyasampanno satisampanno samādhisampanno paññāsampanno.",
  "atk-s0512a3:677_3": "Tattha saddhāsampattiyā saddahati tathāgatassa bodhiṁ kammaphalañca,",
  "atk-s0512a3:677_4": "tena sammāsambodhiyā hetubhūtaṁ sattesu hitesitaṁ na pariccajati,",
  "atk-s0512a3:677_5": "sīlasampattiyā sattānaṁ piyo hoti manāpo garu bhāvanīyo codako pāpagarahī vattā vacanakkhamo,",
  "atk-s0512a3:677_6": "sutasampattiyā sattānaṁ hitasukhāvahaṁ gambhīraṁ dhammakathaṁ kattā hoti,",
  "atk-s0512a3:677_7": "cāgasampattiyā appiccho hoti santuṭṭho pavivitto asaṁsaṭṭho,",
  "atk-s0512a3:677_8": "vīriyasampattiyā āraddhavīriyo hoti sattānaṁ hitapaṭipattiyaṁ,",
  "atk-s0512a3:677_9": "satisampattiyā upaṭṭhitasati hoti anavajjadhammesu,",
  "atk-s0512a3:677_10": "samādhisampattiyā avikkhitto hoti samāhitacitto,",
  "atk-s0512a3:677_11": "paññāsampattiyā aviparītaṁ pajānāti,",
  "atk-s0512a3:677_12": "so satiyā kusalākusalānaṁ dhammānaṁ gatiyo samanvesamāno paññāya sattānaṁ hitāhitaṁ yathābhūtaṁ jānitvā",
  "atk-s0512a3:677_13": "samādhinā tattha ekaggacitto hutvā vīriyena ahitā satte nisedhetvā hite niyojeti. Tenāha –",
  "atk-s0512a3:678_0": "‘‘Piyo garu bhāvanīyo, vattā ca vacanakkhamo;",
  "atk-s0512a3:679_0": "Gambhīrañca kathaṁ kattā, no caṭṭhāne niyojako’’ti. (a. ni. 7.37; netti. 113) –",
  "atk-s0512a3:680_0": "Evaṁ guṇasamannāgatañca kalyāṇamittaṁ upanissāya mahāpuriso attano upanissayasampattiṁ sammadeva pariyodapeti.",
  "atk-s0512a3:680_1": "Suvisuddhāsayapayogo ca hutvā catūhi balehi samannāgato na cireneva aṭṭhaṅge samodhānetvā mahābhinīhāraṁ",
  "atk-s0512a3:680_2": "karonto bodhisattabhāve patiṭṭhahati anivattidhammo niyato sambodhiparāyano.",
  "atk-s0512a3:681_0": "Tassimāni cattāri balāni.",
  "atk-s0512a3:681_1": "Ajjhattikabalaṁ yā sammāsambodhiyaṁ attasannissayā dhammagāravena abhiruci ekantaninnajjhāsayatā,",
  "atk-s0512a3:681_2": "yāya mahāpuriso attādhipati lajjāpassayo abhinīhārasampanno ca hutvā pāramiyo pūretvā sammāsambodhiṁ pāpuṇāti.",
  "atk-s0512a3:681_3": "Bāhirabalaṁ yā sammāsambodhiyaṁ parasannissayā abhiruci ekantaninnajjhāsayatā,",
  "atk-s0512a3:681_4": "yāya mahāpuriso lokādhipati mānāpassayo abhinīhārasampanno ca hutvā pāramiyo pūretvā sammāsambodhiṁ pāpuṇāti.",
  "atk-s0512a3:681_5": "Upanissayabalaṁ yā sammāsambodhiyaṁ upanissayasampattiyā abhiruci ekantaninnajjhāsayatā,",
  "atk-s0512a3:681_6": "yāya mahāpuriso tikkhindriyo visadadhātuko satisannissayo abhinīhārasampanno ca hutvā pāramiyo pūretvā sammāsambodhiṁ pāpuṇāti.",
  "atk-s0512a3:681_7": "Payogabalaṁ yā sammāsambodhiyaṁ tajjā payogasampadā sakkaccakāritā sātaccakāritā,",
  "atk-s0512a3:681_8": "yāya mahāpuriso visuddhapayogo nirantarakārī abhinīhārasampanno ca hutvā pāramiyo pūretvā sammāsambodhiṁ pāpuṇāti.",
  "atk-s0512a3:682_0": "Evamayaṁ catūhi paccayehi catūhi hetūhi catūhi ca balehi sampannasamudāgamo aṭṭhaṅgasamodhānasampādito abhinīhāro pāramīnaṁ paccayo mūlakāraṇabhāvato.",
  "atk-s0512a3:682_1": "Yassa ca pavattiyā mahāpurise cattāro acchariyā abbhutā dhammā patiṭṭhahanti,",
  "atk-s0512a3:682_2": "sabbasattanikāyaṁ attano orasaputtaṁ viya piyacittena pariggaṇhāti.",
  "atk-s0512a3:682_3": "Na cassa cittaṁ puttasaṁkilesavasena saṁkilissati.",
  "atk-s0512a3:682_4": "Sattānaṁ hitasukhāvaho cassa ajjhāsayo payogo ca hoti.",
  "atk-s0512a3:682_5": "Attano ca buddhakārakadhammā uparūpari vaḍḍhanti paripaccanti ca.",
  "atk-s0512a3:682_6": "Yato ca mahāpuriso uḷāratamena puññābhisandena kusalābhisandena pavattiyā paccayena sukhassāhārena samannāgato",
  "atk-s0512a3:682_7": "sattānaṁ dakkhiṇeyyo uttamagāravaṭṭhānaṁ asadisaṁ puññakkhettañca hoti.",
  "atk-s0512a3:682_8": "Evamanekaguṇo anekānisaṁso mahābhinīhāro pāramīnaṁ paccayoti veditabbo.",
  "atk-s0512a3:683_0": "Yathā ca abhinīhāro,",
  "atk-s0512a3:683_1": "evaṁ mahākaruṇā upāyakosallañca.",
  "atk-s0512a3:683_2": "Tattha upāyakosallaṁ nāma dānādīnaṁ bodhisambhārabhāvassa nimittabhūtā paññā,",
  "atk-s0512a3:683_3": "yāhi mahākaruṇūpāyakosallatāhi mahāpurisānaṁ attasukhanirapekkhatā nirantaraṁ parahitakaraṇapasutatā",
  "atk-s0512a3:683_4": "sudukkarehipi mahābodhisattacaritehi visādābhāvo pasādasambuddhidassanasavanānussaraṇakālesupi sattānaṁ",
  "atk-s0512a3:683_5": "hitasukhappaṭilābhahetubhāvo ca sampajjati.",
  "atk-s0512a3:683_6": "Tathā hissa paññāya buddhabhāvasiddhi,",
  "atk-s0512a3:683_7": "karuṇāya buddhakammasiddhi,",
  "atk-s0512a3:683_8": "paññāya sayaṁ tarati,",
  "atk-s0512a3:683_9": "karuṇāya pare tāreti,",
  "atk-s0512a3:683_10": "paññāya paradukkhaṁ parijānāti,",
  "atk-s0512a3:683_11": "karuṇāya paradukkhapatikāraṁ ārabhati,",
  "atk-s0512a3:683_12": "paññāya ca dukkhe nibbindati,",
  "atk-s0512a3:683_13": "karuṇāya dukkhaṁ sampaṭicchati,",
  "atk-s0512a3:683_14": "tathā paññāya nibbānābhimukho hoti,",
  "atk-s0512a3:683_15": "karuṇāya vaṭṭaṁ pāpuṇāti,",
  "atk-s0512a3:683_16": "tathā karuṇāya saṁsārābhimukho hoti,",
  "atk-s0512a3:683_17": "paññāya tatra nābhiramati,",
  "atk-s0512a3:683_18": "paññāya ca sabbattha virajjati,",
  "atk-s0512a3:683_19": "karuṇānugatattā na ca na sabbesaṁ anuggahāya pavatto,",
  "atk-s0512a3:683_20": "karuṇāya sabbepi anukampati,",
  "atk-s0512a3:683_21": "paññānugatattā na ca na sabbattha virattacitto,",
  "atk-s0512a3:683_22": "paññāya ca ahaṁkāramamaṁkārābhāvo,",
  "atk-s0512a3:683_23": "karuṇāya ālasiyadīnatābhāvo,",
  "atk-s0512a3:683_24": "tathā paññākaruṇāhi yathākkamaṁ attaparanāthatā dhīravīrabhāvo,",
  "atk-s0512a3:683_25": "anattantapaaparantapatā,",
  "atk-s0512a3:683_26": "attahitaparahitanipphatti,",
  "atk-s0512a3:683_27": "nibbhayābhiṁsanakabhāvo,",
  "atk-s0512a3:683_28": "dhammādhipatilokādhipatitā,",
  "atk-s0512a3:683_29": "kataññupubbakāribhāvo,",
  "atk-s0512a3:683_30": "mohataṇhāvigamo,",
  "atk-s0512a3:683_31": "vijjācaraṇasiddhi,",
  "atk-s0512a3:683_32": "balavesārajjanipphattīti sabbassāpi pāramitāphalassa visesena upāyabhāvato paññākaruṇā pāramīnaṁ paccayo.",
  "atk-s0512a3:683_33": "Idañca dvayaṁ pāramīnaṁ viya paṇidhānassāpi paccayo.",
  "atk-s0512a3:684_0": "Tathā ussāhaummaṅgaavatthānahitacariyā ca pāramīnaṁ paccayāti veditabbā,",
  "atk-s0512a3:684_1": "yā buddhabhāvassa uppattiṭṭhānatāya buddhabhūmiyoti vuccanti.",
  "atk-s0512a3:684_2": "Tattha ussāho nāma bodhisambhārānaṁ abbhussahanavīriyaṁ.",
  "atk-s0512a3:684_3": "Ummaṅgo nāma bodhisambhāresu upāyakosallabhūtā paññā.",
  "atk-s0512a3:684_4": "Avatthānaṁ nāma adhiṭṭhānaṁ acalādhiṭṭhānatā.",
  "atk-s0512a3:684_5": "Hitacariyā nāma mettābhāvanā karuṇābhāvanā ca.",
  "atk-s0512a3:685_0": "Tathā nekkhammapavivekaalobhādosāmohanissaraṇappabhedā cha ajjhāsayā.",
  "atk-s0512a3:685_1": "Nekkhammajjhāsayā hi bodhisattā honti kāmesu gharāvāse ca dosadassāvino,",
  "atk-s0512a3:685_2": "tathā pavivekajjhāsayā saṅgaṇikāya dosadassāvino,",
  "atk-s0512a3:685_3": "alobhajjhāsayā lobhe dosadassāvino,",
  "atk-s0512a3:685_4": "adosajjhāsayā dose dosadassāvino,",
  "atk-s0512a3:685_5": "amohajjhāsayā mohe dosadassāvino,",
  "atk-s0512a3:685_6": "nissaraṇajjhāsayā sabbabhavesu dosadassāvinoti.",
  "atk-s0512a3:685_7": "Tasmā ete bodhisattānaṁ cha ajjhāsayā dānādīnaṁ pāramīnaṁ paccayāti veditabbā.",
  "atk-s0512a3:685_8": "Na hi lobhādīsu ādīnavadassanena alobhādīnaṁ adhikabhāvena ca vinā dānādipāramiyo sambhavanti,",
  "atk-s0512a3:685_9": "alobhādīnañhi adhikabhāvena pariccāgādininnacittatā alobhajjhāsayāditāti veditabbā.",
  "atk-s0512a3:686_0": "Yathā cete evaṁ dānajjhāsayatādayopi bodhiyā carantānaṁ bodhisattānaṁ dānādipāramīnaṁ paccayo.",
  "atk-s0512a3:686_1": "Dānajjhāsayatāya hi bodhisattā tappaṭipakkhe macchere dosadassāvino hutvā sammadeva dānapāramiṁ paripūrenti.",
  "atk-s0512a3:686_2": "Sīlajjhāsayatāya dussīlye dosadassāvino hutvā sammadeva sīlapāramiṁ paripūrenti.",
  "atk-s0512a3:686_3": "Nekkhammajjhāsayatāya kāmesu gharāvāse ca ,",
  "atk-s0512a3:686_4": "yathābhūtañāṇajjhāsayatāya aññāṇe vicikicchāya ca,",
  "atk-s0512a3:686_5": "vīriyajjhāsayatāya kosajje,",
  "atk-s0512a3:686_6": "khantiyajjhāsayatāya akkhantiyaṁ,",
  "atk-s0512a3:686_7": "saccajjhāsayatāya visaṁvāde,",
  "atk-s0512a3:686_8": "adhiṭṭhānajjhāsayatāya anadhiṭṭhāne,",
  "atk-s0512a3:686_9": "mettājjhāsayatāya byāpāde,",
  "atk-s0512a3:686_10": "upekkhājjhāsayatāya lokadhammesu ādīnavadassāvino hutvā sammadeva nekkhammādipāramiyo paripūrenti.",
  "atk-s0512a3:686_11": "Dānajjhāsayatādayo dānādipāramīnaṁ nipphattikāraṇattā paccayo.",
  "atk-s0512a3:687_0": "Tathā apariccāgapariccāgādīsu yathākkamaṁ ādīnavānisaṁsapaccavekkhaṇā dānādipāramīnaṁ paccayo.",
  "atk-s0512a3:687_1": "Tatthāyaṁ paccavekkhaṇāvidhikhettavatthuhiraññasuvaṇṇagomahiṁsadāsidāsaputtadārādipariggahabyāsattacittānaṁ",
  "atk-s0512a3:687_2": "sattānaṁ khettādīnaṁ vatthukāmabhāvena bahupatthanīyabhāvato rājacorādisādhāraṇabhāvato vivādādhiṭṭhānato",
  "atk-s0512a3:687_3": "sapattakaraṇato nissārato paṭilābhaparipālanesu paraviheṭhanahetuto vināsanimittañca sokādianekavihitabyasanāvahato",
  "atk-s0512a3:687_4": "tadāsattinidānañca maccheramalapariyuṭṭhitacittānaṁ apāyūpapattihetubhāvatoti evaṁ vividhavipulānatthāvahāni",
  "atk-s0512a3:687_5": "pariggahavatthūni nāma.",
  "atk-s0512a3:687_6": "Tesaṁ pariccāgoyeva eko sotthibhāvoti pariccāge appamādo karaṇīyo.",
  "atk-s0512a3:688_0": "Api ca yācako yācamāno attano guyhassa ācikkhanato ‘‘mayhaṁ vissāsiko’’ti ca,",
  "atk-s0512a3:688_1": "‘‘pahāya gamanīyamattano santakaṁ gahetvā paralokaṁ yāhīti mayhaṁ upadesako’’ti ca,",
  "atk-s0512a3:688_2": "‘‘āditte viya agāre maraṇagginā āditte loke tato mayhaṁ santakassa apavāhakasahāyo’’ti ca,",
  "atk-s0512a3:688_3": "‘‘apavāhitassa cassa ajhāpananikkhepaṭṭhānabhūto’’ti ca dānasaṅkhāte kalyāṇakammasmiṁ sahāyabhāvato sabbasampattīnaṁ",
  "atk-s0512a3:688_4": "aggabhūtāya paramadullabhāya buddhabhūmiyā sampattihetubhāvato ca ‘‘paramo kalyāṇamitto’’ti ca paccavekkhitabbaṁ.",
  "atk-s0512a3:689_0": "Tathā ‘‘uḷāre kammani anenāhaṁ sambhāvito,",
  "atk-s0512a3:689_1": "tasmā sā sambhāvanā avitathā kātabbā’’ti ca,",
  "atk-s0512a3:689_2": "‘‘ekantabheditāya jīvitassa ayācitenāpi mayā dātabbaṁ,",
  "atk-s0512a3:689_3": "pageva yācitenā’’ti ca,",
  "atk-s0512a3:689_4": "‘‘uḷārajjhāsayehi gavesitvāpi dātabbato sayamevāgato mama puññenā’’ti ca ‘‘yācakassa dānāpadesena mayhamevāyamanuggaho’’ti ca,",
  "atk-s0512a3:689_5": "‘‘ahaṁ viya ayaṁ sabbopi loko mayā anuggahetabbo’’ti ca,",
  "atk-s0512a3:689_6": "‘‘asati yācake kathaṁ mayhaṁ dānapāramī pūreyyā’’ti ca,",
  "atk-s0512a3:689_7": "‘‘yācakānameva catthāya mayā sabbo pariggahetabbo’’ti ca,",
  "atk-s0512a3:689_8": "‘‘maṁ ayācitvāva mama santakaṁ yācakā kadā sayameva gaṇheyyu’’nti ca,",
  "atk-s0512a3:689_9": "‘‘kathamahaṁ yācakānaṁ piyo cassaṁ manāpo’’ti ca,",
  "atk-s0512a3:689_10": "‘‘kathaṁ vā te mayhaṁ piyā cassu manāpā’’ti ca,",
  "atk-s0512a3:689_11": "‘‘kathaṁ vāhaṁ dadamāno datvāpi ca attamano cassaṁ pamudito pītisomanassajāto’’ti ca,",
  "atk-s0512a3:689_12": "‘‘kathaṁ vā me yācakā bhaveyyuṁ uḷāro ca dānajjhāsayo’’ti ca,",
  "atk-s0512a3:689_13": "‘‘kathaṁ vāhamayācito eva yācakānaṁ hadayamaññāya dadeyya’’nti ca,",
  "atk-s0512a3:689_14": "‘‘sati dhane yācake ca apariccāgo mahatī mayhaṁ vañcanā’’ti ca,",
  "atk-s0512a3:689_15": "‘‘kathaṁ vāhaṁ attano aṅgāni jīvitaṁ vāpi yācakānaṁ pariccajeyya’’nti ca pariccāganinnatā upaṭṭhapetabbā.",
  "atk-s0512a3:689_16": "Api ca ‘‘attho nāmāyaṁ nirapekkhaṁ dāyakamanugacchati,",
  "atk-s0512a3:689_17": "yathā taṁ nirapekkhaṁ khepakaṁ kiṭako’’ti ca atthe nirapekkhatāya cittaṁ uppādetabbaṁ.",
  "atk-s0512a3:690_0": "Yācamāno pana yadi piyapuggalo hoti,",
  "atk-s0512a3:690_1": "‘‘piyo maṁ yācatī’’ti somanassaṁ uppādetabbaṁ.",
  "atk-s0512a3:690_2": "Atha udāsīnapuggalo hoti,",
  "atk-s0512a3:690_3": "‘‘ayaṁ maṁ yācamāno addhā iminā pariccāgena mitto hotī’’ti somanassaṁ uppādetabbaṁ.",
  "atk-s0512a3:690_4": "Dadantopi hi yācakānaṁ piyo hotīti.",
  "atk-s0512a3:690_5": "Atha pana verī puggalo yācati,",
  "atk-s0512a3:690_6": "‘‘paccatthiko maṁ yācati,",
  "atk-s0512a3:690_7": "ayaṁ maṁ yācamāno addhā iminā pariccāgena verī piyo mitto hotī’’ti visesena somanassaṁ uppādetabbaṁ.",
  "atk-s0512a3:690_8": "Evaṁ piyapuggale viya majjhattaveripuggalesupi mettāpubbaṅgamaṁ karuṇaṁ upaṭṭhapetvāva dātabbaṁ.",
  "atk-s0512a3:691_0": "Sace panassa cirakālaparibhāvitattā lobhassa deyyadhammavisayā lobhadhammā uppajjeyyuṁ,",
  "atk-s0512a3:691_1": "tena bodhisattapaṭiññena iti paṭisañcikkhitabbaṁ ‘‘nanu tayā sappurisasambodhāya abhinīhāraṁ karontena",
  "atk-s0512a3:691_2": "sabbasattānaṁ upakāratthāya ayaṁ kāyo nissaṭṭho tappariccāgamayañca puññaṁ,",
  "atk-s0512a3:691_3": "tattha nāma te bāhirepi vatthusmiṁ abhisaṅgappavatti hatthisinānasadisī hoti,",
  "atk-s0512a3:691_4": "tasmā tayā na katthaci saṅgo uppādetabbo.",
  "atk-s0512a3:691_5": "Seyyathāpi nāma mahato bhesajjarukkhassa tiṭṭhato mūlaṁ mūlatthikā haranti,",
  "atk-s0512a3:691_6": "papaṭikaṁ tacaṁ khandhaṁ viṭapaṁ sāraṁ sākhaṁ palāsaṁ pupphaṁ phalaṁ phalatthikā haranti,",
  "atk-s0512a3:691_7": "na tassa rukkhassa ‘mayhaṁ santakaṁ ete harantī’ti vitakkasamudācāro hoti,",
  "atk-s0512a3:691_8": "evameva sabbalokahitāya ussukkamāpajjantena mayā mahādukkhe akataññuke niccāsucimhi kāye paresaṁ upakārāya",
  "atk-s0512a3:691_9": "viniyujjamāne aṇumattopi micchāvitakko na uppādetabbo.",
  "atk-s0512a3:691_10": "Ko vā ettha viseso ajjhattikabāhiresu mahābhūtesu ekantabhedanavikiraṇaviddhaṁsanadhammesu,",
  "atk-s0512a3:691_11": "kevalaṁ pana sammohavijambhitametaṁ,",
  "atk-s0512a3:691_12": "yadidaṁ etaṁ mama esohamasmi eso me attāti abhiniveso.",
  "atk-s0512a3:691_13": "Tasmā bāhiresu viya ajjhattikesupi karacaraṇanayanādīsu maṁsādīsu ca anapekkhena hutvā ‘taṁ tadatthikā harantū’ti nissaṭṭhacittena bhavitabba’’nti.",
  "atk-s0512a3:692_0": "Evaṁ paṭisañcikkhato cassa sambodhāya pahitattassa kāyajīvitesu nirapekkhassa appakasireneva kāyavacīmanokammāni suvisuddhāni honti.",
  "atk-s0512a3:692_1": "So suvisuddhakāyavacīmanokammanto visuddhājīvo ñāyapaṭipattiyaṁ ṭhito apāyupāyakosallasamannāgamena bhiyyosomattāya",
  "atk-s0512a3:692_2": "deyyadhammapariccāgena abhayadānasaddhammadānehi ca sabbasatte anuggaṇhituṁ samattho hotīti ayaṁ tāva",
  "atk-s0512a3:692_3": "dānapāramiyaṁ paccavekkhaṇānayo.",
  "atk-s0512a3:693_0": "Sīlapāramiyaṁ pana evaṁ paccavekkhitabbaṁ –",
  "atk-s0512a3:693_1": "idañhi sīlaṁ nāma gaṅgodakādīhi visodhetuṁ asakkuṇeyyassa dosamalassa vikkhālanajalaṁ,",
  "atk-s0512a3:693_2": "haricandanādīhi vinetuṁ asakkuṇeyyassa rāgādipariḷāhassa vinayanaṁ,",
  "atk-s0512a3:693_3": "hāramakuṭakuṇḍalādīhi pacurajanālaṅkārehi asādhāraṇo sādhūnaṁ alaṅkāraviseso,",
  "atk-s0512a3:693_4": "sabbadisāvāyanato akittimo sabbakālānurūpo ca surabhigandho,",
  "atk-s0512a3:693_5": "khattiyamahāsālādīhi devatāhi ca vandanīyādibhāvāvahanato paramo vasīkaraṇamanto,",
  "atk-s0512a3:693_6": "cātumahārājikādidevalokārohaṇasopānapanti ,",
  "atk-s0512a3:693_7": "jhānābhiññānaṁ adhigamūpāyo,",
  "atk-s0512a3:693_8": "nibbānamahānagarassa sampāpakamaggo,",
  "atk-s0512a3:693_9": "sāvakabodhipaccekabodhisammāsambodhīnaṁ patiṭṭhānabhūmi,",
  "atk-s0512a3:693_10": "yaṁ yaṁ vā panicchitaṁ patthitaṁ,",
  "atk-s0512a3:693_11": "tassa tassa samijjhanūpāyabhāvato cintāmaṇikapparukkhādike ca atiseti.",
  "atk-s0512a3:694_0": "Vuttañcetaṁ bhagavatā –",
  "atk-s0512a3:694_1": "‘‘ijjhati,",
  "atk-s0512a3:694_2": "bhikkhave,",
  "atk-s0512a3:694_3": "sīlavato cetopaṇidhivisuddhattā’’ti (dī. ni. 3.337; a. ni. 8.35).",
  "atk-s0512a3:694_4": "Aparampi vuttaṁ –",
  "atk-s0512a3:694_5": "‘‘ākaṅkheyya ce,",
  "atk-s0512a3:694_6": "bhikkhave,",
  "atk-s0512a3:694_7": "bhikkhu ‘sabrahmacārīnaṁ piyo ca assaṁ manāpo ca garu ca bhāvanīyo cā’ti,",
  "atk-s0512a3:694_8": "sīlesvevassa paripūrakārī’’tiādi (ma. ni. 1.65).",
  "atk-s0512a3:694_9": "Tathā ‘‘avippaṭisāratthāni kho, ānanda,",
  "atk-s0512a3:694_10": "kusalāni sīlānī’’ti (a. ni. 11.1).",
  "atk-s0512a3:694_11": "‘‘Pañcime,",
  "atk-s0512a3:694_12": "gahapatayo,",
  "atk-s0512a3:694_13": "ānisaṁsā sīlavato sīlasampadāyā’’tiādisuttānañca (dī. ni. 2.150; 3.316; a. ni. 5.213; mahāva.",
  "atk-s0512a3:694_14": "285) vasena sīlassa guṇā paccavekkhitabbā.",
  "atk-s0512a3:694_15": "Tathā aggikkhandhopamasuttādīnaṁ (a. ni.",
  "atk-s0512a3:694_16": "7.72) vasena sīlavirahe ādīnavā.",
  "atk-s0512a3:694_17": "Pītisomanassanimittato attānuvādaparāpavādadaṇḍaduggatibhayābhāvato viññūhi pāsaṁsabhāvato avippaṭisārahetuto",
  "atk-s0512a3:694_18": "sotthiṭṭhānato atijanasāpateyyādhipateyyāyurūpaṭṭhānabandhumittasampattīnaṁ atisayanato ca sīlaṁ paccavekkhitabbaṁ.",
  "atk-s0512a3:694_19": "Sīlavato hi attano sīlasampadāhetu mahantaṁ pītisomanassaṁ uppajjati –",
  "atk-s0512a3:694_20": "‘‘kataṁ vata mayā kusalaṁ,",
  "atk-s0512a3:694_21": "kataṁ kalyāṇaṁ,",
  "atk-s0512a3:694_22": "kataṁ bhīruttāṇa’’nti.",
  "atk-s0512a3:695_0": "Tathā sīlavato attā na upavadati,",
  "atk-s0512a3:695_1": "na pare viññū,",
  "atk-s0512a3:695_2": "daṇḍaduggatibhayānaṁ sambhavo eva natthi.",
  "atk-s0512a3:695_3": "‘‘Sīlavā purisapuggalo kalyāṇadhammo’’ti viññūnaṁ pāsaṁso hoti.",
  "atk-s0512a3:695_4": "Tathā sīlavato yvāyaṁ ‘‘kataṁ vata mayā pāpaṁ,",
  "atk-s0512a3:695_5": "kataṁ luddakaṁ,",
  "atk-s0512a3:695_6": "kataṁ kibbisa’’nti dussīlassa vippaṭisāro uppajjati,",
  "atk-s0512a3:695_7": "so na hoti.",
  "atk-s0512a3:695_8": "Sīlañca nāmetaṁ appamādādhiṭṭhānato bhogabyasanādiparihāramukhena mahato atthassa sādhanato maṅgalabhāvato ca paramaṁ sotthiṭṭhānaṁ,",
  "atk-s0512a3:695_9": "nihīnajaccopi sīlavā khattiyamahāsālādīnaṁ pūjanīyo hotīti kulasampattiṁ atiseti sīlasampadā,",
  "atk-s0512a3:695_10": "‘‘taṁ kiṁ maññasi, mahārāja?",
  "atk-s0512a3:695_11": "Idha te assa dāso kammakaro’’tiādivacanañcettha (dī. ni.",
  "atk-s0512a3:695_12": "1.186) sādhakaṁ.",
  "atk-s0512a3:695_13": "Corādīhi asādhāraṇato paralokānugamanato mahapphalabhāvato samathādiguṇādhiṭṭhānato ca bāhiradhanaṁ atiseti sīlaṁ.",
  "atk-s0512a3:695_14": "Paramassa cittissariyassa adhiṭṭhānabhāvato khattiyādīnaṁ issariyaṁ atiseti sīlaṁ.",
  "atk-s0512a3:695_15": "Sīlanimittañhi taṁtaṁsattanikāyesu sattānaṁ issariyaṁ,",
  "atk-s0512a3:695_16": "vassasatadīghappamāṇato jīvitato ekāhampi sīlavato jīvitassa visiṭṭhatāvacanato sati ca jīvite sikkhānikkhipanassa",
  "atk-s0512a3:695_17": "maraṇatāvacanato sīlaṁ jīvitato visiṭṭhataraṁ .",
  "atk-s0512a3:695_18": "Verīnampi manuññabhāvāvahanato jarārogavipattīhi anabhibhavanīyato ca rūpasampattiṁ atiseti sīlaṁ.",
  "atk-s0512a3:695_19": "Pāsādahammiyādiṭṭhānavisese rājayuvarājasenāpatiādiṭṭhānavisese ca atiseti sīlaṁ sukhavisesādhiṭṭhānabhāvato.",
  "atk-s0512a3:695_20": "Sabhāvasiniddhe santikāvacarepi bandhujane mittajane ca atiseti ekantahitasampādanato paralokānugamanato",
  "atk-s0512a3:695_21": "ca ‘‘na taṁ mātāpitā kayirā’’tiādivacanañcettha (dha. pa.",
  "atk-s0512a3:695_22": "43) sādhakaṁ.",
  "atk-s0512a3:695_23": "Tathā hatthiassarathapattibalakāyehi mantāgadasotthānappayogehi ca durārakkhaṁ attānaṁ ārakkhābhāvena",
  "atk-s0512a3:695_24": "sīlameva visiṭṭhataraṁ attādhīnato aparādhīnato mahāvisayato ca.",
  "atk-s0512a3:695_25": "Tenevāha –",
  "atk-s0512a3:695_26": "‘‘dhammo have rakkhati dhammacāri’’ntiādi (jā.",
  "atk-s0512a3:695_27": "1.10.102).",
  "atk-s0512a3:695_28": "Evamanekaguṇasamannāgataṁ sīlanti paccavekkhantassa aparipuṇṇā ceva sīlasampadā pāripūriṁ gacchati aparisuddhā ca pārisuddhiṁ.",
  "atk-s0512a3:696_0": "Sace panassa dīgharattaṁ paricayena sīlapaṭipakkhā dhammā dosādayo antarantarā uppajjeyyuṁ,",
  "atk-s0512a3:696_1": "tena bodhisattapaṭiññena evaṁ paṭisañcikkhitabbaṁ –",
  "atk-s0512a3:696_2": "nanu tayā sambodhāya paṇidhānaṁ kataṁ,",
  "atk-s0512a3:696_3": "sīlavikalena ca na sakkā lokiyāpi sampattiyo pāpuṇituṁ,",
  "atk-s0512a3:696_4": "pageva lokuttarā,",
  "atk-s0512a3:696_5": "sabbasampattīnaṁ pana aggabhūtāya sammāsambodhiyā adhiṭṭhānabhūtena sīlena paramukkaṁsagatena bhavitabbaṁ,",
  "atk-s0512a3:696_6": "tasmā ‘‘kikīva aṇḍa’’ntiādinā (visuddhi. 1.19; dī. ni. aṭṭha.",
  "atk-s0512a3:696_7": "1.7) vuttanayena sammā sīlaṁ rakkhantena suṭṭhutaraṁ tayā pesalena bhavitabbaṁ.",
  "atk-s0512a3:697_0": "Api ca tayā dhammadesanāya yānattaye sattānaṁ avatāraṇaparipācanāni kātabbāni,",
  "atk-s0512a3:697_1": "sīlavikalassa ca vacanaṁ na paccetabbaṁ hoti,",
  "atk-s0512a3:697_2": "asappāyāhāravicārassa viya vejjassa tikicchanaṁ,",
  "atk-s0512a3:697_3": "tasmā kathāhaṁ saddheyyo hutvā sattānaṁ avatāraṇaparipācanāni kareyyanti sabhāvaparisuddhasīlena bhavitabbaṁ.",
  "atk-s0512a3:697_4": "Kiñca jhānādiguṇavisesayogena me sattānaṁ upakārakaraṇasamatthatā paññāpāramiādiparipūraṇañca,",
  "atk-s0512a3:697_5": "jhānādayo ca guṇā sīlapārisuddhiṁ vinā na sambhavantīti sammadeva sīlaṁ parisodhetabbaṁ.",
  "atk-s0512a3:698_0": "Tathā ‘‘sambādho gharāvāso rajopatho’’tiādinā (dī. ni. 1.191; saṁ. ni. 2.154; ma. ni. 1.291;",
  "atk-s0512a3:698_1": "2.10) gharāvāse,",
  "atk-s0512a3:698_2": "‘‘aṭṭhikaṅkalūpamā kāmā’’tiādinā (ma. ni. 1.234; pāci.",
  "atk-s0512a3:698_3": "175) ‘‘mātāpi puttena vivadatī’’tiādinā (ma. ni.",
  "atk-s0512a3:698_4": "1.178) ca kāmesu,",
  "atk-s0512a3:698_5": "‘‘seyyathāpi puriso iṇaṁ ādāya kammante payojeyyā’’tiādinā (dī. ni.",
  "atk-s0512a3:698_6": "1.218) kāmacchandādīsu ādīnavadassanapubbaṅgamā vuttavipariyāyena ‘‘abbhokāso pabbajjā’’tiādinā (dī. ni. 1.191; saṁ. ni.",
  "atk-s0512a3:698_7": "2.154) pabbajjādīsu ānisaṁsapaṭisaṅkhāvasena nekkhammapāramiyaṁ paccavekkhaṇā veditabbā.",
  "atk-s0512a3:698_8": "Ayamettha saṅkhepo,",
  "atk-s0512a3:698_9": "vitthāro pana dukkhakkhandha- (ma. ni.",
  "atk-s0512a3:698_10": "1.163 ādayo) āsivisopamasuttā- (saṁ. ni.",
  "atk-s0512a3:698_11": "4.238) divasena veditabbo.",
  "atk-s0512a3:699_0": "Tathā ‘‘paññāya vinā dānādayo dhammā na visujjhanti,",
  "atk-s0512a3:699_1": "yathāsakaṁ byāpārasamatthā ca na hontī’’ti paññāguṇā manasikātabbā.",
  "atk-s0512a3:699_2": "Yatheva hi jīvitena vinā sarīrayantaṁ na sobhati,",
  "atk-s0512a3:699_3": "na ca attano kiriyāsu paṭipattisamatthaṁ hoti,",
  "atk-s0512a3:699_4": "yathā ca cakkhādīni indriyāni viññāṇena vinā yathāsakaṁ visayesu kiccaṁ kātuṁ nappahonti,",
  "atk-s0512a3:699_5": "evaṁ saddhādīni indriyāni paññāya vinā sakiccapaṭipattiyaṁ asamatthānīti pariccāgādipaṭipattiyaṁ paññā padhānakāraṇaṁ.",
  "atk-s0512a3:699_6": "Ummīlitapaññācakkhukā hi mahābodhisattā attano aṅgapaccaṅgānipi datvā anattukkaṁsakā aparavambhakā ca honti,",
  "atk-s0512a3:699_7": "bhesajjarukkhā viya vikapparahitā kālattayepi somanassajātā.",
  "atk-s0512a3:699_8": "Paññāvasena hi upāyakosallayogato pariccāgo parahitappavattiyā dānapāramibhāvaṁ upeti.",
  "atk-s0512a3:699_9": "Attatthañhi dānaṁ vaḍḍhisadisaṁ hoti.",
  "atk-s0512a3:700_0": "Tathā paññāya abhāvena taṇhādisaṁkilesāviyogato sīlassa visuddhi eva na sambhavati,",
  "atk-s0512a3:700_1": "kuto sabbaññuguṇādhiṭṭhānabhāvo.",
  "atk-s0512a3:700_2": "Paññavā eva ca gharāvāse kāmaguṇesu saṁsāre ca ādīnavaṁ pabbajjāya jhānasamāpattiyaṁ nibbāne ca ānisaṁsaṁ",
  "atk-s0512a3:700_3": "suṭṭhu sallakkhento pabbajitvā jhānasamāpattiyo nibbattetvā nibbānābhimukho pare ca tattha patiṭṭhāpeti.",
  "atk-s0512a3:700_4": "Vīriyañca paññāvirahitaṁ yathicchitamatthaṁ na sādheti durārambhabhāvato.",
  "atk-s0512a3:700_5": "Varameva hi anārambho durārambhato,",
  "atk-s0512a3:700_6": "paññāsahitena pana vīriyena na kiñci duradhigamaṁ upāyapaṭipattito.",
  "atk-s0512a3:700_7": "Tathā paññavā eva parāpakārādīnaṁ adhivāsakajātiko hoti,",
  "atk-s0512a3:700_8": "na duppañño.",
  "atk-s0512a3:700_9": "Paññāvirahitassa ca parehi upanītā apakārā khantiyā paṭipakkhameva anubrūhenti,",
  "atk-s0512a3:700_10": "paññavato pana te khantisampattiyā paribrūhanavasena assā thirabhāvāya saṁvattanti.",
  "atk-s0512a3:700_11": "Paññavā eva tīṇipi saccāni nesaṁ kāraṇāni paṭipakkhe ca yathābhūtaṁ jānitvā paresaṁ avisaṁvādako hoti.",
  "atk-s0512a3:701_0": "Tathā paññābalena attānaṁ upatthambhetvā dhitisampadāya sabbapāramīsu acalasamādānādhiṭṭhāno hoti.",
  "atk-s0512a3:701_1": "Paññavā eva ca piyamajjhattaverivibhāgaṁ akatvā sabbattha hitūpasaṁhārakusalo hoti.",
  "atk-s0512a3:701_2": "Tathā paññāvasena lābhālābhādilokadhammasannipāte nibbikāratāya majjhatto hoti.",
  "atk-s0512a3:701_3": "Evaṁ sabbāsaṁ pāramīnaṁ paññāva pārisuddhihetūti paññāguṇā paccavekkhitabbā.",
  "atk-s0512a3:701_4": "Api ca paññāya vinā na dassanasampatti,",
  "atk-s0512a3:701_5": "antarena ca diṭṭhisampadaṁ na sīlasampadā ,",
  "atk-s0512a3:701_6": "sīladiṭṭhisampadāvirahitassa na samādhisampadā,",
  "atk-s0512a3:701_7": "asamāhitena ca na sakkā attahitamattampi sādhetuṁ,",
  "atk-s0512a3:701_8": "pageva ukkaṁsagataṁ parahitanti parahitāya paṭipannena ‘‘nanu tayā sakkaccaṁ paññāya parivuddhiyaṁ āyogo karaṇīyo’’ti bodhisattena attā ovaditabbo.",
  "atk-s0512a3:701_9": "Paññānubhāvena hi mahāsatto caturadhiṭṭhānādhiṭṭhito catūhi saṅgahavatthūhi lokaṁ anuggaṇhanto satte niyyānamagge avatāreti,",
  "atk-s0512a3:701_10": "indriyāni ca nesaṁ paripāceti.",
  "atk-s0512a3:702_0": "Tathā paññābalena khandhāyatanādīsu pavicayabahulopavattinivattiyo yāthāvato parijānanto dānādayo guṇe",
  "atk-s0512a3:702_1": "visesanibbedhabhāgiyabhāvaṁ nayanto bodhisattasikkhāya paripūrakārī hotīti evamādinā anekākāravokāre",
  "atk-s0512a3:702_2": "paññāguṇe vavatthapetvā paññāpāramī anubrūhetabbā.",
  "atk-s0512a3:703_0": "Tathā dissamānānipi lokiyāni kammāni nihīnavīriyena pāpuṇituṁ asakkuṇeyyāni,",
  "atk-s0512a3:703_1": "agaṇitakhedena pana āraddhavīriyena duradhigamaṁ nāma natthi.",
  "atk-s0512a3:703_2": "Nihīnavīriyo hi ‘‘saṁsāramahoghato sabbasatte santāressāmī’’ti ārabhitumeva na sakkuṇāti.",
  "atk-s0512a3:703_3": "Majjhimo ārabhitvā antarā vosānamāpajjati.",
  "atk-s0512a3:703_4": "Ukkaṭṭhavīriyo pana attasukhanirapekkho ārambhapāramimadhigacchatīti vīriyasampatti paccavekkhitabbā.",
  "atk-s0512a3:703_5": "Api ca ‘‘yassa attano eva saṁsārapaṅkato samuddharaṇatthamārambho,",
  "atk-s0512a3:703_6": "tassāpi na vīriyassa sithilabhāve manorathānaṁ matthakappatti sakkā sambhāvetuṁ,",
  "atk-s0512a3:703_7": "pageva sadevakassa lokassa samuddharaṇatthaṁ katābhinīhārenā’’ti ca ‘‘rāgādīnaṁ dosagaṇānaṁ mattamahāgajānaṁ",
  "atk-s0512a3:703_8": "viya dunnivārabhāvato tannidānānañca kammasamādānānaṁ ukkhittāsikavadhakasadisabhāvato tannimittānañca",
  "atk-s0512a3:703_9": "duggatīnaṁ sabbadā vivaṭamukhabhāvato,",
  "atk-s0512a3:703_10": "tattha niyojakānañca pāpamittānaṁ sadā sannihitabhāvato tadovādakāritāya ca bālassa puthujjanabhāvassa",
  "atk-s0512a3:703_11": "satisambhave yuttaṁ sayameva saṁsāradukkhato nissaritunti micchāvitakkā vīriyānubhāvena dūrībhavantī’’ti",
  "atk-s0512a3:703_12": "ca ‘‘yadi pana sambodhi attādhīnena vīriyena sakkā samadhigantuṁ,",
  "atk-s0512a3:703_13": "kimettha dukkara’’nti ca evamādinā nayena vīriyaguṇā paccavekkhitabbā.",
  "atk-s0512a3:704_0": "Tathā khanti nāmāyaṁ niravasesaguṇapaṭipakkhassa kodhassa vidhamanato guṇasampādane sādhūnamappaṭihatamāyudhaṁ,",
  "atk-s0512a3:704_1": "parābhibhavasamatthānaṁ alaṅkāro,",
  "atk-s0512a3:704_2": "samaṇabrāhmaṇānaṁ balasampadā,",
  "atk-s0512a3:704_3": "kodhaggivinayanaudakadhārā,",
  "atk-s0512a3:704_4": "kalyāṇassa kittisaddassa sañjātideso,",
  "atk-s0512a3:704_5": "pāpapuggalānaṁ vacīvisavūpasamakaro mantāgado,",
  "atk-s0512a3:704_6": "saṁvare ṭhitānaṁ paramā dhīrapakati,",
  "atk-s0512a3:704_7": "gambhīrāsayatāya sāgaro,",
  "atk-s0512a3:704_8": "dosamahāsāgarassa velā,",
  "atk-s0512a3:704_9": "apāyadvārassa pidahanakavāṭaṁ,",
  "atk-s0512a3:704_10": "devabrahmalokānaṁ ārohaṇasopānaṁ,",
  "atk-s0512a3:704_11": "sabbaguṇānaṁ adhivāsanabhūmi,",
  "atk-s0512a3:704_12": "uttamā kāyavacīmanovisuddhīti manasikātabbaṁ.",
  "atk-s0512a3:705_0": "Api ca ‘‘ete sattā khantisampattiyā abhāvato idhaloke tappanti,",
  "atk-s0512a3:705_1": "paraloke ca tapanīyadhammānuyogato’’ti ca ‘‘yadipi parāpakāranimittaṁ dukkhaṁ uppajjati,",
  "atk-s0512a3:705_2": "tassa pana dukkhassa khettabhūto attabhāvo bījabhūtañca kammaṁ mayāva abhisaṅkhata’’nti ca ‘‘tassa ca",
  "atk-s0512a3:705_3": "dukkhassa āṇaṇyakāraṇameta’’nti ca ‘‘apakārake asati kathaṁ mayhaṁ khantisampadā sambhavatī’’ti ca ‘‘yadipāyaṁ",
  "atk-s0512a3:705_4": "etarahi apakārako,",
  "atk-s0512a3:705_5": "ayaṁ nāma pubbe anena mayhaṁ upakāro kato’’ti ca ‘‘apakāro eva vā khantinimittatāya upakāro’’ti ca ‘‘sabbepime sattā mayhaṁ puttasadisā,",
  "atk-s0512a3:705_6": "puttakatāparādhesu ca ko kujjhissatī’’ti ca ‘‘yena kodhapisācāvesena ayaṁ mayhaṁ aparajjhati,",
  "atk-s0512a3:705_7": "svāyaṁ kodhabhūtāveso mayā vinetabbo’’ti ca,",
  "atk-s0512a3:705_8": "‘‘yena apakārena idaṁ mayhaṁ dukkhaṁ uppannaṁ,",
  "atk-s0512a3:705_9": "tassa ahampi nimitta’’nti ca,",
  "atk-s0512a3:705_10": "‘‘yehi dhammehi apakāro kato,",
  "atk-s0512a3:705_11": "yattha ca kato,",
  "atk-s0512a3:705_12": "sabbepi te tasmiṁ eva khaṇe niruddhā kassidāni kena kopo kātabbo’’ti ca,",
  "atk-s0512a3:705_13": "‘‘anattatāya sabbadhammānaṁ ko kassa aparajjhatī’’ti ca paccavekkhantena khantisampadā anubrūhetabbā.",
  "atk-s0512a3:706_0": "Yadi panassa dīgharattaṁ paricayena parāpakāranimittako kodho cittaṁ pariyādāya tiṭṭheyya,",
  "atk-s0512a3:706_1": "tena iti paṭisañcikkhitabbaṁ –",
  "atk-s0512a3:706_2": "‘‘khanti nāmesā parāpakārassa paṭipakkhapaṭipattīnaṁ paccupakārakāraṇa’’nti ca ‘‘apakāro ca mayhaṁ dukkhūpanisā",
  "atk-s0512a3:706_3": "saddhāti dukkhuppādanena saddhāya sabbaloke anabhiratisaññāya ca paccayo’’ti ca,",
  "atk-s0512a3:706_4": "‘‘indriyapakati hesā yadidaṁ iṭṭhāniṭṭhavisayasamāyogo.",
  "atk-s0512a3:706_5": "Tattha aniṭṭhavisayasamāyogo mayhaṁ na siyāti taṁ kutettha labbhā’’ti ca ‘‘kodhavasiko satto kodhena ummatto vikkhittacitto,",
  "atk-s0512a3:706_6": "tattha kiṁ paccapakārenā’’ti ca ‘‘sabbepime sattā sammāsambuddhena orasaputtā viya paripālitā,",
  "atk-s0512a3:706_7": "tasmā na tattha mayā cittakopo kātabbo’’ti ca,",
  "atk-s0512a3:706_8": "‘‘aparādhake ca sati guṇe guṇavati mayā kopo na kātabbo’’ti ca,",
  "atk-s0512a3:706_9": "‘‘asati guṇe visesena karuṇāyitabbo’’ti ca ‘‘kopena ca mayhaṁ guṇayasā nihīyantī’’ti ca,",
  "atk-s0512a3:706_10": "‘‘kujjhanena mayhaṁ dubbaṇṇadukkhaseyyādayo sapattakantā āgacchantī’’ti ca,",
  "atk-s0512a3:706_11": "‘‘kodho ca nāmāyaṁ sabbāhitakārako sabbahitavināsako balavā paccatthiko’’ti ca,",
  "atk-s0512a3:706_12": "‘‘sati ca khantiyā na koci paccatthiko’’ti ca,",
  "atk-s0512a3:706_13": "‘‘aparādhakena aparādhanimittaṁ yaṁ āyatiṁ laddhabbaṁ dukkhaṁ sati ca khantiyā mayhaṁ tadabhāvo’’ti ca,",
  "atk-s0512a3:706_14": "‘‘cintanena kujjhantena ca mayā paccatthikoyeva anuvattito hotī’’ti ca,",
  "atk-s0512a3:706_15": "‘‘kodhe ca mayā khantiyā abhibhūte tassa dāsabhūto paccatthiko sammadeva abhibhūto hotī’’ti ca,",
  "atk-s0512a3:706_16": "‘‘kodhanimittaṁ khantiguṇapariccāgo mayhaṁ na yutto’’ti ca,",
  "atk-s0512a3:706_17": "‘‘sati ca kodhe guṇavirodhapaccanīkadhamme kathaṁ me sīlādidhammā pāripūriṁ gaccheyyuṁ,",
  "atk-s0512a3:706_18": "asati ca tesu kathāhaṁ sattānaṁ upakārabahulo paṭiññānurūpaṁ uttamaṁ sampattiṁ pāpuṇissāmī’’ti ca,",
  "atk-s0512a3:706_19": "‘‘khantiyā ca sati bahiddhā vikkhepābhāvato samāhitassa sabbe saṅkhārā aniccato dukkhato sabbe dhammā",
  "atk-s0512a3:706_20": "anattato nibbānañca asaṅkhatāmatasantapaṇītatādibhāvato nijjhānaṁ khamanti buddhadhammā ca acinteyyāparimeyyappabhāvā’’ti.",
  "atk-s0512a3:707_0": "Tato ca anulomiyaṁ khantiyaṁ ṭhito kevalā ime attattaniyabhāvarahitā dhammamattā yathāsakaṁ paccayehi uppajjanti vayanti,",
  "atk-s0512a3:707_1": "na kutoci āgacchanti,",
  "atk-s0512a3:707_2": "na kuhiñci gacchanti,",
  "atk-s0512a3:707_3": "na ca katthaci patiṭṭhitā,",
  "atk-s0512a3:707_4": "na cettha koci kassaci byāpāroti ahaṁkāramamaṁkārānadhiṭṭhānatā nijjhānaṁ khamati,",
  "atk-s0512a3:707_5": "yena bodhisatto bodhiyā niyato anāvattidhammo hotīti evamādinā khantipāramiyā paccavekkhaṇā veditabbā.",
  "atk-s0512a3:708_0": "Tathā saccena vinā sīlādīnaṁ asambhavato paṭiññānurūpaṁ paṭipattiyā abhāvato ca,",
  "atk-s0512a3:708_1": "saccadhammātikkame ca sabbapāpadhammānaṁ samosaraṇato asaccasandhassa apaccayikabhāvato āyatiñca anādeyyavacanatāvahanato sampannasaccassa ca,",
  "atk-s0512a3:708_2": "sabbaguṇādhiṭṭhānabhāvato saccādhiṭṭhānena sabbabodhisambhārānaṁ pārisuddhipāripūrisāmatthiyato sabhāvadhammāvisaṁvādanena",
  "atk-s0512a3:708_3": "sabbabodhisambhārakiccakaraṇato bodhisattapaṭipattiyā ca,",
  "atk-s0512a3:708_4": "parinipphattitotiādinā saccapāramiyā sampattiyo paccavekkhitabbā.",
  "atk-s0512a3:709_0": "Tathā dānādīsu daḷhasamādānaṁ taṁpaṭipakkhasannipāte ca nesaṁ acalādhiṭṭhānaṁ tattha ca dhīravīrabhāvaṁ",
  "atk-s0512a3:709_1": "vinā na dānādisambhārā sambodhinimittā sambhavantītiādinā adhiṭṭhāne guṇā paccavekkhitabbā.",
  "atk-s0512a3:710_0": "Tathā ‘‘attahitamatte avatiṭṭhantenāpi sattesu hitacittataṁ vinā na sakkā idhalokaparalokasampattiyo pāpuṇituṁ,",
  "atk-s0512a3:710_1": "pageva sabbasatte nibbānasampattiyaṁ patiṭṭhāpetukāmenā’’ti ca,",
  "atk-s0512a3:710_2": "‘‘pacchā sabbasattānaṁ lokuttarasampattiṁ ākaṅkhantena idāni lokiyasampattiākaṅkhā yuttarūpā’’ti ca,",
  "atk-s0512a3:710_3": "‘‘idāni āsayamattena paresaṁ hitasukhūpasaṁhāraṁ kātuṁ asakkonto kadā payogena taṁ sādhessāmī’’ti ca,",
  "atk-s0512a3:710_4": "‘‘idāni mayā hitasukhūpasaṁhārena saṁvaḍḍhitā pacchā dhammasaṁvibhāgasahāyā mayhaṁ bhavissantī’’ti ca,",
  "atk-s0512a3:710_5": "‘‘etehi vinā na mayhaṁ bodhisambhārā sambhavanti,",
  "atk-s0512a3:710_6": "tasmā sabbabuddhaguṇavibhūtinipphattikāraṇattā mayhaṁ ete paramaṁ puññakkhettaṁ anuttaraṁ kusalāyatanaṁ uttamaṁ gāravaṭṭhāna’’nti ca,",
  "atk-s0512a3:710_7": "savisesaṁ sattesu sabbesu hitajjhāsayatā paccupaṭṭhapetabbā ,",
  "atk-s0512a3:710_8": "kiñca karuṇādhiṭṭhānatopi sabbasattesu mettā anubrūhetabbā.",
  "atk-s0512a3:710_9": "Vimariyādīkatena hi cetasā sattesu hitasukhūpasaṁhāraniratassa tesaṁ ahitadukkhāpanayanakāmatā balavatī uppajjati daḷhamūlā.",
  "atk-s0512a3:710_10": "Karuṇā ca sabbesaṁ buddhakārakadhammānaṁ ādi caraṇaṁ patiṭṭhā mūlaṁ mukhaṁ pamukhanti evamādinā mettāya guṇā paccavekkhitabbā.",
  "atk-s0512a3:711_0": "Tathā ‘‘upekkhāya abhāve sattehi katā vippakārā cittassa vikāraṁ uppādeyyuṁ,",
  "atk-s0512a3:711_1": "sati ca cittavikāre dānādīnaṁ sambhārānaṁ sambhavo eva natthī’’ti ca,",
  "atk-s0512a3:711_2": "‘‘mettāsinehena sinehite citte upekkhāya vinā sambhārānaṁ pārisuddhi na hotī’’ti ca,",
  "atk-s0512a3:711_3": "‘‘anupekkhako sambhāresu puññasambhāraṁ tabbipākañca sattahitatthaṁ pariṇāmetuṁ na sakkotī’’ti ca,",
  "atk-s0512a3:711_4": "‘‘upekkhāya abhāve deyyadhammapaṭiggāhakānaṁ vibhāgaṁ akatvā pariccajituṁ na sakkotī’’ti ca,",
  "atk-s0512a3:711_5": "‘‘upekkhārahitena jīvitaparikkhārānaṁ jīvitassa ca antarāyaṁ amanasikaritvā sīlavisodhanaṁ kātuṁ na sakkotī’’ti ca,",
  "atk-s0512a3:711_6": "tathā upekkhāvasena aratiratisahasseva nekkhammabalasiddhito upapattito ikkhaṇavasena sabbasambhārakiccanipphattito",
  "atk-s0512a3:711_7": "accāraddhassa vīriyassa anupekkhaṇe padhānakiccākaraṇato upekkhato eva titikkhānijjhānasambhavato upekkhāvasena",
  "atk-s0512a3:711_8": "sattasaṅkhārānaṁ avisaṁvādanato lokadhammānaṁ ajjhupekkhaṇena samādinnadhammesu acalādhiṭṭhānasiddhito",
  "atk-s0512a3:711_9": "parāpakārādīsu anābhogavaseneva mettāvihāranipphattitoti sabbabodhisambhārānaṁ samādānādhiṭṭhānapāripūrinipphattiyo",
  "atk-s0512a3:711_10": "upekkhānubhāvena sampajjantīti evamādinā nayena upekkhāpāramī paccavekkhitabbā.",
  "atk-s0512a3:711_11": "Evaṁ apariccāgapariccāgādīsu yathākkamaṁ ādīnavānisaṁsapaccavekkhaṇā dānādipāramīnaṁ paccayoti daṭṭhabbaṁ.",
  "atk-s0512a3:712_0": "Tathā saparikkhārā pañcadasa caraṇadhammā pañca ca abhiññāyo.",
  "atk-s0512a3:712_1": "Tattha caraṇadhammā nāma sīlasaṁvaro,",
  "atk-s0512a3:712_2": "indriyesu guttadvāratā,",
  "atk-s0512a3:712_3": "bhojane mattaññutā,",
  "atk-s0512a3:712_4": "jāgariyānuyogo,",
  "atk-s0512a3:712_5": "satta saddhammā,",
  "atk-s0512a3:712_6": "cattāri jhānāni ca.",
  "atk-s0512a3:712_7": "Tesu sīlādīnaṁ catunnaṁ terasāpi dhutadhammā appicchatādayo ca parikkhārā.",
  "atk-s0512a3:712_8": "Saddhammesu saddhāya buddhadhammasaṅghasīlacāgadevatūpasamānussatilūkhapuggalaparivajjana- siniddhapuggalasevanapasādanīyadhammapaccavekkhaṇatadadhimuttatā",
  "atk-s0512a3:712_9": "parikkhāro.",
  "atk-s0512a3:712_10": "Hirottappānaṁ akusalādīnavapaccavekkhaṇaapāyādīnavapaccavekkhaṇakusaladhammūpatthambhana- bhāvapaccavekkhaṇahirottapparahitapuggalaparivajjanahirottappasampannapuggalasenatadadhimuttatā.",
  "atk-s0512a3:712_11": "Bāhusaccassa pubbayogaparipucchaka- bhāvasaddhammābhiyogaanavajjavijjāṭṭhānādiparicayaparipakkindriyatākilesadūrībhāvaappassuta-",
  "atk-s0512a3:712_12": "parivajjanabahussutasevanatadadhimuttatā.",
  "atk-s0512a3:712_13": "Vīriyassa apāyabhayapaccavekkhaṇa- gamanavīthipaccavekkhaṇadhammamahattapaccavekkhaṇathinamiddhavinodanakusītapuggalaparivajjana-",
  "atk-s0512a3:712_14": "āraddhavīriyapuggalasevanasammappadhānapaccavekkhaṇatadadhimuttatā .",
  "atk-s0512a3:712_15": "Satiyā satisampajaññamuṭṭhassatipuggalaparivajjanaupaṭṭhitassatipuggalasevanatadadhimuttatā.",
  "atk-s0512a3:712_16": "Paññāya paripucchakabhāravatthuvisadakiriyāindriyasamattapaṭipādanaduppaññapuggala- parivajjanapaññavantapuggalasevanagambhīrañāṇacariyapaccavekkhaṇatadadhimuttatā.",
  "atk-s0512a3:712_17": "Catunnaṁ jhānānaṁ sīlādicatukkaṁ aṭṭhatiṁsāya ārammaṇesu pubbabhāgabhāvanā āvajjanādivasībhāvakaraṇañca parikkhāro.",
  "atk-s0512a3:712_18": "Tattha sīlādīhi payogasuddhiyā sattānaṁ abhayadāne āsayasuddhiyā āmisadāne ubhayasuddhiyā dhammadāne",
  "atk-s0512a3:712_19": "samattho hotītiādinā caraṇādīnaṁ dānādisambhārānaṁ paccayabhāvo yathārahaṁ niddhāretabbo.",
  "atk-s0512a3:712_20": "Ativitthārabhayena na niddhārayimhāti.",
  "atk-s0512a3:712_21": "Evaṁ sampatticakkādayopi dānādīnaṁ paccayoti veditabbā.",
  "atk-s0512a3:713_0": "Ko saṁkilesoti?",
  "atk-s0512a3:713_1": "Avisesena taṇhādīhi parāmaṭṭhabhāvo pāramīnaṁ saṁkileso,",
  "atk-s0512a3:713_2": "visesena pana deyyadhammapaṭiggāhakavikappā dānapāramiyā saṁkileso.",
  "atk-s0512a3:713_3": "Sattakālavikappā sīlapāramiyā,",
  "atk-s0512a3:713_4": "kāmabhavatadupasamesu abhiratianabhirativikappā nekkhammapāramiyā,",
  "atk-s0512a3:713_5": "ahaṁ mamāti vikappā paññāpāramiyā,",
  "atk-s0512a3:713_6": "līnuddhaccavikappā vīriyapāramiyā,",
  "atk-s0512a3:713_7": "attaparavikappā khantipāramiyā,",
  "atk-s0512a3:713_8": "adiṭṭhādīsu diṭṭhādivikappā saccapāramiyā,",
  "atk-s0512a3:713_9": "bodhisambhāratabbipakkhesu dosaguṇavikappā adhiṭṭhānapāramiyā,",
  "atk-s0512a3:713_10": "hitāhitavikappā mettāpāramiyā,",
  "atk-s0512a3:713_11": "iṭṭhāniṭṭhavikappā upekkhāpāramiyā saṁkilesoti daṭṭhabbaṁ.",
  "atk-s0512a3:714_0": "Kiṁ vodānanti?",
  "atk-s0512a3:714_1": "Taṇhādīhi anupaghāto yathāvuttavikappaviraho ca etāsaṁ vodānanti veditabbaṁ.",
  "atk-s0512a3:714_2": "Anupahatā hi taṇhāmānadiṭṭhikodhūpanāhamakkhapaḷāsaissāmacchariya- māyāsāṭheyyathambhasārambhamadappamādādīhi",
  "atk-s0512a3:714_3": "kilesehi deyyadhammapaṭiggāhakavikappādirahitā ca dānādipāramiyo parisuddhā pabhassarā bhavantīti.",
  "atk-s0512a3:715_0": "Ko paṭipakkhoti?",
  "atk-s0512a3:715_1": "Avisesena sabbepi saṁkilesā sabbepi akusalā dhammā etāsaṁ paṭipakkho,",
  "atk-s0512a3:715_2": "visesena pana pubbe vuttā maccherādayoti veditabbā.",
  "atk-s0512a3:715_3": "Api ca deyyadhammapaṭiggāhakadānaphalesu alobhādosāmohaguṇayogato lobhadosamohapaṭipakkhaṁ dānaṁ,",
  "atk-s0512a3:715_4": "kāyādidosavaṅkāpagamato lobhādipaṭipakkhaṁ sīlaṁ,",
  "atk-s0512a3:715_5": "kāmasukhaparūpaghātaattakilamathaparivajjanato dosattayapaṭipakkhaṁ nekkhammaṁ,",
  "atk-s0512a3:715_6": "lobhādīnaṁ andhīkaraṇato ñāṇassa ca anandhīkaraṇato lobhādipaṭipakkhā paññā ,",
  "atk-s0512a3:715_7": "alīnānuddhatañāyārambhavasena lobhādipaṭipakkhaṁ vīriyaṁ,",
  "atk-s0512a3:715_8": "iṭṭhāniṭṭhasuññatānaṁ khamanato lobhādipaṭipakkhā khanti,",
  "atk-s0512a3:715_9": "satipi paresaṁ upakāre apakāre ca yathābhūtappavattiyā lobhādipaṭipakkhaṁ saccaṁ,",
  "atk-s0512a3:715_10": "lokadhamme abhibhuyya yathāsamādinnesu sambhāresu acalanato lobhādipaṭipakkhaṁ adhiṭṭhānaṁ,",
  "atk-s0512a3:715_11": "nīvaraṇavivekato lobhādipaṭipakkhā mettā,",
  "atk-s0512a3:715_12": "iṭṭhāniṭṭhesu anunayapaṭighaviddhaṁsanato samappavattito ca lobhādipaṭipakkhā upekkhāti daṭṭhabbaṁ.",
  "atk-s0512a3:716_0": "Kā paṭipattīti?",
  "atk-s0512a3:716_1": "Dānapāramiyā tāva sukhūpakaraṇasarīrajīvitapariccāgena bhayāpanudanena dhammopadesena ca bahudhā sattānaṁ anuggahakaraṇaṁ paṭipatti.",
  "atk-s0512a3:716_2": "Tattha āmisadānaṁ abhayadānaṁ dhammadānanti dātabbavatthuvasena tividhaṁ dānaṁ.",
  "atk-s0512a3:716_3": "Tesu bodhisattassa dātabbavatthu ajjhattikaṁ bāhiranti duvidhaṁ.",
  "atk-s0512a3:716_4": "Tattha bāhiraṁ annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyanti dasavidhaṁ.",
  "atk-s0512a3:716_5": "Annādīnaṁ khādanīyabhojanīyādivibhāgena anekavidhaṁ.",
  "atk-s0512a3:716_6": "Tathā rūpārammaṇaṁ yāva dhammārammaṇanti ārammaṇato chabbidhaṁ.",
  "atk-s0512a3:716_7": "Rūpārammaṇādīnañca nīlādivibhāgena anekavidhaṁ.",
  "atk-s0512a3:716_8": "Tathā maṇikanakarajatamuttāpavāḷādi,",
  "atk-s0512a3:716_9": "khettavatthuārāmādi,",
  "atk-s0512a3:716_10": "dāsidāsagomahiṁsādi nānāvidhavittūpakaraṇavasena anekavidhaṁ.",
  "atk-s0512a3:717_0": "Tattha mahāpuriso bāhiraṁ vatthuṁ dento ‘‘yo yena atthiko,",
  "atk-s0512a3:717_1": "taṁ tassa deti,",
  "atk-s0512a3:717_2": "dento ca tassa atthiko’’ti sayameva jānanto ayācitopi deti pageva yācito.",
  "atk-s0512a3:717_3": "Muttacāgo deti,",
  "atk-s0512a3:717_4": "no amuttacāgo,",
  "atk-s0512a3:717_5": "pariyattaṁ deti,",
  "atk-s0512a3:717_6": "no apariyattaṁ sati deyyadhamme.",
  "atk-s0512a3:717_7": "Na paccupakārasannissito deti.",
  "atk-s0512a3:717_8": "Asati deyyadhamme hi pariyatte saṁvibhāgārahaṁ saṁvibhajati.",
  "atk-s0512a3:717_9": "Na ca deti parūpaghātāvahaṁ satthavisamajjādikaṁ,",
  "atk-s0512a3:717_10": "nāpi kīḷanakaṁ yaṁ anatthūpasaṁhitaṁ pamādāvahañca.",
  "atk-s0512a3:717_11": "Na ca gilānassa yācakassa pānabhojanādiasappāyaṁ pamāṇarahitaṁ vā deti,",
  "atk-s0512a3:717_12": "pamāṇayuttaṁ pana sappāyameva deti.",
  "atk-s0512a3:718_0": "Tathā yācito gahaṭṭhānaṁ gahaṭṭhānucchavikaṁ deti,",
  "atk-s0512a3:718_1": "pabbajitānaṁ pabbajitānucchavikaṁ deti,",
  "atk-s0512a3:718_2": "mātāpitaro ñātisālohitā mittāmaccā puttadāradāsakammakarāti etesu kassaci pīḷaṁ ajanento deti,",
  "atk-s0512a3:718_3": "na ca uḷāraṁ deyyadhammaṁ paṭijānitvā lūkhaṁ deti,",
  "atk-s0512a3:718_4": "na ca lābhasakkārasilokasannissito deti,",
  "atk-s0512a3:718_5": "na ca paccupakārasannissito deti,",
  "atk-s0512a3:718_6": "na ca phalapāṭikaṅkhī deti aññatra sammāsambodhiyā,",
  "atk-s0512a3:718_7": "na ca yācake deyyadhammaṁ vā jigucchanto deti,",
  "atk-s0512a3:718_8": "na ca asaññatānaṁ yācakānaṁ akkosakarosakānampi apaviddhaṁ dānaṁ deti,",
  "atk-s0512a3:718_9": "aññadatthu pasannacitto anukampanto sakkaccameva deti,",
  "atk-s0512a3:718_10": "na ca kotūhalamaṅgaliko hutvā deti,",
  "atk-s0512a3:718_11": "kammaphalameva pana saddahanto deti,",
  "atk-s0512a3:718_12": "napi yācake payirupāsanādīhi parikilesetvā deti,",
  "atk-s0512a3:718_13": "aparikilesanto eva pana deti,",
  "atk-s0512a3:718_14": "na ca paresaṁ vañcanādhippāyo bhedanādhippāyo vā dānaṁ deti,",
  "atk-s0512a3:718_15": "asaṁkiliṭṭhacitto eva deti,",
  "atk-s0512a3:718_16": "napi pharusavāco bhākuṭimukho dānaṁ deti,",
  "atk-s0512a3:718_17": "piyavādī pana pubbabhāsī mitavacano hutvā deti ,",
  "atk-s0512a3:718_18": "yasmiñca deyyadhamme uḷāramanuññatāya vā ciraparicayena vā gedhasabhāvatāya vā lobhadhammo adhimatto hoti,",
  "atk-s0512a3:718_19": "jānanto bodhisatto taṁ khippameva paṭivinodetvā yācake pariyesitvāpi deti,",
  "atk-s0512a3:718_20": "yañca deyyavatthu parittaṁ yācakopi paccupaṭṭhito,",
  "atk-s0512a3:718_21": "taṁ acintetvāpi attānaṁ bādhetvā dento yācakaṁ sammāneti yathā taṁ akittipaṇḍito.",
  "atk-s0512a3:718_22": "Na ca mahāpuriso attano puttadāradāsakammakaraporise yācito te asaññāpite domanassappatte yācakānaṁ deti,",
  "atk-s0512a3:718_23": "sammadeva pana saññāpite somanassappatte deti.",
  "atk-s0512a3:718_24": "Dento ca yakkharakkhasapisācādīnaṁ vā manussānaṁ kurūrakammantānaṁ vā jānanto na deti,",
  "atk-s0512a3:718_25": "tathā rajjampi tādisānaṁ na deti.",
  "atk-s0512a3:718_26": "Ye lokassa ahitāya dukkhāya anatthāya paṭipajjanti,",
  "atk-s0512a3:718_27": "ye pana dhammikā dhammena lokaṁ pālenti,",
  "atk-s0512a3:718_28": "tesaṁ deti.",
  "atk-s0512a3:718_29": "Evaṁ tāva bāhiradāne paṭipatti veditabbā.",
  "atk-s0512a3:719_0": "Ajjhattikadānaṁ pana dvīhi ākārehi veditabbaṁ. Kathaṁ?",
  "atk-s0512a3:719_1": "Yathā nāma koci puriso ghāsacchādanahetu attānaṁ parassa nissajjati,",
  "atk-s0512a3:719_2": "vidheyyabhāvaṁ upagacchati dāsabyaṁ,",
  "atk-s0512a3:719_3": "evameva mahāpuriso sambodhihetu nirāmisacitto sattānaṁ anuttaraṁ hitasukhaṁ icchanto attano dānapāramiṁ paripūretukāmo attānaṁ parassa nissajjati,",
  "atk-s0512a3:719_4": "vidheyyabhāvaṁ upagacchati yathākāmakaraṇīyataṁ.",
  "atk-s0512a3:719_5": "Karacaraṇanayanādiaṅgapaccaṅgaṁ tena tena atthikānaṁ akampito anolīno anuppadeti,",
  "atk-s0512a3:719_6": "na tattha sajjati na saṅkocaṁ āpajjati yathā taṁ bāhiravatthusmiṁ,",
  "atk-s0512a3:719_7": "tathā hi mahāpuriso dvīhi ākārehi bāhiravatthuṁ pariccajati yathāsukhaṁ paribhogāya vā yācakānaṁ tesaṁ manorathaṁ paripūrento,",
  "atk-s0512a3:719_8": "attano vasībhāvāya vā,",
  "atk-s0512a3:719_9": "tattha sabbena sabbaṁ muttacāgo,",
  "atk-s0512a3:719_10": "evamahaṁ nissaṅgabhāvanāya sambodhiṁ pāpuṇissāmīti.",
  "atk-s0512a3:719_11": "Evaṁ ajjhattikavatthusminti veditabbaṁ.",
  "atk-s0512a3:720_0": "Tattha yaṁ ajjhattikavatthu dīyamānaṁ yācakassa ekanteneva hitāya saṁvattati, taṁ deti,",
  "atk-s0512a3:720_1": "na itaraṁ.",
  "atk-s0512a3:720_2": "Na ca mahāpuriso mārassa mārakāyikānaṁ devatānaṁ vā vihiṁsādhippāyānaṁ attano attabhāvaṁ aṅgapaccaṅgāni vā jānamāno deti ‘‘mā tesaṁ anattho ahosī’’ti.",
  "atk-s0512a3:720_3": "Yathā ca mārakāyikānaṁ,",
  "atk-s0512a3:720_4": "evaṁ tehi anvāviṭṭhānampi na deti,",
  "atk-s0512a3:720_5": "napi ummattakānaṁ.",
  "atk-s0512a3:720_6": "Itaresaṁ pana yāciyamāno samanantarameva deti,",
  "atk-s0512a3:720_7": "tādisāya yācanāya dullabhabhāvato tādisassa ca dānassa dukkarabhāvato.",
  "atk-s0512a3:721_0": "Abhayadānaṁ pana rājato corato aggito udakato veripuggalato sīhabyagghādivāḷamigato nāgayakkharakkhasapisācādito",
  "atk-s0512a3:721_1": "sattānaṁ bhaye paccupaṭṭhite tato parittāṇabhāvena veditabbaṁ.",
  "atk-s0512a3:722_0": "Dhammadānaṁ pana asaṁkiliṭṭhacittassa aviparītā dhammadesanā,",
  "atk-s0512a3:722_1": "opāyiko hitassa upadeso diṭṭhadhammikasamparāyikaparamatthavasena yena sāsane anotiṇṇānaṁ avatāraṇaṁ otiṇṇānaṁ paripācanaṁ.",
  "atk-s0512a3:722_2": "Tatthāyaṁ nayo –",
  "atk-s0512a3:722_3": "saṅkhepato tāva dānakathā sīlakathā saggakathā kāmānaṁ ādīnavo saṁkileso ca nekkhamme ānisaṁso.",
  "atk-s0512a3:722_4": "Vitthārato pana sāvakabodhiyaṁ adhimuttacittānaṁ saraṇagamanaṁ sīlasaṁvaro indriyesu guttadvāratā bhojane",
  "atk-s0512a3:722_5": "mattaññutā jāgariyānuyogo satta saddhammā aṭṭhatiṁsāya ārammaṇesu kammakaraṇavasena samathānuyogo rūpakāyādīsu",
  "atk-s0512a3:722_6": "vipassanābhinivesesu yathārahaṁ abhinivesamukhena vipassanānuyogo,",
  "atk-s0512a3:722_7": "tathā visuddhipaṭipadā sammattagahaṇaṁ tisso vijjā cha abhiññā catasso paṭisambhidā sāvakabodhīti etesaṁ",
  "atk-s0512a3:722_8": "guṇasaṁkittanavasena yathārahaṁ tattha tattha patiṭṭhāpanā pariyodapanā ca.",
  "atk-s0512a3:722_9": "Tathā paccekabodhiyaṁ sammāsambodhiyañca adhimuttānaṁ sattānaṁ yathārahaṁ dānādipāramīnaṁ sabhāvarasalakkhaṇādisaṁkittanamukhena",
  "atk-s0512a3:722_10": "tīsupi avatthāsu tesaṁ buddhānaṁ mahānubhāvatāvibhāvanena yānadvaye patiṭṭhāpanā pariyodapanā ca.",
  "atk-s0512a3:722_11": "Evaṁ mahāpuriso sattānaṁ dhammadānaṁ deti.",
  "atk-s0512a3:723_0": "Tathā mahāpuriso sattānaṁ āmisadānaṁ dento ‘‘imināhaṁ dānena sattānaṁ āyuvaṇṇasukhabalapaṭibhānādisampattiñca",
  "atk-s0512a3:723_1": "ramaṇīyaṁ aggaphalasampattiñca nipphādeyya’’nti annadānaṁ deti,",
  "atk-s0512a3:723_2": "tathā sattānaṁ kāmakilesapipāsāvūpasamāya pānaṁ deti,",
  "atk-s0512a3:723_3": "tathā suvaṇṇavaṇṇatāya hirottappālaṅkārassa ca nipphattiyā vatthāni deti,",
  "atk-s0512a3:723_4": "tathā iddhividhassa ceva nibbānasukhassa ca nipphattiyā yānaṁ deti,",
  "atk-s0512a3:723_5": "tathā sīlagandhanipphattiyā gandhaṁ deti,",
  "atk-s0512a3:723_6": "tathā buddhaguṇasobhānipphattiyā mālāvilepanaṁ deti,",
  "atk-s0512a3:723_7": "bodhimaṇḍāsananipphattiyā āsanaṁ deti,",
  "atk-s0512a3:723_8": "tathāgataseyyānipphattiyā seyyaṁ deti,",
  "atk-s0512a3:723_9": "saraṇabhāvanipphattiyā āvasathaṁ deti,",
  "atk-s0512a3:723_10": "pañcacakkhupaṭilābhāya padīpeyyaṁ deti,",
  "atk-s0512a3:723_11": "byāmappabhānipphattiyā rūpadānaṁ deti,",
  "atk-s0512a3:723_12": "brahmassaranipphattiyā saddadānaṁ deti,",
  "atk-s0512a3:723_13": "sabbalokassa piyabhāvāya rasadānaṁ deti,",
  "atk-s0512a3:723_14": "buddhasukhumālabhāvāya phoṭṭhabbadānaṁ deti,",
  "atk-s0512a3:723_15": "ajarāmarabhāvāya bhesajjadānaṁ deti,",
  "atk-s0512a3:723_16": "kilesadāsabyavimocanatthaṁ dāsānaṁ bhujissatādānaṁ deti,",
  "atk-s0512a3:723_17": "saddhammābhiratiyā anavajjakhiḍḍāratihetudānaṁ deti,",
  "atk-s0512a3:723_18": "sabbepi satte ariyāya jātiyā attano puttabhāvūpanayanāya puttadānaṁ deti,",
  "atk-s0512a3:723_19": "sakalassapi lokassa patibhāvūpagamanāya dāradānaṁ deti,",
  "atk-s0512a3:723_20": "subhalakkhaṇasampattiyā suvaṇṇamaṇimuttāpavāḷādidānaṁ,",
  "atk-s0512a3:723_21": "anubyañjanasampattiyā nānāvidhavibhūsanadānaṁ,",
  "atk-s0512a3:723_22": "saddhammakosādhigamāya vittakosadānaṁ,",
  "atk-s0512a3:723_23": "dhammarājabhāvāya rajjadānaṁ,",
  "atk-s0512a3:723_24": "jhānādisampattiyā ārāmuyyānataḷākavanadānaṁ,",
  "atk-s0512a3:723_25": "cakkaṅkitehi pādehi bodhimaṇḍūpasaṅkamanāya caraṇadānaṁ,",
  "atk-s0512a3:723_26": "caturoghanittharaṇāya sattānaṁ saddhammahatthadānatthaṁ hatthadānaṁ,",
  "atk-s0512a3:723_27": "saddhindriyādipaṭilābhāya kaṇṇanāsādidānaṁ,",
  "atk-s0512a3:723_28": "samantacakkhupaṭilābhāya cakkhudānaṁ,",
  "atk-s0512a3:723_29": "‘‘dassanasavanānussaraṇapāricariyādīsu sabbakālaṁ sabbasattānaṁ hitasukhāvaho,",
  "atk-s0512a3:723_30": "sabbalokena ca upajīvitabbo me kāyo bhaveyyā’’ti maṁsalohitādidānaṁ,",
  "atk-s0512a3:723_31": "‘‘sabbalokuttamo bhaveyya’’nti uttamaṅgadānaṁ deti.",
  "atk-s0512a3:724_0": "Evaṁ dadanto ca na anesanāya deti,",
  "atk-s0512a3:724_1": "na ca paropaghātena,",
  "atk-s0512a3:724_2": "na bhayena,",
  "atk-s0512a3:724_3": "na lajjāya,",
  "atk-s0512a3:724_4": "na dakkhiṇeyyarosanena,",
  "atk-s0512a3:724_5": "na paṇīte sati lūkhaṁ,",
  "atk-s0512a3:724_6": "na attukkaṁsanena,",
  "atk-s0512a3:724_7": "na paravambhanena,",
  "atk-s0512a3:724_8": "na phalābhisaṅkhāya,",
  "atk-s0512a3:724_9": "na yācakajigucchāya,",
  "atk-s0512a3:724_10": "na acittīkārena deti,",
  "atk-s0512a3:724_11": "atha kho sakkaccaṁ deti,",
  "atk-s0512a3:724_12": "sahatthena deti,",
  "atk-s0512a3:724_13": "kālena deti,",
  "atk-s0512a3:724_14": "cittīkatvā deti,",
  "atk-s0512a3:724_15": "avibhāgena deti.",
  "atk-s0512a3:724_16": "Tīsu kālesu somanassito deti,",
  "atk-s0512a3:724_17": "tato eva ca datvā na pacchānutāpī hoti.",
  "atk-s0512a3:724_18": "Na paṭiggāhakavasena mānāvamānaṁ karoti,",
  "atk-s0512a3:724_19": "paṭiggāhakānaṁ piyasamudācāro hoti vadaññū yācayogo saparivāradāyako.",
  "atk-s0512a3:724_20": "Annadānañhi dento ‘‘taṁ saparivāraṁ katvā dassāmī’’ti vatthādīhi saddhiṁ deti.",
  "atk-s0512a3:724_21": "Tathā vatthadānaṁ dento ‘‘taṁ saparivāraṁ katvā dassāmī’’ti annādīhi saddhiṁ deti.",
  "atk-s0512a3:724_22": "Yānadānādīsupi eseva nayo.",
  "atk-s0512a3:725_0": "Tathā rūpadānaṁ dento itarārammaṇānipi tassa parivāraṁ katvā deti,",
  "atk-s0512a3:725_1": "evaṁ sesesupi.",
  "atk-s0512a3:725_2": "Tattha rūpadānaṁ nāma nīlapītalohitaodātādivaṇṇāsu pupphavatthadhātūsu aññataraṁ labhitvā rūpavasena ābhujitvā ‘‘rūpadānaṁ dassāmi,",
  "atk-s0512a3:725_3": "rūpadānaṁ mayha’’nti cintetvā tādise dakkhiṇeyye dānaṁ patiṭṭhāpeti savatthukaṁ katvā.",
  "atk-s0512a3:725_4": "Etaṁ rūpadānaṁ nāma.",
  "atk-s0512a3:726_0": "Saddadānaṁ pana bherisaddādivasena veditabbaṁ.",
  "atk-s0512a3:726_1": "Tattha saddaṁ kandamūlāni viya uppāṭetvā nīluppalahatthakaṁ viya ca hatthe ṭhapetvā dātuṁ na sakkā,",
  "atk-s0512a3:726_2": "savatthukaṁ pana katvā dento saddadānaṁ deti nāma.",
  "atk-s0512a3:726_3": "Tasmā yadā ‘‘saddadānaṁ dassāmī’’ti bherimudiṅgādīsu aññatarena tūriyena tiṇṇaṁ ratanānaṁ upahāraṁ karoti kāreti ca,",
  "atk-s0512a3:726_4": "‘‘saddadānaṁ me’’ti bheriādīni ṭhapeti ṭhapāpeti ca.",
  "atk-s0512a3:726_5": "Dhammakathikānaṁ pana sarabhesajjaṁ telaphāṇitādiṁ deti,",
  "atk-s0512a3:726_6": "dhammassavanaṁ ghoseti,",
  "atk-s0512a3:726_7": "sarabhaññaṁ bhaṇati,",
  "atk-s0512a3:726_8": "dhammakathaṁ katheti,",
  "atk-s0512a3:726_9": "upanisinnakakathaṁ anumodanakathañca karoti kāreti ca,",
  "atk-s0512a3:726_10": "tadā saddadānaṁ nāma hoti.",
  "atk-s0512a3:727_0": "Tathā gandhadānaṁ mūlagandhādīsu aññataraṁ rajanīyaṁ gandhavatthuṁ piṁsitameva vā gandhaṁ yaṁkiñci labhitvā",
  "atk-s0512a3:727_1": "gandhavasena ābhujitvā ‘‘gandhadānaṁ dassāmi,",
  "atk-s0512a3:727_2": "gandhadānaṁ mayha’’nti buddharatanādīnaṁ pūjaṁ karoti kāreti ca,",
  "atk-s0512a3:727_3": "gandhapūjanatthāya agarucandanādike gandhavatthuke pariccajati.",
  "atk-s0512a3:727_4": "Idaṁ gandhadānaṁ.",
  "atk-s0512a3:728_0": "Tathā mūlarasādīsu yaṁkiñci rajanīyaṁ rasavatthuṁ labhitvā rasavasena ābhujitvā ‘‘rasadānaṁ dassāmi,",
  "atk-s0512a3:728_1": "rasadānaṁ mayha’’nti dakkhiṇeyyānaṁ deti,",
  "atk-s0512a3:728_2": "rasavatthumeva vā dhaññagavādikaṁ pariccajati.",
  "atk-s0512a3:728_3": "Idaṁ rasadānaṁ.",
  "atk-s0512a3:729_0": "Tathā phoṭṭhabbadānaṁ mañcapīṭhādivasena attharaṇapāvuraṇādivasena ca veditabbaṁ.",
  "atk-s0512a3:729_1": "Yadā hi mañcapīṭhabhisibimbohanādikaṁ nivāsanapārupanādikaṁ vā sukhasamphassaṁ rajanīyaṁ anavajjaṁ phoṭṭhabbavatthuṁ",
  "atk-s0512a3:729_2": "labhitvā phoṭṭhabbavasena ābhujitvā ‘‘phoṭṭhabbadānaṁ dassāmi,",
  "atk-s0512a3:729_3": "phoṭṭhabbadānaṁ mayha’’nti dakkhiṇeyyānaṁ deti.",
  "atk-s0512a3:729_4": "Yathāvuttaṁ phoṭṭhabbavatthuṁ labhitvā pariccajati,",
  "atk-s0512a3:729_5": "idaṁ phoṭṭhabbadānaṁ.",
  "atk-s0512a3:730_0": "Dhammadānaṁ pana dhammārammaṇassa adhippetattā ojapānajīvitavasena veditabbaṁ.",
  "atk-s0512a3:730_1": "Ojādīsu hi aññataraṁ rajanīyaṁ vatthuṁ labhitvā dhammārammaṇavasena ābhujitvā ‘‘dhammadānaṁ dassāmi,",
  "atk-s0512a3:730_2": "dhammadānaṁ mayha’’nti sappinavanītādiojadānaṁ deti.",
  "atk-s0512a3:730_3": "Ambapānādiaṭṭhavidhapānadānaṁ deti,",
  "atk-s0512a3:730_4": "jīvitadānanti ābhujitvā salākabhattapakkhikabhattādīni deti,",
  "atk-s0512a3:730_5": "aphāsukabhāvena abhibhūtānaṁ byādhitānaṁ vejje paccupaṭṭhāpeti,",
  "atk-s0512a3:730_6": "jālaṁ phālāpeti,",
  "atk-s0512a3:730_7": "kuminaṁ viddhaṁsāpeti,",
  "atk-s0512a3:730_8": "sakuṇapañjaraṁ viddhaṁsāpeti,",
  "atk-s0512a3:730_9": "bandhanena baddhānaṁ sattānaṁ bandhanamokkhaṁ kāreti,",
  "atk-s0512a3:730_10": "māghātabheriṁ carāpeti,",
  "atk-s0512a3:730_11": "aññāni ca sattānaṁ jīvitaparittāṇatthaṁ evarūpāni kammāni karoti kārāpeti ca.",
  "atk-s0512a3:730_12": "Idaṁ dhammadānaṁ nāma.",
  "atk-s0512a3:731_0": "Sabbametaṁ yathāvuttaṁ dānasampadaṁ sakalalokahitasukhāya pariṇāmeti.",
  "atk-s0512a3:731_1": "Attano ca sammāsambodhiyā akuppāya vimuttiyā aparikkhayassa chandassa aparikkhayassa vīriyassa aparikkhayassa",
  "atk-s0512a3:731_2": "samādhissa aparikkhayassa paṭibhānassa aparikkhayassa ñāṇassa aparikkhayāya vimuttiyā pariṇāmeti .",
  "atk-s0512a3:731_3": "Imañca dānapāramiṁ paṭipajjantena mahāsattena jīvite aniccasaññā paccupaṭṭhāpetabbā tathā bhogesu,",
  "atk-s0512a3:731_4": "bahusādhāraṇatā ca nesaṁ manasikātabbā,",
  "atk-s0512a3:731_5": "sattesu ca mahākaruṇā satataṁ samitaṁ paccupaṭṭhāpetabbā.",
  "atk-s0512a3:731_6": "Evañhi bhoge gahetabbasāraṁ gaṇhanto ādittato viya agārato sabbaṁ sāpateyyaṁ attānañca bahi nīharanto na kiñci seseti,",
  "atk-s0512a3:731_7": "na katthaci vibhāgaṁ karoti,",
  "atk-s0512a3:731_8": "aññadatthu nirapekkho nissajjati eva.",
  "atk-s0512a3:731_9": "Ayaṁ tāva dānapāramiyā paṭipattikkamo.",
  "atk-s0512a3:732_0": "Sīlapāramiyā pana ayaṁ paṭipattikkamo –",
  "atk-s0512a3:732_1": "yasmā sabbaññusīlālaṅkārehi satte alaṅkaritukāmena mahāpurisena ādito attano eva tāva sīlaṁ visodhetabbaṁ.",
  "atk-s0512a3:732_2": "Tattha ca catūhi ākārehi sīlaṁ visujjhati –",
  "atk-s0512a3:732_3": "ajjhāsayavisuddhito,",
  "atk-s0512a3:732_4": "samādānato,",
  "atk-s0512a3:732_5": "avītikkamanato,",
  "atk-s0512a3:732_6": "sati ca vītikkame puna paṭipākatikakaraṇato.",
  "atk-s0512a3:732_7": "Visuddhāsayatāya hi ekacco attādhipati hutvā pāpajigucchanasabhāvo ajjhattaṁ hiridhammaṁ paccupaṭṭhāpetvā suparisuddhasamācāro hoti.",
  "atk-s0512a3:732_8": "Tathā parato samādāne sati ekacco lokādhipati hutvā pāpato uttasanto ottappadhammaṁ paccupaṭṭhāpetvā suparisuddhasamācāro hoti.",
  "atk-s0512a3:732_9": "Iti ubhayathāpi ete avītikkamanato sīle patiṭṭhahanti.",
  "atk-s0512a3:732_10": "Atha pana kadāci satisammosena sīlassa khaṇḍādibhāvo siyā.",
  "atk-s0512a3:732_11": "Tāyayeva yathāvuttāya hirottappasampattiyā khippameva naṁ vuṭṭhānādinā paṭipākatikaṁ karoti.",
  "atk-s0512a3:733_0": "Tayidaṁ sīlaṁ vārittaṁ,",
  "atk-s0512a3:733_1": "cārittanti duvidhaṁ.",
  "atk-s0512a3:733_2": "Tatthāyaṁ bodhisattassa vārittasīle paṭipattikkamo –",
  "atk-s0512a3:733_3": "sabbasattesu tathā dayāpannacittena bhavitabbaṁ,",
  "atk-s0512a3:733_4": "yathā supinantenapi na āghāto uppajjeyya.",
  "atk-s0512a3:733_5": "Parūpakāraniratatāya parasantako alagaddo viya na parāmasitabbo.",
  "atk-s0512a3:733_6": "Sace pabbajito hoti,",
  "atk-s0512a3:733_7": "abrahmacariyatopi ārācārī hoti sattavidhamethunasaṁyogavirahito,",
  "atk-s0512a3:733_8": "pageva paradāragamanato.",
  "atk-s0512a3:733_9": "Sace pana apabbajito gahaṭṭho samāno paresaṁ dāresu sadā pāpakaṁ cittampi na uppādeti.",
  "atk-s0512a3:733_10": "Kathento ca saccaṁ hitaṁ piyaṁ vacanaṁ parimitameva ca kālena dhammiṁ kathaṁ bhāsitā hoti,",
  "atk-s0512a3:733_11": "sabbattha anabhijjhālu abyāpannacitto aviparītadassano kammassakatañāṇena ca samannāgato sammaggatesu",
  "atk-s0512a3:733_12": "sammāpaṭipannesu niviṭṭhasaddho hoti niviṭṭhapemo.",
  "atk-s0512a3:734_0": "Iti caturāpāyavaṭṭadukkhānaṁ pathabhūtehi akusalakammapathehi akusaladhammehi ca oramitvā saggamokkhānaṁ",
  "atk-s0512a3:734_1": "pathabhūtesu kusalakammapathesu patiṭṭhitassa mahāpurisassa parisuddhāsayapayogatāya yathābhipatthitā",
  "atk-s0512a3:734_2": "sattānaṁ hitasukhūpasaṁhitā manorathā sīghaṁ sīghaṁ abhinipphajjanti,",
  "atk-s0512a3:734_3": "pāramiyo paripūrenti.",
  "atk-s0512a3:734_4": "Evaṁbhūto hi ayaṁ.",
  "atk-s0512a3:734_5": "Tattha hiṁsānivattiyā sabbasattānaṁ abhayadānaṁ deti,",
  "atk-s0512a3:734_6": "appakasireneva mettābhāvanaṁ sampādeti,",
  "atk-s0512a3:734_7": "ekādasa mettānisaṁse adhigacchati,",
  "atk-s0512a3:734_8": "appābādho hoti appātaṅko,",
  "atk-s0512a3:734_9": "dīghāyuko sukhabahulo lakkhaṇavisese pāpuṇāti,",
  "atk-s0512a3:734_10": "dosavāsanañca samucchindati.",
  "atk-s0512a3:735_0": "Tathā adinnādānanivattiyā corādīhi asādhāraṇe bhoge adhigacchati.",
  "atk-s0512a3:735_1": "Parehi anāsaṅkanīyo piyo manāpo vissasanīyo vibhavasampattīsu alaggacitto pariccāgasīlo lobhavāsanañca samucchindati.",
  "atk-s0512a3:736_0": "Abrahmacariyanivattiyā alolo hoti santakāyacitto,",
  "atk-s0512a3:736_1": "sattānaṁ piyo hoti manāpo aparisaṅkanīyo ,",
  "atk-s0512a3:736_2": "kalyāṇo cassa kittisaddo abbhuggacchati,",
  "atk-s0512a3:736_3": "alaggacitto hoti mātugāmesu aluddhāsayo,",
  "atk-s0512a3:736_4": "nekkhammabahulo lakkhaṇavisese adhigacchati,",
  "atk-s0512a3:736_5": "lobhavāsanañca samucchindati.",
  "atk-s0512a3:737_0": "Musāvādanivattiyā sattānaṁ pamāṇabhūto hoti paccayiko theto ādeyyavacano,",
  "atk-s0512a3:737_1": "devatānaṁ piyo manāpo,",
  "atk-s0512a3:737_2": "surabhigandhamukho ārakkhitakāyavacīsamācāro,",
  "atk-s0512a3:737_3": "lakkhaṇavisese ca adhigacchati,",
  "atk-s0512a3:737_4": "kilesavāsanañca samucchindati.",
  "atk-s0512a3:738_0": "Pesuññanivattiyā parūpakkamehipi abhejjakāyo hoti abhejjaparivāro,",
  "atk-s0512a3:738_1": "saddhammesu ca abhejjanakasaddho,",
  "atk-s0512a3:738_2": "daḷhamitto bhavantaraparicitānaṁ viya sattānaṁ ekantapiyo asaṁkilesabahulo.",
  "atk-s0512a3:739_0": "Pharusavācānivattiyā sattānaṁ piyo hoti manāpo sukhasīlo madhuravacano sambhāvanīyo,",
  "atk-s0512a3:739_1": "aṭṭhaṅgasamannāgato cassa saro nibbattati.",
  "atk-s0512a3:740_0": "Samphappalāpanivattiyā sattānaṁ piyo hoti manāpo garu bhāvanīyo ca ādeyyavacano parimitālāpo.",
  "atk-s0512a3:740_1": "Mahesakkho ca hoti mahānubhāvo,",
  "atk-s0512a3:740_2": "ṭhānuppattikena paṭibhānena pañhānaṁ byākaraṇakusalo,",
  "atk-s0512a3:740_3": "buddhabhūmiyañca ekāya eva vācāya anekabhāsānaṁ sattānaṁ anekesaṁ pañhānaṁ byākaraṇasamattho hoti.",
  "atk-s0512a3:741_0": "Anabhijjhālutāya icchitalābhī hoti,",
  "atk-s0512a3:741_1": "uḷāresu ca bhogesu ruciṁ paṭilabhati,",
  "atk-s0512a3:741_2": "khattiyamahāsālādīnaṁ sammato hoti,",
  "atk-s0512a3:741_3": "paccatthikehi anabhibhavanīyo,",
  "atk-s0512a3:741_4": "indriyavekallaṁ na pāpuṇāti,",
  "atk-s0512a3:741_5": "appaṭipuggalo ca hoti.",
  "atk-s0512a3:742_0": "Abyāpādena piyadassano hoti,",
  "atk-s0512a3:742_1": "sattānaṁ sambhāvanīyo parahitābhinanditāya ca satte appakasireneva pasādeti,",
  "atk-s0512a3:742_2": "alūkhasabhāvo ca hoti mettāvihārī,",
  "atk-s0512a3:742_3": "mahesakkho ca hoti mahānubhāvo.",
  "atk-s0512a3:743_0": "Micchādassanābhāvena kalyāṇe sahāye paṭilabhati,",
  "atk-s0512a3:743_1": "sīsacchedampi pāpuṇanto pāpakammaṁ na karoti,",
  "atk-s0512a3:743_2": "kammassakatādassanato akotūhalamaṅgaliko ca hoti,",
  "atk-s0512a3:743_3": "saddhamme cassa saddhā patiṭṭhitā hoti mūlajātā,",
  "atk-s0512a3:743_4": "saddahati ca tathāgatānaṁ bodhiṁ,",
  "atk-s0512a3:743_5": "samayantaresu nābhiramati ukkāraṭṭhāne viya rājahaṁso ,",
  "atk-s0512a3:743_6": "lakkhaṇattayaparijānanakusalo hoti,",
  "atk-s0512a3:743_7": "ante ca anāvaraṇañāṇalābhī,",
  "atk-s0512a3:743_8": "yāva bodhiṁ na pāpuṇāti,",
  "atk-s0512a3:743_9": "tāva tasmiṁ tasmiṁ sattanikāye ukkaṭṭhukkaṭṭho ca hoti,",
  "atk-s0512a3:743_10": "uḷāruḷārā sampattiyo pāpuṇāti.",
  "atk-s0512a3:743_11": "Iti hidaṁ sīlaṁ nāma sabbasampattīnaṁ adhiṭṭhānaṁ,",
  "atk-s0512a3:743_12": "sabbabuddhaguṇānaṁ pabhavabhūmi,",
  "atk-s0512a3:743_13": "sabbabuddhakārakadhammānaṁ ādi caraṇaṁ mukhaṁ pamukhanti bahumānanaṁ uppādetvā kāyavacīsaṁyame indriyadamane",
  "atk-s0512a3:743_14": "ājīvavisuddhiyaṁ paccayaparibhogesu ca satisampajaññabalena appamattena lābhasakkārasilokaṁ mittamukhapaccatthikaṁ",
  "atk-s0512a3:743_15": "viya sallakkhetvā ‘‘kikīva aṇḍa’’ntiādinā (visuddhi. 1.19; dī. ni. aṭṭha.",
  "atk-s0512a3:743_16": "1.7) vuttanayena sakkaccaṁ sīlaṁ sampādetabbaṁ.",
  "atk-s0512a3:743_17": "Ayaṁ tāva vārittasīle paṭipattikkamo.",
  "atk-s0512a3:744_0": "Cārittasīle pana paṭipatti evaṁ veditabbā –",
  "atk-s0512a3:744_1": "idha bodhisatto kalyāṇamittānaṁ garuṭṭhāniyānaṁ abhivādanaṁ paccuṭṭhānaṁ añjalikammaṁ sāmīcikammaṁ kālena kālaṁ kattā hoti,",
  "atk-s0512a3:744_2": "tathā tesaṁ kālena kālaṁ upaṭṭhānaṁ kattā hoti,",
  "atk-s0512a3:744_3": "gilānānaṁ kāyaveyyāvaṭikaṁ.",
  "atk-s0512a3:744_4": "Subhāsitapadāni sutvā sādhukāraṁ kattā hoti,",
  "atk-s0512a3:744_5": "guṇavantānaṁ guṇe vaṇṇetā paresaṁ apakāre khantā,",
  "atk-s0512a3:744_6": "upakāre anussaritā,",
  "atk-s0512a3:744_7": "puññāni anumoditā,",
  "atk-s0512a3:744_8": "attano puññāni sammāsambodhiyā pariṇāmetā,",
  "atk-s0512a3:744_9": "sabbakālaṁ appamādavihārī kusalesu dhammesu,",
  "atk-s0512a3:744_10": "sati ca accaye accayato disvā tādisānaṁ sahadhammikānaṁ yathābhūtaṁ āvikattā,",
  "atk-s0512a3:744_11": "uttari ca sammāpaṭipattiṁ sammadeva paripūretā.",
  "atk-s0512a3:745_0": "Tathā attano anurūpāsu atthūpasaṁhitāsu sattānaṁ itikattabbatāsu dakkho analaso sahāyabhāvaṁ upagacchati.",
  "atk-s0512a3:745_1": "Uppannesu ca sattānaṁ byādhiādidukkhesu yathārahaṁ patikāravidhāyako.",
  "atk-s0512a3:745_2": "Ñātibhogādibyasanapatitesu sokāpanodano ullumpanasabhāvāvaṭṭhito hutvā niggahārahānaṁ dhammeneva niggaṇhanako",
  "atk-s0512a3:745_3": "yāvadeva akusalā vuṭṭhāpetvā kusale patiṭṭhāpanāya.",
  "atk-s0512a3:745_4": "Paggahārahānaṁ dhammeneva paggaṇhanako.",
  "atk-s0512a3:745_5": "Yāni purimakānaṁ mahābodhisattānaṁ uḷāratamāni paramadukkarāni acinteyyānubhāvāni sattānaṁ ekantahitasukhāvahāni caritāni,",
  "atk-s0512a3:745_6": "yehi nesaṁ bodhisambhārā sammadeva paripākaṁ agamaṁsu,",
  "atk-s0512a3:745_7": "tāni sutvā anubbiggo anutrāso tepi mahāpurisā manussā eva,",
  "atk-s0512a3:745_8": "kamena pana sikkhāpāripūriyā bhāvitattabhāvā tādisāya uḷāratamāya ānubhāvasampattiyā bodhisambhāresu ukkaṁsapāramippattā ahesuṁ,",
  "atk-s0512a3:745_9": "tasmā mayāpi sīlādisikkhāsu sammadeva tathā paṭipajjitabbaṁ,",
  "atk-s0512a3:745_10": "yāya paṭipattiyā ahampi anukkamena sikkhaṁ paripūretvā ekantato taṁ padaṁ anupāpuṇissāmīti saddhāpurecārikaṁ",
  "atk-s0512a3:745_11": "vīriyaṁ avissajjento sammadeva sīlesu paripūrakārī hoti.",
  "atk-s0512a3:746_0": "Tathā paṭicchannakalyāṇo hoti vivaṭāparādho,",
  "atk-s0512a3:746_1": "appiccho santuṭṭho pavivitto asaṁsaṭṭho dukkhasaho aparitassanajātiko anuddhato anunnaḷo acapalo amukharo",
  "atk-s0512a3:746_2": "avikiṇṇavāco santindriyo santamānaso kuhanādimicchājīvarahito ācāragocarasampanno aṇumattesu vajjesu",
  "atk-s0512a3:746_3": "bhayadassāvī samādāya sikkhati sikkhāpadesu āraddhavīriyo pahitatto kāye ca jīvite ca nirapekkho,",
  "atk-s0512a3:746_4": "appamattakampi kāye jīvite vā apekkhaṁ nādhivāseti pajahati vinodeti,",
  "atk-s0512a3:746_5": "pageva adhimattaṁ.",
  "atk-s0512a3:746_6": "Sabbepi dussīlyahetubhūte kodhūpanāhādike upakkilese pajahati vinodeti.",
  "atk-s0512a3:746_7": "Appamattakena ca visesādhigamena aparituṭṭho hoti,",
  "atk-s0512a3:746_8": "na saṅkocaṁ āpajjati,",
  "atk-s0512a3:746_9": "uparūpari visesādhigamāya vāyamati.",
  "atk-s0512a3:747_0": "Yena yathāladdhā sampatti hānabhāgiyā vā ṭhitibhāgiyā vā na hoti,",
  "atk-s0512a3:747_1": "tathā mahāpuriso andhānaṁ pariṇāyako hoti,",
  "atk-s0512a3:747_2": "maggaṁ ācikkhati,",
  "atk-s0512a3:747_3": "badhirānaṁ hatthamuddāya saññaṁ deti,",
  "atk-s0512a3:747_4": "atthamanuggāheti,",
  "atk-s0512a3:747_5": "tathā mūgānaṁ.",
  "atk-s0512a3:747_6": "Pīṭhasappikānaṁ pīṭhaṁ deti yānaṁ deti vāheti vā.",
  "atk-s0512a3:747_7": "Assaddhānaṁ saddhāpaṭilābhāya vāyamati,",
  "atk-s0512a3:747_8": "kusītānaṁ ussāhajananāya,",
  "atk-s0512a3:747_9": "muṭṭhassatīnaṁ satisamāyogāya,",
  "atk-s0512a3:747_10": "vibbhantacittānaṁ samādhisampadāya,",
  "atk-s0512a3:747_11": "duppaññānaṁ paññādhigamāya vāyamati.",
  "atk-s0512a3:747_12": "Kāmacchandapariyuṭṭhitānaṁ kāmacchandapaṭivinodanāya vāyamati.",
  "atk-s0512a3:747_13": "Byāpādathinamiddhauddhaccakukkuccavicikicchāpariyuṭṭhitānaṁ vicikicchāvinodanāya vāyamati.",
  "atk-s0512a3:747_14": "Kāmavitakkādiapakatānaṁ kāmavitakkādimicchāvitakkavinodanāya vāyamati.",
  "atk-s0512a3:747_15": "Pubbakārīnaṁ sattānaṁ kataññutaṁ nissāya pubbabhāsī piyavādī saṅgāhako sadisena adhikena vā paccupakārena sammānetā hoti.",
  "atk-s0512a3:748_0": "Āpadāsu sahāyakiccaṁ anutiṭṭhati.",
  "atk-s0512a3:748_1": "Tesaṁ tesañca sattānaṁ pakatisabhāvañca parijānitvā yehi yathā saṁvasitabbaṁ hoti,",
  "atk-s0512a3:748_2": "tehi tathā saṁvasati.",
  "atk-s0512a3:748_3": "Yesu ca yathā paṭipajjitabbaṁ hoti,",
  "atk-s0512a3:748_4": "tesu tathā paṭipajjati.",
  "atk-s0512a3:748_5": "Tañca kho akusalato vuṭṭhāpetvā kusale patiṭṭhāpanavasena,",
  "atk-s0512a3:748_6": "na aññathā.",
  "atk-s0512a3:748_7": "Paracittānurakkhaṇā hi bodhisattānaṁ yāvadeva kusalābhivaḍḍhiyā.",
  "atk-s0512a3:748_8": "Tathā hitajjhāsayenāpi paro na hiṁsitabbo,",
  "atk-s0512a3:748_9": "na bhaṇḍitabbo,",
  "atk-s0512a3:748_10": "na maṅkubhāvamāpādetabbo,",
  "atk-s0512a3:748_11": "na parassa kukkuccaṁ uppādetabbaṁ,",
  "atk-s0512a3:748_12": "na niggahaṭṭhāne na codetabbo,",
  "atk-s0512a3:748_13": "na nīcataraṁ paṭipannassa attā uccatare ṭhapetabbo,",
  "atk-s0512a3:748_14": "na ca paresu sabbena sabbaṁ asevinā bhavitabbaṁ,",
  "atk-s0512a3:748_15": "na atisevinā bhavitabbaṁ,",
  "atk-s0512a3:748_16": "na akālasevinā.",
  "atk-s0512a3:749_0": "Sevitabbayutte pana satte desakālānurūpaṁ sevati.",
  "atk-s0512a3:749_1": "Na ca paresaṁ purato piye vigarahati,",
  "atk-s0512a3:749_2": "appiye vā pasaṁsati.",
  "atk-s0512a3:749_3": "Na avissaṭṭhavissāsī hoti.",
  "atk-s0512a3:749_4": "Na dhammikaṁ upanimantanaṁ paṭikkhipati.",
  "atk-s0512a3:749_5": "Na saññattiṁ upagacchati,",
  "atk-s0512a3:749_6": "nādhikaṁ paṭiggaṇhāti.",
  "atk-s0512a3:749_7": "Saddhāsampanne saddhānisaṁsakathāya sampahaṁsati.",
  "atk-s0512a3:749_8": "Sīlasutacāgapaññāsampanne paññāsampannakathāya sampahaṁsati.",
  "atk-s0512a3:749_9": "Sace pana bodhisatto abhiññābalappatto hoti,",
  "atk-s0512a3:749_10": "pamādāpanne satte abhiññābalena yathārahaṁ nirayādike dassento saṁvejetvā assaddhādike saddhādīsu patiṭṭhāpeti.",
  "atk-s0512a3:749_11": "Sāsane otāreti.",
  "atk-s0512a3:749_12": "Saddhādiguṇasampanne paripāceti.",
  "atk-s0512a3:749_13": "Evamayaṁ mahāpurisassa cārittabhūto aparimāṇo puññābhisando kusalābhisando uparūpari abhivaḍḍhatīti veditabbaṁ.",
  "atk-s0512a3:750_0": "Api ca yā sā ‘‘kiṁ sīlaṁ kenaṭṭhena sīla’’ntiādinā pucchaṁ katvā ‘‘pāṇātipātādīhi viramantassa vattapaṭipattiṁ",
  "atk-s0512a3:750_1": "vā pūrentassa cetanādayo dhammā sīla’’ntiādinā nayena nānappakārato sīlassa vitthārakathā visuddhimagge",
  "atk-s0512a3:750_2": "(visuddhi.",
  "atk-s0512a3:750_3": "1.6 ādayo) vuttā,",
  "atk-s0512a3:750_4": "sā sabbāpi idha āharitvā vattabbā.",
  "atk-s0512a3:750_5": "Kevalañhi tattha sāvakabodhisattavasena sīlakathā āgatā,",
  "atk-s0512a3:750_6": "idha mahābodhisattavasena karuṇūpāyakosallapubbaṅgamaṁ katvā vattabbāti ayameva viseso.",
  "atk-s0512a3:750_7": "Yato idaṁ sīlaṁ mahāpuriso yathā na attano duggatiyaṁ parikkilesavimuttiyā sugatiyampi,",
  "atk-s0512a3:750_8": "na rajjasampattiyā,",
  "atk-s0512a3:750_9": "na cakkavatti, na deva, na sakka, na māra,",
  "atk-s0512a3:750_10": "na brahmasampattiyā pariṇāmeti,",
  "atk-s0512a3:750_11": "tathā na attano tevijjatāya,",
  "atk-s0512a3:750_12": "na chaḷabhiññatāya ,",
  "atk-s0512a3:750_13": "na catuppaṭisambhidādhigamāya,",
  "atk-s0512a3:750_14": "na sāvakabodhiyā,",
  "atk-s0512a3:750_15": "na paccekabodhiyā,",
  "atk-s0512a3:750_16": "pariṇāmeti,",
  "atk-s0512a3:750_17": "atha kho sabbaññubhāvena sabbasattānaṁ anuttarasīlālaṅkārasampādanatthameva pariṇāmetīti.",
  "atk-s0512a3:750_18": "Ayaṁ sīlapāramiyā paṭipattikkamo.",
  "atk-s0512a3:751_0": "Tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi ca nikkhamanavasena pavattā kusalacittuppatti nekkhammapāramī,",
  "atk-s0512a3:751_1": "tasmā sakalasaṁkilesanivāsanaṭṭhānatāya puttadārādīhi mahāsambādhatāya kasivāṇijjādinānāvidhakammantādhiṭṭhānabyākulatāya",
  "atk-s0512a3:751_2": "ca gharāvāsassa nekkhammasukhādīnaṁ anokāsataṁ,",
  "atk-s0512a3:751_3": "kāmānañca satthadhārālaggamadhubindu viya ca avaliyhamānā parittassādā vipulānatthānubandhāti ca,",
  "atk-s0512a3:751_4": "vijjulatobhāsena gahetabbanaccaṁ viya parittakālūpalabbhā,",
  "atk-s0512a3:751_5": "ummattakālaṅkāro viya viparītasaññāya anubhavitabbā,",
  "atk-s0512a3:751_6": "karīsāvacchādanā viya patikārabhūtā,",
  "atk-s0512a3:751_7": "udakatemitaṅguliyā tanūdakapānaṁ viya atittikarā,",
  "atk-s0512a3:751_8": "chātajjhattabhojanaṁ viya sābādhā,",
  "atk-s0512a3:751_9": "baḷisāmisaṁ viya byasanasannipātakāraṇaṁ,",
  "atk-s0512a3:751_10": "aggisantāpo viya kālattayepi dukkhuppattihetubhūtā,",
  "atk-s0512a3:751_11": "makkaṭalepo viya bandhanimittaṁ,",
  "atk-s0512a3:751_12": "ghātakāvacchādanā viya anatthacchādanā,",
  "atk-s0512a3:751_13": "sapattagāmavāso viya bhayaṭṭhānabhūtā,",
  "atk-s0512a3:751_14": "paccatthikaposako viya kilesamārādīnaṁ āmisabhūtā,",
  "atk-s0512a3:751_15": "chaṇasampattiyo viya vipariṇāmadukkhā,",
  "atk-s0512a3:751_16": "koṭaraggi viya antodāhakā,",
  "atk-s0512a3:751_17": "purāṇakūpāvalambībīraṇamadhupiṇḍaṁ viya anekādīnavā,",
  "atk-s0512a3:751_18": "loṇūdakapānaṁ viya pipāsāhetubhūtā,",
  "atk-s0512a3:751_19": "surāmerayaṁ viya nīcajanasevitā,",
  "atk-s0512a3:751_20": "appassādatāya aṭṭhikaṅkalūpamātiādinā (ma. ni. 1.234; 2.42; pāci. 417; mahāni. 3; cūḷani.",
  "atk-s0512a3:751_21": "khaggavisāṇasuttaniddesa 147) ca nayena ādīnavaṁ sallakkhetvā tabbipariyāyena nekkhamme ānisaṁsaṁ passantena",
  "atk-s0512a3:751_22": "nekkhammapavivekaupasamasukhādīsu ninnapoṇapabbhāracittena nekkhammapāramiyaṁ paṭipajjitabbaṁ.",
  "atk-s0512a3:751_23": "Yasmā pana nekkhammaṁ pabbajjāmūlakaṁ,",
  "atk-s0512a3:751_24": "tasmā pabbajjā tāva anuṭṭhātabbā.",
  "atk-s0512a3:751_25": "Pabbajjamanutiṭṭhantena ca mahāsattena asati buddhuppāde kammavādīnaṁ kiriyavādīnaṁ tāpasaparibbājakānaṁ pabbajjā anuṭṭhātabbā.",
  "atk-s0512a3:752_0": "Uppannesu pana sammāsambuddhesu tesaṁ sāsane eva pabbajitabbaṁ.",
  "atk-s0512a3:752_1": "Pabbajitvā ca yathāvutte sīle patiṭṭhitena tassā eva hi sīlapāramiyā vodāpanatthaṁ dhutaguṇā samādātabbā.",
  "atk-s0512a3:752_2": "Samādinnadhutadhammā hi mahāpurisā sammadeva te pariharantā appicchāsantuṭṭhāsallekhapavivekaasaṁsaggavīriyārambhasubharatādi-",
  "atk-s0512a3:752_3": "guṇasalilavikkhālitakilesamalatāya anavajjasīlavataguṇaparisuddhasabbasamācārā porāṇe ariyavaṁsattaye",
  "atk-s0512a3:752_4": "patiṭṭhitā catutthaṁ bhāvanārāmatāsaṅkhātaṁ ariyavaṁsaṁ adhigantuṁ cattārīsāya ārammaṇesu yathārahaṁ",
  "atk-s0512a3:752_5": "upacārappanābhedaṁ jhānaṁ upasampajja viharanti.",
  "atk-s0512a3:752_6": "Evaṁ hissa sammadeva nekkhammapāramī paripūritā hoti.",
  "atk-s0512a3:753_0": "Imasmiṁ pana ṭhāne terasahi dhutadhammehi saddhiṁ dasa kasiṇāni,",
  "atk-s0512a3:753_1": "dasa asubhāni,",
  "atk-s0512a3:753_2": "dasānussatiyo,",
  "atk-s0512a3:753_3": "cattāro brahmavihārā,",
  "atk-s0512a3:753_4": "cattāro āruppā,",
  "atk-s0512a3:753_5": "ekā saññā,",
  "atk-s0512a3:753_6": "ekaṁ vavatthānanti cattārīsāya samādhibhāvanāya kammaṭṭhānāni bhāvanāvidhānañca vitthārato vattabbāni.",
  "atk-s0512a3:753_7": "Taṁ panetaṁ sabbaṁ yasmā visuddhimagge (visuddhi.",
  "atk-s0512a3:753_8": "1.22 ādayo, 47,",
  "atk-s0512a3:753_9": "55) sabbākārato vitthāretvā vuttaṁ,",
  "atk-s0512a3:753_10": "tasmā tattha vuttanayeneva veditabbaṁ.",
  "atk-s0512a3:753_11": "Kevalañhi tattha sāvakabodhisattassa vasena vuttaṁ,",
  "atk-s0512a3:753_12": "idha mahābodhisattassa vasena karuṇūpāyakosallapubbaṅgamaṁ katvā vattabbanti ayameva visesoti.",
  "atk-s0512a3:753_13": "Evamettha nekkhammapāramiyā paṭipattikkamo veditabbo.",
  "atk-s0512a3:754_0": "Tathā paññāpāramiṁ sampādetukāmena yasmā paññā āloko viya andhakārena mohena saha na vattati,",
  "atk-s0512a3:754_1": "tasmā mohakāraṇāni tāva bodhisattena parivajjetabbāni.",
  "atk-s0512a3:754_2": "Tatthimāni mohakāraṇāni –",
  "atk-s0512a3:754_3": "arati tandi vijambhitā ālasiyaṁ gaṇasaṅgaṇikārāmatā niddāsīlatā anicchayasīlatā ñāṇasmiṁ akutūhalatā",
  "atk-s0512a3:754_4": "micchādhimāno aparipucchakatā kāyassa na sammāparihāro asamāhitacittatā duppaññānaṁ puggalānaṁ sevanā",
  "atk-s0512a3:754_5": "paññavantānaṁ apayirupāsanā attaparibhavo micchāvikappo viparītābhiniveso kāyadaḷhibahulatā asaṁvegasīlatā",
  "atk-s0512a3:754_6": "pañca nīvaraṇāni.",
  "atk-s0512a3:754_7": "Saṅkhepato ye vā pana dhamme āsevato anuppannā paññā nuppajjati,",
  "atk-s0512a3:754_8": "uppannā parihāyati.",
  "atk-s0512a3:754_9": "Iti imāni sammohakāraṇāni parivajjentena bāhusacce jhānādīsu ca yogo karaṇīyo.",
  "atk-s0512a3:755_0": "Tatthāyaṁ bāhusaccassa visayavibhāgo –",
  "atk-s0512a3:755_1": "pañcakkhandhā dvādasāyatanāni aṭṭhārasa dhātuyo cattāri saccāni bāvīsatindriyāni dvādasapadiko paṭiccasamuppādo",
  "atk-s0512a3:755_2": "tathā satipaṭṭhānādayo kusalādidhammappakārabhedā ca,",
  "atk-s0512a3:755_3": "yāni ca loke anavajjāni vijjāṭṭhānāni,",
  "atk-s0512a3:755_4": "ye ca sattānaṁ hitasukhavidhānayoggā byākaraṇavisesā,",
  "atk-s0512a3:755_5": "iti evaṁ pakāraṁ sakalameva sutavisayaṁ upāyakosallapubbaṅgamāya paññāya satiyā vīriyena ca sādhukaṁ",
  "atk-s0512a3:755_6": "uggahaṇasavanadhāraṇaparicayaparipucchāhi ogāhetvā tattha ca paresaṁ patiṭṭhāpanena sutamayā paññā nibbattetabbā.",
  "atk-s0512a3:756_0": "Tathā sattānaṁ itikattabbatāsu ṭhānuppattikapaṭibhānabhūtā āyāpāyaupāyakosallabhūtā ca paññā hitesitaṁ nissāya tattha tattha yathārahaṁ pavattetabbā.",
  "atk-s0512a3:756_1": "Tathā khandhādīnaṁ sabhāvadhammānaṁ ākāraparivitakkanamukhena te nijjhānaṁ khamāpentena cintāmayā paññā nibbattetabbā.",
  "atk-s0512a3:756_2": "Khandhādīnaṁyeva pana salakkhaṇasāmaññalakkhaṇapariggahaṇavasena lokiyapariññā nibbattentena pubbabhāgabhāvanāpaññā sampādetabbā.",
  "atk-s0512a3:756_3": "Evañhi nāmarūpamattamidaṁ yathārahaṁ paccayehi uppajjati ceva nirujjhati ca,",
  "atk-s0512a3:756_4": "na ettha koci kattā vā kāretā vā,",
  "atk-s0512a3:756_5": "hutvā abhāvaṭṭhena aniccaṁ,",
  "atk-s0512a3:756_6": "udayabbayapaṭipīḷanaṭṭhena dukkhaṁ,",
  "atk-s0512a3:756_7": "avasavattanaṭṭhena anattāti ajjhattikadhamme bāhirakadhamme ca nibbisesaṁ parijānanto tattha āsaṅgaṁ",
  "atk-s0512a3:756_8": "pajahanto pare ca tattha taṁ jahāpento kevalaṁ karuṇāvaseneva yāva na buddhaguṇā hatthatalaṁ āgacchanti,",
  "atk-s0512a3:756_9": "tāva yānattaye satte avatāraṇaparipācanehi patiṭṭhapento jhānavimokkhasamādhisamāpattiyo abhiññāyo ca",
  "atk-s0512a3:756_10": "lokiyā vasībhāvaṁ pāpento paññāya matthakaṁ pāpuṇāti.",
  "atk-s0512a3:757_0": "Tattha yā imā iddhividhañāṇaṁ dibbasotadhātuñāṇaṁ cetopariyañāṇaṁ pubbenivāsānussatiñāṇaṁ dibbacakkhuñāṇaṁ",
  "atk-s0512a3:757_1": "yathākammupagañāṇaṁ anāgataṁsañāṇanti saparibhaṇḍā pañcalokiyaabhiññāsaṅkhātā bhāvanāpaññā,",
  "atk-s0512a3:757_2": "yā ca khandhāyatanadhātuindriyasaccapaṭiccasamuppādādibhedesu bhūmibhūtesu dhammesu uggahaparipucchāvasena",
  "atk-s0512a3:757_3": "ñāṇaparicayaṁ katvā sīlavisuddhicittavisuddhīti mūlabhūtāsu imāsu dvīsu visuddhīsu patiṭṭhāya diṭṭhivisuddhikaṅkhāvitaraṇavisuddhimaggāmaggañāṇadassanavisuddhi-",
  "atk-s0512a3:757_4": "paṭipadāñāṇadassanavisuddhiñāṇadassanavisuddhīti sarīrabhūtā imā pañca visuddhiyo sampādentena bhāvetabbā",
  "atk-s0512a3:757_5": "lokiyalokuttarabhedā bhāvanāpaññā,",
  "atk-s0512a3:757_6": "tāsaṁ sampādanavidhānaṁ yasmā ‘‘tattha ekopi hutvā bahudhā hotītiādikaṁ iddhivikubbanaṁ kātukāmena ādikammikena",
  "atk-s0512a3:757_7": "yoginā’’tiādinā ‘‘khandhāti rūpakkhandho vedanākkhandho saññākkhandho saṅkhārakkhandho viññāṇakkhandho’’tiādinā",
  "atk-s0512a3:757_8": "ca visayavibhāgena saddhiṁ visuddhimagge (visuddhi.",
  "atk-s0512a3:757_9": "2.430 ādayo) sabbākārato vitthāretvā vuttaṁ,",
  "atk-s0512a3:757_10": "tasmā tattha vuttanayeneva veditabbaṁ.",
  "atk-s0512a3:757_11": "Kevalañhi tattha sāvakabodhisattassa vasena paññā āgatā,",
  "atk-s0512a3:757_12": "idha mahābodhisattassa vasena karuṇūpāyakosallapubbaṅgamaṁ katvā vattabbā,",
  "atk-s0512a3:757_13": "ñāṇadassanavisuddhiṁ apāpetvā paṭipadāñāṇadassanavisuddhiyaṁyeva vipassanā ṭhapetabbāti ayameva viseso.",
  "atk-s0512a3:757_14": "Evamettha paññāpāramiyā paṭipattikkamo veditabbo.",
  "atk-s0512a3:758_0": "Tathā yasmā sammāsambodhiyā katābhinīhārena mahāsattena pāramiparipūraṇatthaṁ sabbakālaṁ yuttappayuttena bhavitabbaṁ ābaddhaparikaraṇena,",
  "atk-s0512a3:758_1": "tasmā kālena kālaṁ ‘‘ko nu kho ajja mayā puññasambhāro ñāṇasambhāro vā upacito,",
  "atk-s0512a3:758_2": "kiṁ vā mayā parahitaṁ kata’’nti divase divase paccavekkhantena sattahitatthaṁ ussāho karaṇīyo.",
  "atk-s0512a3:758_3": "Sabbesampi sattānaṁ upakārāya attano pariggahabhūtaṁ vatthu kāye jīvite ca nirapekkhacittena ossajitabbaṁ.",
  "atk-s0512a3:758_4": "Yaṁ kiñci kammaṁ karoti kāyena vācāya vā,",
  "atk-s0512a3:758_5": "taṁ sabbaṁ sambodhiyaṁ ninnacitteneva kātabbaṁ,",
  "atk-s0512a3:758_6": "bodhiyā pariṇāmetabbaṁ.",
  "atk-s0512a3:758_7": "Uḷārehi ittarehi ca kāmehi vinivattacitteneva bhavitabbaṁ.",
  "atk-s0512a3:758_8": "Sabbāsupi itikattabbatāsu upāyakosallaṁ paccupaṭṭhāpetvāva paṭipajjitabbaṁ.",
  "atk-s0512a3:759_0": "Tasmiṁ tasmiṁ sattahite āraddhavīriyena bhavitabbaṁ iṭṭhāniṭṭhādisabbasahena avisaṁvādinā.",
  "atk-s0512a3:759_1": "Sabbepi sattā anodhiso mettāya karuṇāya ca pharitabbā.",
  "atk-s0512a3:759_2": "Yā kāci sattānaṁ dukkhuppatti,",
  "atk-s0512a3:759_3": "sabbā sā attani pāṭikaṅkhitabbā.",
  "atk-s0512a3:759_4": "Sabbesañca sattānaṁ puññaṁ abbhanumoditabbaṁ.",
  "atk-s0512a3:759_5": "Buddhānaṁ mahantatā mahānubhāvatā abhiṇhaṁ paccavekkhitabbā.",
  "atk-s0512a3:759_6": "Yañca kiñci kammaṁ karoti kāyena vācāya vā,",
  "atk-s0512a3:759_7": "taṁ sabbaṁ bodhininnacittapubbaṅgamaṁ kātabbaṁ.",
  "atk-s0512a3:759_8": "Iminā hi upāyena dānādīsu yuttappayuttassa thāmavato daḷhaparakkamassa mahāsattassa bodhisattassa aparimeyyo",
  "atk-s0512a3:759_9": "puññasambhāro ñāṇasambhāro ca divase divase upacīyati.",
  "atk-s0512a3:760_0": "Api ca sattānaṁ paribhogatthaṁ paripālanatthañca attano sarīraṁ jīvitañca pariccajitvā khuppipāsāsītuṇhavātātapādidukkhapatikāro",
  "atk-s0512a3:760_1": "pariyesitabbo upanetabbo ca.",
  "atk-s0512a3:760_2": "Yañca yathāvuttadukkhapatikārajaṁ sukhaṁ attanā paṭilabhati,",
  "atk-s0512a3:760_3": "tathā ramaṇīyesu ārāmuyyānapāsādataḷākādīsu araññāyatanesu ca kāyacittasantāpābhāvena abhinibbutattā attanā sukhaṁ paṭilabhati,",
  "atk-s0512a3:760_4": "yañca suṇāti buddhānubuddhapaccekabuddhā mahābodhisattā ca nekkhammapaṭipattiyaṁ ṭhitā diṭṭhadhammasukhavihārabhūtaṁ",
  "atk-s0512a3:760_5": "īdisaṁ nāma jhānasamāpattisukhaṁ anubhavantīti,",
  "atk-s0512a3:760_6": "taṁ sabbaṁ sabbasattesu anodhiso upasaṁharatīti.",
  "atk-s0512a3:760_7": "Ayaṁ tāva nayo asamāhitabhūmiyaṁ patiṭṭhitassa.",
  "atk-s0512a3:761_0": "Samāhitabhūmiyaṁ pana patiṭṭhito attanā yathānubhūtaṁ visesādhigamanibbattaṁ pītiṁ passaddhiṁ sukhaṁ",
  "atk-s0512a3:761_1": "samādhiṁ yathābhūtañāṇañca sattesu adhimuccanto upasaṁharati pariṇāmeti.",
  "atk-s0512a3:761_2": "Tathā mahati saṁsāradukkhe tassa ca nimittabhūte kilesābhisaṅkhāradukkhe nimuggaṁ sattanikāyaṁ disvā",
  "atk-s0512a3:761_3": "tatrāpi chedanabhedanaphālanapiṁsanaggisantāpādijanitā dukkhā tibbā kharā kaṭukā vedanā nirantaraṁ cirakālaṁ",
  "atk-s0512a3:761_4": "vediyante nārake,",
  "atk-s0512a3:761_5": "aññamaññaṁ kujjhanasantāpanaviheṭhanahiṁsanaparādhīnatādīhi mahādukkhaṁ anubhavante tiracchānagate,",
  "atk-s0512a3:761_6": "jotimālākulasarīre khuppipāsāvātātapādīhi ḍayhamāne ca visussamāne ca vantakheḷādiāhāre uddhabāhuṁ viravante",
  "atk-s0512a3:761_7": "nijjhāmataṇhikādike mahādukkhaṁ vediyamāne pete ca,",
  "atk-s0512a3:761_8": "pariyeṭṭhimūlakaṁ mahantaṁ anayabyasanaṁ pāpuṇante hatthacchedādikāraṇāyogena dubbaṇṇaduddasikadaliddādibhāvena",
  "atk-s0512a3:761_9": "khuppipāsādiābādhayogena balavantehi abhibhavanīyato paresaṁ vahanato parādhīnato ca,",
  "atk-s0512a3:761_10": "nārake pete tiracchānagate ca,",
  "atk-s0512a3:761_11": "atisayante apāyadukkhanibbisesaṁ dukkhamanubhavante manusse ca,",
  "atk-s0512a3:761_12": "tathā visayavisaparibhogavikkhittacittatāya rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte",
  "atk-s0512a3:761_13": "aggikkhandhe viya anupasantapariḷāhavuttike anupasantanihataparādhīne kāmāvacaradeve ca,",
  "atk-s0512a3:761_14": "mahatā vāyāmena vidūramākāsaṁ vigāhitasakuntā viya balavatā dūre pāṇinā khittasarā viya ca,",
  "atk-s0512a3:761_15": "satipi cirappavattiyaṁ aniccantikatāya pātapariyosānā anatikkantajātijarāmaraṇā evāti rūpārūpāvacaradeve",
  "atk-s0512a3:761_16": "ca passantena mahantaṁ saṁvegaṁ paccupaṭṭhapetvā mettāya karuṇāya ca anodhiso sattā pharitabbā.",
  "atk-s0512a3:761_17": "Evaṁ kāyena vācāya manasā ca bodhisambhāre nirantaraṁ upacinantena yathā pāramiyo pāripūriṁ gacchanti,",
  "atk-s0512a3:761_18": "evaṁ sakkaccakārinā sātaccakārinā anolīnavuttinā ussāho pavattetabbo,",
  "atk-s0512a3:761_19": "vīriyapāramī paripūretabbā.",
  "atk-s0512a3:762_0": "Api ca acinteyyāparimeyyavipuloḷāravimalanirupamanirūpakkilesaguṇanicayanidhānabhūtassa buddhabhāvassa",
  "atk-s0512a3:762_1": "ussakkitvā sampahaṁsanayoggaṁ vīriyaṁ nāma acinteyyānubhāvameva,",
  "atk-s0512a3:762_2": "yaṁ na pacurajanā sotumpi sakkuṇanti,",
  "atk-s0512a3:762_3": "pageva paṭipajjituṁ.",
  "atk-s0512a3:762_4": "Tathā hi tividhā abhinīhāracittuppatti,",
  "atk-s0512a3:762_5": "catasso buddhabhūmiyo,",
  "atk-s0512a3:762_6": "cattāri saṅgahavatthūni,",
  "atk-s0512a3:762_7": "karuṇekarasatā,",
  "atk-s0512a3:762_8": "buddhadhammesu sacchikaraṇena visesappaccayo nijjhānakhanti,",
  "atk-s0512a3:762_9": "sabbadhammesu nirupalepo,",
  "atk-s0512a3:762_10": "sabbasattesu piyaputtasaññā,",
  "atk-s0512a3:762_11": "saṁsāradukkhehi aparikhedo,",
  "atk-s0512a3:762_12": "sabbadeyyadhammapariccāgo,",
  "atk-s0512a3:762_13": "tena ca niratimānatā,",
  "atk-s0512a3:762_14": "adhisīlādiadhiṭṭhānaṁ,",
  "atk-s0512a3:762_15": "tattha ca acañcalatā,",
  "atk-s0512a3:762_16": "kusalakiriyāsu pītipāmojjaṁ,",
  "atk-s0512a3:762_17": "vivekaninnacittatā,",
  "atk-s0512a3:762_18": "jhānānuyogo,",
  "atk-s0512a3:762_19": "anavajjadhammena atitti,",
  "atk-s0512a3:762_20": "yathāsutassa dhammassa paresaṁ hitajjhāsayena desanā,",
  "atk-s0512a3:762_21": "sattānaṁ ñāye nivesanā,",
  "atk-s0512a3:762_22": "ārambhadaḷhatā,",
  "atk-s0512a3:762_23": "dhīravīrabhāvo,",
  "atk-s0512a3:762_24": "parāpavādaparāpakāresu vikārābhāvo,",
  "atk-s0512a3:762_25": "saccādhiṭṭhānaṁ,",
  "atk-s0512a3:762_26": "samāpattīsu vasībhāvo,",
  "atk-s0512a3:762_27": "abhiññāsu balappatti,",
  "atk-s0512a3:762_28": "lakkhaṇattayāvabodho,",
  "atk-s0512a3:762_29": "satipaṭṭhānādīsu yogakammābhiyogena lokuttaramaggasambhārasambharaṇaṁ,",
  "atk-s0512a3:762_30": "navalokuttarāvakkantīti evamādikā sabbāpi bodhisambhārapaṭipatti vīriyānubhāveneva samijjhatīti abhinīhārato",
  "atk-s0512a3:762_31": "yāva mahābodhi anossajjantena sakkaccaṁ nirantaraṁ vīriyaṁ yathā uparūpari visesāvahaṁ hoti,",
  "atk-s0512a3:762_32": "evaṁ sampādetabbaṁ.",
  "atk-s0512a3:762_33": "Sampajjamāne ca yathāvutte vīriye khantisaccādhiṭṭhānādayo ca dānasīlādayo ca sabbepi bodhisambhārā tadadhīnavuttitāya",
  "atk-s0512a3:762_34": "sampannā eva hontīti khantiādīsupi imināva nayena paṭipatti veditabbā.",
  "atk-s0512a3:763_0": "Iti sattānaṁ sukhūpakaraṇapariccāgena bahudhā anuggahakaraṇaṁ dānena paṭipatti,",
  "atk-s0512a3:763_1": "sīlena tesaṁ jīvitasāpateyyadārarakkhāabhedapiyahitavacanāvihiṁsādikāraṇāni,",
  "atk-s0512a3:763_2": "nekkhammena tesaṁ āmisapaṭiggahaṇadhammadānādinā anekavidhā hitacariyā,",
  "atk-s0512a3:763_3": "paññāya tesaṁ hitakaraṇūpāyakosallaṁ,",
  "atk-s0512a3:763_4": "vīriyena tattha ussāhārambhaasaṁhīrāni,",
  "atk-s0512a3:763_5": "khantiyā tadaparādhasahanaṁ,",
  "atk-s0512a3:763_6": "saccena nesaṁ avañcanatadupakārakiriyāsamādānāvisaṁvādanādi,",
  "atk-s0512a3:763_7": "adhiṭṭhānena tadupakārakaraṇe anatthasampātepi acalanaṁ,",
  "atk-s0512a3:763_8": "mettāya nesaṁ hitasukhānucintanaṁ,",
  "atk-s0512a3:763_9": "upekkhāya nesaṁ upakārāpakāresu vikārānāpattīti evaṁ aparimāṇe satte ārabbha anukampitasabbasattassa",
  "atk-s0512a3:763_10": "mahābodhisattassa puthujjanehi asādhāraṇo aparimeyyo puññañāṇasambhārūpacayo ettha paṭipattīti veditabbaṁ.",
  "atk-s0512a3:763_11": "Yo cetāsaṁ paccayo vutto,",
  "atk-s0512a3:763_12": "tassa ca sakkaccaṁ sampādanaṁ.",
  "atk-s0512a3:764_0": "Ko vibhāgoti?",
  "atk-s0512a3:764_1": "Dasa pāramiyo,",
  "atk-s0512a3:764_2": "dasa upapāramiyo,",
  "atk-s0512a3:764_3": "dasa paramatthapāramiyoti samattiṁsapāramiyo.",
  "atk-s0512a3:764_4": "Tattha katābhinīhārassa bodhisattassa parahitakaraṇābhininnāsayapayogassa kaṇhadhammavokiṇṇā sukkadhammā pāramiyo eva,",
  "atk-s0512a3:764_5": "tehi avokiṇṇā sukkadhammā upapāramiyo,",
  "atk-s0512a3:764_6": "akaṇhaasukkā paramatthapāramiyoti keci.",
  "atk-s0512a3:764_7": "Samudāgamanakālesu vā pūriyamānā pāramiyo,",
  "atk-s0512a3:764_8": "bodhisattabhūmiyaṁ puṇṇā upapāramiyo,",
  "atk-s0512a3:764_9": "buddhabhūmiyaṁ sabbākāraparipuṇṇā paramatthapāramiyo.",
  "atk-s0512a3:764_10": "Bodhisattabhūmiyaṁ vā parahitakaraṇato pāramiyo,",
  "atk-s0512a3:764_11": "attahitakaraṇato upapāramiyo,",
  "atk-s0512a3:764_12": "buddhabhūmiyaṁ balavesārajjasamadhigamena ubhayahitaparipūraṇato paramatthapāramiyo.",
  "atk-s0512a3:765_0": "Evaṁ ādimajjhapariyosānesu paṇidhānārambhapariniṭṭhānesu tesaṁ vibhāgoti apare.",
  "atk-s0512a3:765_1": "Dosūpasamakaruṇāpakatikānaṁ bhavasukhavimuttisukhaparamasukhappattānaṁ puññūpacayabhedato tabbibhāgoti aññe.",
  "atk-s0512a3:765_2": "Lajjāsatimānāpassayānaṁ lokuttaradhammādhipatīnaṁ sīlasamādhipaññāgarukānaṁ tāritataritatārayitūnaṁ anubuddhapaccekabuddhasammāsambuddhānaṁ pāramī,",
  "atk-s0512a3:765_3": "upapāramī,",
  "atk-s0512a3:765_4": "paramatthapāramīti bodhisattassuppattito yathāvuttavibhāgoti keci.",
  "atk-s0512a3:765_5": "Cittapaṇidhito yāva vacīpaṇidhi,",
  "atk-s0512a3:765_6": "tāva pavattā sambhārā pāramiyo,",
  "atk-s0512a3:765_7": "vacīpaṇidhito yāva kāyapaṇidhi,",
  "atk-s0512a3:765_8": "tāva pavattā upapāramiyo,",
  "atk-s0512a3:765_9": "kāyapaṇidhito pabhuti paramatthapāramiyoti apare.",
  "atk-s0512a3:765_10": "Aññe pana ‘‘parapuññānumodanavasena pavattā sambhārā pāramiyo,",
  "atk-s0512a3:765_11": "paresaṁ kārāpanavasena pavattā upapāramiyo,",
  "atk-s0512a3:765_12": "sayaṁkaraṇavasena pavattā paramatthapāramiyo’’ti vadanti.",
  "atk-s0512a3:766_0": "Tathā bhavasukhāvaho puññañāṇasambhāro pāramī,",
  "atk-s0512a3:766_1": "attano nibbānasukhāvaho upapāramī,",
  "atk-s0512a3:766_2": "paresaṁ tadubhayasukhāvaho paramatthapāramīti eke.",
  "atk-s0512a3:766_3": "Puttadāradhanādiupakaraṇapariccāgo pana dānapāramī,",
  "atk-s0512a3:766_4": "aṅgapariccāgo dānaupapāramī,",
  "atk-s0512a3:766_5": "attano jīvitapariccāgo dānaparamatthapāramīti.",
  "atk-s0512a3:766_6": "Tathā puttadārādikassa tividhassāpi hetu avītikkamanavasena tisso sīlapāramiyo,",
  "atk-s0512a3:766_7": "tesu eva tividhesu vatthūsu ālayaṁ upacchinditvā nikkhamanavasena tisso nekkhammapāramiyo,",
  "atk-s0512a3:766_8": "upakaraṇaṅgajīvitataṇhaṁ samūhanitvā sattānaṁ hitāhitavinicchayakaraṇavasena tisso paññāpāramiyo.",
  "atk-s0512a3:766_9": "Yathāvuttabhedānaṁ pariccāgādīnaṁ vāyamanavasena tisso vīriyapāramiyo,",
  "atk-s0512a3:766_10": "upakaraṇaṅgajīvitantarāyakarānaṁ khamanavasena tisso khantipāramiyo,",
  "atk-s0512a3:766_11": "upakaraṇaṅgajīvitahetu saccāpariccāgavasena tisso saccapāramiyo,",
  "atk-s0512a3:766_12": "dānādipāramiyo akuppādhiṭṭhānavaseneva samijjhantīti,",
  "atk-s0512a3:766_13": "upakaraṇādivināsepi acalādhiṭṭhānavasena tisso adhiṭṭhānapāramiyo,",
  "atk-s0512a3:766_14": "upakaraṇādiupaghātakesupi sattesu mettāya avijahanavasena tisso mettāpāramiyo,",
  "atk-s0512a3:766_15": "yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti evamādinā etāsaṁ vibhāgo veditabbāti.",
  "atk-s0512a3:767_0": "Ko saṅgahoti?",
  "atk-s0512a3:767_1": "Ettha pana yathā etā vibhāgato tiṁsavidhāpi dānapāramiādibhāvato dasavidhā,",
  "atk-s0512a3:767_2": "evaṁ dānasīlakhantivīriyajhānapaññāsabhāvena chabbidhā.",
  "atk-s0512a3:767_3": "Etāsu hi nekkhammapāramī sīlapāramiyā saṅgahitā,",
  "atk-s0512a3:767_4": "tassā pabbajjābhāve,",
  "atk-s0512a3:767_5": "nīvaraṇavivekabhāve pana jhānapāramiyā kusaladhammabhāve chahipi saṅgahitā.",
  "atk-s0512a3:767_6": "Saccapāramī sīlapāramiyā ekadeso eva vacīviratisaccapakkhe,",
  "atk-s0512a3:767_7": "ñāṇasaccapakkhe pana paññāpāramiyā saṅgahitā.",
  "atk-s0512a3:767_8": "Mettāpārami jhānapāramiyā eva.",
  "atk-s0512a3:767_9": "Upekkhāpāramī jhānapaññāpāramīhi.",
  "atk-s0512a3:767_10": "Adhiṭṭhānapāramī sabbāhipi saṅgahitāti.",
  "atk-s0512a3:768_0": "Etesañca dānādīnaṁ channaṁ guṇānaṁ aññamaññasambandhānaṁ pañcadasayugalādīni pañcadasayugalādisādhakāni honti.",
  "atk-s0512a3:768_1": "Seyyathidaṁ –",
  "atk-s0512a3:768_2": "dānasīlayugalena parahitāhitānaṁ karaṇākaraṇayugalasiddhi,",
  "atk-s0512a3:768_3": "dānakhantiyugalena alobhādosayugalasiddhi,",
  "atk-s0512a3:768_4": "dānavīriyayugalena cāgasutayugalasiddhi,",
  "atk-s0512a3:768_5": "dānajhānayugalena kāmadosappahānayugalasiddhi.",
  "atk-s0512a3:768_6": "Dānapaññāyugalena ariyayānadhurayugalasiddhi,",
  "atk-s0512a3:768_7": "sīlakhantidvayena payogāsayasuddhidvayasiddhi,",
  "atk-s0512a3:768_8": "sīlavīriyadvayena bhāvanādvayasiddhi,",
  "atk-s0512a3:768_9": "sīlajhānadvayena dussīlyapariyuṭṭhānappahānadvayasiddhi,",
  "atk-s0512a3:768_10": "sīlapaññādvayena dānadvayasiddhi,",
  "atk-s0512a3:768_11": "khantivīriyayugalena khamātejadvayasiddhi,",
  "atk-s0512a3:768_12": "khantijhānayugalena virodhānurodhappahānayugalasiddhi,",
  "atk-s0512a3:768_13": "khantipaññāyugalena suññatākhantipaṭivedhadukasiddhi,",
  "atk-s0512a3:768_14": "vīriyajhānadukena paggahāvikkhepadukasiddhi,",
  "atk-s0512a3:768_15": "vīriyapaññādukena saraṇadukasiddhi,",
  "atk-s0512a3:768_16": "jhānapaññādukena yānadukasiddhi ,",
  "atk-s0512a3:768_17": "dānasīlakhantittikena lobhadosamohappahānattikasiddhi,",
  "atk-s0512a3:768_18": "dānasīlavīriyattikena bhogajīvitakāyasārādānattikasiddhi,",
  "atk-s0512a3:768_19": "dānasīlajhānattikena puññakiriyavatthuttikasiddhi,",
  "atk-s0512a3:768_20": "dānasīlapaññātikena āmisābhayadhammadānattikasiddhīti.",
  "atk-s0512a3:768_21": "Evaṁ itarehipi tikehi catukkādīhi ca yathāsambhavaṁ tikāni ca catukkādīni ca yojetabbāni.",
  "atk-s0512a3:769_0": "Evaṁ chabbidhānampi pana imāsaṁ pāramīnaṁ catūhi adhiṭṭhānehi saṅgaho veditabbo.",
  "atk-s0512a3:769_1": "Sabbapāramīnaṁ samūhasaṅgahato hi cattāri adhiṭṭhānāni,",
  "atk-s0512a3:769_2": "seyyathidaṁ –",
  "atk-s0512a3:769_3": "saccādhiṭṭhānaṁ,",
  "atk-s0512a3:769_4": "cāgādhiṭṭhānaṁ,",
  "atk-s0512a3:769_5": "upasamādhiṭṭhānaṁ,",
  "atk-s0512a3:769_6": "paññādhiṭṭhānanti.",
  "atk-s0512a3:769_7": "Tattha adhitiṭṭhati etena,",
  "atk-s0512a3:769_8": "ettha vā adhitiṭṭhati,",
  "atk-s0512a3:769_9": "adhiṭṭhānamattameva vā tanti adhiṭṭhānaṁ,",
  "atk-s0512a3:769_10": "saccañca taṁ adhiṭṭhānañca,",
  "atk-s0512a3:769_11": "saccassa vā adhiṭṭhānaṁ,",
  "atk-s0512a3:769_12": "saccaṁ adhiṭṭhānametassāti vā saccādhiṭṭhānaṁ.",
  "atk-s0512a3:769_13": "Evaṁ sesesupi.",
  "atk-s0512a3:769_14": "Tattha avisesato tāva lokuttaraguṇe katābhinīhārassa anukampitasabbasattassa mahāsattassa paṭiññānurūpaṁ sabbapāramipariggahato saccādhiṭṭhānaṁ.",
  "atk-s0512a3:769_15": "Tāsaṁ paṭipakkhapariccāgato cāgādhiṭṭhānaṁ .",
  "atk-s0512a3:769_16": "Sabbapāramitāguṇehi upasamato upasamādhiṭṭhānaṁ.",
  "atk-s0512a3:769_17": "Tehi eva parahitopāyakosallato paññādhiṭṭhānaṁ.",
  "atk-s0512a3:770_0": "Visesato pana yācakajanaṁ avisaṁvādetvā dassāmīti paṭijānanato paṭiññaṁ avisaṁvādetvā dānato dānaṁ avisaṁvādetvā",
  "atk-s0512a3:770_1": "anumodanato macchariyādipaṭipakkhapariccāgato deyyadhammapaṭiggāhakadānadeyyadhammakkhayesu lobhadosamohabhayavūpasamato",
  "atk-s0512a3:770_2": "yathārahaṁ yathākālaṁ yathāvidhānañca dānato paññuttarato ca kusaladhammānaṁ caturadhiṭṭhānapadaṭṭhānaṁ dānaṁ.",
  "atk-s0512a3:770_3": "Tathā saṁvarasamādānassa avītikkamanato dussīlyapariccāgato duccaritavūpasamanato paññuttarato ca caturadhiṭṭhānapadaṭṭhānaṁ sīlaṁ.",
  "atk-s0512a3:770_4": "Yathāpaṭiññaṁ khamanato,",
  "atk-s0512a3:770_5": "parāparādhavikappapariccāgato,",
  "atk-s0512a3:770_6": "kodhapariyuṭṭhānavūpasamanato,",
  "atk-s0512a3:770_7": "paññuttarato,",
  "atk-s0512a3:770_8": "ca caturadhiṭṭhānapadaṭṭhānā khanti.",
  "atk-s0512a3:770_9": "Paṭiññānurūpaṁ parahitakaraṇato,",
  "atk-s0512a3:770_10": "visadapariccāgato,",
  "atk-s0512a3:770_11": "akusalavūpasamanato,",
  "atk-s0512a3:770_12": "paññuttarato ca caturadhiṭṭhānapadaṭṭhānaṁ vīriyaṁ.",
  "atk-s0512a3:770_13": "Paṭiññānurūpaṁ lokahitānucintanato,",
  "atk-s0512a3:770_14": "nīvaraṇapariccāgato,",
  "atk-s0512a3:770_15": "cittavūpasamanato,",
  "atk-s0512a3:770_16": "paññuttarato ca caturadhiṭṭhānapadaṭṭhānaṁ jhānaṁ.",
  "atk-s0512a3:770_17": "Yathāpaṭiññaṁ parahitūpāyakosallato,",
  "atk-s0512a3:770_18": "anupāyakiriyāpariccāgato,",
  "atk-s0512a3:770_19": "mohajapariḷāhavūpasamanato,",
  "atk-s0512a3:770_20": "sabbaññutāpaṭilābhato ca caturadhiṭṭhānapadaṭṭhānā paññā.",
  "atk-s0512a3:771_0": "Tattha ñeyyapaṭiññānuvidhānehi saccādhiṭṭhānaṁ.",
  "atk-s0512a3:771_1": "Vatthukāmakilesakāmapariccāgehi cāgādhiṭṭhānaṁ.",
  "atk-s0512a3:771_2": "Dosadukkhavūpasamehi upasamādhiṭṭhānaṁ.",
  "atk-s0512a3:771_3": "Anubodhapaṭivedhehi paññādhiṭṭhānaṁ.",
  "atk-s0512a3:771_4": "Tividhasaccapariggahitaṁ dosattayavirodhi saccādhiṭṭhānaṁ.",
  "atk-s0512a3:771_5": "Tividhacāgapariggahitaṁ dosattayavirodhi cāgādhiṭṭhānaṁ.",
  "atk-s0512a3:771_6": "Tividhavūpasamapariggahitaṁ dosattayavirodhi upasamādhiṭṭhānaṁ.",
  "atk-s0512a3:771_7": "Tividhañāṇapariggahitaṁ dosattayavirodhi paññādhiṭṭhānaṁ.",
  "atk-s0512a3:771_8": "Saccādhiṭṭhānapariggahitāni cāgūpasamapaññādhiṭṭhānāni avisaṁvādanato paṭiññānuvidhānato ca,",
  "atk-s0512a3:771_9": "cāgādhiṭṭhānapariggahitāni saccūpasamapaññādhiṭṭhānāni paṭipakkhapariccāgato sabbapariccāgaphalattā ca,",
  "atk-s0512a3:771_10": "upasamādhiṭṭhānapariggahitāni saccacāgapaññādhiṭṭhānāni kilesapariḷāhavūpasamanato kāmūpasamanato kāmapariḷāhavūpasamanato ca,",
  "atk-s0512a3:771_11": "paññādhiṭṭhānapariggahitāni saccacāgūpasamādhiṭṭhānāni ñāṇapubbaṅgamato ñāṇānuparivattanato cāti evaṁ",
  "atk-s0512a3:771_12": "sabbāpi pāramiyo saccappabhāvitā cāgaparibyañjitā upasamopabrūhitā paññāparisuddhā.",
  "atk-s0512a3:771_13": "Saccañhi etāsaṁ janakahetu.",
  "atk-s0512a3:771_14": "Cāgo pariggāhakahetu,",
  "atk-s0512a3:771_15": "upasamo parivuddhihetu,",
  "atk-s0512a3:771_16": "paññā pārisuddhihetu.",
  "atk-s0512a3:771_17": "Tathā ādimhi saccādhiṭṭhānaṁ saccapaṭiññattā,",
  "atk-s0512a3:771_18": "majjhe cāgādhiṭṭhānaṁ katapaṇidhānassa parahitāya attapariccāgato.",
  "atk-s0512a3:771_19": "Ante upasamādhiṭṭhānaṁ sabbūpasamapariyosānattā.",
  "atk-s0512a3:771_20": "Ādimajjhapariyosānesu paññādhiṭṭhānaṁ tasmiṁ sati sambhavato asati abhāvato yathāpaṭiññañca bhāvato.",
  "atk-s0512a3:772_0": "Tattha mahāpurisā satatamattahitaparahitakarehi garupiyabhāvakarehi saccacāgādhiṭṭhānehi gihibhūtā āmisadānena pare anuggaṇhanti.",
  "atk-s0512a3:772_1": "Tathā attahitaparahitakarehi garupiyabhāvakarehi upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "atk-s0512a3:773_0": "Tattha antimabhave bodhisattassa caturadhiṭṭhānaparipūraṇaṁ.",
  "atk-s0512a3:773_1": "Paripuṇṇacaturadhiṭṭhānassa hi carimakabhavūpapattīti eke.",
  "atk-s0512a3:773_2": "Tatra hi gabbhokkantiṭhitiabhinikkhamanesu paññādhiṭṭhānasamudāgamena sato sampajāno saccādhiṭṭhānapāripūriyā",
  "atk-s0512a3:773_3": "sampatijāto uttarābhimukho sattapadavītihārena gantvā sabbā disā oloketvā saccānuparivattinā vacasā –",
  "atk-s0512a3:773_4": "‘‘aggohamasmi lokassa,",
  "atk-s0512a3:773_5": "jeṭṭhohamasmi lokassa,",
  "atk-s0512a3:773_6": "seṭṭhohamasmi lokassā’’ti (dī. ni. 2.31; ma. ni.",
  "atk-s0512a3:773_7": "3.207) tikkhattuṁ sīhanādaṁ nadi.",
  "atk-s0512a3:774_0": "Upasamādhiṭṭhānasamudāgamena jiṇṇāturamatapabbajitadassāvino catudhammapadesakovidassa yobbanārogyajīvitasampattimadānaṁ upasamo.",
  "atk-s0512a3:774_1": "Cāgādhiṭṭhānasamudāgamena mahato ñātiparivaṭṭassa hatthagatassa ca cakkavattirajjassa anapekkhapariccāgoti.",
  "atk-s0512a3:775_0": "Dutiye ṭhāne abhisambodhiyaṁ caturadhiṭṭhānaṁ paripuṇṇanti keci.",
  "atk-s0512a3:775_1": "Tattha hi yathāpaṭiññaṁ saccādhiṭṭhānasamudāgamena catunnaṁ ariyasaccānaṁ abhisamayo,",
  "atk-s0512a3:775_2": "tato hi saccādhiṭṭhānaṁ paripuṇṇaṁ.",
  "atk-s0512a3:775_3": "Cāgādhiṭṭhānasamudāgamena sabbakilesūpakkilesapariccāgo,",
  "atk-s0512a3:775_4": "tato hi cāgādhiṭṭhānaṁ paripuṇṇaṁ.",
  "atk-s0512a3:775_5": "Upasamādhiṭṭhānasamudāgamena paramūpasamappatti,",
  "atk-s0512a3:775_6": "tato hi upasamādhiṭṭhānaṁ paripuṇṇaṁ.",
  "atk-s0512a3:775_7": "Paññādhiṭṭhānasamudāgamena anāvaraṇañāṇapaṭilābho,",
  "atk-s0512a3:775_8": "tato hi paññādhiṭṭhānaṁ paripuṇṇanti.",
  "atk-s0512a3:775_9": "Taṁ asiddhaṁ,",
  "atk-s0512a3:775_10": "abhisambodhiyāpi paramatthabhāvato.",
  "atk-s0512a3:776_0": "Tatiye ṭhāne dhammacakkappavattane caturadhiṭṭhānaṁ paripuṇṇanti aññe.",
  "atk-s0512a3:776_1": "Tattha hi saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṁ paripuṇṇaṁ.",
  "atk-s0512a3:776_2": "Cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṁ paripuṇṇaṁ.",
  "atk-s0512a3:776_3": "Upasamādhiṭṭhānasamudāgatassa sayaṁ upasantassa paresaṁ upasamanena upasamādhiṭṭhānaṁ paripuṇṇaṁ.",
  "atk-s0512a3:776_4": "Paññādhiṭṭhānasamudāgatassa veneyyānaṁ āsayādiparijānanena paññādhiṭṭhānaṁ paripuṇṇanti.",
  "atk-s0512a3:776_5": "Tadapi asiddhaṁ,",
  "atk-s0512a3:776_6": "apariyositattā buddhakiccassa.",
  "atk-s0512a3:777_0": "Catutthe ṭhāne parinibbāne caturadhiṭṭhānaṁ paripuṇṇanti apare.",
  "atk-s0512a3:777_1": "Tatra hi parinibbutattā paramatthasaccasampattiyā saccādhiṭṭhānaṁ paripuṇṇaṁ.",
  "atk-s0512a3:777_2": "Sabbūpadhipaṭinissaggena cāgādhiṭṭhānaṁ paripuṇṇaṁ.",
  "atk-s0512a3:777_3": "Sabbasaṅkhārūpasamena upasamādhiṭṭhānaṁ paripuṇṇaṁ.",
  "atk-s0512a3:777_4": "Paññāpayojanapariniṭṭhānena paññādhiṭṭhānaṁ paripuṇṇanti.",
  "atk-s0512a3:777_5": "Tatra mahāpurisassa visesena mettākhette abhijātiyaṁ saccādhiṭṭhānasamudāgatassa saccādhiṭṭhānaparipūraṇamabhibyattaṁ,",
  "atk-s0512a3:777_6": "visesena karuṇākhette abhisambodhiyaṁ paññādhiṭṭhānasamudāgatassa paññādhiṭṭhānaparipūraṇamabhibyattaṁ,",
  "atk-s0512a3:777_7": "visesena muditākhette dhammacakkappavattane cāgādhiṭṭhānasamudāgatassa cāgādhiṭṭhānaparipūraṇamabhibyattaṁ,",
  "atk-s0512a3:777_8": "visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṁ.",
  "atk-s0512a3:778_0": "Tatra saccādhiṭṭhānasamudāgatassa saṁvāsena sīlaṁ veditabbaṁ.",
  "atk-s0512a3:778_1": "Cāgādhiṭṭhānasamudāgatassa saṁvohārena soceyyaṁ veditabbaṁ.",
  "atk-s0512a3:778_2": "Upasamādhiṭṭhānasamudāgatassa āpadāsu thāmo veditabbo.",
  "atk-s0512a3:778_3": "Paññādhiṭṭhānasamudāgatassa sākacchāya paññā veditabbā.",
  "atk-s0512a3:778_4": "Evaṁ sīlājīvacittadiṭṭhivisuddhiyo veditabbā.",
  "atk-s0512a3:778_5": "Tathā saccādhiṭṭhānasamudāgamena dosāgatiṁ na gacchati avisaṁvādanato.",
  "atk-s0512a3:778_6": "Cāgādhiṭṭhānasamudāgamena lobhāgatiṁ na gacchati anabhisaṅgato.",
  "atk-s0512a3:778_7": "Upasamādhiṭṭhānasamudāgamena bhayāgatiṁ na gacchati anaparādhato.",
  "atk-s0512a3:778_8": "Paññādhiṭṭhānasamudāgamena mohāgatiṁ na gacchati yathā bhūtāvabodhato.",
  "atk-s0512a3:779_0": "Tathā paṭhamena aduṭṭho adhivāseti,",
  "atk-s0512a3:779_1": "dutiyena aluddho paṭisevati,",
  "atk-s0512a3:779_2": "tatiyena abhīto parivajjeti,",
  "atk-s0512a3:779_3": "catutthena asammūḷho vinodeti.",
  "atk-s0512a3:779_4": "Paṭhamena nekkhammasukhappatti,",
  "atk-s0512a3:779_5": "itarehi pavivekaupasamasambodhisukhappattiyo hontīti daṭṭhabbā.",
  "atk-s0512a3:779_6": "Tathā vivekajapītisukhasamādhijapītisukhaapītijakāyasukhasatipārisuddhija- upekkhāsukhappattiyo etehi catūhi yathākkamaṁ honti.",
  "atk-s0512a3:779_7": "Evamanekaguṇānubandhehi catūhi adhiṭṭhānehi sabbapāramisamūhasaṅgaho veditabbo.",
  "atk-s0512a3:779_8": "Yathā ca catūhi adhiṭṭhānehi sabbapāramisaṅgaho,",
  "atk-s0512a3:779_9": "evaṁ karuṇāpaññāhipīti daṭṭhabbaṁ.",
  "atk-s0512a3:779_10": "Sabbopi hi bodhisambhāro karuṇāpaññāhi saṅgahito.",
  "atk-s0512a3:779_11": "Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti.",
  "atk-s0512a3:779_12": "Evametāsaṁ saṅgaho veditabbo.",
  "atk-s0512a3:780_0": "Ko sampādanūpāyoti?",
  "atk-s0512a3:780_1": "Sakalassāpi puññādisambhārassa sammāsambodhiṁ uddissa anavasesasambharaṇaṁ avekallakāritāyogena,",
  "atk-s0512a3:780_2": "tattha ca sakkaccakāritā ādarabahumānayogena,",
  "atk-s0512a3:780_3": "sātaccakāritā nirantarayogena,",
  "atk-s0512a3:780_4": "cirakālādiyogo ca antarā avosānāpajjanenāti.",
  "atk-s0512a3:780_5": "Taṁ panassa kālaparimāṇaṁ parato āvi bhavissati.",
  "atk-s0512a3:780_6": "Iti caturaṅgayogo etāsaṁ pāramīnaṁ sampādanūpāyo.",
  "atk-s0512a3:780_7": "Tathā mahāsattena bodhāya paṭipajjantena sammāsambodhāya buddhānaṁ puretarameva attā niyyātetabbo –",
  "atk-s0512a3:780_8": "‘‘imāhaṁ attabhāvaṁ buddhānaṁ niyyātemī’’ti.",
  "atk-s0512a3:780_9": "Taṁtaṁpariggahavatthuñca paṭilābhato puretarameva dānamukhe nissajjitabbaṁ.",
  "atk-s0512a3:780_10": "‘‘Yaṁ kiñci mayhaṁ uppajjanakaṁ jīvitaparikkhārajātaṁ,",
  "atk-s0512a3:780_11": "sabbaṁ taṁ sati yācake dassāmi,",
  "atk-s0512a3:780_12": "tesaṁ pana dinnāvasesaṁ eva mayā paribhuñjitabba’’nti.",
  "atk-s0512a3:781_0": "Evaṁ hissa sammadeva pariccāgāya kate cittābhisaṅkhāre yaṁ uppajjati pariggahavatthu aviññāṇakaṁ saviññāṇakaṁ vā,",
  "atk-s0512a3:781_1": "tattha ye ime pubbe dāne akataparicayo,",
  "atk-s0512a3:781_2": "pariggahavatthussa parittabhāvo,",
  "atk-s0512a3:781_3": "uḷāramanuññatā,",
  "atk-s0512a3:781_4": "parikkhayacintāti cattāro dānavinibandhā,",
  "atk-s0512a3:781_5": "tesu yadā mahābodhisattassa saṁvijjamānesu deyyadhammesu paccupaṭṭhite ca yācakajane dāne cittaṁ na pakkhandati na kamati.",
  "atk-s0512a3:781_6": "Tena niṭṭhamettha gantabbaṁ ‘‘addhāhaṁ dāne pubbe akataparicayo,",
  "atk-s0512a3:781_7": "tena me etarahi dātukamyatā citte na saṇṭhātī’’ti.",
  "atk-s0512a3:781_8": "So evaṁ me ito paraṁ dānābhirataṁ cittaṁ bhavissati,",
  "atk-s0512a3:781_9": "handāhaṁ ito paṭṭhāya dānaṁ dassāmi,",
  "atk-s0512a3:781_10": "nanu mayā paṭikacceva pariggahavatthu yācakānaṁ pariccattanti dānaṁ deti muttacāgo payatapāṇī vosaggarato yācayogo dānasaṁvibhāgarato.",
  "atk-s0512a3:781_11": "Evaṁ mahāsattassa paṭhamo dānavinibandho hato hoti vihato samucchinno.",
  "atk-s0512a3:782_0": "Tathā mahāsatto deyyadhammassa parittabhāve sati vekalle ca iti paṭisañcikkhati –",
  "atk-s0512a3:782_1": "‘‘ahaṁ kho pubbe adānasīlatāya etarahi evaṁ paccayavikalo jāto ,",
  "atk-s0512a3:782_2": "tasmā idāni mayā parittena vā hīnena vā yathāladdhena deyyadhammena attānaṁ pīḷetvāpi dānameva dātabbaṁ,",
  "atk-s0512a3:782_3": "yenāhaṁ āyatimpi dānapāramiṁ matthakaṁ pāpessāmī’’ti.",
  "atk-s0512a3:782_4": "So itarītarena taṁ dānaṁ deti muttacāgo payatapāṇī vosaggarato yācayogo dānasaṁvibhāgarato.",
  "atk-s0512a3:782_5": "Evaṁ mahāsattassa dutiyo dānavinibandho hato hoti vihato samucchinno.",
  "atk-s0512a3:783_0": "Tathā mahāsatto deyyadhammassa uḷāramanuññatāya adātukamyatācitte uppajjamāne iti paṭisañcikkhati –",
  "atk-s0512a3:783_1": "‘‘nanu tayā sappurisa uḷāratamā sabbaseṭṭhā sammāsambodhi abhipatthitā,",
  "atk-s0512a3:783_2": "tasmā tadatthaṁ tayā uḷāramanuññe eva deyyadhamme dātuṁ yuttarūpa’’nti.",
  "atk-s0512a3:783_3": "So uḷāraṁ manuññañca deti muttacāgo payatapāṇī vossaggarato yācayogo dānasaṁvibhāgarato.",
  "atk-s0512a3:783_4": "Evaṁ mahāpurisassa tatiyo dānavinibandho hato hoti vihato samucchinno.",
  "atk-s0512a3:784_0": "Tathā mahāsatto dānaṁ dento yadā deyyadhammassa parikkhayaṁ passati,",
  "atk-s0512a3:784_1": "so iti paṭisañcikkhati –",
  "atk-s0512a3:784_2": "‘‘ayaṁ kho bhogānaṁ sabhāvo,",
  "atk-s0512a3:784_3": "yadidaṁ khayadhammatā vayadhammatā ca.",
  "atk-s0512a3:784_4": "Api ca me pubbe tādisassa dānassa akatattā evaṁ bhogānaṁ parikkhayo dissati,",
  "atk-s0512a3:784_5": "handāhaṁ yathāladdhena deyyadhammena parittena vā vipulena vā dānameva dadeyyaṁ,",
  "atk-s0512a3:784_6": "yenāhaṁ āyatiṁ dānapāramiyā matthakaṁ pāpuṇissāmī’’ti.",
  "atk-s0512a3:784_7": "So yathāladdhena dānaṁ deti muttacāgo payatapāṇī vosaggarato yācayogo dānasaṁvibhāgarato.",
  "atk-s0512a3:784_8": "Evaṁ mahāsattassa catuttho dānavinibandho hato hoti vihato samucchinno.",
  "atk-s0512a3:784_9": "Evaṁ ye ye dānapāramiyā vinibandhabhūtā anatthā,",
  "atk-s0512a3:784_10": "tesaṁ tesaṁ yathārahaṁ paccavekkhitvā paṭivinodanaṁ upāyo.",
  "atk-s0512a3:784_11": "Yathā ca dānapāramiyā,",
  "atk-s0512a3:784_12": "evaṁ sīlapāramiādīsupi daṭṭhabbaṁ.",
  "atk-s0512a3:785_0": "Api ca yaṁ mahāsattassa buddhānaṁ attasanniyyātanaṁ,",
  "atk-s0512a3:785_1": "taṁ sammadeva sabbapāramīnaṁ sampādanūpāyo.",
  "atk-s0512a3:785_2": "Buddhānañhi attānaṁ niyyātetvā ṭhito mahāpuriso tattha tattha bodhisambhārapāripūriyā ghaṭento vāyamanto",
  "atk-s0512a3:785_3": "sarīrassa sukhūpakaraṇānañca upacchedakesu dussahesupi kicchesu durabhisambhavesupi sattasaṅkhārasamupanītesu",
  "atk-s0512a3:785_4": "anatthesu tibbesu pāṇaharesu ‘‘ayaṁ mayā attabhāvo buddhānaṁ pariccatto,",
  "atk-s0512a3:785_5": "yaṁ vā taṁ vā ettha hotū’’ti taṁnimittaṁ na kampati na vedhati,",
  "atk-s0512a3:785_6": "īsakampi aññathattaṁ na gacchati,",
  "atk-s0512a3:785_7": "kusalārambhe aññadatthu acalādhiṭṭhānova hoti,",
  "atk-s0512a3:785_8": "evaṁ attasanniyyātanampi etāsaṁ sampādanūpāyo.",
  "atk-s0512a3:786_0": "Api ca samāsato katābhinīhārassa attani sinehassa parisosanaṁ paresu ca sinehassa parivaḍḍhanaṁ etāsaṁ sampādanūpāyo.",
  "atk-s0512a3:786_1": "Sammāsambodhisamadhigamāya hi katamahāpaṇidhānassa mahāsattassa yāthāvato parijānanena sabbesu dhammesu",
  "atk-s0512a3:786_2": "anupalittassa attani sineho parikkhayaṁ pariyādānaṁ gacchati,",
  "atk-s0512a3:786_3": "mahākaruṇāsamāsevanena pana piyaputte viya sabbasatte sampassamānassa tesu mettākaruṇāsineho parivaḍḍhati,",
  "atk-s0512a3:786_4": "tato ca taṁtadavatthānurūpaṁ attaparasantānesu lobhadosamohavigamena vidūrīkatamacchariyādibodhisambhārapaṭipakkho",
  "atk-s0512a3:786_5": "mahāpuriso dānapiyavacanaatthacariyāsamānattatāsaṅkhātehi catūhi saṅgahavatthūhi caturadhiṭṭhānānugatehi",
  "atk-s0512a3:786_6": "accantaṁ janassa saṅgahakaraṇena upari yānattaye avatāraṇaṁ paripācanañca karoti.",
  "atk-s0512a3:787_0": "Mahāsattānañhi mahākaruṇā mahāpaññā ca dānena alaṅkatā,",
  "atk-s0512a3:787_1": "dānaṁ piyavacanena,",
  "atk-s0512a3:787_2": "piyavacanaṁ atthacariyāya,",
  "atk-s0512a3:787_3": "atthacariyā samānattatāya alaṅkatā saṅgahitā ca.",
  "atk-s0512a3:787_4": "Tesaṁ sabbepi satte attanā nibbisese katvā bodhisambhāresu paṭipajjantānaṁ sabbattha samānasukhadukkhatāya samānattatāya siddhi.",
  "atk-s0512a3:787_5": "Buddhabhūtānampi ca teheva catūhi saṅgahavatthūhi caturadhiṭṭhānaparipūritābhivuddhehi janassa accantikasaṅgahakaraṇena abhivinayanaṁ sijjhati.",
  "atk-s0512a3:787_6": "Dānañhi sammāsambuddhānaṁ cāgādhiṭṭhānena paripūritābhivuddhaṁ,",
  "atk-s0512a3:787_7": "piyavacanaṁ saccādhiṭṭhānena,",
  "atk-s0512a3:787_8": "atthacariyā paññādhiṭṭhānena,",
  "atk-s0512a3:787_9": "samānattatā upasamādhiṭṭhānena paripūritābhivuddhā.",
  "atk-s0512a3:787_10": "Tathāgatānañhi sabbasāvakapaccekabuddhehi samānattatā parinibbāne.",
  "atk-s0512a3:787_11": "Tatra hi nesaṁ avisesato ekībhāvo.",
  "atk-s0512a3:787_12": "Tenevāha ‘‘natthi vimuttiyā nānatta’’nti.",
  "atk-s0512a3:787_13": "Honti cettha –",
  "atk-s0512a3:788_0": "‘‘Sacco cāgī upasanto, paññavā anukampako;",
  "atk-s0512a3:789_0": "Sambhatasabbasambhāro, kaṁ nāmatthaṁ na sādhaye.",
  "atk-s0512a3:790_0": "‘‘Mahākāruṇiko satthā, hitesī ca upekkhako;",
  "atk-s0512a3:791_0": "Nirapekkho ca sabbattha, aho acchariyo jino.",
  "atk-s0512a3:792_0": "‘‘Viratto sabbadhammesu, sattesu ca upekkhako;",
  "atk-s0512a3:793_0": "Sadā sattahite yutto, aho acchariyo jino.",
  "atk-s0512a3:794_0": "‘‘Sabbadā sabbasattānaṁ, hitāya ca sukhāya ca;",
  "atk-s0512a3:795_0": "Uyyutto akilāsū ca, aho acchariyo jino’’ti.",
  "atk-s0512a3:796_0": "Kittakena kālena sampādananti?",
  "atk-s0512a3:796_1": "Heṭṭhimena tāva paricchedena cattāri asaṅkhyeyyāni mahākappānaṁ satasahassañca,",
  "atk-s0512a3:796_2": "majjhimena aṭṭha asaṅkhyeyyāni mahākappānaṁ satasahassañca,",
  "atk-s0512a3:796_3": "uparimena pana soḷasa asaṅkhyeyyāni mahākappānaṁ satasahassañca.",
  "atk-s0512a3:796_4": "Ete ca bhedā yathākkamaṁ paññādhikasaddhādhikavīriyādhikavasena ñātabbā.",
  "atk-s0512a3:796_5": "Paññādhikānañhi saddhā mandā hoti paññā tikkhā,",
  "atk-s0512a3:796_6": "saddhādhikānaṁ paññā majjhimā hoti,",
  "atk-s0512a3:796_7": "vīriyādhikānaṁ paññā mandā,",
  "atk-s0512a3:796_8": "paññānubhāvena ca sammāsambodhi adhigantabbāti aṭṭhakathāyaṁ vuttaṁ.",
  "atk-s0512a3:797_0": "Apare pana ‘‘vīriyassa tikkhamajjhimamudubhāvena bodhisattānaṁ ayaṁ kālavibhāgo’’ti vadanti.",
  "atk-s0512a3:797_1": "Avisesena pana vimuttiparipācanīyānaṁ dhammānaṁ tikkhamajjhimamudubhāvena yathāvuttakālabhedena bodhisambhārā",
  "atk-s0512a3:797_2": "tesaṁ pāripūriṁ gacchantīti tayopete kālabhedā yuttātipi vadanti.",
  "atk-s0512a3:797_3": "Evaṁ tividhā hi bodhisattā abhinīhārakkhaṇe bhavanti ugghahaṭitaññūvipañcitaññūneyyabhedena.",
  "atk-s0512a3:797_4": "Tesu yo ugghaṭitaññū,",
  "atk-s0512a3:797_5": "so sammāsambuddhassa sammukhā catuppadikaṁ gāthaṁ suṇanto gāthāya tatiyapade apariyosite eva chahi abhiññāhi",
  "atk-s0512a3:797_6": "saha paṭisambhidāhi arahattaṁ adhigantuṁ samatthūpanissayo hoti,",
  "atk-s0512a3:797_7": "sace sāvakabodhiyaṁ adhimutto siyā.",
  "atk-s0512a3:798_0": "Dutiyo bhagavato sammukhā catuppadikaṁ gāthaṁ suṇanto apariyosite eva gāthāya catutthapade chahi abhiññāhi",
  "atk-s0512a3:798_1": "arahattaṁ adhigantuṁ samatthūpanissayo hoti,",
  "atk-s0512a3:798_2": "yadi sāvakabodhiyaṁ adhimutto siyā.",
  "atk-s0512a3:799_0": "Itaro pana bhagavato sammukhā catuppadikaṁ gāthaṁ sutvā pariyositāya gāthāya chahi abhiññāhi arahattaṁ pattuṁ samatthūpanissayo hoti.",
  "atk-s0512a3:800_0": "Tayopete vinā kālabhedena katābhinīhāro buddhānaṁ santike laddhabyākaraṇā ca anukkamena pāramiyo paripūrentā",
  "atk-s0512a3:800_1": "yathākkamaṁ yathāvuttabhedena kālena sammāsambodhiṁ pāpuṇanti.",
  "atk-s0512a3:800_2": "Tesu tesu pana kālabhedesu aparipuṇṇesu te te mahāsattā divase divase vessantaradānasadisaṁ mahādānaṁ",
  "atk-s0512a3:800_3": "dentāpi tadanurūpe sīlādisabbapāramidhamme ācinantāpi pañca mahāpariccāge pariccajantāpi ñātatthacariyā",
  "atk-s0512a3:800_4": "lokatthacariyā buddhatthacariyā paramakoṭiṁ pāpentāpi antarā ca sammāsambuddhā bhavissantīti netaṁ ṭhānaṁ vijjati. Kasmā?",
  "atk-s0512a3:800_5": "Ñāṇassa aparipaccanato buddhakārakadhammānaṁ apariniṭṭhānato.",
  "atk-s0512a3:800_6": "Paricchinnakālanipphāditaṁ viya hi sassaṁ yathāvuttakālaparicchedena parinipphāditā sammāsambodhi tadanantarā",
  "atk-s0512a3:800_7": "sabbussāhena vāyamantenāpi na sakkā adhigantunti pāramipāripūri yathāvuttakālavisesena sampajjatīti veditabbaṁ.",
  "atk-s0512a3:801_0": "Ko ānisaṁsoti? Ye te katābhinīhārānaṁ bodhisattānaṁ –",
  "atk-s0512a3:802_0": "‘‘Evaṁ sabbaṅgasampannā, bodhiyā niyatā narā;",
  "atk-s0512a3:803_0": "Saṁsaraṁ dīghamaddhānaṁ, kappakoṭisatehipi.",
  "atk-s0512a3:804_0": "‘‘Avīcimhi nuppajjanti, tathā lokantaresu ca;",
  "atk-s0512a3:805_0": "Nijjhāmataṇhā khuppipāsā, na honti kālakañjikā.",
  "atk-s0512a3:806_0": "‘‘Na honti khuddakā pāṇā, upapajjantāpi duggatiṁ;",
  "atk-s0512a3:807_0": "Jāyamānā manussesu, jaccandhā na bhavanti te.",
  "atk-s0512a3:808_0": "‘‘Sotavekallatā natthi, na bhavanti mūgapakkhikā;",
  "atk-s0512a3:809_0": "Itthibhāvaṁ na gacchanti, ubhatobyañjanapaṇḍakā.",
  "atk-s0512a3:810_0": "‘‘Na bhavanti pariyāpannā, bodhiyā niyatā narā;",
  "atk-s0512a3:811_0": "Muttā ānantarikehi, sabbattha suddhagocarā.",
  "atk-s0512a3:812_0": "‘‘Micchādiṭṭhiṁ na sevanti, kammakiriyadassanā;",
  "atk-s0512a3:813_0": "Vasamānāpi saggesu, asaññaṁ nūpapajjare.",
  "atk-s0512a3:814_0": "‘‘Suddhāvāsesu devesu, hetu nāma na vijjati;",
  "atk-s0512a3:815_0": "Nekkhammaninnā sappurisā, visaṁyuttā bhavābhave;",
  "atk-s0512a3:816_0": "Caranti lokatthacariyāyo,",
  "atk-s0512a3:816_1": "pūrenti sabbapāramī’’ti. (dha. sa. aṭṭha.",
  "atk-s0512a3:816_2": "nidānakathā; jā. aṭṭha.",
  "atk-s0512a3:816_3": "1.dūrenidānakathā; apa. aṭṭha.",
  "atk-s0512a3:816_4": "1.dūrenidānakathā) –",
  "atk-s0512a3:817_0": "Evaṁ saṁvaṇṇitā ānisaṁsā.",
  "atk-s0512a3:817_1": "Ye ca ‘‘sato sampajāno, ānanda,",
  "atk-s0512a3:817_2": "bodhisatto tusitā kāyā cavitvā mātukucchiṁ okkamatī’’tiādinā (ma. ni. 3.200; dī. ni.",
  "atk-s0512a3:817_3": "2.17) soḷasa acchariyabbhutadhammappakārā,",
  "atk-s0512a3:817_4": "ye ca ‘‘sītaṁ byapagataṁ hoti,",
  "atk-s0512a3:817_5": "uṇhañca upasammatī’’tiādinā (bu. vaṁ.",
  "atk-s0512a3:817_6": "2.83) ‘‘jāyamāne kho,",
  "atk-s0512a3:817_7": "sāriputta,",
  "atk-s0512a3:817_8": "bodhisatte ayaṁ dasasahassī lokadhātu saṅkampati sampakampati sampavedhatī’’tiādinā (ma. ni. 3.201; dī. ni.",
  "atk-s0512a3:817_9": "2.32) ca dvattiṁsa pubbanimittappakārā,",
  "atk-s0512a3:817_10": "ye vā panaññepi bodhisattānaṁ adhippāyasamijjhanaṁ kammādīsu vasībhāvoti evamādayo tattha tattha jātakabuddhavaṁsādīsu dassitākārā ānisaṁsā,",
  "atk-s0512a3:817_11": "te sabbepi etāsaṁ ānisaṁsā.",
  "atk-s0512a3:817_12": "Tathā yathānidassitabhedā alobhādosādiguṇayugalādayo cāti veditabbā.",
  "atk-s0512a3:818_0": "Api ca yasmā bodhisatto abhinīhārato paṭṭhāya sabbasattānaṁ pitusamo hoti hitesitāya,",
  "atk-s0512a3:818_1": "dakkhiṇeyyako garu bhāvanīyo paramañca puññakkhettaṁ hoti guṇavisesayogena.",
  "atk-s0512a3:818_2": "Yebhuyyena ca manussānaṁ piyo hoti,",
  "atk-s0512a3:818_3": "amanussānaṁ piyo hoti,",
  "atk-s0512a3:818_4": "devatāhi anupālīyati,",
  "atk-s0512a3:818_5": "mettākaruṇāparibhāvitasantānatāya vāḷamigādīhi ca anabhibhavanīyo hoti,",
  "atk-s0512a3:818_6": "yasmiṁ yasmiñca sattanikāye paccājāyati,",
  "atk-s0512a3:818_7": "tasmiṁ tasmiṁ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena aññe satte abhibhavati puññavisesayogato.",
  "atk-s0512a3:819_0": "Appābādho hoti appātaṅko,",
  "atk-s0512a3:819_1": "suvisuddhā cassa saddhā hoti suvisadā,",
  "atk-s0512a3:819_2": "suvisuddhaṁ vīriyaṁ,",
  "atk-s0512a3:819_3": "satisamādhipaññā suvisadā,",
  "atk-s0512a3:819_4": "mandakileso hoti mandadaratho mandapariḷāho,",
  "atk-s0512a3:819_5": "kilesānaṁ mandabhāveneva suvaco hoti padakkhiṇaggāhī,",
  "atk-s0512a3:819_6": "khamo hoti sorato,",
  "atk-s0512a3:819_7": "sakhilo hoti paṭisanthārakusalo,",
  "atk-s0512a3:819_8": "akkodhano hoti anupanāhī,",
  "atk-s0512a3:819_9": "amakkhī hoti apaḷāsī,",
  "atk-s0512a3:819_10": "anissukī hoti amaccharī,",
  "atk-s0512a3:819_11": "asaṭho hoti amāyāvī,",
  "atk-s0512a3:819_12": "athaddho hoti anatimānī,",
  "atk-s0512a3:819_13": "asāraddho hoti appamatto,",
  "atk-s0512a3:819_14": "parato upatāpasaho hoti paresaṁ anupatāpī,",
  "atk-s0512a3:819_15": "yasmiñca gāmakhette paṭivasati,",
  "atk-s0512a3:819_16": "tattha sattānaṁ bhayādayo upaddavā yebhuyyena anuppannā nuppajjanti,",
  "atk-s0512a3:819_17": "uppannā ca vūpasammanti,",
  "atk-s0512a3:819_18": "yesu ca apāyesu uppajjati,",
  "atk-s0512a3:819_19": "na tattha pacurajano viya dukkhena adhimattaṁ pīḷīyati,",
  "atk-s0512a3:819_20": "bhiyyosomattāya saṁvegamāpajjati.",
  "atk-s0512a3:819_21": "Tasmā mahāpurisassa yathārahaṁ tasmiṁ tasmiṁ bhave labbhamānā ete sattānaṁ pitusamatādakkhiṇeyyatādayo guṇavisesā ānisaṁsāti veditabbā.",
  "atk-s0512a3:820_0": "Tathā āyusampadā rūpasampadā kulasampadā issariyasampadā ādeyyavacanatā mahānubhāvatāti etepi mahāpurisassa pāramīnaṁ ānisaṁsāti veditabbā.",
  "atk-s0512a3:820_1": "Tattha āyusampadā nāma tassaṁ tassaṁ upapattiyaṁ dīghāyukatā ciraṭṭhitikatā,",
  "atk-s0512a3:820_2": "tāya yathāraddhāni kusalasamādānāni pariyosāpeti,",
  "atk-s0512a3:820_3": "bahuñca kusalaṁ upacinoti.",
  "atk-s0512a3:820_4": "Rūpasampadā nāma abhirūpatā dassanīyatā pāsādikatā,",
  "atk-s0512a3:820_5": "tāya rūpappamāṇānaṁ sattānaṁ pasādāvaho hoti sambhāvanīyo.",
  "atk-s0512a3:820_6": "Kulasampadā nāma uḷāresu kulesu abhinibbatti,",
  "atk-s0512a3:820_7": "tāya jātimadādimadamattānampi upasaṅkamanīyo hoti payirupāsanīyo,",
  "atk-s0512a3:820_8": "tena te nibbisevane karoti.",
  "atk-s0512a3:820_9": "Issariyasampadā nāma mahāvibhavatā mahesakkhatā mahāparivāratā ca,",
  "atk-s0512a3:820_10": "tāhi saṅgaṇhitabbe catūhi saṅgahavatthūhi saṅgaṇhituṁ,",
  "atk-s0512a3:820_11": "niggahetabbe dhammena niggahetuñca samattho hoti.",
  "atk-s0512a3:821_0": "Ādeyyavacanatā nāma saddheyyatā paccayikatā,",
  "atk-s0512a3:821_1": "tāya sattānaṁ pamāṇabhūto hoti,",
  "atk-s0512a3:821_2": "alaṅghanīyā cassa āṇā hoti.",
  "atk-s0512a3:821_3": "Mahānubhāvatā nāma ānubhāvamahantatā,",
  "atk-s0512a3:821_4": "tāya parehi na abhibhūyati,",
  "atk-s0512a3:821_5": "sayameva pana pare aññadatthu abhibhavati dhammena samena yathābhūtaguṇehi ca,",
  "atk-s0512a3:821_6": "evamete āyusampadādayo mahāpurisassa pāramīnaṁ ānisaṁsā,",
  "atk-s0512a3:821_7": "sayañca aparimāṇassa puññasambhārassa parivuḍḍhihetubhūtā yānattaye sattānaṁ avatāraṇassa paripācanassa ca kāraṇabhūtāti veditabbā.",
  "atk-s0512a3:822_0": "Kiṁphalanti?",
  "atk-s0512a3:822_1": "Samāsato tāva sammāsambuddhabhāvo etāsaṁ phalaṁ,",
  "atk-s0512a3:822_2": "vitthārato pana dvattiṁsamahāpurisalakkhaṇaasītianubyañjanabyāmappabhādianekaguṇagaṇasamujjalarūpakāyasampatti-",
  "atk-s0512a3:822_3": "adhiṭṭhānasabalacatuvesārajjachaasādhāraṇañāṇaaṭṭhārasāveṇika- buddhadhammappabhutianantāparimāṇa guṇasamudayopasobhinī",
  "atk-s0512a3:822_4": "dhammakāyasirī.",
  "atk-s0512a3:822_5": "Yāvatā pana buddhaguṇā ye anekehipi kappehi sammāsambuddhenāpi vācāya pariyosāpetuṁ na sakkā,",
  "atk-s0512a3:822_6": "idametāsaṁ phalaṁ.",
  "atk-s0512a3:822_7": "Vuttañcetaṁ –",
  "atk-s0512a3:823_0": "‘‘Buddhopi buddhassa bhaṇeyya vaṇṇaṁ, kappampi ce aññamabhāsamāno;",
  "atk-s0512a3:824_0": "Khīyetha kappo ciradīghamantare,",
  "atk-s0512a3:824_1": "vaṇṇo na khīyetha tathāgatassā’’ti. (dī. ni. aṭṭha. 1.304; 3.141; ma. ni. aṭṭha. 2.425; udā. aṭṭha. 53; cariyā. aṭṭha.",
  "atk-s0512a3:824_2": "nidānakathā);",
  "atk-s0512a3:825_0": "Evamettha pāramīsu pakiṇṇakakathā veditabbā.",
  "atk-s0512a3:826_0": "Yaṁ pana pāḷiyaṁ ‘‘datvā dātabbakaṁ dāna’’ntiādinā sabbāpi pāramī ekajjhaṁ dassetvā parato ‘‘kosajjaṁ",
  "atk-s0512a3:826_1": "bhayato disvā’’tiādinā pariyosānagāthādvayaṁ vuttaṁ,",
  "atk-s0512a3:826_2": "taṁ yehi vīriyārambhamettābhāvanā appamādavihārehi yathāvuttā buddhakārakadhammā visadabhāvaṁ gatā sammāsambodhisaṅkhātā",
  "atk-s0512a3:826_3": "ca attano vimutti paripācitā,",
  "atk-s0512a3:826_4": "tehi veneyyānampi vimuttiparipācanāya ovādadānatthaṁ vutthaṁ.",
  "atk-s0512a3:827_0": "Tattha kosajjaṁ bhayato disvā,",
  "atk-s0512a3:827_1": "vīriyārambhañca khematoti iminā paṭipakkhe ādīnavadassanamukhena vīriyārambhe ānisaṁsaṁ dasseti.",
  "atk-s0512a3:827_2": "Āraddhavīriyā hothāti iminā vīriyārambhe niyojeti.",
  "atk-s0512a3:827_3": "Yasmā ca –",
  "atk-s0512a3:828_0": "‘‘Sabbapāpassa akaraṇaṁ, kusalassa upasampadā;",
  "atk-s0512a3:829_0": "Sacittapariyodapanaṁ, etaṁ buddhāna sāsana’’nti. (dha. pa. 183; dī. ni. 2.90; netti. 30, 50) –",
  "atk-s0512a3:830_0": "Saṅkhepato .",
  "atk-s0512a3:830_1": "Vitthārato pana sakalena buddhavacanena pakāsitā sabbāpi sampattiyo ekanteneva sammappadhānādhīnā,",
  "atk-s0512a3:830_2": "tasmā bhagavā vīriyārambhe niyojetvā ‘‘esā buddhānusāsanī’’ti āha.",
  "atk-s0512a3:831_0": "Tatrāyaṁ saṅkhepattho –",
  "atk-s0512a3:831_1": "yvāyaṁ sabbasaṁkilesamūlabhāvato sabbānatthavidhāyakanti kosajjaṁ bhayato tappaṭipakkhato catūhi yogehi",
  "atk-s0512a3:831_2": "anupaddavabhāvasādhanato vīriyārambhañca khemato disvā adhisīlasikkhādisampādanavasena vīriyassa ārambho",
  "atk-s0512a3:831_3": "sammappadhānānuyogo,",
  "atk-s0512a3:831_4": "tattha yaṁ sammadeva niyojana,",
  "atk-s0512a3:831_5": "‘‘āraddhavīriyā hothā’’ti,",
  "atk-s0512a3:831_6": "esā buddhānaṁ bhagavantānaṁ anusāsanī anusiṭṭhi ovādoti.",
  "atk-s0512a3:831_7": "Sesagāthāsupi imināva nayena attho veditabbo.",
  "atk-s0512a3:832_0": "Ayaṁ pana viseso –",
  "atk-s0512a3:832_1": "vivādanti viruddhavādaṁ,",
  "atk-s0512a3:832_2": "chavivādavatthuvasena vivadananti attho.",
  "atk-s0512a3:832_3": "Avivādanti vivādapaṭipakkhaṁ mettāvacīkammaṁ,",
  "atk-s0512a3:832_4": "mettābhāvanaṁ vā.",
  "atk-s0512a3:832_5": "Atha vā avivādanti avivādahetubhūtaṁ chabbidhaṁ sāraṇīyadhammaṁ.",
  "atk-s0512a3:832_6": "Samaggāti avaggā,",
  "atk-s0512a3:832_7": "kāyena ceva cittena ca sahitā aviramitā aviyuttāti attho.",
  "atk-s0512a3:832_8": "Sakhilāti sakkīlā mudusīlā,",
  "atk-s0512a3:832_9": "aññamaññamhi muduhadayāti attho.",
  "atk-s0512a3:832_10": "Esā buddhānusāsanīti ettha sabbena sabbaṁ vivādamanupagamma yadidaṁ chasāraṇīyadhammaparipūraṇavasena samaggavāse niyojanaṁ,",
  "atk-s0512a3:832_11": "esā buddhānaṁ anusiṭṭhīti yojetabbaṁ.",
  "atk-s0512a3:832_12": "Samaggavāsañhi vasamānā sīladiṭṭhisāmaññagatā avivadamānā sukheneva tisso sikkhā paripūressantīti satthā",
  "atk-s0512a3:832_13": "samaggavāse niyojanaṁ attano sāsananti dassesi.",
  "atk-s0512a3:833_0": "Pamādanti pamajjanaṁ,",
  "atk-s0512a3:833_1": "kusalānaṁ dhammānaṁ pamussanaṁ akusalesu ca dhammesu cittavossaggaṁ.",
  "atk-s0512a3:833_2": "Vuttañhetaṁ –",
  "atk-s0512a3:833_3": "‘‘tattha katamo pamādo,",
  "atk-s0512a3:833_4": "kāyaduccarite vā vacīduccarite vā manoduccarite vā pañcasu vā kāmaguṇesu cittassa vosaggo vosaggānuppadānaṁ",
  "atk-s0512a3:833_5": "kusalānaṁ vā dhammānaṁ bhāvanāya asakkaccakiriyatā,",
  "atk-s0512a3:833_6": "asātaccakiriyatā,",
  "atk-s0512a3:833_7": "anaṭṭhitakiriyatā,",
  "atk-s0512a3:833_8": "olīnavuttitā,",
  "atk-s0512a3:833_9": "nikkhittachandatā,",
  "atk-s0512a3:833_10": "nikkhittadhuratā anāsevanā abhāvanā abahulīkammaṁ…pe…",
  "atk-s0512a3:833_11": "yo evarūpo pamādo pamajjanā pamajjitattaṁ,",
  "atk-s0512a3:833_12": "ayaṁ vuccati pamādo’’ti (vibha. 846).",
  "atk-s0512a3:834_0": "Appamādanti appamajjanaṁ.",
  "atk-s0512a3:834_1": "Taṁ pamādassa paṭipakkhato veditabbaṁ.",
  "atk-s0512a3:834_2": "Atthato hi appamādo nāma satiyā avippavāso,",
  "atk-s0512a3:834_3": "‘‘satiyā avippavāso’’ti ca niccaṁ upaṭṭhitāya satiyā evetaṁ nāmaṁ.",
  "atk-s0512a3:834_4": "Apare pana ‘‘satisampajaññappadhānā tathā pavattā cattāro arūpino khandhā appamādo’’ti vadanti.",
  "atk-s0512a3:834_5": "Yasmā pana appamādabhāvanā nāma visuṁ ekā bhāvanā natthi.",
  "atk-s0512a3:834_6": "Yā hi kāci puññakiriyā kusalakiriyā,",
  "atk-s0512a3:834_7": "sabbā sā appamādabhāvanātveva veditabbā.",
  "atk-s0512a3:835_0": "Visesato pana vivaṭṭūpanissayaṁ saraṇagamanaṁ kāyikavācasikasaṁvarañca upādāya sabbā sīlabhāvanā,",
  "atk-s0512a3:835_1": "sabbā samādhibhāvanā,",
  "atk-s0512a3:835_2": "sabbā paññābhāvanā,",
  "atk-s0512a3:835_3": "sabbā kusalabhāvanā,",
  "atk-s0512a3:835_4": "anavajjabhāvanā ,",
  "atk-s0512a3:835_5": "appamādabhāvanā.",
  "atk-s0512a3:835_6": "‘‘Appamādo’’ti hi idaṁ padaṁ mahantaṁ atthaṁ dīpeti,",
  "atk-s0512a3:835_7": "mahantaṁ atthaṁ pariggahetvā tiṭṭhati,",
  "atk-s0512a3:835_8": "sakalampi tepiṭakaṁ buddhavacanaṁ āharitvā appamādapadassa atthaṁ katvā kathento dhammakathiko ‘‘atitthena pakkhando’’ti na vattabbo. Kasmā?",
  "atk-s0512a3:835_9": "Appamādapadassa mahantabhāvato.",
  "atk-s0512a3:835_10": "Tathā hi sammāsambuddho kusinārāyaṁ yamakasālānamantare parinibbānasamaye nipanno abhisambodhito paṭṭhāya",
  "atk-s0512a3:835_11": "pañcacattālīsāya vassesu attanā bhāsitaṁ dhammaṁ ekeneva padena saṅgahetvā dassento ‘‘appamādena sampādethā’’ti (dī. ni.",
  "atk-s0512a3:835_12": "2.218) bhikkhūnaṁ ovādamadāsi.",
  "atk-s0512a3:835_13": "Tathā cāha –",
  "atk-s0512a3:835_14": "‘‘seyyathāpi,",
  "atk-s0512a3:835_15": "bhikkhave,",
  "atk-s0512a3:835_16": "yāni kānici jaṅgamānaṁ pāṇānaṁ padajātāni,",
  "atk-s0512a3:835_17": "sabbāni tāni hatthipade samodhānaṁ gacchanti,",
  "atk-s0512a3:835_18": "hatthipadaṁ tesaṁ aggamakkhāyati yadidaṁ mahantattena,",
  "atk-s0512a3:835_19": "evameva kho,",
  "atk-s0512a3:835_20": "bhikkhave,",
  "atk-s0512a3:835_21": "ye keci kusalā dhammā,",
  "atk-s0512a3:835_22": "sabbe te appamādamūlakā appamādasamosaraṇā,",
  "atk-s0512a3:835_23": "appamādo tesaṁ aggamakkhāyatī’’ti (ma. ni.",
  "atk-s0512a3:835_24": "1.300 thokaṁ visadisaṁ).",
  "atk-s0512a3:835_25": "Tattha appamādabhāvanaṁ sikhāppattaṁ dassento satthā ‘‘bhāvethaṭṭhaṅgikaṁ magga’’nti āha.",
  "atk-s0512a3:836_0": "Tassattho –",
  "atk-s0512a3:836_1": "yo esa sīlādikhandhattayasaṅgaho sammādiṭṭhipubbaṅgamo sammādiṭṭhiādīnaṁyeva aṭṭhannaṁ aṅgānaṁ vasena aṭṭhaṅgiko ariyamaggo,",
  "atk-s0512a3:836_2": "taṁ bhāvetha attano santāne uppādetha.",
  "atk-s0512a3:836_3": "Dassanamaggamatte aṭhatvā upari tiṇṇaṁ maggānaṁ uppādanavasena vaḍḍhetha,",
  "atk-s0512a3:836_4": "evaṁ vo appamādabhāvanā sikhāppattā bhavissatīti.",
  "atk-s0512a3:836_5": "Esā buddhānusāsanīti yadidaṁ kusalesu dhammesu appamajjanaṁ,",
  "atk-s0512a3:836_6": "tañca ussukkāpetvā ariyamaggassa bhāvanā esā buddhānaṁ bhagavantānaṁ anusiṭṭhi ovādoti.",
  "atk-s0512a3:837_0": "Iti bhagavā arahattanikūṭeneva cariyāpiṭakadesanaṁ niṭṭhāpesi.",
  "atk-s0512a3:837_1": "Itthaṁ sudantiādīsu itthanti kappe ca satasahassetiādinā (cariyā.",
  "atk-s0512a3:837_2": "1.1) pakārena.",
  "atk-s0512a3:837_3": "Sudanti nipātamattaṁ.",
  "atk-s0512a3:837_4": "Bhagavāti bhāgyavantatādīhi kāraṇehi bhagavā.",
  "atk-s0512a3:837_5": "Attano pubbacariyanti purimāsu akittipaṇḍitādijātīsu attano paṭipattidukkarakiriyaṁ.",
  "atk-s0512a3:837_6": "Sambhāvayamānoti hatthatale āmalakaṁ viya sammadeva pakāsento.",
  "atk-s0512a3:837_7": "Buddhāpadāniyaṁ nāmāti buddhānaṁ purātanakammaṁ porāṇaṁ dukkarakiriyaṁ adhikicca pavattattā desitattā buddhāpadāniyanti evaṁnāmakaṁ.",
  "atk-s0512a3:837_8": "Dhammapariyāyanti dhammadesanaṁ dhammabhūtaṁ vā kāraṇaṁ.",
  "atk-s0512a3:837_9": "Abhāsitthāti avoca.",
  "atk-s0512a3:837_10": "Yaṁ panettha na vuttaṁ,",
  "atk-s0512a3:837_11": "taṁ heṭṭhā vuttanayattā uttānatthattā ca na vuttanti veditabbaṁ.",
  "atk-s0512a3:838_0": "Nigamanakathā",
  "atk-s0512a3:839_0": "Ettāvatā ca –",
  "atk-s0512a3:840_0": "Visuddhacarito satthā, buddhicariyāya pāragū;",
  "atk-s0512a3:841_0": "Sabbacariyāsu kusalo, lokācariyo anuttaro.",
  "atk-s0512a3:842_0": "Yaṁ acchariyadhammānaṁ, sabbamacchariyātigo;",
  "atk-s0512a3:843_0": "Attano pubbacariyānaṁ, ānubhāvavibhāvanaṁ.",
  "atk-s0512a3:844_0": "Desesi nātho cariyā-piṭakaṁ yañca tādino;",
  "atk-s0512a3:845_0": "Dhammasaṅgāhakā therā, saṅgāyiṁsu tatheva ca.",
  "atk-s0512a3:846_0": "Tassa atthaṁ pakāsetuṁ, porāṇaṭṭhakathānayaṁ;",
  "atk-s0512a3:847_0": "Nissāya yā samāraddhā, atthasaṁvaṇṇanā mayā.",
  "atk-s0512a3:848_0": "Yā tattha paramatthānaṁ, niddhāretvā yathārahaṁ;",
  "atk-s0512a3:849_0": "Pakāsanā paramattha-dīpanī nāma nāmato.",
  "atk-s0512a3:850_0": "Sampattā pariniṭṭhānaṁ, anākulavinicchayā;",
  "atk-s0512a3:851_0": "Sādhikāyaṭṭhavīsāya, pāḷiyā bhāṇavārato.",
  "atk-s0512a3:852_0": "Iti taṁ saṅkharontena, yaṁ taṁ adhigataṁ mayā;",
  "atk-s0512a3:853_0": "Puññaṁ tassānubhāvena, lokanāthassa sāsanaṁ.",
  "atk-s0512a3:854_0": "Ogāhetvā visuddhāya, sīlādipaṭipattiyā;",
  "atk-s0512a3:855_0": "Sabbepi dehino hontu, vimuttirasabhāgino.",
  "atk-s0512a3:856_0": "Ciraṁ tiṭṭhatu lokasmiṁ, sammāsambuddhasāsanaṁ;",
  "atk-s0512a3:857_0": "Tasmiṁ sagāravā niccaṁ, hontu sabbepi pāṇino.",
  "atk-s0512a3:858_0": "Sammā vassatu kālena, devopi jagatīpati;",
  "atk-s0512a3:859_0": "Saddhammanirato lokaṁ, dhammeneva pasāsatūti.",
  "atk-s0512a3:860_0": "Iti badaratitthavihāravāsinā ācariyadhammapālena",
  "atk-s0512a3:861_0": "Katā",
  "atk-s0512a3:862_0": "Cariyāpiṭakavaṇṇanā niṭṭhitā."
}