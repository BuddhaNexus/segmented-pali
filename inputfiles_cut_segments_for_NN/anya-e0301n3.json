{
  "anya-e0301n3:0_0": "Cittasaṅgaha-paramatthadīpanī",
  "anya-e0301n3:1_0": "17.",
  "anya-e0301n3:1_1": "Idāni uddesakkamena cittaṁ tāva niddisanto tattha cittantiādimāha.",
  "anya-e0301n3:1_2": "Tatthāti tesu catūsu abhidhammatthesu. Tāva pathamaṁ.",
  "anya-e0301n3:1_3": "Cattāro vidhā pakārā yassa taṁ catubbidhaṁ.",
  "anya-e0301n3:2_0": "18.Kāmāvacaranti ettha kāmīyatīti kāmo.",
  "anya-e0301n3:2_1": "Kāmentivā ettha sattā avikkhambhitakāmarāgattā kāmaratiyāeva ramanti.",
  "anya-e0301n3:2_2": "Na uparibhūmīsu viya jhānaratiyāti kāmo. Ekādasavidhā kāmabhūmi.",
  "anya-e0301n3:2_3": "Nanu cettha jhānalābhinopi santīti. Na na santi.",
  "anya-e0301n3:2_4": "Tepana kadāci devāti natthettha doso.",
  "anya-e0301n3:2_5": "Avīcinirayādayo kathaṁ kāmīyanti.",
  "anya-e0301n3:2_6": "Kathañca tattha sattā kāmaratiyā ramantīti.",
  "anya-e0301n3:2_7": "Nimittassādavasenavā bhavanikantivasenavāti.",
  "anya-e0301n3:2_8": "Maraṇakāle hi upaṭṭhitā nirayaggijālā suvaṇṇavaṇṇāviya khāyanti.",
  "anya-e0301n3:2_9": "Eko kira micchādiṭṭhiko brāhmaṇo maraṇamañce nippanno hoti.",
  "anya-e0301n3:2_10": "Tassa ācariyabrāhmaṇā samīpe ṭhatvā brahmalokaṁ bho gacchāti vadanti.",
  "anya-e0301n3:2_11": "Tassapana avīciniraye aggijālā upaṭṭhahanti.",
  "anya-e0301n3:2_12": "Tadā so bho ācariyā suvaṇṇavaṇṇā paññāyantīti āha. Esa bho brahmaloko. Tattha gacchāti vadanti.",
  "anya-e0301n3:2_13": "So kālaṅkatvā avīcimhi uppajji.",
  "anya-e0301n3:2_14": "Evaṁ nimittassādavasena te kāmīyanti.",
  "anya-e0301n3:2_15": "Tattha uppannānaṁpi bhavanikantināma hotīti. Apica,",
  "anya-e0301n3:2_16": "tattha uppannā avikkhambhitakāmarāgāeva honti,",
  "anya-e0301n3:2_17": "okāse sati kāmaratiyā ramissanti yevāti.",
  "anya-e0301n3:2_18": "Tasmiṁ kāme avacaratīti kāmāvacaraṁ.",
  "anya-e0301n3:2_19": "Etthaca avacaratīti padassa uppajjatīti attho na gahetabbo.",
  "anya-e0301n3:2_20": "So hi attho pāḷiyāca nasameti. Nānādosayuttoca hotīti.",
  "anya-e0301n3:2_21": "Yaṁ etasmiṁ antare etthāvacarā ettha pariyāpannāti hi pāḷiyaṁ vuttaṁ.",
  "anya-e0301n3:2_22": "Yadi cettha so attho adhippeto siyā.",
  "anya-e0301n3:2_23": "Evaṁ sabhi etthāvacarā etthuppannāti vuttaṁ siyā. Napana vuttaṁ.",
  "anya-e0301n3:2_24": "Naca pariyāpannasaddo uppannasaddena saha samānatthoti sakkā vattuṁ.",
  "anya-e0301n3:2_25": "Na hi lokuttaracittāni tīsu bhavesu uppannā nipi tatra pariyāpannāniyeva hontīti. Evaṁ tāva pāḷiyā nasametīti.",
  "anya-e0301n3:3_0": "Yadica so attho gahito siyā.",
  "anya-e0301n3:3_1": "Evañca sati tasmiṁ kāme ye mahaggata lokuttaradhammā uppajjanti.",
  "anya-e0301n3:3_2": "Tesaṁpi kāmā vacaratāpattidoso rūpāvacaratādi muttidosoca āpajjati.",
  "anya-e0301n3:3_3": "Yeca kāmāvacaradhammā rūpārūpabhūmīsu uppajjanti.",
  "anya-e0301n3:3_4": "Tesañca rūpārūpā vacaratā pattidoso kāmāvacaratā muttidosoca āpajjatīti.",
  "anya-e0301n3:3_5": "Nanu yebhuyyavuttivasenapi kesañci nāmalābho hoti.",
  "anya-e0301n3:3_6": "Yathā vanacarako saṅgāmāvacaroti.",
  "anya-e0301n3:3_7": "Tasmā idhapi tesaṁ dhammānaṁ attano attano bhummīsu uppannabahulattā kāmāvacarādi nāmalābhe sati na koci dosoti.Na.",
  "anya-e0301n3:3_8": "Evañhi sati lokuttara dhammānaṁ kāmāvacaratādi muccanatthaṁ yebhuyyena uppannabhūmi visuṁ vattabbā siyā. Na ca sā nāmabhūmi atthi.",
  "anya-e0301n3:3_9": "Yattha te yebhuyyena uppajjantīti.",
  "anya-e0301n3:3_10": "Tehi uppajjantā tīsu bhavesu eva uppajjanti.",
  "anya-e0301n3:3_11": "Tasmā tesaṁ kāma rūpārūpāvacaratāpattidoso dunnivāro siyāti. Evaṁ nānādosayutto hotīti.",
  "anya-e0301n3:3_12": "Tasmāssa tathā atthaṁ aggahetvā etthāvacarā ettha pariyāpannāti bhagavatā saṁvaṇṇitena pāḷinayenevassa attho gahetabboti. Ayañhettha attho.",
  "anya-e0301n3:3_13": "Kāme avacarati pariyāpannabhāvena tasmiṁ ajjhogāhetvā carati pavattatīti kāmāvacaranti.",
  "anya-e0301n3:3_14": "Pariyāpannabhāvocanāma attano ādhārabhūtena tena kāmena saha samānajātigottanāmatā saṅkhātehi paritobhāgehi tasmiṁ kāme āpannabhāvo anuppaviṭṭha bhāvo. Antogadhabhāvoti vuttaṁ hoti.",
  "anya-e0301n3:3_15": "Soca tathā pariyāpannabhāvo pariggāhiniyā kāmataṇhāya katoti daṭṭhabbo.",
  "anya-e0301n3:3_16": "Ettāvatā yedhammā rūpārūpasattasantānabhūtāpi mayhaṁ eteti kāma taṇhāya pariggahitā kāme pariyāpannāva honti.",
  "anya-e0301n3:3_17": "Te kāmāvacarānāmāti siddhā honti.",
  "anya-e0301n3:3_18": "Rūpārūpā vacaresupi ayaṁ nayo netabbo.",
  "anya-e0301n3:3_19": "Tesupana rūpataṇhā arūpataṇhāca pariggāhinī taṇhā daṭṭhabbā.",
  "anya-e0301n3:4_0": "Yepana dhammā tiṇṇaṁ taṇhānaṁ pariggahavimuttā honti.",
  "anya-e0301n3:4_1": "Te tīsu bhavesu uppannāpi tatra apariyāpannāeva hontīti lokuttarā nāma jātāti veditabbā.",
  "anya-e0301n3:4_2": "Etthaca paṭṭhāne āruppe kāmacchandaṁ nīvaraṇaṁ paṭicca uddhaccanīvaraṇantiādinā arūpasattasantānepi kāmacchandasaṅkhātāya kāmataṇhāya uppatti vuttā.",
  "anya-e0301n3:4_3": "Tasmā rūpārūpa bhūmīsu uppannānaṁ kāmadhammānaṁ pariggāhinītaṇhā rūpārūpasattasantāna gatāpi daṭṭhabbā.",
  "anya-e0301n3:4_4": "Pāḷiyaṁ kāmacchandanīvaraṇanti idaṁ nīvaraṇajātikattā vuttaṁ.",
  "anya-e0301n3:4_5": "Na hi jhānabhūmīsu ekantanīvaraṇakiccāni nīvaraṇāni sakkā laddhunti. Atra kāmabhedo vattabbo. Dvekāmā kile sakāmoca, vatthukāmocāti.",
  "anya-e0301n3:4_6": "Tattha thapetvā rūpārūparāge añño sabbopi lobho imasmiṁ catubbhūmiparicchede kile sakāmonāma.",
  "anya-e0301n3:4_7": "Thapetvāca rūpārūpāvacaradhamme aññe sabbepi tīsu bhūmīsu uppannā kāmāvacaradhammā vatthukāmonāmāti.",
  "anya-e0301n3:4_8": "Yaṁpana aṭṭhasāliniyaṁ sabbepi tebhūmakā dhammā vatthukāmoti vuttaṁ.",
  "anya-e0301n3:4_9": "Taṁ mahāniddese niddiṭṭhena suttantikapariyāyena vuttanti gahetabbaṁ.",
  "anya-e0301n3:4_10": "Na hi rūpārūpāvacaradhammā abhidhamme kāmanāmena vuttā atthīti. [Kāmāvacarapadaṁ]",
  "anya-e0301n3:5_0": "19.Rūpāvacaraṁ arūpāvacaranti ettha rūpārūpasaddā tāsu bhūmīsu niruḷhāti daṭṭhabbā. Apica dve bhūmiyo rūpabhūmi, arūpabhūmīti.",
  "anya-e0301n3:5_1": "Tattha ruppanalakkhaṇaṁ rūpaṁ yattha natthi,",
  "anya-e0301n3:5_2": "sā catubbidhā bhummi arūpabhūmināma.",
  "anya-e0301n3:5_3": "Sesā sattavīsatividhā bhummi rūpabhūmināma.",
  "anya-e0301n3:5_4": "Tatthaca heṭṭhā ekādasavidhā bhummi oḷārikena kāmena visesetvā kāma bhūmīti vuttā.",
  "anya-e0301n3:5_5": "Upari soḷasavidhā bhummi rūpabhūmiicceva vuttāti daṭṭhabbā.",
  "anya-e0301n3:5_6": "Yatthapana taṇhāvā jhānānivā rūpārūpasaddehi vuttāni.",
  "anya-e0301n3:5_7": "Tattha nissayassanāmaṁ nissite āropanavasena nissayopacāro veditabbo.",
  "anya-e0301n3:5_8": "Yatthaca kāmāvacarādisaddehi bhūmieva vuttā.",
  "anya-e0301n3:5_9": "Tattha nissitassa nāmaṁ nissaye āropanavasena nissito pacāroti. Yamettha vattabbaṁ,",
  "anya-e0301n3:5_10": "taṁ kāmāvacarapade vuttanayamevāti.",
  "anya-e0301n3:5_11": "Ayamettha tebhūmaka paricchede pāḷianugatā paramatthadīpanā. Yathāha –",
  "anya-e0301n3:6_0": "Katame dhammā kāmāvacarā.",
  "anya-e0301n3:6_1": "Heṭṭhato avīcinirayaṁ pariyantaṁ karitvā uparito paranimmitavasavattīdeve anto karitvā yaṁ etasmiṁ antare etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṁ. Imedhammā kāmāvacarā. Katame dhammā rūpāvacarā.",
  "anya-e0301n3:6_2": "Heṭṭhato brahmalokaṁ pariyantaṁ karitvā uparito akaniṭṭhe deve anto karitvā yaṁ etasmiṁ antare etthāvacarā ettha pariyāpannā samāpannassavā upapannassavā diṭṭhadhammasukhavihārissavā cittacetasikā dhammā, ime dhammā rūpāvacarā. Katame dhammā arūpāvacarā.",
  "anya-e0301n3:6_3": "Heṭṭhato ākāsānañcāyatanupage deve pariyantaṁ karitvā uparito nevasaññā nāsaññā yatanupage deve anto karitvā yaṁ etasmiṁ antare. La. Ime dhammā arūpāvacarāti.",
  "anya-e0301n3:7_0": "[19] Ṭīkāsu pana",
  "anya-e0301n3:8_0": "Yathāvuttaṁ suvisadaṁ pāḷinayaṁ aggahetvā aññathā vacanatthāca vinicchayāca ettha vuttā.",
  "anya-e0301n3:8_1": "Sabbe te sārato na paccetabbāti.",
  "anya-e0301n3:9_0": "Nanu aṭṭhasāliniyameva teca aññeca atthā vuttāti. Saccaṁ.",
  "anya-e0301n3:9_1": "Bhūtaṁpana suvisadaṁ pāḷianugataṁ atthaṁ ñatvā kiṁvikkhepenāti.",
  "anya-e0301n3:10_0": "20.Lokuttaranti ettha lujjanapalujjanaṭṭhena loko vuccati yathāvutto tebhūmakadhammo.",
  "anya-e0301n3:10_1": "Yathāha lujjati palujjatīti kho bhikkhave tasmā lokoti vuccatīti.",
  "anya-e0301n3:10_2": "Evaṁ sante lokuttaradhammānaṁpi nibbānavajjānaṁ lokatāpatti siyā. Kasmā,",
  "anya-e0301n3:10_3": "tesaṁpi lujjanapalujjanadhammattāti. Nasiyā.",
  "anya-e0301n3:10_4": "Yattha hi nicco dhuvo sassatoti mahājanassa micchāgāho nivisati.",
  "anya-e0301n3:10_5": "Tattheva tassa nivāraṇatthaṁ ayaṁ lokasamaññā niyamīyati.",
  "anya-e0301n3:10_6": "Tasmā sabbaso micchāgāhavimuttānaṁ tesaṁ lokatāpatti natthīti vadanti.",
  "anya-e0301n3:10_7": "Yesaṁvā lujjanaṁpalujjanañca mahājanassa pākaṭaṁ.",
  "anya-e0301n3:10_8": "Tesaññeva lokatāsiddhīti natthi lokuttarānaṁ lokattappasaṅgoti. Lokato uttaratīti lokuttaraṁ. Maggacittaṁ. Tato uttiṇṇanti lokuttaraṁ. Phalacittaṁ.",
  "anya-e0301n3:10_9": "Nibbānaṁpana idha nalabbhatīti.",
  "anya-e0301n3:10_10": "Uttaraṇañcettha taṇhāttayaggāha vimuttiyā tīsu lokesu apariyāpannabhāvoyeva.",
  "anya-e0301n3:10_11": "Soca apariyāpannabhāvo kesaṁ dhammānaṁ adhiṭṭhāna bhūtoviya gayhatīti visuṁ ekā catutthī avatthābhūmināmāti.",
  "anya-e0301n3:11_0": "Catubbhūmivibhāgassa paramatthadīpanā niṭṭhitā.",
  "anya-e0301n3:12_0": "21.",
  "anya-e0301n3:12_1": "Evaṁ cittaṁ bhūmibhedena hīnapaṇītā nukkamato catudhā niddisitvā idāni tadeva catubbidhaṁ cittaṁ yathāniddiṭṭhakkamena vibhajanto pathamaṁ kāmāvacaracittaṁ.",
  "anya-e0301n3:12_2": "Tatthaca hīnaṁ asobhaṇacittaṁ.",
  "anya-e0301n3:12_3": "Tatthaca sabbahīnaṁ akusalacittaṁ tāva dassetuṁ somanassasaha gatantiādimāha.",
  "anya-e0301n3:12_4": "Etthaca kāmāvacaracittassapi akusalāhetuka sahetukānukkamo hīna paṇītānukkamavasena vuttoti daṭṭhabbo.",
  "anya-e0301n3:13_0": "[20] Vibhāvaniyaṁ pana",
  "anya-e0301n3:14_0": "Upari vuccamānānaṁ bahūnaṁ cittānaṁ sobhaṇasaññākaraṇasukhatthaṁ appake pāpāhetukeyeva pathamaṁ dassentoti vuttaṁ. Taṁ na sundaraṁ.",
  "anya-e0301n3:15_0": "Tadattho hi yathāvuttahīnādikkameneva siddhoti.",
  "anya-e0301n3:16_0": "[21] Yañca tattha",
  "anya-e0301n3:17_0": "Tesu tesuca bhavesu gahitappaṭisandhikassa sattassa ādito vīthicittavasena lobhasahagata cittuppādāna meva sambhavato teyeva pathamanti vuttaṁ. Taṁpi nayujjati.",
  "anya-e0301n3:18_0": "Ādito vīthicittavasena manodvārā vajjanasseva sabbapathamaṁ uppajjanatoti.",
  "anya-e0301n3:18_1": "Akusalesu pana lobhamūla cittaṁ bahukañca hoti.",
  "anya-e0301n3:18_2": "Dvīhi vaṭṭamūlehi yuttattā padhānaṁ pākaṭañca hotīti tadeva pathamaṁ vuttanti daṭṭhabbaṁ.",
  "anya-e0301n3:19_0": "22.",
  "anya-e0301n3:19_1": "Tattha sundaraṁ manoti sumano. Siniddhacittaṁ.",
  "anya-e0301n3:19_2": "Na hi anavajjaṭṭhena sundaratā idha yuttāti.",
  "anya-e0301n3:19_3": "Sundaraṁ mano etassābhivā sumano. Siniddhacittasamaṅgī puggalo. Sumanassa bhāvo somanassa.",
  "anya-e0301n3:19_4": "Mānasikasukhavedanāyetaṁ nāmaṁ.",
  "anya-e0301n3:19_5": "Etthaca sumanassa bhāvoti tasmiṁ citte puggalevā sumanābhidhānassavā ayaṁ so sumanoti sumanabuddhiyāvā pavattinimittanti attho.",
  "anya-e0301n3:19_6": "Bhāvoti hi abhidhānabuddhīnaṁ pavattinimittaṁ vuccati.",
  "anya-e0301n3:19_7": "Bhavanti pavattanti abhidhānabuddhiyo etasminti katvā. Etasminti ca nimitte bhummaṁ. Yathā nāgo dantesu haññateti.",
  "anya-e0301n3:19_8": "Yathā hi tattha attano dantanimittaṁ dantayutte nāge hananappavatti hoti,",
  "anya-e0301n3:19_9": "evamidhapi taṁ vedanānimittaṁ vedanāyutte manasmiṁ puggalevā abhidhānabuddhiyo pavattantīti.",
  "anya-e0301n3:19_10": "Bhavanti buddhisaddā etenāti bhāvotica vadanti. Etasmāti ca apare.",
  "anya-e0301n3:19_11": "Somanassena saha ekato gataṁ pavattanti somanassasahagataṁ.",
  "anya-e0301n3:19_12": "Somanassavedanāsampayuttanti attho. Dassanaṁ diṭṭhi. Sā pana sammādiṭṭhi, micchādiṭṭhivasena duvidhā. Idha micchādiṭṭhiyuttā. Akusalādhikārattā. Diṭṭhiyeva diṭṭhigataṁ.",
  "anya-e0301n3:19_13": "Yathā gūthagataṁ muttagatanti.",
  "anya-e0301n3:19_14": "Diṭṭhigatena samaṁ pakārehi yuttanti diṭṭhigata sampayuttaṁ.",
  "anya-e0301n3:19_15": "Diṭṭhigatena ekuppādatādīhi pakārehi samaṁ ekībhūta miva yuttaṁ saṁsaṭṭhanti attho.",
  "anya-e0301n3:19_16": "Asaṅkhārikamekaṁ sasaṅkhārikamekanti ettha saṅkhāroti pubbātisaṅkhāro. Soca duvidho payogo, upāyocāti.",
  "anya-e0301n3:19_17": "Tattha āṇattiyāvā ajjhesanāyavā tajjetvā vā idaṁ karohīti parehi kato kāyavacīpayogo payogonāma.",
  "anya-e0301n3:19_18": "Āṇattādināpana vināva kammassa karaṇatthaṁ taṁ taṁ upāyaṁ pare ācikkhanti.",
  "anya-e0301n3:19_19": "Akaraṇe ādīnavaṁ karaṇeca ānisaṁsaṁ dassenti, katikaṁvā karonti, daṇḍaṁvā thapenti,",
  "anya-e0301n3:19_20": "sayameva vā taṁ taṁ kāraṇaṁ anussarati, paccavekkhati.",
  "anya-e0301n3:19_21": "Evamādinā nayena upāyo anekavidho.",
  "anya-e0301n3:19_22": "So duvidhopi idha saṅkhāro nāma.",
  "anya-e0301n3:19_23": "Saṅkharoti attano pakatiyā kātuṁ anicchamānaṁ citta santānaṁ akātuṁ adatvā karaṇatthāya saṁvidahati tasmiṁ tasmiṁ kamme payojetīti katvā.",
  "anya-e0301n3:19_24": "Yopana paccayagaṇo tena saṅkhārena virahito hoti. So asaṅkhāro. Yopana tenasahito hoti. So sasaṅkhāroti. Vuttañhetaṁ aṭṭhakathāyaṁ –",
  "anya-e0301n3:20_0": "Saha saṅkhārenāti sasaṅkhāro.",
  "anya-e0301n3:20_1": "Tena sasaṅkhārena sappayogena saupāyena paccayagaṇenāti atthoti.",
  "anya-e0301n3:21_0": "Etthaca paccayagaṇoti ārammaṇādiko sādhāraṇo paccaya gaṇo aṭṭhakathāyaṁ vutto.",
  "anya-e0301n3:21_1": "Asādhāraṇopana kusalakammesu sappurisupanissayādiko akusalakammesu asappurisupanissayādiko paccayagaṇo visesetvā yojetuṁ yutto.",
  "anya-e0301n3:21_2": "Sopana yadā duvidhena saṅkhārena vinā sayameva cittaṁ asaṁsīdamānaṁ katvā uṭṭhāpeti samuṭṭhāpeti, tadā soasaṅkhāronāma.",
  "anya-e0301n3:21_3": "Yadāpana tena vinā sayameva cittaṁ uṭṭhāpetuṁ samuṭṭhāpetuṁ nasakkoti,",
  "anya-e0301n3:21_4": "saṅkhāraṁ sahāyaṁ labhitvāva sakkoti, tadā so sasaṅkhāronāma.",
  "anya-e0301n3:21_5": "Iti asaṅkhāro sasaṅkhārotica idaṁ paccaya gaṇasseva nāmaṁ. Na cittassa.",
  "anya-e0301n3:21_6": "Cittaṁpana asaṅkhārena suddhena paccayagaṇena uppannaṁ asaṅkhārikaṁ.",
  "anya-e0301n3:21_7": "Sasaṅkhārena paccayagaṇena uppannaṁ sasaṅkhārikaṁ,",
  "anya-e0301n3:21_8": "uppannatthe hi ayaṁ ikapaccayoti.",
  "anya-e0301n3:21_9": "Yasmiṁ samaye akusalaṁ cittaṁ uppannaṁ hoti somanassasahagataṁ diṭṭhigatasampayuttaṁ sasaṅkhārenāti hi pāḷiyaṁ vuttanti.",
  "anya-e0301n3:21_10": "Etthaca sasaṅkhārena paccayagaṇena uppannaṁ hotīti yojetabbanti.",
  "anya-e0301n3:21_11": "Ayamettha asaṅkhārikasasaṅkhārikapadesu paramatthadīpanā.",
  "anya-e0301n3:22_0": "[22] Ṭīkāsu pana",
  "anya-e0301n3:23_0": "Imamatthaṁ asallakkhetvā cittameva asaṅkhāraṁ sasaṅkhāranti ca gahetvā yaṁ vuttaṁ,",
  "anya-e0301n3:23_1": "‘‘natthi saṅkhāro assāti asaṅkhāraṁ. Tadeva asaṅkhārikaṁ.",
  "anya-e0301n3:23_2": "Saha saṅkhārena vattatīti sasaṅkhāraṁ.",
  "anya-e0301n3:23_3": "Sasaṅkhārameva sasaṅkhārikanti ca. So yassa natthi. Taṁ asaṅkhāraṁ. Tadeva asaṅkhārikaṁ.",
  "anya-e0301n3:23_4": "Saṅkhārena sahitaṁ sasaṅkhāri kanti ca’’. Sabbametaṁ na yujjatiyeva.",
  "anya-e0301n3:24_0": "[23] Yañca vibhāvaniyaṁ",
  "anya-e0301n3:25_0": "Saṅkharoti cittaṁ tikkhabhāvasaṅkhātamaṇḍanavisesena sajjeti.",
  "anya-e0301n3:25_1": "Saṅkharīyativā taṁ etena yathāvuttanayena sajjīyatīti saṅkhāroti vuttaṁ. Taṁpi na sundaraṁ.",
  "anya-e0301n3:26_0": "Evañhi sati sasaṅkhārikapi cittaṁ tikkhaṁnāma siyāti.",
  "anya-e0301n3:27_0": "[24] Yañca tattha",
  "anya-e0301n3:28_0": "‘‘So pana attano pubbabhāgappavatte cittasantāneceva parasantāneca pavattatīti taṁ nibbattito cittassa tikkhabhāva saṅkhāto visesova idha saṅkhāroti’’ vuttaṁ.",
  "anya-e0301n3:28_1": "Taṁpi asaṅkhārika sasaṅkhārikapadānaṁ vacanatthesu virajjhitvā tadanu rūpassa saṅkhārassa parikappanāvasena vuttattā nayuttameva.",
  "anya-e0301n3:29_0": "[25] Etena",
  "anya-e0301n3:30_0": "Pubbappayogasambhūto, viseso cittasambhapī;",
  "anya-e0301n3:31_0": "Saṅkhāro taṁ vasenettha, hotyāsaṅkhārikāditāti.",
  "anya-e0301n3:32_0": "Sādhakagāthāpi paṭikkhittā hotīti.",
  "anya-e0301n3:33_0": "[26] Yañca tattha",
  "anya-e0301n3:34_0": "‘‘Athavā,",
  "anya-e0301n3:34_1": "sasaṅkhārikaṁ asaṅkhārikanti ce taṁ kevalaṁsaṅkhārassa bhāvābhāvaṁ sandhāya vuttaṁ.",
  "anya-e0301n3:34_2": "Natassa sahapavattisabbhā vā bhāvatoti.",
  "anya-e0301n3:34_3": "Bhinnasantānappavattinopi saṅkhārassa idhamatthitāya taṁ vasena nibbattaṁ cittaṁ saṅkhāro assa atthīti sasaṅkhārikaṁ.",
  "anya-e0301n3:34_4": "Salomako sapakkhakotyādīsuviya saha saddassa vijjamānatthaparidīpanato.",
  "anya-e0301n3:34_5": "Tabbiparītampana tadabhāvato vuttanayena asaṅkhārika’’nti vuttaṁ.",
  "anya-e0301n3:34_6": "Taṁpi pāḷiaṭṭhakathāsiddhaṁ ujuṁ visadaṁ atthaṁ muñcitvā attano parikappanā vasena vuttattā na gahetabbameva.",
  "anya-e0301n3:35_0": "Etthaca attano icchāya vinā paresaṁ āṇattiyāvā ajjhe sanāyavā yācanāyavā pavattitaṁ cittaṁ payogasamuṭṭhitaṁ nāma.",
  "anya-e0301n3:35_1": "Tathā attano icchāya vinā paresaṁ bhayenavā lajjāyavā gāravenavā kathikāyavā daṇḍabhayenavā pavattitaṁ upāyasamuṭṭhitaṁ nāma.",
  "anya-e0301n3:35_2": "Sayamevavā attano līnaṁ cittaṁ ñatvā tena tena upāyena attānaṁ ovaditvāvā taṁ taṁ upāyaṁ anussaritvāvā pavattitaṁ cittaṁ upāyasamuṭṭhitaṁ nāma. Idañca nayadassanamevāti.",
  "anya-e0301n3:35_3": "Diṭṭhigatena vippayuttaṁ diṭṭhigatavippayuttaṁ.",
  "anya-e0301n3:35_4": "Udāsinabhāvena pekkhati anubhavanākārena ārammaṇaṁ passatīti upekkhā.",
  "anya-e0301n3:35_5": "Upapattito yuttito ikkhati passatītivā upekkhā.",
  "anya-e0301n3:35_6": "Yathāhi somanassa domanassāni ārammaṇaṁ adhimattato passanti.",
  "anya-e0301n3:35_7": "Yato somanassito puggalo tena ārammaṇena viyoge vikārapatto hoti.",
  "anya-e0301n3:35_8": "Domanassitoca tena ārammaṇena saṁyoge vikārapatto hoti. Na tathā ayaṁ,",
  "anya-e0301n3:35_9": "ayaṁ pana yuttitova passati na ārammaṇasaṁyoga viyogahetu puggalaṁ vikāraṁ pāpetīti.",
  "anya-e0301n3:35_10": "Kecipana upapattito yuttito ikkhatīti idaṁ idha nasambhavati.",
  "anya-e0301n3:35_11": "Na hi akusalaṁ yuttarūpaṁ nāma hotīti vadanti. Upekkhāya sahagatanti samāso.",
  "anya-e0301n3:36_0": "23.",
  "anya-e0301n3:36_1": "Etthaca kiñcāpi phassādayo vitakkādayo mohādayoca dhammā iminā sakalena aṭṭhavidhena cittena saha gatā sampayuttāca honti,",
  "anya-e0301n3:36_2": "na pana te vedanāviya sayaṁpi bhedavantā honti.",
  "anya-e0301n3:36_3": "Naca diṭṭhisaṅkhārānaṁ viyatesaṁ imasmiṁ citte katthaci honti katthacinahontīti ayaṁ vikappo atthi.",
  "anya-e0301n3:36_4": "Tasmāte imassacittassa bhedakarā nahontīti idha nagahitāti daṭṭhabbā.",
  "anya-e0301n3:36_5": "Lobhopana aññehi imassa aṭṭhavidhassa bhedakaro hoti.",
  "anya-e0301n3:36_6": "Vedanādiṭṭhi saṅkhārāca imassa aññamaññassa bhedakarā hontīti teeva idha gahitāti daṭṭhabbā.",
  "anya-e0301n3:36_7": "Nanu pīti māna thinamiddhānipi bhedakarāni hontīti tānipi idha sapītikaṁ apītikanti mānasampayuttaṁ mānavippayuttanti thinamiddhasampayuttaṁ thinamiddhavippayuttanti ca gahetabbā nīti. Na.",
  "anya-e0301n3:36_8": "Tesu hi somanasse gahite pīti gahitāva hoti.",
  "anya-e0301n3:36_9": "Itarānica tīṇi aniyatayogīnica honti,",
  "anya-e0301n3:36_10": "yevāpana kānicāti nagahitānīti.",
  "anya-e0301n3:37_0": "[27] Vibhāvaniyaṁ pana",
  "anya-e0301n3:38_0": "Phassādivitakkādimohādidhammā ito aññehipi citte hi yuttā hontīti nate aññehi imassa visesaṁ karonti.",
  "anya-e0301n3:38_1": "Tasmā te idha na gahitāti iminā adhippāyena yaṁ vuttaṁ ‘‘kasmā panettha aññesupi phassādīsu sampayuttadhammesu vijjamānesu somanassasahagatādibhāvova vuttoti.",
  "anya-e0301n3:38_2": "Somanassādīnameva asādhāraṇa bhāvatoti.",
  "anya-e0301n3:38_3": "Phassādayohi keci sabbacitta sādhāraṇā keci kusalādi sādhāraṇā.",
  "anya-e0301n3:38_4": "Mohādayoca sabbā kusalasādhāraṇāti na tehi sakkā cittaṁ visesetu’’nti. Taṁ vicāretabbaṁ.",
  "anya-e0301n3:39_0": "Evañhi sati somanassupekkhā saṅkhārāpi aññesu dissantīti tepi aññehi imassa visesaṁ nakaronti.",
  "anya-e0301n3:39_1": "Tasmā tepi idha nagahetabbā siyunti.",
  "anya-e0301n3:40_0": "24.",
  "anya-e0301n3:40_1": "Etthaca somanassappaṭisandhikatā, agambhīrappakatitā, iṭṭhārammaṇasamāyogo,",
  "anya-e0301n3:40_2": "byasanamuttica somanassassa kāraṇaṁ.",
  "anya-e0301n3:40_3": "Somanassappaṭisandhikohi sadā bhavaṅgasomanassena paribhāvita santāno hotīti tassa cittaṁ uppajjamānaṁ yebhuyyena somanassasahagataṁ uppajjatīti.",
  "anya-e0301n3:40_4": "Agambhīrappakatikoca hīnajjhāsayo appakaṁpi mahantaṁ maññati. Hīnaṁpi paṇītaṁ maññati.",
  "anya-e0301n3:40_5": "Tasmā tassapi cittaṁ uppajjamānaṁ yebhuyyena somanassasahagataṁ hotīti.",
  "anya-e0301n3:40_6": "Iṭṭhārammaṇasamāyogoti attanā icchitena hīnenavā paṇītenavā ārammaṇena samāyogo.",
  "anya-e0301n3:40_7": "Byasanamuttīti ñātibyasanādito mutti. Upekkhāpaṭisandhikatā, gambhīrappakatitā, majjhattārammaṇasamāyogo,",
  "anya-e0301n3:40_8": "byasanamuttica upekkhāya kāraṇaṁ.",
  "anya-e0301n3:40_9": "Etthaca gambhīrappakabhitānāma mahajjhāsayatā.",
  "anya-e0301n3:40_10": "Tādiso hi puggalo mahantaṁpi appakaṁ maññati, paṇītaṁpi hīnaṁ maññatīti. Diṭṭhajjhāsayatā, diṭṭhivipannapuggalasevanā, saddhammavimukhatā, micchāvitakkabahulatā,",
  "anya-e0301n3:40_11": "ayoniso ummujjanañca diṭṭhiyā kāraṇaṁ.",
  "anya-e0301n3:40_12": "Tattha diṭṭhajjhāsayatāti kāṇāriṭṭhassaviya sunakkhattassaviyaca purimabhave diṭṭhi gatikabhāvena āgatattā imasmiṁ bhavepi sassatucchedāsaya bhāvo.",
  "anya-e0301n3:40_13": "Saddhammavimukhatāti ciraṁpi kālaṁ saddhammena vinā āgatatā.",
  "anya-e0301n3:40_14": "Micchāvitakkabahulatāti attano avisayesu sabbaññuvisayesu ṭhānesu attano pamāṇaṁ ajānitvā cintāpasutavasena micchāvitakkabahulabhāvo.",
  "anya-e0301n3:40_15": "Ayoniso ummujjananti attanādiṭṭhakāraṇameva sārato saccato ummujjanaṁ.",
  "anya-e0301n3:40_16": "Tabbiparītena diṭṭhivippayuttakāraṇaṁ veditabbaṁ.",
  "anya-e0301n3:40_17": "Asaṅkhārikakammajanitappaṭisandhi katā, kallakāya cittatā, khanti bahulatā,",
  "anya-e0301n3:40_18": "purisakāresu diṭṭhānisaṁsatā, kammappasutatā,",
  "anya-e0301n3:40_19": "utubhojanādi sappāya lābhoti idaṁ asaṅkhārikakāraṇaṁ.",
  "anya-e0301n3:40_20": "Tattha khantibahulatāti sītuṇhādīnaṁ khamanabahulatā.",
  "anya-e0301n3:40_21": "Purisakāresūti purisehi kattabbesu kammesu.",
  "anya-e0301n3:40_22": "Kammappasutabhāti kammesu ciṇṇavasitā.",
  "anya-e0301n3:40_23": "Tabbiparī tena sasaṅkhārikakāraṇaṁ veditabbaṁ.",
  "anya-e0301n3:40_24": "Imesaṁpana cittānaṁ uppatti vidhānaṁ visuddhimagge gahetabbaṁ.",
  "anya-e0301n3:40_25": "Aṭṭhapīti pisaddena nesaṁ labbhamānakammapathabhedato kāla santānā rammaṇādi bhedatoca anekavidhattaṁ sampiṇḍetīti.",
  "anya-e0301n3:41_0": "Lobhamūlacittassa paramatthadipanā niṭṭhitā.",
  "anya-e0301n3:42_0": "25.Dosamūlacitte duṭṭhumanobhi dummano. Virūpaṁ cittaṁ.",
  "anya-e0301n3:42_1": "Duṭṭhumano etassātivā dummano. Virūpacittasamaṅgīpuggalo. Dummanassa bhāvo domanassaṁ.",
  "anya-e0301n3:42_2": "Mānasikadukkhavedanāyetaṁ adhivacanaṁ.",
  "anya-e0301n3:42_3": "Sā hi attanā sahagate cittevā taṁ samaṅgīpuggalevā dummanā bhidhānassavā ayaṁ so dummanoti dummanabuddhiyāvā pavattinimittaṁ hotīti. Sesaṁ heṭṭhā vuttanayameva.",
  "anya-e0301n3:42_4": "Domanassena saha gatanti samāso. Paṭihaññatīti paṭigho. Doso.",
  "anya-e0301n3:42_5": "Sohi uppajjamāno sampayuttadhammepi paṭihanati. Lūkhe santatte karoti. Attano vatthumpi paṭihanati. Hadayappadesaṁ dahati.",
  "anya-e0301n3:42_6": "Taṁ puggalaṁ dummukhaṁ karoti,",
  "anya-e0301n3:42_7": "attano ārammaṇaṁpi paṭihanati. Taṁ bādhaya māno gaṇhāti. Tasmā paṭighoti vuccatīti.",
  "anya-e0301n3:43_0": "26. Ettha siyā.",
  "anya-e0301n3:43_1": "Saṅkhāro tāva imassa cittassa bheda karoti tassa idha gahaṇaṁ yuttaṁ.",
  "anya-e0301n3:43_2": "Vedanā paṭighāpana bhedakarā na hontīti te idha na gahetabbāti. Vuccate,",
  "anya-e0301n3:43_3": "domanassaggahaṇaṁ tāva imassa cittassa kadāci aññavedanāyogatā pasaṅganivattanatthanti.",
  "anya-e0301n3:43_4": "Yadāhi rājāno hasamānāyeva coravadhaṁ pesenti.",
  "anya-e0301n3:43_5": "Yadāca janā attano verīnaṁ maraṇe tuṭṭhiṁ pavedenti. Maraṇaṁ abhinandanti.",
  "anya-e0301n3:43_6": "Yadāca bālajanā hasamānāva migapakkhino mārenti.",
  "anya-e0301n3:43_7": "Tadā idaṁ nukho somanassena yuttanti attheva pasaṅgo.",
  "anya-e0301n3:43_8": "Upekkhāyogepana vattabbameva natthi.",
  "anya-e0301n3:43_9": "Tappasaṅganivattanatthaṁ domanassaggahaṇanti.",
  "anya-e0301n3:43_10": "Paṭighaggahaṇaṁpi aññadhammasampayuttatā pasaṅganivattanatthaṁ.",
  "anya-e0301n3:43_11": "Tathāhi ye natthikāhetukā kiriyamicchā diṭṭhikā pāṇavadhe apuññaṁnāma natthīti gaṇhanti.",
  "anya-e0301n3:43_12": "Yeca manussapāṇa vadheeva apuññaṁ hoti,",
  "anya-e0301n3:43_13": "tiracchānagatapāṇavadhe apuññaṁ natthīti gaṇhanti.",
  "anya-e0301n3:43_14": "Yeca pāṇavadhaṁ katvā yaññaṁ yajantānaṁ mahantaṁ puññaṁ hoti,",
  "anya-e0301n3:43_15": "dibbasaṁvattanikanti gaṇhanti.",
  "anya-e0301n3:43_16": "Te sakkāyadiṭṭhiyā vissaṭṭhā pāṇavadhaṁ sayaṁvā karonti. Aññevā pesenti.",
  "anya-e0301n3:43_17": "Tadā idaṁ diṭṭhiyāpi sampayuttaṁ siyāti pasaṅgo hotiyeva.",
  "anya-e0301n3:43_18": "Yepana sammādiṭṭhikesu bālā abyattā,",
  "anya-e0301n3:43_19": "te kadāci tesaṁ micchādiṭṭhikānaṁ laddhiṁ gahetvā pāṇaṁ vadhantā ādito vematikajātāva honti.",
  "anya-e0301n3:43_20": "Tadātesaṁ idaṁ vicikicchāyapi yuttaṁ siyāti pasaṅgo hoti.",
  "anya-e0301n3:43_21": "Tappasaṅga nivattanatthaṁ paṭighaggahaṇanti.",
  "anya-e0301n3:43_22": "Itarathā purima cittassa lobhasahagatabhāvoviya imassa paṭighasampayuttabhāvo cūḷanigameneva siddhoti tesaṁ gahaṇaṁ niratthakaṁ siyāti.",
  "anya-e0301n3:43_23": "Etthaca issāmacchariyakukkuccānaṁ thinamiddhassaca aggahaṇaṁ purimacitte mānathinamiddhanayena veditabbaṁ. Ayamettha paramatthadīpanā.",
  "anya-e0301n3:44_0": "[28] Vibhāvaniyaṁ pana mahāṭīkāyañca",
  "anya-e0301n3:45_0": "‘‘Asādhāraṇa dhammavasena cittassa upalakkhaṇatthaṁ domanassaggahaṇa’’nti vuttaṁ.",
  "anya-e0301n3:45_1": "Tattha asādhāraṇadhammavasenāti idaṁ tāva nayujjati.",
  "anya-e0301n3:46_0": "[29] Satipi imassa somanassupekkhāsahagatabhāve anaññasādhāraṇeneva domanassena imassa upalakkhaṇatthanti atthassa āpajjanato.",
  "anya-e0301n3:46_1": "Yathātaṁ satipi purimassa imassaca cittassa mohasahagatabhāve anaññasādhāraṇeneva lobhena paṭighenaca upalakkhaṇatthaṁ lobhasahagatapaṭigha sampayuttaggahaṇanti.",
  "anya-e0301n3:46_2": "Upalakkhaṇatthanti ca na vattabbaṁ.",
  "anya-e0301n3:47_0": "Evañhi sati pākaṭena domanassena apākaṭānaṁ aññavedanā naṁpi idha laddhabhāvaṁ upalakkhetīti āpajjati.",
  "anya-e0301n3:47_1": "Yathā laddhātapatto rājakumāroti.",
  "anya-e0301n3:48_0": "[30] Yañca vibhāvaniyaṁ",
  "anya-e0301n3:49_0": "‘‘Paṭighasampayuttabhāvopana ubhinnaṁ ekanta sahacāritā dassanatthaṁ vutto’’ti vuttaṁ. Taṁpi na sundaraṁ.",
  "anya-e0301n3:50_0": "Imassa cūḷanigameneva tadatthasiddhitoti.",
  "anya-e0301n3:51_0": "27. Etthaca dosajjhāsayatā, agambhīrappakatitā, appassukatā, āghātavatthusamāyogovā,",
  "anya-e0301n3:51_1": "aniṭṭhārammaṇasamāyo govā domanassassa paṭighassaca kāraṇaṁ.",
  "anya-e0301n3:51_2": "Tattha dosa bahula bhāvato āgatavasena dosajjhāsayatā daṭṭhabbā.",
  "anya-e0301n3:51_3": "Agambhīrappakatitā hīnajjhāsayatā.",
  "anya-e0301n3:51_4": "Appassutassaca aniṭṭha loka dhammehiphuṭṭhassa taṁkutetthalabbhāti paccavekkhanā natthīti.",
  "anya-e0301n3:51_5": "Imesampi dvinnaṁ uppattividhānaṁ visuddhimagge gahetabbaṁ.",
  "anya-e0301n3:51_6": "Pisaddassa atthopi vuttanayoevāti.",
  "anya-e0301n3:52_0": "Dosamūlacittassa paramatthadipanā niṭṭhitā.",
  "anya-e0301n3:53_0": "28.Mohamūlacitte vicikicchuddhaccānaṁ padattho upari āgamissati.",
  "anya-e0301n3:53_1": "Yasmāpana idaṁ cittaṁ mūlantaravirahena laddhokāsena suṭṭhubalavantena mohenaceva saṁsappamānavikkhipamānehi vicikicchuddhaccehi ca yuttaṁ hoti.",
  "anya-e0301n3:53_2": "Tasmā idha vedanāpi ārammaṇaṁ adhimattato anubhavituṁ na sakkotīti upekkhāvedanāva yuttā hoti.",
  "anya-e0301n3:53_3": "Evaṁ santepi idaṁ cittaṁ somanassa domanassa sahagatānaṁpi anantare uppajjati.",
  "anya-e0301n3:53_4": "Tasmā tadubhayavedanāhipi idaṁ yuttaṁ siyāti pasaṅgo hotīti tappasaṅganivattanatthaṁ idha upekkhāgahaṇaṁ kataṁ.",
  "anya-e0301n3:53_5": "Anaññacittasādhāraṇena dhammena cittassa niyamanatthaṁ vicikicchāgahaṇaṁ.",
  "anya-e0301n3:53_6": "Uddhaccaṁ pana sabbākusalesu yuttaṁpi idha laddhokāsaṁ hutvā suṭṭhu balavaṁ hotīti dassanatthaṁ idheva gahitanti daṭṭhabbaṁ.",
  "anya-e0301n3:53_7": "Tenevahi dhammasaṅgaṇiyaṁ dhammuddesavāre uddhaccaṁ aññesu pāpacittesu sarūpato anuddharitvā yevāpanakabhāveneva vuttaṁ.",
  "anya-e0301n3:53_8": "Imasmiṁ antimacitteeva sarūpato uddhaṭanti daṭṭhabbaṁ.",
  "anya-e0301n3:53_9": "Yasmāca idaṁcittadvayaṁ sattānaṁ pakatisabhāvabhūtanti payogena vā upāyena vā kenaci uppādetabbaṁ nāma natthi.",
  "anya-e0301n3:53_10": "Sabbakālampi bhavaṅgacittaṁviya anosakkamānaṁ asaṁsīdamānaṁ akicchena akasirena pavattati.",
  "anya-e0301n3:53_11": "Tasmā ekantena asaṅkhārikameva hotīti katvā idha saṅkhārabhedo na gahitoti daṭṭhabbaṁ.",
  "anya-e0301n3:53_12": "Tenevaca pāḷiyaṁpi purimacittesuviya idha sasaṅkhārenāti dutīyacittavāro navuttoti. Ayamettha paramatthadīpanā.",
  "anya-e0301n3:54_0": "[31] Vibhāvaniyaṁ pana",
  "anya-e0301n3:55_0": "Imāni dve cittāni atisammuḷhatāya aticañcalatāya ca sabbatthapi rajjanadussanarahitāni honti.",
  "anya-e0301n3:55_1": "Tasmā upekkhā sahagatāneva pavattantīti vuttaṁ. Taṁ na sundaraṁ.",
  "anya-e0301n3:56_0": "Rajjana sahitānaṁpi lobhamūla cittānaṁ upekkhā yogassa diṭṭhattāti.",
  "anya-e0301n3:57_0": "[32] Yañca tattha mahāṭīkāyañca",
  "anya-e0301n3:58_0": "‘‘Tatoyevaca sabhāvatikkhatāya ussāhetabbatāyaca abhāvato saṅkhārabhedopi nesaṁ natthī’’ti vuttaṁ.",
  "anya-e0301n3:58_1": "Tattha sabhāvatikkhatāya abhāvatoti iminā imassa asaṅkhārikabhāvaṁ paṭikkhipati.",
  "anya-e0301n3:58_2": "Ussāhetabbatāya abhāvatoti iminā sasaṅkhārikabhāvaṁ paṭikkhipati.",
  "anya-e0301n3:58_3": "Tadubhaye pana idaṁ cittadvayaṁ sabbaso saṅkhāravimuttaṁ hotīti dasseti.",
  "anya-e0301n3:58_4": "Taṁ aṭṭhakathāyapi tāva na sameti.",
  "anya-e0301n3:59_0": "Paṭiccasamuppādavibhaṅgaaṭṭhakathāyañhi saṅkhārabhedena avijjāya duvidhabhāvova vutto.",
  "anya-e0301n3:59_1": "Yadica idaṁdvayaṁ saṅkhāramuttaṁ siyā.",
  "anya-e0301n3:59_2": "Evaṁ sati idha mohopi saṅkhāramutto siyā.",
  "anya-e0301n3:59_3": "Soca avijjāyevāti tividhabhāvova avijjāya tattha vattabbo. Naca vuttoti.",
  "anya-e0301n3:59_4": "Evaṁ tāva aṭṭhakathāya nasameti.",
  "anya-e0301n3:60_0": "[33] Yasmāca idha tikkhabhāvonāma vinā saṅkhārena kevalaṁ pakati paccaya gaṇa vaseneva pavattanasamatthatā vuccati.",
  "anya-e0301n3:60_1": "Idañca cittaṁ tatheva pavattati.",
  "anya-e0301n3:60_2": "Tasmā idaṁ sabhāvatikkhaṁ na hotīti na sakkā vattunti.",
  "anya-e0301n3:61_0": "Laddhokāsena mohena suṭṭhu muyhantīti mohamūhānīti vattabbe niruttanayena momūhānīti vuttaṁ.",
  "anya-e0301n3:62_0": "29. Iccevantiādi mahānigamanaṁ. Tattha iccevanti iti evaṁ. Nipātasamudāyo hesa.",
  "anya-e0301n3:62_1": "Pacchimovā evaṁ saddo purimassa itisaddassa atthavacano. Iccevantivā visuṁ eko nipāto.",
  "anya-e0301n3:62_2": "Sabbathāpi iminā somanassasahagatantiādinā vuttappakāre nāti attho daṭṭhabbo.",
  "anya-e0301n3:62_3": "Idañca dvādasāti ettha visesanaṁ veditabbaṁ.",
  "anya-e0301n3:62_4": "Sabbathāpīti dhammasaṅgaṇīyaṁ vuttena pakārenāpi dvādaseva.",
  "anya-e0301n3:62_5": "Vibhaṅge vibhattena pakārenāpi dvādaseva.",
  "anya-e0301n3:62_6": "Dhātukathādīsu vuttena pakārenāpi dvādaseva.",
  "anya-e0301n3:62_7": "Tesu tesu suttantesu vuttena pakārenāpi dvādaseva.",
  "anya-e0301n3:62_8": "Kāladesa santānādi bhedabhinnena pakārenāpi dvādaseva. Kathaṁ dvādasevāti.",
  "anya-e0301n3:62_9": "Iccevaṁ dvādasevāti yojetabbaṁ.",
  "anya-e0301n3:63_0": "[34] Vibhāvaniyaṁ pana",
  "anya-e0301n3:64_0": "Heṭṭhā vutto sampayogādi ākārova vibhāvito.",
  "anya-e0301n3:64_1": "Sopana iccevanti imināva siddhoti.",
  "anya-e0301n3:65_0": "Akusalacittānīti kusalapaṭiviruddhasabhāvattā evaṁ laddhanā māni cittāni.",
  "anya-e0301n3:65_1": "Etthaca ekantena saddhādayoeva kusalānāma. Mohādayoeva akusalā nāma.",
  "anya-e0301n3:65_2": "Cittaṁpana phassādayo viya aññasamānameva hoti,",
  "anya-e0301n3:65_3": "na hi ārammaṇa vijānanaṁvā ekantena muyhanādiviya sāvajjaṁvā hoti.",
  "anya-e0301n3:65_4": "Saddahanādiviya anavajjaṁvāti.",
  "anya-e0301n3:65_5": "Taṁpana akusalehi yuttaṁ akusalanti vuccati. Kusalehi yuttaṁ kusalanti.",
  "anya-e0301n3:65_6": "Saddhādīnaṁpana mohādīnañca paṭiviruddhabhāvo yathākkamaṁ pahāyakapahātabbabhāvena veditabbo.",
  "anya-e0301n3:65_7": "Akusaladhammāhi dubbalā honti.",
  "anya-e0301n3:65_8": "Suvaṇṇappaṭirūpakāviya pheggubhūtā abhāvanārahā punappunaṁ āsevīyamānāpi cañcalantiyeva vikkirantiyeva.",
  "anya-e0301n3:65_9": "Niyāmaṁ okkamantāpi ekasmiṁbhave eva apāyabhāgitāya okkamanti.",
  "anya-e0301n3:65_10": "Napana kusalamūlāni sabbaso pacchinditvā satte vaṭṭasotaniyate kātuṁ sakkonti.",
  "anya-e0301n3:65_11": "Kusaladhammāpana balavantā honti.",
  "anya-e0301n3:65_12": "Jātisuvaṇṇāviya sārabhūtā bhāvanārahā punappunaṁ āsevīyamānā thiratarapattā lokiyesu yāva iddhividhānā lokuttaresuca yāva arahattamaggā vuddhiviruḷhīdhammā honti.",
  "anya-e0301n3:65_13": "Niyāmaṁ okkamantā apāyasotaṁvā vaṭṭaso taṁvā sabbaso samucchinditvā anupādisesanibbānabhāgitāya okkamanti.",
  "anya-e0301n3:65_14": "Tasmā kusala dhammāeva pahāyakānāma.",
  "anya-e0301n3:65_15": "Itarepana pahātabbāeva nāmāti veditabbā.",
  "anya-e0301n3:65_16": "Apica kusaladhammānāma antamaso ālopabhikkhā dānamattāpi lokebhesajjavidhānāniviyaakusalappahānāya eva paṇḍitehipaññapīyanti karīyanti ca, tasmā teeva pahāyakā.",
  "anya-e0301n3:65_17": "Akusaladhammāpana loke nānārogajātiyoviya sakalalokassa pakatisabhāvabhūtāeva hontīti te pahātabbāevāti.",
  "anya-e0301n3:65_18": "Samantato anavasesato ādiyiṁsu gaṇhiyiṁsūti samattāni.",
  "anya-e0301n3:65_19": "Apica samattānīti niṭṭhitāni paripuṇṇānivā. Aṭṭhadhātiādisaṅgahagāthā. Lobhomūlaṁ etesanti samāso.",
  "anya-e0301n3:65_20": "Dvādasā kusalā siyunti ettha siyunti nipātapadaṁ idha daṭṭhabbaṁ.",
  "anya-e0301n3:65_21": "Akusala cittāni dvādasa bhavantīti attho.",
  "anya-e0301n3:66_0": "Iti paramatthadīpaniyānāma abhidhammatthasaṅgahassa",
  "anya-e0301n3:67_0": "Catutthavaṇṇanāya akusalacittassa",
  "anya-e0301n3:68_0": "Paramatthadipanā niṭṭhitā.",
  "anya-e0301n3:69_0": "31.",
  "anya-e0301n3:69_1": "Evaṁ sabbanihīnaṁ akusalaṁ saṅgahetvā idāni ahetukaṁ saṅgaṇhanto tatthaca sabbanihīnaṁ akusalavipākaṁ tāva dassetuṁ upekkhāsahagatantiādimāha.",
  "anya-e0301n3:70_0": "[35] Vibhāvaniyaṁ pana",
  "anya-e0301n3:71_0": "Taṁ akusala vipākattāyeva akusalānantaraṁ pathamaṁ dassitanti adhippāyena yaṁ vuttaṁ ‘‘tesaṁ akusalavipākā divasena tividhabhāvepi akusalānantaraṁ akusalavipākeyeva vibhajitu’’nti. Taṁ na sundaraṁ.",
  "anya-e0301n3:72_0": "Evañhi sati kusalavipākānipi kusalā nantareeva vattabbāni siyunti.",
  "anya-e0301n3:73_0": "31.",
  "anya-e0301n3:73_1": "Cakkhusotādīnaṁ padattho upari āgamissati. Vijānātīti viññāṇaṁ.",
  "anya-e0301n3:73_2": "Yathāha-vijānāti vijānātīti kho bhikkhave tasmāviññāṇanti vuccatīti.",
  "anya-e0301n3:73_3": "Cakkhuṁ nissitaṁ viññāṇaṁ cakkhuviññāṇaṁ.",
  "anya-e0301n3:73_4": "Cakkhunāvā paccayabhūtena janitaṁ viññāṇaṁ cakkhuviññāṇaṁ.",
  "anya-e0301n3:73_5": "Kammenavā cakkhussa upanītaṁ viññāṇaṁ cakkhuviññāṇaṁ.",
  "anya-e0301n3:73_6": "Cakkhutovā jātaṁ viññāṇaṁ cakkhuviññāṇaṁ.",
  "anya-e0301n3:73_7": "Cakkhussavā indriyabhāvena sāmi bhūtassa viññāṇaṁ cakkhuviññāṇaṁ.",
  "anya-e0301n3:73_8": "Cakkhusmiṁvā uppannaṁviññāṇaṁ cakkhuviññāṇaṁ. Esanayo sotaviññāṇādīsupi.",
  "anya-e0301n3:73_9": "Pāḷiyaṁpana mahā taṇhāsaṅkhayasutte –",
  "anya-e0301n3:74_0": "Seyyathāpi bhikkhave kaṭṭhañca paṭicca aggi jalati.",
  "anya-e0301n3:74_1": "Kaṭṭhaggītveva saṅkhyaṁ gacchati.",
  "anya-e0301n3:74_2": "Sakalikañca paṭicca aggi jalati.",
  "anya-e0301n3:74_3": "Sakali kaggītveva saṅkhyaṁ gacchati. Tiṇañca paṭicca aggi jalati.",
  "anya-e0301n3:74_4": "Tiṇaggī tveva saṅkhyaṁ gacchati.",
  "anya-e0301n3:74_5": "Gomayañca paṭicca aggi jalati.",
  "anya-e0301n3:74_6": "Gomayaggītveva saṅkhyaṁ gacchati. Thusañca paṭicca aggi jalati.",
  "anya-e0301n3:74_7": "Thusaggītveva saṅkhyaṁ gacchati.",
  "anya-e0301n3:74_8": "Saṅkārañca paṭicca aggi jalati.",
  "anya-e0301n3:74_9": "Saṅkāraggītveva saṅkhyaṁ gacchati.",
  "anya-e0301n3:74_10": "Evamevakho bhikkhave cakkhuñca paṭicca rūpeca uppajjati viññāṇaṁ.",
  "anya-e0301n3:74_11": "Cakkhuviññāṇanteva saṅkhyaṁ gacchati.",
  "anya-e0301n3:74_12": "Sotañca paṭicca sadde ca uppajjati viññāṇaṁ.",
  "anya-e0301n3:74_13": "Sotaviññāṇanteva saṅkhyaṁ gacchati.",
  "anya-e0301n3:74_14": "Ghānañca paṭicca gandheca uppajjati viññāṇaṁ.",
  "anya-e0301n3:74_15": "Ghānaviññāṇanteva saṅkhyaṁ gacchati.",
  "anya-e0301n3:74_16": "Jivhañca paṭicca raseca uppajjati viññāṇaṁ.",
  "anya-e0301n3:74_17": "Jivhāviññāṇanteva saṅkhyaṁ gacchati.",
  "anya-e0301n3:74_18": "Kāyañca paṭicca phoṭṭhabbeca uppajjati viññāṇaṁ.",
  "anya-e0301n3:74_19": "Kāyaviññāṇanteva saṅkhyaṁ gacchati.",
  "anya-e0301n3:74_20": "Manañca paṭicca dhammeca uppajjati viññāṇaṁ.",
  "anya-e0301n3:74_21": "Mano viññāṇanteva saṅkhyaṁ gacchatīti vuttaṁ.",
  "anya-e0301n3:75_0": "Tathāti iminā upekkhāsahagatanti padaṁ ākaḍḍhati. Dukkhayatīti dukkhaṁ.",
  "anya-e0301n3:75_1": "Sampayuttadhamme taṁ samaṅgipuggalaṁvā bādhati hiṁsatīti attho.",
  "anya-e0301n3:75_2": "Duṭṭhuvā khanati kāyikasukhanti dukkhaṁ.",
  "anya-e0301n3:75_3": "Dukkarenavā khamitabbanti dukkhaṁ.",
  "anya-e0301n3:75_4": "Dukkaraṁ okāsadānaṁ etassātivā dukkhaṁ. Kāyikadukkhavedanāyeva nāmaṁ.",
  "anya-e0301n3:75_5": "Suṭṭhu paṭimukhañca icchatīti sampaṭicchanaṁ. Suṭṭhūti amuñcamānaṁ. Paṭimukhanti anaññāpekkhaṁ.",
  "anya-e0301n3:75_6": "Icchatīti kāmeti abhinandati paṭiggaṇhati.",
  "anya-e0301n3:75_7": "Tenevahi bhāsitaṁ abhinandunti ettha sampaṭicchiṁ sūti vaṇṇayiṁsu.",
  "anya-e0301n3:75_8": "Suṭṭhu tīreti tuleti vicāretīti santīraṇaṁ.",
  "anya-e0301n3:75_9": "Ṭīkāyaṁ tīreti niṭṭhāpetīti vuttaṁ.",
  "anya-e0301n3:75_10": "Vibhāvaniyaṁ tīreti vīmaṁsatīti vuttaṁ.",
  "anya-e0301n3:76_0": "32.",
  "anya-e0301n3:76_1": "Etthaca cakkhussa asambhinnatā, āloka sannissayappaṭilābho, rūpānaṁ āpātāgamanaṁ,",
  "anya-e0301n3:76_2": "manasikāroti cattāro paccayā cakkhuviññāṇassa uppattikāraṇāni.",
  "anya-e0301n3:76_3": "Sotassa asambhinnatā ākāsasannissayappaṭilābho,",
  "anya-e0301n3:76_4": "saddānaṁ āpātāgamanaṁ manasikāroti sotaviññāṇassa. Ghānassa asambhinnatā, vāsusannissayappaṭilābho,",
  "anya-e0301n3:76_5": "gandhānaṁ āpātāgamanaṁ manasikāroti ghānaviññāṇassa.",
  "anya-e0301n3:76_6": "Jivhāya asambhinnatā āposannissayappaṭilābho. Rasānaṁ āpātāgamanaṁ, manasikāroti jivhāviññāṇassa. Kāyassa asambhinnatā, pathavisannissayappaṭilābho,",
  "anya-e0301n3:76_7": "tiṇṇaṁ phoṭṭhabbānaṁ aññatarassa āpātāgamanaṁ,",
  "anya-e0301n3:76_8": "manasikāroti kāyaviññāṇassāti.",
  "anya-e0301n3:76_9": "Etthaca āloka ākāsādīnaṁ sannissayānaṁ gahaṇaṁ tehi vinā rūpādīnaṁ pasādesu āpātāgamanasseva abhāvatoti daṭṭhabbaṁ,",
  "anya-e0301n3:76_10": "na hi āloke sati rūpāni sannihitānipi cakkhumhi āpātamāgacchanti. Esanayo sesesupīti. Yaṁpana aṭṭhakathāyaṁ -",
  "anya-e0301n3:77_0": "Cakkhusmiṁpana asambhinnepi bahiddhārūpārammaṇe āpātaṁ anā gacchante cakkhuviññāṇaṁ nuppajjati.",
  "anya-e0301n3:77_1": "Tasmiṁ pana āpātaṁ āgacchantepi ālokasannissaye asati nuppajjatīti vuttaṁ.",
  "anya-e0301n3:78_0": "Taṁ vinā ālokena viññāṇuppattiyā abhāvadassanaparaṁ.",
  "anya-e0301n3:78_1": "Napana āpākāgamanaṁnāma āloke asatipi sambhavatīti dassanaparanti daṭṭhabbaṁ.",
  "anya-e0301n3:78_2": "Itarathā rattandhakārepi rūpāni cakkhumhi āpātaṁ āgacchantīti āpajjatīti.",
  "anya-e0301n3:78_3": "Akusalassa vipākāni akusala vipākāni.",
  "anya-e0301n3:79_0": "33.",
  "anya-e0301n3:79_1": "Etthā kenaṭṭhena vipākaṁnāmāti. Vipaccanaṭṭhena. Kiñca vipaccananti.",
  "anya-e0301n3:79_2": "Yathā loke ambaphalādīnaṁ taruṇabhāvaṁ atikkamma pariṇatabhāvappattivipaccananti vuccati.",
  "anya-e0301n3:79_3": "Evamevaṁ idhapi vipaccanaṁ veditabbanti.",
  "anya-e0301n3:79_4": "Ayañca attho catūhi samaṅgītāhi dīpetabbo.",
  "anya-e0301n3:79_5": "Catassohi samaṅgītānāma cetanāsamaṅgitā, kammasamaṅgitā, upaṭṭhānasamaṅgitā, vipākasamaṅgitāti.",
  "anya-e0301n3:79_6": "Tattha pubbe taṁ taṁ kammāyūhanakāleyā kusalākusalacetanāya khaṇattayasamaṅgitā. Ayaṁ cetanāsamaṅgītānāma.",
  "anya-e0301n3:79_7": "Sāpana cetanā nirujjhamānā sabbaso abhāvaṁ patvā nanirujjhati.",
  "anya-e0301n3:79_8": "Āyatiṁpana vipākapātubhāvāya attano sabbākāraparipūraṁ kriyāvisesaṁ tasmiṁ cittasantāne nidahitvāva nirujjhati.",
  "anya-e0301n3:79_9": "Soca kriyāviseso yāva okāsaṁ nalabhati.",
  "anya-e0301n3:79_10": "Tāva kappasaṁtasahassaṁpi taṁsantānaṁ anugatoyeva hoti. Yaṁ sandhāya dhammapade –",
  "anya-e0301n3:80_0": "Na hi pāpaṁ kataṁ kammaṁ, sajjukhīraṁva muccati;",
  "anya-e0301n3:81_0": "Dahantaṁ bālamanveti,",
  "anya-e0301n3:81_1": "bhasmā channova pāvakoti vuttaṁ.",
  "anya-e0301n3:82_0": "Sopana visuṁ eko paramatthadhammotipi saṅkhyaṁ nagacchati, anusayadhātuyoviyāti. Ayaṁ kammasamaṅgitānāma.",
  "anya-e0301n3:82_1": "Sopana yadā attano anurūpe paccaye labhati.",
  "anya-e0301n3:82_2": "Tadā vipaccanatthāya okāsaṁ karoti. Kathaṁ karotīti.",
  "anya-e0301n3:82_3": "So āsannamaraṇassa sattassa attānaṁvā paccupaṭṭhāpeti.",
  "anya-e0301n3:82_4": "Attano nimittaṁvā paccupaṭṭhāpeti.",
  "anya-e0301n3:82_5": "Gatinimittaṁvā paccupaṭṭhāpeti.",
  "anya-e0301n3:82_6": "Soca satto taṁ amuñcamāno yadi gaṇhāti. Tadā okāsaṁ labhati. Ayaṁ upaṭṭhānasamaṅgitānāma.",
  "anya-e0301n3:82_7": "Taṁ amuñcitvā cutassapana cutianantarameva so kammasaṅkhāto kriyā viseso visuṁ eko sasampayutto paramatthadhammarāsi hutvā ekaṁ bhavaṁ pūrayamāno vipaccati,",
  "anya-e0301n3:82_8": "ekaṁ bhavaṁ pūrayamānotica yāva tāyukaṁ bhavaṅgakiccaṁ chasu dvāresu taṁ taṁ dvārikavipākakiccāni pariyosāne cutikiccañca sādhayamānoti attho.",
  "anya-e0301n3:82_9": "Tattha purimā tisso samaṅgītā taruṇā vatthānāma honti.",
  "anya-e0301n3:82_10": "Pacchimā vipākasamaṅgītā pariṇatāvatthānāmāti veditabbā.",
  "anya-e0301n3:82_11": "Iti vipaccantīti vipākāni mudutaruṇāvatthaṁ atikkamitvā pariṇakāvatthasaṅkhātaṁ vipakkabhāvaṁ āpajjantīti evamettha attho veditabbo.",
  "anya-e0301n3:82_12": "Evañca katvā pāḷiyaṁ kusalākusalakammasamuṭṭhānānaṁpi kaṭattārūpānaṁ vipākapade aggahaṇaṁ hotīti.",
  "anya-e0301n3:82_13": "Tānihi kammasantānato visuṁ siddhattā visuṁ kammato jātāniyeva nāma honti, navipakkāni nāmāti.",
  "anya-e0301n3:82_14": "Aññaṁhi arūpadhammānaṁ santānaṁ. Aññaṁ rūpadhammānanti.",
  "anya-e0301n3:82_15": "Ayamettha vipākapade paramatthadīpanā.",
  "anya-e0301n3:83_0": "Yepana arūpabhāvena sārammaṇabhāvenaca kammena sadisa tāmattaṁ gahetvā arūpadhammānameva vipākattaṁ sādhenti.",
  "anya-e0301n3:83_1": "Tesaṁ vipākasaddo arūpadhammesu ruḷhīvasena pavattoti āpajjatīti.",
  "anya-e0301n3:83_2": "Yañca tattha sālibījanibbattesu nāḷapattapupphaphalesu bījasadisānaṁ phalānameva sāliphalasālipakkanāmaṁ siddhaṁ viyāti upamaṁ dassenti, sāpi nasameti.",
  "anya-e0301n3:83_3": "Na hi phalānipi taruṇakāle pākanāmaṁ labhanti.",
  "anya-e0301n3:83_4": "Naca nāḷapattapupphānipi pariṇatakāle pākanāmaṁ nalabhantīti. Tāni pihi tadā nāḷaṁ pakkaṁ, pattaṁ pakkaṁ,",
  "anya-e0301n3:83_5": "pupphaṁ pakkanti na navuccantīti. Sukhayatīti sukhaṁ,",
  "anya-e0301n3:83_6": "sampayuttadhamme taṁsamaṅgīpuggalaṁvā laddhasātaṁ karotīti attho.",
  "anya-e0301n3:84_0": "34.",
  "anya-e0301n3:84_1": "Suṭṭhuvā khanati kāyikadukkhaṁ. Sukhenaca khamitabbaṁ.",
  "anya-e0301n3:84_2": "Sukaraṁ okāsadānaṁ etassātivā sukhaṁ.",
  "anya-e0301n3:84_3": "Kusalassa vipākāni sampayutta hetuvirahato ahetukānicāti kusalavipākā hetuka cittāni.",
  "anya-e0301n3:85_0": "[36] Vibhāvaniyaṁ pana",
  "anya-e0301n3:86_0": "Pubbakammasahajātena nibbattakahetunāpi idha vipākassa sahetukatāpasaṅgokato. So na sundaro.",
  "anya-e0301n3:87_0": "Na hi abhidhamme katthaci pubbakammasahajātena nibbattakahetunā vipākassa sahetukāhetukatā sambhavonāma atthi.",
  "anya-e0301n3:87_1": "Asatica sambhave byabhicārassapi abhāvato so pasaṅgo niratthakovāti.",
  "anya-e0301n3:87_2": "Tattha byabhicārassāti pasaṅgassa iccevattho.",
  "anya-e0301n3:87_3": "Etthaca akusalavipākānaṁ sayaṁ abyākatadhammattā lobhādīhi akusalahetūhica sayaṁ akusalavipākattā alobhādīhi anavajjahetūhica sahetukatā sambhavo natthi.",
  "anya-e0301n3:87_4": "Asati ca taṁ sambhave tesaṁ ahetukabhāvo abyabhicāroyeva hotīti tattha ahetukaggahaṇaṁ na kataṁ.",
  "anya-e0301n3:87_5": "Kusalavipākānaṁ pana sayaṁ kusalavipākattāyeva alobhādīhi kusalā byākatayogīhi anavajjahetūhi sahetukatā sambhavo atthiyeva.",
  "anya-e0301n3:87_6": "Satica tasmiṁ sambhave tesaṁ ahetukabhāvo byabhicārasahito hotīti tattheva ahetukaggahaṇaṁ katanti daṭṭhabbaṁ.",
  "anya-e0301n3:88_0": "35.",
  "anya-e0301n3:88_1": "Cakkhādike pañcadvāre uppannaṁ āvajjanaṁ pañcadvārāvajjanaṁ,",
  "anya-e0301n3:88_2": "tañhi pañcadvāre ghaṭṭitaṁ ārammaṇaṁ gahetvā āvajjanaṁ uppajjatīti.",
  "anya-e0301n3:88_3": "Bhavaṅgasaṅkhāte manodvāre uppannaṁ āvajjanaṁ manodvārāvajjanaṁ.",
  "anya-e0301n3:88_4": "Tañhi tasmiṁ āpātaṁ āgacchantaṁ ārammaṇaṁ gahetvā āvajjantaṁ pavattatīti.",
  "anya-e0301n3:88_5": "Etthaca manodvāranti sakalaṁ bhavaṅgacittaṁ daṭṭhabbaṁ.",
  "anya-e0301n3:89_0": "[37] Yaṁpana ṭīkāyaṁ",
  "anya-e0301n3:90_0": "Tāva ‘‘manodvāranti ettha āvajjanassa anantara paccayabhūtaṁ bhavaṅgacittaṁ manoti vuccati.",
  "anya-e0301n3:90_1": "Tadeva dvāraṁ āvajjanajavanādi thicitta pavattiyā mukhattā’’ti vuttaṁ.",
  "anya-e0301n3:91_0": "Yañca vibhāvaniyaṁ",
  "anya-e0301n3:92_0": "‘‘Āvajjanassa anantara paccayabhūtaṁ bhavaṅgacittaṁ manodvāraṁ,",
  "anya-e0301n3:92_1": "pīthicittānaṁ pavattimukhabhāvato’’ti vuttaṁ. Taṁ sabbaṁpi na yujjatiyeva.",
  "anya-e0301n3:93_0": "Yadihi yassa bhavaṅgassa anantaraṁ vīthicittāni pavattanti.",
  "anya-e0301n3:93_1": "Tadeva ekantena tesaṁ pavattimukhattā manodvāraṁnāma hoti.",
  "anya-e0301n3:93_2": "Na tato purimānīti ayamattho siyā.",
  "anya-e0301n3:93_3": "Evañcasati yesu cakkhādīsu rūpā dīnaṁ ghaṭṭitattā āvajjanādīni vīthicittāni pavattanti.",
  "anya-e0301n3:93_4": "Tāneva ekantena tesaṁ pavattimukhattā dvārānināma honti.",
  "anya-e0301n3:93_5": "Na tato aññānīti ayamattho āpajjati.",
  "anya-e0301n3:93_6": "Naca tāni cakkhādīni nāma atthi.",
  "anya-e0301n3:93_7": "Yāni cakkhādīni dvārarūpānināma na hontīti.",
  "anya-e0301n3:93_8": "Sabbametaṁ upari dvāra saṅgahe āvibhavissatīti. Hasanaṁ hasitaṁ.",
  "anya-e0301n3:93_9": "Mukhassa pahaṭṭhākārappavatti.",
  "anya-e0301n3:93_10": "Taṁ uppādeti janetīti hasituppādo.",
  "anya-e0301n3:93_11": "Taṁvā uppādenti khīṇāsavā etenāti hasibhuppādo.",
  "anya-e0301n3:93_12": "Taṁvā uppajjati etenāti hasituppādo. Soeva cittanti samāso.",
  "anya-e0301n3:93_13": "Khīṇāsavānaṁ anoḷārikesu ārammaṇesu yena cittena sitaṁ pātukaronti, tassetaṁ nāmaṁ.",
  "anya-e0301n3:93_14": "Na hi khīṇāsavā lokiya mahā janāviya rajjanīyādi bhāvena oḷārikesu hasaniya vatthūsu hasantīti.",
  "anya-e0301n3:93_15": "Ṭīkāsu pana cittaṁ apekkhitvā hasituppādanti niddiṭṭhaṁ siyāti.",
  "anya-e0301n3:93_16": "Vuttanayena ahetukānica tāni vipaccana vipākuppādana kiccarahitattā taṁ taṁ kriyāmattabhūtāni cittānicāti ahetukakriyacittāni.",
  "anya-e0301n3:93_17": "Etthaca vīthimuttacittāni kiccadubbalattā pañcaviññāṇāni vatthudubbalattā sampaṭicchanādīnica kiccaṭṭhānadubbalattā attano ussāhena vinā kevalaṁ vipaccanamattena pavattantīti tāni sabbāni vipākānieva honti.",
  "anya-e0301n3:93_18": "Yānipana balavakiccattā attano ussāhena pavattanti.",
  "anya-e0301n3:93_19": "Āyatiṁca vipākuppādanatthaṁ ussāhasahitāni honti.",
  "anya-e0301n3:93_20": "Tāni kusalākusalānināma honti.",
  "anya-e0301n3:93_21": "Yāni pana cittāni vipaccanamattaṁ atikkamma attano ussāheneva pavattanti.",
  "anya-e0301n3:93_22": "Tesu āvajjanadvayaṁ vipākasantānato laddhapaccayattā thokaṁ dubbalabhāvato itarānica nirānusayasantāne pavattattā sabbaso vipākuppādanatthaṁ ussāharahitānieva hontīti tāni sabbāni kriyānināma jātānīti daṭṭhabbaṁ.",
  "anya-e0301n3:94_0": "36.",
  "anya-e0301n3:94_1": "Idāni ādito paṭṭhāya vedanāvicāraṇā vuccati.",
  "anya-e0301n3:94_2": "Tathāhi cakkhuviññāṇādīnaṁ tāva vatthūnica ārammaṇānica upādārūpāneva honti,",
  "anya-e0301n3:94_3": "upādārūpānañca vicupiṇḍakānaṁviya aññamaññasaṅghaṭṭanaṁ dubbalamevāti tāni iṭṭhe aniṭṭheca ārammaṇe upekkhā sahagatāneva hontīti.",
  "anya-e0301n3:94_4": "Kāyaviññāṇassapana ārammaṇāni mahābhūtāni hontīti yathā adhikaraṇimatthake thapitaṁ picupiṇḍakaṁ ayokūṭena paharantānaṁ ayokūṭassa picupiṇḍakaṁ atikkamma akhikaraṇighaṭṭanaṁ balavataraṁ hoti.",
  "anya-e0301n3:94_5": "Tathā tesaṁ ārammabhūtānaṁ kāyavatthuṁ atikkamma kāyanissaya bhūtesu saṅghaṭṭanaṁ balavataraṁ.",
  "anya-e0301n3:94_6": "Tasmā kāyaviññāṇaṁ iṭṭhe sukhasahagataṁ aniṭṭhe dukhasahagataṁ hotīti.",
  "anya-e0301n3:94_7": "Sampaṭicchanacittaṁpana sabbadubbalānaṁ pañcaviññāṇānaṁ anantaraṁ uppajjatīti niccaṁ dubbalaṁ hutvā sabbattha upekkhāsahagatamevāti.",
  "anya-e0301n3:94_8": "Vibhāvaniyaṁ pana asamānanissaye hi tehi laddhapaccayatāvasena ayamattho vibhāvito,",
  "anya-e0301n3:94_9": "santīraṇaṁpana sayaṁpi balavavatthuṁ nissāya pavattati.",
  "anya-e0301n3:94_10": "Tādisenaca balavavatthunissayena purimacittena laddhapaccayaṁ hotīti thokaṁ balavaṁ hoti.",
  "anya-e0301n3:94_11": "Tasmā taṁ kusalavipākaṁ iṭṭhe upekkhāsahagataṁ abhiiṭṭhe somanassasahagataṁ hoti.",
  "anya-e0301n3:94_12": "Akusalavipākaṁpana aniṭṭhepi abhianiṭṭhepi upekkhāsahagatameva hoti. Kasmā itice.",
  "anya-e0301n3:94_13": "Yadihi taṁ atianiṭṭhārammaṇavasena vedanā bhedayuttaṁ siyā.",
  "anya-e0301n3:94_14": "Dukkhenavā domanassenavā yuttaṁ siyā.",
  "anya-e0301n3:94_15": "Tattha dukkhena tāva na yujjati, kasmā, ekantakāyikattā dukkhassāti. Domanassenapi na yujjati. Kasmā,",
  "anya-e0301n3:94_16": "paṭighena paṭihaññattāeva domanassabhāvaṁ pattā domanassavedanā paṭighena vinā nappavattatīti.",
  "anya-e0301n3:94_17": "Ekantākusalabhūtena paṭighena niccayogino domanassassa abyākatesu asambhavatoti.",
  "anya-e0301n3:94_18": "Āvajjanadvayaṁpana santīraṇatopi thokaṁ balavaṁ hoti.",
  "anya-e0301n3:94_19": "Vipākānañhi pavattituṁpi attano ussāhabalaṁnāma natthi.",
  "anya-e0301n3:94_20": "Balavantehipana kammādipaccayehi jātāni balavantānināma honti.",
  "anya-e0301n3:94_21": "Dubbalehi jātāni dubbalāni nāmāti.",
  "anya-e0301n3:94_22": "Evaṁ santepi taṁ āvajjanadvayaṁ kammānubhāvatoca muccitvā vipākasantānatoca paccayaṁ gahetvā uṭṭhitattā dubbalameva hotīti sadāpi upekkhāsahagatamevāti.",
  "anya-e0301n3:95_0": "[38] Vibhāvaniyaṁ pana",
  "anya-e0301n3:96_0": "Pañcadvārāvajjanaṁ pubbe kenaci aggahite ārammaṇe ekavā rameva pavattattā manodvārāvajjanañca visadisacittasantānaparāvattanavasena byāpārantarasāpekkhattā ārammaṇarasaṁ adhimattato anubhavituṁ nasakkotīti sabbatthapi majjhatta vedanāyuttamevāti vuttaṁ.",
  "anya-e0301n3:96_1": "Tattha byāpārantarasāpekkhattāti idaṁ na yujjati.",
  "anya-e0301n3:97_0": "Na hi cittānaṁ balavadubbalatāvisesoattanopacchā pavattassa cittassa vasena sakkā vattuṁ.",
  "anya-e0301n3:97_1": "Attanopana paccayehieva so sakkā vattunti.",
  "anya-e0301n3:97_2": "Itarathā santīraṇassapi byāpārantarasāpekkhatā siyā.",
  "anya-e0301n3:97_3": "Taṁpi hi visadisacittasantānaṁ attanāparaṁ vatteti yevāti.",
  "anya-e0301n3:98_0": "37.",
  "anya-e0301n3:98_1": "Imāni cittāni attano pakati paccayagaṇasamāyoge sati nuppajjantīti natthi.",
  "anya-e0301n3:98_2": "Tasmā asaṅkhārikānevāti vadanti.",
  "anya-e0301n3:98_3": "Mūlaṭīkāyaṁ pana vipākuddhāre –",
  "anya-e0301n3:99_0": "Ahetukavipākānaṁ aparibyattakiccattā sasaṅkhārika kamma viruddho asaṅkhārikabhāvopi natthi.",
  "anya-e0301n3:99_1": "Asaṅkhārikakammaviruddho sasaṅkhārikakāvopi natthi.",
  "anya-e0301n3:99_2": "Tasmā tesaṁ ubhayakammenapi uppatti therena anuññātāti vuttaṁ.",
  "anya-e0301n3:100_0": "Etena tiṇṇaṁ kriyacittānaṁpi tadubhayabhāvābhāvo vutto hoti.",
  "anya-e0301n3:100_1": "Tānipihi aparibyattakiccāniyevāti. Athavā.",
  "anya-e0301n3:100_2": "Rūpadassa na saddassavanādīni sattā kadāci attano icchāya karonti.",
  "anya-e0301n3:100_3": "Kadāci parehi ussāhitā karontīti paccakkhatova siddhametaṁ.",
  "anya-e0301n3:100_4": "Tattha yadā attano icchāya karonti.",
  "anya-e0301n3:100_5": "Tadā pañcadvārāvajjanādīni sabbāni vīthicittāni asaṅkhārikānināma honti. Yadā parehi ussāhitā karonti.",
  "anya-e0301n3:100_6": "Tadā sasaṅkhārikānināma honti.",
  "anya-e0301n3:100_7": "Dvāra vimuttesupana dvīsu upekkhāsantīraṇesu aṭṭhamahāvipākesuviya vattabbo.",
  "anya-e0301n3:100_8": "Iti sabbāni ahetukacittāni tena pariyāyena saṅkhārabhedena paccekaṁ bhinnānieva honti.",
  "anya-e0301n3:100_9": "Evaṁ santepi apari byattakiccattāyeva tesaṁ saṅkhārabhedo pāḷiyaṁ navuttoti veditabbo.",
  "anya-e0301n3:101_0": "38.",
  "anya-e0301n3:101_1": "Yasmāpana hetuyonāma mahantadhammā honti.",
  "anya-e0301n3:101_2": "Tasmā te dubbalakammanibbattesu dubbalavatthukiccaṭṭhānesuca imesu cittesu nuppajjanti.",
  "anya-e0301n3:101_3": "Tattha sabbaṁ pāpakammaṁ vikkhepayuttaṁ sayaṁpi cañcalati dubbalaṁ hoti.",
  "anya-e0301n3:101_4": "Tasmā taṁ kappaṭṭhitikaṁpi samānaṁ kālantare hetuyuttaṁ vipākaṁ janetuṁ nasakkoti.",
  "anya-e0301n3:101_5": "Tihetukakammaṁpi samānaṁ dubbalesu cakkhādivatthūsuca dassanādīsu kiccaṭṭhānesuca hetuyuttaṁ vipākaṁ janetuṁ nasakkoti.",
  "anya-e0301n3:101_6": "Āvajjanahasanakiccā nica dubbalakiccānieva honti.",
  "anya-e0301n3:101_7": "Tasmā imāni sabbāni sampayuttaheturahitāni jātānīti daṭṭhabbaṁ.",
  "anya-e0301n3:102_0": "39.",
  "anya-e0301n3:102_1": "Sabbathāpīti padassa attho heṭṭhā vuttanayeneva veditabbo.",
  "anya-e0301n3:103_0": "[39] Vibhāvaniyaṁ pana",
  "anya-e0301n3:104_0": "Sabbathāpīti akusalavipāka kusalavipāka kriyabhede nāti vuttaṁ. Taṁ na sundaraṁ.",
  "anya-e0301n3:105_0": "Sohi bhedo iccevanti imināva gahitoti.",
  "anya-e0301n3:105_1": "Saṅgahagāthāyaṁ akusalavipākāni vatthukiccabhedena satta,",
  "anya-e0301n3:105_2": "puññapākāni vatthukiccavedanābhedena aṭṭhadhā,",
  "anya-e0301n3:105_3": "kriyacittāni kiccadvārabhedena tīṇīti ahetukacittāni aṭṭhārasa hontīti yojanā.",
  "anya-e0301n3:105_4": "Etthaca puññapākesu vedanābhedopi vattabbo.",
  "anya-e0301n3:105_5": "Itarathā santīraṇassa abhedo siyā.",
  "anya-e0301n3:105_6": "Tathā kriyāsu dvārabhedopi vattabbo.",
  "anya-e0301n3:105_7": "Aññathā āvajjanassa abhedo siyāti. Ṭīkāsupana so na vuttoti.",
  "anya-e0301n3:106_0": "Ahetukacittassa paramatthadīpanā.",
  "anya-e0301n3:107_0": "40.",
  "anya-e0301n3:107_1": "Idāni heṭṭhā vuttānaṁ cittānaṁ asobhaṇanāmaṁ upari vuccamānānañca sobhaṇanāmaṁ thapento gāthamāha.",
  "anya-e0301n3:107_2": "Upari vuccamānānañhi sobhaṇatte vutte heṭṭhā vuttānaṁ asobhaṇatā avuttāpi siddhā hotīti.",
  "anya-e0301n3:107_3": "Tattha pāpāhetukamuttānīti pāpehi ahetukehica muttāni ekūnasaṭṭhicittāni. Athavā.",
  "anya-e0301n3:107_4": "Ekanavuticittānipi sobhaṇānīti vuccare vuccantīti yojanā. Tattha pāpehīti akusalehi.",
  "anya-e0301n3:107_5": "Akusalānihi attasamaṅgino satte anicchanteyeva apāyaṁ pāpenti. Tasmā pāpānīti vuccanti.",
  "anya-e0301n3:107_6": "Etena puññānaṁpi sugatipāpanaṭṭhena pāpatā pasaṅgo nivattito hoti.",
  "anya-e0301n3:107_7": "Na hi icchantānaṁ pāpane pāpanabyāpāro pākaṭo hotīti.",
  "anya-e0301n3:107_8": "Lāmakaṭṭhenavā tāniyeva pāpānīti vuccantīti.",
  "anya-e0301n3:107_9": "Sobhaṇehi saddhādiguṇadhammehi yuttiyā tatoyeva ca sayaṁpi sobhaggapattiyā sobhaṇānīti.",
  "anya-e0301n3:108_0": "41.",
  "anya-e0301n3:108_1": "Idāni tāni sobhaṇāni hīna paṇītā nukkamena dassento somanassasahagatantiādimāha. Tattha jānātīti ñāṇaṁ,",
  "anya-e0301n3:108_2": "yāthāvato paṭivijjhatīti attho.",
  "anya-e0301n3:108_3": "Ñāṇena sampayuttaṁ vippayuttanti samāso.",
  "anya-e0301n3:108_4": "Natthi saṅkhāro assāti asaṅkhāro.",
  "anya-e0301n3:108_5": "Saṁvijjati saṅkhāro assāti sasaṅkhāro.",
  "anya-e0301n3:108_6": "Sappurisupanissa yādiko kusaluppattiyā pakatipaccayagaṇo.",
  "anya-e0301n3:108_7": "Sohi yadā duvidhena saṅkhārena vinā kevalaṁ attano balena kusalacittaṁ samuṭṭhāpeti. Tadā asaṅkhāronāma.",
  "anya-e0301n3:108_8": "Soyeva yadā attano balena kusalacittaṁ samuṭṭhāpetuṁ na sakkoti.",
  "anya-e0301n3:108_9": "Saṅkhārasahāyaṁ labhitvāva taṁ samuṭṭhāpeti. Tadā sasaṅkhāronāma.",
  "anya-e0301n3:108_10": "Asaṅkhārena uppannaṁ asaṅkhārikaṁ.",
  "anya-e0301n3:108_11": "Sasaṅkhārena uppannaṁ sasaṅkhārikanti sabbaṁ heṭṭhā vuttameva.",
  "anya-e0301n3:108_12": "Etthaca somanassādīnaṁ uppattikāraṇaṁ heṭṭhā vuttameva.",
  "anya-e0301n3:108_13": "Apica saddhāsampatti dassanasampatti deyyadhamma paṭiggāhaka sampattīti evamādi somanassakāraṇaṁ, tabbiparītaṁ upekkhākāraṇaṁ.",
  "anya-e0301n3:108_14": "Yānica pītisambojjhaṅgassa upekkhāsambojjhaṅgassaca kāraṇāniaṭṭhakathāsu vuttāni.",
  "anya-e0301n3:108_15": "Tānipi imasmiṁ ṭhāne vattabbānīti.",
  "anya-e0301n3:108_16": "Paññā saṁvattanika kammupanissayatā,",
  "anya-e0301n3:108_17": "abyāpajjalokupapattitā indriyaparipākatā,",
  "anya-e0301n3:108_18": "kilesadūratāca ñāṇuppattiyā kāraṇaṁ. Tihetukapaṭisandhikatā, amohajjhāsayatā, paññavantapuggalasevanā.",
  "anya-e0301n3:108_19": "Sutacintāpasutātipivattuṁ yujjati.",
  "anya-e0301n3:108_20": "Yānicadhammavicayasambojjhaṅgassa kāraṇāni aṭṭhakathāsu vuttāni. Tānipi idha vattabbāni.",
  "anya-e0301n3:108_21": "Tabbiparītaṁ ñāṇavippayuttakāraṇaṁ.",
  "anya-e0301n3:108_22": "Saṅkhārakāraṇaṁpi pubbe vuttameva.",
  "anya-e0301n3:108_23": "Yānica vīriyasambojjhaṅgassa passaddhisambojjhaṅgassaca kāraṇāni aṭṭhakathāsu vuttāni. Tānipi idha vattabbānīti.",
  "anya-e0301n3:108_24": "Imesaṁpi uppatti vidhānaṁ visuddhimagge gahetabbanti.",
  "anya-e0301n3:109_0": "42.Aṭṭhapīti ettha pisaddo sampiṇḍanattho.",
  "anya-e0301n3:109_1": "Tena imesaṁ idha vuttappakārato aññehi pakārehi anekavidhataṁ sampiṇḍeti. Tatrāyaṁ nayo.",
  "anya-e0301n3:109_2": "Imāni aṭṭhacittāni dasahi puññakriyāvatthūhi guṇitāni asīti honti.",
  "anya-e0301n3:109_3": "Puna tāni chahi ārammaṇehi guṇitāni cattārisatāniceva asīti ca honti.",
  "anya-e0301n3:109_4": "Puna tāni tīhi kammehi guṇitāni sahassaṁ cattāri satāni cattālīsaṁca honti.",
  "anya-e0301n3:109_5": "Puna tāni tīhi hīnamajjhimapaṇītehi guṇitāni cattāri sahassāni tīṇi satāni vīsatica honti.",
  "anya-e0301n3:109_6": "Tāni imāni suddhikānīti katvā dvīsu ṭhānesu thapetabbāni.",
  "anya-e0301n3:109_7": "Tato ekaṁ ṭhānaṁ gahetvā dvidhā karontassa ñāṇasampayuttāni dvesahassāni sataṁ saṭṭhica honti. Tathā ñāṇavippayuttānīti.",
  "anya-e0301n3:109_8": "Puna tattha ñāṇasampayuttāni catūhi adhipatīhi guṇitāni aṭṭhasahassāni chasatāni cattālīsaṁca honti.",
  "anya-e0301n3:109_9": "Ñāṇavippayuttānipana vīmaṁsāvajjitehi tīhi adhipatīhi guṇitāni chasahassāni cattārisatāni asītica honti.",
  "anya-e0301n3:109_10": "Puna tadubhayāni sampiṇḍitāni dasasahassaṁ pañcasahassāni sataṁ vīsatica honti.",
  "anya-e0301n3:109_11": "Puna tāni pubbe visuṁ thapitehi suddhikehi sampiṇḍitāni dasasahassaṁ navasahassāni cattāri satāni cattālīsañca hontīti.",
  "anya-e0301n3:109_12": "Yaṁpana ṭīkāyaṁ idha vuttanayena suddhikānica ñāṇavippayuttāni ca visuṁ akatvā sabbāni puññakriyādīhi samaṁ guṇitāni sattarasa sahassāni dve satāni asītica hontīti vuttaṁ.",
  "anya-e0301n3:110_0": "[40] Yañca vibhāvaniyaṁ",
  "anya-e0301n3:111_0": "Suddhikāni visuṁ akatvā ñāṇavippayuttānieva visuṁ katvā tathā guṇitāni vīsa satādhika pannarasa sahassāni hontīti vuttaṁ. Taṁ sabbaṁ na yuttaṁ.",
  "anya-e0301n3:112_0": "Evañhi sati imāni kāmāvacarakusalāni niccaṁ sādhipatikāni hutvā niyatādhipatikānināma bhaveyyuṁ.",
  "anya-e0301n3:112_1": "Naca imāni upari mahaggata kusalāni viya lokuttarāni viya ca niyatā dhipatikāni hontīti.",
  "anya-e0301n3:112_2": "Ṭīkānayenapana ñāṇavippayuttānipi vīmaṁsāsahagatānīti āpajjatīti.",
  "anya-e0301n3:112_3": "Yathāvā kosallasambhūtaṭṭhena kusalātiettha ñāṇavippayuttānipi kosallena nānāvajjanavīthiyaṁ pavattena upanissayañāṇena sambhūtattā kusalāni eva nāma honti.",
  "anya-e0301n3:112_4": "Evamidhapi tāni teneva vīmaṁsādhipatibhūtena sambhūtattā vīmaṁsādhipateyyānipi nāma hontīti na nasakkā vattunti iminā adhippāyena tāni visuṁ akatāni siyunti.",
  "anya-e0301n3:112_5": "Evaṁsantepi kāmakusalānināma adhipativimuttāni eva bahutarāni honti.",
  "anya-e0301n3:112_6": "Tasmā nasakkā sabbāni kāmakusalāni vīmaṁsādhipatimūlikāni bhavitunti.",
  "anya-e0301n3:113_0": "43.",
  "anya-e0301n3:113_1": "Kāmāvacarānica tāni kusalāni cittānicāti viggaho. Tattha kenaṭṭhena kusalānīti. Ārogyaṭṭhena, sundaraṭṭhena, chekaṭṭhena, anavajjaṭṭena, sukhavipākaṭṭhenacāti.",
  "anya-e0301n3:113_2": "Rāgādayohi dhammā cittasantānassa rujjanaṭṭhena rogānāma. Ahitaṭṭhena asundarā nāma. Anipuṇaṭṭhena achekānāma. Gārayhaṭṭhena vajjānāma.",
  "anya-e0301n3:113_3": "Aniṭṭha vipākaṭṭhena dukkhavipākānāma honti.",
  "anya-e0301n3:113_4": "Imānipana tehi vuṭṭhitattā kusalānināma arogāni nāmāti attho.",
  "anya-e0301n3:113_5": "Tappaṭipakkhattāca sundarāni chekāni anavajjāni sukhavipākāni ca nāma hontīti.",
  "anya-e0301n3:113_6": "Kucchite pāpadhamme salayanti cālenti kampenti viddhaṁsentīti kusalāni.",
  "anya-e0301n3:113_7": "Kucchitenavā ākārena sattasantāne senti anusentīti kusā. Rāgādayo.",
  "anya-e0301n3:113_8": "Te lunanti chindantīti kusalāni.",
  "anya-e0301n3:113_9": "Kusaṁvā vuccati ñāṇaṁ kucchitānaṁ sānaṭṭhena tanukaraṇaṭṭhena antakaraṇaṭṭhenavā. Kusena lātabbānīti kusalāni.",
  "anya-e0301n3:113_10": "Kusāviya hatthappadesaṁ saṁkilesapakkhaṁ lunantītivā kusalāni. Apica,",
  "anya-e0301n3:113_11": "kucchite pāpadhamme saranti hiṁsantīti kusalāni. Rakārassa lakāro.",
  "anya-e0301n3:113_12": "Kosallasambhūtaṭṭhenavā kusalānīti.",
  "anya-e0301n3:114_0": "44.Mahāvipākesu padatthato vattabbaṁ natthi.",
  "anya-e0301n3:114_1": "Vedanābhedo ārammaṇavasena vattabbo.",
  "anya-e0301n3:114_2": "Tānihi atiiṭṭhe iṭṭhamajjhatte ca ārammaṇe yathākkamaṁ somanassena upekkhāya ca yuttānīti.",
  "anya-e0301n3:114_3": "Sampayogabhedo kammavasena javanavasenaca vattabbo.",
  "anya-e0301n3:114_4": "Tānihi balavakammena janitāni ñāṇasampayuttāni honti.",
  "anya-e0301n3:114_5": "Dubbalakammena janitāni ñāṇavippayuttāni.",
  "anya-e0301n3:114_6": "Kadācipana tadārammaṇavasena pavattikāle yebhuyyena tihetukajavanānubandhāni ñāṇasampayuttāni honti.",
  "anya-e0301n3:114_7": "Itarajavanānubandhāni ñāṇavippayuttānīti.",
  "anya-e0301n3:114_8": "Saṅkhārabhedopi kehici ācariyehi kammavaseneva kathito.",
  "anya-e0301n3:114_9": "Asaṅkhārikakammajanitāni asaṅkhārikāni.",
  "anya-e0301n3:114_10": "Sasaṅkhārikakammajanitāni sasaṅkhārikānīti.",
  "anya-e0301n3:114_11": "Saṅgahakārenapana sannihitapaccayavasena vutto.",
  "anya-e0301n3:114_12": "Tānihi paṭisandhiyaṁ purimabhave maraṇāsannakāle ñātakādīhi tena tena payogena upaṭṭhāpitāni kammādīni ārammaṇāni gahetvā pavattāni sasaṅkhārikānināma honti.",
  "anya-e0301n3:114_13": "Tādisena payogena vinā sayameva kammabalena upaṭṭhitāni gahetvā pavattāni asaṅkhārikānināma honti.",
  "anya-e0301n3:114_14": "Tadārammaṇa kālepana asaṅkhārikajavanānubandhāni asaṅkhārikānināma.",
  "anya-e0301n3:114_15": "Sasaṅkhārika javanānubandhāni sasaṅkhārikāni nāmāti.",
  "anya-e0301n3:114_16": "Etthapi sampiṇḍanattho visaddo.",
  "anya-e0301n3:114_17": "Tena ārammaṇachakka hīnattikavaseneva kāladesa santānādivasenaca tesaṁ anekabhedattaṁ sampiṇḍeti.",
  "anya-e0301n3:114_18": "Yasmā panetāni dānādivasena kāyakammādivasena chandādīni dhuraṁ katvā ca na pavattanti.",
  "anya-e0301n3:114_19": "Tasmā tāni puññakriyāvatthūnaṁ kammādhipatīnañca vasena vaḍḍhanaṁ nalabhantīti.",
  "anya-e0301n3:115_0": "[41] Vibhāvaniyaṁ pana",
  "anya-e0301n3:116_0": "Imāni viññattisamuṭṭhāpanābhāvato kammadvāra vasena na pavattanti.",
  "anya-e0301n3:116_1": "Avipākasabhāvatoca kammavasena napavattantīti vuttaṁ. Taṁ vicāretabbaṁ.",
  "anya-e0301n3:117_0": "Heṭṭhāhi kusalesu kammattikavaseneva vaḍḍhanaṁ vuttaṁ.",
  "anya-e0301n3:117_1": "Napana visuṁ kammadvāravasena.",
  "anya-e0301n3:117_2": "Kammattikañcanāma tividha kammadvāra vaseneva siddhanti.",
  "anya-e0301n3:117_3": "Nanu aṭṭhakathāyaṁ yohi kāmāvacarakusalesu kammadvāra kammapatha puññakriyāvatthubhedo vutto. So idha natthi. Kasmā.",
  "anya-e0301n3:117_4": "Aviññattijanakato avipāka dhammato tathā appavattiyācāti vuttanti. Saccaṁ.",
  "anya-e0301n3:117_5": "Tattha pana aviññattijanakato kammadvāra bhedo idha natthīti etena kāyakammaṁ vacīkammaṁ manokammanti evaṁ bhedassa abhāvaṁ vadati.",
  "anya-e0301n3:117_6": "Avipākadhammato kammapathabhedo idha natthīti etena dasavidhassa kammapathabhedassa abhāvaṁ vadati.",
  "anya-e0301n3:117_7": "Idhapana kusalesupi kammapathabhedaṁ aggahetvā tividhakammadvāra bhedabhinnaṁ kammattikameva gahitaṁ.",
  "anya-e0301n3:117_8": "Tañca viññatti samuṭṭhāpanā bhāvato tividhakammadvāravasena napavattantīti imināva siddhaṁ.",
  "anya-e0301n3:117_9": "Yadica heṭṭhā kusalesupi dasavidhakammapathabhedavasena visuṁ vaḍḍhanaṁ vuttaṁ siyā.",
  "anya-e0301n3:117_10": "Evaṁsati idhapi avipākasabhāvato kammapathavasena napavattantīti idaṁ vattabbamevāti.",
  "anya-e0301n3:118_0": "45.",
  "anya-e0301n3:118_1": "Mahākriyacittesupi mahāvipākesuviya ārammaṇa vaseneva vedenābhedo upari sayameva vakkhati. Ñāṇasampayutta, vippayutta, asaṅkhārika,",
  "anya-e0301n3:118_2": "sasaṅkhārikabhedopana yathārahaṁ kusalesu vuttanayena veditabbo.",
  "anya-e0301n3:119_0": "[42] Vibhāvaniyaṁ pana",
  "anya-e0301n3:120_0": "Tathā avicāretvā kriyacittānaṁpi kusale vuttanayena yathārahaṁ somanassa sahagatāditā veditabbāti vuttaṁ. Taṁ na yujjati.",
  "anya-e0301n3:121_0": "Iccevaṁ sabbathāpīti padānaṁ attho heṭṭhā vuttoyeva.",
  "anya-e0301n3:121_1": "Sahetuka kāmāvacara kusala vipāka kriya cittānīti ettha sahetu kaggahaṇaṁ kusala sadda sambandhe bhūtakathana visesanaṁ.",
  "anya-e0301n3:121_2": "Tenevahi taṁ kusalacittānaṁ cūḷanigamena gahitaṁ.",
  "anya-e0301n3:121_3": "Vipāka kriya saddasambandhepana byavacchedakavisesanaṁ daṭṭhabbaṁ.",
  "anya-e0301n3:122_0": "[43] Vibhāvaniyaṁ pana",
  "anya-e0301n3:123_0": "Sakkharakathalikaṁpi macchagumbaṁpi tiṭṭhantaṁpi carantaṁpi passatīti suttapade viya idha yathālābha yojanāti vuttaṁ. Taṁ na sameti.",
  "anya-e0301n3:123_1": "Tatthahi sakkharakathalikaṁnāma nacaratīti yuttaṁ.",
  "anya-e0301n3:123_2": "Idhapana kusalaṁ sahetukaṁ nahotīti nayuttametanti.",
  "anya-e0301n3:124_0": "46.",
  "anya-e0301n3:124_1": "Saṅgahagāthāyaṁ vedanā ñāṇa saṅkhāra bhedenāti vedanābhedena, ñāṇabhedena, saṅkhārabhedenaca.",
  "anya-e0301n3:124_2": "Tattha vedanā bhedenāti vedanābhedasiddhena cittabhedena,",
  "anya-e0301n3:124_3": "ñāṇabhedenāti ñāṇayogā yogasiddhenacittabhedena.",
  "anya-e0301n3:124_4": "Saṅkhārabhedenāti saṅkhārena vinā sahaca pavattapaccayagaṇabhedasiddhena cittabhedenāti attho.",
  "anya-e0301n3:124_5": "Idañhi samāsapadānaṁ sāmatthiyaṁ,",
  "anya-e0301n3:124_6": "yadidaṁ suviññātānaṁ nānāppakārānaṁ padatthānaṁ appakena byañjanena dīpanasamatthatāti.",
  "anya-e0301n3:125_0": "[44] Etena vibhāvaniyaṁ",
  "anya-e0301n3:126_0": "Sayaṁ abhinnānaṁ ñāṇasaṅkhārānaṁ bhedavacane cittassa bhedakara bhāve ca codanāya anokāsatā sādhitā hotīti.",
  "anya-e0301n3:127_0": "Tatrāyaṁ yojanā.",
  "anya-e0301n3:127_1": "Sahetu kāmāvacara puññapākakriyā vedanāñāṇasaṅkhārabhedena yathākkamaṁ chaca dvādasaca catuvīsati ca matāti. Etthaca –",
  "anya-e0301n3:128_0": "Vedanāñāṇasaṅkhāra, bhedenetāni aṭṭhadhā;",
  "anya-e0301n3:129_0": "Puññapākakriyābhedā, catuvīsatividhā makā tipi.",
  "anya-e0301n3:130_0": "Vattabbā.",
  "anya-e0301n3:130_1": "Evañhi sati atthagatica visadā hoti. Upari vakkha,",
  "anya-e0301n3:130_2": "mānāhica saṅgahagāthāhi saddhiṁ sametīti.",
  "anya-e0301n3:131_0": "47.Kāmetiādi sabbesaṁ kāmacittānaṁ saṅgahagāthā.",
  "anya-e0301n3:131_1": "Tattha kāme kāmabhūmiyaṁ pākāni sahetukāhetukavasena sabbāni vipākacittāni tevīsa.",
  "anya-e0301n3:131_2": "Puññāpuññāni kusalākusalacittānica vīsati.",
  "anya-e0301n3:131_3": "Kriyāca sahetukāhetukavasena sabbāni kriyacittāni pana ekādasa honti.",
  "anya-e0301n3:131_4": "Iccevaṁ sabbathāpi catuppaññāsa hontīti yojanā.",
  "anya-e0301n3:131_5": "Sabbathāti cettha visaddo lutta niddiṭṭho.",
  "anya-e0301n3:131_6": "Dhammasaṅgaṇiyaṁ vuttena sabbappakārenapi catuppaññāsaeva.",
  "anya-e0301n3:131_7": "Vibhaṅge vibhattena sabbappakārenapi catuppaññāsa evātiādinā tassa attho heṭṭhā vuttoyevāti.",
  "anya-e0301n3:132_0": "[45] Etena vibhāvaniyaṁ",
  "anya-e0301n3:133_0": "Idha vuttānaṁ kusalādīnaṁ antogadhabhedavasena tassa atthavibhāvanā paṭisiddhā hoti.",
  "anya-e0301n3:134_0": "[46] Yañca vibhāvaniyaṁ",
  "anya-e0301n3:135_0": "Kāme bhaveti vuttaṁ. Taṁpi vicāretabbaṁ.",
  "anya-e0301n3:136_0": "Bhavasaddo hi kusalākusalakammesu kammanibbattesuca vipāka kaṭattārūpesu vattamāno abhidhamme diṭṭho.",
  "anya-e0301n3:136_1": "Na tadaññesu nāmarūpadhammesūthi.",
  "anya-e0301n3:136_2": "Bhūmipariyāyoca idha kāmasaddo.",
  "anya-e0301n3:136_3": "Bhūmītica sahokāso indriyā nindriyabaddhadhammasamūho vuccatīti kāme kāmabhūmiyanti ayamattho daṭṭhabbo.",
  "anya-e0301n3:136_4": "Bhavotivā bhūmieva vuccati suttantapariyāyena bhavanti ettha sattā saṅkhārācāti katvā. Esanayo paratthapīti.",
  "anya-e0301n3:137_0": "Iti paramatthadīpaniyānāma abhidhammatthasaṅgahassa",
  "anya-e0301n3:138_0": "Catutthavaṇṇanāya kāmacittassa",
  "anya-e0301n3:139_0": "Paramatthadīpanā niṭṭhitā.",
  "anya-e0301n3:140_0": "48.",
  "anya-e0301n3:140_1": "Evaṁ kāmacittasaṅgahaṁ dassetvā idāni yathānuppattaṁ rūpacittasaṅgahaṁ dassento vitakkavicārapītisukhekaggatāsahitantiādimāha.",
  "anya-e0301n3:140_2": "Vitakkoca vicāroca pītica sukhañca ekaggatācāti dvando. Tāhi sahitanti samāso.",
  "anya-e0301n3:140_3": "Vitakkavicārapītisukhe kaggatā saṅkhātenasamuditenapathamajjhānena sampayuttaṁkusalacittaṁ pathamajjhānakusalacittaṁ. Tattha kenaṭṭhenapathamaṁ, kenaṭṭhenaca jhānanti.",
  "anya-e0301n3:140_4": "Ādito paṭipajjitabbattā pathamaṁ.",
  "anya-e0301n3:140_5": "Kasiṇādikassa ārammaṇassa aniccādilakkhaṇassaca upanijjhāyanato paccanīkadhammānañca jhāpanato dayhanato jhānaṁ.",
  "anya-e0301n3:140_6": "Imesu dvīsu atthesu ekaggatāeva sāti sayayuttāti daṭṭhabbā.",
  "anya-e0301n3:140_7": "Sāhi ekattārammaṇasaṅkhāto eko aggokoṭikoṭṭhāsovā assāti atthena ekaggasaṅkhātassa cittassa tathāpavattane ādhipaccaguṇayogena ekaggatāti ca vuccati.",
  "anya-e0301n3:140_8": "Sāyeva cittaṁ nānārammaṇesu vikkhipituṁ adatvā ekasmiṁ yevārammaṇe paṭipakkhadhammānaṁ dūrībhāvena sammāca ādhiyati thapeti.",
  "anya-e0301n3:140_9": "Indriyānañca samabhāvaṁ katvā tattheva līnuddhaccābhāvāpādanena samañca ādhiyati thapetīti atthena samādhītica vuccati.",
  "anya-e0301n3:140_10": "Sāyevaca pāḷiyaṁ avikkhepo avisāhāro saṇṭhiti avaṭṭhitīti niddiṭṭhāti.",
  "anya-e0301n3:140_11": "Vitakkādayopi pana tassā sātisayaṁ upakārakattā jhānanteva vuttā.",
  "anya-e0301n3:140_12": "Tathā hi vitakko tāva cittaṁ thinamiddhavasena osakkituṁ adatvā daḷhaṁ ārammaṇābhimukhameva karoti.",
  "anya-e0301n3:140_13": "Ārammaṇābhiniropana lakkhaṇohi vitakko.",
  "anya-e0301n3:140_14": "Thina middhanīvaraṇassaca ujuppaṭipakkhoti.",
  "anya-e0301n3:140_15": "Vicāroca naṁ vicikicchāvasena saṁsappituṁ adatvā daḷhaṁ ārammaṇānubandhameva karoti.",
  "anya-e0301n3:140_16": "Ārammaṇānumajjanalakkhaṇo hi vicāro paññāpakatiko.",
  "anya-e0301n3:140_17": "Vicikicchānīvaraṇassaca ujuppaṭipakkhoti.",
  "anya-e0301n3:140_18": "Pītica cittaṁ byāpādavasena ukkaṇṭhituṁ adatvā ārammaṇe parituṭṭhameva karoti.",
  "anya-e0301n3:140_19": "Ārammaṇasaṁpi yāyanalakkhaṇā hi pīti.",
  "anya-e0301n3:140_20": "Byāpādanīvaraṇassaca ujuppaṭipakkhāti.",
  "anya-e0301n3:140_21": "Tathā sukhañca naṁ uddhacca kukkuccavasena avūpasamituṁ adatvā ārammaṇe laddhasātaṁ upabrūhitaṁ karoti. Sākalakkhaṇañhi sukhaṁ,",
  "anya-e0301n3:140_22": "uddhaccakukkuccanīvaraṇassaca ujuppaṭipakkhanti.",
  "anya-e0301n3:141_0": "Upekkhāca santasabhāvattā sukheeva saṅgahitāti.",
  "anya-e0301n3:141_1": "Evaṁ karontāca te dhammā tasmiṁ ārammaṇe tassa cittassa suṭṭhu ekaggabhāvatthāyaca honti. Ekaggabhāvotica ekaggatāyeva.",
  "anya-e0301n3:141_2": "Sāca ekaggatā tehi dhammehi tathā anuggahitā suṭṭhu balavatī hutvā sayaṁ kāmacchandavasena nānārammaṇesu cittavidhāvanaṁ nīvāretvā kasiṇanimittādike tasmiṁ ārammaṇe niccalaṁ ṭhatvā taṁārammaṇaṁ upagantvā nijjhāyati oloketi.",
  "anya-e0301n3:141_3": "Tasmā te sabbepi dhammā upanijjhāyanaṭṭhenapi jhānanti vuttāti.",
  "anya-e0301n3:141_4": "Tesuca tathā pavattamānesu tappaccanīkā nīvaraṇadhammā okāsaṁ alabhitvā manasmiṁpi pariyuṭṭhituṁ nasakkonti. Jhāpitānāma honti.",
  "anya-e0301n3:141_5": "Tasmā te paccanīkajjhāpanaṭṭhenapi jhānanti vuttāti.",
  "anya-e0301n3:141_6": "Evaṁ santepi yasmā jhāna magga sambodhisaṅkhātesu tīsu ṭhānesu dhammasāmaggī padhānaṁ hoti.",
  "anya-e0301n3:141_7": "Aṅgānaṁ samaggabhāveeva appanāpattivasena upanijjhāya nādi kiccasaṁsiddhito.",
  "anya-e0301n3:141_8": "Yasmāca ete dhammā vuttanayena visuṁvisuṁ attano kiccaṁ karontāpi cittassa ārammaṇe niccalappavatti saṅkhātaṁ ekameva upanijjhānakiccaṁ sādhenti.",
  "anya-e0301n3:141_9": "Tasmā rathaṅgānaṁ samudāyeeva rathavohāroviya tesaṁ samudāyeeva jhāna vohāro siddhoti veditabbo.",
  "anya-e0301n3:141_10": "Aparepana pañcannaṁpi tesaṁ ārammaṇābhiniropanādīni yathāsakaṁ kiccāniyeva visuṁ visuṁ upanijjhānakiccānināma hontīti paṭṭhāne jhānapaccayaṁ patvā sabbepete visuṁ visuṁ jhānapaccayaṁ sādhentiyeva.",
  "anya-e0301n3:141_11": "Tasmā te visuṁ visuṁpi jhānāniyeva hontīti sakkā vattuṁ.",
  "anya-e0301n3:141_12": "Yathāca pañcaṅgikaṁ sīlaṁ dasaṅgikaṁ sīlanti ettha pañcasamuditādīni tesaṁ sīlānaṁ pañcaṅgikā dināmalābhasseva kāraṇāni honti. Na sīlabhāvassa.",
  "anya-e0301n3:141_13": "Na hi pāṇātipātā veramaṇādikaṁ ekaṁpi samānaṁ sīlaṁnāma na hotīti.",
  "anya-e0301n3:141_14": "Evamevaṁ idhapi pañcasamuditādīni pañcaṅgikādi bhāvasseva pathamajjhānādi bhāvassevaca kāraṇāni.",
  "anya-e0301n3:141_15": "Napana jhānabhāvassāti nasakkā viññātuṁ.",
  "anya-e0301n3:141_16": "Itarathā jhānapaccaye jhānaṅgāni paccaniyāniyeva siyuntipi vadanti.",
  "anya-e0301n3:141_17": "Ettāvatā satipi imassa cittassa phassādīhipi sahitabhāve tesaṁ tathāvidhakiccavisesābhāvā idha aggahaṇantipi siddhaṁ nahotīti.",
  "anya-e0301n3:141_18": "Vicārapītisukhekaggatā saṅkhātena dutīyajjhānena sampayuttaṁ kusalacittaṁ dutīyajjhāna kusalacittaṁ, evaṁ sesesupi.",
  "anya-e0301n3:142_0": "49. Ettha siyā.",
  "anya-e0301n3:142_1": "Kenapana imesaṁ jhānānaṁ aṅgabhedo katoti. Puggalajjhāsayena katoti.",
  "anya-e0301n3:142_2": "Yohi vitakkasahāyo hutvā pañcaṅgikaṁ pathamajjhānaṁ uppādetvā tattha vasībhāvaṁ katvā punavitakke nibbindati.",
  "anya-e0301n3:142_3": "Tassa vitakkaṁ samatikkamitvā avitakkaṁ caturaṅgikaṁ jhānaṁ adhigantuṁ ajjhāsayo saṇṭhāti.",
  "anya-e0301n3:142_4": "Tadā so tameva pathamajjhānaṁ pādakabhāvatthāya daḷhaṁ samāpajjitvā vuṭṭhāya tena ajjhāsayena saheva punabhāvanaṁ anuyuñjanto avitakkaṁ caturaṅgikaṁ jhānaṁ adhigacchati.",
  "anya-e0301n3:142_5": "Tattha sā bhāvanāsayaṁ vitakkayuttāpi tena ajjhāsayena paribhāvitattā vitakkavirāga bhāvanānāma hoti. Tassā bhāvanāya.",
  "anya-e0301n3:142_6": "Balena taṁ jhānaṁ uppajja mānaṁ avitakkaṁ caturaṅgikaṁ uppajjati.",
  "anya-e0301n3:142_7": "Sesajjhānādhigamesupi esevanayoti.",
  "anya-e0301n3:142_8": "Evaṁ puggalajjhāsayena tesaṁ jhānānaṁ aṅgabhedo katoti veditabbo.",
  "anya-e0301n3:142_9": "Etthaca uttaruttarajjhānā dhigamane pādakabhāvatthāya purimapurimajjhānassa samāpajjanaṁ avassaṁ icchitabbaṁ.",
  "anya-e0301n3:142_10": "Heṭṭhimaṁ heṭṭhimaṁ paguṇajjhānaṁ uparimassa uparimassa padaṭṭhānaṁ hotīti aṭṭhakathāyaṁ vuttaṁ.",
  "anya-e0301n3:142_11": "Ajjhāsayabalenapana uttarajjhānaṁ uppajjamānaṁ pādakajjhānasadisaṁ nahoti.",
  "anya-e0301n3:142_12": "Pādakajjhānatohi puggalajjhāsayova balavataro.",
  "anya-e0301n3:142_13": "Tenāha bhagavā ijjhati bhikkhave sīlavato cetopaṇidhi visuddhattāti.",
  "anya-e0301n3:142_14": "Ayañca attho upari lokuttaracittaṁ patvā āvi bhavissatīti.",
  "anya-e0301n3:143_0": "50. Ettha siyā.",
  "anya-e0301n3:143_1": "Kasmā idha saṅkhārabhedo navuttoti. Pāḷiyameva avuttattā. Kasmāca so pāḷiyaṁ avuttoti.",
  "anya-e0301n3:143_2": "Paṭipadā bhedavacaneneva siddhattāti.",
  "anya-e0301n3:143_3": "Tathāhi sabbesaṁpi lokiya lokuttarajjhānānaṁ sukhappaṭipadabhāve siddhe asaṅkhārikabhāvo siddhoyeva hoti.",
  "anya-e0301n3:143_4": "Dukkhappaṭipadabhāveca siddhe tesaṁ sasaṅkhārikabhāvo siddhoyeva hotīti. Kathaṁ viññāyatīti ce. Aṭṭhakathādassanato. Vuttañhetaṁ aṭṭhasāliniyaṁ -",
  "anya-e0301n3:144_0": "Yo ādito kilese vikkhambhento dukkhena sasaṅkhārena sappayogena kilamanto vikkhambheti. Tassa dukkhā paṭipadā hoti.",
  "anya-e0301n3:144_1": "Yo kilese vikkhambhento sukhena akilamanto vikkhambheti. Tassa sukhāpaṭipadā hotīti.",
  "anya-e0301n3:145_0": "Tathā sammohavinodanī visuddhimaggesupīti.",
  "anya-e0301n3:145_1": "Etthaca pubbavākye dukkhena sasaṅkhārena sappayogenāti diṭṭhattā paravākyepi sukhe na asaṅkhārena appayogenāti diṭṭhameva hoti.",
  "anya-e0301n3:145_2": "Tattha sasaṅkhārena sappayogenāti saṅkhārappayogasahitena kāmādīnavadassanādinā paccayagaṇenāti attho.",
  "anya-e0301n3:145_3": "Etena sabbesaṁ dukkhappaṭipadajjhānānaṁ sasaṅkhārikabhāvo vutto hoti.",
  "anya-e0301n3:145_4": "Asaṅkhārena appayogenāti saṅkhārappayogarahitena teneva paccayagaṇena.",
  "anya-e0301n3:145_5": "Etena sabbesaṁ sukhappaṭipadajjhānānaṁ asaṅkhārikabhāvo vutto hotīti.",
  "anya-e0301n3:145_6": "Khippābhiññajjhānānaṁpihi dukkhappaṭipadabhāve sati sasaṅkhārikatāva viññāyati.",
  "anya-e0301n3:145_7": "Dandhabhiññajjhānānaṁpi sukhappaṭipadabhāve sati asaṅkhārikatāva viññāyatīti.",
  "anya-e0301n3:145_8": "Yadievaṁ paṭipadārahitānaṁ magga siddhaupapattisiddhajjhānānaṁ kathaṁ saṅkhārabhedo siddhoti.",
  "anya-e0301n3:145_9": "Tesaṁpi vaḷañjanakāle samāpattippaṭibandhakānaṁ paccayānaṁ sannihitā sannihitavasena dukkhasukhappaṭipadabhāvasambhavo hotiyevāti.",
  "anya-e0301n3:145_10": "Tattha maggasiddhajjhānaṁnāma suddhavipassanāyānikānaṁ maggappaṭilābhena saheva siddhajjhānaṁ.",
  "anya-e0301n3:145_11": "Taṁ duvidhaṁ heṭṭhimamaggasiddhaṁ, arahattamaggasiddhanti.",
  "anya-e0301n3:145_12": "Tattha mahāsamayasutte āgatānaṁ pañcasatānaṁ bhikkhūnaṁ jhānaṁ heṭṭhima maggasiddhaṁ.",
  "anya-e0301n3:145_13": "Ānandattherassa jhānaṁ arahattamaggasiddhaṁ.",
  "anya-e0301n3:145_14": "Yaṁpi anāgāmīnaṁ ajānantānaññeva satthena hanitvā sahasā marantānaṁ uppannaṁ. Taṁpi maggasiddhagatikaṁ.",
  "anya-e0301n3:145_15": "Yopana aṭṭhasamāpattiyo bhāvetvā aññatarasmiṁ rūpi brahmaloke nibbatti.",
  "anya-e0301n3:145_16": "Tassa tā samāpatti yo tattha pākatikāeva honti. Idaṁ upapattisiddhanti.",
  "anya-e0301n3:145_17": "Ekasmiṁ bhavepi hi laddhajjhānāni vaḷañjanakāle sannihitapaccayavasena nānāpaṭipadāyuttāni hontīti.",
  "anya-e0301n3:145_18": "Jhānuppattippaṭipadā rahitattāvā asaṅkhārikajjhānesu tesaṁ saṅgaho yutto siyāti. Apica,",
  "anya-e0301n3:145_19": "nettipāḷiyaṁ sabbesaṁ lokiya lokuttarasamādhīnaṁ saṅkhārabhedo sarūpatova niddiṭṭho.",
  "anya-e0301n3:145_20": "Yathāha-dve samādhayo sasaṅkhāro samādhi asaṅkhāro samādhīti.",
  "anya-e0301n3:145_21": "Aṭṭhakathāyañca sukhappaṭipadā pubbakānaṁ dvinnaṁ dandhābhiññakhippābhiññasamādhīnaṁ asaṅkhārabhāvo dukkhappaṭipadā pubbakānaṁ dvinnaṁ sasaṅkhārabhāvoca vuttoti.",
  "anya-e0301n3:145_22": "Ettāvatā sabbesaṁ mahaggatalokuttarajjhānacittānaṁ asaṅkhārika sasaṅkhārikavasena visuṁ visuṁ duvidhabhāvo siddho hoti.",
  "anya-e0301n3:145_23": "Yasmāpana ayaṁ saṅkhāravohāro akusalānaṁpi sādhāraṇo.",
  "anya-e0301n3:145_24": "Paṭipadāvohāropana visesena paṭipattidhammesveva pākaṭo.",
  "anya-e0301n3:145_25": "Mahaggata lokuttaradhammāca ekantaṁ paṭipattidhammāeva.",
  "anya-e0301n3:145_26": "Tasmā tesaṁ bhedaṁ saṅkhāravasena avatvā paṭipadāvaseneva dhammasaṅgaṇi pāḷiyaṁpi vuttoti daṭṭhabbo. Ayamettha paramatthadīpanā.",
  "anya-e0301n3:146_0": "51.[47] Yaṁpana vibhāvaniyaṁ",
  "anya-e0301n3:147_0": "‘‘Sabbassapi jhānassa parikammasaṅkhātapubbābhisaṅkhārena vinā kevalaṁ adhikāravasena anuppajjanato asaṅkhārikantipi.",
  "anya-e0301n3:147_1": "Adhikārenaca vinā kevalaṁ parikammābhisaṅkāravaseneva anuppajjanato sasaṅkhārikantipi nasakkā vattu’’nti vuttaṁ. Tattha parikammasaṅkhāta.La.",
  "anya-e0301n3:147_2": "Asaṅkhārikantipi nasakkā vattunti idaṁ tāva nayujjati.",
  "anya-e0301n3:148_0": "Na hi parikammasaṅkhāta pubbābhisaṅkhāro imasmiṁ saṅkhārabhede saṅkhāro evanāma hoti. Kasmā,",
  "anya-e0301n3:148_1": "jhānuppattiyā pakatipaccaya bhūtattā,",
  "anya-e0301n3:148_2": "tathāhi loke sāsaneca sabbaṁpi kusalākusala kammaṁ attano anurūpena parikammasaṅkhāta pubbābhisaṅkhārena vinā uppannaṁnāma natthi.",
  "anya-e0301n3:148_3": "Antamaso ālopabhikkhādānamattaṁpīti.",
  "anya-e0301n3:148_4": "Yañca cittaṁ yena attano anurūpena parikammasaṅkhātapubbā bhisaṅkhārena vinā na uppajjati.",
  "anya-e0301n3:148_5": "So tassa cittassa pakatipaccayagaṇeevaanto gadho hoti.",
  "anya-e0301n3:148_6": "Jhānānica lokiya lokuttara bhūtāni sabbāni attano anurūpena parikammasaṅkhāta pubbabhāgabhāvanā bhisaṅkhārena vinā uppannānināma natthīti so tesaṁ pakatipaccayagaṇesueva antogadho hotīti.",
  "anya-e0301n3:148_7": "Itarathā sabbaṁpi kusalākusala kammaṁ asaṅkhārikaṁ nāmanatthīti āpajjatīti.",
  "anya-e0301n3:149_0": "[48] Yañca tattha",
  "anya-e0301n3:150_0": "Adhikārenaca vinā kevalaṁ.La.",
  "anya-e0301n3:150_1": "Sasaṅkhārikantipi nasakkā vattunti vuttaṁ. Taṁpi na yujjatiyeva.",
  "anya-e0301n3:151_0": "Na hi lokiyajjhānānināma adhikārena vinā nuppajjantīti atthi.",
  "anya-e0301n3:151_1": "Kevalaṁpana pubbe samathakammesu katādhikārassa sukhappaṭipadajjhānaṁ uppajjati.",
  "anya-e0301n3:151_2": "Akatādhikārassapana dukkhappaṭipadajjhānanti evameva aṭṭhakathāsu āgataṁ.",
  "anya-e0301n3:151_3": "Vuttañhi tattha yoca samathe akatādhikāro. Tassa dukkhā paṭipadā hoti. Katādhikārassasukhāti. Apica,",
  "anya-e0301n3:151_4": "purimabhave siddhaṁ adhikāraṁ gahetvā idha saṅkhārabhedavicāraṇāpi nayuttāeva.",
  "anya-e0301n3:151_5": "Kusalakriyajjhānesu hi sanni hitapaccayavaseneva tabbicāraṇā yuttāti.",
  "anya-e0301n3:152_0": "[49] Ettāvatā",
  "anya-e0301n3:153_0": "Athavātiādiko pacchima vikappopi paṭikkhitto eva hotīti.",
  "anya-e0301n3:154_0": "52.",
  "anya-e0301n3:154_1": "Ettha jhānaṁ anuyuñjantassa nimittuppādato pubbaṁ paṭipadāya khettaṁ, pacchā abhiññāya khettaṁ.",
  "anya-e0301n3:154_2": "Tattha pubbe viruddhapaccayānaṁ sannihitena kilamantassa sato paṭipajjantassa bhāvanā paṭipadā dukkhānāma hoti. Akilamantassa sukhā.",
  "anya-e0301n3:154_3": "Pacchāca dandhaṁ appanaṁ pattassa bhāvanābhiññā dandhābhiññānāma hoti.",
  "anya-e0301n3:154_4": "Khippaṁ pattassa khippābhiññānāma.",
  "anya-e0301n3:154_5": "Tattha pubbe dukkhā paṭipadā pacchā dandhaṁvā khippaṁvā uppannaṁ jhānaṁ dukkhappaṭipadaṁnāma karoti.",
  "anya-e0301n3:154_6": "Sukhāpana sukhappaṭipadaṁnāma karotīti.",
  "anya-e0301n3:154_7": "Dutīyajjhānādīsupana purimajjhāne nikanti vikkhambhanassa dukkhasukhatāvasena paṭipadābhedo veditabbo.",
  "anya-e0301n3:154_8": "Yopana etarahi gahaṭṭhovā pabbajitovā pubbabhave akatādhikāropi antarāyikadhammamutto kalyāṇapaṭipattiyaṁ ṭhito chinnapalibodho pahitatto jhānaṁ bhāveti.",
  "anya-e0301n3:154_9": "Tassa jhānabhāvanā nasampajjatīti natthīti niṭṭhamettha gantabbanti. [Kusalajjhānaṁ]",
  "anya-e0301n3:155_0": "53.",
  "anya-e0301n3:155_1": "Vipākajjhāne kāmakusalaṁ appanaṁ apattaṁ mudubhūtaṁ dubbalaṁ hoti.",
  "anya-e0301n3:155_2": "Parittesu nānākiccaṭṭhānesuca hīnesupi attabhāvesuca vipaccati.",
  "anya-e0301n3:155_3": "Tasmā taṁ attanā asadisaṁpi vipākaṁ janeti.",
  "anya-e0301n3:155_4": "Mahaggatakusalaṁpana appanāpattaṁ tikkhaṁ balavaṁ hoti.",
  "anya-e0301n3:155_5": "Uḷāre brahmattabhāve bhavaṅgaṭṭhānesuyeva vipaccati.",
  "anya-e0301n3:155_6": "Tasmā taṁ sadāpi attanā sadisameva vipākaṁ janeti.",
  "anya-e0301n3:155_7": "Teneva vitakkavicārapīti sukhekaggatā sahitantiādinā vipākaṁpi sabbaso kusala sadisameva dasseti.",
  "anya-e0301n3:156_0": "[50] Anantarabhaveyeva phaladānattā taṁ attanā sadisameva vipākaṁ janetītica vadanti, taṁ na sundaraṁ.",
  "anya-e0301n3:157_0": "Evañhi sati kāmakusalaṁpi sattamajavanaṁ attanā sadisavipāka meva janeyyāti.",
  "anya-e0301n3:157_1": "Yasmāca kusalameva niranusayasantāne pavattaṁ kriyajjhānaṁ nāma hoti.",
  "anya-e0301n3:157_2": "Tasmā kriyacittaṁpi kusala sadisameva dasseti.",
  "anya-e0301n3:158_0": "54.Pañcadhātiādisaṅgahagāthā.",
  "anya-e0301n3:158_1": "Tattha jhānabhedenāti pathamajjhānādīhi pañcahi jhānehi sampayogabhedena.",
  "anya-e0301n3:158_2": "Rūpāvacaramānasaṁ jhānabhedena pañcadhā hoti. Pathamajjhānikaṁ, dutīyajjhānikaṁ, tatīyajjhānikaṁ, catutthajjhānikaṁ,",
  "anya-e0301n3:158_3": "pañcamajjhānikanti evaṁ pañcavidhaṁ hotīti attho.",
  "anya-e0301n3:158_4": "Tameva puññapākakriyābhedena pañcadasadhā bhaveti yojanā.",
  "anya-e0301n3:159_0": "[51] Vibhāvaniyaṁ pana",
  "anya-e0301n3:160_0": "Jhānabhedenāti jhānaṅgehi sampayogabhedenāti vuttaṁ. Taṁ na sundaraṁ.",
  "anya-e0301n3:161_0": "Añño hi jhānabhedo. Añño jhānaṅgabhedo.",
  "anya-e0301n3:161_1": "Tattha pathamaṁ jhānaṁ dutīyaṁ jhānantiādijhānabhedo. Pathamajjhāne pañca aṅgāni.",
  "anya-e0301n3:161_2": "Dutīyajjhāne cattārītiādi jhānaṅgabhedo.",
  "anya-e0301n3:161_3": "Tesu idha jhānabhedova adhippeto. Na jhānaṅgabhedo.",
  "anya-e0301n3:161_4": "Cittañhi jhānabhede neva pañcavidhaṁ hoti. Najhānaṅgabhedena.",
  "anya-e0301n3:161_5": "Jhānameva pana jhānaṅgabhedena pañcavidhanti.",
  "anya-e0301n3:162_0": "[52] Yañca tattha",
  "anya-e0301n3:163_0": "‘‘Pañcadhāti pañcaṅgikaṁ caturaṅgikaṁ tivaṅgikaṁ duvaṅgikaṁ puna duvaṅgikanti pañcavidhaṁ hotī’’ti vuttaṁ. Taṁpi na sundaraṁ.",
  "anya-e0301n3:164_0": "Jhānameva hi pañcaṅgikādi hoti. Na cittanti.",
  "anya-e0301n3:165_0": "Rūpāvacara cittassa paramatthadhīpanā.",
  "anya-e0301n3:166_0": "55.",
  "anya-e0301n3:166_1": "Idāni yathānuppattaṁ arūpacittaṁ niddisanto ākāsānañcā yatanakusalacittantiādi māha.",
  "anya-e0301n3:166_2": "Tattha bhuso kāsati dibbatīti ākāso.",
  "anya-e0301n3:166_3": "So hi sayaṁ sarūpato anupalabbhamānopi candasūriyobhāsādīnaṁ vasena ativijjotamānoviya khāyatīti.",
  "anya-e0301n3:166_4": "Nakassati chedana bhedana vasena na vilekhīyatīti akāso. Akāsoeva ākāso tipi vadanti.",
  "anya-e0301n3:166_5": "So pana ajaṭākāso paricchinnākāso kasiṇugghāṭimākāso rūpakalāpaparicchedākāsoti catubbidho hoti.",
  "anya-e0301n3:166_6": "Tattha idha kasiṇugghāṭimākāso adhippeto.",
  "anya-e0301n3:166_7": "So hi anantena ajaṭākāsena saha ekībhūtoviya hoti.",
  "anya-e0301n3:166_8": "Yogināca anantabhāvena pharīyati.",
  "anya-e0301n3:166_9": "Tasmā ananto ākāsoti ākāsānanto.",
  "anya-e0301n3:166_10": "Nāssa uppādantovā vayantovā paññāyatīti anantotipi vuttaṁ. Soyeva ākāsānañcaṁ.",
  "anya-e0301n3:166_11": "Sakatthe yakārena saha siddhattā.",
  "anya-e0301n3:166_12": "Yathā pana devānaṁ adhiṭṭhānavatthu devāyatananti vuccati.",
  "anya-e0301n3:166_13": "Tathā idhapi tasmiṁ appanāpattassa sasampayuttassa jhānassa adhiṭṭhānaṭṭhena tadeva āyatanantipi vuccati.",
  "anya-e0301n3:166_14": "Iti ākāsānañcaṁ āyatanamassāti ākāsānañcāyatanaṁ. Cittacetasikarāsi.",
  "anya-e0301n3:167_0": "Ākāsānañcā yatananti ākāsānañcā yatanaṁ samāpannassavā upapannassavā diṭṭhadhammasukhavihārissavā citta ceta sikādhammāti hi vibhaṅge vuttaṁ.",
  "anya-e0301n3:168_0": "Ākāsānañcāyatane pavattaṁ kusalacittanti ākāsānañcāyatanakusalacittaṁ.",
  "anya-e0301n3:168_1": "Viññāṇañcāyatananti ettha viññāṇaṁnāma ākāsānañcāyatanacittameva.",
  "anya-e0301n3:168_2": "Taṁpana sayaṁ uppādādi antavantaṁpi anantasaññite ākāse pavattanato anantanti vuccati. Koṭṭhāsatthovā antasaddo.",
  "anya-e0301n3:168_3": "Attano uppādādīsu koṭṭhāsesu ekadese aṭṭhatvā sakalassa pharaṇavasena tadārammaṇāya bhāvanāya pavattanato anantanti vuccati.",
  "anya-e0301n3:168_4": "Anantasaññitevā ākāse pavattanato anantanti evaṁ tadārammaṇāya bhāvanāya pavattattā anantanti vuccati.",
  "anya-e0301n3:168_5": "Anantasaññitevā ākāse attano pharaṇākāra vasenapi anantanti vattuṁ yujjatiyeva.",
  "anya-e0301n3:168_6": "Anantaṁ viññāṇanti viññāṇānantaṁ.",
  "anya-e0301n3:168_7": "Tameva viññāṇañcaṁ niruttinayena,",
  "anya-e0301n3:168_8": "viññāṇañcaṁ āyatanaṁ assāti viññāṇañcāyatanaṁ.",
  "anya-e0301n3:168_9": "Viññāṇañcāyatana saṅkhāte cittacetasikarāsimhi pavattaṁ kusalacittantisamāso.",
  "anya-e0301n3:169_0": "Viññāṇañcāyatananti viññāṇañcāyatanaṁ samāpannassavā upapannassavādiṭṭhadhammasukhavihārissavācittacetasikādhammātihi vibhaṅge vuttaṁ.",
  "anya-e0301n3:170_0": "[53] Vibhāvaniyaṁ pana mahāṭīkāyañca",
  "anya-e0301n3:171_0": "‘‘Dutīyā ruppa viññāṇena añcitabbaṁ pāpuṇitabbanti viññāṇañca’’ntipi vuttaṁ. Taṁ pāḷiyā na sameti.",
  "anya-e0301n3:172_0": "Anantaṁ viññāṇanti tadeva viññāṇaṁ ñāṇena phuṭṭhaṁ manasikaroti, anantaṁ pharati.",
  "anya-e0301n3:172_1": "Tena vuccati anantaṁ viññāṇantītihi vuttaṁ.",
  "anya-e0301n3:172_2": "Etena ca taṁviññāṇaṁ ekantena anantavisesanayuttaṁ hotīti viññāyatīti. Tameva ākāsantipi pāṭho.",
  "anya-e0301n3:172_3": "Ākiñcaññāyatananti ettha kiñci kiñcananti atthato ekaṁ appamattakassa nāmaṁ.",
  "anya-e0301n3:172_4": "Natthi kiñcanaṁ appamattakaṁ antamaso bhaṅgamattaṁpi avasiṭṭhaṁ assa pathamā ruppaviññāṇassāti akiñcanaṁ. Akiñcanassa bhāvo ākiñcaññaṁ. Pathamāruppaviññāṇābhāvo.",
  "anya-e0301n3:172_5": "So hi natthi kiñcīti manasikāra vasena taṁnāmaṁ labhatīti.",
  "anya-e0301n3:172_6": "Ākiñcaññaṁ āyatanamassātiādi vuttanayameva.",
  "anya-e0301n3:172_7": "Nevasaññā nāsaññāyatananti ettha oḷārika saññaṁ sandhāya nevatthi saññā assāti nevasaññaṁ.",
  "anya-e0301n3:172_8": "Sukhumasaññaṁ sandhāya naca natthi saññā assāti nāsaññaṁ,",
  "anya-e0301n3:172_9": "nevasaññañca taṁ nāsaññañcāti nevasaññā nāsaññaṁ majjhe dīghaṁ katvā, citta cetasikarāsieva.",
  "anya-e0301n3:172_10": "Tameva yogino sukhavisesānaṁ adhiṭṭhānaṭṭhena āyatananti nevasaññā nāsaññāyatanaṁ.",
  "anya-e0301n3:172_11": "Tasmiṁ pavattaṁ kusala cittanti samāso. Athavā.",
  "anya-e0301n3:172_12": "Saññāyeva paṭusaññākiccassa abhāvato nevasaññāca hoti.",
  "anya-e0301n3:172_13": "Saṅkhārāvasesa sukhumabhāvena vijjamānattā asaññāca nahotīti katvā nevasaññānā saññānāma, sāyeva āyatanaṁ,",
  "anya-e0301n3:172_14": "tenaca sampayuttaṁ kusala cittanti samāso.",
  "anya-e0301n3:172_15": "Etthaca yasmā ādito paṭṭhāya oḷārike nīvaraṇadhamme vitakkādikeca pajahitvā sesadhammeca bhāvanā balena uparupari sukhumabhāvaṁ pāpetvā anukkamena paṭipajjantā sukhumaṭṭhena lokiyadhammesu muddhabhūtaṁ imaṁ samāpattiṁ pāpuṇanti.",
  "anya-e0301n3:172_16": "Tasmā idha cittaṁpi nevacittanācittameva hoti.",
  "anya-e0301n3:172_17": "Phassopi neva phassanāphassoeva hoti, tathā vedanādayopīti.",
  "anya-e0301n3:172_18": "Tasmā idhasaññāggahaṇaṁ desanāsīsamattanti daṭṭhabbaṁ.",
  "anya-e0301n3:172_19": "Vipākesu viññāṇañcāyatananti ettha viññāṇanti pathamāruppakusala viññāṇameva.",
  "anya-e0301n3:172_20": "Tañca atītānantarabhave pavattaṁ daṭṭhabbaṁ.",
  "anya-e0301n3:172_21": "Akiñcana bhāvoca tasseva natthi bhāvoti.",
  "anya-e0301n3:172_22": "Kriyacittesu pana viññāṇaṁ nāma kusalabhūtaṁ kriyabhūtañca duvidhaṁ pathamāruppaviññāṇaṁ veditabbaṁ.",
  "anya-e0301n3:172_23": "Akiñcanabhāvoca tasseva duvidhassa viññāṇassa abhāvo yevāti.",
  "anya-e0301n3:173_0": "56.",
  "anya-e0301n3:173_1": "Saṅgahagāthāyaṁ ārammaṇappabhedenāti ālambi tabbānaṁ kasiṇugghāṭimākāsādīnaṁ catunnaṁ ārammaṇānaṁ pabhedena.",
  "anya-e0301n3:173_2": "Duvidhaṁhi idha ārammaṇacatukkaṁ, atimikkatabba catukkaṁ, ālambi tabba catukkañca.",
  "anya-e0301n3:173_3": "Tattha pathamāruppe rūpapañcamajjhānassa ārammaṇa bhūtaṁ.",
  "anya-e0301n3:173_4": "Kasiṇanimittaṁ atikkami tabbaṁnāma.",
  "anya-e0301n3:173_5": "Taṁ ugghāṭetvā laddhaṁ ākāsaṁ ālambitabbaṁ nāma.",
  "anya-e0301n3:173_6": "Dutīyāruppe pathamāruppassa ārammaṇabhūtaṁ ākāsaṁ atikkamitabbaṁnāma.",
  "anya-e0301n3:173_7": "Pathamāruppaviññāṇaṁ ālambi tabbaṁnāma.",
  "anya-e0301n3:173_8": "Tatīyāruppe taṁpathamāruppaviññāṇaṁ atikkamitabbaṁnāma.",
  "anya-e0301n3:173_9": "Tassa natthibhāvo ālambitabbaṁnāma.",
  "anya-e0301n3:173_10": "Catutthāruppe so natthi bhāvo atikkamitabbaṁ nāma.",
  "anya-e0301n3:173_11": "Tatīyāruppaviññāṇaṁ ālambi tabbaṁ nāmāti.",
  "anya-e0301n3:173_12": "Tattha kiñcāpi imaṁ āruppamānasaṁ catunnaṁ atikkami tabbānaṁpi bhedena catubbidhaṁ hoti,",
  "anya-e0301n3:173_13": "tathāpi ākāsānañcāya tanantiādinā idha ālambitabbānaññeva sarūpato gahitattā tesaṁ bhedena imassa bhedo pākaṭoti daṭṭhabbaṁ.",
  "anya-e0301n3:173_14": "Āruppamānasaṁ ālambaṇappabhedena catudhā ṭhitaṁ.",
  "anya-e0301n3:173_15": "Tadeva puññapāka kriyabhedena dvādasadhā ṭhitanti yojanā.",
  "anya-e0301n3:174_0": "Arūpacittassa paramatthadīpanā.",
  "anya-e0301n3:175_0": "57.",
  "anya-e0301n3:175_1": "Idāni yathānuppattaṁ lokuttara cittaṁ dassento sotāpattimaggacittantiādimāha.",
  "anya-e0301n3:175_2": "Tattha savati sandati anivattagamanavasena pavattatīti soto, gaṅgādīsu jalappavāho.",
  "anya-e0301n3:175_3": "Sohi pabhavato paṭṭhāya yāvamahāsamuddā antarā anivatta māno savati sandati pavattatīti. Sotoviyāti soto. Aṭṭhaṅgiko ariyamaggo,",
  "anya-e0301n3:175_4": "yathāha-yokho āvuso ariyo aṭṭhaṅgiko maggo. Seyyathidaṁ, sammādiṭṭhi. La. Sammāsamādhi. Ayaṁ vuccatāvuso sototi. Ayaṁpihi yadā uppajjati.",
  "anya-e0301n3:175_5": "Tato paṭṭhāya ānubhāvapharaṇavasena yāvaanupādisesanibbānadhātuyā antarā anivattamānoyeva hutvā savati sandati pavattatīti. Yathāha -",
  "anya-e0301n3:176_0": "Seyyathāpi bhikkhave yākāci mahānadiyo. Seyyathidaṁ. Gaṅgā, yamunā, aciravatī, sarabhū, mahī.",
  "anya-e0301n3:176_1": "Sabbā tā samuddaninnā honti samuddapoṇā samuddapabbhārā.",
  "anya-e0301n3:176_2": "Evameva kho bhikkhave bhikkhu ariyaṁ aṭṭhaṅgikaṁ maggaṁ bhāvento bahulikaronto nibbānaninno hoti nibbānapoṇo nibbāna pabbhāroti.",
  "anya-e0301n3:177_0": "Etthaca tena tena maggena pahīnānaṁ kilesānaṁ puna anupagamana vasena saddhādīnaṁ indriyānaṁ anukkamena paripākagamanavasenaca anivattagamanaṁ daṭṭhabbaṁ. Yathāha -",
  "anya-e0301n3:178_0": "Seyyathāpi bhikkhave ghaṭo nikkujjo vamateva udakaṁ. Nopaccāvamati.",
  "anya-e0301n3:178_1": "Evamevakho bhikkhave ariyaṁ aṭṭhaṅgikaṁ maggaṁ bhāvento bahulikaronto vamateva pāpake akusale dhamme. Nopaccāvamatīti.",
  "anya-e0301n3:178_2": "Yathācāha-sotāpatti maggaññāṇena ye kilesā pahīnā,",
  "anya-e0301n3:178_3": "te kilese napuneti napacceti napaccāgacchatītiādi.",
  "anya-e0301n3:179_0": "Yathāca puthujjanā pahīnepi kilese puna upagacchanti.",
  "anya-e0301n3:179_1": "Tihe tukabhūtāpi puna dvihetukāhetukabhāvaṁ gacchanti.",
  "anya-e0301n3:179_2": "Yato te uparibhavagge nibbattāpi puna apāyesu sandissanti.",
  "anya-e0301n3:179_3": "Sīlavantāpi puna dussīlā honti.",
  "anya-e0301n3:179_4": "Samāhitāpi puna ummattakāvā khittacittāvā honti.",
  "anya-e0301n3:179_5": "Paññavāpi puna duppaññā eḷamūgā honti. Natathā ariyā.",
  "anya-e0301n3:179_6": "Tepana tena tena maggena pahīne kilese puna naupagacchanti.",
  "anya-e0301n3:179_7": "Puthujjanabhāvaṁvā heṭṭhimāriya bhāvaṁvā na gacchanti.",
  "anya-e0301n3:179_8": "Anukkamena saddhādīnaṁ indriyānaṁ paripakkabhāvameva upagacchantīti.",
  "anya-e0301n3:179_9": "Sabbañcetaṁ ariyamaggasseva ānubhāvena siddhanti sototināmaṁ mūlappabhavabhūte tasmiṁ maggeeva niruḷhanti daṭṭhabbaṁ.",
  "anya-e0301n3:179_10": "Tassa sotassa ādito pajjanaṁ pāpuṇanaṁ sotāpatti.",
  "anya-e0301n3:179_11": "Sotāpattiyā adhigamamāno maggo sotāpattimaggo. Athavā,",
  "anya-e0301n3:179_12": "dhammasota samāpanno ariyoti pavuccatīti vuttattā sabbe ariyasantānagatā lokiya lokuttarabhūtā bodhipakkhiyadhammā upari sambodhiparā yanatāvasena anupādisesanibbāna parāyanatāvasenaca anivatta gatiyā pavattamānā yathāvuttena atthena sototi vuccanti.",
  "anya-e0301n3:179_13": "Taṁ sotaṁ ādito pajjanti pāpuṇanti etāya paṭipadāyāti sotāpatti.",
  "anya-e0301n3:179_14": "Sotāpattica sā maggocāti sotāpattimaggo,",
  "anya-e0301n3:179_15": "pathamamaggasaṅkhātāya sotāpattiyā aṅganti sotāpatti yaṅgantihi aṭṭhakathāyaṁ vuttaṁ, maggotica patho upāyo. Nibbānaṁ maggeti, nibbānatthikehi maggīyati,",
  "anya-e0301n3:179_16": "kilese mārento gacchatīti maggotica vadanti.",
  "anya-e0301n3:180_0": "[54] Vibhāvaniyaṁ pana",
  "anya-e0301n3:181_0": "Ariyamaggasotassa ādito pajjanaṁ etassāti sotāpatti. Puggaloti vuttaṁ. Taṁ na sundaraṁ.",
  "anya-e0301n3:182_0": "Na hi puggale pavatto sotāpattisaddo katthaci diṭṭhoti.",
  "anya-e0301n3:183_0": "[55] Etena tassa maggo sotāpattimaggoti idaṁpi paṭikkhittaṁ hoti.",
  "anya-e0301n3:184_0": "Sotāpattimaggena sampayuttaṁ cittaṁ sotāpattimaggacittaṁ.",
  "anya-e0301n3:185_0": "[56] Ṭīkāsu pana",
  "anya-e0301n3:186_0": "Sotāpattiyā laddhaṁ maggacittaṁ sotāpatti maggacittanti vuttaṁ. Taṁ na sundaraṁ.",
  "anya-e0301n3:187_0": "Na hi cittasaddasambandho sotāpattisaddo katthaci pāḷiyaṁ diṭṭhoti.",
  "anya-e0301n3:188_0": "58.",
  "anya-e0301n3:188_1": "Paṭisandhivasena sakiṁ imaṁlokaṁ āgacchati sīlenāti sakadāgāmī. Dutīyaphalaṭṭho.",
  "anya-e0301n3:188_2": "So hi asamucchinnakāma rāgānusayattā kāmalokāgamana kilesasabbhāvena taṁ sabhāvānāti vattanato upari bhavagge ṭhitopi paṭisandhivasena puna imaṁ kāmadhātuṁ āgamanappakatikoeva hotīti. Vuttañhetaṁ catukkanipāte -",
  "anya-e0301n3:189_0": "Idha sāriputta ekaccassa puggalassa orambhāgiyāni saṁyojanāni appahīnāni honti,",
  "anya-e0301n3:189_1": "so diṭṭhevadhamme nevasaññānāsaññāyatanaṁ upasampajja viharati.",
  "anya-e0301n3:189_2": "So aparihīno kālaṁ kurumāno nesaññānāsaññā yatanupagānaṁ devānaṁ sahabyataṁ upapajjati.",
  "anya-e0301n3:189_3": "So tato cuto āgāmī hoti āgantvā itthattaṁ.",
  "anya-e0301n3:189_4": "Idha pana sāriputta ekaccassa puggalassa orambhāgiyāni saṁyojanāni pahīnāni honti, so diṭṭheva.La.",
  "anya-e0301n3:189_5": "So tato cuto anāgāmī hoti anāgantvā itthattanti.",
  "anya-e0301n3:190_0": "Aṭṭhakathāyañca itthattanti imaṁ kāmāvacara pañcakkhandha bhāvanti vuttaṁ.",
  "anya-e0301n3:190_1": "Ayañca attho kilesagativasena vutto. Na puggala gativasena.",
  "anya-e0301n3:190_2": "Na hi brahmabhūtā sotāpanna sakadā gāmino paṭipaṭisandhivasena heṭṭhimaṁpi brahmalokaṁ āgacchanti. Kuto kāma lokaṁ. Kathaṁ viññāyatīti ce. Anusayayamake –",
  "anya-e0301n3:191_0": "Kāmadhātuyā cutassa rūpadhātuṁ arūpadhātuṁ upapajjantassa kassaci sattaanusayā anusenti,",
  "anya-e0301n3:191_1": "kassaci pañcaanusayā anusenti,",
  "anya-e0301n3:191_2": "kassaci tayo anusayā anusentīti vatvā rūpa dhātuyā arūpadhātuyā cutassa kāmadhātuṁ upapajjantassa satteva anusayā anusentīti.",
  "anya-e0301n3:192_0": "Vuttattā viññāyati.",
  "anya-e0301n3:192_1": "Tattha purimavākye puthujjanassa vasena satta.",
  "anya-e0301n3:192_2": "Dvinnaṁ sotāpannasakadāgāmīnaṁ vasena pañca.",
  "anya-e0301n3:192_3": "Anāgāmissa vasena kayoti vuttaṁ,",
  "anya-e0301n3:192_4": "pacchimavākyepana brahmabhūtānaṁ sotā pannasakadāgāmianāgāmīnaṁ paṭisandhivasena kāmalokaṁ gamanassa natthitāya kevalaṁ puthujjanasseva vasena sattevāti vuttaṁ.",
  "anya-e0301n3:192_5": "Dhammahadaya vibhaṅgaṭṭhakathāyañca –",
  "anya-e0301n3:193_0": "‘‘Rūpāvacare nibbattā sotāpannasakadāgāmino napuna idhā gacchanti, tattheva parinibbāyanti.",
  "anya-e0301n3:193_1": "Etehi jhānaanāgāmino nāmā’’ti ca.",
  "anya-e0301n3:193_2": "‘‘Navasu brahmalokesu nibbattaariya sāvakānaṁ tatrupa pattipi hoti uparūpapattipi. Naheṭṭhu papatti.",
  "anya-e0301n3:193_3": "Puthujjanānaṁpana tatrupapattipi hoti uparūpapatti heṭṭhupapattipī’’ti ca.",
  "anya-e0301n3:194_0": "Vuttaṁ.",
  "anya-e0301n3:194_1": "Tañcakho anāgamanaṁ maggasahāyena jhānānubhāveneva siddhaṁ. Namaggānubhāvenāti.",
  "anya-e0301n3:194_2": "Etthaca imaṁ lokanti padassa imaṁ manussalokanti vā imaṁ kāmāvacaralokantivā dvidhāpi attho aṭṭhakathāsu vutto.",
  "anya-e0301n3:194_3": "Tattha purimasmiṁ atthe sati āgacchatīti etassa devalokato āgacchatīti attho.",
  "anya-e0301n3:194_4": "Pacchimasmiṁ pana brahmalokatopi ca āgacchatīti.",
  "anya-e0301n3:194_5": "Pāḷiyaṁpana pacchimatthova vuttoviya dissati.",
  "anya-e0301n3:194_6": "Vuttañhetaṁ puggalapaññattiyaṁ anāgantvā itthattaṁ anāgāmī tena daṭṭhabbo.",
  "anya-e0301n3:194_7": "Āgantvā itthattaṁ sotāpannasakadā gāmino tena daṭṭhabbāti.",
  "anya-e0301n3:194_8": "Etthaca anāgantvā itthattanti iminā imaṁ kāmāvacaralokaṁ na āgacchatīti anāgāmīti atthaṁ dasseti.",
  "anya-e0301n3:194_9": "Āgantvā itthattanti imināpana dvepi sotāpannasakadāgāmino sakiṁ puna imaṁ kāmāvacaralokaṁ āgacchantīti sakadāgāminoti atthaṁ dasseti. Kasmā,",
  "anya-e0301n3:194_10": "nirantaravākyesu ṭhitānaṁ dvinnaṁitthatta saddānaṁ nānātthā sambhavato.",
  "anya-e0301n3:194_11": "Majjhimapaṇṇāseca kaṇṇakattha sutte -",
  "anya-e0301n3:195_0": "Yo so mahārāja brahmā sabyāpajjho, so brahmā āgantā itthattaṁ. Yoso brahmā abyāpajjho,",
  "anya-e0301n3:195_1": "so brahmā anāgantā itthattanti.",
  "anya-e0301n3:196_0": "Bhagavatā vuttaṁ.",
  "anya-e0301n3:196_1": "Tattha sabyāpajjhoti etena puthujjanena saha sotāpannasakadāgāmibhūtā brahmāno gahitā honti.",
  "anya-e0301n3:196_2": "Tehi paṭighānusayassa appahīnattā cetasikadukkhasaṅkhātaṁ byāpajjhaṁpi apahīnamevāti sabyāpajjhānāma.",
  "anya-e0301n3:196_3": "Āgantā itthattanti imaṁ kāmalokaṁ paṭisandhivasena puna āgamanasīlo āgamanappakatikoti attho.",
  "anya-e0301n3:196_4": "Tabbiparītena pacchimassa vākyassa attho veditabbo.",
  "anya-e0301n3:196_5": "Tesupana dvīsu sakadāgāmīsu purimassa anaññasā dhāraṇeneva sabbapathamaṁ ariya magga sotādhi gamana guṇena sotāpanno tveva nāmaṁ siddhanti daṭṭhabbaṁ.",
  "anya-e0301n3:196_6": "Puggalagativasena panettha brahmaloke ṭhitānaṁ sattakkhattuparamatādibhāvoviya sakadāgāmibhāvopi natthi.",
  "anya-e0301n3:196_7": "Pathamadutīyaphalaṭṭhāpihi tattha anāgāmisaṅkhyameva gacchanti.",
  "anya-e0301n3:196_8": "Tasmā sakadāgāmīti idaṁ kāmajātikā naṁeva dutīyaphalaṭṭhānaṁ siddhaṁ nāmanti katvā tesaṁ kāmaloke eva heṭṭhuparupapatti vasena sakiṁ āgamanaṁ aṭṭhakathāsu vuttanti daṭṭhabbaṁ.",
  "anya-e0301n3:196_9": "Evañca katvā pāḷiyaṁpi pañcannaṁ idha niṭṭhā sattakkhattuparamassa kolaṁkolassa ekabījissa sakadāgāmissa yoca diṭṭheva dhamme arahāti vuttanti. Sopana chabbidho hoti. Idhapatvā idhaparinibbāyī,",
  "anya-e0301n3:196_10": "tattha patvā tattha parinibbāyī,",
  "anya-e0301n3:196_11": "idhapatvā tattha parinibbāyī,",
  "anya-e0301n3:196_12": "tattha patvā idha parinibbāyī,",
  "anya-e0301n3:196_13": "idhapatvā tatthanibbattitvā idha parinibbāyī.",
  "anya-e0301n3:196_14": "Tatthapatvā idhanibbattitvā tatthaparinibbāyīti.",
  "anya-e0301n3:196_15": "Tattha idha patvā idha parinibbāyīti idha manussabhave sakadāgāmimaggaṁ patvā idhamanussa bhaveyeva arahattamaggaṁ labhitvā parinibbāyanadhammo.",
  "anya-e0301n3:196_16": "Tattha patvā tattha parinibbāyīti tasmiṁdevaloke sakadāgāmimaggaṁ patvā tasmiṁ devalokeyeva arahattamaggaṁ labhitvā parinibbāyanadhammo.",
  "anya-e0301n3:196_17": "Nibbattitvāti paṭisandhiggahaṇavasena uppajjitvā.",
  "anya-e0301n3:196_18": "Yesaṁ pana imaṁ lokanti padassa imaṁ manussalokanti attho.",
  "anya-e0301n3:196_19": "Tesaṁ so pañcavidhoyeva vutto, na chaṭṭho puggalo.",
  "anya-e0301n3:197_0": "Vibhāvaniyañca",
  "anya-e0301n3:198_0": "‘‘Pañcasu sakadāgāmīsu pañcamakova idhādhippeto,",
  "anya-e0301n3:198_1": "so hi ito gantvā puna sakiṁ idha āgacchatī’’ti vuttaṁ.",
  "anya-e0301n3:199_0": "Mahāparinibbāna suttaṭṭhakathāyaṁ pana mahāvagga saṁyuttaṭṭhakathā yañca sopi chaṭṭho puggalo sakiṁ āgamanaṭṭhena āgatoyeva.",
  "anya-e0301n3:199_1": "Yasmāca sabbaññubuddhāpi yāva uparimaggo nāgacchati.",
  "anya-e0301n3:199_2": "Tāva pathamaphalaṭṭhabhūtā sattakkhattu paramatāyaṁviya dutīyaphalaṭṭhabhūtā sakiṁ āgamanappakatiyaṁ saṇṭhitāyeva honti.",
  "anya-e0301n3:199_3": "Tasmā idha koci dutīyaphalaṭṭho sakiṁ āgamanaṭṭhena nippariyāyena sakadā gāmīnāma na nahotīti sabbopi so chabbidho puggalo idha nippariyāyena sakadāgāmiyevanāma hotīti daṭṭhabbo.",
  "anya-e0301n3:199_4": "Sakadā gāmissa maggo sakadāgāmimaggo.",
  "anya-e0301n3:199_5": "So hi sayaṁ janakabhūto sakadāgāmīnaṁ janetabbaṁ janetīti idha janetabba janakasambandhena visesana visesitabbatā ñāyāgatā eva hoti. Yathā tissamātā phussamātāti.",
  "anya-e0301n3:200_0": "[57] Vibhāvaniyaṁ pana",
  "anya-e0301n3:201_0": "Sāñāyāgatāeva nahoti. Payojanaṁ pana kiñci atthi.",
  "anya-e0301n3:201_1": "Payojanavasena aviruddhā hotīti iminā adhippāyenayaṁ vuttaṁ ‘‘kiñcāpi maggasamaṅgino tathāgamanāsambhavato phalaṭṭhoyeva sakadāgāmīnāma.",
  "anya-e0301n3:201_2": "Tassapana kāraṇabhūto purimuppanno maggo maggantarāvacchedanatthaṁ phalaṭṭhena visesetvā vuccati sakadāgāmimaggoti. Evaṁ anāgāmimaggo’’ti. Taṁ na yujjati.",
  "anya-e0301n3:202_0": "Sakadāgāmimaggena sampayuttaṁ cittanti samāso.",
  "anya-e0301n3:203_0": "59.",
  "anya-e0301n3:203_1": "Orabbhāgiyasaṁyojanānaṁ sabbaso samucchinnattā paṭisandhivasena puna imaṁ kāmalokaṁ na āgacchatīti anāgāmī.",
  "anya-e0301n3:203_2": "Ekantena brahmalokaparāyanoeva hotīti attho.",
  "anya-e0301n3:203_3": "Idañca kevalaṁ imassa maggassa ānubhāvavaseneva vuttaṁ.",
  "anya-e0301n3:203_4": "Uparimagga vipassanāya pana āgatāya so tasmiṁ ṭhāneyeva arahatta maggaparāyanopi hotiyeva.",
  "anya-e0301n3:203_5": "Anāgāmissa tatīyaphalaṭṭhassamaggo.",
  "anya-e0301n3:203_6": "Tena sampayuttaṁ cittanti viggaho.",
  "anya-e0301n3:204_0": "60.",
  "anya-e0301n3:204_1": "Mahapphalakāritāguṇayogena pūjāvisesaṁ arahatīti arahā. Khīṇāsavo catutthaphalaṭṭho. Arahato bhāvo arahattaṁ, catutthaphalaṁ. Tassa maggo.",
  "anya-e0301n3:204_2": "Tena sampayuttacittanti nibbacanaṁ.",
  "anya-e0301n3:204_3": "Pisaddena pāḷiyaṁ vibhatte maggacittappabhede sampiṇḍeti.",
  "anya-e0301n3:204_4": "Tattha dhammasaṅgaṇiyaṁ tāva pathamamagge jhānanāmena vuttesu pañcasu vāresu pathame suddhikapaṭipadāvāredvinnaṁ catukkapañcakanayānaṁ vasena navacittāni honti.",
  "anya-e0301n3:204_5": "Tathā suddhikasuññatāya suññatappaṭipadāya suddhikappaṇihite appaṇihitappaṭipadāyacāti pañcasu vāresu dasannaṁ nayānaṁ vasena pañcacattālīsacittāni honti.",
  "anya-e0301n3:204_6": "Tathā maggasatipaṭṭhānādīhi ekūnavīsatiyā nāmehi vuttesu paccekaṁ pañcasu vāresūti vīsatiyā nāmehi vutte vārasate dvinnaṁ nayasatānaṁ vasena navacittasatāni honti.",
  "anya-e0301n3:204_7": "Puna catūhi adhipatīhi yojetvā vuttesu catūsu vārasatesu aṭṭhannaṁ nayasatānaṁ vasena tīṇi sahassāni chasatānica hontīti.",
  "anya-e0301n3:204_8": "Evaṁ pathamamagge naya sahassavasena cattāricittasahassāni pañcacitta satānica honti.",
  "anya-e0301n3:204_9": "Tathā sesamaggesupīti evaṁ catūsu maggesu catunnaṁ naya sahassānaṁ vasena aṭṭhārasa magga citta sahassāni honti.",
  "anya-e0301n3:204_10": "Saccasatipaṭṭhāna vibhaṅgesu pana vīsatinaya sahassānaṁ vasena navutimaggacittasahassāni.",
  "anya-e0301n3:204_11": "Maggavibhaṅge aṭṭhavīsatiyā naya sahassānaṁ vasena satasahassaṁ chabbīsatisahassāni ca maggacittāni hontīti.",
  "anya-e0301n3:204_12": "Aṭṭhakathāsupana nayabhedāeva vuttā. Nacitta bhedāti.",
  "anya-e0301n3:205_0": "[58] Yaṁpana vibhāvaniyaṁ",
  "anya-e0301n3:206_0": "Pisaddena saccavibhaṅge āgataṁ saṭṭhisahassabhedaṁ nayaṁ saṅgaṇhātīti vuttaṁ.",
  "anya-e0301n3:206_1": "Taṁ imasmiṁ kusalanigame na vattabbaṁ.",
  "anya-e0301n3:207_0": "Sohi saṭṭhisahassabhedo nayo vipākaṭṭhāneeva aṭṭhakathāyaṁ āgatoti.",
  "anya-e0301n3:208_0": "[59] Yañca tattha",
  "anya-e0301n3:209_0": "Paṭipadābhedaṁ anāmasitvā kevalaṁ suññato appaṇihi toti dvidhā vibhattoti vuttaṁ. Taṁ nayujjati.",
  "anya-e0301n3:210_0": "Pāḷiyañhi paṭipadābhedo ādimhiyeva āgatoti.",
  "anya-e0301n3:210_1": "Naca ādimhi suññato appaṇihitoti dvidhā vibhatto nirantaravāro atthīti.",
  "anya-e0301n3:211_0": "[60] Yañca tattha",
  "anya-e0301n3:212_0": "Suññato eko nayo, appaṇihito eko,",
  "anya-e0301n3:212_1": "paṭipadā visiṭṭhā suññatā cattāro,",
  "anya-e0301n3:212_2": "appaṇihitā cattāroti katvā dasanayā hontīti adhippāyena evaṁ jhāna nāmena dasadhā vibhattoti vuttaṁ. Taṁpi na yujjatiyeva.",
  "anya-e0301n3:213_0": "Na hi suññatādayo idha nayānāma honti.",
  "anya-e0301n3:213_1": "Tesu pana eke kasmiṁ dve dve catukkapañcakanayāeva idha nayānāmāti.",
  "anya-e0301n3:213_2": "Etena tathā maggasatipaṭṭhāniccādikaṁpi sabbaṁ paṭikkhittaṁ hotīti. [Maggacittaṁ]",
  "anya-e0301n3:214_0": "61.",
  "anya-e0301n3:214_1": "Phalacitte phalanti vipākabhūto aṭṭhaṅgika maggo. Sampayuttadhammasamūhovā. Sotāpattiyā adhigataṁ phalaṁ. Tena sampayuttaṁ,",
  "anya-e0301n3:214_2": "tatthavā pariyāpannaṁ cittanti sotāpatti phala cittaṁ. Esanayo dutīyatatīyesupi.",
  "anya-e0301n3:214_3": "Arahattañca taṁ phalañcāti arahattaphalaṁ. Tena sampayuttaṁ,",
  "anya-e0301n3:214_4": "tasmiṁvā pariyāpannaṁ cittanti nirutti.",
  "anya-e0301n3:215_0": "62.",
  "anya-e0301n3:215_1": "Saṅgahagāthāyaṁ catumaggappabhedenāti catukkhattuṁ pattabbattā catubbidhānaṁ aṭṭhaṅgikamaggānaṁ pabhedena.",
  "anya-e0301n3:215_2": "Kasmāpana te catukkhattuṁ pattabbāti. Vuccate.",
  "anya-e0301n3:215_3": "Sotāpattimagge tāva saddhādīni indriyāni mudūni honti,",
  "anya-e0301n3:215_4": "tasmā so diṭṭhivicikicchāeva samucchindituṁ sakkoti.",
  "anya-e0301n3:215_5": "Aññepana kāmarāgabyāpādepi tanubhūtepi kātuṁ nasakkoti.",
  "anya-e0301n3:215_6": "Dutīyamagge tāni thokaṁ paṭūni honti.",
  "anya-e0301n3:215_7": "Tasmā so kāmarāgabyāpāde tanubhūte kātuṁ sakkoti.",
  "anya-e0301n3:215_8": "Samucchindituṁ pana nasakkohiyeva.",
  "anya-e0301n3:215_9": "Tatīyamagge tāni paṭutarāni honti.",
  "anya-e0301n3:215_10": "Tasmā so kāmarāgabyāpāde samucchindituṁ sakkoti.",
  "anya-e0301n3:215_11": "Rūpārūpa rāgamānuddhaccāvijjāyopana samucchindituṁ nasakkotiyeva.",
  "anya-e0301n3:215_12": "Catuttha maggepana tāni indriyāni paṭutamāni honti.",
  "anya-e0301n3:215_13": "Tasmā so tāca aññeca sabbepi pāpadhamme samucchindituṁ sakkoti.",
  "anya-e0301n3:215_14": "Evaṁ catukkhattuṁ pavattamānāeva pariniṭṭhitakiccattā te maggā catukkhattuṁ pattabbā hontīti.",
  "anya-e0301n3:215_15": "Kusalaṁ cittaṁ catumaggappabhedena catudhā mataṁ.",
  "anya-e0301n3:215_16": "Pākaṁpi tassa catubbidhassa kusalassa phalattā tathā catudhāmataṁ.",
  "anya-e0301n3:215_17": "Iti anuttaraṁ cittaṁ aṭṭhadhā matanti yojanā.",
  "anya-e0301n3:215_18": "Natthi attano uttaraṁ adhikaṁ etassāti anuttaraṁ.",
  "anya-e0301n3:216_0": "63.",
  "anya-e0301n3:216_1": "Kasmā panettha kriyacittaṁnāmana gahitanti, kriyānuttarassa abhāvāti, kasmā panassa abhāvoti.",
  "anya-e0301n3:216_2": "Maggacittassa ekacittakkhaṇikattāti.",
  "anya-e0301n3:216_3": "Yadi hi taṁ lokiyakusalaṁviya nānākkhaṇesu pavatteyya.",
  "anya-e0301n3:216_4": "Tadā niranusayasantānepi pavattitvā kriyā nuttaraṁnāma siyāti.",
  "anya-e0301n3:216_5": "Kasmāpana taṁ ekacittakkhaṇikameva hotīti. Maggassa mahānubhāvattāti. Kathañca mahānubhāvoti. Vuccate.",
  "anya-e0301n3:216_6": "Ariyamaggohi nāma sakiṁ pavattamānoyeva attanā pahātabbe kilese puna anuppādadhammataṁ āpādetvā pajahati. Ayamassa eko ānubhāvo.",
  "anya-e0301n3:216_7": "Vipākañca kusalakriyajavanaṁviya javanakicca yuttaṁ yadā kadāci samāpajjanakkhamañca katvā attano anantarato paṭṭhāya janeti. Ayamassa dutīyo ānubhāvo.",
  "anya-e0301n3:216_8": "Tasmā tassa kilesappahānatthāyapi puna uppādetabbakiccaṁnāma natthi. Tathā samāpatti atthāyapīti.",
  "anya-e0301n3:216_9": "Sacepi hi koci ahaṁ phalaṁ samāpajjituṁ na icchāmi.",
  "anya-e0301n3:216_10": "Pubbe laddhaṁ maggameva samāpajjissāmīti parikammaṁ kareyya.",
  "anya-e0301n3:216_11": "Tadā pubbe sakiṁ uppajjitvā niruddhamaggacetanānubhāvena phalacittameva pavatteyya. Na maggacittaṁ. Kasmā,",
  "anya-e0301n3:216_12": "appaṭibāhi yānubhāvattā maggassa.",
  "anya-e0301n3:216_13": "Ayañhi maggānubhāvonāma kenaci chandena vā vasenavā ajjhāsayenavā parikammenavā paṭibāhituṁ asakkuṇeyyoyeva hotīti.",
  "anya-e0301n3:217_0": "64.Dvādasākusalānevantiādi sabbesaṁ catubbhūmaka cittānaṁ jātivasena saṅgaho.",
  "anya-e0301n3:217_1": "Evaṁ iminā vuttappakārena akusa lāni dvādasevahonti. Kusalāni ekavīsatieva. Vipākānichattiṁ seva.",
  "anya-e0301n3:217_2": "Kriyacittāni vīsatievāti ṭīkāyaṁ yojīyati.",
  "anya-e0301n3:217_3": "Kecipana kusalānaṁ vipākānañca uparivaḍḍhamānattāevasaddaṁ ādiantapadesveva yojesuṁ.",
  "anya-e0301n3:217_4": "Catupaññāsadhātiādi bhūmivasena saṅgaho.",
  "anya-e0301n3:217_5": "Kāmepariyā pannāni cittāni catupaññāsadhā īraye katheyya. Rūpe pannarasa. Arūpe dvādasa.",
  "anya-e0301n3:217_6": "Tathā anuttare pariyāpannāni cittāni aṭṭhadhā īrayeti yojanā.",
  "anya-e0301n3:217_7": "Etthaca anuttareti lokuttara bhūmiyaṁ.",
  "anya-e0301n3:217_8": "Sā pana duvidhā saṅkhatabhūmi, asaṅkhatabhūmīti. Saṅkhatāpi catubbidhā. Yathāha –",
  "anya-e0301n3:218_0": "Yasmiṁ samaye lokuttaraṁ jhānaṁ bhāveti pathamāya bhūmiyā pattiyā.La. Dutīyāya.La. Tatīyāya.La. Catutthāya bhūmiyā pattiyāti.",
  "anya-e0301n3:219_0": "Tattha bhūmīti sāmaññaphalaṁ adhippetanti vuttaṁ.",
  "anya-e0301n3:219_1": "Pathamamaggaphalayu gaḷaṁvā pathamabhūmi.La.",
  "anya-e0301n3:219_2": "Catuttha maggaphala yugaḷaṁ catutthabhūmīti evaṁpi yujjatiyeva.",
  "anya-e0301n3:219_3": "Atthatopana rāgattayapariggahavimuttiyā tebhūmakadhammesu apariyāpannatā saṅkhātena avatthā visesena yutto dhammaviseso.",
  "anya-e0301n3:219_4": "Soca kilesappahāna visesena catubbidho jātoti.",
  "anya-e0301n3:220_0": "[61] Vibhāvaniyaṁ pana",
  "anya-e0301n3:221_0": "Itarabhūmiyoviya lokuttarabhūmināma visuṁ natthi.",
  "anya-e0301n3:221_1": "Nava vidhadhammasamūhoeva tesaṁ bhūmipariyāyoti katvā yaṁ vuttaṁ.",
  "anya-e0301n3:221_2": "‘‘Katthaci apariyāpannāni navavidhalokuttara dhammasamūhekadesabhūtāni rukkhe sākhā tyādīsu viya anuttare cittānīti vuttānī’’ti. Taṁ nayujjati.",
  "anya-e0301n3:222_0": "Duvidhāhi bhūmi avatthābhūmi, okāsabhūmīti.",
  "anya-e0301n3:222_1": "Tattha avatthā bhūmieva nippariyāyabhūmi. Na itarā.",
  "anya-e0301n3:222_2": "Sā hi okāsabhūmināma dhammānaṁ taṁ taṁ avatthāvisesavaseneva siddhāti.",
  "anya-e0301n3:222_3": "Taṁ taṁ avatthā visesotica heṭṭhā vuttanayena kāmāvacaratādi avatthā viseso daṭṭhabbo.",
  "anya-e0301n3:222_4": "Apica ekattiṁsabhūmiyopi kusalākusaladhammānaṁ hīnapaṇītaoḷārikasukhumatā saṅkhātehi avatthāvisesehieva sijjhantīti.",
  "anya-e0301n3:223_0": "65.",
  "anya-e0301n3:223_1": "Evaṁ catubbhūmaka cittāni saṅkhepato niddisitvā idāni puna vitthārato niddisanto itthantiādigāthamāha. Tatrāyaṁ yojanā.",
  "anya-e0301n3:223_2": "Athavāpana itthaṁ yathāvuttappakārena ekunanavutippabhedaṁ mānasaṁ cittaṁ ekavīsasataṁ katvā vicakkhaṇā paṇḍitā vibhajantīti.",
  "anya-e0301n3:224_0": "[62] Ṭīkāsu pana",
  "anya-e0301n3:225_0": "Gāthāya pubbaddhaṁ purimagāthānaṁ nigamanaṁ katvā aparaddhameva ārabbhantaraṁ katvā yojenti.",
  "anya-e0301n3:225_1": "Taṁ kathamekūna navutividhaṁ cittaṁ ekavīsasataṁ hotīti iminā nasametīti.",
  "anya-e0301n3:226_0": "Idāni taṁ ekavīsasatavibhāgaṁ dassento kathaṁ.La.",
  "anya-e0301n3:226_1": "Hotīti pucchitvā vitakkavicārapīti sukhekaggatā sahitantiādimāha.",
  "anya-e0301n3:226_2": "Tattha pathamajjhāna sotāpattimaggacittanti ettha pañcaṅgikena pathamajjhānena yutto sotāpattimaggo pathamajjhānasotāpattimaggo.",
  "anya-e0301n3:226_3": "Tena sampayuttaṁ cittanti samāso.",
  "anya-e0301n3:227_0": "[63] Ṭīkāsu pana",
  "anya-e0301n3:228_0": "‘‘Pathamajjhānañca taṁ sotāpattimaggacittañcā’’ti yojenti. Taṁ na yuttaṁ.",
  "anya-e0301n3:229_0": "Na hi jhānaṁ cittaṁ hoti. Naca cittaṁ jhānaṁ. Aññañhi jhānaṁ, aññaṁ cittanti.",
  "anya-e0301n3:230_0": "[64] Yañca vibhāvaniyaṁ",
  "anya-e0301n3:231_0": "‘‘Jhānaṅgavasena pathamajjhāna sadisattā pathamajjhānañcā’’ti vuttaṁ. Tampi na yuttaṁ.",
  "anya-e0301n3:232_0": "Na hi pañcaṅgikaṁ lokuttarajjhānaṁ pathamajjhānasadisaṭṭhena pathamajjhānasaññaṁ labhatīti sakkā vattuṁ.",
  "anya-e0301n3:232_1": "Tañhi sayameva attano pañcaṅgikabhāvena nippariyāyato pathamajjhānaṁnāma hotīti.",
  "anya-e0301n3:232_2": "Idañhi jhānaṁnāma lokiyaṁvā hotu lokuttaraṁvā. Yaṁ pañcaṅgikaṁ hoti.",
  "anya-e0301n3:232_3": "Taṁ sayameva pathamajjhānanti siddhaṁ. Yaṁ caturaṅgikaṁ. Tiyaṅgikaṁ. Duvaṅgikaṁ. Puna duvaṅgikaṁ.",
  "anya-e0301n3:232_4": "Taṁ sayameva pañcamajjhānanti siddhanti.",
  "anya-e0301n3:232_5": "Lokuttarevā dutīyādibhāvassa uppattikkamavasena asiddhattā evaṁ vuttanti daṭṭhabbaṁ.",
  "anya-e0301n3:233_0": "[65] Yañca tattha",
  "anya-e0301n3:234_0": "Sadisabhāveneva lokuttare tesaṁ pañcaṅgikādīnaṁ jhāna vohārasiddhatādīpanatthaṁ.",
  "anya-e0301n3:234_1": "‘‘Pādakajjhāna sammasitajjhāna puggalajjhāsayesu hi aññataravasena taṁ taṁ jhānasadisattā vitakkādiaṅgapātubhāvena cattāropi maggā pathamajjhānādi vohāraṁ labhantā paccekaṁ pañcadhā vibhajantī’’ti vuttaṁ. Tampi nayujjatiyeva.",
  "anya-e0301n3:235_0": "Na hi maggā pathamajjhānādi vohāraṁ labhanti. Añño hi maggo, aññaṁ jhānanti. Apica,",
  "anya-e0301n3:235_1": "yadi upanijjhāyanaṭṭhena paccanīkajjhāpanaṭṭhenaca jhānaṁnāma siyā.",
  "anya-e0301n3:235_2": "Tadā lokuttarajjhānānieva sātisayato jhānānināma siyuṁ. Na itarāni.",
  "anya-e0301n3:235_3": "Tāni hi kasiṇādinimittamattaṁ upecca nijjhāyanti.",
  "anya-e0301n3:235_4": "Paccanīkadhammeca vikkhambhanamattena jhāpenti.",
  "anya-e0301n3:235_5": "Lokuttarāniyevapana atigambhīraṁ abhiduddasaṁ nibbānaṁ upecca nijjhāyanti.",
  "anya-e0301n3:235_6": "Paccanīkadhammeca samūle sānusaye sabbaso samucchindanavasena jhāpentīti.",
  "anya-e0301n3:235_7": "Etthaca appanājhānānaṁ pañcaṅgikabhāvonāma pakatiyā eva siddho hotīti na pathamajjhānikesu maggaphalesu pādakajjhā nādinā paccayavisesena kiccaṁ atthi.",
  "anya-e0301n3:235_8": "Caturaṅgikādi bhāvo pana tena paccayavisesena vinā na sijjhati.",
  "anya-e0301n3:235_9": "Asatihi tasmiṁ sabbaṁpi jhānaṁ pañcaṅgikameva bhavissatīti.",
  "anya-e0301n3:235_10": "Tattha yathā lokiyajjhānesu ādikammikakāle tassa tassa dutīyādikassa jhānassa upacārabhūtā bhāvanā sayaṁ vitakkādiyuttā samānāpi vitakkādīsu ādīnavadassanaññāṇenaceva idāni avitakkaṁ jhānaṁ uppādessāmi,",
  "anya-e0301n3:235_11": "idāni avicāraṁ jhānaṁ uppādessāmīti evamādinā pavattena ajjhāsaya visesenaca yuttattā kāci vitakkavirāgabhāvanānāma hoti.",
  "anya-e0301n3:235_12": "Kāci vicāra virāgabhāvanā nāma. Kāci pītivirāgabhāvanā nāma. Kāci sukhavirāgabhāvanānāma. Kācī rūpavirāgabhāvanānāma.",
  "anya-e0301n3:235_13": "Asaññigāmīnaṁ pana saññāvirāgabhāvanānāma hoti.",
  "anya-e0301n3:235_14": "Sā attano attano jhānaṁ avitakkaṁvā avicāraṁvā appītikaṁvā upekkhāsaha gataṁvā kātuṁ sakkoti.",
  "anya-e0301n3:235_15": "Jhānesu vasībhūtakālepana ādīnavadassanaññāṇena vinā kevalaṁ ajjhāsayamattena yaṁyaṁ jhānaṁ icchati.",
  "anya-e0301n3:235_16": "Taṁ taṁ jhānaṁ samāpajjatiyeva.",
  "anya-e0301n3:235_17": "Evamevaṁ idhapi tassa tassa maggassa upacārabhūtā vuṭṭhānagāmini vipassanāsaṅkhātā bhāvanā sayaṁ vitakkādiyuttā samānāpi nānāsattiyuttā hoti.",
  "anya-e0301n3:235_18": "Kāci vitakkavirāgabhāvanānāma.",
  "anya-e0301n3:235_19": "Kāci vitakkavicāravirāgabhāvanā nāma.",
  "anya-e0301n3:235_20": "Kāci vitakkavicārapīti virāgabhāvanānāma.",
  "anya-e0301n3:235_21": "Kāci vitakkavi cārapītisukhavirāgabhāvanānāma.",
  "anya-e0301n3:235_22": "Tattha yā vitakkaṁ virājetuṁ atikkāmetuṁ sakkoti. Sā vitakkavirāgabhāvanānāma. Esa nayo sesāsupīti.",
  "anya-e0301n3:236_0": "66.",
  "anya-e0301n3:236_1": "Kassapana balena sā vipassanā nānāsatti yuttā hotīti. Vuccate,",
  "anya-e0301n3:236_2": "pādakajjhānabalenāti eko theravādo. Sammasitajjhāna balenāti eko. Puggalajjhāsaya balenāti eko.",
  "anya-e0301n3:236_3": "Tattha yaṁ yaṁ jhānaṁ tassā vipassanāya pādakatthāya āsanne samāpajjīyati. Taṁtaṁ pādakajjhānaṁnāma. Taṁce pathamajjhānaṁ hoti. Vipassanā pākatikāeva. Sace dutīyajjhānaṁ hoti.",
  "anya-e0301n3:236_4": "Vipassanā vitakkavirāgasattiyuttā hoti.",
  "anya-e0301n3:236_5": "Magge avitakkaṁ jhānaṁ niyāmetuṁ sakkoti.",
  "anya-e0301n3:236_6": "Esanayo sesesupi pādakajjhānesūti ayaṁ pādakavādo.",
  "anya-e0301n3:236_7": "Pādakajjhāne sati taṁsadisameva magge jhānaṁ hoti.",
  "anya-e0301n3:236_8": "Asatipana magge pathamajjhānameva hoti.",
  "anya-e0301n3:236_9": "Sammasi tajjhānaṁvā puggalajjhāsayovā magge jhānaṅgaṁ niyametuṁ nasakkotīti adhippāyoti.",
  "anya-e0301n3:236_10": "Pādakajjhāne sati taṁvā aññaṁvā yaṁyaṁ jhānaṁ sammasīyati. Taṁce pathamajjhānaṁ hoti. Vipassanā pākati kāeva. Sace dutīyajjhānaṁ hoti.",
  "anya-e0301n3:236_11": "Vipassanā vitakkavirāgasatti yuttā hoti.",
  "anya-e0301n3:236_12": "Magge avitakkaṁ jhānaṁ niyāmetuṁ sakkoti.",
  "anya-e0301n3:236_13": "Esanayo sesesupi sammasitajjhānesūti ayaṁ sammasitavādo.",
  "anya-e0301n3:236_14": "Vipassanāya ārammaṇabhāvena saha caritattā sammasitajjhānameva pādakajjhānato ajjhāsayatoca balavataranti adhippāyoti.",
  "anya-e0301n3:237_0": "Vibhāvaniyaṁ pana",
  "anya-e0301n3:238_0": "Vipassanāpādakaṁ kiñcijhānaṁ natthīti imasmiṁ vāde vuttaṁ. Taṁ aṭṭhakathāya na sameti.",
  "anya-e0301n3:239_0": "Pādakajjhāne sati taṁvā aññaṁvā magge yaṁyaṁjhānaṁ icchati. Taṁtaṁ jhānaṁ ijjhati.",
  "anya-e0301n3:239_1": "Vipassanāpi icchānurūpaṁ vitakkavirāgādibhāvaṁ pattā hotīti puggalajjhāsayavādo.",
  "anya-e0301n3:239_2": "Yathā lokiyajjhānesu āsanne vuṭṭhitajjhānaṁ uparijjhānupacāra bhāvanāya upatthambhakamattaṁ hoti.",
  "anya-e0301n3:239_3": "Na pana uparijjhāne jhānaṁ attasadisaṁ kātuṁ sakkoti.",
  "anya-e0301n3:239_4": "Ajjhāsayoeva uparijjhāne jhānaṅgaṁ niyāmeti.",
  "anya-e0301n3:239_5": "Evamevaṁ idhapi pādakajjhānaṁ vipassanāya tikkha visadabhāvatthāya balavupanissa yo hoti.",
  "anya-e0301n3:239_6": "Ajjhāsayoeva vipassanaṁ vitakkavirāgādibhāvaṁ pāpetvā magge jhānaṅgaṁ niyāmetīti adhippāyoti.",
  "anya-e0301n3:239_7": "Yo panettha vuṭṭhānagāminivipassanāeva magge jhānaṅgaṁ niyāmetīti mahāṭṭhakathā vādo.",
  "anya-e0301n3:239_8": "Tatthapi puggalajjhāsayavisesabalena vitakkavirāgādisatti visesayuttā vuṭṭhānagāmini vipassanāevāti attho veditabbo.",
  "anya-e0301n3:239_9": "Kāmañcettha aṭṭhasāliniyaṁ imesaṁ tiṇṇaṁ theravādānaṁ aññamaññaṁ avirodho vuttoviya dissati.",
  "anya-e0301n3:239_10": "Imepana vādā aññamaññaṁ saṁsanditvā pavattā nahonti.",
  "anya-e0301n3:239_11": "Paccekaṁ sabbaṁ lokuttarajjhānaṁ paripuṇṇaṁ katvā pavattā.",
  "anya-e0301n3:239_12": "Tasmā nasakkā tesaṁ aññamaññaṁ virodho pariharitunti.",
  "anya-e0301n3:239_13": "Etthaca jhānalābhīnaṁ vipassanākamme pādakajjhānasamā pajjanaṁnāma bhagavatāeva suṭṭhuvihitaṁ.",
  "anya-e0301n3:239_14": "Vuttañhetaṁ cūḷasuññatasutte –",
  "anya-e0301n3:240_0": "Idhānanda bhikkhu vivicceva kāmehi vivicca akusalehi dhammehi pathamaṁ jhānaṁ upasampajja viharati. Dutīyaṁ jhānaṁ. Tatīyaṁ jhānaṁ.",
  "anya-e0301n3:240_1": "Catutthaṁ jhānaṁ upasampajja viharati.",
  "anya-e0301n3:240_2": "So ajjhattaṁ suññataṁ manasikaroti.",
  "anya-e0301n3:240_3": "Tassaceajjhattaṁsuññatāya cittaṁ napakkhandati. Napasīdati.",
  "anya-e0301n3:240_4": "Tena bhikkhunā tasmiṁyeva purimasmiṁ samādhinimitte ajjhattameva cittaṁ santhape tabbaṁ, sannisādetabbaṁ, ekodi kātabbaṁ, samādahātabbantiādi.",
  "anya-e0301n3:241_0": "Tattha suññataṁ manasikarotīti vipassanākammaṁ vuttaṁ.",
  "anya-e0301n3:241_1": "Tasmiṁyeva purimasmiṁ samādhinimitteti pādakajjhānasamādhi nimitte. Navanipāteca –",
  "anya-e0301n3:242_0": "Pathamaṁ pāhaṁ bhikkhavejhānaṁ nissāya āsavānaṁ khayaṁ vadāmi.La.",
  "anya-e0301n3:242_1": "Nevasaññānāsaññāyatanaṁ pāhaṁ bhikkhave jhānaṁ nissāya āsavānaṁ khayaṁ vadāmīti vuttaṁ.",
  "anya-e0301n3:243_0": "67.",
  "anya-e0301n3:243_1": "Imesupana tīsuvādesu puggalajjhāsayavādo balavataroviya khāyati.",
  "anya-e0301n3:243_2": "Lokiyajjhānesupi hi pādakajjhānaṁnāma icchitabbameva.",
  "anya-e0301n3:243_3": "Tañca uparijjhānassa upacārabhāvanāya tikkhavisada bhāvatthāyaeva hoti.",
  "anya-e0301n3:243_4": "Ajjhāsayoevapana upacāra bhāvanāya vitakkavirāgādibhāvaṁ sādheti.",
  "anya-e0301n3:243_5": "Upacārabhāvanāeva uparijjhāne jhānaṅgaṁ niyāmeti.",
  "anya-e0301n3:243_6": "Evamevaṁ idhapi pādakajjhānabalena tikkhavisada bhāvapattā vuṭṭhānagāmini vipassanāeva ajjhāsayavisesabalena vitakkavirāgādisattivisesayuttā hutvā magge nānājhānāni sādheti.",
  "anya-e0301n3:243_7": "Asati pana ajjhāsayavisese taṁtaṁ pādakajjhānānurūpaṁ ajjhāsayasāmaññaṁsaṇṭhāti.",
  "anya-e0301n3:243_8": "Tasmā ajjhāsayavisese asati pādakajjhānameva pamāṇaṁ hoti.",
  "anya-e0301n3:243_9": "Satipana tasmiṁ soeva pamāṇanti yuttaṁ.",
  "anya-e0301n3:243_10": "Icchi ticchita lokiyajjhāna samāpajjana sadisañhi sabbajjhānesu ciṇṇavasībhūtānaṁ maggesu icchitajjhāna nibbattananti.",
  "anya-e0301n3:243_11": "Yo panettha pādakajjhānādivasena pavatto viseso.",
  "anya-e0301n3:243_12": "So sabbopi vipassanā visesatthāya eva hoti.",
  "anya-e0301n3:243_13": "Vipassanā visesoeva magge jhānaṅgaṁ niyāmetīti katvā aṭṭhasāliniyaṁ visuddhi maggeca vipassanāva pamāṇaṁ katvāvuttā.",
  "anya-e0301n3:243_14": "So sabbopi viseso pādakajjhānena vinā nasijjhatīti katvā maggavibhaṅgamaggasaṁyuttaṭṭha kathāsu pādakajjhānaṁ eva pamāṇaṁ katvā vuttanti veditabbaṁ. Yasmā pana pāḷiyaṁ –",
  "anya-e0301n3:244_0": "Idha gahapati bhikkhu vivicceva kāmehi. La.",
  "anya-e0301n3:244_1": "Pathamaṁ jhānaṁ upasampajja viharati. So iti paṭisañcikkhati.",
  "anya-e0301n3:244_2": "Idaṁpi kho pathamajjhānaṁ abhisaṅkhataṁ abhisañcehayitaṁ yaṁkhopana kiñci abhisaṅkhataṁ abhisañcetayitaṁ. Tadaniccaṁ.",
  "anya-e0301n3:244_3": "Taṁ nirodhadhammanti pajānāti so tattha ṭhito āsavānaṁ khayaṁ pāpuṇāti. La. Dutīyaṁ jhānaṁ, tatīyaṁ jhānaṁ, catutthaṁ jhānaṁ, mettā cetovimuttiṁ. Karuṇā, muditā, upekkhāceto vimuttiṁ, ākāsānañcā yatanaṁ.La.",
  "anya-e0301n3:244_4": "Ākiñcaññā yatanaṁ upasampajja viharati. So iti paṭisañcikkhati.",
  "anya-e0301n3:244_5": "Ayaṁpikho ākiñcaññā yatanasamāpatti abhisaṅkhatā abhisañcetayitā.",
  "anya-e0301n3:244_6": "Yaṁ khopana kiñci abhisaṅkhataṁ.La. Khayaṁ pāpuṇātīti.",
  "anya-e0301n3:245_0": "Evaṁekādasanipāte –",
  "anya-e0301n3:246_0": "Idhānanda bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ pathamaṁ jhānaṁ upasampajja viharati.",
  "anya-e0301n3:246_1": "So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ,",
  "anya-e0301n3:246_2": "te dhamme aniccato dukkhato anattato samanupassati.",
  "anya-e0301n3:246_3": "So tattha ṭhito āsavānaṁ khayaṁ pāpuṇāti.",
  "anya-e0301n3:246_4": "No ce āsavānaṁ khayaṁ pāpuṇāti.",
  "anya-e0301n3:246_5": "Teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā upapātiko hoti.",
  "anya-e0301n3:246_6": "Tattha parinibbāyī anāvattidhammo tasmā lokāti.",
  "anya-e0301n3:247_0": "Ādinā mālukyaputtasutta anupadasuttādīsuca anekesu suttantesu aṭṭhasu samāpattīsu ekekāya samāpattiyā vuṭṭhāya vuṭṭhitasamāpattidhammasammasanameva āgataṁ. Napana aññajjhāna sammasanaṁ.",
  "anya-e0301n3:247_1": "Tasmā satipi yogīnaṁ icchāvasena pādakajjhānato aññajjhānasammasane pādakajjhānameva pamāṇanti sakkā viññātunti.",
  "anya-e0301n3:247_2": "Ettāvatā sammasitavādo sabbadubbaloti siddho hotīti.",
  "anya-e0301n3:247_3": "Yepana aṭṭhasamāpattilābhinopi jhānaṁ pādakaṁ akatvāva maggaṁ uppādenti.",
  "anya-e0301n3:247_4": "Pathamajjhānamevavā pādakaṁ katvā ajjhāsayavisesaṁ akatvā maggaṁ uppādenti.",
  "anya-e0301n3:247_5": "Pathamajjhānamattalābhinovā hutvā tameva pādakaṁ katvā maggaṁ uppādenti.",
  "anya-e0301n3:247_6": "Yeca sukkhavipassakā hutvā maggaṁ uppādenti.",
  "anya-e0301n3:247_7": "Tesaṁ pathamajjhānikova maggo hotīti veditabbo.",
  "anya-e0301n3:247_8": "Apica ye pakatiyāva aṭṭhasu samāpattīsu ciṇṇavasībhūtā honti.",
  "anya-e0301n3:247_9": "Te vināpi āsannapādakena yaṁyaṁjhānaṁ icchanti.",
  "anya-e0301n3:247_10": "Taṁtaṁ jhānaṁ tesaṁ maggesu nasamijjhatīti navattabbaṁ.",
  "anya-e0301n3:248_0": "66.[66] Yaṁpana vibhāvaniyaṁ",
  "anya-e0301n3:249_0": "‘‘Sacepana puggalassa tathāvidho ajjhāsayo natthi.",
  "anya-e0301n3:249_1": "Heṭṭhimaheṭṭhimajjhānato vuṭṭhāya uparuparijjhānadhamme sammasitvā uppāditamaggo pādakajjhānaṁ anapekkhitvā sammasitajjhānasadiso hotīti vuttaṁ. Taṁ vicāretabbaṁ.",
  "anya-e0301n3:250_0": "Na hi ārammaṇamattabhūtaṁ sammasitajjhānaṁ uparimaṁpi samānaṁ āsanne vuṭṭhitajjhānato balavataraṁ bhavituṁ arahati.",
  "anya-e0301n3:250_1": "Āsanne vuṭṭhitasseva cittasantānaṁ visesetuṁ samatthabhāvato.",
  "anya-e0301n3:250_2": "Tato yevahi so sammasitavādo sabbaaṭṭhakathāsu kecivādapakkhe eva thapitoti.",
  "anya-e0301n3:250_3": "Nanu puggalajjhāsayavādopi tathāthapitoevāti. Saccaṁ,",
  "anya-e0301n3:250_4": "sopana lokiyajjhānānaṁ uppattividhānena saha saṁsandikattā yuttataroeva hotīti.",
  "anya-e0301n3:251_0": "[67] Etena yaṁ tattha vuttaṁ.",
  "anya-e0301n3:252_0": "‘‘Uparuparijjhānato pana vuṭṭhāya heṭṭhima heṭṭhimajjhāna dhamme sammasitvā uppāditamaggo sammasitajjhānaṁ anapekkhitvā pāda kajjhānasadiso hoti.",
  "anya-e0301n3:252_1": "Heṭṭhimaheṭṭhimajjhānatohi uparu parijjhānaṁ balavatara’’nti. Taṁpi paṭikkhittaṁ hoti.",
  "anya-e0301n3:253_0": "Na hi pādakajjhānaṁ uparima bhūtattāyeva balavataraṁ hoti.",
  "anya-e0301n3:253_1": "Pādakabhūtattāyeva pana balavataraṁ hotīti.",
  "anya-e0301n3:254_0": "[68] Yañca tattha",
  "anya-e0301n3:255_0": "Magge vedanāniyamopana pādakajjhānādīnaṁ vasena nasiddho.",
  "anya-e0301n3:255_1": "Aññathā vipassanā yāyakāyacivedanāya yuttā hutvā tehi niyamitāya ekekāya maggavedanāya saddhiṁ ghaṭi yeyyāti iminā adhippāyena ‘‘vedanāniyamopana sabbatthapi vuṭṭhānagāmini vipassanāniyamena hotī’’ti vuttaṁ. Tampi na yujjati.",
  "anya-e0301n3:256_0": "Pādakajjhānādīnaṁ vaseneva vipassanāya saha vedanāniyamassa siddhattā.",
  "anya-e0301n3:256_1": "Tathāhi taṁtaṁ pādakajjhānato vuṭṭhāya vipassantassa vipassanā ādito kadāci somanassasahagatāvā hoti. Kadāci upekkhāsahagatāvā.",
  "anya-e0301n3:256_2": "Maggavuṭṭhānakālepana yadipādakajjhānaṁ somanassajjhānaṁ hoti.",
  "anya-e0301n3:256_3": "Vipassanā ekantena somassasaha gatāva hutvā maggena saddhiṁ ghaṭiyatīti.",
  "anya-e0301n3:256_4": "Vuttañhetaṁ saḷāyatana vibhaṅgasutte –",
  "anya-e0301n3:257_0": "Tatra bhikkhave yā cha nekkhammassitā upekkhā.",
  "anya-e0301n3:257_1": "Tā nissāya tā āgamma yāni cha nekkhammassitāni somanassāni. Tāni pajahatha. Tāni samatikkamatha. Evametesaṁ pahānaṁ hoti.",
  "anya-e0301n3:257_2": "Evametesaṁ samatikkamo hotīti.",
  "anya-e0301n3:258_0": "Aṭṭhakathāyañca aṭṭhasu samāpattīsu pathamādinica tīṇijhānāni suddhasaṅkhāreca pādake katvā vipassanaṁ āraddhānaṁ catunnaṁ bhikkhūnaṁ pubbabhāga vipassanā somanassasahagatā vā hoti.",
  "anya-e0301n3:258_1": "Upekkhāsaha gatāvāvuṭṭhānagāminīpana somanassasahagatāva hoti.",
  "anya-e0301n3:258_2": "Catutthajjhānādīni pādakānikatvā vipassanaṁ āraddhānaṁ pañcannaṁ bhikkhūnaṁ pubbabhāgavipassanā purima sadisāva.",
  "anya-e0301n3:258_3": "Vuṭṭhānagāminīpana upekkhāsahagatāva hoti.",
  "anya-e0301n3:258_4": "Idaṁ sandhāyayā chanekkhammassitā.La. Pajahathāti vuttaṁ.",
  "anya-e0301n3:258_5": "Ajjhāsayavisesena saha maggavuṭṭhānepi esevanayo.",
  "anya-e0301n3:258_6": "Balavavipassanākāle hi vipassanāratināma suṭṭhu paṇītatarā hoti.",
  "anya-e0301n3:258_7": "Sakalasarīraṁ pharamānā ajjhottharamānā pavattati. Yathāha –",
  "anya-e0301n3:259_0": "Suññāgāre paviṭṭhassa, santacittassa bhikkhuno;",
  "anya-e0301n3:260_0": "Amānusī rati hoti, sammadhammaṁ vipassatoti.",
  "anya-e0301n3:261_0": "Tasmā tadā pādakajjhānavisesenavā ajjhāsayavisesena vā vinā vipassanā upekkhāsahagatā na hoti.",
  "anya-e0301n3:261_1": "Ekantena somanassasahagatāva hotīti.",
  "anya-e0301n3:261_2": "Etthapana sabbajjhānesu vasībhūtassa yaṁkiñci ekaṁ jhānaṁ pādakaṁ katvā taṁ pā aññaṁvā maggeyaṁyaṁ jhānaṁ icchati.",
  "anya-e0301n3:261_3": "Maggavuṭṭhānakāle ajjhāsayabalena taṁtaṁjhānānurūpaṁ vipassanāyaca maggeca vedanā pariṇāmo veditabbo.",
  "anya-e0301n3:261_4": "Napana vedanāniyāmonāma visuṁ vattabboti.",
  "anya-e0301n3:262_0": "67.Saṅgahagāthāyaṁ anuttaraṁ aṭṭhavidhaṁ cittaṁ jhānaṅgayogabhedena ekekaṁ pañcadhā katvā cattālīsavidhanti ca vuccatīti yojanā.",
  "anya-e0301n3:262_1": "Idāni sabbāni mahaggatā nuttaracittāni pañcavidhe jhāna koṭṭhāse saṅgahetvā dassetuṁ yathāca rūpāvacarantiādimāha.",
  "anya-e0301n3:262_2": "Yathā rūpāvacaraṁ cittaṁ pathamādijjhānabhede gayhati.",
  "anya-e0301n3:262_3": "Jhāna bhedasiddhe pathamajjhānikacittādike pañcavidhe cittabhede saṅgayhati,",
  "anya-e0301n3:262_4": "tathā anuttarañca cittaṁ pathamādijjhānabhede saṅgayhati.",
  "anya-e0301n3:262_5": "Āruppañcacittaṁ upakkhekaggatā saṅkhātena pañcamajjhānena yuttattā pañcame jhāne pañcamajjhānikacittabhede saṅgayhati.",
  "anya-e0301n3:262_6": "Tasmā ekekaṁ patamādikaṁ pathamajjhānikacittādikaṁ jhānaṁ jhānacittaṁ ekādasa vidhaṁ hoti.",
  "anya-e0301n3:262_7": "Antetu antimabhūte pañcamajjhānikacittabhedepana jhānaṁ cittaṁ tevīsatividhaṁ bhaveti yojanā.",
  "anya-e0301n3:262_8": "Etthaca jhānasaddena taṁsampayuttaṁ cittameva vuccati.",
  "anya-e0301n3:262_9": "Na hi jhānaṁ ekādasavidhaṁvā tevīsatividhaṁvā hotīti.",
  "anya-e0301n3:263_0": "[69] Yaṁpana vibhāvaniyaṁ",
  "anya-e0301n3:264_0": "‘‘Rūpāvacaracittaṁ pathamajjhānantiādinā vuccatītica āruppañcāpi pañcamajjhānavohāraṁ labhatī’’ti ca vuttaṁ. Taṁ na yujjati.",
  "anya-e0301n3:265_0": "Na hi cittaṁ pathamajjhānaṁ hoti.",
  "anya-e0301n3:265_1": "Naca pañcamajjhānavohāraṁ labhatīti.",
  "anya-e0301n3:266_0": "[70] Yāca imissāgāthāyaṁ aparāpi yojanā vuttā. Sāpi na yuttāeva.",
  "anya-e0301n3:267_0": "Tathā saddassa pathamādijjhānabhedeti padassa purato paṭhitattāti.",
  "anya-e0301n3:267_1": "Evaṁ yathā vibhajitabbe ekadese vibhatte sabbaṁ ekūnanavutividhaṁ cittaṁ ekavīsasataṁ katvā vibhattaṁnāma hoti.",
  "anya-e0301n3:267_2": "Tathā vibhajitvā idāni taṁsaṅgahaṁ dassento antimagāthamāha. Puññaṁ sattatiṁsavidhaṁ hoti.",
  "anya-e0301n3:267_3": "Tathā pākaṁ dvipaññāsavidhaṁ hoti.",
  "anya-e0301n3:267_4": "Iti ekūnanavutividhāni cittāni ekavīsasataṁ katvā budhā paṇḍitā āhu kathesuṁ.",
  "anya-e0301n3:267_5": "Kathentivā vibhajanti vicakkhaṇāti vuttaṁ hotīti.",
  "anya-e0301n3:268_0": "Iti paramatthadīpaniyānāma abhidhammatthasaṅgahassa",
  "anya-e0301n3:269_0": "Catutthavaṇṇanāya cittasaṅgahassa",
  "anya-e0301n3:270_0": "Paramatthadīpanā niṭṭhitā."
}