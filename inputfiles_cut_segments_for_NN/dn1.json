{
  "dn1:0.1_0": "Dīgha Nikāya 1 ",
  "dn1:0.2_0": "Brahmajālasutta ",
  "dn1:0.3_0": "1. Paribbājakakathā ",
  "dn1:1.1.1_0": "Evaṁ me sutaṁ—",
  "dn1:1.1.2_0": "ekaṁ samayaṁ bhagavā antarā ca rājagahaṁ antarā ca nāḷandaṁ addhānamaggappaṭipanno hoti mahatā bhikkhusaṅghena saddhiṁ pañcamattehi bhikkhusatehi. ",
  "dn1:1.1.3_0": "Suppiyopi kho paribbājako antarā ca rājagahaṁ antarā ca nāḷandaṁ addhānamaggappaṭipanno hoti saddhiṁ antevāsinā brahmadattena māṇavena. ",
  "dn1:1.1.4_0": "Tatra sudaṁ suppiyo paribbājako anekapariyāyena buddhassa avaṇṇaṁ bhāsati,",
  "dn1:1.1.4_1": "dhammassa avaṇṇaṁ bhāsati,",
  "dn1:1.1.4_2": "saṅghassa avaṇṇaṁ bhāsati;",
  "dn1:1.1.5_0": "suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṁ bhāsati,",
  "dn1:1.1.5_1": "dhammassa vaṇṇaṁ bhāsati,",
  "dn1:1.1.5_2": "saṅghassa vaṇṇaṁ bhāsati.",
  "dn1:1.1.6_0": "Itiha te ubho ācariyantevāsī aññamaññassa ujuvipaccanīkavādā bhagavantaṁ piṭṭhito piṭṭhito anubandhā honti bhikkhusaṅghañca. ",
  "dn1:1.2.1_0": "Atha kho bhagavā ambalaṭṭhikāyaṁ rājāgārake ekarattivāsaṁ upagacchi saddhiṁ bhikkhusaṅghena. ",
  "dn1:1.2.2_0": "Suppiyopi kho paribbājako ambalaṭṭhikāyaṁ rājāgārake ekarattivāsaṁ upagacchi antevāsinā brahmadattena māṇavena. ",
  "dn1:1.2.3_0": "Tatrapi sudaṁ suppiyo paribbājako anekapariyāyena buddhassa avaṇṇaṁ bhāsati,",
  "dn1:1.2.3_1": "dhammassa avaṇṇaṁ bhāsati,",
  "dn1:1.2.3_2": "saṅghassa avaṇṇaṁ bhāsati;",
  "dn1:1.2.4_0": "suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṁ bhāsati,",
  "dn1:1.2.4_1": "dhammassa vaṇṇaṁ bhāsati,",
  "dn1:1.2.4_2": "saṅghassa vaṇṇaṁ bhāsati.",
  "dn1:1.2.5_0": "Itiha te ubho ācariyantevāsī aññamaññassa ujuvipaccanīkavādā viharanti. ",
  "dn1:1.3.1_0": "Atha kho sambahulānaṁ bhikkhūnaṁ rattiyā paccūsasamayaṁ paccuṭṭhitānaṁ maṇḍalamāḷe sannisinnānaṁ sannipatitānaṁ ayaṁ saṅkhiyadhammo udapādi: ",
  "dn1:1.3.2_0": "“acchariyaṁ, āvuso, abbhutaṁ, āvuso,",
  "dn1:1.3.2_1": "yāvañcidaṁ tena bhagavatā jānatā passatā arahatā sammāsambuddhena sattānaṁ nānādhimuttikatā suppaṭividitā.",
  "dn1:1.3.3_0": "Ayañhi suppiyo paribbājako anekapariyāyena buddhassa avaṇṇaṁ bhāsati,",
  "dn1:1.3.3_1": "dhammassa avaṇṇaṁ bhāsati,",
  "dn1:1.3.3_2": "saṅghassa avaṇṇaṁ bhāsati;",
  "dn1:1.3.4_0": "suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṁ bhāsati,",
  "dn1:1.3.4_1": "dhammassa vaṇṇaṁ bhāsati,",
  "dn1:1.3.4_2": "saṅghassa vaṇṇaṁ bhāsati.",
  "dn1:1.3.5_0": "Itihame ubho ācariyantevāsī aññamaññassa ujuvipaccanīkavādā bhagavantaṁ piṭṭhito piṭṭhito anubandhā honti bhikkhusaṅghañcā”ti. ",
  "dn1:1.4.1_0": "Atha kho bhagavā tesaṁ bhikkhūnaṁ imaṁ saṅkhiyadhammaṁ viditvā yena maṇḍalamāḷo tenupasaṅkami;",
  "dn1:1.4.1_1": "upasaṅkamitvā paññatte āsane nisīdi.",
  "dn1:1.4.1_2": "Nisajja kho bhagavā bhikkhū āmantesi:",
  "dn1:1.4.2_0": "“kāya nuttha,",
  "dn1:1.4.2_1": "bhikkhave,",
  "dn1:1.4.2_2": "etarahi kathāya sannisinnā sannipatitā,",
  "dn1:1.4.2_3": "kā ca pana vo antarākathā vippakatā”ti?",
  "dn1:1.4.3_0": "Evaṁ vutte, te bhikkhū bhagavantaṁ etadavocuṁ: ",
  "dn1:1.4.4_0": "“idha, bhante,",
  "dn1:1.4.4_1": "amhākaṁ rattiyā paccūsasamayaṁ paccuṭṭhitānaṁ maṇḍalamāḷe sannisinnānaṁ sannipatitānaṁ ayaṁ saṅkhiyadhammo udapādi:",
  "dn1:1.4.5_0": "‘acchariyaṁ, āvuso, abbhutaṁ, āvuso,",
  "dn1:1.4.5_1": "yāvañcidaṁ tena bhagavatā jānatā passatā arahatā sammāsambuddhena sattānaṁ nānādhimuttikatā suppaṭividitā.",
  "dn1:1.4.6_0": "Ayañhi suppiyo paribbājako anekapariyāyena buddhassa avaṇṇaṁ bhāsati,",
  "dn1:1.4.6_1": "dhammassa avaṇṇaṁ bhāsati,",
  "dn1:1.4.6_2": "saṅghassa avaṇṇaṁ bhāsati;",
  "dn1:1.4.7_0": "suppiyassa pana paribbājakassa antevāsī brahmadatto māṇavo anekapariyāyena buddhassa vaṇṇaṁ bhāsati,",
  "dn1:1.4.7_1": "dhammassa vaṇṇaṁ bhāsati,",
  "dn1:1.4.7_2": "saṅghassa vaṇṇaṁ bhāsati.",
  "dn1:1.4.8_0": "Itihame ubho ācariyantevāsī aññamaññassa ujuvipaccanīkavādā bhagavantaṁ piṭṭhito piṭṭhito anubandhā honti bhikkhusaṅghañcā’ti. ",
  "dn1:1.4.9_0": "Ayaṁ kho no, bhante, antarākathā vippakatā, atha bhagavā anuppatto”ti. ",
  "dn1:1.5.1_0": "“Mamaṁ vā,",
  "dn1:1.5.1_1": "bhikkhave,",
  "dn1:1.5.1_2": "pare avaṇṇaṁ bhāseyyuṁ,",
  "dn1:1.5.1_3": "dhammassa vā avaṇṇaṁ bhāseyyuṁ,",
  "dn1:1.5.1_4": "saṅghassa vā avaṇṇaṁ bhāseyyuṁ,",
  "dn1:1.5.1_5": "tatra tumhehi na āghāto na appaccayo na cetaso anabhiraddhi karaṇīyā.",
  "dn1:1.5.2_0": "Mamaṁ vā,",
  "dn1:1.5.2_1": "bhikkhave,",
  "dn1:1.5.2_2": "pare avaṇṇaṁ bhāseyyuṁ,",
  "dn1:1.5.2_3": "dhammassa vā avaṇṇaṁ bhāseyyuṁ,",
  "dn1:1.5.2_4": "saṅghassa vā avaṇṇaṁ bhāseyyuṁ,",
  "dn1:1.5.2_5": "tatra ce tumhe assatha kupitā vā anattamanā vā,",
  "dn1:1.5.2_6": "tumhaṁ yevassa tena antarāyo.",
  "dn1:1.5.3_0": "Mamaṁ vā,",
  "dn1:1.5.3_1": "bhikkhave,",
  "dn1:1.5.3_2": "pare avaṇṇaṁ bhāseyyuṁ,",
  "dn1:1.5.3_3": "dhammassa vā avaṇṇaṁ bhāseyyuṁ,",
  "dn1:1.5.3_4": "saṅghassa vā avaṇṇaṁ bhāseyyuṁ,",
  "dn1:1.5.3_5": "tatra ce tumhe assatha kupitā vā anattamanā vā,",
  "dn1:1.5.3_6": "api nu tumhe paresaṁ subhāsitaṁ dubbhāsitaṁ ājāneyyāthā”ti?",
  "dn1:1.5.4_0": "“No hetaṁ, bhante”. ",
  "dn1:1.6.1_0": "“Mamaṁ vā,",
  "dn1:1.6.1_1": "bhikkhave,",
  "dn1:1.6.1_2": "pare avaṇṇaṁ bhāseyyuṁ,",
  "dn1:1.6.1_3": "dhammassa vā avaṇṇaṁ bhāseyyuṁ,",
  "dn1:1.6.1_4": "saṅghassa vā avaṇṇaṁ bhāseyyuṁ,",
  "dn1:1.6.1_5": "tatra tumhehi abhūtaṁ abhūtato nibbeṭhetabbaṁ:",
  "dn1:1.6.2_0": "‘itipetaṁ abhūtaṁ, itipetaṁ atacchaṁ, natthi cetaṁ amhesu, na ca panetaṁ amhesu saṁvijjatī’ti. ",
  "dn1:1.6.3_0": "Mamaṁ vā,",
  "dn1:1.6.3_1": "bhikkhave,",
  "dn1:1.6.3_2": "pare vaṇṇaṁ bhāseyyuṁ,",
  "dn1:1.6.3_3": "dhammassa vā vaṇṇaṁ bhāseyyuṁ,",
  "dn1:1.6.3_4": "saṅghassa vā vaṇṇaṁ bhāseyyuṁ,",
  "dn1:1.6.3_5": "tatra tumhehi na ānando na somanassaṁ na cetaso uppilāvitattaṁ karaṇīyaṁ.",
  "dn1:1.6.4_0": "Mamaṁ vā,",
  "dn1:1.6.4_1": "bhikkhave,",
  "dn1:1.6.4_2": "pare vaṇṇaṁ bhāseyyuṁ,",
  "dn1:1.6.4_3": "dhammassa vā vaṇṇaṁ bhāseyyuṁ,",
  "dn1:1.6.4_4": "saṅghassa vā vaṇṇaṁ bhāseyyuṁ,",
  "dn1:1.6.4_5": "tatra ce tumhe assatha ānandino sumanā uppilāvitā tumhaṁ yevassa tena antarāyo.",
  "dn1:1.6.5_0": "Mamaṁ vā,",
  "dn1:1.6.5_1": "bhikkhave,",
  "dn1:1.6.5_2": "pare vaṇṇaṁ bhāseyyuṁ,",
  "dn1:1.6.5_3": "dhammassa vā vaṇṇaṁ bhāseyyuṁ,",
  "dn1:1.6.5_4": "saṅghassa vā vaṇṇaṁ bhāseyyuṁ,",
  "dn1:1.6.5_5": "tatra tumhehi bhūtaṁ bhūtato paṭijānitabbaṁ:",
  "dn1:1.6.6_0": "‘itipetaṁ bhūtaṁ, itipetaṁ tacchaṁ, atthi cetaṁ amhesu, saṁvijjati ca panetaṁ amhesū’ti. ",
  "dn1:1.7.0.1_0": "2. Sīla ",
  "dn1:1.7.0.2_0": "2.1. Cūḷasīla ",
  "dn1:1.7.1_0": "Appamattakaṁ kho panetaṁ,",
  "dn1:1.7.1_1": "bhikkhave,",
  "dn1:1.7.1_2": "oramattakaṁ sīlamattakaṁ,",
  "dn1:1.7.1_3": "yena puthujjano tathāgatassa vaṇṇaṁ vadamāno vadeyya.",
  "dn1:1.7.2_0": "Katamañca taṁ,",
  "dn1:1.7.2_1": "bhikkhave,",
  "dn1:1.7.2_2": "appamattakaṁ oramattakaṁ sīlamattakaṁ,",
  "dn1:1.7.2_3": "yena puthujjano tathāgatassa vaṇṇaṁ vadamāno vadeyya?",
  "dn1:1.8.1_0": "‘Pāṇātipātaṁ pahāya pāṇātipātā paṭivirato samaṇo gotamo nihitadaṇḍo,",
  "dn1:1.8.1_1": "nihitasattho, lajjī,",
  "dn1:1.8.1_2": "dayāpanno,",
  "dn1:1.8.1_3": "sabbapāṇabhūtahitānukampī viharatī’ti—",
  "dn1:1.8.2_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.8.3_0": "‘Adinnādānaṁ pahāya adinnādānā paṭivirato samaṇo gotamo dinnādāyī dinnapāṭikaṅkhī,",
  "dn1:1.8.3_1": "athenena sucibhūtena attanā viharatī’ti—",
  "dn1:1.8.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.8.5_0": "‘Abrahmacariyaṁ pahāya brahmacārī samaṇo gotamo ārācārī virato methunā gāmadhammā’ti—",
  "dn1:1.8.6_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.9.1_0": "‘Musāvādaṁ pahāya musāvādā paṭivirato samaṇo gotamo saccavādī saccasandho theto paccayiko avisaṁvādako lokassā’ti—",
  "dn1:1.9.2_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.9.3_0": "‘Pisuṇaṁ vācaṁ pahāya pisuṇāya vācāya paṭivirato samaṇo gotamo,",
  "dn1:1.9.3_1": "ito sutvā na amutra akkhātā imesaṁ bhedāya,",
  "dn1:1.9.3_2": "amutra vā sutvā na imesaṁ akkhātā amūsaṁ bhedāya.",
  "dn1:1.9.3_3": "Iti bhinnānaṁ vā sandhātā,",
  "dn1:1.9.3_4": "sahitānaṁ vā anuppadātā samaggārāmo samaggarato samagganandī samaggakaraṇiṁ vācaṁ bhāsitā’ti—",
  "dn1:1.9.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.9.5_0": "‘Pharusaṁ vācaṁ pahāya pharusāya vācāya paṭivirato samaṇo gotamo,",
  "dn1:1.9.5_1": "yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā’ti—",
  "dn1:1.9.6_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.9.7_0": "‘Samphappalāpaṁ pahāya samphappalāpā paṭivirato samaṇo gotamo kālavādī bhūtavādī atthavādī dhammavādī vinayavādī,",
  "dn1:1.9.7_1": "nidhānavatiṁ vācaṁ bhāsitā kālena sāpadesaṁ pariyantavatiṁ atthasaṁhitan’ti—",
  "dn1:1.9.8_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.10.1_0": "‘Bījagāmabhūtagāmasamārambhā paṭivirato samaṇo gotamo’ti—",
  "dn1:1.10.2_0": "iti vā hi, bhikkhave …pe…. ",
  "dn1:1.10.3_0": "‘Ekabhattiko samaṇo gotamo rattūparato virato vikālabhojanā …. ",
  "dn1:1.10.4_0": "Naccagītavāditavisūkadassanā paṭivirato samaṇo gotamo …. ",
  "dn1:1.10.5_0": "Mālāgandhavilepanadhāraṇamaṇḍanavibhūsanaṭṭhānā paṭivirato samaṇo gotamo …. ",
  "dn1:1.10.6_0": "Uccāsayanamahāsayanā paṭivirato samaṇo gotamo …. ",
  "dn1:1.10.7_0": "Jātarūparajatapaṭiggahaṇā paṭivirato samaṇo gotamo …. ",
  "dn1:1.10.8_0": "Āmakadhaññapaṭiggahaṇā paṭivirato samaṇo gotamo …. ",
  "dn1:1.10.9_0": "Āmakamaṁsapaṭiggahaṇā paṭivirato samaṇo gotamo …. ",
  "dn1:1.10.10_0": "Itthikumārikapaṭiggahaṇā paṭivirato samaṇo gotamo …. ",
  "dn1:1.10.11_0": "Dāsidāsapaṭiggahaṇā paṭivirato samaṇo gotamo …. ",
  "dn1:1.10.12_0": "Ajeḷakapaṭiggahaṇā paṭivirato samaṇo gotamo …. ",
  "dn1:1.10.13_0": "Kukkuṭasūkarapaṭiggahaṇā paṭivirato samaṇo gotamo …. ",
  "dn1:1.10.14_0": "Hatthigavassavaḷavapaṭiggahaṇā paṭivirato samaṇo gotamo …. ",
  "dn1:1.10.15_0": "Khettavatthupaṭiggahaṇā paṭivirato samaṇo gotamo …. ",
  "dn1:1.10.16_0": "Dūteyyapahiṇagamanānuyogā paṭivirato samaṇo gotamo …. ",
  "dn1:1.10.17_0": "Kayavikkayā paṭivirato samaṇo gotamo …. ",
  "dn1:1.10.18_0": "Tulākūṭakaṁsakūṭamānakūṭā paṭivirato samaṇo gotamo …. ",
  "dn1:1.10.19_0": "Ukkoṭanavañcananikatisāciyogā paṭivirato samaṇo gotamo …. ",
  "dn1:1.10.20_0": "Chedanavadhabandhanaviparāmosaālopasahasākārā paṭivirato samaṇo gotamo’ti—",
  "dn1:1.10.21_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.10.22_0": "Cūḷasīlaṁ niṭṭhitaṁ. ",
  "dn1:1.11.0_0": "2.2. Majjhimasīla ",
  "dn1:1.11.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ bījagāmabhūtagāmasamārambhaṁ anuyuttā viharanti, ",
  "dn1:1.11.2_0": "seyyathidaṁ—mūlabījaṁ khandhabījaṁ phaḷubījaṁ aggabījaṁ bījabījameva pañcamaṁ; ",
  "dn1:1.11.3_0": "iti evarūpā bījagāmabhūtagāmasamārambhā paṭivirato samaṇo gotamo’ti—",
  "dn1:1.11.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.12.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ sannidhikāraparibhogaṁ anuyuttā viharanti, ",
  "dn1:1.12.2_0": "seyyathidaṁ—annasannidhiṁ pānasannidhiṁ vatthasannidhiṁ yānasannidhiṁ sayanasannidhiṁ gandhasannidhiṁ āmisasannidhiṁ ",
  "dn1:1.12.3_0": "iti vā iti evarūpā sannidhikāraparibhogā paṭivirato samaṇo gotamo’ti—",
  "dn1:1.12.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.13.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, ",
  "dn1:1.13.2_0": "seyyathidaṁ—naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ caṇḍālaṁ",
  "dn1:1.13.2_1": "vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ",
  "dn1:1.13.2_2": "vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ anīkadassanaṁ",
  "dn1:1.13.3_0": "iti vā iti evarūpā visūkadassanā paṭivirato samaṇo gotamo’ti—",
  "dn1:1.13.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.14.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ jūtappamādaṭṭhānānuyogaṁ anuyuttā viharanti, ",
  "dn1:1.14.2_0": "seyyathidaṁ—aṭṭhapadaṁ dasapadaṁ ākāsaṁ parihārapathaṁ santikaṁ khalikaṁ ghaṭikaṁ salākahatthaṁ akkhaṁ",
  "dn1:1.14.2_1": "paṅgacīraṁ vaṅkakaṁ mokkhacikaṁ ciṅgulikaṁ pattāḷhakaṁ rathakaṁ dhanukaṁ akkharikaṁ manesikaṁ yathāvajjaṁ",
  "dn1:1.14.3_0": "iti vā iti evarūpā jūtappamādaṭṭhānānuyogā paṭivirato samaṇo gotamo’ti—",
  "dn1:1.14.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.15.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ uccāsayanamahāsayanaṁ anuyuttā viharanti, ",
  "dn1:1.15.2_0": "seyyathidaṁ—āsandiṁ pallaṅkaṁ gonakaṁ cittakaṁ paṭikaṁ paṭalikaṁ tūlikaṁ vikatikaṁ uddalomiṁ ekantalomiṁ",
  "dn1:1.15.2_1": "kaṭṭissaṁ koseyyaṁ kuttakaṁ hatthattharaṁ assattharaṁ rathattharaṁ ajinappaveṇiṁ kadalimigapavarapaccattharaṇaṁ",
  "dn1:1.15.2_2": "sauttaracchadaṁ ubhatolohitakūpadhānaṁ",
  "dn1:1.15.3_0": "iti vā iti evarūpā uccāsayanamahāsayanā paṭivirato samaṇo gotamo’ti—",
  "dn1:1.15.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.16.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ maṇḍanavibhūsanaṭṭhānānuyogaṁ anuyuttā viharanti,",
  "dn1:1.16.1_1": "seyyathidaṁ—",
  "dn1:1.16.2_0": "ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāgandhavilepanaṁ mukhacuṇṇaṁ mukhalepanaṁ",
  "dn1:1.16.2_1": "hatthabandhaṁ sikhābandhaṁ daṇḍaṁ nāḷikaṁ asiṁ chattaṁ citrupāhanaṁ uṇhīsaṁ maṇiṁ vālabījaniṁ odātāni",
  "dn1:1.16.2_2": "vatthāni dīghadasāni",
  "dn1:1.16.3_0": "iti vā iti evarūpā maṇḍanavibhūsanaṭṭhānānuyogā paṭivirato samaṇo gotamo’ti—",
  "dn1:1.16.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.17.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ tiracchānakathaṁ anuyuttā viharanti, ",
  "dn1:1.17.2_0": "seyyathidaṁ—rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ",
  "dn1:1.17.2_1": "vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ",
  "dn1:1.17.2_2": "janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ",
  "dn1:1.17.2_3": "lokakkhāyikaṁ samuddakkhāyikaṁ itibhavābhavakathaṁ",
  "dn1:1.17.3_0": "iti vā iti evarūpāya tiracchānakathāya paṭivirato samaṇo gotamo’ti—",
  "dn1:1.17.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.18.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ viggāhikakathaṁ anuyuttā viharanti, ",
  "dn1:1.18.2_0": "seyyathidaṁ—na tvaṁ imaṁ dhammavinayaṁ ājānāsi,",
  "dn1:1.18.2_1": "ahaṁ imaṁ dhammavinayaṁ ājānāmi,",
  "dn1:1.18.2_2": "kiṁ tvaṁ imaṁ dhammavinayaṁ ājānissasi,",
  "dn1:1.18.2_3": "micchā paṭipanno tvamasi,",
  "dn1:1.18.2_4": "ahamasmi sammā paṭipanno,",
  "dn1:1.18.2_5": "sahitaṁ me,",
  "dn1:1.18.2_6": "asahitaṁ te,",
  "dn1:1.18.2_7": "purevacanīyaṁ pacchā avaca,",
  "dn1:1.18.2_8": "pacchāvacanīyaṁ pure avaca,",
  "dn1:1.18.2_9": "adhiciṇṇaṁ te viparāvattaṁ,",
  "dn1:1.18.2_10": "āropito te vādo,",
  "dn1:1.18.2_11": "niggahito tvamasi,",
  "dn1:1.18.2_12": "cara vādappamokkhāya,",
  "dn1:1.18.2_13": "nibbeṭhehi vā sace pahosīti",
  "dn1:1.18.3_0": "iti vā iti evarūpāya viggāhikakathāya paṭivirato samaṇo gotamo’ti—",
  "dn1:1.18.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.19.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ dūteyyapahiṇagamanānuyogaṁ anuyuttā viharanti, ",
  "dn1:1.19.2_0": "seyyathidaṁ—raññaṁ,",
  "dn1:1.19.2_1": "rājamahāmattānaṁ,",
  "dn1:1.19.2_2": "khattiyānaṁ,",
  "dn1:1.19.2_3": "brāhmaṇānaṁ,",
  "dn1:1.19.2_4": "gahapatikānaṁ,",
  "dn1:1.19.2_5": "kumārānaṁ “idha gaccha,",
  "dn1:1.19.2_6": "amutrāgaccha,",
  "dn1:1.19.2_7": "idaṁ hara,",
  "dn1:1.19.2_8": "amutra idaṁ āharā”ti",
  "dn1:1.19.3_0": "iti vā iti evarūpā dūteyyapahiṇagamanānuyogā paṭivirato samaṇo gotamo’ti—",
  "dn1:1.19.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.20.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te kuhakā ca honti,",
  "dn1:1.20.1_1": "lapakā ca nemittikā ca nippesikā ca,",
  "dn1:1.20.1_2": "lābhena lābhaṁ nijigīsitāro ca",
  "dn1:1.20.2_0": "iti evarūpā kuhanalapanā paṭivirato samaṇo gotamo’ti—",
  "dn1:1.20.3_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.20.4_0": "Majjhimasīlaṁ niṭṭhitaṁ. ",
  "dn1:1.21.0_0": "2.3. Mahāsīla ",
  "dn1:1.21.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṁ kappenti, ",
  "dn1:1.21.2_0": "seyyathidaṁ—aṅgaṁ nimittaṁ uppātaṁ supinaṁ lakkhaṇaṁ mūsikacchinnaṁ aggihomaṁ dabbihomaṁ thusahomaṁ kaṇahomaṁ",
  "dn1:1.21.2_1": "taṇḍulahomaṁ sappihomaṁ telahomaṁ mukhahomaṁ lohitahomaṁ aṅgavijjā vatthuvijjā khattavijjā sivavijjā",
  "dn1:1.21.2_2": "bhūtavijjā bhūrivijjā ahivijjā visavijjā vicchikavijjā mūsikavijjā sakuṇavijjā vāyasavijjā pakkajjhānaṁ",
  "dn1:1.21.2_3": "saraparittāṇaṁ migacakkaṁ",
  "dn1:1.21.3_0": "iti vā iti evarūpāya tiracchānavijjāya micchājīvā paṭivirato samaṇo gotamo’ti—",
  "dn1:1.21.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.22.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṁ kappenti, ",
  "dn1:1.22.2_0": "seyyathidaṁ—maṇilakkhaṇaṁ vatthalakkhaṇaṁ daṇḍalakkhaṇaṁ satthalakkhaṇaṁ asilakkhaṇaṁ usulakkhaṇaṁ dhanulakkhaṇaṁ",
  "dn1:1.22.2_1": "āvudhalakkhaṇaṁ itthilakkhaṇaṁ purisalakkhaṇaṁ kumāralakkhaṇaṁ kumārilakkhaṇaṁ dāsalakkhaṇaṁ dāsilakkhaṇaṁ",
  "dn1:1.22.2_2": "hatthilakkhaṇaṁ assalakkhaṇaṁ mahiṁsalakkhaṇaṁ usabhalakkhaṇaṁ golakkhaṇaṁ ajalakkhaṇaṁ meṇḍalakkhaṇaṁ",
  "dn1:1.22.2_3": "kukkuṭalakkhaṇaṁ vaṭṭakalakkhaṇaṁ godhālakkhaṇaṁ kaṇṇikālakkhaṇaṁ kacchapalakkhaṇaṁ migalakkhaṇaṁ",
  "dn1:1.22.3_0": "iti vā iti evarūpāya tiracchānavijjāya micchājīvā paṭivirato samaṇo gotamo’ti—",
  "dn1:1.22.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.23.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṁ kappenti, ",
  "dn1:1.23.2_0": "seyyathidaṁ—raññaṁ niyyānaṁ bhavissati,",
  "dn1:1.23.2_1": "raññaṁ aniyyānaṁ bhavissati,",
  "dn1:1.23.2_2": "abbhantarānaṁ raññaṁ upayānaṁ bhavissati,",
  "dn1:1.23.2_3": "bāhirānaṁ raññaṁ apayānaṁ bhavissati,",
  "dn1:1.23.2_4": "bāhirānaṁ raññaṁ upayānaṁ bhavissati,",
  "dn1:1.23.2_5": "abbhantarānaṁ raññaṁ apayānaṁ bhavissati,",
  "dn1:1.23.2_6": "abbhantarānaṁ raññaṁ jayo bhavissati,",
  "dn1:1.23.2_7": "bāhirānaṁ raññaṁ parājayo bhavissati,",
  "dn1:1.23.2_8": "bāhirānaṁ raññaṁ jayo bhavissati,",
  "dn1:1.23.2_9": "abbhantarānaṁ raññaṁ parājayo bhavissati,",
  "dn1:1.23.2_10": "iti imassa jayo bhavissati,",
  "dn1:1.23.2_11": "imassa parājayo bhavissati",
  "dn1:1.23.3_0": "iti vā iti evarūpāya tiracchānavijjāya micchājīvā paṭivirato samaṇo gotamo’ti—",
  "dn1:1.23.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.24.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṁ kappenti, ",
  "dn1:1.24.2_0": "seyyathidaṁ—candaggāho bhavissati,",
  "dn1:1.24.2_1": "sūriyaggāho bhavissati,",
  "dn1:1.24.2_2": "nakkhattaggāho bhavissati,",
  "dn1:1.24.2_3": "candimasūriyānaṁ pathagamanaṁ bhavissati,",
  "dn1:1.24.2_4": "candimasūriyānaṁ uppathagamanaṁ bhavissati,",
  "dn1:1.24.2_5": "nakkhattānaṁ pathagamanaṁ bhavissati,",
  "dn1:1.24.2_6": "nakkhattānaṁ uppathagamanaṁ bhavissati,",
  "dn1:1.24.2_7": "ukkāpāto bhavissati,",
  "dn1:1.24.2_8": "disāḍāho bhavissati,",
  "dn1:1.24.2_9": "bhūmicālo bhavissati,",
  "dn1:1.24.2_10": "devadudrabhi bhavissati,",
  "dn1:1.24.2_11": "candimasūriyanakkhattānaṁ uggamanaṁ ogamanaṁ saṅkilesaṁ vodānaṁ bhavissati,",
  "dn1:1.24.2_12": "evaṁvipāko candaggāho bhavissati,",
  "dn1:1.24.2_13": "evaṁvipāko sūriyaggāho bhavissati,",
  "dn1:1.24.2_14": "evaṁvipāko nakkhattaggāho bhavissati,",
  "dn1:1.24.2_15": "evaṁvipākaṁ candimasūriyānaṁ pathagamanaṁ bhavissati,",
  "dn1:1.24.2_16": "evaṁvipākaṁ candimasūriyānaṁ uppathagamanaṁ bhavissati,",
  "dn1:1.24.2_17": "evaṁvipākaṁ nakkhattānaṁ pathagamanaṁ bhavissati,",
  "dn1:1.24.2_18": "evaṁvipākaṁ nakkhattānaṁ uppathagamanaṁ bhavissati,",
  "dn1:1.24.2_19": "evaṁvipāko ukkāpāto bhavissati,",
  "dn1:1.24.2_20": "evaṁvipāko disāḍāho bhavissati,",
  "dn1:1.24.2_21": "evaṁvipāko bhūmicālo bhavissati,",
  "dn1:1.24.2_22": "evaṁvipāko devadudrabhi bhavissati,",
  "dn1:1.24.2_23": "evaṁvipākaṁ candimasūriyanakkhattānaṁ uggamanaṁ ogamanaṁ saṅkilesaṁ vodānaṁ bhavissati",
  "dn1:1.24.3_0": "iti vā iti evarūpāya tiracchānavijjāya micchājīvā paṭivirato samaṇo gotamo’ti—",
  "dn1:1.24.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.25.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṁ kappenti, ",
  "dn1:1.25.2_0": "seyyathidaṁ—suvuṭṭhikā bhavissati,",
  "dn1:1.25.2_1": "dubbuṭṭhikā bhavissati,",
  "dn1:1.25.2_2": "subhikkhaṁ bhavissati,",
  "dn1:1.25.2_3": "dubbhikkhaṁ bhavissati,",
  "dn1:1.25.2_4": "khemaṁ bhavissati,",
  "dn1:1.25.2_5": "bhayaṁ bhavissati,",
  "dn1:1.25.2_6": "rogo bhavissati,",
  "dn1:1.25.2_7": "ārogyaṁ bhavissati, muddā, gaṇanā,",
  "dn1:1.25.2_8": "saṅkhānaṁ, kāveyyaṁ, lokāyataṁ",
  "dn1:1.25.3_0": "iti vā iti evarūpāya tiracchānavijjāya micchājīvā paṭivirato samaṇo gotamo’ti—",
  "dn1:1.25.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.26.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṁ kappenti, ",
  "dn1:1.26.2_0": "seyyathidaṁ—āvāhanaṁ vivāhanaṁ saṁvaraṇaṁ vivaraṇaṁ saṅkiraṇaṁ vikiraṇaṁ subhagakaraṇaṁ dubbhagakaraṇaṁ",
  "dn1:1.26.2_1": "viruddhagabbhakaraṇaṁ jivhānibandhanaṁ hanusaṁhananaṁ hatthābhijappanaṁ hanujappanaṁ kaṇṇajappanaṁ ādāsapañhaṁ",
  "dn1:1.26.2_2": "kumārikapañhaṁ devapañhaṁ ādiccupaṭṭhānaṁ mahatupaṭṭhānaṁ abbhujjalanaṁ sirivhāyanaṁ",
  "dn1:1.26.3_0": "iti vā iti evarūpāya tiracchānavijjāya micchājīvā paṭivirato samaṇo gotamo’ti—",
  "dn1:1.26.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.27.1_0": "‘Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpāya tiracchānavijjāya micchājīvena jīvitaṁ kappenti, ",
  "dn1:1.27.2_0": "seyyathidaṁ—santikammaṁ paṇidhikammaṁ bhūtakammaṁ bhūrikammaṁ vassakammaṁ vossakammaṁ vatthukammaṁ vatthuparikammaṁ",
  "dn1:1.27.2_1": "ācamanaṁ nhāpanaṁ juhanaṁ vamanaṁ virecanaṁ uddhaṁvirecanaṁ adhovirecanaṁ sīsavirecanaṁ kaṇṇatelaṁ nettatappanaṁ",
  "dn1:1.27.2_2": "natthukammaṁ añjanaṁ paccañjanaṁ sālākiyaṁ sallakattiyaṁ dārakatikicchā mūlabhesajjānaṁ anuppadānaṁ osadhīnaṁ",
  "dn1:1.27.2_3": "paṭimokkho",
  "dn1:1.27.3_0": "iti vā iti evarūpāya tiracchānavijjāya micchājīvā paṭivirato samaṇo gotamo’ti—",
  "dn1:1.27.4_0": "iti vā hi, bhikkhave, puthujjano tathāgatassa vaṇṇaṁ vadamāno vadeyya. ",
  "dn1:1.27.5_0": "Idaṁ kho,",
  "dn1:1.27.5_1": "bhikkhave,",
  "dn1:1.27.5_2": "appamattakaṁ oramattakaṁ sīlamattakaṁ,",
  "dn1:1.27.5_3": "yena puthujjano tathāgatassa vaṇṇaṁ vadamāno vadeyya.",
  "dn1:1.27.6_0": "Mahāsīlaṁ niṭṭhitaṁ. ",
  "dn1:1.28.0.1_0": "3. Diṭṭhi ",
  "dn1:1.28.0.2_0": "3.1. Pubbantakappika ",
  "dn1:1.28.1_0": "Atthi,",
  "dn1:1.28.1_1": "bhikkhave,",
  "dn1:1.28.1_2": "aññeva dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā,",
  "dn1:1.28.1_3": "ye tathāgato sayaṁ abhiññā sacchikatvā pavedeti,",
  "dn1:1.28.1_4": "yehi tathāgatassa yathābhuccaṁ vaṇṇaṁ sammā vadamānā vadeyyuṁ.",
  "dn1:1.28.2_0": "Katame ca te,",
  "dn1:1.28.2_1": "bhikkhave,",
  "dn1:1.28.2_2": "dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā,",
  "dn1:1.28.2_3": "ye tathāgato sayaṁ abhiññā sacchikatvā pavedeti,",
  "dn1:1.28.2_4": "yehi tathāgatassa yathābhuccaṁ vaṇṇaṁ sammā vadamānā vadeyyuṁ?",
  "dn1:1.29.1_0": "Santi,",
  "dn1:1.29.1_1": "bhikkhave,",
  "dn1:1.29.1_2": "eke samaṇabrāhmaṇā pubbantakappikā pubbantānudiṭṭhino,",
  "dn1:1.29.1_3": "pubbantaṁ ārabbha anekavihitāni adhimuttipadāni abhivadanti aṭṭhārasahi vatthūhi.",
  "dn1:1.29.2_0": "Te ca bhonto samaṇabrāhmaṇā kimāgamma kimārabbha pubbantakappikā pubbantānudiṭṭhino pubbantaṁ ārabbha",
  "dn1:1.29.2_1": "anekavihitāni adhimuttipadāni abhivadanti aṭṭhārasahi vatthūhi?",
  "dn1:1.30.0_0": "3.1.1. Sassatavāda ",
  "dn1:1.30.1_0": "Santi,",
  "dn1:1.30.1_1": "bhikkhave,",
  "dn1:1.30.1_2": "eke samaṇabrāhmaṇā sassatavādā,",
  "dn1:1.30.1_3": "sassataṁ attānañca lokañca paññapenti catūhi vatthūhi.",
  "dn1:1.30.2_0": "Te ca bhonto samaṇabrāhmaṇā kimāgamma kimārabbha sassatavādā sassataṁ attānañca lokañca paññapenti catūhi vatthūhi? ",
  "dn1:1.31.1_0": "Idha,",
  "dn1:1.31.1_1": "bhikkhave,",
  "dn1:1.31.1_2": "ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusati,",
  "dn1:1.31.1_3": "yathāsamāhite citte (…) anekavihitaṁ pubbenivāsaṁ anussarati.",
  "dn1:1.31.2_0": "Seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "dn1:1.31.2_1": "jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi",
  "dn1:1.31.2_2": "anekānipi jātisatāni anekānipi jātisahassāni anekānipi jātisatasahassāni:",
  "dn1:1.31.2_3": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.31.2_4": "so tato cuto amutra udapādiṁ;",
  "dn1:1.31.2_5": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.31.2_6": "so tato cuto idhūpapanno’ti.",
  "dn1:1.31.2_7": "Iti sākāraṁ sauddesaṁ anekavihitaṁ pubbenivāsaṁ anussarati.",
  "dn1:1.31.3_0": "So evamāha: ",
  "dn1:1.31.4_0": "‘sassato attā ca loko ca vañjho kūṭaṭṭho esikaṭṭhāyiṭṭhito; ",
  "dn1:1.31.5_0": "te ca sattā sandhāvanti saṁsaranti cavanti upapajjanti, atthi tveva sassatisamaṁ. ",
  "dn1:1.31.6_0": "Taṁ kissa hetu? ",
  "dn1:1.31.7_0": "Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusāmi,",
  "dn1:1.31.7_1": "yathāsamāhite citte anekavihitaṁ pubbenivāsaṁ anussarāmi.",
  "dn1:1.31.8_0": "Seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "dn1:1.31.8_1": "jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi",
  "dn1:1.31.8_2": "anekānipi jātisatāni anekānipi jātisahassāni anekānipi jātisatasahassāni:",
  "dn1:1.31.8_3": "“amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.31.8_4": "so tato cuto amutra udapādiṁ;",
  "dn1:1.31.8_5": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.31.8_6": "so tato cuto idhūpapanno”ti.",
  "dn1:1.31.8_7": "Iti sākāraṁ sauddesaṁ anekavihitaṁ pubbenivāsaṁ anussarāmi.",
  "dn1:1.31.9_0": "Imināmahaṁ etaṁ jānāmi: ",
  "dn1:1.31.10_0": "“yathā sassato attā ca loko ca vañjho kūṭaṭṭho esikaṭṭhāyiṭṭhito; ",
  "dn1:1.31.11_0": "te ca sattā sandhāvanti saṁsaranti cavanti upapajjanti, atthi tveva sassatisaman”’ti. ",
  "dn1:1.31.12_0": "Idaṁ,",
  "dn1:1.31.12_1": "bhikkhave,",
  "dn1:1.31.12_2": "paṭhamaṁ ṭhānaṁ,",
  "dn1:1.31.12_3": "yaṁ āgamma yaṁ ārabbha eke samaṇabrāhmaṇā sassatavādā sassataṁ attānañca lokañca paññapenti.",
  "dn1:1.32.1_0": "Dutiye ca bhonto samaṇabrāhmaṇā kimāgamma kimārabbha sassatavādā sassataṁ attānañca lokañca paññapenti? ",
  "dn1:1.32.2_0": "Idha,",
  "dn1:1.32.2_1": "bhikkhave,",
  "dn1:1.32.2_2": "ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusati,",
  "dn1:1.32.2_3": "yathāsamāhite citte anekavihitaṁ pubbenivāsaṁ anussarati.",
  "dn1:1.32.3_0": "Seyyathidaṁ—ekampi saṁvaṭṭavivaṭṭaṁ dvepi saṁvaṭṭavivaṭṭāni tīṇipi saṁvaṭṭavivaṭṭāni cattāripi saṁvaṭṭavivaṭṭāni",
  "dn1:1.32.3_1": "pañcapi saṁvaṭṭavivaṭṭāni dasapi saṁvaṭṭavivaṭṭāni:",
  "dn1:1.32.3_2": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.32.3_3": "so tato cuto amutra udapādiṁ;",
  "dn1:1.32.3_4": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.32.3_5": "so tato cuto idhūpapanno’ti.",
  "dn1:1.32.3_6": "Iti sākāraṁ sauddesaṁ anekavihitaṁ pubbenivāsaṁ anussarati.",
  "dn1:1.32.4_0": "So evamāha: ",
  "dn1:1.32.5_0": "‘sassato attā ca loko ca vañjho kūṭaṭṭho esikaṭṭhāyiṭṭhito; ",
  "dn1:1.32.6_0": "te ca sattā sandhāvanti saṁsaranti cavanti upapajjanti, atthi tveva sassatisamaṁ. ",
  "dn1:1.32.7_0": "Taṁ kissa hetu? ",
  "dn1:1.32.8_0": "Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ",
  "dn1:1.32.8_1": "cetosamādhiṁ phusāmi yathāsamāhite citte anekavihitaṁ pubbenivāsaṁ anussarāmi.",
  "dn1:1.32.9_0": "Seyyathidaṁ—ekampi saṁvaṭṭavivaṭṭaṁ dvepi saṁvaṭṭavivaṭṭāni tīṇipi saṁvaṭṭavivaṭṭāni cattāripi saṁvaṭṭavivaṭṭāni",
  "dn1:1.32.9_1": "pañcapi saṁvaṭṭavivaṭṭāni dasapi saṁvaṭṭavivaṭṭāni:",
  "dn1:1.32.9_2": "“amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.32.9_3": "so tato cuto amutra udapādiṁ;",
  "dn1:1.32.9_4": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.32.9_5": "so tato cuto idhūpapanno”ti.",
  "dn1:1.32.9_6": "Iti sākāraṁ sauddesaṁ anekavihitaṁ pubbenivāsaṁ anussarāmi.",
  "dn1:1.32.10_0": "Imināmahaṁ etaṁ jānāmi: ",
  "dn1:1.32.11_0": "“yathā sassato attā ca loko ca vañjho kūṭaṭṭho esikaṭṭhāyiṭṭhito,",
  "dn1:1.32.11_1": "te ca sattā sandhāvanti saṁsaranti cavanti upapajjanti,",
  "dn1:1.32.11_2": "atthi tveva sassatisaman”’ti.",
  "dn1:1.32.12_0": "Idaṁ,",
  "dn1:1.32.12_1": "bhikkhave,",
  "dn1:1.32.12_2": "dutiyaṁ ṭhānaṁ,",
  "dn1:1.32.12_3": "yaṁ āgamma yaṁ ārabbha eke samaṇabrāhmaṇā sassatavādā sassataṁ attānañca lokañca paññapenti.",
  "dn1:1.33.1_0": "Tatiye ca bhonto samaṇabrāhmaṇā kimāgamma kimārabbha sassatavādā sassataṁ attānañca lokañca paññapenti? ",
  "dn1:1.33.2_0": "Idha,",
  "dn1:1.33.2_1": "bhikkhave,",
  "dn1:1.33.2_2": "ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusati,",
  "dn1:1.33.2_3": "yathāsamāhite citte anekavihitaṁ pubbenivāsaṁ anussarati.",
  "dn1:1.33.3_0": "Seyyathidaṁ—dasapi saṁvaṭṭavivaṭṭāni vīsampi saṁvaṭṭavivaṭṭāni tiṁsampi saṁvaṭṭavivaṭṭāni cattālīsampi saṁvaṭṭavivaṭṭāni:",
  "dn1:1.33.3_1": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.33.3_2": "so tato cuto amutra udapādiṁ;",
  "dn1:1.33.3_3": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.33.3_4": "so tato cuto idhūpapanno’ti.",
  "dn1:1.33.3_5": "Iti sākāraṁ sauddesaṁ anekavihitaṁ pubbenivāsaṁ anussarati.",
  "dn1:1.33.4_0": "So evamāha: ",
  "dn1:1.33.5_0": "‘sassato attā ca loko ca vañjho kūṭaṭṭho esikaṭṭhāyiṭṭhito; ",
  "dn1:1.33.6_0": "te ca sattā sandhāvanti saṁsaranti cavanti upapajjanti, atthi tveva sassatisamaṁ. ",
  "dn1:1.33.7_0": "Taṁ kissa hetu? ",
  "dn1:1.33.8_0": "Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusāmi,",
  "dn1:1.33.8_1": "yathāsamāhite citte anekavihitaṁ pubbenivāsaṁ anussarāmi.",
  "dn1:1.33.9_0": "Seyyathidaṁ—dasapi saṁvaṭṭavivaṭṭāni vīsampi saṁvaṭṭavivaṭṭāni tiṁsampi saṁvaṭṭavivaṭṭāni cattālīsampi saṁvaṭṭavivaṭṭāni:",
  "dn1:1.33.9_1": "“amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.33.9_2": "so tato cuto amutra udapādiṁ;",
  "dn1:1.33.9_3": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "dn1:1.33.9_4": "so tato cuto idhūpapanno”ti.",
  "dn1:1.33.9_5": "Iti sākāraṁ sauddesaṁ anekavihitaṁ pubbenivāsaṁ anussarāmi.",
  "dn1:1.33.10_0": "Imināmahaṁ etaṁ jānāmi: ",
  "dn1:1.33.11_0": "“yathā sassato attā ca loko ca vañjho kūṭaṭṭho esikaṭṭhāyiṭṭhito,",
  "dn1:1.33.11_1": "te ca sattā sandhāvanti saṁsaranti cavanti upapajjanti,",
  "dn1:1.33.11_2": "atthi tveva sassatisaman”’ti.",
  "dn1:1.33.12_0": "Idaṁ,",
  "dn1:1.33.12_1": "bhikkhave,",
  "dn1:1.33.12_2": "tatiyaṁ ṭhānaṁ,",
  "dn1:1.33.12_3": "yaṁ āgamma yaṁ ārabbha eke samaṇabrāhmaṇā sassatavādā sassataṁ attānañca lokañca paññapenti.",
  "dn1:1.34.1_0": "Catutthe ca bhonto samaṇabrāhmaṇā kimāgamma kimārabbha sassatavādā sassataṁ attānañca lokañca paññapenti? ",
  "dn1:1.34.2_0": "Idha,",
  "dn1:1.34.2_1": "bhikkhave,",
  "dn1:1.34.2_2": "ekacco samaṇo vā brāhmaṇo vā takkī hoti vīmaṁsī,",
  "dn1:1.34.2_3": "so takkapariyāhataṁ vīmaṁsānucaritaṁ sayaṁ paṭibhānaṁ evamāha:",
  "dn1:1.34.3_0": "‘sassato attā ca loko ca vañjho kūṭaṭṭho esikaṭṭhāyiṭṭhito; ",
  "dn1:1.34.4_0": "te ca sattā sandhāvanti saṁsaranti cavanti upapajjanti, atthi tveva sassatisaman’ti. ",
  "dn1:1.34.5_0": "Idaṁ,",
  "dn1:1.34.5_1": "bhikkhave,",
  "dn1:1.34.5_2": "catutthaṁ ṭhānaṁ,",
  "dn1:1.34.5_3": "yaṁ āgamma yaṁ ārabbha eke samaṇabrāhmaṇā sassatavādā sassataṁ attānañca lokañca paññapenti.",
  "dn1:1.35.1_0": "Imehi kho te,",
  "dn1:1.35.1_1": "bhikkhave,",
  "dn1:1.35.1_2": "samaṇabrāhmaṇā sassatavādā sassataṁ attānañca lokañca paññapenti catūhi vatthūhi.",
  "dn1:1.35.2_0": "Ye hi keci,",
  "dn1:1.35.2_1": "bhikkhave,",
  "dn1:1.35.2_2": "samaṇā vā brāhmaṇā vā sassatavādā sassataṁ attānañca lokañca paññapenti,",
  "dn1:1.35.2_3": "sabbe te imeheva catūhi vatthūhi,",
  "dn1:1.35.2_4": "etesaṁ vā aññatarena;",
  "dn1:1.35.2_5": "natthi ito bahiddhā.",
  "dn1:1.36.1_0": "Tayidaṁ, bhikkhave, tathāgato pajānāti: ",
  "dn1:1.36.2_0": "‘ime diṭṭhiṭṭhānā evaṅgahitā evaṁparāmaṭṭhā evaṅgatikā bhavanti evaṁabhisamparāyā’ti, ",
  "dn1:1.36.3_0": "tañca tathāgato pajānāti,",
  "dn1:1.36.3_1": "tato ca uttaritaraṁ pajānāti;",
  "dn1:1.36.3_2": "tañca pajānanaṁ na parāmasati,",
  "dn1:1.36.3_3": "aparāmasato cassa paccattaññeva nibbuti viditā.",
  "dn1:1.36.4_0": "Vedanānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto,",
  "dn1:1.36.4_1": "bhikkhave,",
  "dn1:1.36.4_2": "tathāgato.",
  "dn1:1.37.1_0": "Ime kho te,",
  "dn1:1.37.1_1": "bhikkhave,",
  "dn1:1.37.1_2": "dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā,",
  "dn1:1.37.1_3": "ye tathāgato sayaṁ abhiññā sacchikatvā pavedeti,",
  "dn1:1.37.1_4": "yehi tathāgatassa yathābhuccaṁ vaṇṇaṁ sammā vadamānā vadeyyuṁ.",
  "dn1:1.37.2_0": "Paṭhamabhāṇavāro. ",
  "dn1:2.1.0_0": "3.1.2. Ekaccasassatavāda ",
  "dn1:2.1.1_0": "Santi,",
  "dn1:2.1.1_1": "bhikkhave,",
  "dn1:2.1.1_2": "eke samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti catūhi vatthūhi.",
  "dn1:2.1.2_0": "Te ca bhonto samaṇabrāhmaṇā kimāgamma kimārabbha ekaccasassatikā ekaccaasassatikā ekaccaṁ sassataṁ ekaccaṁ",
  "dn1:2.1.2_1": "asassataṁ attānañca lokañca paññapenti catūhi vatthūhi?",
  "dn1:2.2.1_0": "Hoti kho so, bhikkhave, samayo, yaṁ kadāci karahaci dīghassa addhuno accayena ayaṁ loko saṁvaṭṭati. ",
  "dn1:2.2.2_0": "Saṁvaṭṭamāne loke yebhuyyena sattā ābhassarasaṁvattanikā honti. ",
  "dn1:2.2.3_0": "Te tattha honti manomayā pītibhakkhā sayaṁpabhā antalikkhacarā subhaṭṭhāyino,",
  "dn1:2.2.3_1": "ciraṁ dīghamaddhānaṁ tiṭṭhanti.",
  "dn1:2.3.1_0": "Hoti kho so, bhikkhave, samayo, yaṁ kadāci karahaci dīghassa addhuno accayena ayaṁ loko vivaṭṭati. ",
  "dn1:2.3.2_0": "Vivaṭṭamāne loke suññaṁ brahmavimānaṁ pātubhavati. ",
  "dn1:2.3.3_0": "Atha kho aññataro satto āyukkhayā vā puññakkhayā vā ābhassarakāyā cavitvā suññaṁ brahmavimānaṁ upapajjati. ",
  "dn1:2.3.4_0": "So tattha hoti manomayo pītibhakkho sayampabho antalikkhacaro subhaṭṭhāyī,",
  "dn1:2.3.4_1": "ciraṁ dīghamaddhānaṁ tiṭṭhati.",
  "dn1:2.4.1_0": "Tassa tattha ekakassa dīgharattaṁ nivusitattā anabhirati paritassanā uppajjati: ",
  "dn1:2.4.2_0": "‘aho vata aññepi sattā itthattaṁ āgaccheyyun’ti. ",
  "dn1:2.4.3_0": "Atha aññepi sattā āyukkhayā vā puññakkhayā vā ābhassarakāyā cavitvā brahmavimānaṁ upapajjanti tassa sattassa sahabyataṁ. ",
  "dn1:2.4.4_0": "Tepi tattha honti manomayā pītibhakkhā sayaṁpabhā antalikkhacarā subhaṭṭhāyino,",
  "dn1:2.4.4_1": "ciraṁ dīghamaddhānaṁ tiṭṭhanti.",
  "dn1:2.5.1_0": "Tatra, bhikkhave, yo so satto paṭhamaṁ upapanno tassa evaṁ hoti: ",
  "dn1:2.5.2_0": "‘ahamasmi brahmā mahābrahmā abhibhū anabhibhūto aññadatthudaso vasavattī issaro kattā nimmātā seṭṭho sajitā vasī pitā bhūtabhabyānaṁ. ",
  "dn1:2.5.3_0": "Mayā ime sattā nimmitā. ",
  "dn1:2.5.4_0": "Taṁ kissa hetu? ",
  "dn1:2.5.5_0": "Mamañhi pubbe etadahosi: ",
  "dn1:2.5.6_0": "“aho vata aññepi sattā itthattaṁ āgaccheyyun”ti. ",
  "dn1:2.5.7_0": "Iti mama ca manopaṇidhi, ime ca sattā itthattaṁ āgatā’ti. ",
  "dn1:2.5.8_0": "Yepi te sattā pacchā upapannā, tesampi evaṁ hoti: ",
  "dn1:2.5.9_0": "‘ayaṁ kho bhavaṁ brahmā mahābrahmā abhibhū anabhibhūto aññadatthudaso vasavattī issaro kattā nimmātā seṭṭho sajitā vasī pitā bhūtabhabyānaṁ. ",
  "dn1:2.5.10_0": "Iminā mayaṁ bhotā brahmunā nimmitā. ",
  "dn1:2.5.11_0": "Taṁ kissa hetu? ",
  "dn1:2.5.12_0": "Imañhi mayaṁ addasāma idha paṭhamaṁ upapannaṁ, mayaṁ panamha pacchā upapannā’ti. ",
  "dn1:2.6.1_0": "Tatra,",
  "dn1:2.6.1_1": "bhikkhave,",
  "dn1:2.6.1_2": "yo so satto paṭhamaṁ upapanno,",
  "dn1:2.6.1_3": "so dīghāyukataro ca hoti vaṇṇavantataro ca mahesakkhataro ca.",
  "dn1:2.6.2_0": "Ye pana te sattā pacchā upapannā, te appāyukatarā ca honti dubbaṇṇatarā ca appesakkhatarā ca. ",
  "dn1:2.6.3_0": "Ṭhānaṁ kho panetaṁ, bhikkhave, vijjati, yaṁ aññataro satto tamhā kāyā cavitvā itthattaṁ āgacchati. ",
  "dn1:2.6.4_0": "Itthattaṁ āgato samāno agārasmā anagāriyaṁ pabbajati. ",
  "dn1:2.6.5_0": "Agārasmā anagāriyaṁ pabbajito samāno ātappamanvāya padhānamanvāya anuyogamanvāya appamādamanvāya sammāmanasikāramanvāya",
  "dn1:2.6.5_1": "tathārūpaṁ cetosamādhiṁ phusati,",
  "dn1:2.6.5_2": "yathāsamāhite citte taṁ pubbenivāsaṁ anussarati,",
  "dn1:2.6.5_3": "tato paraṁ nānussarati.",
  "dn1:2.6.6_0": "So evamāha: ",
  "dn1:2.6.7_0": "‘yo kho so bhavaṁ brahmā mahābrahmā abhibhū anabhibhūto aññadatthudaso vasavattī issaro kattā nimmātā seṭṭho sajitā vasī pitā bhūtabhabyānaṁ,",
  "dn1:2.6.7_1": "yena mayaṁ bhotā brahmunā nimmitā,",
  "dn1:2.6.7_2": "so nicco dhuvo sassato avipariṇāmadhammo sassatisamaṁ tatheva ṭhassati.",
  "dn1:2.6.8_0": "Ye pana mayaṁ ahumhā tena bhotā brahmunā nimmitā,",
  "dn1:2.6.8_1": "te mayaṁ aniccā addhuvā appāyukā cavanadhammā itthattaṁ āgatā’ti.",
  "dn1:2.6.9_0": "Idaṁ,",
  "dn1:2.6.9_1": "bhikkhave,",
  "dn1:2.6.9_2": "paṭhamaṁ ṭhānaṁ,",
  "dn1:2.6.9_3": "yaṁ āgamma yaṁ ārabbha eke samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti.",
  "dn1:2.7.1_0": "Dutiye ca bhonto samaṇabrāhmaṇā kimāgamma kimārabbha ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti? ",
  "dn1:2.7.2_0": "Santi,",
  "dn1:2.7.2_1": "bhikkhave,",
  "dn1:2.7.2_2": "khiḍḍāpadosikā nāma devā,",
  "dn1:2.7.2_3": "te ativelaṁ hassakhiḍḍāratidhammasamāpannā viharanti.",
  "dn1:2.7.2_4": "Tesaṁ ativelaṁ hassakhiḍḍāratidhammasamāpannānaṁ viharataṁ sati sammussati.",
  "dn1:2.7.2_5": "Satiyā sammosā te devā tamhā kāyā cavanti.",
  "dn1:2.8.1_0": "Ṭhānaṁ kho panetaṁ, bhikkhave, vijjati yaṁ aññataro satto tamhā kāyā cavitvā itthattaṁ āgacchati. ",
  "dn1:2.8.2_0": "Itthattaṁ āgato samāno agārasmā anagāriyaṁ pabbajati. ",
  "dn1:2.8.3_0": "Agārasmā anagāriyaṁ pabbajito samāno ātappamanvāya padhānamanvāya anuyogamanvāya appamādamanvāya sammāmanasikāramanvāya",
  "dn1:2.8.3_1": "tathārūpaṁ cetosamādhiṁ phusati,",
  "dn1:2.8.3_2": "yathāsamāhite citte taṁ pubbenivāsaṁ anussarati,",
  "dn1:2.8.3_3": "tato paraṁ nānussarati.",
  "dn1:2.9.1_0": "So evamāha: ",
  "dn1:2.9.2_0": "‘ye kho te bhonto devā na khiḍḍāpadosikā,",
  "dn1:2.9.2_1": "te na ativelaṁ hassakhiḍḍāratidhammasamāpannā viharanti.",
  "dn1:2.9.2_2": "Tesaṁ na ativelaṁ hassakhiḍḍāratidhammasamāpannānaṁ viharataṁ sati na sammussati.",
  "dn1:2.9.2_3": "Satiyā asammosā te devā tamhā kāyā na cavanti;",
  "dn1:2.9.3_0": "niccā dhuvā sassatā avipariṇāmadhammā sassatisamaṁ tatheva ṭhassanti. ",
  "dn1:2.9.4_0": "Ye pana mayaṁ ahumhā khiḍḍāpadosikā,",
  "dn1:2.9.4_1": "te mayaṁ ativelaṁ hassakhiḍḍāratidhammasamāpannā viharimhā.",
  "dn1:2.9.4_2": "Tesaṁ no ativelaṁ hassakhiḍḍāratidhammasamāpannānaṁ viharataṁ sati sammussati.",
  "dn1:2.9.4_3": "Satiyā sammosā evaṁ mayaṁ tamhā kāyā cutā",
  "dn1:2.9.5_0": "aniccā addhuvā appāyukā cavanadhammā itthattaṁ āgatā’ti. ",
  "dn1:2.9.6_0": "Idaṁ,",
  "dn1:2.9.6_1": "bhikkhave,",
  "dn1:2.9.6_2": "dutiyaṁ ṭhānaṁ,",
  "dn1:2.9.6_3": "yaṁ āgamma yaṁ ārabbha eke samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti.",
  "dn1:2.10.1_0": "Tatiye ca bhonto samaṇabrāhmaṇā kimāgamma kimārabbha ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti? ",
  "dn1:2.10.2_0": "Santi,",
  "dn1:2.10.2_1": "bhikkhave,",
  "dn1:2.10.2_2": "manopadosikā nāma devā,",
  "dn1:2.10.2_3": "te ativelaṁ aññamaññaṁ upanijjhāyanti.",
  "dn1:2.10.2_4": "Te ativelaṁ aññamaññaṁ upanijjhāyantā aññamaññamhi cittāni padūsenti.",
  "dn1:2.10.2_5": "Te aññamaññaṁ paduṭṭhacittā kilantakāyā kilantacittā.",
  "dn1:2.10.2_6": "Te devā tamhā kāyā cavanti.",
  "dn1:2.11.1_0": "Ṭhānaṁ kho panetaṁ, bhikkhave, vijjati yaṁ aññataro satto tamhā kāyā cavitvā itthattaṁ āgacchati. ",
  "dn1:2.11.2_0": "Itthattaṁ āgato samāno agārasmā anagāriyaṁ pabbajati. ",
  "dn1:2.11.3_0": "Agārasmā anagāriyaṁ pabbajito samāno ātappamanvāya padhānamanvāya anuyogamanvāya appamādamanvāya sammāmanasikāramanvāya",
  "dn1:2.11.3_1": "tathārūpaṁ cetosamādhiṁ phusati,",
  "dn1:2.11.3_2": "yathāsamāhite citte taṁ pubbenivāsaṁ anussarati,",
  "dn1:2.11.3_3": "tato paraṁ nānussarati.",
  "dn1:2.12.1_0": "So evamāha: ",
  "dn1:2.12.2_0": "‘ye kho te bhonto devā na manopadosikā,",
  "dn1:2.12.2_1": "te nātivelaṁ aññamaññaṁ upanijjhāyanti.",
  "dn1:2.12.2_2": "Te nātivelaṁ aññamaññaṁ upanijjhāyantā aññamaññamhi cittāni nappadūsenti.",
  "dn1:2.12.2_3": "Te aññamaññaṁ appaduṭṭhacittā akilantakāyā akilantacittā.",
  "dn1:2.12.2_4": "Te devā tamhā kāyā na cavanti,",
  "dn1:2.12.3_0": "niccā dhuvā sassatā avipariṇāmadhammā sassatisamaṁ tatheva ṭhassanti. ",
  "dn1:2.12.4_0": "Ye pana mayaṁ ahumhā manopadosikā,",
  "dn1:2.12.4_1": "te mayaṁ ativelaṁ aññamaññaṁ upanijjhāyimhā.",
  "dn1:2.12.4_2": "Te mayaṁ ativelaṁ aññamaññaṁ upanijjhāyantā aññamaññamhi cittāni padūsimhā,",
  "dn1:2.12.4_3": "te mayaṁ aññamaññaṁ paduṭṭhacittā kilantakāyā kilantacittā.",
  "dn1:2.12.4_4": "Evaṁ mayaṁ tamhā kāyā cutā",
  "dn1:2.12.5_0": "aniccā addhuvā appāyukā cavanadhammā itthattaṁ āgatā’ti. ",
  "dn1:2.12.6_0": "Idaṁ,",
  "dn1:2.12.6_1": "bhikkhave,",
  "dn1:2.12.6_2": "tatiyaṁ ṭhānaṁ,",
  "dn1:2.12.6_3": "yaṁ āgamma yaṁ ārabbha eke samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti.",
  "dn1:2.13.1_0": "Catutthe ca bhonto samaṇabrāhmaṇā kimāgamma kimārabbha ekaccasassatikā ekaccaasassatikā ekaccaṁ sassataṁ",
  "dn1:2.13.1_1": "ekaccaṁ asassataṁ attānañca lokañca paññapenti?",
  "dn1:2.13.2_0": "Idha,",
  "dn1:2.13.2_1": "bhikkhave,",
  "dn1:2.13.2_2": "ekacco samaṇo vā brāhmaṇo vā takkī hoti vīmaṁsī.",
  "dn1:2.13.2_3": "So takkapariyāhataṁ vīmaṁsānucaritaṁ sayampaṭibhānaṁ evamāha:",
  "dn1:2.13.3_0": "‘yaṁ kho idaṁ vuccati cakkhuṁ itipi sotaṁ itipi ghānaṁ itipi jivhā itipi kāyo itipi,",
  "dn1:2.13.3_1": "ayaṁ attā anicco addhuvo asassato vipariṇāmadhammo.",
  "dn1:2.13.4_0": "Yañca kho idaṁ vuccati cittanti vā manoti vā viññāṇanti vā ayaṁ attā nicco dhuvo sassato avipariṇāmadhammo sassatisamaṁ tatheva ṭhassatī’ti. ",
  "dn1:2.13.5_0": "Idaṁ,",
  "dn1:2.13.5_1": "bhikkhave,",
  "dn1:2.13.5_2": "catutthaṁ ṭhānaṁ,",
  "dn1:2.13.5_3": "yaṁ āgamma yaṁ ārabbha eke samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti.",
  "dn1:2.14.1_0": "Imehi kho te,",
  "dn1:2.14.1_1": "bhikkhave,",
  "dn1:2.14.1_2": "samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti catūhi vatthūhi.",
  "dn1:2.14.2_0": "Ye hi keci,",
  "dn1:2.14.2_1": "bhikkhave,",
  "dn1:2.14.2_2": "samaṇā vā brāhmaṇā vā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti,",
  "dn1:2.14.2_3": "sabbe te imeheva catūhi vatthūhi,",
  "dn1:2.14.2_4": "etesaṁ vā aññatarena;",
  "dn1:2.14.2_5": "natthi ito bahiddhā.",
  "dn1:2.15.1_0": "Tayidaṁ, bhikkhave, tathāgato pajānāti: ",
  "dn1:2.15.2_0": "‘ime diṭṭhiṭṭhānā evaṅgahitā evaṁparāmaṭṭhā evaṅgatikā bhavanti evaṁabhisamparāyā’ti. ",
  "dn1:2.15.3_0": "Tañca tathāgato pajānāti,",
  "dn1:2.15.3_1": "tato ca uttaritaraṁ pajānāti,",
  "dn1:2.15.3_2": "tañca pajānanaṁ na parāmasati,",
  "dn1:2.15.3_3": "aparāmasato cassa paccattaññeva nibbuti viditā.",
  "dn1:2.15.4_0": "Vedanānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto,",
  "dn1:2.15.4_1": "bhikkhave,",
  "dn1:2.15.4_2": "tathāgato.",
  "dn1:2.15.5_0": "Ime kho te,",
  "dn1:2.15.5_1": "bhikkhave,",
  "dn1:2.15.5_2": "dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā,",
  "dn1:2.15.5_3": "ye tathāgato sayaṁ abhiññā sacchikatvā pavedeti,",
  "dn1:2.15.5_4": "yehi tathāgatassa yathābhuccaṁ vaṇṇaṁ sammā vadamānā vadeyyuṁ.",
  "dn1:2.16.0_0": "3.1.3. Antānantavāda ",
  "dn1:2.16.1_0": "Santi, bhikkhave, eke samaṇabrāhmaṇā antānantikā antānantaṁ lokassa paññapenti catūhi vatthūhi. ",
  "dn1:2.16.2_0": "Te ca bhonto samaṇabrāhmaṇā kimāgamma kimārabbha antānantikā antānantaṁ lokassa paññapenti catūhi vatthūhi? ",
  "dn1:2.17.1_0": "Idha,",
  "dn1:2.17.1_1": "bhikkhave,",
  "dn1:2.17.1_2": "ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusati,",
  "dn1:2.17.1_3": "yathāsamāhite citte antasaññī lokasmiṁ viharati.",
  "dn1:2.17.2_0": "So evamāha: ",
  "dn1:2.17.3_0": "‘antavā ayaṁ loko parivaṭumo. ",
  "dn1:2.17.4_0": "Taṁ kissa hetu? ",
  "dn1:2.17.5_0": "Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusāmi,",
  "dn1:2.17.5_1": "yathāsamāhite citte antasaññī lokasmiṁ viharāmi.",
  "dn1:2.17.6_0": "Imināmahaṁ etaṁ jānāmi: ",
  "dn1:2.17.7_0": "“yathā antavā ayaṁ loko parivaṭumo”’ti. ",
  "dn1:2.17.8_0": "Idaṁ,",
  "dn1:2.17.8_1": "bhikkhave,",
  "dn1:2.17.8_2": "paṭhamaṁ ṭhānaṁ,",
  "dn1:2.17.8_3": "yaṁ āgamma yaṁ ārabbha eke samaṇabrāhmaṇā antānantikā antānantaṁ lokassa paññapenti.",
  "dn1:2.18.1_0": "Dutiye ca bhonto samaṇabrāhmaṇā kimāgamma kimārabbha antānantikā antānantaṁ lokassa paññapenti? ",
  "dn1:2.18.2_0": "Idha,",
  "dn1:2.18.2_1": "bhikkhave,",
  "dn1:2.18.2_2": "ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusati,",
  "dn1:2.18.2_3": "yathāsamāhite citte anantasaññī lokasmiṁ viharati.",
  "dn1:2.18.3_0": "So evamāha: ",
  "dn1:2.18.4_0": "‘ananto ayaṁ loko apariyanto. ",
  "dn1:2.18.5_0": "Ye te samaṇabrāhmaṇā evamāhaṁsu: ",
  "dn1:2.18.6_0": "“antavā ayaṁ loko parivaṭumo”ti, tesaṁ musā. ",
  "dn1:2.18.7_0": "Ananto ayaṁ loko apariyanto. ",
  "dn1:2.18.8_0": "Taṁ kissa hetu? ",
  "dn1:2.18.9_0": "Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusāmi,",
  "dn1:2.18.9_1": "yathāsamāhite citte anantasaññī lokasmiṁ viharāmi.",
  "dn1:2.18.10_0": "Imināmahaṁ etaṁ jānāmi: ",
  "dn1:2.18.11_0": "“yathā ananto ayaṁ loko apariyanto”’ti. ",
  "dn1:2.18.12_0": "Idaṁ,",
  "dn1:2.18.12_1": "bhikkhave,",
  "dn1:2.18.12_2": "dutiyaṁ ṭhānaṁ,",
  "dn1:2.18.12_3": "yaṁ āgamma yaṁ ārabbha eke samaṇabrāhmaṇā antānantikā antānantaṁ lokassa paññapenti.",
  "dn1:2.19.1_0": "Tatiye ca bhonto samaṇabrāhmaṇā kimāgamma kimārabbha antānantikā antānantaṁ lokassa paññapenti? ",
  "dn1:2.19.2_0": "Idha,",
  "dn1:2.19.2_1": "bhikkhave,",
  "dn1:2.19.2_2": "ekacco samaṇo vā brāhmaṇo vā ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusati,",
  "dn1:2.19.2_3": "yathāsamāhite citte uddhamadho antasaññī lokasmiṁ viharati,",
  "dn1:2.19.2_4": "tiriyaṁ anantasaññī.",
  "dn1:2.19.3_0": "So evamāha: ",
  "dn1:2.19.4_0": "‘antavā ca ayaṁ loko ananto ca. ",
  "dn1:2.19.5_0": "Ye te samaṇabrāhmaṇā evamāhaṁsu: ",
  "dn1:2.19.6_0": "“antavā ayaṁ loko parivaṭumo”ti, tesaṁ musā. ",
  "dn1:2.19.7_0": "Yepi te samaṇabrāhmaṇā evamāhaṁsu: ",
  "dn1:2.19.8_0": "“ananto ayaṁ loko apariyanto”ti, tesampi musā. ",
  "dn1:2.19.9_0": "Antavā ca ayaṁ loko ananto ca. ",
  "dn1:2.19.10_0": "Taṁ kissa hetu? ",
  "dn1:2.19.11_0": "Ahañhi ātappamanvāya padhānamanvāya anuyogamanvāya appamādamanvāya sammāmanasikāramanvāya tathārūpaṁ cetosamādhiṁ phusāmi,",
  "dn1:2.19.11_1": "yathāsamāhite citte uddhamadho antasaññī lokasmiṁ viharāmi,",
  "dn1:2.19.11_2": "tiriyaṁ anantasaññī.",
  "dn1:2.19.12_0": "Imināmahaṁ etaṁ jānāmi: ",
  "dn1:2.19.13_0": "“yathā antavā ca ayaṁ loko ananto cā”’ti. ",
  "dn1:2.19.14_0": "Idaṁ,",
  "dn1:2.19.14_1": "bhikkhave,",
  "dn1:2.19.14_2": "tatiyaṁ ṭhānaṁ,",
  "dn1:2.19.14_3": "yaṁ āgamma yaṁ ārabbha eke samaṇabrāhmaṇā antānantikā antānantaṁ lokassa paññapenti.",
  "dn1:2.20.1_0": "Catutthe ca bhonto samaṇabrāhmaṇā kimāgamma kimārabbha antānantikā antānantaṁ lokassa paññapenti? ",
  "dn1:2.20.2_0": "Idha,",
  "dn1:2.20.2_1": "bhikkhave,",
  "dn1:2.20.2_2": "ekacco samaṇo vā brāhmaṇo vā takkī hoti vīmaṁsī.",
  "dn1:2.20.2_3": "So takkapariyāhataṁ vīmaṁsānucaritaṁ sayampaṭibhānaṁ evamāha:",
  "dn1:2.20.3_0": "‘nevāyaṁ loko antavā, na panānanto. ",
  "dn1:2.20.4_0": "Ye te samaṇabrāhmaṇā evamāhaṁsu: ",
  "dn1:2.20.5_0": "“antavā ayaṁ loko parivaṭumo”ti, tesaṁ musā. ",
  "dn1:2.20.6_0": "Yepi te samaṇabrāhmaṇā evamāhaṁsu: ",
  "dn1:2.20.7_0": "“ananto ayaṁ loko apariyanto”ti, tesampi musā. ",
  "dn1:2.20.8_0": "Yepi te samaṇabrāhmaṇā evamāhaṁsu: ",
  "dn1:2.20.9_0": "“antavā ca ayaṁ loko ananto cā”ti, tesampi musā. ",
  "dn1:2.20.10_0": "Nevāyaṁ loko antavā, na panānanto’ti. ",
  "dn1:2.20.11_0": "Idaṁ,",
  "dn1:2.20.11_1": "bhikkhave,",
  "dn1:2.20.11_2": "catutthaṁ ṭhānaṁ,",
  "dn1:2.20.11_3": "yaṁ āgamma yaṁ ārabbha eke samaṇabrāhmaṇā antānantikā antānantaṁ lokassa paññapenti.",
  "dn1:2.21.1_0": "Imehi kho te, bhikkhave, samaṇabrāhmaṇā antānantikā antānantaṁ lokassa paññapenti catūhi vatthūhi. ",
  "dn1:2.21.2_0": "Ye hi keci,",
  "dn1:2.21.2_1": "bhikkhave,",
  "dn1:2.21.2_2": "samaṇā vā brāhmaṇā vā antānantikā antānantaṁ lokassa paññapenti,",
  "dn1:2.21.2_3": "sabbe te imeheva catūhi vatthūhi,",
  "dn1:2.21.2_4": "etesaṁ vā aññatarena;",
  "dn1:2.21.2_5": "natthi ito bahiddhā.",
  "dn1:2.22.1_0": "Tayidaṁ, bhikkhave, tathāgato pajānāti: ",
  "dn1:2.22.2_0": "‘ime diṭṭhiṭṭhānā evaṅgahitā evaṁparāmaṭṭhā evaṅgatikā bhavanti evaṁabhisamparāyā’ti. ",
  "dn1:2.22.3_0": "Tañca tathāgato pajānāti,",
  "dn1:2.22.3_1": "tato ca uttaritaraṁ pajānāti,",
  "dn1:2.22.3_2": "tañca pajānanaṁ na parāmasati,",
  "dn1:2.22.3_3": "aparāmasato cassa paccattaññeva nibbuti viditā.",
  "dn1:2.22.4_0": "Vedanānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto,",
  "dn1:2.22.4_1": "bhikkhave,",
  "dn1:2.22.4_2": "tathāgato.",
  "dn1:2.22.5_0": "Ime kho te,",
  "dn1:2.22.5_1": "bhikkhave,",
  "dn1:2.22.5_2": "dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā,",
  "dn1:2.22.5_3": "ye tathāgato sayaṁ abhiññā sacchikatvā pavedeti,",
  "dn1:2.22.5_4": "yehi tathāgatassa yathābhuccaṁ vaṇṇaṁ sammā vadamānā vadeyyuṁ.",
  "dn1:2.23.0_0": "3.1.4. Amarāvikkhepavāda ",
  "dn1:2.23.1_0": "Santi,",
  "dn1:2.23.1_1": "bhikkhave,",
  "dn1:2.23.1_2": "eke samaṇabrāhmaṇā amarāvikkhepikā,",
  "dn1:2.23.1_3": "tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ catūhi vatthūhi.",
  "dn1:2.23.2_0": "Te ca bhonto samaṇabrāhmaṇā kimāgamma kimārabbha amarāvikkhepikā tattha tattha pañhaṁ puṭṭhā samānā vācāvikkhepaṁ",
  "dn1:2.23.2_1": "āpajjanti amarāvikkhepaṁ catūhi vatthūhi?",
  "dn1:2.24.1_0": "Idha,",
  "dn1:2.24.1_1": "bhikkhave,",
  "dn1:2.24.1_2": "ekacco samaṇo vā brāhmaṇo vā ‘idaṁ kusalan’ti yathābhūtaṁ nappajānāti,",
  "dn1:2.24.1_3": "‘idaṁ akusalan’ti yathābhūtaṁ nappajānāti.",
  "dn1:2.24.2_0": "Tassa evaṁ hoti: ",
  "dn1:2.24.3_0": "‘ahaṁ kho “idaṁ kusalan”ti yathābhūtaṁ nappajānāmi, “idaṁ akusalan”ti yathābhūtaṁ nappajānāmi. ",
  "dn1:2.24.4_0": "Ahañce kho pana “idaṁ kusalan”ti yathābhūtaṁ appajānanto,",
  "dn1:2.24.4_1": "“idaṁ akusalan”ti yathābhūtaṁ appajānanto,",
  "dn1:2.24.4_2": "“idaṁ kusalan”ti vā byākareyyaṁ,",
  "dn1:2.24.4_3": "“idaṁ akusalan”ti vā byākareyyaṁ,",
  "dn1:2.24.4_4": "taṁ mamassa musā.",
  "dn1:2.24.5_0": "Yaṁ mamassa musā, so mamassa vighāto. ",
  "dn1:2.24.6_0": "Yo mamassa vighāto so mamassa antarāyo’ti. ",
  "dn1:2.24.7_0": "Iti so musāvādabhayā musāvādaparijegucchā nevidaṁ kusalanti byākaroti,",
  "dn1:2.24.7_1": "na panidaṁ akusalanti byākaroti,",
  "dn1:2.24.7_2": "tattha tattha pañhaṁ puṭṭho samāno vācāvikkhepaṁ āpajjati amarāvikkhepaṁ:",
  "dn1:2.24.8_0": "‘evantipi me no; tathātipi me no; aññathātipi me no; notipi me no; no notipi me no’ti. ",
  "dn1:2.24.9_0": "Idaṁ,",
  "dn1:2.24.9_1": "bhikkhave,",
  "dn1:2.24.9_2": "paṭhamaṁ ṭhānaṁ,",
  "dn1:2.24.9_3": "yaṁ āgamma yaṁ ārabbha eke samaṇabrāhmaṇā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ.",
  "dn1:2.25.1_0": "Dutiye ca bhonto samaṇabrāhmaṇā kimāgamma kimārabbha amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ? ",
  "dn1:2.25.2_0": "Idha,",
  "dn1:2.25.2_1": "bhikkhave,",
  "dn1:2.25.2_2": "ekacco samaṇo vā brāhmaṇo vā ‘idaṁ kusalan’ti yathābhūtaṁ nappajānāti,",
  "dn1:2.25.2_3": "‘idaṁ akusalan’ti yathābhūtaṁ nappajānāti.",
  "dn1:2.25.3_0": "Tassa evaṁ hoti: ",
  "dn1:2.25.4_0": "‘ahaṁ kho “idaṁ kusalan”ti yathābhūtaṁ nappajānāmi, “idaṁ akusalan”ti yathābhūtaṁ nappajānāmi. ",
  "dn1:2.25.5_0": "Ahañce kho pana “idaṁ kusalan”ti yathābhūtaṁ appajānanto,",
  "dn1:2.25.5_1": "“idaṁ akusalan”ti yathābhūtaṁ appajānanto,",
  "dn1:2.25.5_2": "“idaṁ kusalan”ti vā byākareyyaṁ,",
  "dn1:2.25.5_3": "“idaṁ akusalan”ti vā byākareyyaṁ,",
  "dn1:2.25.5_4": "tattha me assa chando vā rāgo vā doso vā paṭigho vā.",
  "dn1:2.25.6_0": "Yattha me assa chando vā rāgo vā doso vā paṭigho vā, taṁ mamassa upādānaṁ. ",
  "dn1:2.25.7_0": "Yaṁ mamassa upādānaṁ, so mamassa vighāto. ",
  "dn1:2.25.8_0": "Yo mamassa vighāto, so mamassa antarāyo’ti. ",
  "dn1:2.25.9_0": "Iti so upādānabhayā upādānaparijegucchā nevidaṁ kusalanti byākaroti,",
  "dn1:2.25.9_1": "na panidaṁ akusalanti byākaroti,",
  "dn1:2.25.9_2": "tattha tattha pañhaṁ puṭṭho samāno vācāvikkhepaṁ āpajjati amarāvikkhepaṁ:",
  "dn1:2.25.10_0": "‘evantipi me no; tathātipi me no; aññathātipi me no; notipi me no; no notipi me no’ti. ",
  "dn1:2.25.11_0": "Idaṁ,",
  "dn1:2.25.11_1": "bhikkhave,",
  "dn1:2.25.11_2": "dutiyaṁ ṭhānaṁ,",
  "dn1:2.25.11_3": "yaṁ āgamma yaṁ ārabbha eke samaṇabrāhmaṇā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ.",
  "dn1:2.26.1_0": "Tatiye ca bhonto samaṇabrāhmaṇā kimāgamma kimārabbha amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ? ",
  "dn1:2.26.2_0": "Idha,",
  "dn1:2.26.2_1": "bhikkhave,",
  "dn1:2.26.2_2": "ekacco samaṇo vā brāhmaṇo vā ‘idaṁ kusalan’ti yathābhūtaṁ nappajānāti,",
  "dn1:2.26.2_3": "‘idaṁ akusalan’ti yathābhūtaṁ nappajānāti.",
  "dn1:2.26.3_0": "Tassa evaṁ hoti: ",
  "dn1:2.26.4_0": "‘ahaṁ kho “idaṁ kusalan”ti yathābhūtaṁ nappajānāmi, “idaṁ akusalan”ti yathābhūtaṁ nappajānāmi. ",
  "dn1:2.26.5_0": "Ahañce kho pana “idaṁ kusalan”ti yathābhūtaṁ appajānanto “idaṁ akusalan”ti yathābhūtaṁ appajānanto “idaṁ kusalan”ti vā byākareyyaṁ,",
  "dn1:2.26.5_1": "“idaṁ akusalan”ti vā byākareyyaṁ;",
  "dn1:2.26.6_0": "santi hi kho samaṇabrāhmaṇā paṇḍitā nipuṇā kataparappavādā vālavedhirūpā,",
  "dn1:2.26.6_1": "te bhindantā maññe caranti paññāgatena diṭṭhigatāni,",
  "dn1:2.26.7_0": "te maṁ tattha samanuyuñjeyyuṁ samanugāheyyuṁ samanubhāseyyuṁ. ",
  "dn1:2.26.8_0": "Ye maṁ tattha samanuyuñjeyyuṁ samanugāheyyuṁ samanubhāseyyuṁ, tesāhaṁ na sampāyeyyaṁ. ",
  "dn1:2.26.9_0": "Yesāhaṁ na sampāyeyyaṁ, so mamassa vighāto. ",
  "dn1:2.26.10_0": "Yo mamassa vighāto, so mamassa antarāyo’ti. ",
  "dn1:2.26.11_0": "Iti so anuyogabhayā anuyogaparijegucchā nevidaṁ kusalanti byākaroti,",
  "dn1:2.26.11_1": "na panidaṁ akusalanti byākaroti,",
  "dn1:2.26.11_2": "tattha tattha pañhaṁ puṭṭho samāno vācāvikkhepaṁ āpajjati amarāvikkhepaṁ:",
  "dn1:2.26.12_0": "‘evantipi me no; tathātipi me no; aññathātipi me no; notipi me no; no notipi me no’ti. ",
  "dn1:2.26.13_0": "Idaṁ,",
  "dn1:2.26.13_1": "bhikkhave,",
  "dn1:2.26.13_2": "tatiyaṁ ṭhānaṁ,",
  "dn1:2.26.13_3": "yaṁ āgamma yaṁ ārabbha eke samaṇabrāhmaṇā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ.",
  "dn1:2.27.1_0": "Catutthe ca bhonto samaṇabrāhmaṇā kimāgamma kimārabbha amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ? ",
  "dn1:2.27.2_0": "Idha, bhikkhave, ekacco samaṇo vā brāhmaṇo vā mando hoti momūho. ",
  "dn1:2.27.3_0": "So mandattā momūhattā tattha tattha pañhaṁ puṭṭho samāno vācāvikkhepaṁ āpajjati amarāvikkhepaṁ: ",
  "dn1:2.27.4_0": "‘atthi paro loko’ti iti ce maṁ pucchasi,",
  "dn1:2.27.4_1": "‘atthi paro loko’ti iti ce me assa,",
  "dn1:2.27.4_2": "‘atthi paro loko’ti iti te naṁ byākareyyaṁ,",
  "dn1:2.27.5_0": "‘evantipi me no, tathātipi me no, aññathātipi me no, notipi me no, no notipi me no’ti. ",
  "dn1:2.27.6_0": "‘Natthi paro loko …pe… ",
  "dn1:2.27.7_0": "‘atthi ca natthi ca paro loko …pe… ",
  "dn1:2.27.8_0": "‘nevatthi na natthi paro loko …pe… ",
  "dn1:2.27.9_0": "‘atthi sattā opapātikā …pe… ",
  "dn1:2.27.10_0": "‘natthi sattā opapātikā …pe… ",
  "dn1:2.27.11_0": "‘atthi ca natthi ca sattā opapātikā …pe… ",
  "dn1:2.27.12_0": "‘nevatthi na natthi sattā opapātikā …pe… ",
  "dn1:2.27.13_0": "‘atthi sukatadukkaṭānaṁ kammānaṁ phalaṁ vipāko …pe… ",
  "dn1:2.27.14_0": "‘natthi sukatadukkaṭānaṁ kammānaṁ phalaṁ vipāko …pe… ",
  "dn1:2.27.15_0": "‘atthi ca natthi ca sukatadukkaṭānaṁ kammānaṁ phalaṁ vipāko …pe… ",
  "dn1:2.27.16_0": "‘nevatthi na natthi sukatadukkaṭānaṁ kammānaṁ phalaṁ vipāko …pe… ",
  "dn1:2.27.17_0": "‘hoti tathāgato paraṁ maraṇā …pe… ",
  "dn1:2.27.18_0": "‘na hoti tathāgato paraṁ maraṇā …pe… ",
  "dn1:2.27.19_0": "‘hoti ca na ca hoti tathāgato paraṁ maraṇā …pe… ",
  "dn1:2.27.20_0": "‘neva hoti na na hoti tathāgato paraṁ maraṇā’ti iti ce maṁ pucchasi,",
  "dn1:2.27.20_1": "‘neva hoti na na hoti tathāgato paraṁ maraṇā’ti iti ce me assa,",
  "dn1:2.27.20_2": "‘neva hoti na na hoti tathāgato paraṁ maraṇā’ti iti te naṁ byākareyyaṁ,",
  "dn1:2.27.21_0": "‘evantipi me no, tathātipi me no, aññathātipi me no, notipi me no, no notipi me no’ti. ",
  "dn1:2.27.22_0": "Idaṁ,",
  "dn1:2.27.22_1": "bhikkhave,",
  "dn1:2.27.22_2": "catutthaṁ ṭhānaṁ,",
  "dn1:2.27.22_3": "yaṁ āgamma yaṁ ārabbha eke samaṇabrāhmaṇā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ.",
  "dn1:2.28.1_0": "Imehi kho te,",
  "dn1:2.28.1_1": "bhikkhave,",
  "dn1:2.28.1_2": "samaṇabrāhmaṇā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ catūhi vatthūhi.",
  "dn1:2.28.2_0": "Ye hi keci,",
  "dn1:2.28.2_1": "bhikkhave,",
  "dn1:2.28.2_2": "samaṇā vā brāhmaṇā vā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ,",
  "dn1:2.28.2_3": "sabbe te imeheva catūhi vatthūhi,",
  "dn1:2.28.2_4": "etesaṁ vā aññatarena,",
  "dn1:2.28.2_5": "natthi ito bahiddhā …",
  "dn1:2.29.1_0": "pe…",
  "dn1:2.29.2_0": "yehi tathāgatassa yathābhuccaṁ vaṇṇaṁ sammā vadamānā vadeyyuṁ. ",
  "dn1:2.30.0_0": "3.1.5. Adhiccasamuppannavāda ",
  "dn1:2.30.1_0": "Santi,",
  "dn1:2.30.1_1": "bhikkhave,",
  "dn1:2.30.1_2": "eke samaṇabrāhmaṇā adhiccasamuppannikā adhiccasamuppannaṁ attānañca lokañca paññapenti dvīhi vatthūhi.",
  "dn1:2.30.2_0": "Te ca bhonto samaṇabrāhmaṇā kimāgamma kimārabbha adhiccasamuppannikā adhiccasamuppannaṁ attānañca lokañca paññapenti dvīhi vatthūhi? ",
  "dn1:2.31.1_0": "Santi, bhikkhave, asaññasattā nāma devā. ",
  "dn1:2.31.2_0": "Saññuppādā ca pana te devā tamhā kāyā cavanti. ",
  "dn1:2.31.3_0": "Ṭhānaṁ kho panetaṁ, bhikkhave, vijjati, yaṁ aññataro satto tamhā kāyā cavitvā itthattaṁ āgacchati. ",
  "dn1:2.31.4_0": "Itthattaṁ āgato samāno agārasmā anagāriyaṁ pabbajati. ",
  "dn1:2.31.5_0": "Agārasmā anagāriyaṁ pabbajito samāno ātappamanvāya padhānamanvāya anuyogamanvāya appamādamanvāya sammāmanasikāramanvāya",
  "dn1:2.31.5_1": "tathārūpaṁ cetosamādhiṁ phusati,",
  "dn1:2.31.5_2": "yathāsamāhite citte saññuppādaṁ anussarati,",
  "dn1:2.31.5_3": "tato paraṁ nānussarati.",
  "dn1:2.31.6_0": "So evamāha: ",
  "dn1:2.31.7_0": "‘adhiccasamuppanno attā ca loko ca. ",
  "dn1:2.31.8_0": "Taṁ kissa hetu? ",
  "dn1:2.31.9_0": "Ahañhi pubbe nāhosiṁ, somhi etarahi ahutvā santatāya pariṇato’ti. ",
  "dn1:2.31.10_0": "Idaṁ,",
  "dn1:2.31.10_1": "bhikkhave,",
  "dn1:2.31.10_2": "paṭhamaṁ ṭhānaṁ,",
  "dn1:2.31.10_3": "yaṁ āgamma yaṁ ārabbha eke samaṇabrāhmaṇā adhiccasamuppannikā adhiccasamuppannaṁ attānañca lokañca paññapenti.",
  "dn1:2.32.1_0": "Dutiye ca bhonto samaṇabrāhmaṇā kimāgamma kimārabbha adhiccasamuppannikā adhiccasamuppannaṁ attānañca lokañca paññapenti? ",
  "dn1:2.32.2_0": "Idha, bhikkhave, ekacco samaṇo vā brāhmaṇo vā takkī hoti vīmaṁsī. ",
  "dn1:2.32.3_0": "So takkapariyāhataṁ vīmaṁsānucaritaṁ sayampaṭibhānaṁ evamāha: ",
  "dn1:2.32.4_0": "‘adhiccasamuppanno attā ca loko cā’ti. ",
  "dn1:2.32.5_0": "Idaṁ,",
  "dn1:2.32.5_1": "bhikkhave,",
  "dn1:2.32.5_2": "dutiyaṁ ṭhānaṁ,",
  "dn1:2.32.5_3": "yaṁ āgamma yaṁ ārabbha eke samaṇabrāhmaṇā adhiccasamuppannikā adhiccasamuppannaṁ attānañca lokañca paññapenti.",
  "dn1:2.33.1_0": "Imehi kho te,",
  "dn1:2.33.1_1": "bhikkhave,",
  "dn1:2.33.1_2": "samaṇabrāhmaṇā adhiccasamuppannikā adhiccasamuppannaṁ attānañca lokañca paññapenti dvīhi vatthūhi.",
  "dn1:2.33.2_0": "Ye hi keci,",
  "dn1:2.33.2_1": "bhikkhave,",
  "dn1:2.33.2_2": "samaṇā vā brāhmaṇā vā adhiccasamuppannikā adhiccasamuppannaṁ attānañca lokañca paññapenti,",
  "dn1:2.33.2_3": "sabbe te imeheva dvīhi vatthūhi,",
  "dn1:2.33.2_4": "etesaṁ vā aññatarena,",
  "dn1:2.33.2_5": "natthi ito bahiddhā …",
  "dn1:2.34.1_0": "pe…",
  "dn1:2.34.2_0": "yehi tathāgatassa yathābhuccaṁ vaṇṇaṁ sammā vadamānā vadeyyuṁ. ",
  "dn1:2.35.1_0": "Imehi kho te,",
  "dn1:2.35.1_1": "bhikkhave,",
  "dn1:2.35.1_2": "samaṇabrāhmaṇā pubbantakappikā pubbantānudiṭṭhino pubbantaṁ ārabbha anekavihitāni adhimuttipadāni abhivadanti aṭṭhārasahi vatthūhi.",
  "dn1:2.35.2_0": "Ye hi keci,",
  "dn1:2.35.2_1": "bhikkhave,",
  "dn1:2.35.2_2": "samaṇā vā brāhmaṇā vā pubbantakappikā pubbantānudiṭṭhino pubbantamārabbha anekavihitāni adhimuttipadāni abhivadanti,",
  "dn1:2.35.2_3": "sabbe te imeheva aṭṭhārasahi vatthūhi,",
  "dn1:2.35.2_4": "etesaṁ vā aññatarena,",
  "dn1:2.35.2_5": "natthi ito bahiddhā.",
  "dn1:2.36.1_0": "Tayidaṁ, bhikkhave, tathāgato pajānāti: ",
  "dn1:2.36.2_0": "‘ime diṭṭhiṭṭhānā evaṅgahitā evaṁparāmaṭṭhā evaṅgatikā bhavanti evaṁabhisamparāyā’ti. ",
  "dn1:2.36.3_0": "Tañca tathāgato pajānāti,",
  "dn1:2.36.3_1": "tato ca uttaritaraṁ pajānāti,",
  "dn1:2.36.3_2": "tañca pajānanaṁ na parāmasati,",
  "dn1:2.36.3_3": "aparāmasato cassa paccattaññeva nibbuti viditā.",
  "dn1:2.36.4_0": "Vedanānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto,",
  "dn1:2.36.4_1": "bhikkhave,",
  "dn1:2.36.4_2": "tathāgato.",
  "dn1:2.36.5_0": "Ime kho te,",
  "dn1:2.36.5_1": "bhikkhave,",
  "dn1:2.36.5_2": "dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā,",
  "dn1:2.36.5_3": "ye tathāgato sayaṁ abhiññā sacchikatvā pavedeti,",
  "dn1:2.36.5_4": "yehi tathāgatassa yathābhuccaṁ vaṇṇaṁ sammā vadamānā vadeyyuṁ.",
  "dn1:2.36.6_0": "Dutiyabhāṇavāro. ",
  "dn1:2.37.0_0": "3.2. Aparantakappika ",
  "dn1:2.37.1_0": "Santi,",
  "dn1:2.37.1_1": "bhikkhave,",
  "dn1:2.37.1_2": "eke samaṇabrāhmaṇā aparantakappikā aparantānudiṭṭhino,",
  "dn1:2.37.1_3": "aparantaṁ ārabbha anekavihitāni adhimuttipadāni abhivadanti catucattārīsāya vatthūhi.",
  "dn1:2.37.2_0": "Te ca bhonto samaṇabrāhmaṇā kimāgamma kimārabbha aparantakappikā aparantānudiṭṭhino aparantaṁ ārabbha",
  "dn1:2.37.2_1": "anekavihitāni adhimuttipadāni abhivadanti catucattārīsāya vatthūhi?",
  "dn1:2.38.0_0": "3.2.1. Saññīvāda ",
  "dn1:2.38.1_0": "Santi,",
  "dn1:2.38.1_1": "bhikkhave,",
  "dn1:2.38.1_2": "eke samaṇabrāhmaṇā uddhamāghātanikā saññīvādā uddhamāghātanaṁ saññiṁ attānaṁ paññapenti soḷasahi vatthūhi.",
  "dn1:2.38.2_0": "Te ca bhonto samaṇabrāhmaṇā kimāgamma kimārabbha uddhamāghātanikā saññīvādā uddhamāghātanaṁ saññiṁ attānaṁ paññapenti soḷasahi vatthūhi? ",
  "dn1:2.38.3_0": "‘Rūpī attā hoti arogo paraṁ maraṇā saññī’ti naṁ paññapenti. ",
  "dn1:2.38.4_0": "‘Arūpī attā hoti arogo paraṁ maraṇā saññī’ti naṁ paññapenti. ",
  "dn1:2.38.5_0": "‘Rūpī ca arūpī ca attā hoti …pe…. ",
  "dn1:2.38.6_0": "‘Nevarūpī nārūpī attā hoti …. ",
  "dn1:2.38.7_0": "‘Antavā attā hoti …. ",
  "dn1:2.38.8_0": "‘Anantavā attā hoti …. ",
  "dn1:2.38.9_0": "‘Antavā ca anantavā ca attā hoti …. ",
  "dn1:2.38.10_0": "‘Nevantavā nānantavā attā hoti …. ",
  "dn1:2.38.11_0": "‘Ekattasaññī attā hoti …. ",
  "dn1:2.38.12_0": "‘Nānattasaññī attā hoti …. ",
  "dn1:2.38.13_0": "‘Parittasaññī attā hoti …. ",
  "dn1:2.38.14_0": "‘Appamāṇasaññī attā hoti …. ",
  "dn1:2.38.15_0": "‘Ekantasukhī attā hoti …. ",
  "dn1:2.38.16_0": "‘Ekantadukkhī attā hoti …. ",
  "dn1:2.38.17_0": "‘Sukhadukkhī attā hoti …. ",
  "dn1:2.38.18_0": "‘Adukkhamasukhī attā hoti arogo paraṁ maraṇā saññī’ti naṁ paññapenti. ",
  "dn1:2.39.1_0": "Imehi kho te,",
  "dn1:2.39.1_1": "bhikkhave,",
  "dn1:2.39.1_2": "samaṇabrāhmaṇā uddhamāghātanikā saññīvādā uddhamāghātanaṁ saññiṁ attānaṁ paññapenti soḷasahi vatthūhi.",
  "dn1:2.39.2_0": "Ye hi keci,",
  "dn1:2.39.2_1": "bhikkhave,",
  "dn1:2.39.2_2": "samaṇā vā brāhmaṇā vā uddhamāghātanikā saññīvādā uddhamāghātanaṁ saññiṁ attānaṁ paññapenti,",
  "dn1:2.39.2_3": "sabbe te imeheva soḷasahi vatthūhi,",
  "dn1:2.39.2_4": "etesaṁ vā aññatarena,",
  "dn1:2.39.2_5": "natthi ito bahiddhā …",
  "dn1:2.39.3_0": "pe…",
  "dn1:2.39.4_0": "yehi tathāgatassa yathābhuccaṁ vaṇṇaṁ sammā vadamānā vadeyyuṁ. ",
  "dn1:3.1.0_0": "3.2.2. Asaññīvāda ",
  "dn1:3.1.1_0": "Santi,",
  "dn1:3.1.1_1": "bhikkhave,",
  "dn1:3.1.1_2": "eke samaṇabrāhmaṇā uddhamāghātanikā asaññīvādā uddhamāghātanaṁ asaññiṁ attānaṁ paññapenti aṭṭhahi vatthūhi.",
  "dn1:3.1.2_0": "Te ca bhonto samaṇabrāhmaṇā kimāgamma kimārabbha uddhamāghātanikā asaññīvādā uddhamāghātanaṁ asaññiṁ attānaṁ paññapenti aṭṭhahi vatthūhi? ",
  "dn1:3.2.1_0": "‘Rūpī attā hoti arogo paraṁ maraṇā asaññī’ti naṁ paññapenti. ",
  "dn1:3.2.2_0": "‘Arūpī attā hoti arogo paraṁ maraṇā asaññī’ti naṁ paññapenti. ",
  "dn1:3.2.3_0": "‘Rūpī ca arūpī ca attā hoti …pe…. ",
  "dn1:3.2.4_0": "‘Nevarūpī nārūpī attā hoti …. ",
  "dn1:3.2.5_0": "‘Antavā attā hoti …. ",
  "dn1:3.2.6_0": "‘Anantavā attā hoti …. ",
  "dn1:3.2.7_0": "‘Antavā ca anantavā ca attā hoti …. ",
  "dn1:3.2.8_0": "‘Nevantavā nānantavā attā hoti arogo paraṁ maraṇā asaññī’ti naṁ paññapenti. ",
  "dn1:3.3.1_0": "Imehi kho te,",
  "dn1:3.3.1_1": "bhikkhave,",
  "dn1:3.3.1_2": "samaṇabrāhmaṇā uddhamāghātanikā asaññīvādā uddhamāghātanaṁ asaññiṁ attānaṁ paññapenti aṭṭhahi vatthūhi.",
  "dn1:3.3.2_0": "Ye hi keci,",
  "dn1:3.3.2_1": "bhikkhave,",
  "dn1:3.3.2_2": "samaṇā vā brāhmaṇā vā uddhamāghātanikā asaññīvādā uddhamāghātanaṁ asaññiṁ attānaṁ paññapenti,",
  "dn1:3.3.2_3": "sabbe te imeheva aṭṭhahi vatthūhi,",
  "dn1:3.3.2_4": "etesaṁ vā aññatarena,",
  "dn1:3.3.2_5": "natthi ito bahiddhā …",
  "dn1:3.4.1_0": "pe…",
  "dn1:3.4.2_0": "yehi tathāgatassa yathābhuccaṁ vaṇṇaṁ sammā vadamānā vadeyyuṁ. ",
  "dn1:3.5.0_0": "3.2.3. Nevasaññīnāsaññīvāda ",
  "dn1:3.5.1_0": "Santi,",
  "dn1:3.5.1_1": "bhikkhave,",
  "dn1:3.5.1_2": "eke samaṇabrāhmaṇā uddhamāghātanikā nevasaññīnāsaññīvādā,",
  "dn1:3.5.1_3": "uddhamāghātanaṁ nevasaññīnāsaññiṁ attānaṁ paññapenti aṭṭhahi vatthūhi.",
  "dn1:3.5.2_0": "Te ca bhonto samaṇabrāhmaṇā kimāgamma kimārabbha uddhamāghātanikā nevasaññīnāsaññīvādā uddhamāghātanaṁ",
  "dn1:3.5.2_1": "nevasaññīnāsaññiṁ attānaṁ paññapenti aṭṭhahi vatthūhi?",
  "dn1:3.6.1_0": "‘Rūpī attā hoti arogo paraṁ maraṇā nevasaññīnāsaññī’ti naṁ paññapenti. ",
  "dn1:3.6.2_0": "‘Arūpī attā hoti …pe…. ",
  "dn1:3.6.3_0": "‘Rūpī ca arūpī ca attā hoti …. ",
  "dn1:3.6.4_0": "‘Nevarūpī nārūpī attā hoti …. ",
  "dn1:3.6.5_0": "‘Antavā attā hoti …. ",
  "dn1:3.6.6_0": "‘Anantavā attā hoti …. ",
  "dn1:3.6.7_0": "‘Antavā ca anantavā ca attā hoti …. ",
  "dn1:3.6.8_0": "‘Nevantavā nānantavā attā hoti arogo paraṁ maraṇā nevasaññīnāsaññī’ti naṁ paññapenti. ",
  "dn1:3.7.1_0": "Imehi kho te,",
  "dn1:3.7.1_1": "bhikkhave,",
  "dn1:3.7.1_2": "samaṇabrāhmaṇā uddhamāghātanikā nevasaññīnāsaññīvādā uddhamāghātanaṁ nevasaññīnāsaññiṁ attānaṁ paññapenti aṭṭhahi vatthūhi.",
  "dn1:3.7.2_0": "Ye hi keci,",
  "dn1:3.7.2_1": "bhikkhave,",
  "dn1:3.7.2_2": "samaṇā vā brāhmaṇā vā uddhamāghātanikā nevasaññīnāsaññīvādā uddhamāghātanaṁ nevasaññīnāsaññiṁ attānaṁ paññapenti,",
  "dn1:3.7.2_3": "sabbe te imeheva aṭṭhahi vatthūhi …",
  "dn1:3.8.1_0": "pe…",
  "dn1:3.8.2_0": "yehi tathāgatassa yathābhuccaṁ vaṇṇaṁ sammā vadamānā vadeyyuṁ. ",
  "dn1:3.9.0_0": "3.2.4. Ucchedavāda ",
  "dn1:3.9.1_0": "Santi,",
  "dn1:3.9.1_1": "bhikkhave,",
  "dn1:3.9.1_2": "eke samaṇabrāhmaṇā ucchedavādā sato sattassa ucchedaṁ vināsaṁ vibhavaṁ paññapenti sattahi vatthūhi.",
  "dn1:3.9.2_0": "Te ca bhonto samaṇabrāhmaṇā kimāgamma kimārabbha ucchedavādā sato sattassa ucchedaṁ vināsaṁ vibhavaṁ paññapenti sattahi vatthūhi? ",
  "dn1:3.10.1_0": "Idha, bhikkhave, ekacco samaṇo vā brāhmaṇo vā evaṁvādī hoti evaṁdiṭṭhi: ",
  "dn1:3.10.2_0": "‘yato kho, bho,",
  "dn1:3.10.2_1": "ayaṁ attā rūpī cātumahābhūtiko mātāpettikasambhavo kāyassa bhedā ucchijjati vinassati,",
  "dn1:3.10.2_2": "na hoti paraṁ maraṇā,",
  "dn1:3.10.2_3": "ettāvatā kho, bho,",
  "dn1:3.10.2_4": "ayaṁ attā sammā samucchinno hotī’ti.",
  "dn1:3.10.3_0": "Ittheke sato sattassa ucchedaṁ vināsaṁ vibhavaṁ paññapenti. ",
  "dn1:3.11.1_0": "Tamañño evamāha: ",
  "dn1:3.11.2_0": "‘atthi kho, bho, eso attā, yaṁ tvaṁ vadesi, neso natthīti vadāmi; ",
  "dn1:3.11.3_0": "no ca kho, bho, ayaṁ attā ettāvatā sammā samucchinno hoti. ",
  "dn1:3.11.4_0": "Atthi kho, bho, añño attā dibbo rūpī kāmāvacaro kabaḷīkārāhārabhakkho. ",
  "dn1:3.11.5_0": "Taṁ tvaṁ na jānāsi na passasi. ",
  "dn1:3.11.6_0": "Tamahaṁ jānāmi passāmi. ",
  "dn1:3.11.7_0": "So kho, bho,",
  "dn1:3.11.7_1": "attā yato kāyassa bhedā ucchijjati vinassati,",
  "dn1:3.11.7_2": "na hoti paraṁ maraṇā,",
  "dn1:3.11.7_3": "ettāvatā kho, bho,",
  "dn1:3.11.7_4": "ayaṁ attā sammā samucchinno hotī’ti.",
  "dn1:3.11.8_0": "Ittheke sato sattassa ucchedaṁ vināsaṁ vibhavaṁ paññapenti. ",
  "dn1:3.12.1_0": "Tamañño evamāha: ",
  "dn1:3.12.2_0": "‘atthi kho, bho, eso attā, yaṁ tvaṁ vadesi, neso natthīti vadāmi; ",
  "dn1:3.12.3_0": "no ca kho, bho, ayaṁ attā ettāvatā sammā samucchinno hoti. ",
  "dn1:3.12.4_0": "Atthi kho, bho, añño attā dibbo rūpī manomayo sabbaṅgapaccaṅgī ahīnindriyo. ",
  "dn1:3.12.5_0": "Taṁ tvaṁ na jānāsi na passasi. ",
  "dn1:3.12.6_0": "Tamahaṁ jānāmi passāmi. ",
  "dn1:3.12.7_0": "So kho, bho,",
  "dn1:3.12.7_1": "attā yato kāyassa bhedā ucchijjati vinassati,",
  "dn1:3.12.7_2": "na hoti paraṁ maraṇā,",
  "dn1:3.12.7_3": "ettāvatā kho, bho,",
  "dn1:3.12.7_4": "ayaṁ attā sammā samucchinno hotī’ti.",
  "dn1:3.12.8_0": "Ittheke sato sattassa ucchedaṁ vināsaṁ vibhavaṁ paññapenti. ",
  "dn1:3.13.1_0": "Tamañño evamāha: ",
  "dn1:3.13.2_0": "‘atthi kho, bho, eso attā, yaṁ tvaṁ vadesi, neso natthīti vadāmi; ",
  "dn1:3.13.3_0": "no ca kho, bho, ayaṁ attā ettāvatā sammā samucchinno hoti. ",
  "dn1:3.13.4_0": "Atthi kho, bho,",
  "dn1:3.13.4_1": "añño attā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā “ananto ākāso”ti ākāsānañcāyatanūpago.",
  "dn1:3.13.5_0": "Taṁ tvaṁ na jānāsi na passasi. ",
  "dn1:3.13.6_0": "Tamahaṁ jānāmi passāmi. ",
  "dn1:3.13.7_0": "So kho, bho,",
  "dn1:3.13.7_1": "attā yato kāyassa bhedā ucchijjati vinassati,",
  "dn1:3.13.7_2": "na hoti paraṁ maraṇā,",
  "dn1:3.13.7_3": "ettāvatā kho, bho,",
  "dn1:3.13.7_4": "ayaṁ attā sammā samucchinno hotī’ti.",
  "dn1:3.13.8_0": "Ittheke sato sattassa ucchedaṁ vināsaṁ vibhavaṁ paññapenti. ",
  "dn1:3.14.1_0": "Tamañño evamāha: ",
  "dn1:3.14.2_0": "‘atthi kho, bho, eso attā yaṁ tvaṁ vadesi, neso natthīti vadāmi; ",
  "dn1:3.14.3_0": "no ca kho, bho, ayaṁ attā ettāvatā sammā samucchinno hoti. ",
  "dn1:3.14.4_0": "Atthi kho, bho,",
  "dn1:3.14.4_1": "añño attā sabbaso ākāsānañcāyatanaṁ samatikkamma “anantaṁ viññāṇan”ti viññāṇañcāyatanūpago.",
  "dn1:3.14.5_0": "Taṁ tvaṁ na jānāsi na passasi. ",
  "dn1:3.14.6_0": "Tamahaṁ jānāmi passāmi. ",
  "dn1:3.14.7_0": "So kho, bho,",
  "dn1:3.14.7_1": "attā yato kāyassa bhedā ucchijjati vinassati,",
  "dn1:3.14.7_2": "na hoti paraṁ maraṇā,",
  "dn1:3.14.7_3": "ettāvatā kho, bho,",
  "dn1:3.14.7_4": "ayaṁ attā sammā samucchinno hotī’ti.",
  "dn1:3.14.8_0": "Ittheke sato sattassa ucchedaṁ vināsaṁ vibhavaṁ paññapenti. ",
  "dn1:3.15.1_0": "Tamañño evamāha: ",
  "dn1:3.15.2_0": "‘atthi kho, bho, so attā, yaṁ tvaṁ vadesi, neso natthīti vadāmi; ",
  "dn1:3.15.3_0": "no ca kho, bho, ayaṁ attā ettāvatā sammā samucchinno hoti. ",
  "dn1:3.15.4_0": "Atthi kho, bho,",
  "dn1:3.15.4_1": "añño attā sabbaso viññāṇañcāyatanaṁ samatikkamma “natthi kiñcī”ti ākiñcaññāyatanūpago.",
  "dn1:3.15.5_0": "Taṁ tvaṁ na jānāsi na passasi. ",
  "dn1:3.15.6_0": "Tamahaṁ jānāmi passāmi. ",
  "dn1:3.15.7_0": "So kho, bho,",
  "dn1:3.15.7_1": "attā yato kāyassa bhedā ucchijjati vinassati,",
  "dn1:3.15.7_2": "na hoti paraṁ maraṇā,",
  "dn1:3.15.7_3": "ettāvatā kho, bho,",
  "dn1:3.15.7_4": "ayaṁ attā sammā samucchinno hotī’ti.",
  "dn1:3.15.8_0": "Ittheke sato sattassa ucchedaṁ vināsaṁ vibhavaṁ paññapenti. ",
  "dn1:3.16.1_0": "Tamañño evamāha: ",
  "dn1:3.16.2_0": "‘atthi kho, bho, eso attā, yaṁ tvaṁ vadesi, neso natthīti vadāmi; ",
  "dn1:3.16.3_0": "no ca kho, bho, ayaṁ attā ettāvatā sammā samucchinno hoti. ",
  "dn1:3.16.4_0": "Atthi kho, bho,",
  "dn1:3.16.4_1": "añño attā sabbaso ākiñcaññāyatanaṁ samatikkamma “santametaṁ paṇītametan”ti nevasaññānāsaññāyatanūpago.",
  "dn1:3.16.5_0": "Taṁ tvaṁ na jānāsi na passasi. ",
  "dn1:3.16.6_0": "Tamahaṁ jānāmi passāmi. ",
  "dn1:3.16.7_0": "So kho, bho,",
  "dn1:3.16.7_1": "attā yato kāyassa bhedā ucchijjati vinassati,",
  "dn1:3.16.7_2": "na hoti paraṁ maraṇā,",
  "dn1:3.16.7_3": "ettāvatā kho, bho,",
  "dn1:3.16.7_4": "ayaṁ attā sammā samucchinno hotī’ti.",
  "dn1:3.16.8_0": "Ittheke sato sattassa ucchedaṁ vināsaṁ vibhavaṁ paññapenti. ",
  "dn1:3.17.1_0": "Imehi kho te,",
  "dn1:3.17.1_1": "bhikkhave,",
  "dn1:3.17.1_2": "samaṇabrāhmaṇā ucchedavādā sato sattassa ucchedaṁ vināsaṁ vibhavaṁ paññapenti sattahi vatthūhi.",
  "dn1:3.17.2_0": "Ye hi keci,",
  "dn1:3.17.2_1": "bhikkhave,",
  "dn1:3.17.2_2": "samaṇā vā brāhmaṇā vā ucchedavādā sato sattassa ucchedaṁ vināsaṁ vibhavaṁ paññapenti,",
  "dn1:3.17.2_3": "sabbe te imeheva sattahi vatthūhi …",
  "dn1:3.18.1_0": "pe…",
  "dn1:3.18.2_0": "yehi tathāgatassa yathābhuccaṁ vaṇṇaṁ sammā vadamānā vadeyyuṁ. ",
  "dn1:3.19.0_0": "3.2.5. Diṭṭhadhammanibbānavāda ",
  "dn1:3.19.1_0": "Santi,",
  "dn1:3.19.1_1": "bhikkhave,",
  "dn1:3.19.1_2": "eke samaṇabrāhmaṇā diṭṭhadhammanibbānavādā sato sattassa paramadiṭṭhadhammanibbānaṁ paññapenti pañcahi vatthūhi.",
  "dn1:3.19.2_0": "Te ca bhonto samaṇabrāhmaṇā kimāgamma kimārabbha diṭṭhadhammanibbānavādā sato sattassa paramadiṭṭhadhammanibbānaṁ paññapenti pañcahi vatthūhi? ",
  "dn1:3.20.1_0": "Idha, bhikkhave, ekacco samaṇo vā brāhmaṇo vā evaṁvādī hoti evaṁdiṭṭhi: ",
  "dn1:3.20.2_0": "‘yato kho, bho,",
  "dn1:3.20.2_1": "ayaṁ attā pañcahi kāmaguṇehi samappito samaṅgībhūto paricāreti,",
  "dn1:3.20.2_2": "ettāvatā kho, bho,",
  "dn1:3.20.2_3": "ayaṁ attā paramadiṭṭhadhammanibbānaṁ patto hotī’ti.",
  "dn1:3.20.3_0": "Ittheke sato sattassa paramadiṭṭhadhammanibbānaṁ paññapenti. ",
  "dn1:3.21.1_0": "Tamañño evamāha: ",
  "dn1:3.21.2_0": "‘atthi kho, bho, eso attā, yaṁ tvaṁ vadesi, neso natthīti vadāmi; ",
  "dn1:3.21.3_0": "no ca kho, bho, ayaṁ attā ettāvatā paramadiṭṭhadhammanibbānaṁ patto hoti. ",
  "dn1:3.21.4_0": "Taṁ kissa hetu? ",
  "dn1:3.21.5_0": "Kāmā hi, bho,",
  "dn1:3.21.5_1": "aniccā dukkhā vipariṇāmadhammā,",
  "dn1:3.21.5_2": "tesaṁ vipariṇāmaññathābhāvā uppajjanti sokaparidevadukkhadomanassupāyāsā.",
  "dn1:3.21.6_0": "Yato kho, bho,",
  "dn1:3.21.6_1": "ayaṁ attā vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati,",
  "dn1:3.21.6_2": "ettāvatā kho, bho,",
  "dn1:3.21.6_3": "ayaṁ attā paramadiṭṭhadhammanibbānaṁ patto hotī’ti.",
  "dn1:3.21.7_0": "Ittheke sato sattassa paramadiṭṭhadhammanibbānaṁ paññapenti. ",
  "dn1:3.22.1_0": "Tamañño evamāha: ",
  "dn1:3.22.2_0": "‘atthi kho, bho, eso attā, yaṁ tvaṁ vadesi, neso natthīti vadāmi; ",
  "dn1:3.22.3_0": "no ca kho, bho, ayaṁ attā ettāvatā paramadiṭṭhadhammanibbānaṁ patto hoti. ",
  "dn1:3.22.4_0": "Taṁ kissa hetu? ",
  "dn1:3.22.5_0": "Yadeva tattha vitakkitaṁ vicāritaṁ, etenetaṁ oḷārikaṁ akkhāyati. ",
  "dn1:3.22.6_0": "Yato kho, bho,",
  "dn1:3.22.6_1": "ayaṁ attā vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ",
  "dn1:3.22.6_2": "pītisukhaṁ dutiyaṁ jhānaṁ upasampajja viharati,",
  "dn1:3.22.6_3": "ettāvatā kho, bho,",
  "dn1:3.22.6_4": "ayaṁ attā paramadiṭṭhadhammanibbānaṁ patto hotī’ti.",
  "dn1:3.22.7_0": "Ittheke sato sattassa paramadiṭṭhadhammanibbānaṁ paññapenti. ",
  "dn1:3.23.1_0": "Tamañño evamāha: ",
  "dn1:3.23.2_0": "‘atthi kho, bho, eso attā, yaṁ tvaṁ vadesi, neso natthīti vadāmi; ",
  "dn1:3.23.3_0": "no ca kho, bho, ayaṁ attā ettāvatā paramadiṭṭhadhammanibbānaṁ patto hoti. ",
  "dn1:3.23.4_0": "Taṁ kissa hetu? ",
  "dn1:3.23.5_0": "Yadeva tattha pītigataṁ cetaso uppilāvitattaṁ, etenetaṁ oḷārikaṁ akkhāyati. ",
  "dn1:3.23.6_0": "Yato kho, bho,",
  "dn1:3.23.6_1": "ayaṁ attā pītiyā ca virāgā upekkhako ca viharati,",
  "dn1:3.23.6_2": "sato ca sampajāno,",
  "dn1:3.23.6_3": "sukhañca kāyena paṭisaṁvedeti,",
  "dn1:3.23.6_4": "yaṁ taṁ ariyā ācikkhanti “upekkhako satimā sukhavihārī”ti,",
  "dn1:3.23.6_5": "tatiyaṁ jhānaṁ upasampajja viharati,",
  "dn1:3.23.6_6": "ettāvatā kho, bho,",
  "dn1:3.23.6_7": "ayaṁ attā paramadiṭṭhadhammanibbānaṁ patto hotī’ti.",
  "dn1:3.23.7_0": "Ittheke sato sattassa paramadiṭṭhadhammanibbānaṁ paññapenti. ",
  "dn1:3.24.1_0": "Tamañño evamāha: ",
  "dn1:3.24.2_0": "‘atthi kho, bho, eso attā, yaṁ tvaṁ vadesi, neso natthīti vadāmi; ",
  "dn1:3.24.3_0": "no ca kho, bho, ayaṁ attā ettāvatā paramadiṭṭhadhammanibbānaṁ patto hoti. ",
  "dn1:3.24.4_0": "Taṁ kissa hetu? ",
  "dn1:3.24.5_0": "Yadeva tattha sukhamiti cetaso ābhogo, etenetaṁ oḷārikaṁ akkhāyati. ",
  "dn1:3.24.6_0": "Yato kho, bho,",
  "dn1:3.24.6_1": "ayaṁ attā sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ",
  "dn1:3.24.6_2": "upekkhāsatipārisuddhiṁ catutthaṁ jhānaṁ upasampajja viharati,",
  "dn1:3.24.6_3": "ettāvatā kho, bho,",
  "dn1:3.24.6_4": "ayaṁ attā paramadiṭṭhadhammanibbānaṁ patto hotī’ti.",
  "dn1:3.24.7_0": "Ittheke sato sattassa paramadiṭṭhadhammanibbānaṁ paññapenti. ",
  "dn1:3.25.1_0": "Imehi kho te,",
  "dn1:3.25.1_1": "bhikkhave,",
  "dn1:3.25.1_2": "samaṇabrāhmaṇā diṭṭhadhammanibbānavādā sato sattassa paramadiṭṭhadhammanibbānaṁ paññapenti pañcahi vatthūhi.",
  "dn1:3.25.2_0": "Ye hi keci,",
  "dn1:3.25.2_1": "bhikkhave,",
  "dn1:3.25.2_2": "samaṇā vā brāhmaṇā vā diṭṭhadhammanibbānavādā sato sattassa paramadiṭṭhadhammanibbānaṁ paññapenti,",
  "dn1:3.25.2_3": "sabbe te imeheva pañcahi vatthūhi …",
  "dn1:3.26.1_0": "pe…",
  "dn1:3.26.2_0": "yehi tathāgatassa yathābhuccaṁ vaṇṇaṁ sammā vadamānā vadeyyuṁ. ",
  "dn1:3.27.1_0": "Imehi kho te,",
  "dn1:3.27.1_1": "bhikkhave,",
  "dn1:3.27.1_2": "samaṇabrāhmaṇā aparantakappikā aparantānudiṭṭhino aparantaṁ ārabbha anekavihitāni adhimuttipadāni abhivadanti catucattārīsāya vatthūhi.",
  "dn1:3.27.2_0": "Ye hi keci,",
  "dn1:3.27.2_1": "bhikkhave,",
  "dn1:3.27.2_2": "samaṇā vā brāhmaṇā vā aparantakappikā aparantānudiṭṭhino aparantaṁ ārabbha anekavihitāni adhimuttipadāni abhivadanti,",
  "dn1:3.27.2_3": "sabbe te imeheva catucattārīsāya vatthūhi …",
  "dn1:3.28.1_0": "pe…",
  "dn1:3.28.2_0": "yehi tathāgatassa yathābhuccaṁ vaṇṇaṁ sammā vadamānā vadeyyuṁ. ",
  "dn1:3.29.1_0": "Imehi kho te,",
  "dn1:3.29.1_1": "bhikkhave,",
  "dn1:3.29.1_2": "samaṇabrāhmaṇā pubbantakappikā ca aparantakappikā ca pubbantāparantakappikā ca pubbantāparantānudiṭṭhino",
  "dn1:3.29.1_3": "pubbantāparantaṁ ārabbha anekavihitāni adhimuttipadāni abhivadanti dvāsaṭṭhiyā vatthūhi.",
  "dn1:3.29.2_0": "Ye hi keci,",
  "dn1:3.29.2_1": "bhikkhave,",
  "dn1:3.29.2_2": "samaṇā vā brāhmaṇā vā pubbantakappikā vā aparantakappikā vā pubbantāparantakappikā vā pubbantāparantānudiṭṭhino",
  "dn1:3.29.2_3": "pubbantāparantaṁ ārabbha anekavihitāni adhimuttipadāni abhivadanti,",
  "dn1:3.29.2_4": "sabbe te imeheva dvāsaṭṭhiyā vatthūhi,",
  "dn1:3.29.2_5": "etesaṁ vā aññatarena;",
  "dn1:3.29.2_6": "natthi ito bahiddhā.",
  "dn1:3.30.1_0": "Tayidaṁ, bhikkhave, tathāgato pajānāti: ",
  "dn1:3.30.2_0": "‘ime diṭṭhiṭṭhānā evaṅgahitā evaṁparāmaṭṭhā evaṅgatikā bhavanti evaṁabhisamparāyā’ti. ",
  "dn1:3.30.3_0": "Tañca tathāgato pajānāti,",
  "dn1:3.30.3_1": "tato ca uttaritaraṁ pajānāti,",
  "dn1:3.30.3_2": "tañca pajānanaṁ na parāmasati,",
  "dn1:3.30.3_3": "aparāmasato cassa paccattaññeva nibbuti viditā.",
  "dn1:3.30.4_0": "Vedanānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto,",
  "dn1:3.30.4_1": "bhikkhave,",
  "dn1:3.30.4_2": "tathāgato.",
  "dn1:3.31.1_0": "Ime kho te,",
  "dn1:3.31.1_1": "bhikkhave,",
  "dn1:3.31.1_2": "dhammā gambhīrā duddasā duranubodhā santā paṇītā atakkāvacarā nipuṇā paṇḍitavedanīyā,",
  "dn1:3.31.1_3": "ye tathāgato sayaṁ abhiññā sacchikatvā pavedeti,",
  "dn1:3.31.1_4": "yehi tathāgatassa yathābhuccaṁ vaṇṇaṁ sammā vadamānā vadeyyuṁ.",
  "dn1:3.32.0.1_0": "4. Attālokapaññattivatthu ",
  "dn1:3.32.0.2_0": "4.1. Paritassitavipphanditavāra ",
  "dn1:3.32.1_0": "Tatra,",
  "dn1:3.32.1_1": "bhikkhave,",
  "dn1:3.32.1_2": "ye te samaṇabrāhmaṇā sassatavādā sassataṁ attānañca lokañca paññapenti catūhi vatthūhi,",
  "dn1:3.32.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.33.1_0": "Tatra,",
  "dn1:3.33.1_1": "bhikkhave,",
  "dn1:3.33.1_2": "ye te samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti catūhi vatthūhi,",
  "dn1:3.33.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.34.1_0": "Tatra,",
  "dn1:3.34.1_1": "bhikkhave,",
  "dn1:3.34.1_2": "ye te samaṇabrāhmaṇā antānantikā antānantaṁ lokassa paññapenti catūhi vatthūhi,",
  "dn1:3.34.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.35.1_0": "Tatra,",
  "dn1:3.35.1_1": "bhikkhave,",
  "dn1:3.35.1_2": "ye te samaṇabrāhmaṇā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ catūhi vatthūhi,",
  "dn1:3.35.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.36.1_0": "Tatra,",
  "dn1:3.36.1_1": "bhikkhave,",
  "dn1:3.36.1_2": "ye te samaṇabrāhmaṇā adhiccasamuppannikā adhiccasamuppannaṁ attānañca lokañca paññapenti dvīhi vatthūhi,",
  "dn1:3.36.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.37.1_0": "Tatra,",
  "dn1:3.37.1_1": "bhikkhave,",
  "dn1:3.37.1_2": "ye te samaṇabrāhmaṇā pubbantakappikā pubbantānudiṭṭhino pubbantaṁ ārabbha anekavihitāni adhimuttipadāni abhivadanti aṭṭhārasahi vatthūhi,",
  "dn1:3.37.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.38.1_0": "Tatra,",
  "dn1:3.38.1_1": "bhikkhave,",
  "dn1:3.38.1_2": "ye te samaṇabrāhmaṇā uddhamāghātanikā saññīvādā uddhamāghātanaṁ saññiṁ attānaṁ paññapenti soḷasahi vatthūhi,",
  "dn1:3.38.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.39.1_0": "Tatra,",
  "dn1:3.39.1_1": "bhikkhave,",
  "dn1:3.39.1_2": "ye te samaṇabrāhmaṇā uddhamāghātanikā asaññīvādā uddhamāghātanaṁ asaññiṁ attānaṁ paññapenti aṭṭhahi vatthūhi,",
  "dn1:3.39.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.40.1_0": "Tatra,",
  "dn1:3.40.1_1": "bhikkhave,",
  "dn1:3.40.1_2": "ye te samaṇabrāhmaṇā uddhamāghātanikā nevasaññīnāsaññīvādā uddhamāghātanaṁ nevasaññīnāsaññiṁ attānaṁ paññapenti aṭṭhahi vatthūhi,",
  "dn1:3.40.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.41.1_0": "Tatra,",
  "dn1:3.41.1_1": "bhikkhave,",
  "dn1:3.41.1_2": "ye te samaṇabrāhmaṇā ucchedavādā sato sattassa ucchedaṁ vināsaṁ vibhavaṁ paññapenti sattahi vatthūhi,",
  "dn1:3.41.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.42.1_0": "Tatra,",
  "dn1:3.42.1_1": "bhikkhave,",
  "dn1:3.42.1_2": "ye te samaṇabrāhmaṇā diṭṭhadhammanibbānavādā sato sattassa paramadiṭṭhadhammanibbānaṁ paññapenti pañcahi vatthūhi,",
  "dn1:3.42.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.43.1_0": "Tatra,",
  "dn1:3.43.1_1": "bhikkhave,",
  "dn1:3.43.1_2": "ye te samaṇabrāhmaṇā aparantakappikā aparantānudiṭṭhino aparantaṁ ārabbha anekavihitāni adhimuttipadāni abhivadanti catucattārīsāya vatthūhi,",
  "dn1:3.43.1_3": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.44.1_0": "Tatra,",
  "dn1:3.44.1_1": "bhikkhave,",
  "dn1:3.44.1_2": "ye te samaṇabrāhmaṇā pubbantakappikā ca aparantakappikā ca pubbantāparantakappikā ca pubbantāparantānudiṭṭhino",
  "dn1:3.44.1_3": "pubbantāparantaṁ ārabbha anekavihitāni adhimuttipadāni abhivadanti dvāsaṭṭhiyā vatthūhi,",
  "dn1:3.44.1_4": "tadapi tesaṁ bhavataṁ samaṇabrāhmaṇānaṁ ajānataṁ apassataṁ vedayitaṁ taṇhāgatānaṁ paritassitavipphanditameva.",
  "dn1:3.45.0_0": "4.2. Phassapaccayāvāra ",
  "dn1:3.45.1_0": "Tatra,",
  "dn1:3.45.1_1": "bhikkhave,",
  "dn1:3.45.1_2": "ye te samaṇabrāhmaṇā sassatavādā sassataṁ attānañca lokañca paññapenti catūhi vatthūhi,",
  "dn1:3.45.1_3": "tadapi phassapaccayā.",
  "dn1:3.46.1_0": "Tatra,",
  "dn1:3.46.1_1": "bhikkhave,",
  "dn1:3.46.1_2": "ye te samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti catūhi vatthūhi,",
  "dn1:3.46.1_3": "tadapi phassapaccayā.",
  "dn1:3.47.1_0": "Tatra,",
  "dn1:3.47.1_1": "bhikkhave,",
  "dn1:3.47.1_2": "ye te samaṇabrāhmaṇā antānantikā antānantaṁ lokassa paññapenti catūhi vatthūhi,",
  "dn1:3.47.1_3": "tadapi phassapaccayā.",
  "dn1:3.48.1_0": "Tatra,",
  "dn1:3.48.1_1": "bhikkhave,",
  "dn1:3.48.1_2": "ye te samaṇabrāhmaṇā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ catūhi vatthūhi,",
  "dn1:3.48.1_3": "tadapi phassapaccayā.",
  "dn1:3.49.1_0": "Tatra,",
  "dn1:3.49.1_1": "bhikkhave,",
  "dn1:3.49.1_2": "ye te samaṇabrāhmaṇā adhiccasamuppannikā adhiccasamuppannaṁ attānañca lokañca paññapenti dvīhi vatthūhi,",
  "dn1:3.49.1_3": "tadapi phassapaccayā.",
  "dn1:3.50.1_0": "Tatra,",
  "dn1:3.50.1_1": "bhikkhave,",
  "dn1:3.50.1_2": "ye te samaṇabrāhmaṇā pubbantakappikā pubbantānudiṭṭhino pubbantaṁ ārabbha anekavihitāni adhimuttipadāni abhivadanti aṭṭhārasahi vatthūhi,",
  "dn1:3.50.1_3": "tadapi phassapaccayā.",
  "dn1:3.51.1_0": "Tatra,",
  "dn1:3.51.1_1": "bhikkhave,",
  "dn1:3.51.1_2": "ye te samaṇabrāhmaṇā uddhamāghātanikā saññīvādā uddhamāghātanaṁ saññiṁ attānaṁ paññapenti soḷasahi vatthūhi,",
  "dn1:3.51.1_3": "tadapi phassapaccayā.",
  "dn1:3.52.1_0": "Tatra,",
  "dn1:3.52.1_1": "bhikkhave,",
  "dn1:3.52.1_2": "ye te samaṇabrāhmaṇā uddhamāghātanikā asaññīvādā uddhamāghātanaṁ asaññiṁ attānaṁ paññapenti aṭṭhahi vatthūhi,",
  "dn1:3.52.1_3": "tadapi phassapaccayā.",
  "dn1:3.53.1_0": "Tatra,",
  "dn1:3.53.1_1": "bhikkhave,",
  "dn1:3.53.1_2": "ye te samaṇabrāhmaṇā uddhamāghātanikā nevasaññīnāsaññīvādā uddhamāghātanaṁ nevasaññīnāsaññiṁ attānaṁ paññapenti aṭṭhahi vatthūhi,",
  "dn1:3.53.1_3": "tadapi phassapaccayā.",
  "dn1:3.54.1_0": "Tatra,",
  "dn1:3.54.1_1": "bhikkhave,",
  "dn1:3.54.1_2": "ye te samaṇabrāhmaṇā ucchedavādā sato sattassa ucchedaṁ vināsaṁ vibhavaṁ paññapenti sattahi vatthūhi,",
  "dn1:3.54.1_3": "tadapi phassapaccayā.",
  "dn1:3.55.1_0": "Tatra,",
  "dn1:3.55.1_1": "bhikkhave,",
  "dn1:3.55.1_2": "ye te samaṇabrāhmaṇā diṭṭhadhammanibbānavādā sato sattassa paramadiṭṭhadhammanibbānaṁ paññapenti pañcahi vatthūhi,",
  "dn1:3.55.1_3": "tadapi phassapaccayā.",
  "dn1:3.56.1_0": "Tatra,",
  "dn1:3.56.1_1": "bhikkhave,",
  "dn1:3.56.1_2": "ye te samaṇabrāhmaṇā aparantakappikā aparantānudiṭṭhino aparantaṁ ārabbha anekavihitāni adhimuttipadāni abhivadanti catucattārīsāya vatthūhi,",
  "dn1:3.56.1_3": "tadapi phassapaccayā.",
  "dn1:3.57.1_0": "Tatra,",
  "dn1:3.57.1_1": "bhikkhave,",
  "dn1:3.57.1_2": "ye te samaṇabrāhmaṇā pubbantakappikā ca aparantakappikā ca pubbantāparantakappikā ca pubbantāparantānudiṭṭhino",
  "dn1:3.57.1_3": "pubbantāparantaṁ ārabbha anekavihitāni adhimuttipadāni abhivadanti dvāsaṭṭhiyā vatthūhi,",
  "dn1:3.57.1_4": "tadapi phassapaccayā.",
  "dn1:3.58.0_0": "4.3. Netaṁṭhānaṁvijjativāra ",
  "dn1:3.58.1_0": "Tatra,",
  "dn1:3.58.1_1": "bhikkhave,",
  "dn1:3.58.1_2": "ye te samaṇabrāhmaṇā sassatavādā sassataṁ attānañca lokañca paññapenti catūhi vatthūhi,",
  "dn1:3.58.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.59.1_0": "Tatra,",
  "dn1:3.59.1_1": "bhikkhave,",
  "dn1:3.59.1_2": "ye te samaṇabrāhmaṇā ekaccasassatikā ekaccaasassatikā ekaccaṁ sassataṁ ekaccaṁ asassataṁ attānañca lokañca paññapenti catūhi vatthūhi,",
  "dn1:3.59.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.60.1_0": "Tatra,",
  "dn1:3.60.1_1": "bhikkhave,",
  "dn1:3.60.1_2": "ye te samaṇabrāhmaṇā antānantikā antānantaṁ lokassa paññapenti catūhi vatthūhi,",
  "dn1:3.60.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.61.1_0": "Tatra,",
  "dn1:3.61.1_1": "bhikkhave,",
  "dn1:3.61.1_2": "ye te samaṇabrāhmaṇā amarāvikkhepikā tattha tattha pañhaṁ puṭṭhā samānā vācāvikkhepaṁ āpajjanti amarāvikkhepaṁ catūhi vatthūhi,",
  "dn1:3.61.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.62.1_0": "Tatra,",
  "dn1:3.62.1_1": "bhikkhave,",
  "dn1:3.62.1_2": "ye te samaṇabrāhmaṇā adhiccasamuppannikā adhiccasamuppannaṁ attānañca lokañca paññapenti dvīhi vatthūhi,",
  "dn1:3.62.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.63.1_0": "Tatra,",
  "dn1:3.63.1_1": "bhikkhave,",
  "dn1:3.63.1_2": "ye te samaṇabrāhmaṇā pubbantakappikā pubbantānudiṭṭhino pubbantaṁ ārabbha anekavihitāni adhimuttipadāni abhivadanti aṭṭhārasahi vatthūhi,",
  "dn1:3.63.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.64.1_0": "Tatra,",
  "dn1:3.64.1_1": "bhikkhave,",
  "dn1:3.64.1_2": "ye te samaṇabrāhmaṇā uddhamāghātanikā saññīvādā uddhamāghātanaṁ saññiṁ attānaṁ paññapenti soḷasahi vatthūhi,",
  "dn1:3.64.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.65.1_0": "Tatra,",
  "dn1:3.65.1_1": "bhikkhave,",
  "dn1:3.65.1_2": "ye te samaṇabrāhmaṇā uddhamāghātanikā asaññīvādā,",
  "dn1:3.65.1_3": "uddhamāghātanaṁ asaññiṁ attānaṁ paññapenti aṭṭhahi vatthūhi,",
  "dn1:3.65.1_4": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.66.1_0": "Tatra,",
  "dn1:3.66.1_1": "bhikkhave,",
  "dn1:3.66.1_2": "ye te samaṇabrāhmaṇā uddhamāghātanikā nevasaññīnāsaññīvādā uddhamāghātanaṁ nevasaññīnāsaññiṁ attānaṁ paññapenti aṭṭhahi vatthūhi,",
  "dn1:3.66.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.67.1_0": "Tatra,",
  "dn1:3.67.1_1": "bhikkhave,",
  "dn1:3.67.1_2": "ye te samaṇabrāhmaṇā ucchedavādā sato sattassa ucchedaṁ vināsaṁ vibhavaṁ paññapenti sattahi vatthūhi,",
  "dn1:3.67.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.68.1_0": "Tatra,",
  "dn1:3.68.1_1": "bhikkhave,",
  "dn1:3.68.1_2": "ye te samaṇabrāhmaṇā diṭṭhadhammanibbānavādā sato sattassa paramadiṭṭhadhammanibbānaṁ paññapenti pañcahi vatthūhi,",
  "dn1:3.68.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.69.1_0": "Tatra,",
  "dn1:3.69.1_1": "bhikkhave,",
  "dn1:3.69.1_2": "ye te samaṇabrāhmaṇā aparantakappikā aparantānudiṭṭhino aparantaṁ ārabbha anekavihitāni adhimuttipadāni abhivadanti catucattārīsāya vatthūhi,",
  "dn1:3.69.1_3": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.70.1_0": "Tatra,",
  "dn1:3.70.1_1": "bhikkhave,",
  "dn1:3.70.1_2": "ye te samaṇabrāhmaṇā pubbantakappikā ca aparantakappikā ca pubbantāparantakappikā ca pubbantāparantānudiṭṭhino",
  "dn1:3.70.1_3": "pubbantāparantaṁ ārabbha anekavihitāni adhimuttipadāni abhivadanti dvāsaṭṭhiyā vatthūhi,",
  "dn1:3.70.1_4": "te vata aññatra phassā paṭisaṁvedissantīti netaṁ ṭhānaṁ vijjati.",
  "dn1:3.71.0_0": "4.4. Diṭṭhigatikādhiṭṭhānavaṭṭakathā ",
  "dn1:3.71.1_0": "Tatra,",
  "dn1:3.71.1_1": "bhikkhave,",
  "dn1:3.71.1_2": "ye te samaṇabrāhmaṇā sassatavādā sassataṁ attānañca lokañca paññapenti catūhi vatthūhi,",
  "dn1:3.71.1_3": "yepi te samaṇabrāhmaṇā ekaccasassatikā ekaccaasassatikā …pe…",
  "dn1:3.71.2_0": "yepi te samaṇabrāhmaṇā antānantikā … ",
  "dn1:3.71.3_0": "yepi te samaṇabrāhmaṇā amarāvikkhepikā … ",
  "dn1:3.71.4_0": "yepi te samaṇabrāhmaṇā adhiccasamuppannikā … ",
  "dn1:3.71.5_0": "yepi te samaṇabrāhmaṇā pubbantakappikā … ",
  "dn1:3.71.6_0": "yepi te samaṇabrāhmaṇā uddhamāghātanikā saññīvādā … ",
  "dn1:3.71.7_0": "yepi te samaṇabrāhmaṇā uddhamāghātanikā asaññīvādā … ",
  "dn1:3.71.8_0": "yepi te samaṇabrāhmaṇā uddhamāghātanikā nevasaññīnāsaññīvādā … ",
  "dn1:3.71.9_0": "yepi te samaṇabrāhmaṇā ucchedavādā … ",
  "dn1:3.71.10_0": "yepi te samaṇabrāhmaṇā diṭṭhadhammanibbānavādā … ",
  "dn1:3.71.11_0": "yepi te samaṇabrāhmaṇā aparantakappikā … ",
  "dn1:3.71.12_0": "yepi te samaṇabrāhmaṇā pubbantakappikā ca aparantakappikā ca pubbantāparantakappikā ca pubbantāparantānudiṭṭhino",
  "dn1:3.71.12_1": "pubbantāparantaṁ ārabbha anekavihitāni adhimuttipadāni abhivadanti dvāsaṭṭhiyā vatthūhi,",
  "dn1:3.71.12_2": "sabbe te chahi phassāyatanehi phussa phussa paṭisaṁvedenti tesaṁ vedanāpaccayā taṇhā,",
  "dn1:3.71.12_3": "taṇhāpaccayā upādānaṁ,",
  "dn1:3.71.12_4": "upādānapaccayā bhavo,",
  "dn1:3.71.12_5": "bhavapaccayā jāti,",
  "dn1:3.71.12_6": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "dn1:3.72.0_0": "5. Vivaṭṭakathādi ",
  "dn1:3.72.1_0": "Yato kho,",
  "dn1:3.72.1_1": "bhikkhave,",
  "dn1:3.72.1_2": "bhikkhu channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti,",
  "dn1:3.72.1_3": "ayaṁ imehi sabbeheva uttaritaraṁ pajānāti.",
  "dn1:3.72.2_0": "Ye hi keci,",
  "dn1:3.72.2_1": "bhikkhave,",
  "dn1:3.72.2_2": "samaṇā vā brāhmaṇā vā pubbantakappikā vā aparantakappikā vā pubbantāparantakappikā vā pubbantāparantānudiṭṭhino",
  "dn1:3.72.2_3": "pubbantāparantaṁ ārabbha anekavihitāni adhimuttipadāni abhivadanti,",
  "dn1:3.72.2_4": "sabbe te imeheva dvāsaṭṭhiyā vatthūhi antojālīkatā,",
  "dn1:3.72.2_5": "ettha sitāva ummujjamānā ummujjanti,",
  "dn1:3.72.2_6": "ettha pariyāpannā antojālīkatāva ummujjamānā ummujjanti.",
  "dn1:3.72.3_0": "Seyyathāpi,",
  "dn1:3.72.3_1": "bhikkhave,",
  "dn1:3.72.3_2": "dakkho kevaṭṭo vā kevaṭṭantevāsī vā sukhumacchikena jālena parittaṁ udakadahaṁ otthareyya.",
  "dn1:3.72.3_3": "Tassa evamassa:",
  "dn1:3.72.3_4": "‘ye kho keci imasmiṁ udakadahe oḷārikā pāṇā,",
  "dn1:3.72.3_5": "sabbe te antojālīkatā.",
  "dn1:3.72.3_6": "Ettha sitāva ummujjamānā ummujjanti;",
  "dn1:3.72.3_7": "ettha pariyāpannā antojālīkatāva ummujjamānā ummujjantī’ti;",
  "dn1:3.72.4_0": "evameva kho,",
  "dn1:3.72.4_1": "bhikkhave,",
  "dn1:3.72.4_2": "ye hi keci samaṇā vā brāhmaṇā vā pubbantakappikā vā aparantakappikā vā pubbantāparantakappikā vā pubbantāparantānudiṭṭhino",
  "dn1:3.72.4_3": "pubbantāparantaṁ ārabbha anekavihitāni adhimuttipadāni abhivadanti,",
  "dn1:3.72.4_4": "sabbe te imeheva dvāsaṭṭhiyā vatthūhi antojālīkatā ettha sitāva ummujjamānā ummujjanti,",
  "dn1:3.72.4_5": "ettha pariyāpannā antojālīkatāva ummujjamānā ummujjanti.",
  "dn1:3.73.1_0": "Ucchinnabhavanettiko, bhikkhave, tathāgatassa kāyo tiṭṭhati. ",
  "dn1:3.73.2_0": "Yāvassa kāyo ṭhassati, tāva naṁ dakkhanti devamanussā. ",
  "dn1:3.73.3_0": "Kāyassa bhedā uddhaṁ jīvitapariyādānā na naṁ dakkhanti devamanussā. ",
  "dn1:3.73.4_0": "Seyyathāpi,",
  "dn1:3.73.4_1": "bhikkhave,",
  "dn1:3.73.4_2": "ambapiṇḍiyā vaṇṭacchinnāya yāni kānici ambāni vaṇṭapaṭibandhāni,",
  "dn1:3.73.4_3": "sabbāni tāni tadanvayāni bhavanti;",
  "dn1:3.73.5_0": "evameva kho, bhikkhave, ucchinnabhavanettiko tathāgatassa kāyo tiṭṭhati, ",
  "dn1:3.73.6_0": "yāvassa kāyo ṭhassati, tāva naṁ dakkhanti devamanussā, ",
  "dn1:3.73.7_0": "kāyassa bhedā uddhaṁ jīvitapariyādānā na naṁ dakkhanti devamanussā”ti. ",
  "dn1:3.74.1_0": "Evaṁ vutte, āyasmā ānando bhagavantaṁ etadavoca: ",
  "dn1:3.74.2_0": "“acchariyaṁ, bhante, abbhutaṁ, bhante, ko nāmo ayaṁ, bhante, dhammapariyāyo”ti? ",
  "dn1:3.74.3_0": "“Tasmātiha tvaṁ, ānanda,",
  "dn1:3.74.3_1": "imaṁ dhammapariyāyaṁ atthajālantipi naṁ dhārehi,",
  "dn1:3.74.3_2": "dhammajālantipi naṁ dhārehi,",
  "dn1:3.74.3_3": "brahmajālantipi naṁ dhārehi,",
  "dn1:3.74.3_4": "diṭṭhijālantipi naṁ dhārehi,",
  "dn1:3.74.3_5": "anuttaro saṅgāmavijayotipi naṁ dhārehī”ti.",
  "dn1:3.74.4_0": "Idamavoca bhagavā. ",
  "dn1:3.74.5_0": "Attamanā te bhikkhū bhagavato bhāsitaṁ abhinandunti. ",
  "dn1:3.74.6_0": "Imasmiñca pana veyyākaraṇasmiṁ bhaññamāne dasasahassī lokadhātu akampitthāti. ",
  "dn1:3.74.7_0": "Brahmajālasuttaṁ niṭṭhitaṁ paṭhamaṁ. "
}