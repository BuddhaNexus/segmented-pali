{
  "sn44:1.0.1_0": "Saṁyutta Nikāya 44 ",
  "sn44:1.0.2_0": "1. Abyākatavagga ",
  "sn44:1.0.3_0": "1. Khemāsutta ",
  "sn44:1.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "sn44:1.1.2_0": "Tena kho pana samayena khemā bhikkhunī kosalesu cārikaṁ caramānā antarā ca sāvatthiṁ antarā ca sāketaṁ toraṇavatthusmiṁ vāsaṁ upagatā hoti. ",
  "sn44:1.1.3_0": "Atha kho rājā pasenadi kosalo sāketā sāvatthiṁ gacchanto,",
  "sn44:1.1.3_1": "antarā ca sāketaṁ antarā ca sāvatthiṁ toraṇavatthusmiṁ ekarattivāsaṁ upagacchi.",
  "sn44:1.1.4_0": "Atha kho rājā pasenadi kosalo aññataraṁ purisaṁ āmantesi: ",
  "sn44:1.1.5_0": "“ehi tvaṁ, ambho purisa,",
  "sn44:1.1.5_1": "toraṇavatthusmiṁ tathārūpaṁ samaṇaṁ vā brāhmaṇaṁ vā jāna yamahaṁ ajja payirupāseyyan”ti.",
  "sn44:1.2.1_0": "“Evaṁ,",
  "sn44:1.2.1_1": "devā”ti kho so puriso rañño pasenadissa kosalassa paṭissutvā kevalakappaṁ toraṇavatthuṁ āhiṇḍanto nāddasa tathārūpaṁ samaṇaṁ vā brāhmaṇaṁ vā yaṁ rājā pasenadi kosalo payirupāseyya.",
  "sn44:1.2.2_0": "Addasā kho so puriso khemaṁ bhikkhuniṁ toraṇavatthusmiṁ vāsaṁ upagataṁ. ",
  "sn44:1.2.3_0": "Disvāna yena rājā pasenadi kosalo tenupasaṅkami;",
  "sn44:1.2.3_1": "upasaṅkamitvā rājānaṁ pasenadiṁ kosalaṁ etadavoca:",
  "sn44:1.3.1_0": "“Natthi kho, deva,",
  "sn44:1.3.1_1": "toraṇavatthusmiṁ tathārūpo samaṇo vā brāhmaṇo vā yaṁ devo payirupāseyya.",
  "sn44:1.3.2_0": "Atthi ca kho, deva, khemā nāma bhikkhunī,",
  "sn44:1.3.2_1": "tassa bhagavato sāvikā arahato sammāsambuddhassa.",
  "sn44:1.3.3_0": "Tassā kho pana ayyāya evaṁ kalyāṇo kittisaddo abbhuggato: ",
  "sn44:1.3.4_0": "‘paṇḍitā,",
  "sn44:1.3.4_1": "viyattā medhāvinī bahussutā cittakathā kalyāṇapaṭibhānā’ti.",
  "sn44:1.3.5_0": "Taṁ devo payirupāsatū”ti. ",
  "sn44:1.4.1_0": "Atha kho rājā pasenadi kosalo yena khemā bhikkhunī tenupasaṅkami;",
  "sn44:1.4.1_1": "upasaṅkamitvā khemaṁ bhikkhuniṁ abhivādetvā ekamantaṁ nisīdi.",
  "sn44:1.4.1_2": "Ekamantaṁ nisinno kho rājā pasenadi kosalo khemaṁ bhikkhuniṁ etadavoca:",
  "sn44:1.4.2_0": "“kiṁ nu kho, ayye,",
  "sn44:1.4.2_1": "hoti tathāgato paraṁ maraṇā”ti?",
  "sn44:1.4.3_0": "“Abyākataṁ kho etaṁ, mahārāja, bhagavatā: ",
  "sn44:1.4.4_0": "‘hoti tathāgato paraṁ maraṇā’”ti. ",
  "sn44:1.4.5_0": "“Kiṁ panayye, na hoti tathāgato paraṁ maraṇā”ti? ",
  "sn44:1.4.6_0": "“Etampi kho, mahārāja, abyākataṁ bhagavatā: ",
  "sn44:1.4.7_0": "‘na hoti tathāgato paraṁ maraṇā’”ti. ",
  "sn44:1.4.8_0": "“Kiṁ nu kho, ayye,",
  "sn44:1.4.8_1": "hoti ca na ca hoti tathāgato paraṁ maraṇā”ti?",
  "sn44:1.4.9_0": "“Abyākataṁ kho etaṁ, mahārāja, bhagavatā: ",
  "sn44:1.4.10_0": "‘hoti ca na ca hoti tathāgato paraṁ maraṇā’”ti. ",
  "sn44:1.4.11_0": "“Kiṁ panayye,",
  "sn44:1.4.11_1": "neva hoti na na hoti tathāgato paraṁ maraṇā”ti.",
  "sn44:1.4.12_0": "“Etampi kho, mahārāja, abyākataṁ bhagavatā: ",
  "sn44:1.4.13_0": "‘neva hoti na na hoti tathāgato paraṁ maraṇā’”ti. ",
  "sn44:1.5.1_0": "“‘Kiṁ nu kho, ayye,",
  "sn44:1.5.1_1": "hoti tathāgato paraṁ maraṇā’ti, iti puṭṭhā samānā:",
  "sn44:1.5.2_0": "‘abyākataṁ kho etaṁ, mahārāja, bhagavatā—",
  "sn44:1.5.3_0": "hoti tathāgato paraṁ maraṇā’ti vadesi. ",
  "sn44:1.5.4_0": "‘Kiṁ panayye,",
  "sn44:1.5.4_1": "na hoti tathāgato paraṁ maraṇā’ti iti puṭṭhā samānā:",
  "sn44:1.5.5_0": "‘etampi kho, mahārāja, abyākataṁ bhagavatā—",
  "sn44:1.5.6_0": "na hoti tathāgato paraṁ maraṇā’ti vadesi. ",
  "sn44:1.5.7_0": "‘Kiṁ nu kho, ayye,",
  "sn44:1.5.7_1": "hoti ca na ca hoti tathāgato paraṁ maraṇā’ti iti puṭṭhā samānā:",
  "sn44:1.5.8_0": "‘abyākataṁ kho etaṁ, mahārāja, bhagavatā—",
  "sn44:1.5.9_0": "hoti ca na ca hoti tathāgato paraṁ maraṇā’ti vadesi. ",
  "sn44:1.5.10_0": "‘Kiṁ panayye,",
  "sn44:1.5.10_1": "neva hoti na na hoti tathāgato paraṁ maraṇā’ti iti puṭṭhā samānā:",
  "sn44:1.5.11_0": "‘etampi kho, mahārāja, abyākataṁ bhagavatā—",
  "sn44:1.5.12_0": "neva hoti na na hoti tathāgato paraṁ maraṇā’ti vadesi. ",
  "sn44:1.5.13_0": "Ko nu kho, ayye, hetu,",
  "sn44:1.5.13_1": "ko paccayo yenetaṁ abyākataṁ bhagavatā”ti?",
  "sn44:1.6.1_0": "“Tena hi, mahārāja, taññevettha paṭipucchissāmi.",
  "sn44:1.6.1_1": "Yathā te khameyya tathā naṁ byākareyyāsi.",
  "sn44:1.6.2_0": "Taṁ kiṁ maññasi, mahārāja, ",
  "sn44:1.6.3_0": "atthi te koci gaṇako vā muddiko vā saṅkhāyako vā yo pahoti gaṅgāya vālukaṁ gaṇetuṁ—",
  "sn44:1.6.4_0": "ettakā vālukā iti vā,",
  "sn44:1.6.4_1": "ettakāni vālukasatāni iti vā,",
  "sn44:1.6.4_2": "ettakāni vālukasahassāni iti vā,",
  "sn44:1.6.4_3": "ettakāni vālukasatasahassāni iti vā”ti?",
  "sn44:1.6.5_0": "“No hetaṁ, ayye”. ",
  "sn44:1.6.6_0": "“Atthi pana te koci gaṇako vā muddiko vā saṅkhāyako vā yo pahoti mahāsamudde udakaṁ gaṇetuṁ—",
  "sn44:1.6.7_0": "ettakāni udakāḷhakāni iti vā,",
  "sn44:1.6.7_1": "ettakāni udakāḷhakasatāni iti vā,",
  "sn44:1.6.7_2": "ettakāni udakāḷhakasahassāni iti vā,",
  "sn44:1.6.7_3": "ettakāni udakāḷhakasatasahassāni iti vā”ti?",
  "sn44:1.6.8_0": "“No hetaṁ, ayye”. ",
  "sn44:1.6.9_0": "“Taṁ kissa hetu”? ",
  "sn44:1.6.10_0": "“Mahāyye,",
  "sn44:1.6.10_1": "samuddo gambhīro appameyyo duppariyogāho”ti.",
  "sn44:1.6.11_0": "“Evameva kho, mahārāja,",
  "sn44:1.6.11_1": "yena rūpena tathāgataṁ paññāpayamāno paññāpeyya taṁ rūpaṁ tathāgatassa pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "sn44:1.6.12_0": "Rūpasaṅkhāyavimutto kho, mahārāja,",
  "sn44:1.6.12_1": "tathāgato gambhīro appameyyo duppariyogāho—",
  "sn44:1.6.13_0": "seyyathāpi mahāsamuddo. ",
  "sn44:1.6.14_0": "‘Hoti tathāgato paraṁ maraṇā’tipi na upeti,",
  "sn44:1.6.14_1": "‘na hoti tathāgato paraṁ maraṇā’tipi na upeti,",
  "sn44:1.6.14_2": "‘hoti ca na ca hoti tathāgato paraṁ maraṇā’tipi na upeti,",
  "sn44:1.6.14_3": "‘neva hoti na na hoti tathāgato paraṁ maraṇā’tipi na upeti.",
  "sn44:1.7.1_0": "Yāya vedanāya tathāgataṁ paññāpayamāno paññāpeyya,",
  "sn44:1.7.1_1": "sā vedanā tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn44:1.7.2_0": "Vedanāsaṅkhāyavimutto, mahārāja,",
  "sn44:1.7.2_1": "tathāgato gambhīro appameyyo duppariyogāho—",
  "sn44:1.7.3_0": "seyyathāpi mahāsamuddo. ",
  "sn44:1.7.4_0": "‘Hoti tathāgato paraṁ maraṇā’tipi na upeti,",
  "sn44:1.7.4_1": "‘na hoti tathāgato paraṁ maraṇā’tipi na upeti,",
  "sn44:1.7.4_2": "‘hoti ca na ca hoti tathāgato paraṁ maraṇā’tipi na upeti,",
  "sn44:1.7.4_3": "‘neva hoti na na hoti tathāgato paraṁ maraṇā’tipi na upeti.",
  "sn44:1.8.1_0": "Yāya saññāya tathāgataṁ …pe… ",
  "sn44:1.8.2_0": "yehi saṅkhārehi tathāgataṁ paññāpayamāno paññāpeyya,",
  "sn44:1.8.2_1": "te saṅkhārā tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn44:1.8.3_0": "Saṅkhārasaṅkhāyavimutto kho, mahārāja,",
  "sn44:1.8.3_1": "tathāgato gambhīro appameyyo duppariyogāho—",
  "sn44:1.8.4_0": "seyyathāpi mahāsamuddo. ",
  "sn44:1.8.5_0": "‘Hoti tathāgato paraṁ maraṇā’tipi na upeti,",
  "sn44:1.8.5_1": "‘na hoti tathāgato paraṁ maraṇā’tipi na upeti,",
  "sn44:1.8.5_2": "‘hoti ca na ca hoti tathāgato paraṁ maraṇā’tipi na upeti,",
  "sn44:1.8.5_3": "‘neva hoti na na hoti tathāgato paraṁ maraṇā’tipi na upeti.",
  "sn44:1.9.1_0": "Yena viññāṇena tathāgataṁ paññāpayamāno paññāpeyya taṁ viññāṇaṁ tathāgatassa pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ. ",
  "sn44:1.9.2_0": "Viññāṇasaṅkhāyavimutto kho, mahārāja,",
  "sn44:1.9.2_1": "tathāgato gambhīro appameyyo duppariyogāho—",
  "sn44:1.9.3_0": "seyyathāpi mahāsamuddo. ",
  "sn44:1.9.4_0": "‘Hoti tathāgato paraṁ maraṇā’tipi na upeti,",
  "sn44:1.9.4_1": "‘na hoti tathāgato paraṁ maraṇā’tipi na upeti,",
  "sn44:1.9.4_2": "‘hoti ca na ca hoti tathāgato paraṁ maraṇā’tipi na upeti,",
  "sn44:1.9.4_3": "‘neva hoti na na hoti tathāgato paraṁ maraṇā’tipi na upetī”ti.",
  "sn44:1.9.5_0": "Atha kho rājā pasenadi kosalo khemāya bhikkhuniyā bhāsitaṁ abhinanditvā anumoditvā uṭṭhāyāsanā khemaṁ bhikkhuniṁ abhivādetvā padakkhiṇaṁ katvā pakkāmi. ",
  "sn44:1.10.1_0": "Atha kho rājā pasenadi kosalo aparena samayena yena bhagavā tenupasaṅkami;",
  "sn44:1.10.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn44:1.10.1_2": "Ekamantaṁ nisinno kho rājā pasenadi kosalo bhagavantaṁ etadavoca:",
  "sn44:1.10.2_0": "“kiṁ nu kho, bhante,",
  "sn44:1.10.2_1": "hoti tathāgato paraṁ maraṇā”ti?",
  "sn44:1.10.3_0": "“Abyākataṁ kho etaṁ, mahārāja, mayā: ",
  "sn44:1.10.4_0": "‘hoti tathāgato paraṁ maraṇā’”ti. ",
  "sn44:1.10.5_0": "“Kiṁ pana, bhante,",
  "sn44:1.10.5_1": "na hoti tathāgato paraṁ maraṇā”ti?",
  "sn44:1.10.6_0": "“Etampi kho, mahārāja, abyākataṁ mayā: ",
  "sn44:1.10.7_0": "‘na hoti tathāgato paraṁ maraṇā’”ti. ",
  "sn44:1.10.8_0": "“Kiṁ nu kho, bhante,",
  "sn44:1.10.8_1": "hoti ca na ca hoti tathāgato paraṁ maraṇā”ti?",
  "sn44:1.10.9_0": "“Abyākataṁ kho etaṁ, mahārāja, mayā: ",
  "sn44:1.10.10_0": "‘hoti ca na ca hoti tathāgato paraṁ maraṇā’”ti. ",
  "sn44:1.10.11_0": "“Kiṁ pana, bhante,",
  "sn44:1.10.11_1": "neva hoti na na hoti tathāgato paraṁ maraṇā”ti?",
  "sn44:1.10.12_0": "“Etampi kho, mahārāja, abyākataṁ mayā: ",
  "sn44:1.10.13_0": "‘neva hoti na na hoti tathāgato paraṁ maraṇā’”ti. ",
  "sn44:1.10.14_0": "“‘Kiṁ nu kho, bhante,",
  "sn44:1.10.14_1": "hoti tathāgato paraṁ maraṇā’ti iti puṭṭho samāno:",
  "sn44:1.10.15_0": "‘abyākataṁ kho etaṁ, mahārāja,",
  "sn44:1.10.15_1": "mayā—hoti tathāgato paraṁ maraṇā’ti vadesi …pe….",
  "sn44:1.10.16_0": "“‘Kiṁ pana, bhante,",
  "sn44:1.10.16_1": "neva hoti na na hoti tathāgato paraṁ maraṇā’ti iti puṭṭho samāno:",
  "sn44:1.10.17_0": "‘etampi kho, mahārāja, abyākataṁ mayā—",
  "sn44:1.10.18_0": "neva hoti na na hoti tathāgato paraṁ maraṇā’ti vadesi. ",
  "sn44:1.10.19_0": "Ko nu kho, bhante, hetu, ko paccayo,",
  "sn44:1.10.19_1": "yenetaṁ abyākataṁ bhagavatā”ti?",
  "sn44:1.11.1_0": "“Tena hi, mahārāja, taññevettha paṭipucchissāmi.",
  "sn44:1.11.1_1": "Yathā te khameyya tathā naṁ byākareyyāsi.",
  "sn44:1.11.2_0": "Taṁ kiṁ maññasi, mahārāja,",
  "sn44:1.11.2_1": "atthi te koci gaṇako vā muddiko vā saṅkhāyako vā yo pahoti gaṅgāya vālukaṁ gaṇetuṁ—",
  "sn44:1.11.3_0": "ettakā vālukā iti vā …pe… ettakāni vālukasatasahassāni iti vā”ti? ",
  "sn44:1.11.4_0": "“No hetaṁ, bhante”. ",
  "sn44:1.11.5_0": "“Atthi pana te koci gaṇako vā muddiko vā saṅkhāyako vā yo pahoti mahāsamudde udakaṁ gaṇetuṁ—",
  "sn44:1.11.6_0": "ettakāni udakāḷhakāni iti vā …pe… ettakāni udakāḷhakasatasahassāni iti vā”ti? ",
  "sn44:1.11.7_0": "“No hetaṁ, bhante”. ",
  "sn44:1.11.8_0": "“Taṁ kissa hetu”? ",
  "sn44:1.11.9_0": "“Mahā, bhante,",
  "sn44:1.11.9_1": "samuddo gambhīro appameyyo duppariyogāho.",
  "sn44:1.11.10_0": "Evameva kho, mahārāja,",
  "sn44:1.11.10_1": "yena rūpena tathāgataṁ paññāpayamāno paññāpeyya,",
  "sn44:1.11.10_2": "taṁ rūpaṁ tathāgatassa pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "sn44:1.11.11_0": "Rūpasaṅkhāyavimutto kho, mahārāja,",
  "sn44:1.11.11_1": "tathāgato gambhīro appameyyo duppariyogāho—",
  "sn44:1.11.12_0": "seyyathāpi mahāsamuddo. ",
  "sn44:1.11.13_0": "‘Hoti tathāgato paraṁ maraṇā’tipi na upeti …pe… ",
  "sn44:1.11.14_0": "‘neva hoti na na hoti tathāgato paraṁ maraṇā’tipi na upeti. ",
  "sn44:1.11.15_0": "Yāya vedanāya …pe… ",
  "sn44:1.11.16_0": "yāya saññāya …pe… yehi saṅkhārehi …pe…. ",
  "sn44:1.12.1_0": "Yena viññāṇena tathāgataṁ paññāpayamāno paññāpeyya,",
  "sn44:1.12.1_1": "taṁ viññāṇaṁ tathāgatassa pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "sn44:1.12.2_0": "Viññāṇasaṅkhāyavimutto kho, mahārāja,",
  "sn44:1.12.2_1": "tathāgato gambhīro appameyyo duppariyogāho—",
  "sn44:1.12.3_0": "seyyathāpi mahāsamuddo. ",
  "sn44:1.12.4_0": "‘Hoti tathāgato paraṁ maraṇā’tipi na upeti,",
  "sn44:1.12.4_1": "‘na hoti tathāgato paraṁ maraṇā’tipi na upeti,",
  "sn44:1.12.4_2": "‘hoti ca na ca hoti tathāgato paraṁ maraṇā’tipi na upeti,",
  "sn44:1.12.4_3": "‘neva hoti na na hoti tathāgato paraṁ maraṇā’tipi na upetī”ti.",
  "sn44:1.13.1_0": "“Acchariyaṁ, bhante, abbhutaṁ, bhante. ",
  "sn44:1.13.2_0": "Yatra hi nāma satthu ceva sāvikāya ca atthena attho byañjanena byañjanaṁ saṁsandissati, samessati,",
  "sn44:1.13.2_1": "na virodhayissati yadidaṁ aggapadasmiṁ.",
  "sn44:1.13.3_0": "Ekamidāhaṁ, bhante,",
  "sn44:1.13.3_1": "samayaṁ khemaṁ bhikkhuniṁ upasaṅkamitvā etamatthaṁ apucchiṁ.",
  "sn44:1.13.4_0": "Sāpi me ayyā etehi padehi etehi byañjanehi etamatthaṁ byākāsi, seyyathāpi bhagavā. ",
  "sn44:1.13.5_0": "Acchariyaṁ, bhante, abbhutaṁ, bhante. ",
  "sn44:1.13.6_0": "Yatra hi nāma satthu ceva sāvikāya ca atthena attho byañjanena byañjanaṁ saṁsandissati, samessati,",
  "sn44:1.13.6_1": "na virodhayissati yadidaṁ aggapadasmiṁ.",
  "sn44:1.13.7_0": "Handa dāni mayaṁ, bhante, gacchāma. ",
  "sn44:1.13.8_0": "Bahukiccā mayaṁ bahukaraṇīyā”ti. ",
  "sn44:1.13.9_0": "“Yassadāni tvaṁ, mahārāja, kālaṁ maññasī”ti. ",
  "sn44:1.13.10_0": "Atha kho rājā pasenadi kosalo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmīti. ",
  "sn44:1.13.11_0": "Paṭhamaṁ. ",
  "sn44:2.0.1_0": "Saṁyutta Nikāya 44 ",
  "sn44:2.0.2_0": "1. Abyākatavagga ",
  "sn44:2.0.3_0": "2. Anurādhasutta ",
  "sn44:2.1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ. ",
  "sn44:2.1.2_0": "Tena kho pana samayena āyasmā anurādho bhagavato avidūre araññakuṭikāyaṁ viharati. ",
  "sn44:2.1.3_0": "Atha kho sambahulā aññatitthiyā paribbājakā yenāyasmā anurādho tenupasaṅkamiṁsu;",
  "sn44:2.1.3_1": "upasaṅkamitvā āyasmatā anurādhena saddhiṁ sammodiṁsu.",
  "sn44:2.1.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn44:2.1.4_1": "Ekamantaṁ nisinnā kho te aññatitthiyā paribbājakā āyasmantaṁ anurādhaṁ etadavocuṁ:",
  "sn44:2.1.5_0": "“yo so, āvuso anurādha,",
  "sn44:2.1.5_1": "tathāgato uttamapuriso paramapuriso paramapattipatto,",
  "sn44:2.1.5_2": "taṁ tathāgato imesu catūsu ṭhānesu paññāpayamāno paññāpeti:",
  "sn44:2.1.6_0": "‘hoti tathāgato paraṁ maraṇā’ti vā,",
  "sn44:2.1.6_1": "‘na hoti tathāgato paraṁ maraṇā’ti vā,",
  "sn44:2.1.6_2": "‘hoti ca na ca hoti tathāgato paraṁ maraṇā’ti vā,",
  "sn44:2.1.6_3": "‘neva hoti na na hoti tathāgato paraṁ maraṇā’ti vā”ti?",
  "sn44:2.1.7_0": "“Yo so, āvuso,",
  "sn44:2.1.7_1": "tathāgato uttamapuriso paramapuriso paramapattipatto,",
  "sn44:2.1.7_2": "taṁ tathāgato aññatra imehi catūhi ṭhānehi paññāpayamāno paññāpeti:",
  "sn44:2.1.8_0": "‘hoti tathāgato paraṁ maraṇā’ti vā,",
  "sn44:2.1.8_1": "‘na hoti tathāgato paraṁ maraṇā’ti vā,",
  "sn44:2.1.8_2": "‘hoti ca na ca hoti tathāgato paraṁ maraṇā’ti vā,",
  "sn44:2.1.8_3": "neva hoti na na hoti tathāgato paraṁ maraṇāti vā”ti.",
  "sn44:2.1.9_0": "Evaṁ vutte,",
  "sn44:2.1.9_1": "te aññatitthiyā paribbājakā āyasmantaṁ anurādhaṁ etadavocuṁ:",
  "sn44:2.1.10_0": "“so cāyaṁ bhikkhu navo bhavissati acirapabbajito,",
  "sn44:2.1.10_1": "thero vā pana bālo abyatto”ti.",
  "sn44:2.1.11_0": "Atha kho te aññatitthiyā paribbājakā āyasmantaṁ anurādhaṁ navavādena ca bālavādena ca apasādetvā uṭṭhāyāsanā pakkamiṁsu. ",
  "sn44:2.2.1_0": "Atha kho āyasmato anurādhassa acirapakkantesu aññatitthiyesu paribbājakesu etadahosi: ",
  "sn44:2.2.2_0": "“sace kho maṁ te aññatitthiyā paribbājakā uttariṁ puccheyyuṁ, ",
  "sn44:2.2.3_0": "kathaṁ byākaramāno nu khvāhaṁ tesaṁ aññatitthiyānaṁ paribbājakānaṁ vuttavādī ceva bhagavato assaṁ,",
  "sn44:2.2.3_1": "na ca bhagavantaṁ abhūtena abbhācikkheyyaṁ,",
  "sn44:2.2.3_2": "dhammassa cānudhammaṁ byākareyyaṁ,",
  "sn44:2.2.3_3": "na ca koci sahadhammiko vādānuvādo gārayhaṁ ṭhānaṁ āgaccheyyā”ti?",
  "sn44:2.2.4_0": "Atha kho āyasmā anurādho yena bhagavā tenupasaṅkami;",
  "sn44:2.2.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn44:2.2.4_2": "Ekamantaṁ nisinno kho āyasmā anurādho bhagavantaṁ etadavoca:",
  "sn44:2.2.5_0": "“idhāhaṁ, bhante,",
  "sn44:2.2.5_1": "bhagavato avidūre araññakuṭikāyaṁ viharāmi.",
  "sn44:2.2.6_0": "Atha kho, bhante,",
  "sn44:2.2.6_1": "sambahulā aññatitthiyā paribbājakā yenāhaṁ tenupasaṅkamiṁsu;",
  "sn44:2.2.6_2": "upasaṅkamitvā mayā saddhiṁ sammodiṁsu.",
  "sn44:2.2.7_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho, bhante,",
  "sn44:2.2.7_1": "te aññatitthiyā paribbājakā maṁ etadavocuṁ:",
  "sn44:2.2.8_0": "‘yo so, āvuso anurādha,",
  "sn44:2.2.8_1": "tathāgato uttamapuriso paramapuriso paramapattipatto,",
  "sn44:2.2.8_2": "taṁ tathāgato imesu catūsu ṭhānesu paññāpayamāno paññāpeti:",
  "sn44:2.2.9_0": "“hoti tathāgato paraṁ maraṇā”ti vā …pe… ",
  "sn44:2.2.10_0": "“neva hoti na na hoti tathāgato paraṁ maraṇā”ti vā’ti? ",
  "sn44:2.2.11_0": "Evaṁ vuttāhaṁ, bhante,",
  "sn44:2.2.11_1": "te aññatitthiye paribbājake etadavocaṁ:",
  "sn44:2.2.12_0": "‘yo so, āvuso,",
  "sn44:2.2.12_1": "tathāgato uttamapuriso paramapuriso paramapattipatto,",
  "sn44:2.2.12_2": "taṁ tathāgato aññatra imehi catūhi ṭhānehi paññāpayamāno paññāpeti:",
  "sn44:2.2.13_0": "“hoti tathāgato paraṁ maraṇā”ti vā …pe… ",
  "sn44:2.2.14_0": "“neva hoti na na hoti tathāgato paraṁ maraṇā”ti vā’ti. ",
  "sn44:2.2.15_0": "Evaṁ vutte, bhante,",
  "sn44:2.2.15_1": "te aññatitthiyā paribbājakā maṁ etadavocuṁ:",
  "sn44:2.2.16_0": "‘so cāyaṁ bhikkhu navo bhavissati acirapabbajito thero vā pana bālo abyatto’ti. ",
  "sn44:2.2.17_0": "Atha kho maṁ, bhante,",
  "sn44:2.2.17_1": "te aññatitthiyā paribbājakā navavādena ca bālavādena ca apasādetvā uṭṭhāyāsanā pakkamiṁsu.",
  "sn44:2.2.18_0": "Tassa mayhaṁ, bhante,",
  "sn44:2.2.18_1": "acirapakkantesu tesu aññatitthiyesu paribbājakesu etadahosi:",
  "sn44:2.2.19_0": "‘sace kho maṁ te aññatitthiyā paribbājakā uttariṁ puccheyyuṁ,",
  "sn44:2.2.19_1": "kathaṁ byākaramāno nu khvāhaṁ tesaṁ aññatitthiyānaṁ paribbājakānaṁ vuttavādī ceva bhagavato assaṁ,",
  "sn44:2.2.19_2": "na ca bhagavantaṁ abhūtena abbhācikkheyyaṁ,",
  "sn44:2.2.19_3": "dhammassa cānudhammaṁ byākareyyaṁ,",
  "sn44:2.2.19_4": "na ca koci sahadhammiko vādānuvādo gārayhaṁ ṭhānaṁ āgaccheyyā’”ti?",
  "sn44:2.3.1_0": "“Taṁ kiṁ maññasi, anurādha, ",
  "sn44:2.3.2_0": "rūpaṁ niccaṁ vā aniccaṁ vā”ti? ",
  "sn44:2.4.1_0": "“Aniccaṁ, bhante”. ",
  "sn44:2.5.1_0": "“Yaṁ panāniccaṁ dukkhaṁ vā taṁ sukhaṁ vā”ti? ",
  "sn44:2.6.1_0": "“Dukkhaṁ, bhante”. ",
  "sn44:2.7.1_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ: ",
  "sn44:2.7.2_0": "‘etaṁ mama, esohamasmi, eso me attā’”ti? ",
  "sn44:2.8.1_0": "“No hetaṁ, bhante”. ",
  "sn44:2.9.1_0": "“Vedanā niccā vā aniccā vā”ti? ",
  "sn44:2.9.2_0": "…pe… ",
  "sn44:2.9.3_0": "Saññā …pe… ",
  "sn44:2.9.4_0": "saṅkhārā …pe… ",
  "sn44:2.9.5_0": "“viññāṇaṁ niccaṁ vā aniccaṁ vā”ti? ",
  "sn44:2.10.1_0": "“Aniccaṁ, bhante”. ",
  "sn44:2.11.1_0": "“Yaṁ panāniccaṁ dukkhaṁ vā taṁ sukhaṁ vā”ti? ",
  "sn44:2.12.1_0": "“Dukkhaṁ, bhante”. ",
  "sn44:2.13.1_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ: ",
  "sn44:2.13.2_0": "‘etaṁ mama, esohamasmi, eso me attā’”ti? ",
  "sn44:2.14.1_0": "“No hetaṁ, bhante”. ",
  "sn44:2.15.1_0": "“Tasmātiha, anurādha,",
  "sn44:2.15.1_1": "yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ ‘netaṁ mama, nesohamasmi,",
  "sn44:2.15.1_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn44:2.15.2_0": "Yā kāci vedanā atītānāgatapaccuppannā …pe… ",
  "sn44:2.15.3_0": "yā kāci saññā …pe… ",
  "sn44:2.15.4_0": "ye keci saṅkhārā …pe… ",
  "sn44:2.15.5_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ ‘netaṁ mama, nesohamasmi,",
  "sn44:2.15.5_1": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn44:2.15.6_0": "Evaṁ passaṁ, anurādha,",
  "sn44:2.15.6_1": "sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati.",
  "sn44:2.15.7_0": "Nibbindaṁ virajjati; virāgā vimuccati;",
  "sn44:2.15.7_1": "vimuttasmiṁ vimuttamiti ñāṇaṁ hoti.",
  "sn44:2.15.8_0": "‘Khīṇā jāti, vusitaṁ brahmacariyaṁ, kataṁ karaṇīyaṁ,",
  "sn44:2.15.8_1": "nāparaṁ itthattāyā’ti pajānāti.",
  "sn44:2.16.1_0": "Taṁ kiṁ maññasi, anurādha, ",
  "sn44:2.16.2_0": "rūpaṁ tathāgatoti samanupassasī”ti? ",
  "sn44:2.16.3_0": "“No hetaṁ, bhante”. ",
  "sn44:2.16.4_0": "“Vedanaṁ tathāgatoti samanupassasī”ti? ",
  "sn44:2.16.5_0": "“No hetaṁ, bhante”. ",
  "sn44:2.16.6_0": "“Saññaṁ tathāgatoti samanupassasī”ti? ",
  "sn44:2.16.7_0": "“No hetaṁ, bhante”. ",
  "sn44:2.16.8_0": "“Saṅkhāre tathāgatoti samanupassasī”ti? ",
  "sn44:2.16.9_0": "“No hetaṁ, bhante”. ",
  "sn44:2.16.10_0": "“Viññāṇaṁ tathāgatoti samanupassasī”ti? ",
  "sn44:2.16.11_0": "“No hetaṁ, bhante”. ",
  "sn44:2.16.12_0": "“Taṁ kiṁ maññasi, anurādha, ",
  "sn44:2.16.13_0": "rūpasmiṁ tathāgatoti samanupassasī”ti? ",
  "sn44:2.16.14_0": "“No hetaṁ, bhante”. ",
  "sn44:2.16.15_0": "“Aññatra rūpā tathāgatoti samanupassasī”ti? ",
  "sn44:2.16.16_0": "“No hetaṁ, bhante”. ",
  "sn44:2.16.17_0": "“Vedanāya …pe… ",
  "sn44:2.16.18_0": "aññatra vedanāya …pe… ",
  "sn44:2.16.19_0": "saññāya …pe… ",
  "sn44:2.16.20_0": "aññatra saññāya …pe… ",
  "sn44:2.16.21_0": "saṅkhāresu …pe… ",
  "sn44:2.16.22_0": "aññatra saṅkhārehi …pe… ",
  "sn44:2.16.23_0": "viññāṇasmiṁ tathāgatoti samanupassasī”ti? ",
  "sn44:2.16.24_0": "“No hetaṁ, bhante”. ",
  "sn44:2.16.25_0": "“Aññatra viññāṇā tathāgatoti samanupassasī”ti? ",
  "sn44:2.16.26_0": "“No hetaṁ, bhante”. ",
  "sn44:2.17.1_0": "“Taṁ kiṁ maññasi, anurādha, ",
  "sn44:2.17.2_0": "rūpaṁ, vedanaṁ, saññaṁ, saṅkhāre,",
  "sn44:2.17.2_1": "viññāṇaṁ tathāgatoti samanupassasī”ti?",
  "sn44:2.17.3_0": "“No hetaṁ, bhante”. ",
  "sn44:2.17.4_0": "“Taṁ kiṁ maññasi, anurādha, ",
  "sn44:2.17.5_0": "ayaṁ so arūpī avedano asaññī asaṅkhāro aviññāṇo tathāgatoti samanupassasī”ti? ",
  "sn44:2.17.6_0": "“No hetaṁ, bhante”. ",
  "sn44:2.17.7_0": "“Ettha ca te, anurādha,",
  "sn44:2.17.7_1": "diṭṭheva dhamme saccato thetato tathāgate anupalabbhiyamāne kallaṁ nu te taṁ veyyākaraṇaṁ—",
  "sn44:2.17.8_0": "yo so, āvuso,",
  "sn44:2.17.8_1": "tathāgato uttamapuriso paramapuriso paramapattipatto,",
  "sn44:2.17.8_2": "taṁ tathāgato aññatra imehi catūhi ṭhānehi paññāpayamāno paññāpeti:",
  "sn44:2.17.9_0": "‘hoti tathāgato paraṁ maraṇā’ti vā …pe… ",
  "sn44:2.17.10_0": "‘neva hoti na na hoti tathāgato paraṁ maraṇā’ti vā”ti? ",
  "sn44:2.17.11_0": "“No hetaṁ, bhante”. ",
  "sn44:2.17.12_0": "“Sādhu sādhu, anurādha. ",
  "sn44:2.17.13_0": "Pubbe cāhaṁ, anurādha,",
  "sn44:2.17.13_1": "etarahi ca dukkhañceva paññāpemi dukkhassa ca nirodhan”ti.",
  "sn44:2.17.14_0": "Dutiyaṁ. ",
  "sn44:3.0.1_0": "Saṁyutta Nikāya 44 ",
  "sn44:3.0.2_0": "1. Abyākatavagga ",
  "sn44:3.0.3_0": "3. Paṭhamasāriputtakoṭṭhikasutta ",
  "sn44:3.1.1_0": "Ekaṁ samayaṁ āyasmā ca sāriputto,",
  "sn44:3.1.1_1": "āyasmā ca mahākoṭṭhiko bārāṇasiyaṁ viharanti isipatane migadāye.",
  "sn44:3.1.2_0": "Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami;",
  "sn44:3.1.2_1": "upasaṅkamitvā āyasmatā sāriputtena saddhiṁ sammodi.",
  "sn44:3.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:3.1.3_1": "Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:",
  "sn44:3.2.1_0": "“Kiṁ nu kho, āvuso sāriputta,",
  "sn44:3.2.1_1": "hoti tathāgato paraṁ maraṇā”ti?",
  "sn44:3.2.2_0": "“Abyākataṁ kho etaṁ, āvuso, bhagavatā: ",
  "sn44:3.2.3_0": "‘hoti tathāgato paraṁ maraṇā’”ti. ",
  "sn44:3.2.4_0": "“Kiṁ panāvuso, na hoti tathāgato paraṁ maraṇā”ti? ",
  "sn44:3.2.5_0": "“Etampi kho, āvuso, abyākataṁ bhagavatā: ",
  "sn44:3.2.6_0": "‘na hoti tathāgato paraṁ maraṇā’”ti. ",
  "sn44:3.2.7_0": "“Kiṁ nu kho, āvuso,",
  "sn44:3.2.7_1": "hoti ca na ca hoti tathāgato paraṁ maraṇā”ti?",
  "sn44:3.2.8_0": "“Abyākataṁ kho etaṁ, āvuso, bhagavatā: ",
  "sn44:3.2.9_0": "‘hoti ca na ca hoti tathāgato paraṁ maraṇā’”ti. ",
  "sn44:3.2.10_0": "“Kiṁ panāvuso,",
  "sn44:3.2.10_1": "neva hoti na na hoti tathāgato paraṁ maraṇā”ti?",
  "sn44:3.2.11_0": "“Etampi kho, āvuso, abyākataṁ bhagavatā: ",
  "sn44:3.2.12_0": "‘neva hoti na na hoti tathāgato paraṁ maraṇā’”ti. ",
  "sn44:3.3.1_0": "“‘Kiṁ nu kho, āvuso,",
  "sn44:3.3.1_1": "hoti tathāgato paraṁ maraṇā’ti iti puṭṭho samāno, ‘abyākataṁ kho etaṁ, āvuso, bhagavatā—",
  "sn44:3.3.2_0": "hoti tathāgato paraṁ maraṇā’ti vadesi …pe… ",
  "sn44:3.3.3_0": "‘kiṁ panāvuso,",
  "sn44:3.3.3_1": "neva hoti na na hoti tathāgato paraṁ maraṇā’ti iti puṭṭho samāno:",
  "sn44:3.3.4_0": "‘etampi kho, āvuso, abyākataṁ bhagavatā—",
  "sn44:3.3.5_0": "neva hoti na na hoti tathāgato paraṁ maraṇā’ti vadesi. ",
  "sn44:3.3.6_0": "Ko nu kho, āvuso, hetu,",
  "sn44:3.3.6_1": "ko paccayo yenetaṁ abyākataṁ bhagavatā”ti?",
  "sn44:3.4.1_0": "“Hoti tathāgato paraṁ maraṇāti kho, āvuso, rūpagatametaṁ. ",
  "sn44:3.4.2_0": "Na hoti tathāgato paraṁ maraṇāti, rūpagatametaṁ. ",
  "sn44:3.4.3_0": "Hoti ca na ca hoti tathāgato paraṁ maraṇāti, rūpagatametaṁ. ",
  "sn44:3.4.4_0": "Neva hoti na na hoti tathāgato paraṁ maraṇāti, rūpagatametaṁ. ",
  "sn44:3.4.5_0": "Hoti tathāgato paraṁ maraṇāti kho, āvuso, vedanāgatametaṁ. ",
  "sn44:3.4.6_0": "Na hoti tathāgato paraṁ maraṇāti, vedanāgatametaṁ. ",
  "sn44:3.4.7_0": "Hoti ca na ca hoti tathāgato paraṁ maraṇāti, vedanāgatametaṁ. ",
  "sn44:3.4.8_0": "Neva hoti na na hoti tathāgato paraṁ maraṇāti, vedanāgatametaṁ. ",
  "sn44:3.4.9_0": "Hoti tathāgato paraṁ maraṇāti kho, āvuso, saññāgatametaṁ. ",
  "sn44:3.4.10_0": "Na hoti tathāgato paraṁ maraṇāti, saññāgatametaṁ. ",
  "sn44:3.4.11_0": "Hoti ca na ca hoti tathāgato paraṁ maraṇāti, saññāgatametaṁ. ",
  "sn44:3.4.12_0": "Neva hoti na na hoti tathāgato paraṁ maraṇāti, saññāgatametaṁ. ",
  "sn44:3.4.13_0": "Hoti tathāgato paraṁ maraṇāti kho, āvuso, saṅkhāragatametaṁ. ",
  "sn44:3.4.14_0": "Na hoti tathāgato paraṁ maraṇāti, saṅkhāragatametaṁ. ",
  "sn44:3.4.15_0": "Hoti ca na ca hoti tathāgato paraṁ maraṇāti, saṅkhāragatametaṁ. ",
  "sn44:3.4.16_0": "Neva hoti na na hoti tathāgato paraṁ maraṇāti, saṅkhāragatametaṁ. ",
  "sn44:3.4.17_0": "Hoti tathāgato paraṁ maraṇāti kho, āvuso, viññāṇagatametaṁ. ",
  "sn44:3.4.18_0": "Na hoti tathāgato paraṁ maraṇāti, viññāṇagatametaṁ. ",
  "sn44:3.4.19_0": "Hoti ca na ca hoti tathāgato paraṁ maraṇāti, viññāṇagatametaṁ. ",
  "sn44:3.4.20_0": "Neva hoti na na hoti tathāgato paraṁ maraṇāti, viññāṇagatametaṁ. ",
  "sn44:3.4.21_0": "Ayaṁ kho, āvuso, hetu ayaṁ paccayo,",
  "sn44:3.4.21_1": "yenetaṁ abyākataṁ bhagavatā”ti.",
  "sn44:3.4.22_0": "Tatiyaṁ. ",
  "sn44:4.0.1_0": "Saṁyutta Nikāya 44 ",
  "sn44:4.0.2_0": "1. Abyākatavagga ",
  "sn44:4.0.3_0": "4. Dutiyasāriputtakoṭṭhikasutta ",
  "sn44:4.1.1_0": "Ekaṁ samayaṁ āyasmā ca sāriputto,",
  "sn44:4.1.1_1": "āyasmā ca mahākoṭṭhiko bārāṇasiyaṁ viharanti isipatane migadāye …pe…",
  "sn44:4.1.2_0": "(sāyeva pucchā.) ",
  "sn44:4.1.3_0": "“Ko nu kho, āvuso, hetu, ko paccayo,",
  "sn44:4.1.3_1": "yenetaṁ abyākataṁ bhagavatā”ti?",
  "sn44:4.1.4_0": "“Rūpaṁ kho, āvuso,",
  "sn44:4.1.4_1": "ajānato apassato yathābhūtaṁ,",
  "sn44:4.1.4_2": "rūpasamudayaṁ ajānato apassato yathābhūtaṁ,",
  "sn44:4.1.4_3": "rūpanirodhaṁ ajānato apassato yathābhūtaṁ,",
  "sn44:4.1.4_4": "rūpanirodhagāminiṁ paṭipadaṁ ajānato apassato yathābhūtaṁ,",
  "sn44:4.1.4_5": "‘hoti tathāgato paraṁ maraṇā’tipissa hoti;",
  "sn44:4.1.5_0": "‘na hoti tathāgato paraṁ maraṇā’tipissa hoti; ",
  "sn44:4.1.6_0": "‘hoti ca na ca hoti tathāgato paraṁ maraṇā’tipissa hoti; ",
  "sn44:4.1.7_0": "‘neva hoti na na hoti tathāgato paraṁ maraṇā’tipissa hoti. ",
  "sn44:4.1.8_0": "Vedanaṁ …pe… ",
  "sn44:4.1.9_0": "saññaṁ …pe… ",
  "sn44:4.1.10_0": "saṅkhāre …pe… ",
  "sn44:4.1.11_0": "viññāṇaṁ ajānato apassato yathābhūtaṁ,",
  "sn44:4.1.11_1": "viññāṇasamudayaṁ ajānato apassato yathābhūtaṁ,",
  "sn44:4.1.11_2": "viññāṇanirodhaṁ ajānato apassato yathābhūtaṁ,",
  "sn44:4.1.11_3": "viññāṇanirodhagāminiṁ paṭipadaṁ ajānato apassato yathābhūtaṁ,",
  "sn44:4.1.11_4": "‘hoti tathāgato paraṁ maraṇā’tipissa hoti;",
  "sn44:4.1.12_0": "‘na hoti tathāgato paraṁ maraṇā’tipissa hoti; ",
  "sn44:4.1.13_0": "‘hoti ca na ca hoti tathāgato paraṁ maraṇā’tipissa hoti; ",
  "sn44:4.1.14_0": "‘neva hoti na na hoti tathāgato paraṁ maraṇā’”tipissa hoti. ",
  "sn44:4.2.1_0": "Rūpañca kho, āvuso, jānato passato yathābhūtaṁ,",
  "sn44:4.2.1_1": "rūpasamudayaṁ jānato passato yathābhūtaṁ,",
  "sn44:4.2.1_2": "rūpanirodhaṁ jānato passato yathābhūtaṁ,",
  "sn44:4.2.1_3": "rūpanirodhagāminiṁ paṭipadaṁ jānato passato yathābhūtaṁ,",
  "sn44:4.2.1_4": "‘hoti tathāgato paraṁ maraṇā’tipissa na hoti …pe…",
  "sn44:4.2.2_0": "‘neva hoti na na hoti tathāgato paraṁ maraṇā’tipissa na hoti. ",
  "sn44:4.2.3_0": "Vedanaṁ …pe… ",
  "sn44:4.2.4_0": "saññaṁ …pe… ",
  "sn44:4.2.5_0": "saṅkhāre …pe… ",
  "sn44:4.2.6_0": "viññāṇaṁ jānato passato yathābhūtaṁ,",
  "sn44:4.2.6_1": "viññāṇasamudayaṁ jānato passato yathābhūtaṁ,",
  "sn44:4.2.6_2": "viññāṇanirodhaṁ jānato passato yathābhūtaṁ,",
  "sn44:4.2.6_3": "viññāṇanirodhagāminiṁ paṭipadaṁ jānato passato yathābhūtaṁ,",
  "sn44:4.2.6_4": "‘hoti tathāgato paraṁ maraṇā’tipissa na hoti;",
  "sn44:4.2.7_0": "‘na hoti tathāgato paraṁ maraṇā’tipissa na hoti; ",
  "sn44:4.2.8_0": "‘hoti ca na ca hoti tathāgato paraṁ maraṇā’tipissa na hoti; ",
  "sn44:4.2.9_0": "‘neva hoti na na hoti tathāgato paraṁ maraṇā’tipissa na hoti. ",
  "sn44:4.2.10_0": "Ayaṁ kho, āvuso, hetu ayaṁ paccayo,",
  "sn44:4.2.10_1": "yenetaṁ abyākataṁ bhagavatā”ti.",
  "sn44:4.2.11_0": "Catutthaṁ. ",
  "sn44:5.0.1_0": "Saṁyutta Nikāya 44 ",
  "sn44:5.0.2_0": "1. Abyākatavagga ",
  "sn44:5.0.3_0": "5. Tatiyasāriputtakoṭṭhikasutta ",
  "sn44:5.1.1_0": "Ekaṁ samayaṁ āyasmā ca sāriputto,",
  "sn44:5.1.1_1": "āyasmā ca mahākoṭṭhiko bārāṇasiyaṁ viharanti isipatane migadāye …pe…",
  "sn44:5.1.2_0": "(sāyeva pucchā.) ",
  "sn44:5.1.3_0": "“Ko nu kho, āvuso, hetu ko paccayo,",
  "sn44:5.1.3_1": "yenetaṁ abyākataṁ bhagavatā”ti?",
  "sn44:5.1.4_0": "“Rūpe kho, āvuso,",
  "sn44:5.1.4_1": "avigatarāgassa avigatacchandassa avigatapemassa avigatapipāsassa avigatapariḷāhassa avigatataṇhassa ‘hoti tathāgato paraṁ maraṇā’tipissa hoti …pe…",
  "sn44:5.1.5_0": "‘neva hoti na na hoti tathāgato paraṁ maraṇā’tipissa hoti. ",
  "sn44:5.1.6_0": "Vedanāya …pe… ",
  "sn44:5.1.7_0": "saññāya …pe… ",
  "sn44:5.1.8_0": "saṅkhāresu …pe… ",
  "sn44:5.1.9_0": "viññāṇe avigatarāgassa avigatacchandassa avigatapemassa avigatapipāsassa avigatapariḷāhassa avigatataṇhassa ‘hoti tathāgato paraṁ maraṇā’tipissa hoti …pe… ",
  "sn44:5.1.10_0": "‘neva hoti na na hoti tathāgato paraṁ maraṇā’tipissa hoti. ",
  "sn44:5.1.11_0": "Rūpe ca kho, āvuso, vigatarāgassa …pe… ",
  "sn44:5.1.12_0": "vedanāya …pe… ",
  "sn44:5.1.13_0": "saññāya …pe… ",
  "sn44:5.1.14_0": "saṅkhāresu …pe… ",
  "sn44:5.1.15_0": "viññāṇe vigatarāgassa vigatacchandassa vigatapemassa vigatapipāsassa vigatapariḷāhassa vigatataṇhassa ‘hoti tathāgato paraṁ maraṇā’tipissa na hoti …pe… ",
  "sn44:5.1.16_0": "‘neva hoti na na hoti tathāgato paraṁ maraṇā’tipissa na hoti. ",
  "sn44:5.1.17_0": "Ayaṁ kho, āvuso, hetu, ayaṁ paccayo,",
  "sn44:5.1.17_1": "yenetaṁ abyākataṁ bhagavatā”ti.",
  "sn44:5.1.18_0": "Pañcamaṁ. ",
  "sn44:6.0.1_0": "Saṁyutta Nikāya 44 ",
  "sn44:6.0.2_0": "1. Abyākatavagga ",
  "sn44:6.0.3_0": "6. Catutthasāriputtakoṭṭhikasutta ",
  "sn44:6.1.1_0": "Ekaṁ samayaṁ āyasmā ca sāriputto,",
  "sn44:6.1.1_1": "āyasmā ca mahākoṭṭhiko bārāṇasiyaṁ viharanti isipatane migadāye.",
  "sn44:6.1.2_0": "Atha kho āyasmā sāriputto sāyanhasamayaṁ paṭisallānā vuṭṭhito yenāyasmā mahākoṭṭhiko tenupasaṅkami;",
  "sn44:6.1.2_1": "upasaṅkamitvā āyasmatā mahākoṭṭhikena saddhiṁ sammodi.",
  "sn44:6.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:6.1.3_1": "Ekamantaṁ nisinno kho āyasmā sāriputto āyasmantaṁ mahākoṭṭhikaṁ etadavoca:",
  "sn44:6.1.4_0": "“‘kiṁ nu kho, āvuso koṭṭhika,",
  "sn44:6.1.4_1": "hoti tathāgato paraṁ maraṇā’ti …pe…",
  "sn44:6.1.5_0": "‘kiṁ panāvuso,",
  "sn44:6.1.5_1": "neva hoti na na hoti tathāgato paraṁ maraṇā’ti iti puṭṭho samāno:",
  "sn44:6.1.6_0": "‘etampi kho, āvuso, abyākataṁ bhagavatā—",
  "sn44:6.1.7_0": "neva hoti na na hoti tathāgato paraṁ maraṇā’ti vadesi. ",
  "sn44:6.1.8_0": "Ko nu kho, āvuso, hetu, ko paccayo,",
  "sn44:6.1.8_1": "yenetaṁ abyākataṁ bhagavatā”ti?",
  "sn44:6.2.1_0": "“Rūpārāmassa kho, āvuso,",
  "sn44:6.2.1_1": "rūparatassa rūpasammuditassa rūpanirodhaṁ ajānato apassato yathābhūtaṁ,",
  "sn44:6.2.1_2": "‘hoti tathāgato paraṁ maraṇā’tipissa hoti;",
  "sn44:6.2.2_0": "‘na hoti tathāgato paraṁ maraṇā’tipissa hoti; ",
  "sn44:6.2.3_0": "‘hoti ca na ca hoti tathāgato paraṁ maraṇā’tipissa hoti; ",
  "sn44:6.2.4_0": "‘neva hoti na na hoti tathāgato paraṁ maraṇā’tipissa hoti. ",
  "sn44:6.2.5_0": "Vedanārāmassa kho, āvuso,",
  "sn44:6.2.5_1": "vedanāratassa vedanāsammuditassa,",
  "sn44:6.2.5_2": "vedanānirodhaṁ ajānato apassato yathābhūtaṁ,",
  "sn44:6.2.5_3": "‘hoti tathāgato paraṁ maraṇā’tipissa hoti …pe…",
  "sn44:6.2.6_0": "saññārāmassa kho, āvuso …pe… ",
  "sn44:6.2.7_0": "saṅkhārārāmassa kho āvuso …pe… ",
  "sn44:6.2.8_0": "viññāṇārāmassa kho, āvuso,",
  "sn44:6.2.8_1": "viññāṇaratassa viññāṇasammuditassa viññāṇanirodhaṁ ajānato apassato yathābhūtaṁ,",
  "sn44:6.2.8_2": "‘hoti tathāgato paraṁ maraṇā’tipissa hoti …pe…",
  "sn44:6.2.9_0": "‘neva hoti na na hoti tathāgato paraṁ maraṇā’tipissa hoti. ",
  "sn44:6.3.1_0": "Na rūpārāmassa kho, āvuso,",
  "sn44:6.3.1_1": "na rūparatassa na rūpasammuditassa,",
  "sn44:6.3.1_2": "rūpanirodhaṁ jānato passato yathābhūtaṁ,",
  "sn44:6.3.1_3": "‘hoti tathāgato paraṁ maraṇā’tipissa na hoti …pe…",
  "sn44:6.3.2_0": "‘neva hoti na na hoti tathāgato paraṁ maraṇā’tipissa na hoti. ",
  "sn44:6.3.3_0": "Na vedanārāmassa kho, āvuso …pe… ",
  "sn44:6.3.4_0": "na saññārāmassa kho, āvuso …pe… ",
  "sn44:6.3.5_0": "na saṅkhārārāmassa kho, āvuso …pe… ",
  "sn44:6.3.6_0": "na viññāṇārāmassa kho, āvuso,",
  "sn44:6.3.6_1": "na viññāṇaratassa na viññāṇasammuditassa,",
  "sn44:6.3.6_2": "viññāṇanirodhaṁ jānato passato yathābhūtaṁ,",
  "sn44:6.3.6_3": "‘hoti tathāgato paraṁ maraṇā’tipissa na hoti …pe…",
  "sn44:6.3.7_0": "‘neva hoti na na hoti tathāgato paraṁ maraṇā’tipissa na hoti. ",
  "sn44:6.3.8_0": "Ayaṁ kho, āvuso, hetu, ayaṁ paccayo,",
  "sn44:6.3.8_1": "yenetaṁ abyākataṁ bhagavatā”ti.",
  "sn44:6.4.1_0": "“Siyā panāvuso, aññopi pariyāyo,",
  "sn44:6.4.1_1": "yenetaṁ abyākataṁ bhagavatā”ti?",
  "sn44:6.4.2_0": "“Siyā, āvuso. ",
  "sn44:6.4.3_0": "Bhavārāmassa kho, āvuso,",
  "sn44:6.4.3_1": "bhavaratassa bhavasammuditassa,",
  "sn44:6.4.3_2": "bhavanirodhaṁ ajānato apassato yathābhūtaṁ,",
  "sn44:6.4.3_3": "‘hoti tathāgato paraṁ maraṇā’tipissa hoti …pe…",
  "sn44:6.4.4_0": "‘neva hoti na na hoti tathāgato paraṁ maraṇā’tipissa hoti. ",
  "sn44:6.4.5_0": "Na bhavārāmassa kho, āvuso,",
  "sn44:6.4.5_1": "na bhavaratassa na bhavasammuditassa,",
  "sn44:6.4.5_2": "bhavanirodhaṁ jānato passato yathābhūtaṁ,",
  "sn44:6.4.5_3": "‘hoti tathāgato paraṁ maraṇā’tipissa na hoti …pe…",
  "sn44:6.4.6_0": "‘neva hoti na na hoti tathāgato paraṁ maraṇā’tipissa na hoti. ",
  "sn44:6.4.7_0": "Ayampi kho, āvuso, pariyāyo,",
  "sn44:6.4.7_1": "yenetaṁ abyākataṁ bhagavatā”ti.",
  "sn44:6.5.1_0": "“Siyā panāvuso, aññopi pariyāyo,",
  "sn44:6.5.1_1": "yenetaṁ abyākataṁ bhagavatā”ti?",
  "sn44:6.5.2_0": "“Siyā, āvuso. ",
  "sn44:6.5.3_0": "Upādānārāmassa kho, āvuso,",
  "sn44:6.5.3_1": "upādānaratassa upādānasammuditassa,",
  "sn44:6.5.3_2": "upādānanirodhaṁ ajānato apassato yathābhūtaṁ,",
  "sn44:6.5.3_3": "‘hoti tathāgato paraṁ maraṇā’tipissa hoti …pe…",
  "sn44:6.5.4_0": "‘neva hoti na na hoti tathāgato paraṁ maraṇā’tipissa hoti. ",
  "sn44:6.5.5_0": "Na upādānārāmassa kho, āvuso,",
  "sn44:6.5.5_1": "na upādānaratassa na upādānasammuditassa,",
  "sn44:6.5.5_2": "upādānanirodhaṁ jānato passato yathābhūtaṁ,",
  "sn44:6.5.5_3": "‘hoti tathāgato paraṁ maraṇā’tipissa na hoti …pe…",
  "sn44:6.5.6_0": "‘neva,",
  "sn44:6.5.6_1": "hoti na na hoti tathāgato paraṁ maraṇā’tipissa na hoti.",
  "sn44:6.5.7_0": "Ayampi kho, āvuso, pariyāyo,",
  "sn44:6.5.7_1": "yenetaṁ abyākataṁ bhagavatā”ti.",
  "sn44:6.6.1_0": "“Siyā panāvuso, aññopi pariyāyo,",
  "sn44:6.6.1_1": "yenetaṁ abyākataṁ bhagavatā”ti?",
  "sn44:6.6.2_0": "“Siyā, āvuso. ",
  "sn44:6.6.3_0": "Taṇhārāmassa kho, āvuso,",
  "sn44:6.6.3_1": "taṇhāratassa taṇhāsammuditassa,",
  "sn44:6.6.3_2": "taṇhānirodhaṁ ajānato apassato yathābhūtaṁ,",
  "sn44:6.6.3_3": "‘hoti tathāgato paraṁ maraṇā’tipissa hoti …pe…",
  "sn44:6.6.4_0": "‘neva hoti na na hoti tathāgato paraṁ maraṇā’tipissa hoti. ",
  "sn44:6.6.5_0": "Na taṇhārāmassa kho, āvuso,",
  "sn44:6.6.5_1": "na taṇhāratassa na taṇhāsammuditassa,",
  "sn44:6.6.5_2": "taṇhānirodhaṁ jānato passato yathābhūtaṁ,",
  "sn44:6.6.5_3": "‘hoti tathāgato paraṁ maraṇā’tipissa na hoti …pe…",
  "sn44:6.6.6_0": "‘neva hoti na na hoti tathāgato paraṁ maraṇā’tipissa na hoti. ",
  "sn44:6.6.7_0": "Ayampi kho, āvuso, pariyāyo,",
  "sn44:6.6.7_1": "yenetaṁ abyākataṁ bhagavatā”ti.",
  "sn44:6.7.1_0": "“Siyā panāvuso, aññopi pariyāyo,",
  "sn44:6.7.1_1": "yenetaṁ abyākataṁ bhagavatā”ti?",
  "sn44:6.7.2_0": "“Ettha dāni, āvuso sāriputta, ito uttari kiṁ icchasi? ",
  "sn44:6.7.3_0": "Taṇhāsaṅkhayavimuttassa, āvuso sāriputta,",
  "sn44:6.7.3_1": "bhikkhuno vaṭṭaṁ natthi paññāpanāyā”ti.",
  "sn44:6.7.4_0": "Chaṭṭhaṁ. ",
  "sn44:7.0.1_0": "Saṁyutta Nikāya 44 ",
  "sn44:7.0.2_0": "1. Abyākatavagga ",
  "sn44:7.0.3_0": "7. Moggallānasutta ",
  "sn44:7.1.1_0": "Atha kho vacchagotto paribbājako yenāyasmā mahāmoggallāno tenupasaṅkami;",
  "sn44:7.1.1_1": "upasaṅkamitvā āyasmatā mahāmoggallānena saddhiṁ sammodi.",
  "sn44:7.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:7.1.2_1": "Ekamantaṁ nisinno kho vacchagotto paribbājako āyasmantaṁ mahāmoggallānaṁ etadavoca:",
  "sn44:7.2.1_0": "“Kiṁ nu kho, bho moggallāna, sassato loko”ti? ",
  "sn44:7.2.2_0": "“Abyākataṁ kho etaṁ, vaccha, bhagavatā: ",
  "sn44:7.2.3_0": "‘sassato loko’”ti. ",
  "sn44:7.2.4_0": "“Kiṁ pana, bho moggallāna, asassato loko”ti? ",
  "sn44:7.2.5_0": "“Etampi kho, vaccha, abyākataṁ bhagavatā: ",
  "sn44:7.2.6_0": "‘asassato loko’”ti. ",
  "sn44:7.2.7_0": "“Kiṁ nu kho, bho moggallāna, antavā loko”ti? ",
  "sn44:7.2.8_0": "“Abyākataṁ kho etaṁ, vaccha, bhagavatā: ",
  "sn44:7.2.9_0": "‘antavā loko’”ti. ",
  "sn44:7.2.10_0": "“Kiṁ pana, bho moggallāna, anantavā loko”ti? ",
  "sn44:7.2.11_0": "“Etampi kho, vaccha, abyākataṁ bhagavatā: ",
  "sn44:7.2.12_0": "‘anantavā loko’”ti. ",
  "sn44:7.2.13_0": "“Kiṁ nu kho, bho moggallāna, taṁ jīvaṁ taṁ sarīran”ti? ",
  "sn44:7.2.14_0": "“Abyākataṁ kho etaṁ, vaccha, bhagavatā: ",
  "sn44:7.2.15_0": "‘taṁ jīvaṁ taṁ sarīran’”ti. ",
  "sn44:7.2.16_0": "“Kiṁ pana, bho moggallāna, aññaṁ jīvaṁ aññaṁ sarīran”ti? ",
  "sn44:7.2.17_0": "“Etampi kho, vaccha, abyākataṁ bhagavatā: ",
  "sn44:7.2.18_0": "‘aññaṁ jīvaṁ aññaṁ sarīran’”ti. ",
  "sn44:7.2.19_0": "“Kiṁ nu kho, bho moggallāna,",
  "sn44:7.2.19_1": "hoti tathāgato paraṁ maraṇā”ti?",
  "sn44:7.2.20_0": "“Abyākataṁ kho etaṁ, vaccha, bhagavatā: ",
  "sn44:7.2.21_0": "‘hoti tathāgato paraṁ maraṇā’”ti. ",
  "sn44:7.2.22_0": "“Kiṁ pana, bho moggallāna,",
  "sn44:7.2.22_1": "na hoti tathāgato paraṁ maraṇā”ti?",
  "sn44:7.2.23_0": "“Etampi kho, vaccha, abyākataṁ bhagavatā: ",
  "sn44:7.2.24_0": "‘na hoti tathāgato paraṁ maraṇā’”ti. ",
  "sn44:7.2.25_0": "“Kiṁ nu kho, bho moggallāna,",
  "sn44:7.2.25_1": "hoti ca na ca hoti tathāgato paraṁ maraṇā”ti?",
  "sn44:7.2.26_0": "“Abyākataṁ kho etaṁ, vaccha, bhagavatā: ",
  "sn44:7.2.27_0": "‘hoti ca na ca hoti tathāgato paraṁ maraṇā’”ti. ",
  "sn44:7.2.28_0": "“Kiṁ pana, bho moggallāna,",
  "sn44:7.2.28_1": "neva hoti na na hoti tathāgato paraṁ maraṇā”ti?",
  "sn44:7.2.29_0": "“Etampi kho, vaccha, abyākataṁ bhagavatā: ",
  "sn44:7.2.30_0": "‘neva hoti na na hoti tathāgato paraṁ maraṇā’”ti. ",
  "sn44:7.3.1_0": "“Ko nu kho, bho moggallāna, hetu ko paccayo,",
  "sn44:7.3.1_1": "yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti—",
  "sn44:7.3.2_0": "sassato lokoti vā, asassato lokoti vā, antavā lokoti vā, anantavā lokoti vā, taṁ jīvaṁ taṁ sarīranti vā,",
  "sn44:7.3.2_1": "aññaṁ jīvaṁ aññaṁ sarīranti vā,",
  "sn44:7.3.2_2": "hoti tathāgato paraṁ maraṇāti vā,",
  "sn44:7.3.2_3": "na hoti tathāgato paraṁ maraṇāti vā,",
  "sn44:7.3.2_4": "hoti ca na ca hoti tathāgato paraṁ maraṇāti vā,",
  "sn44:7.3.2_5": "neva hoti na na hoti tathāgato paraṁ maraṇāti vā?",
  "sn44:7.3.3_0": "Ko pana, bho moggallāna, hetu ko paccayo,",
  "sn44:7.3.3_1": "yena samaṇassa gotamassa evaṁ puṭṭhassa na evaṁ veyyākaraṇaṁ hoti—",
  "sn44:7.3.4_0": "sassato lokotipi, asassato lokotipi, antavā lokotipi, anantavā lokotipi, taṁ jīvaṁ taṁ sarīrantipi,",
  "sn44:7.3.4_1": "aññaṁ jīvaṁ aññaṁ sarīrantipi,",
  "sn44:7.3.4_2": "hoti tathāgato paraṁ maraṇātipi,",
  "sn44:7.3.4_3": "na hoti tathāgato paraṁ maraṇātipi,",
  "sn44:7.3.4_4": "hoti ca na ca hoti tathāgato paraṁ maraṇātipi,",
  "sn44:7.3.4_5": "neva hoti na na hoti tathāgato paraṁ maraṇātipī”ti?",
  "sn44:7.4.1_0": "“Aññatitthiyā kho, vaccha,",
  "sn44:7.4.1_1": "paribbājakā cakkhuṁ ‘etaṁ mama, esohamasmi,",
  "sn44:7.4.1_2": "eso me attā’ti samanupassanti …pe…",
  "sn44:7.4.2_0": "jivhaṁ ‘etaṁ mama, esohamasmi,",
  "sn44:7.4.2_1": "eso me attā’ti samanupassanti …pe…",
  "sn44:7.4.3_0": "manaṁ ‘etaṁ mama, esohamasmi,",
  "sn44:7.4.3_1": "eso me attā’ti samanupassanti.",
  "sn44:7.4.4_0": "Tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti—",
  "sn44:7.4.5_0": "sassato lokoti vā …pe… ",
  "sn44:7.4.6_0": "neva hoti na na hoti tathāgato paraṁ maraṇāti vā. ",
  "sn44:7.4.7_0": "Tathāgato ca kho, vaccha,",
  "sn44:7.4.7_1": "arahaṁ sammāsambuddho cakkhuṁ ‘netaṁ mama, nesohamasmi,",
  "sn44:7.4.7_2": "na meso attā’ti samanupassati …pe…",
  "sn44:7.4.8_0": "jivhaṁ ‘netaṁ mama, nesohamasmi,",
  "sn44:7.4.8_1": "na meso attā’ti samanupassati …pe…",
  "sn44:7.4.9_0": "manaṁ ‘netaṁ mama, nesohamasmi,",
  "sn44:7.4.9_1": "na meso attā’ti samanupassati.",
  "sn44:7.4.10_0": "Tasmā tathāgatassa evaṁ puṭṭhassa na evaṁ veyyākaraṇaṁ hoti—",
  "sn44:7.4.11_0": "sassato lokotipi …pe… ",
  "sn44:7.4.12_0": "neva hoti na na hoti tathāgato paraṁ maraṇātipī”ti. ",
  "sn44:7.5.1_0": "Atha kho vacchagotto paribbājako uṭṭhāyāsanā yena bhagavā tenupasaṅkami;",
  "sn44:7.5.1_1": "upasaṅkamitvā bhagavatā saddhiṁ sammodi.",
  "sn44:7.5.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:7.5.2_1": "Ekamantaṁ nisinno kho vacchagotto paribbājako bhagavantaṁ etadavoca:",
  "sn44:7.5.3_0": "“kiṁ nu kho, bho gotama, sassato loko”ti? ",
  "sn44:7.5.4_0": "“Abyākataṁ kho etaṁ, vaccha, mayā: ‘sassato loko’ti …pe…. ",
  "sn44:7.5.5_0": "“Kiṁ pana, bho gotama,",
  "sn44:7.5.5_1": "neva hoti na na hoti tathāgato paraṁ maraṇā”ti?",
  "sn44:7.5.6_0": "“Etampi kho, vaccha, abyākataṁ mayā: ",
  "sn44:7.5.7_0": "‘neva hoti na na hoti tathāgato paraṁ maraṇā’”ti. ",
  "sn44:7.6.1_0": "“Ko nu kho, bho gotama, hetu ko paccayo,",
  "sn44:7.6.1_1": "yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:",
  "sn44:7.6.2_0": "‘sassato loko’ti vā …pe… ",
  "sn44:7.6.3_0": "‘neva hoti na na hoti tathāgato paraṁ maraṇā’ti vā? ",
  "sn44:7.6.4_0": "Ko pana, bho gotama, hetu ko paccayo,",
  "sn44:7.6.4_1": "yena bhoto gotamassa evaṁ puṭṭhassa na evaṁ veyyākaraṇaṁ hoti:",
  "sn44:7.6.5_0": "‘sassato loko’tipi …pe… ",
  "sn44:7.6.6_0": "‘neva hoti na na hoti tathāgato paraṁ maraṇā’tipī”ti? ",
  "sn44:7.7.1_0": "“Aññatitthiyā kho, vaccha,",
  "sn44:7.7.1_1": "paribbājakā cakkhuṁ ‘etaṁ mama, esohamasmi,",
  "sn44:7.7.1_2": "eso me attā’ti samanupassanti …pe…",
  "sn44:7.7.2_0": "jivhaṁ ‘etaṁ mama, esohamasmi,",
  "sn44:7.7.2_1": "eso me attā’ti samanupassanti …pe…",
  "sn44:7.7.3_0": "manaṁ ‘etaṁ mama, esohamasmi,",
  "sn44:7.7.3_1": "eso me attā’ti samanupassanti.",
  "sn44:7.7.4_0": "Tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti: ",
  "sn44:7.7.5_0": "‘sassato loko’ti vā …pe… ",
  "sn44:7.7.6_0": "‘neva hoti na na hoti tathāgato paraṁ maraṇā’ti vā. ",
  "sn44:7.7.7_0": "Tathāgato ca kho, vaccha,",
  "sn44:7.7.7_1": "arahaṁ sammāsambuddho cakkhuṁ ‘netaṁ mama, nesohamasmi,",
  "sn44:7.7.7_2": "na meso attā’ti samanupassati …pe…",
  "sn44:7.7.8_0": "jivhaṁ ‘netaṁ mama, nesohamasmi,",
  "sn44:7.7.8_1": "na meso attā’ti samanupassati …pe…",
  "sn44:7.7.9_0": "manaṁ ‘netaṁ mama, nesohamasmi,",
  "sn44:7.7.9_1": "na meso attā’ti samanupassati.",
  "sn44:7.7.10_0": "Tasmā tathāgatassa evaṁ puṭṭhassa na evaṁ veyyākaraṇaṁ hoti: ",
  "sn44:7.7.11_0": "‘sassato loko’tipi, ‘asassato loko’tipi, ‘antavā loko’tipi, ‘anantavā loko’tipi, ‘taṁ jīvaṁ taṁ sarīran’tipi,",
  "sn44:7.7.11_1": "‘aññaṁ jīvaṁ aññaṁ sarīran’tipi,",
  "sn44:7.7.11_2": "‘hoti tathāgato paraṁ maraṇā’tipi,",
  "sn44:7.7.11_3": "‘na hoti tathāgato paraṁ maraṇā’tipi,",
  "sn44:7.7.11_4": "‘hoti ca na ca hoti tathāgato paraṁ maraṇā’tipi,",
  "sn44:7.7.11_5": "‘neva hoti na na hoti tathāgato paraṁ maraṇā’tipī”ti.",
  "sn44:7.8.1_0": "“Acchariyaṁ, bho gotama, abbhutaṁ, bho gotama. ",
  "sn44:7.8.2_0": "Yatra hi nāma satthu ca sāvakassa ca atthena attho byañjanena byañjanaṁ saṁsandissati samessati na virodhayissati, yadidaṁ aggapadasmiṁ. ",
  "sn44:7.8.3_0": "Idānāhaṁ, bho gotama,",
  "sn44:7.8.3_1": "samaṇaṁ mahāmoggallānaṁ upasaṅkamitvā etamatthaṁ apucchiṁ.",
  "sn44:7.8.4_0": "Samaṇopi me moggallāno etehi padehi etehi byañjanehi tamatthaṁ byākāsi, seyyathāpi bhavaṁ gotamo. ",
  "sn44:7.8.5_0": "Acchariyaṁ, bho gotama, abbhutaṁ, bho gotama. ",
  "sn44:7.8.6_0": "Yatra hi nāma satthu ca sāvakassa ca atthena attho byañjanena byañjanaṁ saṁsandissati samessati na virodhayissati, yadidaṁ aggapadasmin”ti. ",
  "sn44:7.8.7_0": "Sattamaṁ. ",
  "sn44:8.0.1_0": "Saṁyutta Nikāya 44 ",
  "sn44:8.0.2_0": "1. Abyākatavagga ",
  "sn44:8.0.3_0": "8. Vacchagottasutta ",
  "sn44:8.1.1_0": "Atha kho vacchagotto paribbājako yena bhagavā tenupasaṅkami;",
  "sn44:8.1.1_1": "upasaṅkamitvā bhagavatā saddhiṁ sammodi.",
  "sn44:8.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:8.1.2_1": "Ekamantaṁ nisinno kho vacchagotto paribbājako bhagavantaṁ etadavoca:",
  "sn44:8.1.3_0": "“kiṁ nu kho, bho gotama, sassato loko”ti? ",
  "sn44:8.1.4_0": "“Abyākataṁ kho etaṁ, vaccha, mayā: ‘sassato loko’ti …pe…. ",
  "sn44:8.1.5_0": "“Kiṁ pana, bho gotama,",
  "sn44:8.1.5_1": "‘neva hoti na na hoti tathāgato paraṁ maraṇā’”ti?",
  "sn44:8.1.6_0": "“Etampi kho, vaccha, abyākataṁ mayā: ",
  "sn44:8.1.7_0": "‘neva hoti na na hoti tathāgato paraṁ maraṇā’”ti. ",
  "sn44:8.2.1_0": "“Ko nu kho, bho gotama, hetu, ko paccayo,",
  "sn44:8.2.1_1": "yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:",
  "sn44:8.2.2_0": "‘sassato loko’ti vā …pe… ",
  "sn44:8.2.3_0": "‘neva hoti na na hoti tathāgato paraṁ maraṇā’ti vā? ",
  "sn44:8.2.4_0": "Ko pana, bho gotama, hetu, ko paccayo,",
  "sn44:8.2.4_1": "yena bhoto gotamassa evaṁ puṭṭhassa na evaṁ veyyākaraṇaṁ hoti:",
  "sn44:8.2.5_0": "‘sassato loko’tipi …pe… ",
  "sn44:8.2.6_0": "‘neva hoti na na hoti tathāgato paraṁ maraṇā’tipī”ti? ",
  "sn44:8.3.1_0": "“Aññatitthiyā kho, vaccha,",
  "sn44:8.3.1_1": "paribbājakā rūpaṁ attato samanupassanti, rūpavantaṁ vā attānaṁ, attani vā rūpaṁ, rūpasmiṁ vā attānaṁ.",
  "sn44:8.3.2_0": "Vedanaṁ attato samanupassanti …pe… ",
  "sn44:8.3.3_0": "saññaṁ …pe… ",
  "sn44:8.3.4_0": "saṅkhāre …pe… ",
  "sn44:8.3.5_0": "viññāṇaṁ attato samanupassanti, viññāṇavantaṁ vā attānaṁ, attani vā viññāṇaṁ, viññāṇasmiṁ vā attānaṁ. ",
  "sn44:8.3.6_0": "Tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti: ",
  "sn44:8.3.7_0": "‘sassato loko’ti vā …pe… ",
  "sn44:8.3.8_0": "‘neva hoti na na hoti tathāgato paraṁ maraṇā’ti vā. ",
  "sn44:8.3.9_0": "Tathāgato ca kho, vaccha,",
  "sn44:8.3.9_1": "arahaṁ sammāsambuddho na rūpaṁ attato samanupassati, na rūpavantaṁ vā attānaṁ, na attani vā rūpaṁ, na rūpasmiṁ vā attānaṁ.",
  "sn44:8.3.10_0": "Na vedanaṁ attato samanupassati …pe… ",
  "sn44:8.3.11_0": "na saññaṁ …pe… ",
  "sn44:8.3.12_0": "na saṅkhāre …pe… ",
  "sn44:8.3.13_0": "na viññāṇaṁ attato samanupassati, na viññāṇavantaṁ vā attānaṁ, na attani vā viññāṇaṁ, na viññāṇasmiṁ vā attānaṁ. ",
  "sn44:8.3.14_0": "Tasmā tathāgatassa evaṁ puṭṭhassa na evaṁ veyyākaraṇaṁ hoti: ",
  "sn44:8.3.15_0": "‘sassato loko’tipi …pe… ",
  "sn44:8.3.16_0": "‘neva hoti na na hoti tathāgato paraṁ maraṇā’tipī”ti. ",
  "sn44:8.4.1_0": "Atha kho vacchagotto paribbājako uṭṭhāyāsanā yenāyasmā mahāmoggallāno tenupasaṅkami;",
  "sn44:8.4.1_1": "upasaṅkamitvā āyasmatā mahāmoggallānena saddhiṁ sammodi.",
  "sn44:8.4.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:8.4.2_1": "Ekamantaṁ nisinno kho vacchagotto paribbājako āyasmantaṁ mahāmoggallānaṁ etadavoca:",
  "sn44:8.4.3_0": "“kiṁ nu kho, bho moggallāna, sassato loko”ti? ",
  "sn44:8.4.4_0": "“Abyākataṁ kho etaṁ, vaccha, bhagavatā: ‘sassato loko’ti …pe…. ",
  "sn44:8.4.5_0": "“Kiṁ pana, bho moggallāna,",
  "sn44:8.4.5_1": "‘neva hoti na na hoti tathāgato paraṁ maraṇā’”ti?",
  "sn44:8.4.6_0": "“Etampi kho, vaccha, abyākataṁ bhagavatā: ",
  "sn44:8.4.7_0": "‘neva hoti na na hoti tathāgato paraṁ maraṇā’”ti. ",
  "sn44:8.5.1_0": "“Ko nu kho, bho moggallāna, hetu, ko paccayo,",
  "sn44:8.5.1_1": "yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:",
  "sn44:8.5.2_0": "‘sassato loko’ti vā …pe… ",
  "sn44:8.5.3_0": "‘neva hoti na na hoti tathāgato paraṁ maraṇā’ti vā? ",
  "sn44:8.5.4_0": "Ko pana, bho moggallāna, hetu,",
  "sn44:8.5.4_1": "ko paccayo yena samaṇassa gotamassa evaṁ puṭṭhassa na evaṁ veyyākaraṇaṁ hoti:",
  "sn44:8.5.5_0": "‘sassato loko’tipi …pe… ",
  "sn44:8.5.6_0": "‘neva hoti na na hoti tathāgato paraṁ maraṇā’tipī”ti? ",
  "sn44:8.6.1_0": "“Aññatitthiyā kho, vaccha,",
  "sn44:8.6.1_1": "paribbājakā rūpaṁ attato samanupassanti, rūpavantaṁ vā attānaṁ, attani vā rūpaṁ, rūpasmiṁ vā attānaṁ.",
  "sn44:8.6.2_0": "Vedanaṁ attato samanupassanti …pe… ",
  "sn44:8.6.3_0": "saññaṁ …pe… ",
  "sn44:8.6.4_0": "saṅkhāre …pe… ",
  "sn44:8.6.5_0": "viññāṇaṁ attato samanupassanti, viññāṇavantaṁ vā attānaṁ, attani vā viññāṇaṁ, viññāṇasmiṁ vā attānaṁ. ",
  "sn44:8.6.6_0": "Tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti: ",
  "sn44:8.6.7_0": "‘sassato loko’ti vā …pe… ",
  "sn44:8.6.8_0": "‘neva hoti na na hoti tathāgato paraṁ maraṇā’ti vā. ",
  "sn44:8.6.9_0": "Tathāgato ca kho, vaccha,",
  "sn44:8.6.9_1": "arahaṁ sammāsambuddho na rūpaṁ attato samanupassati, na rūpavantaṁ vā attānaṁ, na attani vā rūpaṁ, na rūpasmiṁ vā attānaṁ.",
  "sn44:8.6.10_0": "Na vedanaṁ attato samanupassati …pe… ",
  "sn44:8.6.11_0": "na saññaṁ …pe… ",
  "sn44:8.6.12_0": "na saṅkhāre …pe… ",
  "sn44:8.6.13_0": "na viññāṇaṁ attato samanupassati, na viññāṇavantaṁ vā attānaṁ, na attani vā viññāṇaṁ, na viññāṇasmiṁ vā attānaṁ. ",
  "sn44:8.6.14_0": "Tasmā tathāgatassa evaṁ puṭṭhassa na evaṁ veyyākaraṇaṁ hoti: ",
  "sn44:8.6.15_0": "‘sassato loko’tipi, ‘asassato loko’tipi, ‘antavā loko’tipi, ‘anantavā loko’tipi, ‘taṁ jīvaṁ taṁ sarīran’tipi,",
  "sn44:8.6.15_1": "‘aññaṁ jīvaṁ aññaṁ sarīran’tipi,",
  "sn44:8.6.15_2": "‘hoti tathāgato paraṁ maraṇā’tipi,",
  "sn44:8.6.15_3": "‘na hoti tathāgato paraṁ maraṇā’tipi,",
  "sn44:8.6.15_4": "‘hoti ca na ca hoti tathāgato paraṁ maraṇā’tipi,",
  "sn44:8.6.15_5": "‘neva hoti na na hoti tathāgato paraṁ maraṇā’tipī”ti.",
  "sn44:8.7.1_0": "“Acchariyaṁ, bho moggallāna, abbhutaṁ, bho moggallāna. ",
  "sn44:8.7.2_0": "Yatra hi nāma satthu ca sāvakassa ca atthena attho byañjanena byañjanaṁ saṁsandissati, samessati, na virodhayissati, yadidaṁ aggapadasmiṁ. ",
  "sn44:8.7.3_0": "Idānāhaṁ, bho moggallāna,",
  "sn44:8.7.3_1": "samaṇaṁ gotamaṁ upasaṅkamitvā etamatthaṁ apucchiṁ.",
  "sn44:8.7.4_0": "Samaṇopi me gotamo etehi padehi etehi byañjanehi etamatthaṁ byākāsi, seyyathāpi bhavaṁ moggallāno. ",
  "sn44:8.7.5_0": "Acchariyaṁ, bho moggallāna, abbhutaṁ, bho moggallāna. ",
  "sn44:8.7.6_0": "Yatra hi nāma satthu ca sāvakassa ca atthena attho byañjanena byañjanaṁ saṁsandissati samessati na virodhayissati, yadidaṁ aggapadasmin”ti. ",
  "sn44:8.7.7_0": "Aṭṭhamaṁ. ",
  "sn44:9.0.1_0": "Saṁyutta Nikāya 44 ",
  "sn44:9.0.2_0": "1. Abyākatavagga ",
  "sn44:9.0.3_0": "9. Kutūhalasālāsutta ",
  "sn44:9.1.1_0": "Atha kho vacchagotto paribbājako yena bhagavā tenupasaṅkami;",
  "sn44:9.1.1_1": "upasaṅkamitvā bhagavatā saddhiṁ sammodi.",
  "sn44:9.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:9.1.2_1": "Ekamantaṁ nisinno kho vacchagotto paribbājako bhagavantaṁ etadavoca:",
  "sn44:9.2.1_0": "“Purimāni, bho gotama,",
  "sn44:9.2.1_1": "divasāni purimatarāni sambahulānaṁ nānātitthiyānaṁ samaṇabrāhmaṇānaṁ paribbājakānaṁ kutūhalasālāyaṁ sannisinnānaṁ sannipatitānaṁ ayamantarākathā udapādi:",
  "sn44:9.2.2_0": "‘ayaṁ kho pūraṇo kassapo saṅghī ceva gaṇī ca gaṇācariyo ca ñāto yasassī titthakaro sādhusammato bahujanassa. ",
  "sn44:9.2.3_0": "Sopi sāvakaṁ abbhatītaṁ kālaṅkataṁ upapattīsu byākaroti: ",
  "sn44:9.2.4_0": "“asu amutra upapanno, asu amutra upapanno”ti. ",
  "sn44:9.2.5_0": "Yopissa sāvako uttamapuriso paramapuriso paramapattipatto tampi sāvakaṁ abbhatītaṁ kālaṅkataṁ upapattīsu byākaroti: ",
  "sn44:9.2.6_0": "“asu amutra upapanno, asu amutra upapanno”ti. ",
  "sn44:9.3.1_0": "Ayampi kho makkhali gosālo …pe… ",
  "sn44:9.3.2_0": "ayampi kho nigaṇṭho nāṭaputto …pe… ",
  "sn44:9.3.3_0": "ayampi kho sañcayo belaṭṭhaputto …pe… ",
  "sn44:9.3.4_0": "ayampi kho pakudho kaccāno …pe… ",
  "sn44:9.3.5_0": "ayampi kho ajito kesakambalo saṅghī ceva gaṇī ca gaṇācariyo ca ñāto yasassī titthakaro sādhusammato bahujanassa. ",
  "sn44:9.3.6_0": "Sopi sāvakaṁ abbhatītaṁ kālaṅkataṁ upapattīsu byākaroti: ",
  "sn44:9.3.7_0": "“asu amutra upapanno, asu amutra upapanno”ti. ",
  "sn44:9.3.8_0": "Yopissa sāvako uttamapuriso paramapuriso paramapattipatto tampi sāvakaṁ abbhatītaṁ kālaṅkataṁ upapattīsu byākaroti: ",
  "sn44:9.3.9_0": "“asu amutra upapanno, asu amutra upapanno”’ti. ",
  "sn44:9.4.1_0": "Ayampi kho samaṇo gotamo saṅghī ceva gaṇī ca gaṇācariyo ca ñāto yasassī titthakaro sādhusammato bahujanassa. ",
  "sn44:9.4.2_0": "Sopi sāvakaṁ abbhatītaṁ kālaṅkataṁ upapattīsu byākaroti: ",
  "sn44:9.4.3_0": "‘asu amutra upapanno, asu amutra upapanno’ti. ",
  "sn44:9.4.4_0": "Yopissa sāvako uttamapuriso paramapuriso paramapattipatto tañca sāvakaṁ abbhatītaṁ kālaṅkataṁ upapattīsu na byākaroti: ",
  "sn44:9.4.5_0": "‘asu amutra upapanno, asu amutra upapanno’ti. ",
  "sn44:9.4.6_0": "Api ca kho naṁ evaṁ byākaroti: ",
  "sn44:9.4.7_0": "‘acchecchi taṇhaṁ, vivattayi saṁyojanaṁ,",
  "sn44:9.4.7_1": "sammā mānābhisamayā antamakāsi dukkhassā’ti.",
  "sn44:9.4.8_0": "Tassa mayhaṁ, bho gotama, ahu deva kaṅkhā, ahu vicikicchā: ",
  "sn44:9.4.9_0": "‘kathaṁ nāma samaṇassa gotamassa dhammo abhiññeyyo’”ti? ",
  "sn44:9.5.1_0": "“Alañhi te, vaccha, kaṅkhituṁ, alaṁ vicikicchituṁ. ",
  "sn44:9.5.2_0": "Kaṅkhanīye ca pana te ṭhāne vicikicchā uppannā. ",
  "sn44:9.5.3_0": "Saupādānassa khvāhaṁ, vaccha,",
  "sn44:9.5.3_1": "upapattiṁ paññāpemi no anupādānassa.",
  "sn44:9.5.4_0": "Seyyathāpi, vaccha, aggi saupādāno jalati, no anupādāno; ",
  "sn44:9.5.5_0": "evameva khvāhaṁ, vaccha,",
  "sn44:9.5.5_1": "saupādānassa upapattiṁ paññāpemi, no anupādānassā”ti.",
  "sn44:9.6.1_0": "“Yasmiṁ, bho gotama,",
  "sn44:9.6.1_1": "samaye acci vātena khittā dūrampi gacchati,",
  "sn44:9.6.1_2": "imassa pana bhavaṁ gotamo kiṁ upādānasmiṁ paññāpetī”ti?",
  "sn44:9.6.2_0": "“Yasmiṁ kho, vaccha,",
  "sn44:9.6.2_1": "samaye acci vātena khittā dūrampi gacchati,",
  "sn44:9.6.2_2": "tamahaṁ vātūpādānaṁ paññāpemi.",
  "sn44:9.6.3_0": "Vāto hissa, vaccha,",
  "sn44:9.6.3_1": "tasmiṁ samaye upādānaṁ hotī”ti.",
  "sn44:9.6.4_0": "“Yasmiñca pana, bho gotama,",
  "sn44:9.6.4_1": "samaye imañca kāyaṁ nikkhipati,",
  "sn44:9.6.4_2": "satto ca aññataraṁ kāyaṁ anupapanno hoti,",
  "sn44:9.6.4_3": "imassa pana bhavaṁ gotamo kiṁ upādānasmiṁ paññāpetī”ti?",
  "sn44:9.6.5_0": "“Yasmiṁ kho, vaccha,",
  "sn44:9.6.5_1": "samaye imañca kāyaṁ nikkhipati,",
  "sn44:9.6.5_2": "satto ca aññataraṁ kāyaṁ anupapanno hoti, tamahaṁ taṇhūpādānaṁ vadāmi.",
  "sn44:9.6.6_0": "Taṇhā hissa, vaccha,",
  "sn44:9.6.6_1": "tasmiṁ samaye upādānaṁ hotī”ti.",
  "sn44:9.6.7_0": "Navamaṁ. ",
  "sn44:10.0.1_0": "Saṁyutta Nikāya 44 ",
  "sn44:10.0.2_0": "1. Abyākatavagga ",
  "sn44:10.0.3_0": "10. Ānandasutta ",
  "sn44:10.1.1_0": "Atha kho vacchagotto paribbājako yena bhagavā tenupasaṅkami;",
  "sn44:10.1.1_1": "upasaṅkamitvā bhagavatā saddhiṁ sammodi.",
  "sn44:10.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:10.1.2_1": "Ekamantaṁ nisinno kho vacchagotto paribbājako bhagavantaṁ etadavoca:",
  "sn44:10.1.3_0": "“kiṁ nu kho, bho gotama, atthattā”ti? ",
  "sn44:10.1.4_0": "Evaṁ vutte, bhagavā tuṇhī ahosi. ",
  "sn44:10.1.5_0": "“Kiṁ pana, bho gotama, natthattā”ti? ",
  "sn44:10.1.6_0": "Dutiyampi kho bhagavā tuṇhī ahosi. ",
  "sn44:10.1.7_0": "Atha kho vacchagotto paribbājako uṭṭhāyāsanā pakkāmi. ",
  "sn44:10.2.1_0": "Atha kho āyasmā ānando acirapakkante vacchagotte paribbājake bhagavantaṁ etadavoca: ",
  "sn44:10.2.2_0": "“kiṁ nu kho, bhante,",
  "sn44:10.2.2_1": "bhagavā vacchagottassa paribbājakassa pañhaṁ puṭṭho na byākāsī”ti?",
  "sn44:10.2.3_0": "“Ahañcānanda,",
  "sn44:10.2.3_1": "vacchagottassa paribbājakassa ‘atthattā’ti puṭṭho samāno ‘atthattā’ti byākareyyaṁ, ye te, ānanda,",
  "sn44:10.2.3_2": "samaṇabrāhmaṇā sassatavādā tesametaṁ saddhiṁ abhavissa.",
  "sn44:10.2.4_0": "Ahañcānanda,",
  "sn44:10.2.4_1": "vacchagottassa paribbājakassa ‘natthattā’ti puṭṭho samāno ‘natthattā’ti byākareyyaṁ, ye te, ānanda,",
  "sn44:10.2.4_2": "samaṇabrāhmaṇā ucchedavādā tesametaṁ saddhiṁ abhavissa.",
  "sn44:10.2.5_0": "Ahañcānanda,",
  "sn44:10.2.5_1": "vacchagottassa paribbājakassa ‘atthattā’ti puṭṭho samāno ‘atthattā’ti byākareyyaṁ, api nu me taṁ, ānanda,",
  "sn44:10.2.5_2": "anulomaṁ abhavissa ñāṇassa uppādāya:",
  "sn44:10.2.6_0": "‘sabbe dhammā anattā’”ti? ",
  "sn44:10.2.7_0": "“No hetaṁ, bhante”. ",
  "sn44:10.2.8_0": "“Ahañcānanda,",
  "sn44:10.2.8_1": "vacchagottassa paribbājakassa ‘natthattā’ti puṭṭho samāno ‘natthattā’ti byākareyyaṁ, sammūḷhassa, ānanda,",
  "sn44:10.2.8_2": "vacchagottassa paribbājakassa bhiyyo sammohāya abhavissa:",
  "sn44:10.2.9_0": "‘ahuvā me nūna pubbe attā, so etarahi natthī’”ti. ",
  "sn44:10.2.10_0": "Dasamaṁ. ",
  "sn44:11.0.1_0": "Saṁyutta Nikāya 44 ",
  "sn44:11.0.2_0": "1. Abyākatavagga ",
  "sn44:11.0.3_0": "11. Sabhiyakaccānasutta ",
  "sn44:11.1.1_0": "Ekaṁ samayaṁ āyasmā sabhiyo kaccāno ñātike viharati giñjakāvasathe. ",
  "sn44:11.1.2_0": "Atha kho vacchagotto paribbājako yenāyasmā sabhiyo kaccāno tenupasaṅkami;",
  "sn44:11.1.2_1": "upasaṅkamitvā āyasmatā sabhiyena kaccānena saddhiṁ sammodi.",
  "sn44:11.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn44:11.1.3_1": "Ekamantaṁ nisinno kho vacchagotto paribbājako āyasmantaṁ sabhiyaṁ kaccānaṁ etadavoca:",
  "sn44:11.1.4_0": "“kiṁ nu kho bho, kaccāna,",
  "sn44:11.1.4_1": "hoti tathāgato paraṁ maraṇā”ti?",
  "sn44:11.1.5_0": "“Abyākataṁ kho etaṁ, vaccha, bhagavatā: ",
  "sn44:11.1.6_0": "‘hoti tathāgato paraṁ maraṇā’”ti. ",
  "sn44:11.1.7_0": "“Kiṁ pana, bho kaccāna,",
  "sn44:11.1.7_1": "na hoti tathāgato paraṁ maraṇā”ti?",
  "sn44:11.1.8_0": "“Etampi kho, vaccha, abyākataṁ bhagavatā: ",
  "sn44:11.1.9_0": "‘na hoti tathāgato paraṁ maraṇā’”ti. ",
  "sn44:11.2.1_0": "“Kiṁ nu kho, bho kaccāna,",
  "sn44:11.2.1_1": "hoti ca na ca hoti tathāgato paraṁ maraṇā”ti?",
  "sn44:11.2.2_0": "“Abyākataṁ kho etaṁ, vaccha, bhagavatā: ",
  "sn44:11.2.3_0": "‘hoti ca na ca hoti tathāgato paraṁ maraṇā’”ti. ",
  "sn44:11.2.4_0": "“Kiṁ pana, bho kaccāna,",
  "sn44:11.2.4_1": "neva hoti na na hoti tathāgato paraṁ maraṇā”ti?",
  "sn44:11.2.5_0": "“Etampi kho, vaccha, abyākataṁ bhagavatā: ",
  "sn44:11.2.6_0": "‘neva hoti na na hoti tathāgato paraṁ maraṇā’”ti. ",
  "sn44:11.3.1_0": "“‘Kiṁ nu kho, bho kaccāna,",
  "sn44:11.3.1_1": "hoti tathāgato paraṁ maraṇā’ti, iti puṭṭho samāno:",
  "sn44:11.3.2_0": "‘abyākataṁ kho etaṁ, vaccha, bhagavatā—",
  "sn44:11.3.3_0": "hoti tathāgato paraṁ maraṇā’ti vadesi. ",
  "sn44:11.3.4_0": "‘Kiṁ pana, bho kaccāna,",
  "sn44:11.3.4_1": "na hoti tathāgato paraṁ maraṇā’ti, iti puṭṭho samāno:",
  "sn44:11.3.5_0": "‘abyākataṁ kho etaṁ, vaccha, bhagavatā—",
  "sn44:11.3.6_0": "na hoti tathāgato paraṁ maraṇā’ti vadesi. ",
  "sn44:11.3.7_0": "‘Kiṁ nu kho, bho kaccāna,",
  "sn44:11.3.7_1": "hoti ca na ca hoti tathāgato paraṁ maraṇā’ti, iti puṭṭho samāno:",
  "sn44:11.3.8_0": "‘abyākataṁ kho etaṁ, vaccha, bhagavatā—",
  "sn44:11.3.9_0": "hoti ca na ca hoti tathāgato paraṁ maraṇā’ti vadesi. ",
  "sn44:11.3.10_0": "‘Kiṁ pana, bho kaccāna,",
  "sn44:11.3.10_1": "neva hoti na na hoti tathāgato paraṁ maraṇā’ti, iti puṭṭho samāno:",
  "sn44:11.3.11_0": "‘etampi kho, vaccha, abyākataṁ bhagavatā—",
  "sn44:11.3.12_0": "neva hoti na na hoti tathāgato paraṁ maraṇā’ti vadesi. ",
  "sn44:11.3.13_0": "Ko nu kho, bho kaccāna, hetu, ko paccayo,",
  "sn44:11.3.13_1": "yenetaṁ abyākataṁ samaṇena gotamenā”ti?",
  "sn44:11.3.14_0": "“Yo ca, vaccha, hetu,",
  "sn44:11.3.14_1": "yo ca paccayo paññāpanāya rūpīti vā arūpīti vā saññīti vā asaññīti vā nevasaññīnāsaññīti vā, so ca hetu,",
  "sn44:11.3.14_2": "so ca paccayo sabbena sabbaṁ sabbathā sabbaṁ aparisesaṁ nirujjheyya.",
  "sn44:11.3.15_0": "Kena naṁ paññāpayamāno paññāpeyya rūpīti vā arūpīti vā saññīti vā asaññīti vā nevasaññīnāsaññīti vā”ti. ",
  "sn44:11.3.16_0": "“Kīvaciraṁ pabbajitosi, bho kaccānā”ti? ",
  "sn44:11.3.17_0": "“Naciraṁ, āvuso, tīṇi vassānī”ti. ",
  "sn44:11.3.18_0": "“Yassapassa, āvuso,",
  "sn44:11.3.18_1": "etamettakena ettakameva tampassa bahu,",
  "sn44:11.3.18_2": "ko pana vādo evaṁ abhikkante”ti.",
  "sn44:11.3.19_0": "Ekādasamaṁ. ",
  "sn44:11.3.20_0": "Abyākatavaggo paṭhamo. ",
  "sn44:11.4.0_0": "Tassuddānaṁ",
  "sn44:11.4.1_0": "Khemātherī anurādho, ",
  "sn44:11.4.2_0": "sāriputtoti koṭṭhiko; ",
  "sn44:11.4.3_0": "Moggallāno ca vaccho ca, ",
  "sn44:11.4.4_0": "kutūhalasālānando; ",
  "sn44:11.4.5_0": "Sabhiyo ekādasamanti. ",
  "sn44:11.4.6_0": "Abyākatasaṁyuttaṁ samattaṁ. ",
  "sn44:11.5.0_0": "Tassuddānaṁ",
  "sn44:11.5.1_0": "Saḷāyatanavedanā, ",
  "sn44:11.5.2_0": "mātugāmo jambukhādako; ",
  "sn44:11.5.3_0": "Sāmaṇḍako moggallāno, ",
  "sn44:11.5.4_0": "citto gāmaṇi saṅkhataṁ; ",
  "sn44:11.5.5_0": "Abyākatanti dasadhāti. ",
  "sn44:11.5.6_0": "Saḷāyatanavaggo catuttho. ",
  "sn44:11.5.7_0": "Saḷāyatanavaggasaṁyuttapāḷi niṭṭhitā. "
}