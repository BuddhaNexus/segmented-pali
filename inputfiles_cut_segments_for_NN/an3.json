{
  "an3:1.0.1_0": "Aṅguttara Nikāya 3 ",
  "an3:1.0.2_0": "1. Bālavagga ",
  "an3:1.0.3_0": "1. Bhayasutta ",
  "an3:1.1.1_0": "Evaṁ me sutaṁ—",
  "an3:1.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an3:1.1.3_0": "Tatra kho bhagavā bhikkhū āmantesi: ",
  "an3:1.1.4_0": "“bhikkhavo”ti. ",
  "an3:1.1.5_0": "“Bhadante”ti te bhikkhū bhagavato paccassosuṁ. ",
  "an3:1.1.6_0": "Bhagavā etadavoca: ",
  "an3:1.2.1_0": "“Yāni kānici, bhikkhave,",
  "an3:1.2.1_1": "bhayāni uppajjanti sabbāni tāni bālato uppajjanti, no paṇḍitato.",
  "an3:1.2.2_0": "Ye keci upaddavā uppajjanti sabbe te bālato uppajjanti, no paṇḍitato. ",
  "an3:1.2.3_0": "Ye keci upasaggā uppajjanti sabbe te bālato uppajjanti, no paṇḍitato. ",
  "an3:1.2.4_0": "Seyyathāpi, bhikkhave,",
  "an3:1.2.4_1": "naḷāgārā vā tiṇāgārā vā aggi mutto kūṭāgārānipi ḍahati ullittāvalittāni nivātāni phusitaggaḷāni pihitavātapānāni;",
  "an3:1.2.5_0": "evamevaṁ kho, bhikkhave,",
  "an3:1.2.5_1": "yāni kānici bhayāni uppajjanti sabbāni tāni bālato uppajjanti, no paṇḍitato.",
  "an3:1.2.6_0": "Ye keci upaddavā uppajjanti sabbe te bālato uppajjanti, no paṇḍitato. ",
  "an3:1.2.7_0": "Ye keci upasaggā uppajjanti sabbe te bālato uppajjanti, no paṇḍitato. ",
  "an3:1.3.1_0": "Iti kho, bhikkhave, sappaṭibhayo bālo, appaṭibhayo paṇḍito. ",
  "an3:1.3.2_0": "Saupaddavo bālo, anupaddavo paṇḍito. ",
  "an3:1.3.3_0": "Saupasaggo bālo, anupasaggo paṇḍito. ",
  "an3:1.3.4_0": "Natthi, bhikkhave, paṇḍitato bhayaṁ, natthi paṇḍitato upaddavo, natthi paṇḍitato upasaggo. ",
  "an3:1.4.1_0": "Tasmātiha, bhikkhave, evaṁ sikkhitabbaṁ: ",
  "an3:1.4.2_0": "‘yehi tīhi dhammehi samannāgato bālo veditabbo te tayo dhamme abhinivajjetvā,",
  "an3:1.4.2_1": "yehi tīhi dhammehi samannāgato paṇḍito veditabbo te tayo dhamme samādāya vattissāmā’ti.",
  "an3:1.4.3_0": "Evañhi vo, bhikkhave, sikkhitabban”ti. ",
  "an3:1.4.4_0": "Paṭhamaṁ. ",
  "an3:2.0.1_0": "Aṅguttara Nikāya 3 ",
  "an3:2.0.2_0": "1. Bālavagga ",
  "an3:2.0.3_0": "2. Lakkhaṇasutta ",
  "an3:2.1.1_0": "“Kammalakkhaṇo, bhikkhave, bālo, kammalakkhaṇo paṇḍito, apadānasobhanī paññāti. ",
  "an3:2.1.2_0": "Tīhi, bhikkhave,",
  "an3:2.1.2_1": "dhammehi samannāgato bālo veditabbo.",
  "an3:2.1.3_0": "Katamehi tīhi? ",
  "an3:2.1.4_0": "Kāyaduccaritena, vacīduccaritena, manoduccaritena. ",
  "an3:2.1.5_0": "Imehi kho, bhikkhave,",
  "an3:2.1.5_1": "tīhi dhammehi samannāgato bālo veditabbo.",
  "an3:2.2.1_0": "Tīhi, bhikkhave,",
  "an3:2.2.1_1": "dhammehi samannāgato paṇḍito veditabbo.",
  "an3:2.2.2_0": "Katamehi tīhi? ",
  "an3:2.2.3_0": "Kāyasucaritena, vacīsucaritena, manosucaritena. ",
  "an3:2.2.4_0": "Imehi kho, bhikkhave,",
  "an3:2.2.4_1": "tīhi dhammehi samannāgato paṇḍito veditabbo.",
  "an3:2.3.1_0": "Tasmātiha, bhikkhave, evaṁ sikkhitabbaṁ: ",
  "an3:2.3.2_0": "‘yehi tīhi dhammehi samannāgato bālo veditabbo te tayo dhamme abhinivajjetvā,",
  "an3:2.3.2_1": "yehi tīhi dhammehi samannāgato paṇḍito veditabbo te tayo dhamme samādāya vattissāmā’ti.",
  "an3:2.3.3_0": "Evañhi vo, bhikkhave, sikkhitabban”ti. ",
  "an3:2.3.4_0": "Dutiyaṁ. ",
  "an3:3.0.1_0": "Aṅguttara Nikāya 3 ",
  "an3:3.0.2_0": "1. Bālavagga ",
  "an3:3.0.3_0": "3. Cintīsutta ",
  "an3:3.1.1_0": "“Tīṇimāni, bhikkhave,",
  "an3:3.1.1_1": "bālassa bālalakkhaṇāni bālanimittāni bālāpadānāni.",
  "an3:3.1.2_0": "Katamāni tīṇi? ",
  "an3:3.1.3_0": "Idha, bhikkhave,",
  "an3:3.1.3_1": "bālo duccintitacintī ca hoti dubbhāsitabhāsī ca dukkaṭakammakārī ca.",
  "an3:3.1.4_0": "No cedaṁ, bhikkhave,",
  "an3:3.1.4_1": "bālo duccintitacintī ca abhavissa dubbhāsitabhāsī ca dukkaṭakammakārī ca, kena naṁ paṇḍitā jāneyyuṁ:",
  "an3:3.1.5_0": "‘bālo ayaṁ bhavaṁ asappuriso’ti? ",
  "an3:3.1.6_0": "Yasmā ca kho, bhikkhave,",
  "an3:3.1.6_1": "bālo duccintitacintī ca hoti dubbhāsitabhāsī ca dukkaṭakammakārī ca tasmā naṁ paṇḍitā jānanti:",
  "an3:3.1.7_0": "‘bālo ayaṁ bhavaṁ asappuriso’ti. ",
  "an3:3.1.8_0": "Imāni kho, bhikkhave,",
  "an3:3.1.8_1": "tīṇi bālassa bālalakkhaṇāni bālanimittāni bālāpadānāni.",
  "an3:3.2.1_0": "Tīṇimāni, bhikkhave,",
  "an3:3.2.1_1": "paṇḍitassa paṇḍitalakkhaṇāni paṇḍitanimittāni paṇḍitāpadānāni.",
  "an3:3.2.2_0": "Katamāni tīṇi? ",
  "an3:3.2.3_0": "Idha, bhikkhave,",
  "an3:3.2.3_1": "paṇḍito sucintitacintī ca hoti subhāsitabhāsī ca sukatakammakārī ca.",
  "an3:3.2.4_0": "No cedaṁ, bhikkhave,",
  "an3:3.2.4_1": "paṇḍito sucintitacintī ca abhavissa subhāsitabhāsī ca sukatakammakārī ca, kena naṁ paṇḍitā jāneyyuṁ:",
  "an3:3.2.5_0": "‘paṇḍito ayaṁ bhavaṁ sappuriso’ti? ",
  "an3:3.2.6_0": "Yasmā ca kho, bhikkhave,",
  "an3:3.2.6_1": "paṇḍito sucintitacintī ca hoti subhāsitabhāsī ca sukatakammakārī ca tasmā naṁ paṇḍitā jānanti:",
  "an3:3.2.7_0": "‘paṇḍito ayaṁ bhavaṁ sappuriso’ti. ",
  "an3:3.2.8_0": "Imāni kho, bhikkhave,",
  "an3:3.2.8_1": "tīṇi paṇḍitassa paṇḍitalakkhaṇāni paṇḍitanimittāni paṇḍitāpadānāni.",
  "an3:3.2.9_0": "Tasmātiha …pe…. ",
  "an3:3.2.10_0": "Tatiyaṁ. ",
  "an3:4.0.1_0": "Aṅguttara Nikāya 3 ",
  "an3:4.0.2_0": "1. Bālavagga ",
  "an3:4.0.3_0": "4. Accayasutta ",
  "an3:4.1.1_0": "“Tīhi, bhikkhave,",
  "an3:4.1.1_1": "dhammehi samannāgato bālo veditabbo.",
  "an3:4.1.2_0": "Katamehi tīhi? ",
  "an3:4.1.3_0": "Accayaṁ accayato na passati,",
  "an3:4.1.3_1": "accayaṁ accayato disvā yathādhammaṁ nappaṭikaroti,",
  "an3:4.1.3_2": "parassa kho pana accayaṁ desentassa yathādhammaṁ nappaṭiggaṇhāti.",
  "an3:4.1.4_0": "Imehi kho, bhikkhave,",
  "an3:4.1.4_1": "tīhi dhammehi samannāgato bālo veditabbo.",
  "an3:4.2.1_0": "Tīhi, bhikkhave,",
  "an3:4.2.1_1": "dhammehi samannāgato paṇḍito veditabbo.",
  "an3:4.2.2_0": "Katamehi tīhi? ",
  "an3:4.2.3_0": "Accayaṁ accayato passati,",
  "an3:4.2.3_1": "accayaṁ accayato disvā yathādhammaṁ paṭikaroti,",
  "an3:4.2.3_2": "parassa kho pana accayaṁ desentassa yathādhammaṁ paṭiggaṇhāti.",
  "an3:4.2.4_0": "Imehi kho, bhikkhave,",
  "an3:4.2.4_1": "tīhi dhammehi samannāgato paṇḍito veditabbo.",
  "an3:4.2.5_0": "Tasmātiha …pe…. ",
  "an3:4.2.6_0": "Catutthaṁ. ",
  "an3:5.0.1_0": "Aṅguttara Nikāya 3 ",
  "an3:5.0.2_0": "1. Bālavagga ",
  "an3:5.0.3_0": "5. Ayonisosutta ",
  "an3:5.1.1_0": "“Tīhi, bhikkhave,",
  "an3:5.1.1_1": "dhammehi samannāgato bālo veditabbo.",
  "an3:5.1.2_0": "Katamehi tīhi? ",
  "an3:5.1.3_0": "Ayoniso pañhaṁ kattā hoti,",
  "an3:5.1.3_1": "ayoniso pañhaṁ vissajjetā hoti,",
  "an3:5.1.3_2": "parassa kho pana yoniso pañhaṁ vissajjitaṁ parimaṇḍalehi padabyañjanehi siliṭṭhehi upagatehi nābbhanumoditā hoti.",
  "an3:5.1.4_0": "Imehi kho, bhikkhave,",
  "an3:5.1.4_1": "tīhi dhammehi samannāgato bālo veditabbo.",
  "an3:5.2.1_0": "Tīhi, bhikkhave,",
  "an3:5.2.1_1": "dhammehi samannāgato paṇḍito veditabbo.",
  "an3:5.2.2_0": "Katamehi tīhi? ",
  "an3:5.2.3_0": "Yoniso pañhaṁ kattā hoti,",
  "an3:5.2.3_1": "yoniso pañhaṁ vissajjetā hoti,",
  "an3:5.2.3_2": "parassa kho pana yoniso pañhaṁ vissajjitaṁ parimaṇḍalehi padabyañjanehi siliṭṭhehi upagatehi abbhanumoditā hoti.",
  "an3:5.2.4_0": "Imehi kho, bhikkhave,",
  "an3:5.2.4_1": "tīhi dhammehi samannāgato paṇḍito veditabbo.",
  "an3:5.2.5_0": "Tasmātiha …pe…. ",
  "an3:5.2.6_0": "Pañcamaṁ. ",
  "an3:6.0.1_0": "Aṅguttara Nikāya 3 ",
  "an3:6.0.2_0": "1. Bālavagga ",
  "an3:6.0.3_0": "6. Akusalasutta ",
  "an3:6.1.1_0": "“Tīhi, bhikkhave,",
  "an3:6.1.1_1": "dhammehi samannāgato bālo veditabbo.",
  "an3:6.1.2_0": "Katamehi tīhi? ",
  "an3:6.1.3_0": "Akusalena kāyakammena, akusalena vacīkammena, akusalena manokammena. ",
  "an3:6.1.4_0": "Imehi kho, bhikkhave,",
  "an3:6.1.4_1": "tīhi dhammehi samannāgato bālo veditabbo.",
  "an3:6.2.1_0": "Tīhi, bhikkhave,",
  "an3:6.2.1_1": "dhammehi samannāgato paṇḍito veditabbo.",
  "an3:6.2.2_0": "Katamehi tīhi? ",
  "an3:6.2.3_0": "Kusalena kāyakammena, kusalena vacīkammena, kusalena manokammena. ",
  "an3:6.2.4_0": "Imehi kho, bhikkhave,",
  "an3:6.2.4_1": "tīhi dhammehi samannāgato paṇḍito veditabbo.",
  "an3:6.2.5_0": "Tasmātiha …pe…. ",
  "an3:6.2.6_0": "Chaṭṭhaṁ. ",
  "an3:7.0.1_0": "Aṅguttara Nikāya 3 ",
  "an3:7.0.2_0": "1. Bālavagga ",
  "an3:7.0.3_0": "7. Sāvajjasutta ",
  "an3:7.1.1_0": "“Tīhi, bhikkhave,",
  "an3:7.1.1_1": "dhammehi samannāgato bālo veditabbo.",
  "an3:7.1.2_0": "Katamehi tīhi? ",
  "an3:7.1.3_0": "Sāvajjena kāyakammena, sāvajjena vacīkammena,",
  "an3:7.1.3_1": "sāvajjena manokammena …pe… anavajjena kāyakammena, anavajjena vacīkammena, anavajjena manokammena …pe….",
  "an3:7.1.4_0": "Sattamaṁ. ",
  "an3:8.0.1_0": "Aṅguttara Nikāya 3 ",
  "an3:8.0.2_0": "1. Bālavagga ",
  "an3:8.0.3_0": "8. Sabyābajjhasutta ",
  "an3:8.1.1_0": "“Tīhi, bhikkhave,",
  "an3:8.1.1_1": "dhammehi samannāgato bālo veditabbo.",
  "an3:8.1.2_0": "Katamehi tīhi? ",
  "an3:8.1.3_0": "Sabyābajjhena kāyakammena, sabyābajjhena vacīkammena,",
  "an3:8.1.3_1": "sabyābajjhena manokammena …pe… abyābajjhena kāyakammena, abyābajjhena vacīkammena, abyābajjhena manokammena.",
  "an3:8.1.4_0": "Imehi, kho, bhikkhave,",
  "an3:8.1.4_1": "tīhi dhammehi samannāgato paṇḍito veditabbo.",
  "an3:8.2.1_0": "Tasmātiha, bhikkhave, evaṁ sikkhitabbaṁ: ",
  "an3:8.2.2_0": "‘yehi tīhi dhammehi samannāgato bālo veditabbo te tayo dhamme abhinivajjetvā,",
  "an3:8.2.2_1": "yehi tīhi dhammehi samannāgato paṇḍito veditabbo te tayo dhamme samādāya vattissāmā’ti.",
  "an3:8.2.3_0": "Evañhi vo, bhikkhave, sikkhitabban”ti. ",
  "an3:8.2.4_0": "Aṭṭhamaṁ. ",
  "an3:9.0.1_0": "Aṅguttara Nikāya 3 ",
  "an3:9.0.2_0": "1. Bālavagga ",
  "an3:9.0.3_0": "9. Khatasutta ",
  "an3:9.1.1_0": "“Tīhi, bhikkhave,",
  "an3:9.1.1_1": "dhammehi samannāgato bālo abyatto asappuriso khataṁ upahataṁ attānaṁ pariharati,",
  "an3:9.1.1_2": "sāvajjo ca hoti sānuvajjo ca viññūnaṁ, bahuñca apuññaṁ pasavati.",
  "an3:9.1.2_0": "Katamehi tīhi? ",
  "an3:9.1.3_0": "Kāyaduccaritena, vacīduccaritena, manoduccaritena. ",
  "an3:9.1.4_0": "Imehi kho, bhikkhave,",
  "an3:9.1.4_1": "tīhi dhammehi samannāgato bālo abyatto asappuriso khataṁ upahataṁ attānaṁ pariharati,",
  "an3:9.1.4_2": "sāvajjo ca hoti sānuvajjo ca viññūnaṁ, bahuñca apuññaṁ pasavati.",
  "an3:9.2.1_0": "Tīhi, bhikkhave,",
  "an3:9.2.1_1": "dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an3:9.2.1_2": "anavajjo ca hoti ananuvajjo ca viññūnaṁ, bahuñca puññaṁ pasavati.",
  "an3:9.2.2_0": "Katamehi tīhi? ",
  "an3:9.2.3_0": "Kāyasucaritena, vacīsucaritena, manosucaritena. ",
  "an3:9.2.4_0": "Imehi kho, bhikkhave,",
  "an3:9.2.4_1": "tīhi dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an3:9.2.4_2": "anavajjo ca hoti ananuvajjo ca viññūnaṁ, bahuñca puññaṁ pasavatī”ti.",
  "an3:9.2.5_0": "Navamaṁ. ",
  "an3:10.0.1_0": "Aṅguttara Nikāya 3 ",
  "an3:10.0.2_0": "1. Bālavagga ",
  "an3:10.0.3_0": "10. Malasutta ",
  "an3:10.1.1_0": "“Tīhi, bhikkhave,",
  "an3:10.1.1_1": "dhammehi samannāgato tayo male appahāya yathābhataṁ nikkhitto evaṁ niraye.",
  "an3:10.1.2_0": "Katamehi tīhi? ",
  "an3:10.1.3_0": "Dussīlo ca hoti,",
  "an3:10.1.3_1": "dussīlyamalañcassa appahīnaṁ hoti;",
  "an3:10.1.4_0": "issukī ca hoti, issāmalañcassa appahīnaṁ hoti; ",
  "an3:10.1.5_0": "maccharī ca hoti,",
  "an3:10.1.5_1": "maccheramalañcassa appahīnaṁ hoti.",
  "an3:10.1.6_0": "Imehi kho, bhikkhave,",
  "an3:10.1.6_1": "tīhi dhammehi samannāgato ime tayo male appahāya yathābhataṁ nikkhitto evaṁ niraye.",
  "an3:10.2.1_0": "Tīhi, bhikkhave,",
  "an3:10.2.1_1": "dhammehi samannāgato tayo male pahāya yathābhataṁ nikkhitto evaṁ sagge.",
  "an3:10.2.2_0": "Katamehi tīhi? ",
  "an3:10.2.3_0": "Sīlavā ca hoti, dussīlyamalañcassa pahīnaṁ hoti; ",
  "an3:10.2.4_0": "anissukī ca hoti, issāmalañcassa pahīnaṁ hoti; ",
  "an3:10.2.5_0": "amaccharī ca hoti,",
  "an3:10.2.5_1": "maccheramalañcassa pahīnaṁ hoti.",
  "an3:10.2.6_0": "Imehi kho, bhikkhave,",
  "an3:10.2.6_1": "tīhi dhammehi samannāgato ime tayo male pahāya yathābhataṁ nikkhitto evaṁ sagge”ti.",
  "an3:10.2.7_0": "Dasamaṁ. ",
  "an3:10.2.8_0": "Bālavaggo paṭhamo. ",
  "an3:10.3.0_0": "Tassuddānaṁ",
  "an3:10.3.1_0": "Bhayaṁ lakkhaṇacintī ca, ",
  "an3:10.3.2_0": "accayañca ayoniso; ",
  "an3:10.3.3_0": "Akusalañca sāvajjaṁ, ",
  "an3:10.3.4_0": "sabyābajjhakhataṁ malanti. ",
  "an3:11.0.1_0": "Aṅguttara Nikāya 3 ",
  "an3:11.0.2_0": "2. Rathakāravagga ",
  "an3:11.0.3_0": "11. Ñātasutta ",
  "an3:11.1.1_0": "“Tīhi, bhikkhave,",
  "an3:11.1.1_1": "dhammehi samannāgato ñāto bhikkhu bahujanaahitāya paṭipanno hoti bahujanadukkhāya,",
  "an3:11.1.1_2": "bahuno janassa anatthāya ahitāya dukkhāya devamanussānaṁ.",
  "an3:11.1.2_0": "Katamehi tīhi? ",
  "an3:11.1.3_0": "Ananulomike kāyakamme samādapeti,",
  "an3:11.1.3_1": "ananulomike vacīkamme samādapeti,",
  "an3:11.1.3_2": "ananulomikesu dhammesu samādapeti.",
  "an3:11.1.4_0": "Imehi kho, bhikkhave,",
  "an3:11.1.4_1": "tīhi dhammehi samannāgato ñāto bhikkhu bahujanaahitāya paṭipanno hoti bahujanadukkhāya,",
  "an3:11.1.4_2": "bahuno janassa anatthāya ahitāya dukkhāya devamanussānaṁ.",
  "an3:11.2.1_0": "Tīhi, bhikkhave,",
  "an3:11.2.1_1": "dhammehi samannāgato ñāto bhikkhu bahujanahitāya paṭipanno hoti bahujanasukhāya,",
  "an3:11.2.1_2": "bahuno janassa atthāya hitāya sukhāya devamanussānaṁ.",
  "an3:11.2.2_0": "Katamehi tīhi? ",
  "an3:11.2.3_0": "Anulomike kāyakamme samādapeti,",
  "an3:11.2.3_1": "anulomike vacīkamme samādapeti,",
  "an3:11.2.3_2": "anulomikesu dhammesu samādapeti.",
  "an3:11.2.4_0": "Imehi kho, bhikkhave,",
  "an3:11.2.4_1": "tīhi dhammehi samannāgato ñāto bhikkhu bahujanahitāya paṭipanno hoti bahujanasukhāya,",
  "an3:11.2.4_2": "bahuno janassa atthāya hitāya sukhāya devamanussānan”ti.",
  "an3:11.2.5_0": "Paṭhamaṁ. ",
  "an3:12.0.1_0": "Aṅguttara Nikāya 3 ",
  "an3:12.0.2_0": "2. Rathakāravagga ",
  "an3:12.0.3_0": "12. Sāraṇīyasutta ",
  "an3:12.1.1_0": "“Tīṇimāni, bhikkhave,",
  "an3:12.1.1_1": "rañño khattiyassa muddhāvasittassa yāvajīvaṁ sāraṇīyāni bhavanti.",
  "an3:12.1.2_0": "Katamāni tīṇi? ",
  "an3:12.1.3_0": "Yasmiṁ, bhikkhave,",
  "an3:12.1.3_1": "padese rājā khattiyo muddhāvasitto jāto hoti.",
  "an3:12.1.4_0": "Idaṁ, bhikkhave,",
  "an3:12.1.4_1": "paṭhamaṁ rañño khattiyassa muddhāvasittassa yāvajīvaṁ sāraṇīyaṁ hoti.",
  "an3:12.2.1_0": "Puna caparaṁ, bhikkhave,",
  "an3:12.2.1_1": "yasmiṁ padese rājā khattiyo muddhāvasitto hoti.",
  "an3:12.2.2_0": "Idaṁ, bhikkhave,",
  "an3:12.2.2_1": "dutiyaṁ rañño khattiyassa muddhāvasittassa yāvajīvaṁ sāraṇīyaṁ hoti.",
  "an3:12.3.1_0": "Puna caparaṁ, bhikkhave,",
  "an3:12.3.1_1": "yasmiṁ padese rājā khattiyo muddhāvasitto saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati.",
  "an3:12.3.2_0": "Idaṁ, bhikkhave,",
  "an3:12.3.2_1": "tatiyaṁ rañño khattiyassa muddhāvasittassa yāvajīvaṁ sāraṇīyaṁ hoti.",
  "an3:12.3.3_0": "Imāni kho, bhikkhave,",
  "an3:12.3.3_1": "tīṇi rañño khattiyassa muddhāvasittassa yāvajīvaṁ sāraṇīyāni bhavanti.",
  "an3:12.4.1_0": "Evamevaṁ kho, bhikkhave,",
  "an3:12.4.1_1": "tīṇimāni bhikkhussa yāvajīvaṁ sāraṇīyāni bhavanti.",
  "an3:12.4.2_0": "Katamāni tīṇi? ",
  "an3:12.4.3_0": "Yasmiṁ, bhikkhave,",
  "an3:12.4.3_1": "padese bhikkhu kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajito hoti.",
  "an3:12.4.4_0": "Idaṁ, bhikkhave,",
  "an3:12.4.4_1": "paṭhamaṁ bhikkhussa yāvajīvaṁ sāraṇīyaṁ hoti.",
  "an3:12.5.1_0": "Puna caparaṁ, bhikkhave,",
  "an3:12.5.1_1": "yasmiṁ padese bhikkhu ‘idaṁ dukkhan’ti yathābhūtaṁ pajānāti,",
  "an3:12.5.1_2": "‘ayaṁ dukkhasamudayo’ti yathābhūtaṁ pajānāti,",
  "an3:12.5.1_3": "‘ayaṁ dukkhanirodho’ti yathābhūtaṁ pajānāti,",
  "an3:12.5.1_4": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:12.5.2_0": "Idaṁ, bhikkhave,",
  "an3:12.5.2_1": "dutiyaṁ bhikkhussa yāvajīvaṁ sāraṇīyaṁ hoti.",
  "an3:12.6.1_0": "Puna caparaṁ, bhikkhave,",
  "an3:12.6.1_1": "yasmiṁ padese bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an3:12.6.2_0": "Idaṁ, bhikkhave,",
  "an3:12.6.2_1": "tatiyaṁ bhikkhussa yāvajīvaṁ sāraṇīyaṁ hoti.",
  "an3:12.6.3_0": "Imāni kho, bhikkhave,",
  "an3:12.6.3_1": "tīṇi bhikkhussa yāvajīvaṁ sāraṇīyāni bhavantī”ti.",
  "an3:12.6.4_0": "Dutiyaṁ. ",
  "an3:13.0.1_0": "Aṅguttara Nikāya 3 ",
  "an3:13.0.2_0": "2. Rathakāravagga ",
  "an3:13.0.3_0": "13. Āsaṁsasutta ",
  "an3:13.1.1_0": "“Tayome, bhikkhave,",
  "an3:13.1.1_1": "puggalā santo saṁvijjamānā lokasmiṁ.",
  "an3:13.1.2_0": "Katame tayo? ",
  "an3:13.1.3_0": "Nirāso, āsaṁso, vigatāso. ",
  "an3:13.1.4_0": "Katamo ca, bhikkhave puggalo nirāso? ",
  "an3:13.1.5_0": "Idha, bhikkhave,",
  "an3:13.1.5_1": "ekacco puggalo nīce kule paccājāto hoti,",
  "an3:13.1.5_2": "caṇḍālakule vā venakule vā nesādakule vā rathakārakule vā pukkusakule vā dalidde appannapānabhojane kasiravuttike,",
  "an3:13.1.5_3": "yattha kasirena ghāsacchādo labbhati.",
  "an3:13.1.6_0": "So ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato vā,",
  "an3:13.1.6_1": "na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.",
  "an3:13.1.7_0": "So suṇāti: ",
  "an3:13.1.8_0": "‘itthannāmo kira khattiyo khattiyehi khattiyābhisekena abhisitto’ti. ",
  "an3:13.1.9_0": "Tassa na evaṁ hoti: ",
  "an3:13.1.10_0": "‘kudāssu nāma mampi khattiyā khattiyābhisekena abhisiñcissantī’ti. ",
  "an3:13.1.11_0": "Ayaṁ vuccati, bhikkhave, puggalo nirāso. ",
  "an3:13.2.1_0": "Katamo ca, bhikkhave, puggalo āsaṁso? ",
  "an3:13.2.2_0": "Idha, bhikkhave,",
  "an3:13.2.2_1": "rañño khattiyassa muddhāvasittassa jeṭṭho putto hoti ābhiseko anabhisitto acalappatto.",
  "an3:13.2.3_0": "So suṇāti: ",
  "an3:13.2.4_0": "‘itthannāmo kira khattiyo khattiyehi khattiyābhisekena abhisitto’ti. ",
  "an3:13.2.5_0": "Tassa evaṁ hoti: ",
  "an3:13.2.6_0": "‘kudāssu nāma mampi khattiyā khattiyābhisekena abhisiñcissantī’ti. ",
  "an3:13.2.7_0": "Ayaṁ vuccati, bhikkhave, puggalo āsaṁso. ",
  "an3:13.3.1_0": "Katamo ca, bhikkhave, puggalo vigatāso? ",
  "an3:13.3.2_0": "Idha, bhikkhave,",
  "an3:13.3.2_1": "rājā hoti khattiyo muddhāvasitto.",
  "an3:13.3.3_0": "So suṇāti: ",
  "an3:13.3.4_0": "‘itthannāmo kira khattiyo khattiyehi khattiyābhisekena abhisitto’ti. ",
  "an3:13.3.5_0": "Tassa na evaṁ hoti: ",
  "an3:13.3.6_0": "‘kudāssu nāma mampi khattiyā khattiyābhisekena abhisiñcissantī’ti. ",
  "an3:13.3.7_0": "Taṁ kissa hetu? ",
  "an3:13.3.8_0": "Yā hissa, bhikkhave,",
  "an3:13.3.8_1": "pubbe anabhisittassa abhisekāsā sā paṭippassaddhā.",
  "an3:13.3.9_0": "Ayaṁ vuccati, bhikkhave, puggalo vigatāso. ",
  "an3:13.3.10_0": "Ime kho, bhikkhave,",
  "an3:13.3.10_1": "tayo puggalā santo saṁvijjamānā lokasmiṁ.",
  "an3:13.4.1_0": "Evamevaṁ kho, bhikkhave,",
  "an3:13.4.1_1": "tayo puggalā santo saṁvijjamānā bhikkhūsu.",
  "an3:13.4.2_0": "Katame tayo? ",
  "an3:13.4.3_0": "Nirāso, āsaṁso, vigatāso. ",
  "an3:13.4.4_0": "Katamo ca, bhikkhave, puggalo nirāso? ",
  "an3:13.4.5_0": "Idha, bhikkhave,",
  "an3:13.4.5_1": "ekacco puggalo dussīlo hoti pāpadhammo asuci saṅkassarasamācāro paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti avassuto kasambujāto.",
  "an3:13.4.6_0": "So suṇāti: ",
  "an3:13.4.7_0": "‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti. ",
  "an3:13.4.8_0": "Tassa na evaṁ hoti: ",
  "an3:13.4.9_0": "‘kudāssu nāma ahampi āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissāmī’ti. ",
  "an3:13.4.10_0": "Ayaṁ vuccati, bhikkhave, puggalo nirāso. ",
  "an3:13.5.1_0": "Katamo ca, bhikkhave, puggalo āsaṁso? ",
  "an3:13.5.2_0": "Idha, bhikkhave,",
  "an3:13.5.2_1": "bhikkhu sīlavā hoti kalyāṇadhammo.",
  "an3:13.5.3_0": "So suṇāti: ",
  "an3:13.5.4_0": "‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti. ",
  "an3:13.5.5_0": "Tassa evaṁ hoti: ",
  "an3:13.5.6_0": "‘kudāssu nāma ahampi āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissāmī’ti. ",
  "an3:13.5.7_0": "Ayaṁ vuccati, bhikkhave, puggalo āsaṁso. ",
  "an3:13.6.1_0": "Katamo ca, bhikkhave, puggalo vigatāso? ",
  "an3:13.6.2_0": "Idha, bhikkhave, bhikkhu arahaṁ hoti khīṇāsavo. ",
  "an3:13.6.3_0": "So suṇāti: ",
  "an3:13.6.4_0": "‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti. ",
  "an3:13.6.5_0": "Tassa na evaṁ hoti: ",
  "an3:13.6.6_0": "‘kudāssu nāma ahampi āsavānaṁ khayā …pe… sacchikatvā upasampajja viharissāmī’ti. ",
  "an3:13.6.7_0": "Taṁ kissa hetu? ",
  "an3:13.6.8_0": "Yā hissa, bhikkhave,",
  "an3:13.6.8_1": "pubbe avimuttassa vimuttāsā sā paṭippassaddhā.",
  "an3:13.6.9_0": "Ayaṁ vuccati, bhikkhave, puggalo vigatāso. ",
  "an3:13.6.10_0": "Ime kho, bhikkhave,",
  "an3:13.6.10_1": "tayo puggalā santo saṁvijjamānā bhikkhūsū”ti.",
  "an3:13.6.11_0": "Tatiyaṁ. ",
  "an3:14.0.1_0": "Aṅguttara Nikāya 3 ",
  "an3:14.0.2_0": "2. Rathakāravagga ",
  "an3:14.0.3_0": "14. Cakkavattisutta ",
  "an3:14.1.1_0": "“Yopi so, bhikkhave,",
  "an3:14.1.1_1": "rājā cakkavattī dhammiko dhammarājā sopi na arājakaṁ cakkaṁ vattetī”ti.",
  "an3:14.1.2_0": "Evaṁ vutte,",
  "an3:14.1.2_1": "aññataro bhikkhu bhagavantaṁ etadavoca:",
  "an3:14.1.3_0": "“ko pana, bhante,",
  "an3:14.1.3_1": "rañño cakkavattissa dhammikassa dhammarañño rājā”ti?",
  "an3:14.1.4_0": "“Dhammo, bhikkhū”ti bhagavā avoca: ",
  "an3:14.1.5_0": "“idha, bhikkhu,",
  "an3:14.1.5_1": "rājā cakkavattī dhammiko dhammarājā dhammaṁyeva nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati antojanasmiṁ.",
  "an3:14.2.1_0": "Puna caparaṁ, bhikkhu,",
  "an3:14.2.1_1": "rājā cakkavattī dhammiko dhammarājā dhammaṁyeva nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati khattiyesu, anuyantesu, balakāyasmiṁ, brāhmaṇagahapatikesu, negamajānapadesu, samaṇabrāhmaṇesu, migapakkhīsu.",
  "an3:14.2.2_0": "Sa kho so bhikkhu rājā cakkavattī dhammiko dhammarājā dhammaṁyeva nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahitvā antojanasmiṁ,",
  "an3:14.2.2_1": "dhammikaṁ rakkhāvaraṇaguttiṁ saṁvidahitvā khattiyesu …pe… anuyantesu, balakāyasmiṁ, brāhmaṇagahapatikesu, negamajānapadesu, samaṇabrāhmaṇesu, migapakkhīsu, dhammeneva cakkaṁ vatteti.",
  "an3:14.2.3_0": "Taṁ hoti cakkaṁ appaṭivattiyaṁ kenaci manussabhūtena paccatthikena pāṇinā. ",
  "an3:14.3.1_0": "Evamevaṁ kho, bhikkhu,",
  "an3:14.3.1_1": "tathāgato arahaṁ sammāsambuddho dhammiko dhammarājā dhammaṁyeva nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati kāyakammasmiṁ:",
  "an3:14.3.2_0": "‘evarūpaṁ kāyakammaṁ sevitabbaṁ,",
  "an3:14.3.2_1": "evarūpaṁ kāyakammaṁ na sevitabban’ti.",
  "an3:14.4.1_0": "Puna caparaṁ, bhikkhu,",
  "an3:14.4.1_1": "tathāgato arahaṁ sammāsambuddho dhammiko dhammarājā dhammaṁyeva nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati vacīkammasmiṁ:",
  "an3:14.4.2_0": "‘evarūpaṁ vacīkammaṁ sevitabbaṁ,",
  "an3:14.4.2_1": "evarūpaṁ vacīkammaṁ na sevitabban’ti …pe… manokammasmiṁ:",
  "an3:14.4.3_0": "‘evarūpaṁ manokammaṁ sevitabbaṁ,",
  "an3:14.4.3_1": "evarūpaṁ manokammaṁ na sevitabban’ti.",
  "an3:14.5.1_0": "Sa kho so, bhikkhu,",
  "an3:14.5.1_1": "tathāgato arahaṁ sammāsambuddho dhammiko dhammarājā dhammaṁyeva nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahitvā kāyakammasmiṁ,",
  "an3:14.5.1_2": "dhammikaṁ rakkhāvaraṇaguttiṁ saṁvidahitvā vacīkammasmiṁ,",
  "an3:14.5.1_3": "dhammikaṁ rakkhāvaraṇaguttiṁ saṁvidahitvā manokammasmiṁ,",
  "an3:14.5.1_4": "dhammeneva anuttaraṁ dhammacakkaṁ pavatteti.",
  "an3:14.5.2_0": "Taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti. ",
  "an3:14.5.3_0": "Catutthaṁ. ",
  "an3:15.0.1_0": "Aṅguttara Nikāya 3 ",
  "an3:15.0.2_0": "2. Rathakāravagga ",
  "an3:15.0.3_0": "15. Sacetanasutta ",
  "an3:15.1.1_0": "Ekaṁ samayaṁ bhagavā bārāṇasiyaṁ viharati isipatane migadāye. ",
  "an3:15.1.2_0": "Tatra kho bhagavā bhikkhū āmantesi: ",
  "an3:15.1.3_0": "“bhikkhavo”ti. ",
  "an3:15.1.4_0": "“Bhadante”ti te bhikkhū bhagavato paccassosuṁ. ",
  "an3:15.1.5_0": "Bhagavā etadavoca: ",
  "an3:15.2.1_0": "“Bhūtapubbaṁ, bhikkhave, rājā ahosi sacetano nāma. ",
  "an3:15.2.2_0": "Atha kho, bhikkhave,",
  "an3:15.2.2_1": "rājā sacetano rathakāraṁ āmantesi:",
  "an3:15.2.3_0": "‘ito me, samma rathakāra,",
  "an3:15.2.3_1": "channaṁ māsānaṁ accayena saṅgāmo bhavissati.",
  "an3:15.2.4_0": "Sakkhissasi me, samma rathakāra, navaṁ cakkayugaṁ kātun’ti? ",
  "an3:15.2.5_0": "‘Sakkomi, devā’ti kho, bhikkhave,",
  "an3:15.2.5_1": "rathakāro rañño sacetanassa paccassosi.",
  "an3:15.2.6_0": "Atha kho, bhikkhave,",
  "an3:15.2.6_1": "rathakāro chahi māsehi chārattūnehi ekaṁ cakkaṁ niṭṭhāpesi.",
  "an3:15.2.7_0": "Atha kho, bhikkhave,",
  "an3:15.2.7_1": "rājā sacetano rathakāraṁ āmantesi:",
  "an3:15.2.8_0": "‘ito me, samma rathakāra,",
  "an3:15.2.8_1": "channaṁ divasānaṁ accayena saṅgāmo bhavissati,",
  "an3:15.2.8_2": "niṭṭhitaṁ navaṁ cakkayugan’ti?",
  "an3:15.2.9_0": "‘Imehi kho, deva,",
  "an3:15.2.9_1": "chahi māsehi chārattūnehi ekaṁ cakkaṁ niṭṭhitan’ti.",
  "an3:15.2.10_0": "‘Sakkhissasi pana me, samma rathakāra,",
  "an3:15.2.10_1": "imehi chahi divasehi dutiyaṁ cakkaṁ niṭṭhāpetun’ti?",
  "an3:15.2.11_0": "‘Sakkomi, devā’ti kho, bhikkhave,",
  "an3:15.2.11_1": "rathakāro chahi divasehi dutiyaṁ cakkaṁ niṭṭhāpetvā navaṁ cakkayugaṁ ādāya yena rājā sacetano tenupasaṅkami;",
  "an3:15.2.11_2": "upasaṅkamitvā rājānaṁ sacetanaṁ etadavoca:",
  "an3:15.2.12_0": "‘idaṁ te, deva, navaṁ cakkayugaṁ niṭṭhitan’ti. ",
  "an3:15.2.13_0": "‘Yañca te idaṁ, samma rathakāra,",
  "an3:15.2.13_1": "cakkaṁ chahi māsehi niṭṭhitaṁ chārattūnehi yañca te idaṁ cakkaṁ chahi divasehi niṭṭhitaṁ, imesaṁ kiṁ nānākaraṇaṁ?",
  "an3:15.2.14_0": "Nesāhaṁ kiñci nānākaraṇaṁ passāmī’ti. ",
  "an3:15.2.15_0": "‘Atthesaṁ, deva, nānākaraṇaṁ. ",
  "an3:15.2.16_0": "Passatu devo nānākaraṇan’ti. ",
  "an3:15.3.1_0": "Atha kho, bhikkhave,",
  "an3:15.3.1_1": "rathakāro yaṁ taṁ cakkaṁ chahi divasehi niṭṭhitaṁ taṁ pavattesi.",
  "an3:15.3.2_0": "Taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā ciṅgulāyitvā bhūmiyaṁ papati. ",
  "an3:15.3.3_0": "Yaṁ pana taṁ cakkaṁ chahi māsehi niṭṭhitaṁ chārattūnehi taṁ pavattesi. ",
  "an3:15.3.4_0": "Taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā akkhāhataṁ maññe aṭṭhāsi. ",
  "an3:15.4.1_0": "‘Ko nu kho, samma rathakāra,",
  "an3:15.4.1_1": "hetu ko paccayo yamidaṁ cakkaṁ chahi divasehi niṭṭhitaṁ taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā ciṅgulāyitvā bhūmiyaṁ papati?",
  "an3:15.4.2_0": "Ko pana, samma rathakāra,",
  "an3:15.4.2_1": "hetu ko paccayo yamidaṁ cakkaṁ chahi māsehi niṭṭhitaṁ chārattūnehi taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā akkhāhataṁ maññe aṭṭhāsī’ti?",
  "an3:15.4.3_0": "‘Yamidaṁ, deva,",
  "an3:15.4.3_1": "cakkaṁ chahi divasehi niṭṭhitaṁ tassa nemipi savaṅkā sadosā sakasāvā,",
  "an3:15.4.3_2": "arāpi savaṅkā sadosā sakasāvā,",
  "an3:15.4.3_3": "nābhipi savaṅkā sadosā sakasāvā.",
  "an3:15.4.4_0": "Taṁ nemiyāpi savaṅkattā sadosattā sakasāvattā,",
  "an3:15.4.4_1": "arānampi savaṅkattā sadosattā sakasāvattā,",
  "an3:15.4.4_2": "nābhiyāpi savaṅkattā sadosattā sakasāvattā pavattitaṁ samānaṁ yāvatikā abhisaṅkhārassa gati tāvatikaṁ gantvā ciṅgulāyitvā bhūmiyaṁ papati.",
  "an3:15.4.5_0": "Yaṁ pana taṁ, deva,",
  "an3:15.4.5_1": "cakkaṁ chahi māsehi niṭṭhitaṁ chārattūnehi tassa nemipi avaṅkā adosā akasāvā, arāpi avaṅkā adosā akasāvā, nābhipi avaṅkā adosā akasāvā.",
  "an3:15.4.6_0": "Taṁ nemiyāpi avaṅkattā adosattā akasāvattā,",
  "an3:15.4.6_1": "arānampi avaṅkattā adosattā akasāvattā,",
  "an3:15.4.6_2": "nābhiyāpi avaṅkattā adosattā akasāvattā pavattitaṁ samānaṁ yāvatikā abhisaṅkhārassa gati tāvatikaṁ gantvā akkhāhataṁ maññe aṭṭhāsī’ti.",
  "an3:15.5.1_0": "Siyā kho pana, bhikkhave, tumhākaṁ evamassa: ",
  "an3:15.5.2_0": "‘añño nūna tena samayena so rathakāro ahosī’ti. ",
  "an3:15.5.3_0": "Na kho panetaṁ, bhikkhave, evaṁ daṭṭhabbaṁ. ",
  "an3:15.5.4_0": "Ahaṁ tena samayena so rathakāro ahosiṁ. ",
  "an3:15.5.5_0": "Tadāhaṁ, bhikkhave,",
  "an3:15.5.5_1": "kusalo dāruvaṅkānaṁ dārudosānaṁ dārukasāvānaṁ.",
  "an3:15.5.6_0": "Etarahi kho panāhaṁ, bhikkhave,",
  "an3:15.5.6_1": "arahaṁ sammāsambuddho kusalo kāyavaṅkānaṁ kāyadosānaṁ kāyakasāvānaṁ,",
  "an3:15.5.6_2": "kusalo vacīvaṅkānaṁ vacīdosānaṁ vacīkasāvānaṁ,",
  "an3:15.5.6_3": "kusalo manovaṅkānaṁ manodosānaṁ manokasāvānaṁ.",
  "an3:15.5.7_0": "Yassa kassaci, bhikkhave,",
  "an3:15.5.7_1": "bhikkhussa vā bhikkhuniyā vā kāyavaṅko appahīno kāyadoso kāyakasāvo,",
  "an3:15.5.7_2": "vacīvaṅko appahīno vacīdoso vacīkasāvo,",
  "an3:15.5.7_3": "manovaṅko appahīno manodoso manokasāvo, evaṁ papatitā te, bhikkhave, imasmā dhammavinayā,",
  "an3:15.5.7_4": "seyyathāpi taṁ cakkaṁ chahi divasehi niṭṭhitaṁ.",
  "an3:15.6.1_0": "Yassa kassaci, bhikkhave,",
  "an3:15.6.1_1": "bhikkhussa vā bhikkhuniyā vā kāyavaṅko pahīno kāyadoso kāyakasāvo,",
  "an3:15.6.1_2": "vacīvaṅko pahīno vacīdoso vacīkasāvo,",
  "an3:15.6.1_3": "manovaṅko pahīno manodoso manokasāvo, evaṁ patiṭṭhitā te, bhikkhave, imasmiṁ dhammavinaye,",
  "an3:15.6.1_4": "seyyathāpi taṁ cakkaṁ chahi māsehi niṭṭhitaṁ chārattūnehi.",
  "an3:15.7.1_0": "Tasmātiha, bhikkhave, evaṁ sikkhitabbaṁ: ",
  "an3:15.7.2_0": "‘kāyavaṅkaṁ pajahissāma kāyadosaṁ kāyakasāvaṁ,",
  "an3:15.7.2_1": "vacīvaṅkaṁ pajahissāma vacīdosaṁ vacīkasāvaṁ,",
  "an3:15.7.2_2": "manovaṅkaṁ pajahissāma manodosaṁ manokasāvan’ti.",
  "an3:15.7.3_0": "Evañhi vo, bhikkhave, sikkhitabban”ti. ",
  "an3:15.7.4_0": "Pañcamaṁ. ",
  "an3:16.0.1_0": "Aṅguttara Nikāya 3 ",
  "an3:16.0.2_0": "2. Rathakāravagga ",
  "an3:16.0.3_0": "16. Apaṇṇakasutta ",
  "an3:16.1.1_0": "“Tīhi, bhikkhave,",
  "an3:16.1.1_1": "dhammehi samannāgato bhikkhu apaṇṇakapaṭipadaṁ paṭipanno hoti,",
  "an3:16.1.1_2": "yoni cassa āraddhā hoti āsavānaṁ khayāya.",
  "an3:16.1.2_0": "Katamehi tīhi? ",
  "an3:16.1.3_0": "Idha, bhikkhave,",
  "an3:16.1.3_1": "bhikkhu indriyesu guttadvāro hoti, bhojane mattaññū hoti, jāgariyaṁ anuyutto hoti.",
  "an3:16.2.1_0": "Kathañca, bhikkhave,",
  "an3:16.2.1_1": "bhikkhu indriyesu guttadvāro hoti?",
  "an3:16.2.2_0": "Idha, bhikkhave,",
  "an3:16.2.2_1": "bhikkhu cakkhunā rūpaṁ disvā na nimittaggāhī hoti nānubyañjanaggāhī.",
  "an3:16.2.3_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ tassa saṁvarāya paṭipajjati, rakkhati cakkhundriyaṁ,",
  "an3:16.2.3_1": "cakkhundriye saṁvaraṁ āpajjati.",
  "an3:16.2.4_0": "Sotena saddaṁ sutvā … ",
  "an3:16.2.5_0": "ghānena gandhaṁ ghāyitvā … ",
  "an3:16.2.6_0": "jivhāya rasaṁ sāyitvā … ",
  "an3:16.2.7_0": "kāyena phoṭṭhabbaṁ phusitvā … ",
  "an3:16.2.8_0": "manasā dhammaṁ viññāya na nimittaggāhī hoti nānubyañjanaggāhī. ",
  "an3:16.2.9_0": "Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati. ",
  "an3:16.2.10_0": "Evaṁ kho, bhikkhave,",
  "an3:16.2.10_1": "bhikkhu indriyesu guttadvāro hoti.",
  "an3:16.3.1_0": "Kathañca, bhikkhave,",
  "an3:16.3.1_1": "bhikkhu bhojane mattaññū hoti?",
  "an3:16.3.2_0": "Idha, bhikkhave,",
  "an3:16.3.2_1": "bhikkhu paṭisaṅkhā yoniso āhāraṁ āhāreti:",
  "an3:16.3.3_0": "‘neva davāya na madāya na maṇḍanāya na vibhūsanāya,",
  "an3:16.3.3_1": "yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya,",
  "an3:16.3.3_2": "iti purāṇañca vedanaṁ paṭihaṅkhāmi,",
  "an3:16.3.3_3": "navañca vedanaṁ na uppādessāmi,",
  "an3:16.3.3_4": "yātrā ca me bhavissati anavajjatā ca phāsuvihāro cā’ti.",
  "an3:16.3.4_0": "Evaṁ kho, bhikkhave,",
  "an3:16.3.4_1": "bhikkhu bhojane mattaññū hoti.",
  "an3:16.4.1_0": "Kathañca, bhikkhave,",
  "an3:16.4.1_1": "bhikkhu jāgariyaṁ anuyutto hoti?",
  "an3:16.4.2_0": "Idha, bhikkhave,",
  "an3:16.4.2_1": "bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti,",
  "an3:16.4.2_2": "rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti,",
  "an3:16.4.2_3": "rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno uṭṭhānasaññaṁ manasi karitvā,",
  "an3:16.4.2_4": "rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti.",
  "an3:16.4.3_0": "Evaṁ kho, bhikkhave,",
  "an3:16.4.3_1": "bhikkhu jāgariyaṁ anuyutto hoti.",
  "an3:16.4.4_0": "Imehi kho, bhikkhave,",
  "an3:16.4.4_1": "tīhi dhammehi samannāgato bhikkhu apaṇṇakapaṭipadaṁ paṭipanno hoti,",
  "an3:16.4.4_2": "yoni cassa āraddhā hoti āsavānaṁ khayāyā”ti.",
  "an3:16.4.5_0": "Chaṭṭhaṁ. ",
  "an3:17.0.1_0": "Aṅguttara Nikāya 3 ",
  "an3:17.0.2_0": "2. Rathakāravagga ",
  "an3:17.0.3_0": "17. Attabyābādhasutta ",
  "an3:17.1.1_0": "“Tayome, bhikkhave,",
  "an3:17.1.1_1": "dhammā attabyābādhāyapi saṁvattanti,",
  "an3:17.1.1_2": "parabyābādhāyapi saṁvattanti,",
  "an3:17.1.1_3": "ubhayabyābādhāyapi saṁvattanti.",
  "an3:17.1.2_0": "Katame tayo? ",
  "an3:17.1.3_0": "Kāyaduccaritaṁ, vacīduccaritaṁ, manoduccaritaṁ. ",
  "an3:17.1.4_0": "Ime kho, bhikkhave,",
  "an3:17.1.4_1": "tayo dhammā attabyābādhāyapi saṁvattanti,",
  "an3:17.1.4_2": "parabyābādhāyapi saṁvattanti,",
  "an3:17.1.4_3": "ubhayabyābādhāyapi saṁvattanti.",
  "an3:17.2.1_0": "Tayome, bhikkhave,",
  "an3:17.2.1_1": "dhammā nevattabyābādhāyapi saṁvattanti,",
  "an3:17.2.1_2": "na parabyābādhāyapi saṁvattanti,",
  "an3:17.2.1_3": "na ubhayabyābādhāyapi saṁvattanti.",
  "an3:17.2.2_0": "Katame tayo? ",
  "an3:17.2.3_0": "Kāyasucaritaṁ, vacīsucaritaṁ, manosucaritaṁ. ",
  "an3:17.2.4_0": "Ime kho, bhikkhave,",
  "an3:17.2.4_1": "tayo dhammā nevattabyābādhāyapi saṁvattanti,",
  "an3:17.2.4_2": "na parabyābādhāyapi saṁvattanti,",
  "an3:17.2.4_3": "na ubhayabyābādhāyapi saṁvattantī”ti.",
  "an3:17.2.5_0": "Sattamaṁ. ",
  "an3:18.0.1_0": "Aṅguttara Nikāya 3 ",
  "an3:18.0.2_0": "2. Rathakāravagga ",
  "an3:18.0.3_0": "18. Devalokasutta ",
  "an3:18.1.1_0": "“Sace vo, bhikkhave,",
  "an3:18.1.1_1": "aññatitthiyā paribbājakā evaṁ puccheyyuṁ:",
  "an3:18.1.2_0": "‘devalokūpapattiyā, āvuso,",
  "an3:18.1.2_1": "samaṇe gotame brahmacariyaṁ vussathā’ti?",
  "an3:18.1.3_0": "Nanu tumhe, bhikkhave,",
  "an3:18.1.3_1": "evaṁ puṭṭhā aṭṭīyeyyātha harāyeyyātha jiguccheyyāthā”ti?",
  "an3:18.1.4_0": "“Evaṁ, bhante”. ",
  "an3:18.1.5_0": "“Iti kira tumhe, bhikkhave,",
  "an3:18.1.5_1": "dibbena āyunā aṭṭīyatha harāyatha jigucchatha,",
  "an3:18.1.5_2": "dibbena vaṇṇena dibbena sukhena dibbena yasena dibbenādhipateyyena aṭṭīyatha harāyatha jigucchatha;",
  "an3:18.1.6_0": "pageva kho pana, bhikkhave,",
  "an3:18.1.6_1": "tumhehi kāyaduccaritena aṭṭīyitabbaṁ harāyitabbaṁ jigucchitabbaṁ,",
  "an3:18.1.6_2": "vacīduccaritena … manoduccaritena aṭṭīyitabbaṁ harāyitabbaṁ jigucchitabban”ti.",
  "an3:18.1.7_0": "Aṭṭhamaṁ. ",
  "an3:19.0.1_0": "Aṅguttara Nikāya 3 ",
  "an3:19.0.2_0": "2. Rathakāravagga ",
  "an3:19.0.3_0": "19. Paṭhamapāpaṇikasutta ",
  "an3:19.1.1_0": "“Tīhi, bhikkhave,",
  "an3:19.1.1_1": "aṅgehi samannāgato pāpaṇiko abhabbo anadhigataṁ vā bhogaṁ adhigantuṁ,",
  "an3:19.1.1_2": "adhigataṁ vā bhogaṁ phātiṁ kātuṁ.",
  "an3:19.1.2_0": "Katamehi tīhi? ",
  "an3:19.1.3_0": "Idha, bhikkhave,",
  "an3:19.1.3_1": "pāpaṇiko pubbaṇhasamayaṁ na sakkaccaṁ kammantaṁ adhiṭṭhāti,",
  "an3:19.1.3_2": "majjhanhikasamayaṁ na sakkaccaṁ kammantaṁ adhiṭṭhāti,",
  "an3:19.1.3_3": "sāyanhasamayaṁ na sakkaccaṁ kammantaṁ adhiṭṭhāti.",
  "an3:19.1.4_0": "Imehi kho, bhikkhave,",
  "an3:19.1.4_1": "tīhi aṅgehi samannāgato pāpaṇiko abhabbo anadhigataṁ vā bhogaṁ adhigantuṁ,",
  "an3:19.1.4_2": "adhigataṁ vā bhogaṁ phātiṁ kātuṁ.",
  "an3:19.2.1_0": "Evamevaṁ kho, bhikkhave,",
  "an3:19.2.1_1": "tīhi dhammehi samannāgato bhikkhu abhabbo anadhigataṁ vā kusalaṁ dhammaṁ adhigantuṁ,",
  "an3:19.2.1_2": "adhigataṁ vā kusalaṁ dhammaṁ phātiṁ kātuṁ.",
  "an3:19.2.2_0": "Katamehi tīhi? ",
  "an3:19.2.3_0": "Idha, bhikkhave,",
  "an3:19.2.3_1": "bhikkhu pubbaṇhasamayaṁ na sakkaccaṁ samādhinimittaṁ adhiṭṭhāti,",
  "an3:19.2.3_2": "majjhanhikasamayaṁ na sakkaccaṁ samādhinimittaṁ adhiṭṭhāti,",
  "an3:19.2.3_3": "sāyanhasamayaṁ na sakkaccaṁ samādhinimittaṁ adhiṭṭhāti.",
  "an3:19.2.4_0": "Imehi kho, bhikkhave,",
  "an3:19.2.4_1": "tīhi dhammehi samannāgato bhikkhu abhabbo anadhigataṁ vā kusalaṁ dhammaṁ adhigantuṁ,",
  "an3:19.2.4_2": "adhigataṁ vā kusalaṁ dhammaṁ phātiṁ kātuṁ.",
  "an3:19.3.1_0": "Tīhi, bhikkhave,",
  "an3:19.3.1_1": "aṅgehi samannāgato pāpaṇiko bhabbo anadhigataṁ vā bhogaṁ adhigantuṁ,",
  "an3:19.3.1_2": "adhigataṁ vā bhogaṁ phātiṁ kātuṁ.",
  "an3:19.3.2_0": "Katamehi tīhi? ",
  "an3:19.3.3_0": "Idha, bhikkhave,",
  "an3:19.3.3_1": "pāpaṇiko pubbaṇhasamayaṁ sakkaccaṁ kammantaṁ adhiṭṭhāti,",
  "an3:19.3.3_2": "majjhanhikasamayaṁ …pe… sāyanhasamayaṁ sakkaccaṁ kammantaṁ adhiṭṭhāti.",
  "an3:19.3.4_0": "Imehi kho, bhikkhave,",
  "an3:19.3.4_1": "tīhi aṅgehi samannāgato pāpaṇiko bhabbo anadhigataṁ vā bhogaṁ adhigantuṁ,",
  "an3:19.3.4_2": "adhigataṁ vā bhogaṁ phātiṁ kātuṁ.",
  "an3:19.4.1_0": "Evamevaṁ kho, bhikkhave,",
  "an3:19.4.1_1": "tīhi dhammehi samannāgato bhikkhu bhabbo anadhigataṁ vā kusalaṁ dhammaṁ adhigantuṁ,",
  "an3:19.4.1_2": "adhigataṁ vā kusalaṁ dhammaṁ phātiṁ kātuṁ.",
  "an3:19.4.2_0": "Katamehi tīhi? ",
  "an3:19.4.3_0": "Idha, bhikkhave,",
  "an3:19.4.3_1": "bhikkhu pubbaṇhasamayaṁ sakkaccaṁ samādhinimittaṁ adhiṭṭhāti,",
  "an3:19.4.3_2": "majjhanhikasamayaṁ …pe… sāyanhasamayaṁ sakkaccaṁ samādhinimittaṁ adhiṭṭhāti.",
  "an3:19.4.4_0": "Imehi kho, bhikkhave,",
  "an3:19.4.4_1": "tīhi dhammehi samannāgato bhikkhu bhabbo anadhigataṁ vā kusalaṁ dhammaṁ adhigantuṁ,",
  "an3:19.4.4_2": "adhigataṁ vā kusalaṁ dhammaṁ phātiṁ kātun”ti.",
  "an3:19.4.5_0": "Navamaṁ. ",
  "an3:20.0.1_0": "Aṅguttara Nikāya 3 ",
  "an3:20.0.2_0": "2. Rathakāravagga ",
  "an3:20.0.3_0": "20. Dutiyapāpaṇikasutta ",
  "an3:20.1.1_0": "“Tīhi, bhikkhave,",
  "an3:20.1.1_1": "aṅgehi samannāgato pāpaṇiko nacirasseva mahattaṁ vepullattaṁ pāpuṇāti bhogesu.",
  "an3:20.1.2_0": "Katamehi tīhi? ",
  "an3:20.1.3_0": "Idha, bhikkhave,",
  "an3:20.1.3_1": "pāpaṇiko cakkhumā ca hoti vidhuro ca nissayasampanno ca.",
  "an3:20.1.4_0": "Kathañca, bhikkhave, pāpaṇiko cakkhumā hoti? ",
  "an3:20.1.5_0": "Idha, bhikkhave, pāpaṇiko paṇiyaṁ jānāti: ",
  "an3:20.1.6_0": "‘idaṁ paṇiyaṁ evaṁ kītaṁ, evaṁ vikkayamānaṁ, ettakaṁ mūlaṁ bhavissati, ettako udayo’ti. ",
  "an3:20.1.7_0": "Evaṁ kho, bhikkhave, pāpaṇiko cakkhumā hoti. ",
  "an3:20.2.1_0": "Kathañca, bhikkhave, pāpaṇiko vidhuro hoti? ",
  "an3:20.2.2_0": "Idha, bhikkhave,",
  "an3:20.2.2_1": "pāpaṇiko kusalo hoti paṇiyaṁ ketuñca vikketuñca.",
  "an3:20.2.3_0": "Evaṁ kho, bhikkhave, pāpaṇiko vidhuro hoti. ",
  "an3:20.3.1_0": "Kathañca, bhikkhave,",
  "an3:20.3.1_1": "pāpaṇiko nissayasampanno hoti?",
  "an3:20.3.2_0": "Idha, bhikkhave,",
  "an3:20.3.2_1": "pāpaṇikaṁ ye te gahapatī vā gahapatiputtā vā aḍḍhā mahaddhanā mahābhogā te evaṁ jānanti:",
  "an3:20.3.3_0": "‘ayaṁ kho bhavaṁ pāpaṇiko cakkhumā vidhuro ca paṭibalo puttadārañca posetuṁ,",
  "an3:20.3.3_1": "amhākañca kālena kālaṁ anuppadātun’ti.",
  "an3:20.3.4_0": "Te naṁ bhogehi nipatanti: ",
  "an3:20.3.5_0": "‘ito, samma pāpaṇika,",
  "an3:20.3.5_1": "bhoge karitvā puttadārañca posehi,",
  "an3:20.3.5_2": "amhākañca kālena kālaṁ anuppadehī’ti.",
  "an3:20.3.6_0": "Evaṁ kho, bhikkhave,",
  "an3:20.3.6_1": "pāpaṇiko nissayasampanno hoti.",
  "an3:20.3.7_0": "Imehi kho, bhikkhave,",
  "an3:20.3.7_1": "tīhi aṅgehi samannāgato pāpaṇiko nacirasseva mahattaṁ vepullattaṁ pāpuṇāti bhogesu.",
  "an3:20.4.1_0": "Evamevaṁ kho, bhikkhave,",
  "an3:20.4.1_1": "tīhi dhammehi samannāgato bhikkhu nacirasseva mahattaṁ vepullattaṁ pāpuṇāti kusalesu dhammesu.",
  "an3:20.4.2_0": "Katamehi tīhi? ",
  "an3:20.4.3_0": "Idha, bhikkhave,",
  "an3:20.4.3_1": "bhikkhu cakkhumā ca hoti vidhuro ca nissayasampanno ca.",
  "an3:20.4.4_0": "Kathañca, bhikkhave, bhikkhu cakkhumā hoti? ",
  "an3:20.4.5_0": "Idha, bhikkhave,",
  "an3:20.4.5_1": "bhikkhu ‘idaṁ dukkhan’ti yathābhūtaṁ pajānāti,",
  "an3:20.4.5_2": "‘ayaṁ dukkhasamudayo’ti yathābhūtaṁ pajānāti,",
  "an3:20.4.5_3": "‘ayaṁ dukkhanirodho’ti yathābhūtaṁ pajānāti,",
  "an3:20.4.5_4": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:20.4.6_0": "Evaṁ kho, bhikkhave, bhikkhu cakkhumā hoti. ",
  "an3:20.5.1_0": "Kathañca, bhikkhave, bhikkhu vidhuro hoti? ",
  "an3:20.5.2_0": "Idha, bhikkhave,",
  "an3:20.5.2_1": "bhikkhu āraddhavīriyo viharati akusalānaṁ dhammānaṁ pahānāya,",
  "an3:20.5.2_2": "kusalānaṁ dhammānaṁ upasampadāya,",
  "an3:20.5.2_3": "thāmavā daḷhaparakkamo anikkhittadhuro kusalesu dhammesu.",
  "an3:20.5.3_0": "Evaṁ kho, bhikkhave, bhikkhu vidhuro hoti. ",
  "an3:20.6.1_0": "Kathañca, bhikkhave, bhikkhu nissayasampanno hoti? ",
  "an3:20.6.2_0": "Idha, bhikkhave,",
  "an3:20.6.2_1": "bhikkhu ye te bhikkhū bahussutā āgatāgamā dhammadharā vinayadharā mātikādharā te kālena kālaṁ upasaṅkamitvā paripucchati paripañhati:",
  "an3:20.6.3_0": "‘idaṁ, bhante, kathaṁ, imassa ko attho’ti? ",
  "an3:20.6.4_0": "Tassa te āyasmanto avivaṭañceva vivaranti,",
  "an3:20.6.4_1": "anuttānīkatañca uttānīkaronti,",
  "an3:20.6.4_2": "anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "an3:20.6.5_0": "Evaṁ kho, bhikkhave, bhikkhu nissayasampanno hoti. ",
  "an3:20.6.6_0": "Imehi kho, bhikkhave,",
  "an3:20.6.6_1": "tīhi dhammehi samannāgato bhikkhu nacirasseva mahattaṁ vepullattaṁ pāpuṇāti kusalesu dhammesū”ti.",
  "an3:20.6.7_0": "Dasamaṁ. ",
  "an3:20.6.8_0": "Paṭhamabhāṇavāro niṭṭhito.",
  "an3:20.6.9_0": "Rathakāravaggo dutiyo. ",
  "an3:20.7.0_0": "Tassuddānaṁ",
  "an3:20.7.1_0": "Ñāto sāraṇīyo bhikkhu, ",
  "an3:20.7.2_0": "cakkavattī sacetano; ",
  "an3:20.7.3_0": "Apaṇṇakattā devo ca, ",
  "an3:20.7.4_0": "duve pāpaṇikena cāti. ",
  "an3:21.0.1_0": "Aṅguttara Nikāya 3 ",
  "an3:21.0.2_0": "3. Puggalavagga ",
  "an3:21.0.3_0": "21. Samiddhasutta ",
  "an3:21.1.1_0": "Evaṁ me sutaṁ—",
  "an3:21.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an3:21.1.3_0": "Atha kho āyasmā ca samiddho āyasmā ca mahākoṭṭhiko yenāyasmā sāriputto tenupasaṅkamiṁsu;",
  "an3:21.1.3_1": "upasaṅkamitvā āyasmatā sāriputtena saddhiṁ sammodiṁsu.",
  "an3:21.1.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "an3:21.1.4_1": "Ekamantaṁ nisinnaṁ kho āyasmantaṁ samiddhaṁ āyasmā sāriputto etadavoca:",
  "an3:21.2.1_0": "“Tayome, āvuso samiddha,",
  "an3:21.2.1_1": "puggalā santo saṁvijjamānā lokasmiṁ.",
  "an3:21.2.2_0": "Katame tayo? ",
  "an3:21.2.3_0": "Kāyasakkhī, diṭṭhippatto, saddhāvimutto. ",
  "an3:21.2.4_0": "Ime kho, āvuso,",
  "an3:21.2.4_1": "tayo puggalā santo saṁvijjamānā lokasmiṁ.",
  "an3:21.2.5_0": "Imesaṁ, āvuso,",
  "an3:21.2.5_1": "tiṇṇaṁ puggalānaṁ katamo te puggalo khamati abhikkantataro ca paṇītataro cā”ti?",
  "an3:21.3.1_0": "“Tayome, āvuso sāriputta,",
  "an3:21.3.1_1": "puggalā santo saṁvijjamānā lokasmiṁ.",
  "an3:21.3.2_0": "Katame tayo? ",
  "an3:21.3.3_0": "Kāyasakkhī, diṭṭhippatto, saddhāvimutto. ",
  "an3:21.3.4_0": "Ime kho, āvuso,",
  "an3:21.3.4_1": "tayo puggalā santo saṁvijjamānā lokasmiṁ.",
  "an3:21.3.5_0": "Imesaṁ, āvuso,",
  "an3:21.3.5_1": "tiṇṇaṁ puggalānaṁ yvāyaṁ puggalo saddhāvimutto,",
  "an3:21.3.5_2": "ayaṁ me puggalo khamati imesaṁ tiṇṇaṁ puggalānaṁ abhikkantataro ca paṇītataro ca.",
  "an3:21.3.6_0": "Taṁ kissa hetu? ",
  "an3:21.3.7_0": "Imassa, āvuso,",
  "an3:21.3.7_1": "puggalassa saddhindriyaṁ adhimattan”ti.",
  "an3:21.4.1_0": "Atha kho āyasmā sāriputto āyasmantaṁ mahākoṭṭhikaṁ etadavoca: ",
  "an3:21.4.2_0": "“tayome, āvuso koṭṭhika,",
  "an3:21.4.2_1": "puggalā santo saṁvijjamānā lokasmiṁ.",
  "an3:21.4.3_0": "Katame tayo? ",
  "an3:21.4.4_0": "Kāyasakkhī, diṭṭhippatto, saddhāvimutto. ",
  "an3:21.4.5_0": "Ime kho, āvuso,",
  "an3:21.4.5_1": "tayo puggalā santo saṁvijjamānā lokasmiṁ.",
  "an3:21.4.6_0": "Imesaṁ, āvuso,",
  "an3:21.4.6_1": "tiṇṇaṁ puggalānaṁ katamo te puggalo khamati abhikkantataro ca paṇītataro cā”ti?",
  "an3:21.5.1_0": "“Tayome, āvuso sāriputta,",
  "an3:21.5.1_1": "puggalā santo saṁvijjamānā lokasmiṁ.",
  "an3:21.5.2_0": "Katame tayo? ",
  "an3:21.5.3_0": "Kāyasakkhī, diṭṭhippatto, saddhāvimutto. ",
  "an3:21.5.4_0": "Ime kho, āvuso,",
  "an3:21.5.4_1": "tayo puggalā santo saṁvijjamānā lokasmiṁ.",
  "an3:21.5.5_0": "Imesaṁ, āvuso,",
  "an3:21.5.5_1": "tiṇṇaṁ puggalānaṁ yvāyaṁ puggalo kāyasakkhī,",
  "an3:21.5.5_2": "ayaṁ me puggalo khamati imesaṁ tiṇṇaṁ puggalānaṁ abhikkantataro ca paṇītataro ca.",
  "an3:21.5.6_0": "Taṁ kissa hetu? ",
  "an3:21.5.7_0": "Imassa, āvuso,",
  "an3:21.5.7_1": "puggalassa samādhindriyaṁ adhimattan”ti.",
  "an3:21.6.1_0": "Atha kho āyasmā mahākoṭṭhiko āyasmantaṁ sāriputtaṁ etadavoca: ",
  "an3:21.6.2_0": "“tayome, āvuso sāriputta,",
  "an3:21.6.2_1": "puggalā santo saṁvijjamānā lokasmiṁ.",
  "an3:21.6.3_0": "Katame tayo? ",
  "an3:21.6.4_0": "Kāyasakkhī, diṭṭhippatto, saddhāvimutto. ",
  "an3:21.6.5_0": "Ime kho, āvuso,",
  "an3:21.6.5_1": "tayo puggalā santo saṁvijjamānā lokasmiṁ.",
  "an3:21.6.6_0": "Imesaṁ, āvuso,",
  "an3:21.6.6_1": "tiṇṇaṁ puggalānaṁ katamo te puggalo khamati abhikkantataro ca paṇītataro cā”ti?",
  "an3:21.7.1_0": "“Tayome, āvuso koṭṭhika,",
  "an3:21.7.1_1": "puggalā santo saṁvijjamānā lokasmiṁ.",
  "an3:21.7.2_0": "Katame tayo? ",
  "an3:21.7.3_0": "Kāyasakkhī, diṭṭhippatto, saddhāvimutto. ",
  "an3:21.7.4_0": "Ime kho, āvuso,",
  "an3:21.7.4_1": "tayo puggalā santo saṁvijjamānā lokasmiṁ.",
  "an3:21.7.5_0": "Imesaṁ, āvuso,",
  "an3:21.7.5_1": "tiṇṇaṁ puggalānaṁ yvāyaṁ puggalo diṭṭhippatto,",
  "an3:21.7.5_2": "ayaṁ me puggalo khamati imesaṁ tiṇṇaṁ puggalānaṁ abhikkantataro ca paṇītataro ca.",
  "an3:21.7.6_0": "Taṁ kissa hetu? ",
  "an3:21.7.7_0": "Imassa, āvuso,",
  "an3:21.7.7_1": "puggalassa paññindriyaṁ adhimattan”ti.",
  "an3:21.8.1_0": "Atha kho āyasmā sāriputto āyasmantañca samiddhaṁ āyasmantañca mahākoṭṭhikaṁ etadavoca: ",
  "an3:21.8.2_0": "“byākataṁ kho, āvuso,",
  "an3:21.8.2_1": "amhehi sabbeheva yathāsakaṁ paṭibhānaṁ.",
  "an3:21.8.3_0": "Āyāmāvuso,",
  "an3:21.8.3_1": "yena bhagavā tenupasaṅkamissāma;",
  "an3:21.8.3_2": "upasaṅkamitvā bhagavato etamatthaṁ ārocessāma.",
  "an3:21.8.4_0": "Yathā no bhagavā byākarissati tathā naṁ dhāressāmā”ti. ",
  "an3:21.8.5_0": "“Evamāvuso”ti kho āyasmā ca samiddho āyasmā ca mahākoṭṭhiko āyasmato sāriputtassa paccassosuṁ. ",
  "an3:21.8.6_0": "Atha kho āyasmā ca sāriputto āyasmā ca samiddho āyasmā ca mahākoṭṭhiko yena bhagavā tenupasaṅkamiṁsu;",
  "an3:21.8.6_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an3:21.8.7_0": "Ekamantaṁ nisinno kho āyasmā sāriputto yāvatako ahosi āyasmatā ca samiddhena āyasmatā ca mahākoṭṭhikena saddhiṁ kathāsallāpo taṁ sabbaṁ bhagavato ārocesi. ",
  "an3:21.9.1_0": "“Na khvettha, sāriputta, sukaraṁ ekaṁsena byākātuṁ: ",
  "an3:21.9.2_0": "‘ayaṁ imesaṁ tiṇṇaṁ puggalānaṁ abhikkantataro ca paṇītataro cā’ti. ",
  "an3:21.9.3_0": "Ṭhānañhetaṁ, sāriputta,",
  "an3:21.9.3_1": "vijjati yvāyaṁ puggalo saddhāvimutto svāssa arahattāya paṭipanno,",
  "an3:21.9.3_2": "yvāyaṁ puggalo kāyasakkhī svāssa sakadāgāmī vā anāgāmī vā,",
  "an3:21.9.3_3": "yo cāyaṁ puggalo diṭṭhippatto sopassa sakadāgāmī vā anāgāmī vā.",
  "an3:21.10.1_0": "Na khvettha, sāriputta, sukaraṁ ekaṁsena byākātuṁ: ",
  "an3:21.10.2_0": "‘ayaṁ imesaṁ tiṇṇaṁ puggalānaṁ abhikkantataro ca paṇītataro cā’ti. ",
  "an3:21.10.3_0": "Ṭhānañhetaṁ, sāriputta,",
  "an3:21.10.3_1": "vijjati yvāyaṁ puggalo kāyasakkhī svāssa arahattāya paṭipanno,",
  "an3:21.10.3_2": "yvāyaṁ puggalo saddhāvimutto svāssa sakadāgāmī vā anāgāmī vā,",
  "an3:21.10.3_3": "yo cāyaṁ puggalo diṭṭhippatto sopassa sakadāgāmī vā anāgāmī vā.",
  "an3:21.11.1_0": "Na khvettha, sāriputta, sukaraṁ ekaṁsena byākātuṁ: ",
  "an3:21.11.2_0": "‘ayaṁ imesaṁ tiṇṇaṁ puggalānaṁ abhikkantataro ca paṇītataro cā’ti. ",
  "an3:21.11.3_0": "Ṭhānañhetaṁ, sāriputta,",
  "an3:21.11.3_1": "vijjati yvāyaṁ puggalo diṭṭhippatto svāssa arahattāya paṭipanno,",
  "an3:21.11.3_2": "yvāyaṁ puggalo saddhāvimutto svāssa sakadāgāmī vā anāgāmī vā,",
  "an3:21.11.3_3": "yo cāyaṁ puggalo kāyasakkhī sopassa sakadāgāmī vā anāgāmī vā.",
  "an3:21.12.1_0": "Na khvettha, sāriputta, sukaraṁ ekaṁsena byākātuṁ: ",
  "an3:21.12.2_0": "‘ayaṁ imesaṁ tiṇṇaṁ puggalānaṁ abhikkantataro ca paṇītataro cā’”ti. ",
  "an3:21.12.3_0": "Paṭhamaṁ. ",
  "an3:22.0.1_0": "Aṅguttara Nikāya 3 ",
  "an3:22.0.2_0": "3. Puggalavagga ",
  "an3:22.0.3_0": "22. Gilānasutta ",
  "an3:22.1.1_0": "“Tayome, bhikkhave,",
  "an3:22.1.1_1": "gilānā santo saṁvijjamānā lokasmiṁ.",
  "an3:22.1.2_0": "Katame tayo? ",
  "an3:22.1.3_0": "Idha, bhikkhave,",
  "an3:22.1.3_1": "ekacco gilāno labhanto vā sappāyāni bhojanāni alabhanto vā sappāyāni bhojanāni,",
  "an3:22.1.3_2": "labhanto vā sappāyāni bhesajjāni alabhanto vā sappāyāni bhesajjāni,",
  "an3:22.1.3_3": "labhanto vā patirūpaṁ upaṭṭhākaṁ alabhanto vā patirūpaṁ upaṭṭhākaṁ neva vuṭṭhāti tamhā ābādhā.",
  "an3:22.2.1_0": "Idha pana, bhikkhave,",
  "an3:22.2.1_1": "ekacco gilāno labhanto vā sappāyāni bhojanāni alabhanto vā sappāyāni bhojanāni,",
  "an3:22.2.1_2": "labhanto vā sappāyāni bhesajjāni alabhanto vā sappāyāni bhesajjāni,",
  "an3:22.2.1_3": "labhanto vā patirūpaṁ upaṭṭhākaṁ alabhanto vā patirūpaṁ upaṭṭhākaṁ vuṭṭhāti tamhā ābādhā.",
  "an3:22.3.1_0": "Idha pana, bhikkhave,",
  "an3:22.3.1_1": "ekacco gilāno labhantova sappāyāni bhojanāni no alabhanto,",
  "an3:22.3.1_2": "labhantova sappāyāni bhesajjāni no alabhanto,",
  "an3:22.3.1_3": "labhantova patirūpaṁ upaṭṭhākaṁ no alabhanto vuṭṭhāti tamhā ābādhā.",
  "an3:22.4.1_0": "Tatra, bhikkhave,",
  "an3:22.4.1_1": "yvāyaṁ gilāno labhantova sappāyāni bhojanāni no alabhanto,",
  "an3:22.4.1_2": "labhantova sappāyāni bhesajjāni no alabhanto,",
  "an3:22.4.1_3": "labhantova patirūpaṁ upaṭṭhākaṁ no alabhanto vuṭṭhāti tamhā ābādhā, imaṁ kho, bhikkhave,",
  "an3:22.4.1_4": "gilānaṁ paṭicca gilānabhattaṁ anuññātaṁ gilānabhesajjaṁ anuññātaṁ gilānupaṭṭhāko anuññāto.",
  "an3:22.4.2_0": "Imañca pana, bhikkhave,",
  "an3:22.4.2_1": "gilānaṁ paṭicca aññepi gilānā upaṭṭhātabbā.",
  "an3:22.4.3_0": "Ime kho, bhikkhave,",
  "an3:22.4.3_1": "tayo gilānā santo saṁvijjamānā lokasmiṁ.",
  "an3:22.5.1_0": "Evamevaṁ kho, bhikkhave,",
  "an3:22.5.1_1": "tayome gilānūpamā puggalā santo saṁvijjamānā lokasmiṁ.",
  "an3:22.5.2_0": "Katame tayo? ",
  "an3:22.5.3_0": "Idha, bhikkhave,",
  "an3:22.5.3_1": "ekacco puggalo labhanto vā tathāgataṁ dassanāya alabhanto vā tathāgataṁ dassanāya,",
  "an3:22.5.3_2": "labhanto vā tathāgatappaveditaṁ dhammavinayaṁ savanāya alabhanto vā tathāgatappaveditaṁ dhammavinayaṁ savanāya neva okkamati niyāmaṁ kusalesu dhammesu sammattaṁ.",
  "an3:22.6.1_0": "Idha, pana, bhikkhave,",
  "an3:22.6.1_1": "ekacco puggalo labhanto vā tathāgataṁ dassanāya alabhanto vā tathāgataṁ dassanāya,",
  "an3:22.6.1_2": "labhanto vā tathāgatappaveditaṁ dhammavinayaṁ savanāya alabhanto vā tathāgatappaveditaṁ dhammavinayaṁ savanāya okkamati niyāmaṁ kusalesu dhammesu sammattaṁ.",
  "an3:22.7.1_0": "Idha pana, bhikkhave,",
  "an3:22.7.1_1": "ekacco puggalo labhantova tathāgataṁ dassanāya no alabhanto,",
  "an3:22.7.1_2": "labhantova tathāgatappaveditaṁ dhammavinayaṁ savanāya no alabhanto okkamati niyāmaṁ kusalesu dhammesu sammattaṁ.",
  "an3:22.8.1_0": "Tatra, bhikkhave,",
  "an3:22.8.1_1": "yvāyaṁ puggalo labhantova tathāgataṁ dassanāya no alabhanto,",
  "an3:22.8.1_2": "labhantova tathāgatappaveditaṁ dhammavinayaṁ savanāya no alabhanto okkamati niyāmaṁ kusalesu dhammesu sammattaṁ, imaṁ kho, bhikkhave,",
  "an3:22.8.1_3": "puggalaṁ paṭicca dhammadesanā anuññātā.",
  "an3:22.8.2_0": "Imañca pana, bhikkhave,",
  "an3:22.8.2_1": "puggalaṁ paṭicca aññesampi dhammo desetabbo.",
  "an3:22.8.3_0": "Ime kho, bhikkhave,",
  "an3:22.8.3_1": "tayo gilānūpamā puggalā santo saṁvijjamānā lokasmin”ti.",
  "an3:22.8.4_0": "Dutiyaṁ. ",
  "an3:23.0.1_0": "Aṅguttara Nikāya 3 ",
  "an3:23.0.2_0": "3. Puggalavagga ",
  "an3:23.0.3_0": "23. Saṅkhārasutta ",
  "an3:23.1.1_0": "“Tayome, bhikkhave,",
  "an3:23.1.1_1": "puggalā santo saṁvijjamānā lokasmiṁ.",
  "an3:23.1.2_0": "Katame tayo? ",
  "an3:23.1.3_0": "Idha, bhikkhave,",
  "an3:23.1.3_1": "ekacco puggalo sabyābajjhaṁ kāyasaṅkhāraṁ abhisaṅkharoti,",
  "an3:23.1.3_2": "sabyābajjhaṁ vacīsaṅkhāraṁ abhisaṅkharoti,",
  "an3:23.1.3_3": "sabyābajjhaṁ manosaṅkhāraṁ abhisaṅkharoti.",
  "an3:23.1.4_0": "So sabyābajjhaṁ kāyasaṅkhāraṁ abhisaṅkharitvā,",
  "an3:23.1.4_1": "sabyābajjhaṁ vacīsaṅkhāraṁ abhisaṅkharitvā,",
  "an3:23.1.4_2": "sabyābajjhaṁ manosaṅkhāraṁ abhisaṅkharitvā sabyābajjhaṁ lokaṁ upapajjati.",
  "an3:23.1.5_0": "Tamenaṁ sabyābajjhaṁ lokaṁ upapannaṁ samānaṁ sabyābajjhā phassā phusanti. ",
  "an3:23.1.6_0": "So sabyābajjhehi phassehi phuṭṭho samāno sabyābajjhaṁ vedanaṁ vedayati ekantadukkhaṁ, seyyathāpi sattā nerayikā. ",
  "an3:23.2.1_0": "Idha pana, bhikkhave,",
  "an3:23.2.1_1": "ekacco puggalo abyābajjhaṁ kāyasaṅkhāraṁ abhisaṅkharoti,",
  "an3:23.2.1_2": "abyābajjhaṁ vacīsaṅkhāraṁ abhisaṅkharoti,",
  "an3:23.2.1_3": "abyābajjhaṁ manosaṅkhāraṁ abhisaṅkharoti.",
  "an3:23.2.2_0": "So abyābajjhaṁ kāyasaṅkhāraṁ abhisaṅkharitvā,",
  "an3:23.2.2_1": "abyābajjhaṁ vacīsaṅkhāraṁ abhisaṅkharitvā,",
  "an3:23.2.2_2": "abyābajjhaṁ manosaṅkhāraṁ abhisaṅkharitvā abyābajjhaṁ lokaṁ upapajjati.",
  "an3:23.2.3_0": "Tamenaṁ abyābajjhaṁ lokaṁ upapannaṁ samānaṁ abyābajjhā phassā phusanti. ",
  "an3:23.2.4_0": "So abyābajjhehi phassehi phuṭṭho samāno abyābajjhaṁ vedanaṁ vedayati ekantasukhaṁ, seyyathāpi devā subhakiṇhā. ",
  "an3:23.3.1_0": "Idha pana, bhikkhave,",
  "an3:23.3.1_1": "ekacco puggalo sabyābajjhampi abyābajjhampi kāyasaṅkhāraṁ abhisaṅkharoti,",
  "an3:23.3.1_2": "sabyābajjhampi abyābajjhampi vacīsaṅkhāraṁ abhisaṅkharoti,",
  "an3:23.3.1_3": "sabyābajjhampi abyābajjhampi manosaṅkhāraṁ abhisaṅkharoti.",
  "an3:23.3.2_0": "So sabyābajjhampi abyābajjhampi kāyasaṅkhāraṁ abhisaṅkharitvā,",
  "an3:23.3.2_1": "sabyābajjhampi abyābajjhampi vacīsaṅkhāraṁ abhisaṅkharitvā,",
  "an3:23.3.2_2": "sabyābajjhampi abyābajjhampi manosaṅkhāraṁ abhisaṅkharitvā sabyābajjhampi abyābajjhampi lokaṁ upapajjati.",
  "an3:23.3.3_0": "Tamenaṁ sabyābajjhampi abyābajjhampi lokaṁ upapannaṁ samānaṁ sabyābajjhāpi abyābajjhāpi phassā phusanti. ",
  "an3:23.3.4_0": "So sabyābajjhehipi abyābajjhehipi phassehi phuṭṭho samāno sabyābajjhampi abyābajjhampi vedanaṁ vedayati vokiṇṇasukhadukkhaṁ,",
  "an3:23.3.4_1": "seyyathāpi manussā ekacce ca devā ekacce ca vinipātikā.",
  "an3:23.3.5_0": "Ime kho, bhikkhave,",
  "an3:23.3.5_1": "tayo puggalā santo saṁvijjamānā lokasmin”ti.",
  "an3:23.3.6_0": "Tatiyaṁ. ",
  "an3:24.0.1_0": "Aṅguttara Nikāya 3 ",
  "an3:24.0.2_0": "3. Puggalavagga ",
  "an3:24.0.3_0": "24. Bahukārasutta ",
  "an3:24.1.1_0": "“Tayome, bhikkhave, puggalā puggalassa bahukārā. ",
  "an3:24.1.2_0": "Katame tayo? ",
  "an3:24.1.3_0": "Yaṁ, bhikkhave,",
  "an3:24.1.3_1": "puggalaṁ āgamma puggalo buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti;",
  "an3:24.1.4_0": "ayaṁ, bhikkhave,",
  "an3:24.1.4_1": "puggalo imassa puggalassa bahukāro.",
  "an3:24.2.1_0": "Puna caparaṁ, bhikkhave,",
  "an3:24.2.1_1": "yaṁ puggalaṁ āgamma puggalo ‘idaṁ dukkhan’ti yathābhūtaṁ pajānāti,",
  "an3:24.2.1_2": "‘ayaṁ dukkhasamudayo’ti yathābhūtaṁ pajānāti,",
  "an3:24.2.1_3": "‘ayaṁ dukkhanirodho’ti yathābhūtaṁ pajānāti,",
  "an3:24.2.1_4": "‘ayaṁ dukkhanirodhagāminī paṭipadā’ti yathābhūtaṁ pajānāti;",
  "an3:24.2.2_0": "ayaṁ, bhikkhave,",
  "an3:24.2.2_1": "puggalo imassa puggalassa bahukāro.",
  "an3:24.3.1_0": "Puna caparaṁ, bhikkhave,",
  "an3:24.3.1_1": "yaṁ puggalaṁ āgamma puggalo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;",
  "an3:24.3.2_0": "ayaṁ, bhikkhave,",
  "an3:24.3.2_1": "puggalo imassa puggalassa bahukāro.",
  "an3:24.3.3_0": "Ime kho, bhikkhave,",
  "an3:24.3.3_1": "tayo puggalā puggalassa bahukārā.",
  "an3:24.4.1_0": "Imehi ca pana, bhikkhave,",
  "an3:24.4.1_1": "tīhi puggalehi imassa puggalassa natthañño puggalo bahukāroti vadāmi.",
  "an3:24.4.2_0": "Imesaṁ pana, bhikkhave,",
  "an3:24.4.2_1": "tiṇṇaṁ puggalānaṁ iminā puggalena na suppatikāraṁ vadāmi,",
  "an3:24.4.2_2": "yadidaṁ abhivādanapaccuṭṭhānaañjalikammasāmīcikammacīvarapiṇḍapātasenāsanagilānapaccayabhesajjaparikkhārānuppadānenā”ti.",
  "an3:24.4.3_0": "Catutthaṁ. ",
  "an3:25.0.1_0": "Aṅguttara Nikāya 3 ",
  "an3:25.0.2_0": "3. Puggalavagga ",
  "an3:25.0.3_0": "25. Vajirūpamasutta ",
  "an3:25.1.1_0": "“Tayome, bhikkhave,",
  "an3:25.1.1_1": "puggalā santo saṁvijjamānā lokasmiṁ.",
  "an3:25.1.2_0": "Katame tayo? ",
  "an3:25.1.3_0": "Arukūpamacitto puggalo, vijjūpamacitto puggalo, vajirūpamacitto puggalo. ",
  "an3:25.1.4_0": "Katamo ca, bhikkhave, arukūpamacitto puggalo? ",
  "an3:25.1.5_0": "Idha, bhikkhave,",
  "an3:25.1.5_1": "ekacco puggalo kodhano hoti upāyāsabahulo",
  "an3:25.1.6_0": "appampi vutto samāno abhisajjati kuppati byāpajjati patitthīyati kopañca dosañca appaccayañca pātukaroti. ",
  "an3:25.1.7_0": "Seyyathāpi, bhikkhave,",
  "an3:25.1.7_1": "duṭṭhāruko kaṭṭhena vā kaṭhalāya vā ghaṭṭito bhiyyoso mattāya āsavaṁ deti;",
  "an3:25.1.8_0": "evamevaṁ kho, bhikkhave,",
  "an3:25.1.8_1": "idhekacco puggalo kodhano hoti upāyāsabahulo",
  "an3:25.1.9_0": "appampi vutto samāno abhisajjati kuppati byāpajjati patitthīyati kopañca dosañca appaccayañca pātukaroti. ",
  "an3:25.1.10_0": "Ayaṁ vuccati, bhikkhave, arukūpamacitto puggalo. ",
  "an3:25.2.1_0": "Katamo ca, bhikkhave, vijjūpamacitto puggalo? ",
  "an3:25.2.2_0": "Idha, bhikkhave,",
  "an3:25.2.2_1": "ekacco puggalo ‘idaṁ dukkhan’ti yathābhūtaṁ pajānāti,",
  "an3:25.2.2_2": "‘ayaṁ dukkhasamudayo’ti yathābhūtaṁ pajānāti,",
  "an3:25.2.2_3": "‘ayaṁ dukkhanirodho’ti yathābhūtaṁ pajānāti,",
  "an3:25.2.2_4": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:25.2.3_0": "Seyyathāpi, bhikkhave,",
  "an3:25.2.3_1": "cakkhumā puriso rattandhakāratimisāyaṁ vijjantarikāya rūpāni passeyya;",
  "an3:25.2.4_0": "evamevaṁ kho, bhikkhave,",
  "an3:25.2.4_1": "idhekacco puggalo ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:25.2.5_0": "Ayaṁ vuccati, bhikkhave, vijjūpamacitto puggalo. ",
  "an3:25.3.1_0": "Katamo ca, bhikkhave, vajirūpamacitto puggalo? ",
  "an3:25.3.2_0": "Idha, bhikkhave,",
  "an3:25.3.2_1": "ekacco puggalo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an3:25.3.3_0": "Seyyathāpi, bhikkhave,",
  "an3:25.3.3_1": "vajirassa natthi kiñci abhejjaṁ maṇi vā pāsāṇo vā;",
  "an3:25.3.4_0": "evamevaṁ kho, bhikkhave,",
  "an3:25.3.4_1": "idhekacco puggalo āsavānaṁ khayā …pe… upasampajja viharati.",
  "an3:25.3.5_0": "Ayaṁ vuccati, bhikkhave, vajirūpamacitto puggalo. ",
  "an3:25.3.6_0": "Ime kho, bhikkhave,",
  "an3:25.3.6_1": "tayo puggalā santo saṁvijjamānā lokasmin”ti.",
  "an3:25.3.7_0": "Pañcamaṁ. ",
  "an3:26.0.1_0": "Aṅguttara Nikāya 3 ",
  "an3:26.0.2_0": "3. Puggalavagga ",
  "an3:26.0.3_0": "26. Sevitabbasutta ",
  "an3:26.1.1_0": "“Tayome, bhikkhave,",
  "an3:26.1.1_1": "puggalā santo saṁvijjamānā lokasmiṁ.",
  "an3:26.1.2_0": "Katame tayo? ",
  "an3:26.1.3_0": "Atthi, bhikkhave,",
  "an3:26.1.3_1": "puggalo na sevitabbo na bhajitabbo na payirupāsitabbo.",
  "an3:26.1.4_0": "Atthi, bhikkhave,",
  "an3:26.1.4_1": "puggalo sevitabbo bhajitabbo payirupāsitabbo.",
  "an3:26.1.5_0": "Atthi, bhikkhave,",
  "an3:26.1.5_1": "puggalo sakkatvā garuṁ katvā sevitabbo bhajitabbo payirupāsitabbo.",
  "an3:26.1.6_0": "Katamo ca, bhikkhave,",
  "an3:26.1.6_1": "puggalo na sevitabbo na bhajitabbo na payirupāsitabbo?",
  "an3:26.1.7_0": "Idha, bhikkhave,",
  "an3:26.1.7_1": "ekacco puggalo hīno hoti sīlena samādhinā paññāya.",
  "an3:26.1.8_0": "Evarūpo, bhikkhave,",
  "an3:26.1.8_1": "puggalo na sevitabbo na bhajitabbo na payirupāsitabbo aññatra anuddayā aññatra anukampā.",
  "an3:26.2.1_0": "Katamo ca, bhikkhave,",
  "an3:26.2.1_1": "puggalo sevitabbo bhajitabbo payirupāsitabbo?",
  "an3:26.2.2_0": "Idha, bhikkhave,",
  "an3:26.2.2_1": "ekacco puggalo sadiso hoti sīlena samādhinā paññāya.",
  "an3:26.2.3_0": "Evarūpo, bhikkhave,",
  "an3:26.2.3_1": "puggalo sevitabbo bhajitabbo payirupāsitabbo.",
  "an3:26.2.4_0": "Taṁ kissa hetu? ",
  "an3:26.2.5_0": "Sīlasāmaññagatānaṁ sataṁ sīlakathā ca no bhavissati,",
  "an3:26.2.5_1": "sā ca no pavattinī bhavissati, sā ca no phāsu bhavissati.",
  "an3:26.2.6_0": "Samādhisāmaññagatānaṁ sataṁ samādhikathā ca no bhavissati,",
  "an3:26.2.6_1": "sā ca no pavattinī bhavissati, sā ca no phāsu bhavissati.",
  "an3:26.2.7_0": "Paññāsāmaññagatānaṁ sataṁ paññākathā ca no bhavissati,",
  "an3:26.2.7_1": "sā ca no pavattinī bhavissati, sā ca no phāsu bhavissatīti.",
  "an3:26.2.8_0": "Tasmā evarūpo puggalo sevitabbo bhajitabbo payirupāsitabbo. ",
  "an3:26.3.1_0": "Katamo ca, bhikkhave,",
  "an3:26.3.1_1": "puggalo sakkatvā garuṁ katvā sevitabbo bhajitabbo payirupāsitabbo?",
  "an3:26.3.2_0": "Idha, bhikkhave,",
  "an3:26.3.2_1": "ekacco puggalo adhiko hoti sīlena samādhinā paññāya.",
  "an3:26.3.3_0": "Evarūpo, bhikkhave,",
  "an3:26.3.3_1": "puggalo sakkatvā garuṁ katvā sevitabbo bhajitabbo payirupāsitabbo.",
  "an3:26.3.4_0": "Taṁ kissa hetu? ",
  "an3:26.3.5_0": "Iti aparipūraṁ vā sīlakkhandhaṁ paripūressāmi,",
  "an3:26.3.5_1": "paripūraṁ vā sīlakkhandhaṁ tattha tattha paññāya anuggahessāmi;",
  "an3:26.3.6_0": "aparipūraṁ vā samādhikkhandhaṁ paripūressāmi,",
  "an3:26.3.6_1": "paripūraṁ vā samādhikkhandhaṁ tattha tattha paññāya anuggahessāmi;",
  "an3:26.3.7_0": "aparipūraṁ vā paññākkhandhaṁ paripūressāmi,",
  "an3:26.3.7_1": "paripūraṁ vā paññākkhandhaṁ tattha tattha paññāya anuggahessāmīti.",
  "an3:26.3.8_0": "Tasmā evarūpo puggalo sakkatvā garuṁ katvā sevitabbo bhajitabbo payirupāsitabbo. ",
  "an3:26.3.9_0": "Ime kho, bhikkhave,",
  "an3:26.3.9_1": "tayo puggalā santo saṁvijjamānā lokasminti.",
  "an3:26.4.1_0": "Nihīyati puriso nihīnasevī, ",
  "an3:26.4.2_0": "Na ca hāyetha kadāci tulyasevī; ",
  "an3:26.4.3_0": "Seṭṭhamupanamaṁ udeti khippaṁ, ",
  "an3:26.4.4_0": "Tasmā attano uttariṁ bhajethā”ti. ",
  "an3:26.4.5_0": "Chaṭṭhaṁ. ",
  "an3:27.0.1_0": "Aṅguttara Nikāya 3 ",
  "an3:27.0.2_0": "3. Puggalavagga ",
  "an3:27.0.3_0": "27. Jigucchitabbasutta ",
  "an3:27.1.1_0": "“Tayome, bhikkhave,",
  "an3:27.1.1_1": "puggalā santo saṁvijjamānā lokasmiṁ.",
  "an3:27.1.2_0": "Katame tayo? ",
  "an3:27.1.3_0": "Atthi, bhikkhave,",
  "an3:27.1.3_1": "puggalo jigucchitabbo na sevitabbo na bhajitabbo na payirupāsitabbo.",
  "an3:27.1.4_0": "Atthi, bhikkhave,",
  "an3:27.1.4_1": "puggalo ajjhupekkhitabbo na sevitabbo na bhajitabbo na payirupāsitabbo.",
  "an3:27.1.5_0": "Atthi, bhikkhave,",
  "an3:27.1.5_1": "puggalo sevitabbo bhajitabbo payirupāsitabbo.",
  "an3:27.1.6_0": "Katamo ca, bhikkhave,",
  "an3:27.1.6_1": "puggalo jigucchitabbo na sevitabbo na bhajitabbo na payirupāsitabbo?",
  "an3:27.1.7_0": "Idha, bhikkhave,",
  "an3:27.1.7_1": "ekacco puggalo dussīlo hoti pāpadhammo asuci saṅkassarasamācāro paṭicchannakammanto, assamaṇo samaṇapaṭiñño,",
  "an3:27.1.7_2": "abrahmacārī brahmacāripaṭiñño,",
  "an3:27.1.7_3": "antopūti avassuto kasambujāto.",
  "an3:27.1.8_0": "Evarūpo, bhikkhave,",
  "an3:27.1.8_1": "puggalo jigucchitabbo na sevitabbo na bhajitabbo na payirupāsitabbo.",
  "an3:27.1.9_0": "Taṁ kissa hetu? ",
  "an3:27.1.10_0": "Kiñcāpi, bhikkhave,",
  "an3:27.1.10_1": "evarūpassa puggalassa na diṭṭhānugatiṁ āpajjati,",
  "an3:27.1.10_2": "atha kho naṁ pāpako kittisaddo abbhuggacchati:",
  "an3:27.1.11_0": "‘pāpamitto purisapuggalo pāpasahāyo pāpasampavaṅko’ti. ",
  "an3:27.1.12_0": "Seyyathāpi, bhikkhave,",
  "an3:27.1.12_1": "ahi gūthagato kiñcāpi na daṁsati, atha kho naṁ makkheti;",
  "an3:27.1.13_0": "evamevaṁ kho, bhikkhave,",
  "an3:27.1.13_1": "kiñcāpi evarūpassa puggalassa na diṭṭhānugatiṁ āpajjati,",
  "an3:27.1.13_2": "atha kho naṁ pāpako kittisaddo abbhuggacchati:",
  "an3:27.1.14_0": "‘pāpamitto purisapuggalo pāpasahāyo pāpasampavaṅko’ti. ",
  "an3:27.1.15_0": "Tasmā evarūpo puggalo jigucchitabbo na sevitabbo na bhajitabbo na payirupāsitabbo. ",
  "an3:27.2.1_0": "Katamo ca, bhikkhave,",
  "an3:27.2.1_1": "puggalo ajjhupekkhitabbo na sevitabbo na bhajitabbo na payirupāsitabbo?",
  "an3:27.2.2_0": "Idha, bhikkhave,",
  "an3:27.2.2_1": "ekacco puggalo kodhano hoti upāyāsabahulo,",
  "an3:27.2.3_0": "appampi vutto samāno abhisajjati kuppati byāpajjati patitthīyati,",
  "an3:27.2.3_1": "kopañca dosañca appaccayañca pātukaroti.",
  "an3:27.2.4_0": "Seyyathāpi, bhikkhave,",
  "an3:27.2.4_1": "duṭṭhāruko kaṭṭhena vā kaṭhalāya vā ghaṭṭito bhiyyoso mattāya āsavaṁ deti;",
  "an3:27.2.5_0": "evamevaṁ kho, bhikkhave …pe… ",
  "an3:27.2.6_0": "seyyathāpi, bhikkhave,",
  "an3:27.2.6_1": "tindukālātaṁ kaṭṭhena vā kaṭhalāya vā ghaṭṭitaṁ bhiyyoso mattāya cicciṭāyati ciṭiciṭāyati;",
  "an3:27.2.7_0": "evamevaṁ kho, bhikkhave …pe… ",
  "an3:27.2.8_0": "seyyathāpi, bhikkhave,",
  "an3:27.2.8_1": "gūthakūpo kaṭṭhena vā kaṭhalāya vā ghaṭṭito bhiyyoso mattāya duggandho hoti;",
  "an3:27.2.9_0": "evamevaṁ kho, bhikkhave,",
  "an3:27.2.9_1": "idhekacco puggalo kodhano hoti upāyāsabahulo,",
  "an3:27.2.10_0": "appampi vutto samāno abhisajjati kuppati byāpajjati patitthīyati,",
  "an3:27.2.10_1": "kopañca dosañca appaccayañca pātukaroti.",
  "an3:27.2.11_0": "Evarūpo, bhikkhave,",
  "an3:27.2.11_1": "puggalo ajjhupekkhitabbo na sevitabbo na bhajitabbo na payirupāsitabbo.",
  "an3:27.2.12_0": "Taṁ kissa hetu? ",
  "an3:27.2.13_0": "Akkoseyyapi maṁ paribhāseyyapi maṁ anatthampi maṁ kareyyāti. ",
  "an3:27.2.14_0": "Tasmā evarūpo puggalo ajjhupekkhitabbo na sevitabbo na bhajitabbo na payirupāsitabbo. ",
  "an3:27.3.1_0": "Katamo ca, bhikkhave,",
  "an3:27.3.1_1": "puggalo sevitabbo bhajitabbo payirupāsitabbo?",
  "an3:27.3.2_0": "Idha, bhikkhave,",
  "an3:27.3.2_1": "ekacco puggalo sīlavā hoti kalyāṇadhammo.",
  "an3:27.3.3_0": "Evarūpo, bhikkhave,",
  "an3:27.3.3_1": "puggalo sevitabbo bhajitabbo payirupāsitabbo.",
  "an3:27.3.4_0": "Taṁ kissa hetu? ",
  "an3:27.3.5_0": "Kiñcāpi, bhikkhave,",
  "an3:27.3.5_1": "evarūpassa puggalassa na diṭṭhānugatiṁ āpajjati,",
  "an3:27.3.5_2": "atha kho naṁ kalyāṇo kittisaddo abbhuggacchati:",
  "an3:27.3.6_0": "‘kalyāṇamitto purisapuggalo kalyāṇasahāyo kalyāṇasampavaṅko’ti. ",
  "an3:27.3.7_0": "Tasmā evarūpo puggalo sevitabbo bhajitabbo payirupāsitabbo. ",
  "an3:27.3.8_0": "Ime kho, bhikkhave,",
  "an3:27.3.8_1": "tayo puggalā santo saṁvijjamānā lokasminti.",
  "an3:27.4.1_0": "Nihīyati puriso nihīnasevī, ",
  "an3:27.4.2_0": "Na ca hāyetha kadāci tulyasevī; ",
  "an3:27.4.3_0": "Seṭṭhamupanamaṁ udeti khippaṁ, ",
  "an3:27.4.4_0": "Tasmā attano uttariṁ bhajethā”ti. ",
  "an3:27.4.5_0": "Sattamaṁ. ",
  "an3:28.0.1_0": "Aṅguttara Nikāya 3 ",
  "an3:28.0.2_0": "3. Puggalavagga ",
  "an3:28.0.3_0": "28. Gūthabhāṇīsutta ",
  "an3:28.1.1_0": "“Tayome, bhikkhave,",
  "an3:28.1.1_1": "puggalā santo saṁvijjamānā lokasmiṁ.",
  "an3:28.1.2_0": "Katame tayo? ",
  "an3:28.1.3_0": "Gūthabhāṇī, pupphabhāṇī, madhubhāṇī. ",
  "an3:28.1.4_0": "Katamo ca, bhikkhave, puggalo gūthabhāṇī? ",
  "an3:28.1.5_0": "Idha, bhikkhave,",
  "an3:28.1.5_1": "ekacco puggalo sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho: ‘ehambho purisa, yaṁ jānāsi taṁ vadehī’ti. So ajānaṁ vā āha: ‘jānāmī’ti, jānaṁ vā āha: ‘na jānāmī’ti, apassaṁ vā āha: ‘passāmī’ti, passaṁ vā āha: ‘na passāmī’ti;",
  "an3:28.1.5_2": "iti attahetu vā parahetu vā āmisakiñcikkhahetu vā sampajānamusā bhāsitā hoti.",
  "an3:28.1.6_0": "Ayaṁ vuccati, bhikkhave, puggalo gūthabhāṇī. ",
  "an3:28.2.1_0": "Katamo ca, bhikkhave, puggalo pupphabhāṇī? ",
  "an3:28.2.2_0": "Idha, bhikkhave,",
  "an3:28.2.2_1": "ekacco puggalo sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho: ‘ehambho purisa, yaṁ pajānāsi taṁ vadehī’ti, so ajānaṁ vā āha: ‘na jānāmī’ti, jānaṁ vā āha: ‘jānāmī’ti, apassaṁ vā āha: ‘na passāmī’ti, passaṁ vā āha: ‘passāmī’ti;",
  "an3:28.2.2_2": "iti attahetu vā parahetu vā āmisakiñcikkhahetu vā na sampajānamusā bhāsitā hoti.",
  "an3:28.2.3_0": "Ayaṁ vuccati, bhikkhave, puggalo pupphabhāṇī. ",
  "an3:28.3.1_0": "Katamo ca, bhikkhave, puggalo madhubhāṇī? ",
  "an3:28.3.2_0": "Idha, bhikkhave,",
  "an3:28.3.2_1": "ekacco puggalo pharusaṁ vācaṁ pahāya pharusāya vācāya paṭivirato hoti;",
  "an3:28.3.3_0": "yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti. ",
  "an3:28.3.4_0": "Ayaṁ vuccati, bhikkhave, puggalo madhubhāṇī. ",
  "an3:28.3.5_0": "Ime kho, bhikkhave,",
  "an3:28.3.5_1": "tayo puggalā santo saṁvijjamānā lokasmin”ti.",
  "an3:28.3.6_0": "Aṭṭhamaṁ. ",
  "an3:29.0.1_0": "Aṅguttara Nikāya 3 ",
  "an3:29.0.2_0": "3. Puggalavagga ",
  "an3:29.0.3_0": "29. Andhasutta ",
  "an3:29.1.1_0": "“Tayome, bhikkhave,",
  "an3:29.1.1_1": "puggalā santo saṁvijjamānā lokasmiṁ.",
  "an3:29.1.2_0": "Katame tayo? ",
  "an3:29.1.3_0": "Andho, ekacakkhu, dvicakkhu. ",
  "an3:29.1.4_0": "Katamo ca, bhikkhave, puggalo andho? ",
  "an3:29.1.5_0": "Idha, bhikkhave,",
  "an3:29.1.5_1": "ekaccassa puggalassa tathārūpaṁ cakkhu na hoti yathārūpena cakkhunā anadhigataṁ vā bhogaṁ adhigaccheyya adhigataṁ vā bhogaṁ phātiṁ kareyya;",
  "an3:29.1.6_0": "tathārūpampissa cakkhu na hoti yathārūpena cakkhunā kusalākusale dhamme jāneyya,",
  "an3:29.1.6_1": "sāvajjānavajje dhamme jāneyya, hīnappaṇīte dhamme jāneyya,",
  "an3:29.1.6_2": "kaṇhasukkasappaṭibhāge dhamme jāneyya.",
  "an3:29.1.7_0": "Ayaṁ vuccati, bhikkhave, puggalo andho. ",
  "an3:29.2.1_0": "Katamo ca, bhikkhave, puggalo ekacakkhu? ",
  "an3:29.2.2_0": "Idha, bhikkhave,",
  "an3:29.2.2_1": "ekaccassa puggalassa tathārūpaṁ cakkhu hoti yathārūpena cakkhunā anadhigataṁ vā bhogaṁ adhigaccheyya adhigataṁ vā bhogaṁ phātiṁ kareyya;",
  "an3:29.2.3_0": "tathārūpaṁ panassa cakkhu na hoti yathārūpena cakkhunā kusalākusale dhamme jāneyya,",
  "an3:29.2.3_1": "sāvajjānavajje dhamme jāneyya, hīnappaṇīte dhamme jāneyya,",
  "an3:29.2.3_2": "kaṇhasukkasappaṭibhāge dhamme jāneyya.",
  "an3:29.2.4_0": "Ayaṁ vuccati, bhikkhave, puggalo ekacakkhu. ",
  "an3:29.3.1_0": "Katamo ca, bhikkhave, puggalo dvicakkhu? ",
  "an3:29.3.2_0": "Idha, bhikkhave,",
  "an3:29.3.2_1": "ekaccassa puggalassa tathārūpaṁ cakkhu hoti yathārūpena cakkhunā anadhigataṁ vā bhogaṁ adhigaccheyya,",
  "an3:29.3.2_2": "adhigataṁ vā bhogaṁ phātiṁ kareyya;",
  "an3:29.3.3_0": "tathārūpampissa cakkhu hoti yathārūpena cakkhunā kusalākusale dhamme jāneyya; ",
  "an3:29.3.4_0": "sāvajjānavajje dhamme jāneyya, hīnappaṇīte dhamme jāneyya,",
  "an3:29.3.4_1": "kaṇhasukkasappaṭibhāge dhamme jāneyya.",
  "an3:29.3.5_0": "Ayaṁ vuccati, bhikkhave, puggalo dvicakkhu. ",
  "an3:29.3.6_0": "Ime kho, bhikkhave,",
  "an3:29.3.6_1": "tayo puggalā santo saṁvijjamānā lokasminti.",
  "an3:29.4.1_0": "Na ceva bhogā tathārūpā, ",
  "an3:29.4.2_0": "na ca puññāni kubbati; ",
  "an3:29.4.3_0": "Ubhayattha kaliggāho, ",
  "an3:29.4.4_0": "andhassa hatacakkhuno. ",
  "an3:29.5.1_0": "Athāparāyaṁ akkhāto, ",
  "an3:29.5.2_0": "Ekacakkhu ca puggalo; ",
  "an3:29.5.3_0": "Dhammādhammena saṭhoso, ",
  "an3:29.5.4_0": "Bhogāni pariyesati. ",
  "an3:29.6.1_0": "Theyyena kūṭakammena, ",
  "an3:29.6.2_0": "musāvādena cūbhayaṁ; ",
  "an3:29.6.3_0": "Kusalo hoti saṅghātuṁ, ",
  "an3:29.6.4_0": "kāmabhogī ca mānavo; ",
  "an3:29.6.5_0": "Ito so nirayaṁ gantvā, ",
  "an3:29.6.6_0": "ekacakkhu vihaññati. ",
  "an3:29.7.1_0": "Dvicakkhu pana akkhāto, ",
  "an3:29.7.2_0": "seṭṭho purisapuggalo; ",
  "an3:29.7.3_0": "Dhammaladdhehi bhogehi, ",
  "an3:29.7.4_0": "uṭṭhānādhigataṁ dhanaṁ. ",
  "an3:29.8.1_0": "Dadāti seṭṭhasaṅkappo, ",
  "an3:29.8.2_0": "abyaggamānaso naro; ",
  "an3:29.8.3_0": "Upeti bhaddakaṁ ṭhānaṁ, ",
  "an3:29.8.4_0": "yattha gantvā na socati. ",
  "an3:29.9.1_0": "Andhañca ekacakkhuñca, ",
  "an3:29.9.2_0": "ārakā parivajjaye; ",
  "an3:29.9.3_0": "Dvicakkhuṁ pana sevetha, ",
  "an3:29.9.4_0": "seṭṭhaṁ purisapuggalan”ti. ",
  "an3:29.9.5_0": "Navamaṁ. ",
  "an3:30.0.1_0": "Aṅguttara Nikāya 3 ",
  "an3:30.0.2_0": "3. Puggalavagga ",
  "an3:30.0.3_0": "30. Avakujjasutta ",
  "an3:30.1.1_0": "“Tayome, bhikkhave,",
  "an3:30.1.1_1": "puggalā santo saṁvijjamānā lokasmiṁ.",
  "an3:30.1.2_0": "Katame tayo? ",
  "an3:30.1.3_0": "Avakujjapañño puggalo, ucchaṅgapañño puggalo, puthupañño puggalo. ",
  "an3:30.1.4_0": "Katamo ca, bhikkhave, avakujjapañño puggalo? ",
  "an3:30.1.5_0": "Idha, bhikkhave,",
  "an3:30.1.5_1": "ekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.",
  "an3:30.1.6_0": "Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an3:30.1.6_1": "kevalaparipuṇṇaṁ parisuddhaṁ brahmacariyaṁ pakāsenti.",
  "an3:30.1.7_0": "So tasmiṁ āsane nisinno tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti; ",
  "an3:30.1.8_0": "vuṭṭhitopi tamhā āsanā tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti. ",
  "an3:30.1.9_0": "Seyyathāpi, bhikkhave,",
  "an3:30.1.9_1": "kumbho nikujjo tatra udakaṁ āsittaṁ vivaṭṭati, no saṇṭhāti;",
  "an3:30.1.10_0": "evamevaṁ kho, bhikkhave,",
  "an3:30.1.10_1": "idhekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.",
  "an3:30.1.11_0": "Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an3:30.1.11_1": "kevalaparipuṇṇaṁ parisuddhaṁ brahmacariyaṁ pakāsenti.",
  "an3:30.1.12_0": "So tasmiṁ āsane nisinno tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti; ",
  "an3:30.1.13_0": "vuṭṭhitopi tamhā āsanā tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti. ",
  "an3:30.1.14_0": "Ayaṁ vuccati, bhikkhave, avakujjapañño puggalo. ",
  "an3:30.2.1_0": "Katamo ca, bhikkhave, ucchaṅgapañño puggalo? ",
  "an3:30.2.2_0": "Idha, bhikkhave,",
  "an3:30.2.2_1": "ekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.",
  "an3:30.2.3_0": "Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an3:30.2.3_1": "kevalaparipuṇṇaṁ parisuddhaṁ brahmacariyaṁ pakāsenti.",
  "an3:30.2.4_0": "So tasmiṁ āsane nisinno tassā kathāya ādimpi manasi karoti, majjhampi manasi karoti, pariyosānampi manasi karoti; ",
  "an3:30.2.5_0": "vuṭṭhito ca kho tamhā āsanā tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti. ",
  "an3:30.2.6_0": "Seyyathāpi, bhikkhave,",
  "an3:30.2.6_1": "purisassa ucchaṅge nānākhajjakāni ākiṇṇāni—",
  "an3:30.2.7_0": "tilā taṇḍulā modakā badarā. ",
  "an3:30.2.8_0": "So tamhā āsanā vuṭṭhahanto satisammosā pakireyya. ",
  "an3:30.2.9_0": "Evamevaṁ kho, bhikkhave,",
  "an3:30.2.9_1": "idhekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.",
  "an3:30.2.10_0": "Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an3:30.2.10_1": "kevalaparipuṇṇaṁ parisuddhaṁ brahmacariyaṁ pakāsenti.",
  "an3:30.2.11_0": "So tasmiṁ āsane nisinno tassā kathāya ādimpi manasi karoti, majjhampi manasi karoti, pariyosānampi manasi karoti; ",
  "an3:30.2.12_0": "vuṭṭhito ca kho tamhā āsanā tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti. ",
  "an3:30.2.13_0": "Ayaṁ vuccati, bhikkhave, ucchaṅgapañño puggalo. ",
  "an3:30.3.1_0": "Katamo ca, bhikkhave, puthupañño puggalo? ",
  "an3:30.3.2_0": "Idha, bhikkhave,",
  "an3:30.3.2_1": "ekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.",
  "an3:30.3.3_0": "Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an3:30.3.3_1": "kevalaparipuṇṇaṁ parisuddhaṁ brahmacariyaṁ pakāsenti.",
  "an3:30.3.4_0": "So tasmiṁ āsane nisinno tassā kathāya ādimpi manasi karoti, majjhampi manasi karoti, pariyosānampi manasi karoti; ",
  "an3:30.3.5_0": "vuṭṭhitopi tamhā āsanā tassā kathāya ādimpi manasi karoti, majjhampi manasi karoti, pariyosānampi manasi karoti. ",
  "an3:30.3.6_0": "Seyyathāpi, bhikkhave,",
  "an3:30.3.6_1": "kumbho ukkujjo tatra udakaṁ āsittaṁ saṇṭhāti no vivaṭṭati;",
  "an3:30.3.7_0": "evamevaṁ kho, bhikkhave,",
  "an3:30.3.7_1": "idhekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.",
  "an3:30.3.8_0": "Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an3:30.3.8_1": "kevalaparipuṇṇaṁ parisuddhaṁ brahmacariyaṁ pakāsenti.",
  "an3:30.3.9_0": "So tasmiṁ āsane nisinno tassā kathāya ādimpi manasi karoti, majjhampi manasi karoti, pariyosānampi manasi karoti; ",
  "an3:30.3.10_0": "vuṭṭhitopi tamhā āsanā tassā kathāya ādimpi manasi karoti, majjhampi manasi karoti, pariyosānampi manasi karoti. ",
  "an3:30.3.11_0": "Ayaṁ vuccati, bhikkhave, puthupañño puggalo. ",
  "an3:30.3.12_0": "Ime kho, bhikkhave,",
  "an3:30.3.12_1": "tayo puggalā santo saṁvijjamānā lokasminti.",
  "an3:30.4.1_0": "Avakujjapañño puriso, ",
  "an3:30.4.2_0": "dummedho avicakkhaṇo; ",
  "an3:30.4.3_0": "Abhikkhaṇampi ce hoti, ",
  "an3:30.4.4_0": "gantā bhikkhūna santike. ",
  "an3:30.5.1_0": "Ādiṁ kathāya majjhañca, ",
  "an3:30.5.2_0": "pariyosānañca tādiso; ",
  "an3:30.5.3_0": "Uggahetuṁ na sakkoti, ",
  "an3:30.5.4_0": "paññā hissa na vijjati. ",
  "an3:30.6.1_0": "Ucchaṅgapañño puriso, ",
  "an3:30.6.2_0": "seyyo etena vuccati; ",
  "an3:30.6.3_0": "Abhikkhaṇampi ce hoti, ",
  "an3:30.6.4_0": "gantā bhikkhūna santike. ",
  "an3:30.7.1_0": "Ādiṁ kathāya majjhañca, ",
  "an3:30.7.2_0": "pariyosānañca tādiso; ",
  "an3:30.7.3_0": "Nisinno āsane tasmiṁ, ",
  "an3:30.7.4_0": "uggahetvāna byañjanaṁ; ",
  "an3:30.7.5_0": "Vuṭṭhito nappajānāti, ",
  "an3:30.7.6_0": "gahitaṁ hissa mussati. ",
  "an3:30.8.1_0": "Puthupañño ca puriso, ",
  "an3:30.8.2_0": "seyyo etehi vuccati; ",
  "an3:30.8.3_0": "Abhikkhaṇampi ce hoti, ",
  "an3:30.8.4_0": "gantā bhikkhūna santike. ",
  "an3:30.9.1_0": "Ādiṁ kathāya majjhañca, ",
  "an3:30.9.2_0": "pariyosānañca tādiso; ",
  "an3:30.9.3_0": "Nisinno āsane tasmiṁ, ",
  "an3:30.9.4_0": "uggahetvāna byañjanaṁ. ",
  "an3:30.10.1_0": "Dhāreti seṭṭhasaṅkappo, ",
  "an3:30.10.2_0": "Abyaggamānaso naro; ",
  "an3:30.10.3_0": "Dhammānudhammappaṭipanno, ",
  "an3:30.10.4_0": "Dukkhassantakaro siyā”ti. ",
  "an3:30.10.5_0": "Dasamaṁ. ",
  "an3:30.10.6_0": "Puggalavaggo tatiyo. ",
  "an3:30.11.0_0": "Tassuddānaṁ",
  "an3:30.11.1_0": "Samiddha gilāna saṅkhārā, ",
  "an3:30.11.2_0": "bahukārā vajirena ca; ",
  "an3:30.11.3_0": "Sevi jiguccha gūthabhāṇī, ",
  "an3:30.11.4_0": "andho ca avakujjatāti. ",
  "an3:31.0.1_0": "Aṅguttara Nikāya 3 ",
  "an3:31.0.2_0": "4. Devadūtavagga ",
  "an3:31.0.3_0": "31. Sabrahmakasutta ",
  "an3:31.1.1_0": "“Sabrahmakāni, bhikkhave,",
  "an3:31.1.1_1": "tāni kulāni yesaṁ puttānaṁ mātāpitaro ajjhāgāre pūjitā honti.",
  "an3:31.1.2_0": "Sapubbācariyakāni, bhikkhave,",
  "an3:31.1.2_1": "tāni kulāni yesaṁ puttānaṁ mātāpitaro ajjhāgāre pūjitā honti.",
  "an3:31.1.3_0": "Sāhuneyyāni, bhikkhave,",
  "an3:31.1.3_1": "tāni kulāni yesaṁ puttānaṁ mātāpitaro ajjhāgāre pūjitā honti.",
  "an3:31.1.4_0": "‘Brahmā’ti, bhikkhave, mātāpitūnaṁ etaṁ adhivacanaṁ. ",
  "an3:31.1.5_0": "‘Pubbācariyā’ti, bhikkhave, mātāpitūnaṁ etaṁ adhivacanaṁ. ",
  "an3:31.1.6_0": "‘Āhuneyyā’ti, bhikkhave, mātāpitūnaṁ etaṁ adhivacanaṁ. ",
  "an3:31.1.7_0": "Taṁ kissa hetu? ",
  "an3:31.1.8_0": "Bahukārā, bhikkhave, mātāpitaro puttānaṁ, āpādakā posakā, imassa lokassa dassetāroti. ",
  "an3:31.2.1_0": "Brahmāti mātāpitaro, ",
  "an3:31.2.2_0": "pubbācariyāti vuccare; ",
  "an3:31.2.3_0": "Āhuneyyā ca puttānaṁ, ",
  "an3:31.2.4_0": "pajāya anukampakā. ",
  "an3:31.3.1_0": "Tasmā hi ne namasseyya, ",
  "an3:31.3.2_0": "sakkareyya ca paṇḍito; ",
  "an3:31.3.3_0": "Annena atha pānena, ",
  "an3:31.3.4_0": "vatthena sayanena ca; ",
  "an3:31.3.5_0": "Ucchādanena nhāpanena, ",
  "an3:31.3.6_0": "pādānaṁ dhovanena ca. ",
  "an3:31.4.1_0": "Tāya naṁ pāricariyāya, ",
  "an3:31.4.2_0": "mātāpitūsu paṇḍitā; ",
  "an3:31.4.3_0": "Idheva naṁ pasaṁsanti, ",
  "an3:31.4.4_0": "pecca sagge pamodatī”ti. ",
  "an3:31.4.5_0": "Paṭhamaṁ. ",
  "an3:32.0.1_0": "Aṅguttara Nikāya 3 ",
  "an3:32.0.2_0": "4. Devadūtavagga ",
  "an3:32.0.3_0": "32. Ānandasutta ",
  "an3:32.1.1_0": "Atha kho āyasmā ānando yena bhagavā tenupasaṅkami;",
  "an3:32.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:32.1.1_2": "Ekamantaṁ nisinno kho āyasmā ānando bhagavantaṁ etadavoca:",
  "an3:32.2.1_0": "“Siyā nu kho, bhante,",
  "an3:32.2.1_1": "bhikkhuno tathārūpo samādhipaṭilābho yathā imasmiñca saviññāṇake kāye ahaṅkāramamaṅkāramānānusayā nāssu,",
  "an3:32.2.1_2": "bahiddhā ca sabbanimittesu ahaṅkāramamaṅkāramānānusayā nāssu;",
  "an3:32.2.2_0": "yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja vihareyyā”ti? ",
  "an3:32.2.3_0": "“Siyā, ānanda,",
  "an3:32.2.3_1": "bhikkhuno tathārūpo samādhipaṭilābho yathā imasmiñca saviññāṇake kāye ahaṅkāramamaṅkāramānānusayā nāssu,",
  "an3:32.2.3_2": "bahiddhā ca sabbanimittesu ahaṅkāramamaṅkāramānānusayā nāssu;",
  "an3:32.2.4_0": "yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja vihareyyā”ti. ",
  "an3:32.3.1_0": "“Yathā kathaṁ pana, bhante,",
  "an3:32.3.1_1": "siyā bhikkhuno tathārūpo samādhipaṭilābho yathā imasmiñca saviññāṇake kāye ahaṅkāramamaṅkāramānānusayā nāssu,",
  "an3:32.3.1_2": "bahiddhā ca sabbanimittesu ahaṅkāramamaṅkāramānānusayā nāssu;",
  "an3:32.3.2_0": "yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja vihareyyā”ti? ",
  "an3:32.4.1_0": "“Idhānanda, bhikkhuno evaṁ hoti: ",
  "an3:32.4.2_0": "‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. ",
  "an3:32.4.3_0": "Evaṁ kho, ānanda,",
  "an3:32.4.3_1": "siyā bhikkhuno tathārūpo samādhipaṭilābho yathā imasmiñca saviññāṇake kāye ahaṅkāramamaṅkāramānānusayā nāssu,",
  "an3:32.4.3_2": "bahiddhā ca sabbanimittesu ahaṅkāramamaṅkāramānānusayā nāssu;",
  "an3:32.4.4_0": "yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja vihareyyāti. ",
  "an3:32.5.1_0": "Idañca pana metaṁ, ānanda,",
  "an3:32.5.1_1": "sandhāya bhāsitaṁ pārāyane puṇṇakapañhe:",
  "an3:32.6.1_0": "‘Saṅkhāya lokasmiṁ paroparāni, ",
  "an3:32.6.2_0": "Yassiñjitaṁ natthi kuhiñci loke; ",
  "an3:32.6.3_0": "Santo vidhūmo anīgho nirāso, ",
  "an3:32.6.4_0": "Atāri so jātijaranti brūmī’”ti. ",
  "an3:32.6.5_0": "Dutiyaṁ. ",
  "an3:33.0.1_0": "Aṅguttara Nikāya 3 ",
  "an3:33.0.2_0": "4. Devadūtavagga ",
  "an3:33.0.3_0": "33. Sāriputtasutta ",
  "an3:33.1.1_0": "Atha kho āyasmā sāriputto yena bhagavā tenupasaṅkami;",
  "an3:33.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:33.1.1_2": "Ekamantaṁ nisinnaṁ kho āyasmantaṁ sāriputtaṁ bhagavā etadavoca:",
  "an3:33.1.2_0": "“saṅkhittenapi kho ahaṁ, sāriputta, dhammaṁ deseyyaṁ; ",
  "an3:33.1.3_0": "vitthārenapi kho ahaṁ, sāriputta, dhammaṁ deseyyaṁ; ",
  "an3:33.1.4_0": "saṅkhittavitthārenapi kho ahaṁ, sāriputta, dhammaṁ deseyyaṁ; ",
  "an3:33.1.5_0": "aññātāro ca dullabhā”ti. ",
  "an3:33.1.6_0": "“Etassa, bhagavā, kālo, etassa, sugata, kālo ",
  "an3:33.1.7_0": "yaṁ bhagavā saṅkhittenapi dhammaṁ deseyya,",
  "an3:33.1.7_1": "vitthārenapi dhammaṁ deseyya,",
  "an3:33.1.7_2": "saṅkhittavitthārenapi dhammaṁ deseyya.",
  "an3:33.1.8_0": "Bhavissanti dhammassa aññātāro”ti. ",
  "an3:33.2.1_0": "“Tasmātiha, sāriputta, evaṁ sikkhitabbaṁ: ",
  "an3:33.2.2_0": "‘imasmiñca saviññāṇake kāye ahaṅkāramamaṅkāramānānusayā na bhavissanti,",
  "an3:33.2.2_1": "bahiddhā ca sabbanimittesu ahaṅkāramamaṅkāramānānusayā na bhavissanti,",
  "an3:33.2.2_2": "yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja viharissāmā’ti.",
  "an3:33.2.3_0": "Evañhi kho, sāriputta, sikkhitabbaṁ. ",
  "an3:33.3.1_0": "Yato ca kho, sāriputta,",
  "an3:33.3.1_1": "bhikkhuno imasmiñca saviññāṇake kāye ahaṅkāramamaṅkāramānānusayā na honti,",
  "an3:33.3.1_2": "bahiddhā ca sabbanimittesu ahaṅkāramamaṅkāramānānusayā na honti,",
  "an3:33.3.1_3": "yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja viharati;",
  "an3:33.3.2_0": "ayaṁ vuccati, sāriputta: ",
  "an3:33.3.3_0": "‘bhikkhu acchecchi taṇhaṁ, vivattayi saṁyojanaṁ,",
  "an3:33.3.3_1": "sammā mānābhisamayā antamakāsi dukkhassa’.",
  "an3:33.3.4_0": "Idañca pana metaṁ, sāriputta,",
  "an3:33.3.4_1": "sandhāya bhāsitaṁ pārāyane udayapañhe:",
  "an3:33.4.1_0": "‘Pahānaṁ kāmasaññānaṁ, ",
  "an3:33.4.2_0": "domanassāna cūbhayaṁ; ",
  "an3:33.4.3_0": "Thinassa ca panūdanaṁ, ",
  "an3:33.4.4_0": "kukkuccānaṁ nivāraṇaṁ. ",
  "an3:33.5.1_0": "Upekkhāsatisaṁsuddhaṁ, ",
  "an3:33.5.2_0": "dhammatakkapurejavaṁ; ",
  "an3:33.5.3_0": "Aññāvimokkhaṁ pabrūmi, ",
  "an3:33.5.4_0": "avijjāya pabhedanan’”ti. ",
  "an3:33.5.5_0": "Tatiyaṁ. ",
  "an3:34.0.1_0": "Aṅguttara Nikāya 3 ",
  "an3:34.0.2_0": "4. Devadūtavagga ",
  "an3:34.0.3_0": "34. Nidānasutta ",
  "an3:34.1.1_0": "“Tīṇimāni, bhikkhave, nidānāni kammānaṁ samudayāya. ",
  "an3:34.1.2_0": "Katamāni tīṇi? ",
  "an3:34.1.3_0": "Lobho nidānaṁ kammānaṁ samudayāya,",
  "an3:34.1.3_1": "doso nidānaṁ kammānaṁ samudayāya,",
  "an3:34.1.3_2": "moho nidānaṁ kammānaṁ samudayāya.",
  "an3:34.2.1_0": "Yaṁ, bhikkhave,",
  "an3:34.2.1_1": "lobhapakataṁ kammaṁ lobhajaṁ lobhanidānaṁ lobhasamudayaṁ,",
  "an3:34.2.1_2": "yatthassa attabhāvo nibbattati tattha taṁ kammaṁ vipaccati.",
  "an3:34.2.2_0": "Yattha taṁ kammaṁ vipaccati tattha tassa kammassa vipākaṁ paṭisaṁvedeti,",
  "an3:34.2.2_1": "diṭṭhe vā dhamme upapajja vā apare vā pariyāye.",
  "an3:34.3.1_0": "Yaṁ, bhikkhave,",
  "an3:34.3.1_1": "dosapakataṁ kammaṁ dosajaṁ dosanidānaṁ dosasamudayaṁ,",
  "an3:34.3.1_2": "yatthassa attabhāvo nibbattati tattha taṁ kammaṁ vipaccati.",
  "an3:34.3.2_0": "Yattha taṁ kammaṁ vipaccati tattha tassa kammassa vipākaṁ paṭisaṁvedeti,",
  "an3:34.3.2_1": "diṭṭhe vā dhamme upapajja vā apare vā pariyāye.",
  "an3:34.4.1_0": "Yaṁ, bhikkhave,",
  "an3:34.4.1_1": "mohapakataṁ kammaṁ mohajaṁ mohanidānaṁ mohasamudayaṁ,",
  "an3:34.4.1_2": "yatthassa attabhāvo nibbattati tattha taṁ kammaṁ vipaccati.",
  "an3:34.4.2_0": "Yattha taṁ kammaṁ vipaccati tattha tassa kammassa vipākaṁ paṭisaṁvedeti,",
  "an3:34.4.2_1": "diṭṭhe vā dhamme upapajja vā apare vā pariyāye.",
  "an3:34.5.1_0": "Seyyathāpi, bhikkhave,",
  "an3:34.5.1_1": "bījāni akhaṇḍāni apūtīni avātātapahatāni sārādāni sukhasayitāni sukhette suparikammakatāya bhūmiyā nikkhittāni.",
  "an3:34.5.2_0": "Devo ca sammādhāraṁ anuppaveccheyya. ",
  "an3:34.5.3_0": "Evassu tāni, bhikkhave,",
  "an3:34.5.3_1": "bījāni vuddhiṁ viruḷhiṁ vepullaṁ āpajjeyyuṁ.",
  "an3:34.5.4_0": "Evamevaṁ kho, bhikkhave,",
  "an3:34.5.4_1": "yaṁ lobhapakataṁ kammaṁ lobhajaṁ lobhanidānaṁ lobhasamudayaṁ,",
  "an3:34.5.4_2": "yatthassa attabhāvo nibbattati tattha taṁ kammaṁ vipaccati.",
  "an3:34.5.5_0": "Yattha taṁ kammaṁ vipaccati tattha tassa kammassa vipākaṁ paṭisaṁvedeti,",
  "an3:34.5.5_1": "diṭṭhe vā dhamme upapajja vā apare vā pariyāye.",
  "an3:34.6.1_0": "Yaṁ dosapakataṁ kammaṁ …pe… ",
  "an3:34.6.2_0": "yaṁ mohapakataṁ kammaṁ mohajaṁ mohanidānaṁ mohasamudayaṁ,",
  "an3:34.6.2_1": "yatthassa attabhāvo nibbattati tattha taṁ kammaṁ vipaccati.",
  "an3:34.6.3_0": "Yattha taṁ kammaṁ vipaccati tattha tassa kammassa vipākaṁ paṭisaṁvedeti,",
  "an3:34.6.3_1": "diṭṭhe vā dhamme upapajja vā apare vā pariyāye.",
  "an3:34.6.4_0": "Imāni kho, bhikkhave,",
  "an3:34.6.4_1": "tīṇi nidānāni kammānaṁ samudayāya.",
  "an3:34.7.1_0": "Tīṇimāni, bhikkhave, nidānāni kammānaṁ samudayāya. ",
  "an3:34.7.2_0": "Katamāni tīṇi? ",
  "an3:34.7.3_0": "Alobho nidānaṁ kammānaṁ samudayāya,",
  "an3:34.7.3_1": "adoso nidānaṁ kammānaṁ samudayāya,",
  "an3:34.7.3_2": "amoho nidānaṁ kammānaṁ samudayāya.",
  "an3:34.8.1_0": "Yaṁ, bhikkhave,",
  "an3:34.8.1_1": "alobhapakataṁ kammaṁ alobhajaṁ alobhanidānaṁ alobhasamudayaṁ,",
  "an3:34.8.1_2": "lobhe vigate evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "an3:34.9.1_0": "Yaṁ, bhikkhave,",
  "an3:34.9.1_1": "adosapakataṁ kammaṁ adosajaṁ adosanidānaṁ adosasamudayaṁ,",
  "an3:34.9.1_2": "dose vigate evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "an3:34.10.1_0": "Yaṁ, bhikkhave,",
  "an3:34.10.1_1": "amohapakataṁ kammaṁ amohajaṁ amohanidānaṁ amohasamudayaṁ,",
  "an3:34.10.1_2": "mohe vigate evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "an3:34.11.1_0": "Seyyathāpi, bhikkhave,",
  "an3:34.11.1_1": "bījāni akhaṇḍāni apūtīni avātātapahatāni sārādāni sukhasayitāni.",
  "an3:34.11.2_0": "Tāni puriso agginā ḍaheyya. ",
  "an3:34.11.3_0": "Agginā ḍahitvā masiṁ kareyya. ",
  "an3:34.11.4_0": "Masiṁ karitvā mahāvāte vā ophuṇeyya nadiyā vā sīghasotāya pavāheyya. ",
  "an3:34.11.5_0": "Evassu tāni, bhikkhave,",
  "an3:34.11.5_1": "bījāni ucchinnamūlāni tālāvatthukatāni anabhāvaṅkatāni āyatiṁ anuppādadhammāni.",
  "an3:34.11.6_0": "Evamevaṁ kho, bhikkhave,",
  "an3:34.11.6_1": "yaṁ alobhapakataṁ kammaṁ alobhajaṁ alobhanidānaṁ alobhasamudayaṁ,",
  "an3:34.11.6_2": "lobhe vigate evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "an3:34.12.1_0": "Yaṁ adosapakataṁ kammaṁ …pe… ",
  "an3:34.12.2_0": "yaṁ amohapakataṁ kammaṁ amohajaṁ amohanidānaṁ amohasamudayaṁ,",
  "an3:34.12.2_1": "mohe vigate evaṁ taṁ kammaṁ pahīnaṁ hoti …pe…",
  "an3:34.12.3_0": "āyatiṁ anuppādadhammaṁ. ",
  "an3:34.12.4_0": "Imāni kho, bhikkhave,",
  "an3:34.12.4_1": "tīṇi nidānāni kammānaṁ samudayāyāti.",
  "an3:34.13.1_0": "Lobhajaṁ dosajañceva, ",
  "an3:34.13.2_0": "mohajañcāpaviddasu; ",
  "an3:34.13.3_0": "Yaṁ tena pakataṁ kammaṁ, ",
  "an3:34.13.4_0": "appaṁ vā yadi vā bahuṁ; ",
  "an3:34.13.5_0": "Idheva taṁ vedaniyaṁ, ",
  "an3:34.13.6_0": "vatthu aññaṁ na vijjati. ",
  "an3:34.14.1_0": "Tasmā lobhañca dosañca, ",
  "an3:34.14.2_0": "mohajañcāpi viddasu; ",
  "an3:34.14.3_0": "Vijjaṁ uppādayaṁ bhikkhu, ",
  "an3:34.14.4_0": "sabbā duggatiyo jahe”ti. ",
  "an3:34.14.5_0": "Catutthaṁ. ",
  "an3:35.0.1_0": "Aṅguttara Nikāya 3 ",
  "an3:35.0.2_0": "4. Devadūtavagga ",
  "an3:35.0.3_0": "35. Hatthakasutta ",
  "an3:35.1.1_0": "Evaṁ me sutaṁ—",
  "an3:35.1.2_0": "ekaṁ samayaṁ bhagavā āḷaviyaṁ viharati gomagge siṁsapāvane paṇṇasanthare. ",
  "an3:35.1.3_0": "Atha kho hatthako āḷavako jaṅghāvihāraṁ anucaṅkamamāno anuvicaramāno addasa bhagavantaṁ gomagge siṁsapāvane paṇṇasanthare nisinnaṁ. ",
  "an3:35.1.4_0": "Disvā yena bhagavā tenupasaṅkami;",
  "an3:35.1.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:35.1.4_2": "Ekamantaṁ nisinno kho hatthako āḷavako bhagavantaṁ etadavoca:",
  "an3:35.1.5_0": "“kacci, bhante bhagavā, sukhamasayitthā”ti? ",
  "an3:35.1.6_0": "“Evaṁ, kumāra, sukhamasayitthaṁ. ",
  "an3:35.1.7_0": "Ye ca pana loke sukhaṁ senti, ahaṁ tesaṁ aññataro”ti. ",
  "an3:35.2.1_0": "“Sītā, bhante, hemantikā ratti, antaraṭṭhako himapātasamayo, kharā gokaṇṭakahatā bhūmi, tanuko paṇṇasantharo, viraḷāni rukkhassa pattāni, sītāni kāsāyāni vatthāni, sīto ca verambho vāto vāyati. ",
  "an3:35.2.2_0": "Atha ca pana bhagavā evamāha: ",
  "an3:35.2.3_0": "‘evaṁ, kumāra, sukhamasayitthaṁ. ",
  "an3:35.2.4_0": "Ye ca pana loke sukhaṁ senti, ahaṁ tesaṁ aññataro’”ti. ",
  "an3:35.3.1_0": "“Tena hi, kumāra, taññevettha paṭipucchissāmi.",
  "an3:35.3.1_1": "Yathā te khameyya tathā naṁ byākareyyāsi.",
  "an3:35.3.2_0": "Taṁ kiṁ maññasi, kumāra,",
  "an3:35.3.2_1": "idhassa gahapatissa vā gahapatiputtassa vā kūṭāgāraṁ ullittāvalittaṁ nivātaṁ phusitaggaḷaṁ pihitavātapānaṁ.",
  "an3:35.3.3_0": "Tatrassa pallaṅko gonakatthato paṭikatthato paṭalikatthato kadalimigapavarapaccattharaṇo sauttaracchado ubhato lohitakūpadhāno; ",
  "an3:35.3.4_0": "telappadīpo cettha jhāyeyya; ",
  "an3:35.3.5_0": "catasso ca pajāpatiyo manāpāmanāpena paccupaṭṭhitā assu. ",
  "an3:35.3.6_0": "Taṁ kiṁ maññasi, kumāra, sukhaṁ vā so sayeyya no vā? ",
  "an3:35.3.7_0": "Kathaṁ vā te ettha hotī”ti? ",
  "an3:35.3.8_0": "“Sukhaṁ so, bhante, sayeyya. ",
  "an3:35.3.9_0": "Ye ca pana loke sukhaṁ senti, so tesaṁ aññataro”ti. ",
  "an3:35.4.1_0": "“Taṁ kiṁ maññasi, kumāra, ",
  "an3:35.4.2_0": "api nu tassa gahapatissa vā gahapatiputtassa vā uppajjeyyuṁ rāgajā pariḷāhā kāyikā vā cetasikā vā yehi so rāgajehi pariḷāhehi pariḍayhamāno dukkhaṁ sayeyyā”ti? ",
  "an3:35.4.3_0": "“Evaṁ, bhante”ti. ",
  "an3:35.5.1_0": "“Yehi kho so, kumāra,",
  "an3:35.5.1_1": "gahapati vā gahapatiputto vā rāgajehi pariḷāhehi pariḍayhamāno dukkhaṁ sayeyya,",
  "an3:35.5.1_2": "so rāgo tathāgatassa pahīno ucchinnamūlo tālāvatthukato anabhāvaṅkato āyatiṁ anuppādadhammo.",
  "an3:35.5.2_0": "Tasmāhaṁ sukhamasayitthaṁ. ",
  "an3:35.6.1_0": "Taṁ kiṁ maññasi, kumāra, ",
  "an3:35.6.2_0": "api nu tassa gahapatissa vā gahapatiputtassa vā uppajjeyyuṁ dosajā pariḷāhā …pe… ",
  "an3:35.6.3_0": "mohajā pariḷāhā kāyikā vā cetasikā vā yehi so mohajehi pariḷāhehi pariḍayhamāno dukkhaṁ sayeyyā”ti? ",
  "an3:35.6.4_0": "“Evaṁ, bhante”ti. ",
  "an3:35.7.1_0": "“Ye hi kho so, kumāra,",
  "an3:35.7.1_1": "gahapati vā gahapatiputto vā mohajehi pariḷāhehi pariḍayhamāno dukkhaṁ sayeyya,",
  "an3:35.7.1_2": "so moho tathāgatassa pahīno ucchinnamūlo tālāvatthukato anabhāvaṅkato āyatiṁ anuppādadhammo.",
  "an3:35.7.2_0": "Tasmāhaṁ sukhamasayitthanti. ",
  "an3:35.8.1_0": "Sabbadā ve sukhaṁ seti, ",
  "an3:35.8.2_0": "brāhmaṇo parinibbuto; ",
  "an3:35.8.3_0": "Yo na limpati kāmesu, ",
  "an3:35.8.4_0": "sītibhūto nirūpadhi. ",
  "an3:35.9.1_0": "Sabbā āsattiyo chetvā, ",
  "an3:35.9.2_0": "vineyya hadaye daraṁ; ",
  "an3:35.9.3_0": "Upasanto sukhaṁ seti, ",
  "an3:35.9.4_0": "santiṁ pappuyya cetaso”ti. ",
  "an3:35.9.5_0": "Pañcamaṁ. ",
  "an3:36.0.1_0": "Aṅguttara Nikāya 3 ",
  "an3:36.0.2_0": "4. Devadūtavagga ",
  "an3:36.0.3_0": "36. Devadūtasutta ",
  "an3:36.1.1_0": "“Tīṇimāni, bhikkhave, devadūtāni. ",
  "an3:36.1.2_0": "Katamāni tīṇi? ",
  "an3:36.1.3_0": "Idha, bhikkhave,",
  "an3:36.1.3_1": "ekacco kāyena duccaritaṁ carati, vācāya duccaritaṁ carati, manasā duccaritaṁ carati.",
  "an3:36.1.4_0": "So kāyena duccaritaṁ caritvā, vācāya duccaritaṁ caritvā,",
  "an3:36.1.4_1": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an3:36.1.5_0": "Tamenaṁ, bhikkhave,",
  "an3:36.1.5_1": "nirayapālā nānābāhāsu gahetvā yamassa rañño dassenti:",
  "an3:36.1.6_0": "‘ayaṁ, deva,",
  "an3:36.1.6_1": "puriso amatteyyo apetteyyo asāmañño abrahmañño, na kule jeṭṭhāpacāyī.",
  "an3:36.1.7_0": "Imassa devo daṇḍaṁ paṇetū’ti. ",
  "an3:36.2.1_0": "Tamenaṁ, bhikkhave,",
  "an3:36.2.1_1": "yamo rājā paṭhamaṁ devadūtaṁ samanuyuñjati samanugāhati samanubhāsati:",
  "an3:36.2.2_0": "‘ambho, purisa,",
  "an3:36.2.2_1": "na tvaṁ addasa manussesu paṭhamaṁ devadūtaṁ pātubhūtan’ti?",
  "an3:36.2.3_0": "So evamāha: ",
  "an3:36.2.4_0": "‘nāddasaṁ, bhante’ti. ",
  "an3:36.3.1_0": "Tamenaṁ, bhikkhave, yamo rājā evamāha: ",
  "an3:36.3.2_0": "‘ambho purisa,",
  "an3:36.3.2_1": "na tvaṁ addasa manussesu itthiṁ vā purisaṁ vā āsītikaṁ vā nāvutikaṁ vā vassasatikaṁ vā jātiyā jiṇṇaṁ gopānasivaṅkaṁ bhoggaṁ daṇḍaparāyaṇaṁ pavedhamānaṁ gacchantaṁ āturaṁ gatayobbanaṁ khaṇḍadantaṁ palitakesaṁ vilūnaṁ khallitasiraṁ valitaṁ tilakāhatagattan’ti?",
  "an3:36.3.3_0": "So evamāha: ",
  "an3:36.3.4_0": "‘addasaṁ, bhante’ti. ",
  "an3:36.4.1_0": "Tamenaṁ, bhikkhave, yamo rājā evamāha: ",
  "an3:36.4.2_0": "‘ambho, purisa,",
  "an3:36.4.2_1": "tassa te viññussa sato mahallakassa na etadahosi—",
  "an3:36.4.3_0": "ahampi khomhi jarādhammo jaraṁ anatīto, handāhaṁ kalyāṇaṁ karomi, kāyena vācāya manasā’ti? ",
  "an3:36.4.4_0": "So evamāha: ",
  "an3:36.4.5_0": "‘nāsakkhissaṁ, bhante. Pamādassaṁ, bhante’ti. ",
  "an3:36.5.1_0": "Tamenaṁ, bhikkhave, yamo rājā evamāha: ",
  "an3:36.5.2_0": "‘ambho, purisa,",
  "an3:36.5.2_1": "pamādatāya na kalyāṇamakāsi kāyena vācāya manasā.",
  "an3:36.5.3_0": "Taggha tvaṁ, ambho purisa,",
  "an3:36.5.3_1": "tathā karissanti yathā taṁ pamattaṁ.",
  "an3:36.5.4_0": "Taṁ kho pana te etaṁ pāpakammaṁ neva mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na devatāhi kataṁ, na samaṇabrāhmaṇehi kataṁ; ",
  "an3:36.5.5_0": "atha kho tayāvetaṁ pāpakammaṁ kataṁ,",
  "an3:36.5.5_1": "tvaññevetassa vipākaṁ paṭisaṁvedissasī’ti.",
  "an3:36.6.1_0": "Tamenaṁ, bhikkhave,",
  "an3:36.6.1_1": "yamo rājā paṭhamaṁ devadūtaṁ samanuyuñjitvā samanugāhitvā samanubhāsitvā,",
  "an3:36.6.1_2": "dutiyaṁ devadūtaṁ samanuyuñjati samanugāhati samanubhāsati:",
  "an3:36.6.2_0": "‘ambho purisa,",
  "an3:36.6.2_1": "na tvaṁ addasa manussesu dutiyaṁ devadūtaṁ pātubhūtan’ti?",
  "an3:36.6.3_0": "So evamāha: ",
  "an3:36.6.4_0": "‘nāddasaṁ, bhante’ti. ",
  "an3:36.6.5_0": "Tamenaṁ, bhikkhave, yamo rājā evamāha: ",
  "an3:36.6.6_0": "‘ambho purisa,",
  "an3:36.6.6_1": "na tvaṁ addasa manussesu itthiṁ vā purisaṁ vā ābādhikaṁ dukkhitaṁ bāḷhagilānaṁ,",
  "an3:36.6.6_2": "sake muttakarīse palipannaṁ semānaṁ, aññehi vuṭṭhāpiyamānaṁ, aññehi saṁvesiyamānan’ti?",
  "an3:36.6.7_0": "So evamāha: ",
  "an3:36.6.8_0": "‘addasaṁ, bhante’ti. ",
  "an3:36.7.1_0": "Tamenaṁ, bhikkhave, yamo rājā evamāha: ",
  "an3:36.7.2_0": "‘ambho purisa,",
  "an3:36.7.2_1": "tassa te viññussa sato mahallakassa na etadahosi:",
  "an3:36.7.3_0": "“ahampi khomhi byādhidhammo byādhiṁ anatīto,",
  "an3:36.7.3_1": "handāhaṁ kalyāṇaṁ karomi kāyena vācāya manasā”’ti?",
  "an3:36.7.4_0": "So evamāha: ",
  "an3:36.7.5_0": "‘nāsakkhissaṁ, bhante. Pamādassaṁ, bhante’ti. ",
  "an3:36.8.1_0": "Tamenaṁ, bhikkhave, yamo rājā evamāha: ",
  "an3:36.8.2_0": "‘ambho purisa,",
  "an3:36.8.2_1": "pamādatāya na kalyāṇamakāsi kāyena vācāya manasā.",
  "an3:36.8.3_0": "Taggha tvaṁ, ambho purisa,",
  "an3:36.8.3_1": "tathā karissanti yathā taṁ pamattaṁ.",
  "an3:36.8.4_0": "Taṁ kho pana te etaṁ pāpakammaṁ neva mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na devatāhi kataṁ, na samaṇabrāhmaṇehi kataṁ; ",
  "an3:36.8.5_0": "atha kho tayāvetaṁ pāpakammaṁ kataṁ.",
  "an3:36.8.5_1": "Tvaññevetassa vipākaṁ paṭisaṁvedissasī’ti.",
  "an3:36.9.1_0": "Tamenaṁ, bhikkhave,",
  "an3:36.9.1_1": "yamo rājā dutiyaṁ devadūtaṁ samanuyuñjitvā samanugāhitvā samanubhāsitvā,",
  "an3:36.9.1_2": "tatiyaṁ devadūtaṁ samanuyuñjati samanugāhati samanubhāsati:",
  "an3:36.9.2_0": "‘ambho purisa,",
  "an3:36.9.2_1": "na tvaṁ addasa manussesu tatiyaṁ devadūtaṁ pātubhūtan’ti?",
  "an3:36.9.3_0": "So evamāha: ",
  "an3:36.9.4_0": "‘nāddasaṁ, bhante’ti. ",
  "an3:36.10.1_0": "Tamenaṁ, bhikkhave, yamo rājā evamāha: ",
  "an3:36.10.2_0": "‘ambho purisa,",
  "an3:36.10.2_1": "na tvaṁ addasa manussesu itthiṁ vā purisaṁ vā ekāhamataṁ vā dvīhamataṁ vā tīhamataṁ vā uddhumātakaṁ vinīlakaṁ vipubbakajātan’ti?",
  "an3:36.10.3_0": "So evamāha: ",
  "an3:36.10.4_0": "‘addasaṁ, bhante’ti. ",
  "an3:36.11.1_0": "Tamenaṁ, bhikkhave, yamo rājā evamāha: ",
  "an3:36.11.2_0": "‘ambho purisa,",
  "an3:36.11.2_1": "tassa te viññussa sato mahallakassa na etadahosi—",
  "an3:36.11.3_0": "ahampi khomhi maraṇadhammo maraṇaṁ anatīto,",
  "an3:36.11.3_1": "handāhaṁ kalyāṇaṁ karomi kāyena vācāya manasā’ti?",
  "an3:36.11.4_0": "So evamāha: ",
  "an3:36.11.5_0": "‘nāsakkhissaṁ, bhante. Pamādassaṁ, bhante’ti. ",
  "an3:36.12.1_0": "Tamenaṁ, bhikkhave, yamo rājā evamāha: ",
  "an3:36.12.2_0": "‘ambho purisa,",
  "an3:36.12.2_1": "pamādatāya na kalyāṇamakāsi kāyena vācāya manasā.",
  "an3:36.12.3_0": "Taggha tvaṁ, ambho purisa,",
  "an3:36.12.3_1": "tathā karissanti yathā taṁ pamattaṁ.",
  "an3:36.12.4_0": "Taṁ kho pana te etaṁ pāpakammaṁ neva mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na devatāhi kataṁ, na samaṇabrāhmaṇehi kataṁ; ",
  "an3:36.12.5_0": "atha kho tayāvetaṁ pāpakammaṁ kataṁ.",
  "an3:36.12.5_1": "Tvaññevetassa vipākaṁ paṭisaṁvedissasī’”ti.",
  "an3:36.13.1_0": "Tamenaṁ, bhikkhave,",
  "an3:36.13.1_1": "yamo rājā tatiyaṁ devadūtaṁ samanuyuñjitvā samanugāhitvā samanubhāsitvā tuṇhī hoti.",
  "an3:36.13.2_0": "Tamenaṁ, bhikkhave,",
  "an3:36.13.2_1": "nirayapālā pañcavidhabandhanaṁ nāma kāraṇaṁ karonti.",
  "an3:36.13.3_0": "Tattaṁ ayokhilaṁ hatthe gamenti.",
  "an3:36.13.3_1": "Tattaṁ ayokhilaṁ dutiyasmiṁ hatthe gamenti.",
  "an3:36.13.3_2": "Tattaṁ ayokhilaṁ pāde gamenti.",
  "an3:36.13.3_3": "Tattaṁ ayokhilaṁ dutiyasmiṁ pāde gamenti.",
  "an3:36.13.3_4": "Tattaṁ ayokhilaṁ majjhe urasmiṁ gamenti.",
  "an3:36.13.4_0": "So tattha dukkhā tibbā kharā kaṭukā vedanā vediyati,",
  "an3:36.13.4_1": "na ca tāva kālaṁ karoti yāva na taṁ pāpakammaṁ byantīhoti.",
  "an3:36.14.1_0": "Tamenaṁ, bhikkhave,",
  "an3:36.14.1_1": "nirayapālā saṁvesetvā kudhārīhi tacchanti.",
  "an3:36.14.2_0": "So tattha dukkhā tibbā kharā kaṭukā vedanā vediyati,",
  "an3:36.14.2_1": "na ca tāva kālaṁ karoti yāva na taṁ pāpakammaṁ byantīhoti.",
  "an3:36.15.1_0": "Tamenaṁ, bhikkhave,",
  "an3:36.15.1_1": "nirayapālā uddhampādaṁ adhosiraṁ gahetvā vāsīhi tacchanti …pe…",
  "an3:36.15.2_0": "tamenaṁ, bhikkhave,",
  "an3:36.15.2_1": "nirayapālā rathe yojetvā ādittāya bhūmiyā sampajjalitāya sajotibhūtāya sārentipi paccāsārentipi …pe…",
  "an3:36.15.3_0": "tamenaṁ, bhikkhave,",
  "an3:36.15.3_1": "nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi …pe…",
  "an3:36.15.4_0": "tamenaṁ, bhikkhave,",
  "an3:36.15.4_1": "nirayapālā uddhampādaṁ adhosiraṁ gahetvā tattāya lohakumbhiyā pakkhipanti,",
  "an3:36.15.4_2": "ādittāya sampajjalitāya sajotibhūtāya. (…)",
  "an3:36.15.5_0": "So tattha pheṇuddehakaṁ paccamāno sakimpi uddhaṁ gacchati, sakimpi adho gacchati, sakimpi tiriyaṁ gacchati. ",
  "an3:36.15.6_0": "So tattha dukkhā tibbā kharā kaṭukā vedanā vediyati,",
  "an3:36.15.6_1": "na ca tāva kālaṁ karoti yāva na taṁ pāpakammaṁ byantīhoti.",
  "an3:36.15.7_0": "Tamenaṁ, bhikkhave,",
  "an3:36.15.7_1": "nirayapālā mahāniraye pakkhipanti.",
  "an3:36.15.8_0": "So kho pana, bhikkhave, mahānirayo—",
  "an3:36.16.1_0": "Catukkaṇṇo catudvāro, ",
  "an3:36.16.2_0": "vibhatto bhāgaso mito; ",
  "an3:36.16.3_0": "Ayopākārapariyanto, ",
  "an3:36.16.4_0": "ayasā paṭikujjito. ",
  "an3:36.17.1_0": "Tassa ayomayā bhūmi, ",
  "an3:36.17.2_0": "Jalitā tejasā yutā; ",
  "an3:36.17.3_0": "Samantā yojanasataṁ, ",
  "an3:36.17.4_0": "Pharitvā tiṭṭhati sabbadāti. ",
  "an3:36.18.1_0": "Bhūtapubbaṁ, bhikkhave, yamassa rañño etadahosi: ",
  "an3:36.18.2_0": "‘ye kira, bho,",
  "an3:36.18.2_1": "loke pāpakāni kammāni karonti te evarūpā vividhā kammakāraṇā karīyanti.",
  "an3:36.18.3_0": "Aho vatāhaṁ manussattaṁ labheyyaṁ,",
  "an3:36.18.3_1": "tathāgato ca loke uppajjeyya arahaṁ sammāsambuddho,",
  "an3:36.18.3_2": "tañcāhaṁ bhagavantaṁ payirupāseyyaṁ.",
  "an3:36.18.4_0": "So ca me bhagavā dhammaṁ deseyya,",
  "an3:36.18.4_1": "tassa cāhaṁ bhagavato dhammaṁ ājāneyyan’ti.",
  "an3:36.18.5_0": "Taṁ kho panāhaṁ, bhikkhave,",
  "an3:36.18.5_1": "na aññassa samaṇassa vā brāhmaṇassa vā sutvā evaṁ vadāmi, api ca kho, bhikkhave,",
  "an3:36.18.5_2": "yadeva me sāmaṁ ñātaṁ sāmaṁ diṭṭhaṁ sāmaṁ viditaṁ tadevāhaṁ vadāmīti.",
  "an3:36.19.1_0": "Coditā devadūtehi, ",
  "an3:36.19.2_0": "ye pamajjanti māṇavā; ",
  "an3:36.19.3_0": "Te dīgharattaṁ socanti, ",
  "an3:36.19.4_0": "hīnakāyūpagā narā. ",
  "an3:36.20.1_0": "Ye ca kho devadūtehi, ",
  "an3:36.20.2_0": "santo sappurisā idha; ",
  "an3:36.20.3_0": "Coditā nappamajjanti, ",
  "an3:36.20.4_0": "ariyadhamme kudācanaṁ. ",
  "an3:36.21.1_0": "Upādāne bhayaṁ disvā, ",
  "an3:36.21.2_0": "jātimaraṇasambhave; ",
  "an3:36.21.3_0": "Anupādā vimuccanti, ",
  "an3:36.21.4_0": "jātimaraṇasaṅkhaye. ",
  "an3:36.22.1_0": "Te appamattā sukhino, ",
  "an3:36.22.2_0": "diṭṭhadhammābhinibbutā; ",
  "an3:36.22.3_0": "Sabbaverabhayātītā, ",
  "an3:36.22.4_0": "sabbadukkhaṁ upaccagun”ti. ",
  "an3:36.22.5_0": "Chaṭṭhaṁ. ",
  "an3:37.0.1_0": "Aṅguttara Nikāya 3 ",
  "an3:37.0.2_0": "4. Devadūtavagga ",
  "an3:37.0.3_0": "37. Catumahārājasutta ",
  "an3:37.1.1_0": "“Aṭṭhamiyaṁ, bhikkhave,",
  "an3:37.1.1_1": "pakkhassa catunnaṁ mahārājānaṁ amaccā pārisajjā imaṁ lokaṁ anuvicaranti:",
  "an3:37.1.2_0": "‘kacci bahū manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti. ",
  "an3:37.1.3_0": "Cātuddasiṁ, bhikkhave,",
  "an3:37.1.3_1": "pakkhassa catunnaṁ mahārājānaṁ puttā imaṁ lokaṁ anuvicaranti:",
  "an3:37.1.4_0": "‘kacci bahū manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti. ",
  "an3:37.1.5_0": "Tadahu, bhikkhave,",
  "an3:37.1.5_1": "uposathe pannarase cattāro mahārājāno sāmaññeva imaṁ lokaṁ anuvicaranti:",
  "an3:37.1.6_0": "‘kacci bahū manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti. ",
  "an3:37.2.1_0": "Sace, bhikkhave,",
  "an3:37.2.1_1": "appakā honti manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karonti.",
  "an3:37.2.2_0": "Tamenaṁ, bhikkhave,",
  "an3:37.2.2_1": "cattāro mahārājāno devānaṁ tāvatiṁsānaṁ sudhammāya sabhāya sannisinnānaṁ sannipatitānaṁ ārocenti:",
  "an3:37.2.3_0": "‘appakā kho, mārisā,",
  "an3:37.2.3_1": "manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti.",
  "an3:37.2.4_0": "Tena kho, bhikkhave,",
  "an3:37.2.4_1": "devā tāvatiṁsā anattamanā honti:",
  "an3:37.2.5_0": "‘dibbā vata, bho, kāyā parihāyissanti, paripūrissanti asurakāyā’ti. ",
  "an3:37.3.1_0": "Sace pana, bhikkhave,",
  "an3:37.3.1_1": "bahū honti manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karonti.",
  "an3:37.3.2_0": "Tamenaṁ, bhikkhave,",
  "an3:37.3.2_1": "cattāro mahārājāno devānaṁ tāvatiṁsānaṁ sudhammāya sabhāya sannisinnānaṁ sannipatitānaṁ ārocenti:",
  "an3:37.3.3_0": "‘bahū kho, mārisā,",
  "an3:37.3.3_1": "manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti.",
  "an3:37.3.4_0": "Tena, bhikkhave, devā tāvatiṁsā attamanā honti: ",
  "an3:37.3.5_0": "‘dibbā vata bho kāyā paripūrissanti, parihāyissanti asurakāyā’ti. ",
  "an3:37.4.1_0": "Bhūtapubbaṁ, bhikkhave,",
  "an3:37.4.1_1": "sakko devānamindo deve tāvatiṁse anunayamāno tāyaṁ velāyaṁ imaṁ gāthaṁ abhāsi:",
  "an3:37.5.1_0": "‘Cātuddasiṁ pañcadasiṁ, ",
  "an3:37.5.2_0": "yā ca pakkhassa aṭṭhamī; ",
  "an3:37.5.3_0": "Pāṭihāriyapakkhañca, ",
  "an3:37.5.4_0": "aṭṭhaṅgasusamāgataṁ; ",
  "an3:37.5.5_0": "Uposathaṁ upavaseyya, ",
  "an3:37.5.6_0": "yopissa mādiso naro’ti. ",
  "an3:37.6.1_0": "Sā kho panesā, bhikkhave,",
  "an3:37.6.1_1": "sakkena devānamindena gāthā duggītā na sugītā dubbhāsitā na subhāsitā.",
  "an3:37.6.2_0": "Taṁ kissa hetu? ",
  "an3:37.6.3_0": "Sakko hi, bhikkhave,",
  "an3:37.6.3_1": "devānamindo avītarāgo avītadoso avītamoho.",
  "an3:37.7.1_0": "Yo ca kho so, bhikkhave,",
  "an3:37.7.1_1": "bhikkhu arahaṁ khīṇāsavo vusitavā brahmacariyo katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, tassa kho etaṁ, bhikkhave, bhikkhuno kallaṁ vacanāya:",
  "an3:37.8.1_0": "‘Cātuddasiṁ pañcadasiṁ, ",
  "an3:37.8.2_0": "yā ca pakkhassa aṭṭhamī; ",
  "an3:37.8.3_0": "Pāṭihāriyapakkhañca, ",
  "an3:37.8.4_0": "aṭṭhaṅgasusamāgataṁ; ",
  "an3:37.8.5_0": "Uposathaṁ upavaseyya, ",
  "an3:37.8.6_0": "yopissa mādiso naro’ti. ",
  "an3:37.9.1_0": "Taṁ kissa hetu? ",
  "an3:37.9.2_0": "So hi, bhikkhave,",
  "an3:37.9.2_1": "bhikkhu vītarāgo vītadoso vītamoho”ti.",
  "an3:37.9.3_0": "Sattamaṁ. ",
  "an3:38.0.1_0": "Aṅguttara Nikāya 3 ",
  "an3:38.0.2_0": "4. Devadūtavagga ",
  "an3:38.0.3_0": "38. Dutiyacatumahārājasutta ",
  "an3:38.1.1_0": "“Bhūtapubbaṁ, bhikkhave,",
  "an3:38.1.1_1": "sakko devānamindo deve tāvatiṁse anunayamāno tāyaṁ velāyaṁ imaṁ gāthaṁ abhāsi:",
  "an3:38.2.1_0": "‘Cātuddasiṁ pañcadasiṁ, ",
  "an3:38.2.2_0": "yā ca pakkhassa aṭṭhamī; ",
  "an3:38.2.3_0": "Pāṭihāriyapakkhañca, ",
  "an3:38.2.4_0": "aṭṭhaṅgasusamāgataṁ; ",
  "an3:38.2.5_0": "Uposathaṁ upavaseyya, ",
  "an3:38.2.6_0": "yopissa mādiso naro’ti. ",
  "an3:38.3.1_0": "Sā kho panesā, bhikkhave,",
  "an3:38.3.1_1": "sakkena devānamindena gāthā duggītā na sugītā dubbhāsitā na subhāsitā.",
  "an3:38.3.2_0": "Taṁ kissa hetu? ",
  "an3:38.3.3_0": "Sakko hi, bhikkhave,",
  "an3:38.3.3_1": "devānamindo aparimutto jātiyā jarāya maraṇena sokehi paridevehi dukkhehi domanassehi upāyāsehi,",
  "an3:38.3.3_2": "aparimutto dukkhasmāti vadāmi.",
  "an3:38.4.1_0": "Yo ca kho so, bhikkhave,",
  "an3:38.4.1_1": "bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, tassa kho etaṁ, bhikkhave, bhikkhuno kallaṁ vacanāya:",
  "an3:38.5.1_0": "‘Cātuddasiṁ pañcadasiṁ, ",
  "an3:38.5.2_0": "yā ca pakkhassa aṭṭhamī; ",
  "an3:38.5.3_0": "Pāṭihāriyapakkhañca, ",
  "an3:38.5.4_0": "aṭṭhaṅgasusamāgataṁ; ",
  "an3:38.5.5_0": "Uposathaṁ upavaseyya, ",
  "an3:38.5.6_0": "yopissa mādiso naro’ti. ",
  "an3:38.6.1_0": "Taṁ kissa hetu? ",
  "an3:38.6.2_0": "So hi, bhikkhave,",
  "an3:38.6.2_1": "bhikkhu parimutto jātiyā jarāya maraṇena sokehi paridevehi dukkhehi domanassehi upāyāsehi,",
  "an3:38.6.2_2": "parimutto dukkhasmāti vadāmī”ti.",
  "an3:38.6.3_0": "Aṭṭhamaṁ. ",
  "an3:39.0.1_0": "Aṅguttara Nikāya 3 ",
  "an3:39.0.2_0": "4. Devadūtavagga ",
  "an3:39.0.3_0": "39. Sukhumālasutta ",
  "an3:39.1.1_0": "“Sukhumālo ahaṁ, bhikkhave,",
  "an3:39.1.1_1": "paramasukhumālo accantasukhumālo.",
  "an3:39.1.2_0": "Mama sudaṁ, bhikkhave,",
  "an3:39.1.2_1": "pitu nivesane pokkharaṇiyo kāritā honti.",
  "an3:39.1.3_0": "Ekattha sudaṁ, bhikkhave, uppalaṁ vappati, ekattha padumaṁ, ekattha puṇḍarīkaṁ, yāvadeva mamatthāya. ",
  "an3:39.1.4_0": "Na kho panassāhaṁ, bhikkhave, akāsikaṁ candanaṁ dhāremi. Kāsikaṁ, bhikkhave, su me taṁ veṭhanaṁ hoti, kāsikā kañcukā, kāsikaṁ nivāsanaṁ, kāsiko uttarāsaṅgo. ",
  "an3:39.1.5_0": "Rattindivaṁ kho pana me su taṁ, bhikkhave, setacchattaṁ dhārīyati: ",
  "an3:39.1.6_0": "‘mā naṁ phusi sītaṁ vā uṇhaṁ vā tiṇaṁ vā rajo vā ussāvo vā’ti. ",
  "an3:39.2.1_0": "Tassa mayhaṁ, bhikkhave,",
  "an3:39.2.1_1": "tayo pāsādā ahesuṁ—eko hemantiko, eko gimhiko, eko vassiko.",
  "an3:39.2.2_0": "So kho ahaṁ, bhikkhave,",
  "an3:39.2.2_1": "vassike pāsāde vassike cattāro māse nippurisehi tūriyehi paricārayamāno na heṭṭhāpāsādaṁ orohāmi.",
  "an3:39.2.3_0": "Yathā kho pana, bhikkhave,",
  "an3:39.2.3_1": "aññesaṁ nivesane dāsakammakaraporisassa kaṇājakaṁ bhojanaṁ dīyati bilaṅgadutiyaṁ, evamevassu me, bhikkhave,",
  "an3:39.2.3_2": "pitu nivesane dāsakammakaraporisassa sālimaṁsodano dīyati.",
  "an3:39.3.1_0": "Tassa mayhaṁ, bhikkhave,",
  "an3:39.3.1_1": "evarūpāya iddhiyā samannāgatassa evarūpena ca sukhumālena etadahosi:",
  "an3:39.3.2_0": "‘assutavā kho puthujjano attanā jarādhammo samāno jaraṁ anatīto paraṁ jiṇṇaṁ disvā aṭṭīyati harāyati jigucchati attānaṁyeva atisitvā,",
  "an3:39.3.2_1": "ahampi khomhi jarādhammo jaraṁ anatīto.",
  "an3:39.3.3_0": "Ahañceva kho pana jarādhammo samāno jaraṁ anatīto paraṁ jiṇṇaṁ disvā aṭṭīyeyyaṁ harāyeyyaṁ jiguccheyyaṁ na metaṁ assa patirūpan’ti. ",
  "an3:39.3.4_0": "Tassa mayhaṁ, bhikkhave,",
  "an3:39.3.4_1": "iti paṭisañcikkhato yo yobbane yobbanamado so sabbaso pahīyi.",
  "an3:39.4.1_0": "Assutavā kho puthujjano attanā byādhidhammo samāno byādhiṁ anatīto paraṁ byādhitaṁ disvā aṭṭīyati harāyati jigucchati attānaṁyeva atisitvā: ",
  "an3:39.4.2_0": "‘ahampi khomhi byādhidhammo byādhiṁ anatīto,",
  "an3:39.4.2_1": "ahañceva kho pana byādhidhammo samāno byādhiṁ anatīto paraṁ byādhikaṁ disvā aṭṭīyeyyaṁ harāyeyyaṁ jiguccheyyaṁ, na metaṁ assa patirūpan’ti.",
  "an3:39.4.3_0": "Tassa mayhaṁ, bhikkhave,",
  "an3:39.4.3_1": "iti paṭisañcikkhato yo ārogye ārogyamado so sabbaso pahīyi.",
  "an3:39.5.1_0": "Assutavā kho puthujjano attanā maraṇadhammo samāno maraṇaṁ anatīto paraṁ mataṁ disvā aṭṭīyati harāyati jigucchati attānaṁyeva atisitvā: ",
  "an3:39.5.2_0": "‘ahampi khomhi maraṇadhammo, maraṇaṁ anatīto,",
  "an3:39.5.2_1": "ahaṁ ceva kho pana maraṇadhammo samāno maraṇaṁ anatīto paraṁ mataṁ disvā aṭṭīyeyyaṁ harāyeyyaṁ jiguccheyyaṁ, na metaṁ assa patirūpan’ti.",
  "an3:39.5.3_0": "Tassa mayhaṁ, bhikkhave,",
  "an3:39.5.3_1": "iti paṭisañcikkhato yo jīvite jīvitamado so sabbaso pahīyīti.",
  "an3:39.6.1_0": "Tayome, bhikkhave, madā. ",
  "an3:39.6.2_0": "Katame tayo? ",
  "an3:39.6.3_0": "Yobbanamado, ārogyamado, jīvitamado. ",
  "an3:39.6.4_0": "Yobbanamadamatto vā, bhikkhave,",
  "an3:39.6.4_1": "assutavā puthujjano kāyena duccaritaṁ carati, vācāya duccaritaṁ carati, manasā duccaritaṁ carati.",
  "an3:39.6.5_0": "So kāyena duccaritaṁ caritvā, vācāya duccaritaṁ caritvā,",
  "an3:39.6.5_1": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an3:39.6.6_0": "Ārogyamadamatto vā, bhikkhave, assutavā puthujjano …pe… ",
  "an3:39.6.7_0": "jīvitamadamatto vā, bhikkhave,",
  "an3:39.6.7_1": "assutavā puthujjano kāyena duccaritaṁ carati, vācāya duccaritaṁ carati, manasā duccaritaṁ carati.",
  "an3:39.6.8_0": "So kāyena duccaritaṁ caritvā, vācāya duccaritaṁ caritvā,",
  "an3:39.6.8_1": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an3:39.7.1_0": "Yobbanamadamatto vā, bhikkhave,",
  "an3:39.7.1_1": "bhikkhu sikkhaṁ paccakkhāya hīnāyāvattati.",
  "an3:39.7.2_0": "Ārogyamadamatto vā, bhikkhave, bhikkhu …pe… ",
  "an3:39.7.3_0": "jīvitamadamatto vā, bhikkhave,",
  "an3:39.7.3_1": "bhikkhu sikkhaṁ paccakkhāya hīnāyāvattatīti.",
  "an3:39.8.1_0": "Byādhidhammā jarādhammā, ",
  "an3:39.8.2_0": "atho maraṇadhammino; ",
  "an3:39.8.3_0": "Yathādhammā tathāsantā, ",
  "an3:39.8.4_0": "jigucchanti puthujjanā. ",
  "an3:39.9.1_0": "Ahañce taṁ jiguccheyyaṁ, ",
  "an3:39.9.2_0": "evaṁdhammesu pāṇisu; ",
  "an3:39.9.3_0": "Na metaṁ patirūpassa, ",
  "an3:39.9.4_0": "mama evaṁ vihārino. ",
  "an3:39.10.1_0": "Sohaṁ evaṁ viharanto, ",
  "an3:39.10.2_0": "ñatvā dhammaṁ nirūpadhiṁ; ",
  "an3:39.10.3_0": "Ārogye yobbanasmiñca, ",
  "an3:39.10.4_0": "jīvitasmiñca ye madā. ",
  "an3:39.11.1_0": "Sabbe made abhibhosmi, ",
  "an3:39.11.2_0": "Nekkhamme daṭṭhu khemataṁ; ",
  "an3:39.11.3_0": "Tassa me ahu ussāho, ",
  "an3:39.11.4_0": "Nibbānaṁ abhipassato. ",
  "an3:39.12.1_0": "Nāhaṁ bhabbo etarahi, ",
  "an3:39.12.2_0": "Kāmāni paṭisevituṁ; ",
  "an3:39.12.3_0": "Anivatti bhavissāmi, ",
  "an3:39.12.4_0": "Brahmacariyaparāyaṇo”ti. ",
  "an3:39.12.5_0": "Navamaṁ. ",
  "an3:40.0.1_0": "Aṅguttara Nikāya 3 ",
  "an3:40.0.2_0": "4. Devadūtavagga ",
  "an3:40.0.3_0": "40. Ādhipateyyasutta ",
  "an3:40.1.1_0": "“Tīṇimāni, bhikkhave, ādhipateyyāni. ",
  "an3:40.1.2_0": "Katamāni tīṇi? ",
  "an3:40.1.3_0": "Attādhipateyyaṁ, lokādhipateyyaṁ, dhammādhipateyyaṁ. ",
  "an3:40.1.4_0": "Katamañca, bhikkhave, attādhipateyyaṁ? ",
  "an3:40.1.5_0": "Idha, bhikkhave,",
  "an3:40.1.5_1": "bhikkhu araññagato vā rukkhamūlagato vā suññāgāragato vā iti paṭisañcikkhati:",
  "an3:40.1.6_0": "‘na kho panāhaṁ cīvarahetu agārasmā anagāriyaṁ pabbajito. ",
  "an3:40.1.7_0": "Na piṇḍapātahetu, na senāsanahetu,",
  "an3:40.1.7_1": "na itibhavābhavahetu agārasmā anagāriyaṁ pabbajito.",
  "an3:40.1.8_0": "Api ca khomhi otiṇṇo jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto. ",
  "an3:40.1.9_0": "Appeva nāma imassa kevalassa dukkhakkhandhassa antakiriyā paññāyethāti. ",
  "an3:40.1.10_0": "Ahañceva kho pana yādisake kāme ohāya agārasmā anagāriyaṁ pabbajito tādisake vā kāme pariyeseyyaṁ tato vā pāpiṭṭhatare, na metaṁ patirūpan’ti. ",
  "an3:40.1.11_0": "So iti paṭisañcikkhati: ",
  "an3:40.1.12_0": "‘āraddhaṁ kho pana me vīriyaṁ bhavissati asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggan’ti. ",
  "an3:40.1.13_0": "So attānaṁyeva adhipatiṁ karitvā akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti, suddhaṁ attānaṁ pariharati. ",
  "an3:40.1.14_0": "Idaṁ vuccati, bhikkhave, attādhipateyyaṁ. ",
  "an3:40.2.1_0": "Katamañca, bhikkhave, lokādhipateyyaṁ? ",
  "an3:40.2.2_0": "Idha, bhikkhave,",
  "an3:40.2.2_1": "bhikkhu araññagato vā rukkhamūlagato vā suññāgāragato vā iti paṭisañcikkhati:",
  "an3:40.2.3_0": "‘na kho panāhaṁ cīvarahetu agārasmā anagāriyaṁ pabbajito. ",
  "an3:40.2.4_0": "Na piṇḍapātahetu, na senāsanahetu,",
  "an3:40.2.4_1": "na itibhavābhavahetu agārasmā anagāriyaṁ pabbajito.",
  "an3:40.2.5_0": "Api ca khomhi otiṇṇo jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto. ",
  "an3:40.2.6_0": "Appeva nāma imassa kevalassa dukkhakkhandhassa antakiriyā paññāyethā’ti. ",
  "an3:40.2.7_0": "Ahañceva kho pana evaṁ pabbajito samāno kāmavitakkaṁ vā vitakkeyyaṁ,",
  "an3:40.2.7_1": "byāpādavitakkaṁ vā vitakkeyyaṁ,",
  "an3:40.2.7_2": "vihiṁsāvitakkaṁ vā vitakkeyyaṁ,",
  "an3:40.2.7_3": "mahā kho panāyaṁ lokasannivāso.",
  "an3:40.2.8_0": "Mahantasmiṁ kho pana lokasannivāse santi samaṇabrāhmaṇā iddhimanto dibbacakkhukā paracittaviduno. ",
  "an3:40.2.9_0": "Te dūratopi passanti, āsannāpi na dissanti, cetasāpi cittaṁ pajānanti. ",
  "an3:40.2.10_0": "Tepi maṁ evaṁ jāneyyuṁ: ",
  "an3:40.2.11_0": "‘passatha, bho,",
  "an3:40.2.11_1": "imaṁ kulaputtaṁ saddhā agārasmā anagāriyaṁ pabbajito samāno vokiṇṇo viharati pāpakehi akusalehi dhammehī’ti.",
  "an3:40.2.12_0": "devatāpi kho santi iddhimantiniyo dibbacakkhukā paracittaviduniyo. ",
  "an3:40.2.13_0": "Tā dūratopi passanti, āsannāpi na dissanti, cetasāpi cittaṁ jānanti. ",
  "an3:40.2.14_0": "Tāpi maṁ evaṁ jāneyyuṁ: ",
  "an3:40.2.15_0": "‘passatha, bho,",
  "an3:40.2.15_1": "imaṁ kulaputtaṁ saddhā agārasmā anagāriyaṁ pabbajito samāno vokiṇṇo viharati pāpakehi akusalehi dhammehī’ti.",
  "an3:40.2.16_0": "So iti paṭisañcikkhati: ",
  "an3:40.2.17_0": "‘āraddhaṁ kho pana me vīriyaṁ bhavissati asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggan’ti. ",
  "an3:40.2.18_0": "So lokaṁyeva adhipatiṁ karitvā akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti, suddhaṁ attānaṁ pariharati. ",
  "an3:40.2.19_0": "Idaṁ vuccati, bhikkhave, lokādhipateyyaṁ. ",
  "an3:40.3.1_0": "Katamañca, bhikkhave, dhammādhipateyyaṁ? ",
  "an3:40.3.2_0": "Idha, bhikkhave,",
  "an3:40.3.2_1": "bhikkhu araññagato vā rukkhamūlagato vā suññāgāragato vā iti paṭisañcikkhati:",
  "an3:40.3.3_0": "‘na kho panāhaṁ cīvarahetu agārasmā anagāriyaṁ pabbajito. ",
  "an3:40.3.4_0": "Na piṇḍapātahetu, na senāsanahetu,",
  "an3:40.3.4_1": "na itibhavābhavahetu agārasmā anagāriyaṁ pabbajito.",
  "an3:40.3.5_0": "Api ca khomhi otiṇṇo jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto. ",
  "an3:40.3.6_0": "Appeva nāma imassa kevalassa dukkhakkhandhassa antakiriyā paññāyethāti. ",
  "an3:40.3.7_0": "Svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhīti. ",
  "an3:40.3.8_0": "Santi kho pana me sabrahmacārī jānaṁ passaṁ viharanti. ",
  "an3:40.3.9_0": "Ahañceva kho pana evaṁ svākkhāte dhammavinaye pabbajito samāno kusīto vihareyyaṁ pamatto, na metaṁ assa patirūpan’ti. ",
  "an3:40.3.10_0": "So iti paṭisañcikkhati: ",
  "an3:40.3.11_0": "‘āraddhaṁ kho pana me vīriyaṁ bhavissati asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggan’ti. ",
  "an3:40.3.12_0": "So dhammaṁyeva adhipatiṁ karitvā akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti, suddhaṁ attānaṁ pariharati. ",
  "an3:40.3.13_0": "Idaṁ vuccati, bhikkhave, dhammādhipateyyaṁ. ",
  "an3:40.3.14_0": "Imāni kho, bhikkhave, tīṇi ādhipateyyānīti. ",
  "an3:40.4.1_0": "Natthi loke raho nāma, ",
  "an3:40.4.2_0": "pāpakammaṁ pakubbato; ",
  "an3:40.4.3_0": "Attā te purisa jānāti, ",
  "an3:40.4.4_0": "saccaṁ vā yadi vā musā. ",
  "an3:40.5.1_0": "Kalyāṇaṁ vata bho sakkhi, ",
  "an3:40.5.2_0": "attānaṁ atimaññasi; ",
  "an3:40.5.3_0": "Yo santaṁ attani pāpaṁ, ",
  "an3:40.5.4_0": "attānaṁ parigūhasi. ",
  "an3:40.6.1_0": "Passanti devā ca tathāgatā ca, ",
  "an3:40.6.2_0": "Lokasmiṁ bālaṁ visamaṁ carantaṁ; ",
  "an3:40.6.3_0": "Tasmā hi attādhipateyyako ca, ",
  "an3:40.6.4_0": "Lokādhipo ca nipako ca jhāyī; ",
  "an3:40.6.5_0": "Dhammādhipo ca anudhammacārī, ",
  "an3:40.6.6_0": "Na hīyati saccaparakkamo muni. ",
  "an3:40.7.1_0": "Pasayha māraṁ abhibhuyya antakaṁ, ",
  "an3:40.7.2_0": "Yo ca phusī jātikkhayaṁ padhānavā; ",
  "an3:40.7.3_0": "So tādiso lokavidū sumedho, ",
  "an3:40.7.4_0": "Sabbesu dhammesu atammayo munī”ti. ",
  "an3:40.7.5_0": "Dasamaṁ. ",
  "an3:40.7.6_0": "Devadūtavaggo catuttho. ",
  "an3:40.8.0_0": "Tassuddānaṁ",
  "an3:40.8.1_0": "Brahma ānanda sāriputto, ",
  "an3:40.8.2_0": "Nidānaṁ hatthakena ca; ",
  "an3:40.8.3_0": "Dūtā duve ca rājāno, ",
  "an3:40.8.4_0": "Sukhumālādhipateyyena cāti. ",
  "an3:41.0.1_0": "Aṅguttara Nikāya 3 ",
  "an3:41.0.2_0": "5. Cūḷavagga ",
  "an3:41.0.3_0": "41. Sammukhībhāvasutta ",
  "an3:41.1.1_0": "“Tiṇṇaṁ, bhikkhave,",
  "an3:41.1.1_1": "sammukhībhāvā saddho kulaputto bahuṁ puññaṁ pasavati.",
  "an3:41.1.2_0": "Katamesaṁ tiṇṇaṁ? ",
  "an3:41.1.3_0": "Saddhāya, bhikkhave,",
  "an3:41.1.3_1": "sammukhībhāvā saddho kulaputto bahuṁ puññaṁ pasavati.",
  "an3:41.1.4_0": "Deyyadhammassa, bhikkhave,",
  "an3:41.1.4_1": "sammukhībhāvā saddho kulaputto bahuṁ puññaṁ pasavati.",
  "an3:41.1.5_0": "Dakkhiṇeyyānaṁ, bhikkhave,",
  "an3:41.1.5_1": "sammukhībhāvā saddho kulaputto bahuṁ puññaṁ pasavati.",
  "an3:41.1.6_0": "Imesaṁ kho, bhikkhave,",
  "an3:41.1.6_1": "tiṇṇaṁ sammukhībhāvā saddho kulaputto bahuṁ puññaṁ pasavatī”ti.",
  "an3:41.1.7_0": "Paṭhamaṁ. ",
  "an3:42.0.1_0": "Aṅguttara Nikāya 3 ",
  "an3:42.0.2_0": "5. Cūḷavagga ",
  "an3:42.0.3_0": "42. Tiṭhānasutta ",
  "an3:42.1.1_0": "“Tīhi, bhikkhave,",
  "an3:42.1.1_1": "ṭhānehi saddho pasanno veditabbo.",
  "an3:42.1.2_0": "Katamehi tīhi? ",
  "an3:42.1.3_0": "Sīlavantānaṁ dassanakāmo hoti, saddhammaṁ sotukāmo hoti,",
  "an3:42.1.3_1": "vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.",
  "an3:42.1.4_0": "Imehi kho, bhikkhave,",
  "an3:42.1.4_1": "tīhi ṭhānehi saddho pasanno veditabbo.",
  "an3:42.2.1_0": "Dassanakāmo sīlavataṁ, ",
  "an3:42.2.2_0": "saddhammaṁ sotumicchati; ",
  "an3:42.2.3_0": "Vinaye maccheramalaṁ, ",
  "an3:42.2.4_0": "sa ve saddhoti vuccatī”ti. ",
  "an3:42.2.5_0": "Dutiyaṁ. ",
  "an3:43.0.1_0": "Aṅguttara Nikāya 3 ",
  "an3:43.0.2_0": "5. Cūḷavagga ",
  "an3:43.0.3_0": "43. Atthavasasutta ",
  "an3:43.1.1_0": "“Tayo, bhikkhave,",
  "an3:43.1.1_1": "atthavase sampassamānena alameva paresaṁ dhammaṁ desetuṁ.",
  "an3:43.1.2_0": "Katame tayo? ",
  "an3:43.1.3_0": "Yo dhammaṁ deseti so atthappaṭisaṁvedī ca hoti dhammappaṭisaṁvedī ca. ",
  "an3:43.1.4_0": "Yo dhammaṁ suṇāti so atthappaṭisaṁvedī ca hoti dhammappaṭisaṁvedī ca. ",
  "an3:43.1.5_0": "Yo ceva dhammaṁ deseti yo ca dhammaṁ suṇāti ubho atthappaṭisaṁvedino ca honti dhammappaṭisaṁvedino ca. ",
  "an3:43.1.6_0": "Ime kho, bhikkhave,",
  "an3:43.1.6_1": "tayo atthavase sampassamānena alameva paresaṁ dhammaṁ desetun”ti.",
  "an3:43.1.7_0": "Tatiyaṁ. ",
  "an3:44.0.1_0": "Aṅguttara Nikāya 3 ",
  "an3:44.0.2_0": "5. Cūḷavagga ",
  "an3:44.0.3_0": "44. Kathāpavattisutta ",
  "an3:44.1.1_0": "“Tīhi, bhikkhave, ṭhānehi kathā pavattinī hoti. ",
  "an3:44.1.2_0": "Katamehi tīhi? ",
  "an3:44.1.3_0": "Yo dhammaṁ deseti so atthappaṭisaṁvedī ca hoti dhammappaṭisaṁvedī ca. ",
  "an3:44.1.4_0": "Yo dhammaṁ suṇāti so atthappaṭisaṁvedī ca hoti dhammappaṭisaṁvedī ca. ",
  "an3:44.1.5_0": "Yo ceva dhammaṁ deseti yo ca dhammaṁ suṇāti ubho atthappaṭisaṁvedino ca honti dhammappaṭisaṁvedino ca. ",
  "an3:44.1.6_0": "Imehi kho, bhikkhave,",
  "an3:44.1.6_1": "tīhi ṭhānehi kathā pavattinī hotī”ti.",
  "an3:44.1.7_0": "Catutthaṁ. ",
  "an3:45.0.1_0": "Aṅguttara Nikāya 3 ",
  "an3:45.0.2_0": "5. Cūḷavagga ",
  "an3:45.0.3_0": "45. Paṇḍitasutta ",
  "an3:45.1.1_0": "“Tīṇimāni, bhikkhave,",
  "an3:45.1.1_1": "paṇḍitapaññattāni sappurisapaññattāni.",
  "an3:45.1.2_0": "Katamāni tīṇi? ",
  "an3:45.1.3_0": "Dānaṁ, bhikkhave,",
  "an3:45.1.3_1": "paṇḍitapaññattaṁ sappurisapaññattaṁ.",
  "an3:45.1.4_0": "Pabbajjā, bhikkhave,",
  "an3:45.1.4_1": "paṇḍitapaññattā sappurisapaññattā.",
  "an3:45.1.5_0": "Mātāpitūnaṁ, bhikkhave,",
  "an3:45.1.5_1": "upaṭṭhānaṁ paṇḍitapaññattaṁ sappurisapaññattaṁ.",
  "an3:45.1.6_0": "Imāni kho, bhikkhave,",
  "an3:45.1.6_1": "tīṇi paṇḍitapaññattāni sappurisapaññattānīti.",
  "an3:45.2.1_0": "Sabbhi dānaṁ upaññattaṁ, ",
  "an3:45.2.2_0": "ahiṁsā saṁyamo damo; ",
  "an3:45.2.3_0": "Mātāpitu upaṭṭhānaṁ, ",
  "an3:45.2.4_0": "santānaṁ brahmacārinaṁ. ",
  "an3:45.3.1_0": "Sataṁ etāni ṭhānāni, ",
  "an3:45.3.2_0": "yāni sevetha paṇḍito; ",
  "an3:45.3.3_0": "Ariyo dassanasampanno, ",
  "an3:45.3.4_0": "sa lokaṁ bhajate sivan”ti. ",
  "an3:45.3.5_0": "Pañcamaṁ. ",
  "an3:46.0.1_0": "Aṅguttara Nikāya 3 ",
  "an3:46.0.2_0": "5. Cūḷavagga ",
  "an3:46.0.3_0": "46. Sīlavantasutta ",
  "an3:46.1.1_0": "“Yaṁ, bhikkhave,",
  "an3:46.1.1_1": "sīlavanto pabbajitā gāmaṁ vā nigamaṁ vā upanissāya viharanti.",
  "an3:46.1.2_0": "Tattha manussā tīhi ṭhānehi bahuṁ puññaṁ pasavanti. ",
  "an3:46.1.3_0": "Katamehi tīhi? ",
  "an3:46.1.4_0": "Kāyena, vācāya, manasā. ",
  "an3:46.1.5_0": "Yaṁ, bhikkhave,",
  "an3:46.1.5_1": "sīlavanto pabbajitā gāmaṁ vā nigamaṁ vā upanissāya viharanti.",
  "an3:46.1.6_0": "Tattha manussā imehi tīhi ṭhānehi bahuṁ puññaṁ pasavantī”ti. ",
  "an3:46.1.7_0": "Chaṭṭhaṁ. ",
  "an3:47.0.1_0": "Aṅguttara Nikāya 3 ",
  "an3:47.0.2_0": "5. Cūḷavagga ",
  "an3:47.0.3_0": "47. Saṅkhatalakkhaṇasutta ",
  "an3:47.1.1_0": "“Tīṇimāni, bhikkhave,",
  "an3:47.1.1_1": "saṅkhatassa saṅkhatalakkhaṇāni.",
  "an3:47.1.2_0": "Katamāni tīṇi? ",
  "an3:47.1.3_0": "Uppādo paññāyati, vayo paññāyati,",
  "an3:47.1.3_1": "ṭhitassa aññathattaṁ paññāyati.",
  "an3:47.1.4_0": "Imāni kho, bhikkhave,",
  "an3:47.1.4_1": "tīṇi saṅkhatassa saṅkhatalakkhaṇānī”ti.",
  "an3:47.1.5_0": "Sattamaṁ. ",
  "an3:47.2.0_0": "Asaṅkhatalakkhaṇasutta ",
  "an3:47.2.1_0": "“Tīṇimāni, bhikkhave,",
  "an3:47.2.1_1": "asaṅkhatassa asaṅkhatalakkhaṇāni.",
  "an3:47.2.2_0": "Katamāni tīṇi? ",
  "an3:47.2.3_0": "Na uppādo paññāyati, na vayo paññāyati,",
  "an3:47.2.3_1": "na ṭhitassa aññathattaṁ paññāyati.",
  "an3:47.2.4_0": "Imāni kho, bhikkhave,",
  "an3:47.2.4_1": "tīṇi asaṅkhatassa asaṅkhatalakkhaṇānī”ti.",
  "an3:47.2.5_0": "Aṭṭhamaṁ. ",
  "an3:48.0.1_0": "Aṅguttara Nikāya 3 ",
  "an3:48.0.2_0": "5. Cūḷavagga ",
  "an3:48.0.3_0": "48. Pabbatarājasutta ",
  "an3:48.1.1_0": "“Himavantaṁ, bhikkhave,",
  "an3:48.1.1_1": "pabbatarājaṁ nissāya mahāsālā tīhi vaḍḍhīhi vaḍḍhanti.",
  "an3:48.1.2_0": "Katamāhi tīhi? ",
  "an3:48.1.3_0": "Sākhāpattapalāsena vaḍḍhanti, tacapapaṭikāya vaḍḍhanti, pheggusārena vaḍḍhanti. ",
  "an3:48.1.4_0": "Himavantaṁ, bhikkhave,",
  "an3:48.1.4_1": "pabbatarājaṁ nissāya mahāsālā imāhi tīhi vaḍḍhīhi vaḍḍhanti.",
  "an3:48.2.1_0": "Evamevaṁ kho, bhikkhave,",
  "an3:48.2.1_1": "saddhaṁ kulapatiṁ nissāya anto jano tīhi vaḍḍhīhi vaḍḍhati.",
  "an3:48.2.2_0": "Katamāhi tīhi? ",
  "an3:48.2.3_0": "Saddhāya vaḍḍhati, sīlena vaḍḍhati, paññāya vaḍḍhati. ",
  "an3:48.2.4_0": "Saddhaṁ, bhikkhave,",
  "an3:48.2.4_1": "kulapatiṁ nissāya anto jano imāhi tīhi vaḍḍhīhi vaḍḍhatīti.",
  "an3:48.3.1_0": "Yathāpi pabbato selo, ",
  "an3:48.3.2_0": "araññasmiṁ brahāvane; ",
  "an3:48.3.3_0": "Taṁ rukkhā upanissāya, ",
  "an3:48.3.4_0": "vaḍḍhante te vanappatī. ",
  "an3:48.4.1_0": "Tatheva sīlasampannaṁ, ",
  "an3:48.4.2_0": "saddhaṁ kulapatiṁ idha; ",
  "an3:48.4.3_0": "Upanissāya vaḍḍhanti, ",
  "an3:48.4.4_0": "puttadārā ca bandhavā; ",
  "an3:48.4.5_0": "Amaccā ñātisaṅghā ca, ",
  "an3:48.4.6_0": "ye cassa anujīvino. ",
  "an3:48.5.1_0": "Tyāssa sīlavato sīlaṁ, ",
  "an3:48.5.2_0": "cāgaṁ sucaritāni ca; ",
  "an3:48.5.3_0": "Passamānānukubbanti, ",
  "an3:48.5.4_0": "attamatthaṁ vicakkhaṇā. ",
  "an3:48.6.1_0": "Idha dhammaṁ caritvāna, ",
  "an3:48.6.2_0": "maggaṁ sugatigāminaṁ; ",
  "an3:48.6.3_0": "Nandino devalokasmiṁ, ",
  "an3:48.6.4_0": "modanti kāmakāmino”ti. ",
  "an3:48.6.5_0": "Navamaṁ. ",
  "an3:49.0.1_0": "Aṅguttara Nikāya 3 ",
  "an3:49.0.2_0": "5. Cūḷavagga ",
  "an3:49.0.3_0": "49. Ātappakaraṇīyasutta ",
  "an3:49.1.1_0": "“Tīhi, bhikkhave, ṭhānehi ātappaṁ karaṇīyaṁ. ",
  "an3:49.1.2_0": "Katamehi tīhi? ",
  "an3:49.1.3_0": "Anuppannānaṁ pāpakānaṁ akusalānaṁ dhammānaṁ anuppādāya ātappaṁ karaṇīyaṁ,",
  "an3:49.1.3_1": "anuppannānaṁ kusalānaṁ dhammānaṁ uppādāya ātappaṁ karaṇīyaṁ,",
  "an3:49.1.3_2": "uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsanāya ātappaṁ karaṇīyaṁ.",
  "an3:49.1.4_0": "Imehi tīhi, bhikkhave, ṭhānehi ātappaṁ karaṇīyaṁ. ",
  "an3:49.2.1_0": "Yato kho, bhikkhave,",
  "an3:49.2.1_1": "bhikkhu anuppannānaṁ pāpakānaṁ akusalānaṁ dhammānaṁ anuppādāya ātappaṁ karoti,",
  "an3:49.2.1_2": "anuppannānaṁ kusalānaṁ dhammānaṁ uppādāya ātappaṁ karoti,",
  "an3:49.2.1_3": "uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsanāya ātappaṁ karoti.",
  "an3:49.2.2_0": "Ayaṁ vuccati, bhikkhave,",
  "an3:49.2.2_1": "bhikkhu ātāpī nipako sato sammā dukkhassa antakiriyāyā”ti.",
  "an3:49.2.3_0": "Dasamaṁ. ",
  "an3:50.0.1_0": "Aṅguttara Nikāya 3 ",
  "an3:50.0.2_0": "5. Cūḷavagga ",
  "an3:50.0.3_0": "50. Mahācorasutta ",
  "an3:50.1.1_0": "“Tīhi, bhikkhave,",
  "an3:50.1.1_1": "aṅgehi samannāgato mahācoro sandhimpi chindati, nillopampi harati, ekāgārikampi karoti, paripanthepi tiṭṭhati.",
  "an3:50.1.2_0": "Katamehi tīhi? ",
  "an3:50.1.3_0": "Idha, bhikkhave,",
  "an3:50.1.3_1": "mahācoro visamanissito ca hoti, gahananissito ca hoti, balavanissito ca hoti.",
  "an3:50.1.4_0": "Kathañca, bhikkhave, mahācoro visamanissito hoti? ",
  "an3:50.1.5_0": "Idha, bhikkhave,",
  "an3:50.1.5_1": "mahācoro nadīviduggaṁ vā nissito hoti pabbatavisamaṁ vā.",
  "an3:50.1.6_0": "Evaṁ kho, bhikkhave, mahācoro visamanissito hoti. ",
  "an3:50.2.1_0": "Kathañca, bhikkhave, mahācoro gahananissito hoti? ",
  "an3:50.2.2_0": "Idha, bhikkhave,",
  "an3:50.2.2_1": "mahācoro tiṇagahanaṁ vā nissito hoti,",
  "an3:50.2.2_2": "rukkhagahanaṁ vā rodhaṁ vā mahāvanasaṇḍaṁ vā.",
  "an3:50.2.3_0": "Evaṁ kho, bhikkhave, mahācoro gahananissito hoti. ",
  "an3:50.3.1_0": "Kathañca, bhikkhave, mahācoro balavanissito hoti? ",
  "an3:50.3.2_0": "Idha, bhikkhave,",
  "an3:50.3.2_1": "mahācoro rājānaṁ vā rājamahāmattānaṁ vā nissito hoti.",
  "an3:50.3.3_0": "Tassa evaṁ hoti: ",
  "an3:50.3.4_0": "‘sace maṁ koci kiñci vakkhati,",
  "an3:50.3.4_1": "ime me rājāno vā rājamahāmattā vā pariyodhāya atthaṁ bhaṇissantī’ti.",
  "an3:50.3.5_0": "Sace naṁ koci kiñci āha,",
  "an3:50.3.5_1": "tyāssa rājāno vā rājamahāmattā vā pariyodhāya atthaṁ bhaṇanti.",
  "an3:50.3.6_0": "Evaṁ kho, bhikkhave, mahācoro balavanissito hoti. ",
  "an3:50.3.7_0": "Ime kho, bhikkhave,",
  "an3:50.3.7_1": "tīhi aṅgehi samannāgato mahācoro sandhimpi chindati, nillopampi harati, ekāgārikampi karoti, paripanthepi tiṭṭhati.",
  "an3:50.4.1_0": "Evamevaṁ kho, bhikkhave,",
  "an3:50.4.1_1": "tīhi aṅgehi samannāgato pāpabhikkhu khataṁ upahataṁ attānaṁ pariharati,",
  "an3:50.4.1_2": "sāvajjo ca hoti sānuvajjo ca viññūnaṁ, bahuñca apuññaṁ pasavati.",
  "an3:50.4.2_0": "Katamehi tīhi? ",
  "an3:50.4.3_0": "Idha, bhikkhave,",
  "an3:50.4.3_1": "pāpabhikkhu visamanissito ca hoti gahananissito ca balavanissito ca.",
  "an3:50.5.1_0": "Kathañca, bhikkhave,",
  "an3:50.5.1_1": "pāpabhikkhu visamanissito hoti?",
  "an3:50.5.2_0": "Idha, bhikkhave,",
  "an3:50.5.2_1": "pāpabhikkhu visamena kāyakammena samannāgato hoti,",
  "an3:50.5.2_2": "visamena vacīkammena samannāgato hoti,",
  "an3:50.5.2_3": "visamena manokammena samannāgato hoti.",
  "an3:50.5.3_0": "Evaṁ kho, bhikkhave,",
  "an3:50.5.3_1": "pāpabhikkhu visamanissito hoti.",
  "an3:50.6.1_0": "Kathañca, bhikkhave,",
  "an3:50.6.1_1": "pāpabhikkhu gahananissito hoti?",
  "an3:50.6.2_0": "Idha, bhikkhave,",
  "an3:50.6.2_1": "pāpabhikkhu micchādiṭṭhiko hoti,",
  "an3:50.6.2_2": "antaggāhikāya diṭṭhiyā samannāgato hoti.",
  "an3:50.6.3_0": "Evaṁ kho, bhikkhave,",
  "an3:50.6.3_1": "pāpabhikkhu gahananissito hoti.",
  "an3:50.7.1_0": "Kathañca, bhikkhave,",
  "an3:50.7.1_1": "pāpabhikkhu balavanissito hoti?",
  "an3:50.7.2_0": "Idha, bhikkhave,",
  "an3:50.7.2_1": "pāpabhikkhu rājānaṁ vā rājamahāmattānaṁ vā nissito hoti.",
  "an3:50.7.3_0": "Tassa evaṁ hoti: ",
  "an3:50.7.4_0": "‘sace maṁ koci kiñci vakkhati,",
  "an3:50.7.4_1": "ime me rājāno vā rājamahāmattā vā pariyodhāya atthaṁ bhaṇissantī’ti.",
  "an3:50.7.5_0": "Sace naṁ koci kiñci āha,",
  "an3:50.7.5_1": "tyāssa rājāno vā rājamahāmattā vā pariyodhāya atthaṁ bhaṇanti.",
  "an3:50.7.6_0": "Evaṁ kho, bhikkhave,",
  "an3:50.7.6_1": "pāpabhikkhu balavanissito hoti.",
  "an3:50.7.7_0": "Imehi kho, bhikkhave,",
  "an3:50.7.7_1": "tīhi dhammehi samannāgato pāpabhikkhu khataṁ upahataṁ attānaṁ pariharati,",
  "an3:50.7.7_2": "sāvajjo ca hoti sānuvajjo ca viññūnaṁ, bahuñca apuññaṁ pasavatī”ti.",
  "an3:50.7.8_0": "Ekādasamaṁ. ",
  "an3:50.7.9_0": "Cūḷavaggo pañcamo. ",
  "an3:50.8.0_0": "Tassuddānaṁ",
  "an3:50.8.1_0": "Sammukhī ṭhānatthavasaṁ, ",
  "an3:50.8.2_0": "pavatti paṇḍita sīlavaṁ; ",
  "an3:50.8.3_0": "Saṅkhataṁ pabbatātappaṁ, ",
  "an3:50.8.4_0": "mahācorenekādasāti. ",
  "an3:50.8.5_0": "Paṭhamo paṇṇāsako samatto. ",
  "an3:51.0.1_0": "Aṅguttara Nikāya 3 ",
  "an3:51.0.2_0": "6. Brāhmaṇavagga ",
  "an3:51.0.3_0": "51. Paṭhamadvebrāhmaṇasutta ",
  "an3:51.1.1_0": "Atha kho dve brāhmaṇā jiṇṇā vuddhā mahallakā addhagatā vayoanuppattā vīsavassasatikā jātiyā yena bhagavā tenupasaṅkamiṁsu;",
  "an3:51.1.1_1": "upasaṅkamitvā bhagavatā saddhiṁ sammodiṁsu.",
  "an3:51.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "an3:51.1.2_1": "Ekamantaṁ nisinnā kho te brāhmaṇā bhagavantaṁ etadavocuṁ:",
  "an3:51.1.3_0": "“mayamassu, bho gotama,",
  "an3:51.1.3_1": "brāhmaṇā jiṇṇā vuddhā mahallakā addhagatā vayoanuppattā vīsavassasatikā jātiyā;",
  "an3:51.1.4_0": "te camhā akatakalyāṇā akatakusalā akatabhīruttāṇā. ",
  "an3:51.1.5_0": "Ovadatu no bhavaṁ gotamo,",
  "an3:51.1.5_1": "anusāsatu no bhavaṁ gotamo yaṁ amhākaṁ assa dīgharattaṁ hitāya sukhāyā”ti.",
  "an3:51.2.1_0": "“Taggha tumhe, brāhmaṇā,",
  "an3:51.2.1_1": "jiṇṇā vuddhā mahallakā addhagatā vayoanuppattā vīsavassasatikā jātiyā;",
  "an3:51.2.2_0": "te cattha akatakalyāṇā akatakusalā akatabhīruttāṇā. ",
  "an3:51.2.3_0": "Upanīyati kho ayaṁ, brāhmaṇā,",
  "an3:51.2.3_1": "loko jarāya byādhinā maraṇena.",
  "an3:51.2.4_0": "Evaṁ upanīyamāne kho, brāhmaṇā,",
  "an3:51.2.4_1": "loke jarāya byādhinā maraṇena,",
  "an3:51.2.4_2": "yo idha kāyena saṁyamo vācāya saṁyamo manasā saṁyamo,",
  "an3:51.2.4_3": "taṁ tassa petassa tāṇañca leṇañca dīpañca saraṇañca parāyaṇañcāti.",
  "an3:51.3.1_0": "Upanīyati jīvitamappamāyu, ",
  "an3:51.3.2_0": "Jarūpanītassa na santi tāṇā; ",
  "an3:51.3.3_0": "Etaṁ bhayaṁ maraṇe pekkhamāno, ",
  "an3:51.3.4_0": "Puññāni kayirātha sukhāvahāni. ",
  "an3:51.4.1_0": "Yodha kāyena saṁyamo, ",
  "an3:51.4.2_0": "Vācāya uda cetasā; ",
  "an3:51.4.3_0": "Taṁ tassa petassa sukhāya hoti, ",
  "an3:51.4.4_0": "Yaṁ jīvamāno pakaroti puññan”ti. ",
  "an3:51.4.5_0": "Paṭhamaṁ. ",
  "an3:52.0.1_0": "Aṅguttara Nikāya 3 ",
  "an3:52.0.2_0": "6. Brāhmaṇavagga ",
  "an3:52.0.3_0": "52. Dutiyadvebrāhmaṇasutta ",
  "an3:52.1.1_0": "Atha kho dve brāhmaṇā jiṇṇā vuddhā mahallakā addhagatā vayoanuppattā vīsavassasatikā jātiyā yena bhagavā tenupasaṅkamiṁsu;",
  "an3:52.1.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an3:52.1.1_2": "Ekamantaṁ nisinnā kho te brāhmaṇā bhagavantaṁ etadavocuṁ:",
  "an3:52.1.2_0": "“mayamassu, bho gotama,",
  "an3:52.1.2_1": "brāhmaṇā jiṇṇā vuddhā mahallakā addhagatā vayoanuppattā vīsavassasatikā jātiyā;",
  "an3:52.1.3_0": "te camhā akatakalyāṇā akatakusalā akatabhīruttāṇā. ",
  "an3:52.1.4_0": "Ovadatu no bhavaṁ gotamo,",
  "an3:52.1.4_1": "anusāsatu no bhavaṁ gotamo yaṁ amhākaṁ assa dīgharattaṁ hitāya sukhāyā”ti.",
  "an3:52.2.1_0": "“Taggha tumhe, brāhmaṇā,",
  "an3:52.2.1_1": "jiṇṇā vuddhā mahallakā addhagatā vayoanuppattā vīsavassasatikā jātiyā;",
  "an3:52.2.2_0": "te cattha akatakalyāṇā akatakusalā akatabhīruttāṇā. ",
  "an3:52.2.3_0": "Āditto kho ayaṁ, brāhmaṇā,",
  "an3:52.2.3_1": "loko jarāya byādhinā maraṇena.",
  "an3:52.2.4_0": "Evaṁ āditte kho, brāhmaṇā,",
  "an3:52.2.4_1": "loke jarāya byādhinā maraṇena,",
  "an3:52.2.4_2": "yo idha kāyena saṁyamo vācāya saṁyamo manasā saṁyamo,",
  "an3:52.2.4_3": "taṁ tassa petassa tāṇañca leṇañca dīpañca saraṇañca parāyaṇañcāti.",
  "an3:52.3.1_0": "Ādittasmiṁ agārasmiṁ, ",
  "an3:52.3.2_0": "yaṁ nīharati bhājanaṁ; ",
  "an3:52.3.3_0": "Taṁ tassa hoti atthāya, ",
  "an3:52.3.4_0": "no ca yaṁ tattha ḍayhati. ",
  "an3:52.4.1_0": "Evaṁ āditto kho loko, ",
  "an3:52.4.2_0": "jarāya maraṇena ca; ",
  "an3:52.4.3_0": "Nīharetheva dānena, ",
  "an3:52.4.4_0": "dinnaṁ hoti sunīhataṁ. ",
  "an3:52.5.1_0": "Yodha kāyena saṁyamo, ",
  "an3:52.5.2_0": "Vācāya uda cetasā; ",
  "an3:52.5.3_0": "Taṁ tassa petassa sukhāya hoti, ",
  "an3:52.5.4_0": "Yaṁ jīvamāno pakaroti puññan”ti. ",
  "an3:52.5.5_0": "Dutiyaṁ. ",
  "an3:53.0.1_0": "Aṅguttara Nikāya 3 ",
  "an3:53.0.2_0": "6. Brāhmaṇavagga ",
  "an3:53.0.3_0": "53. Aññatarabrāhmaṇasutta ",
  "an3:53.1.1_0": "Atha kho aññataro brāhmaṇo yena bhagavā tenupasaṅkami;",
  "an3:53.1.1_1": "upasaṅkamitvā bhagavatā saddhiṁ sammodi …pe… ekamantaṁ nisinno kho so brāhmaṇo bhagavantaṁ etadavoca:",
  "an3:53.1.2_0": "“‘sandiṭṭhiko dhammo sandiṭṭhiko dhammo’ti, bho gotama, vuccati. ",
  "an3:53.1.3_0": "Kittāvatā nu kho, bho gotama,",
  "an3:53.1.3_1": "sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti?",
  "an3:53.2.1_0": "“Ratto kho, brāhmaṇa,",
  "an3:53.2.1_1": "rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:53.2.1_2": "cetasikampi dukkhaṁ domanassaṁ paṭisaṁvedeti.",
  "an3:53.2.2_0": "Rāge pahīne nevattabyābādhāyapi ceteti, na parabyābādhāyapi ceteti,",
  "an3:53.2.2_1": "na ubhayabyābādhāyapi ceteti,",
  "an3:53.2.2_2": "na cetasikaṁ dukkhaṁ domanassaṁ paṭisaṁvedeti.",
  "an3:53.2.3_0": "Ratto kho …pe… kāyena duccaritaṁ carati, vācāya duccaritaṁ carati, manasā duccaritaṁ carati. ",
  "an3:53.2.4_0": "Rāge pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati. ",
  "an3:53.2.5_0": "Ratto kho …pe… attatthampi yathābhūtaṁ nappajānāti,",
  "an3:53.2.5_1": "paratthampi yathābhūtaṁ nappajānāti,",
  "an3:53.2.5_2": "ubhayatthampi yathābhūtaṁ nappajānāti.",
  "an3:53.2.6_0": "Rāge pahīne attatthampi yathābhūtaṁ pajānāti,",
  "an3:53.2.6_1": "paratthampi yathābhūtaṁ pajānāti,",
  "an3:53.2.6_2": "ubhayatthampi yathābhūtaṁ pajānāti.",
  "an3:53.2.7_0": "Evampi kho, brāhmaṇa, sandiṭṭhiko dhammo hoti …pe…. ",
  "an3:53.3.1_0": "Duṭṭho kho, brāhmaṇa,",
  "an3:53.3.1_1": "dosena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:53.3.1_2": "cetasikampi dukkhaṁ domanassaṁ paṭisaṁvedeti.",
  "an3:53.3.2_0": "Dose pahīne nevattabyābādhāyapi ceteti, na parabyābādhāyapi ceteti,",
  "an3:53.3.2_1": "na ubhayabyābādhāyapi ceteti,",
  "an3:53.3.2_2": "na cetasikampi dukkhaṁ domanassaṁ paṭisaṁvedeti.",
  "an3:53.3.3_0": "Evampi kho, brāhmaṇa, sandiṭṭhiko dhammo hoti …pe…. ",
  "an3:53.4.1_0": "Mūḷho kho, brāhmaṇa,",
  "an3:53.4.1_1": "mohena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:53.4.1_2": "cetasikampi dukkhaṁ domanassaṁ paṭisaṁvedeti.",
  "an3:53.4.2_0": "Mohe pahīne nevattabyābādhāyapi ceteti, na parabyābādhāyapi ceteti,",
  "an3:53.4.2_1": "na ubhayabyābādhāyapi ceteti,",
  "an3:53.4.2_2": "na cetasikaṁ dukkhaṁ domanassaṁ paṭisaṁvedeti.",
  "an3:53.4.3_0": "Evaṁ kho, brāhmaṇa,",
  "an3:53.4.3_1": "sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti.",
  "an3:53.5.1_0": "“Abhikkantaṁ, bho gotama, abhikkantaṁ, bho gotama. ",
  "an3:53.5.2_0": "Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya,",
  "an3:53.5.2_1": "mūḷhassa vā maggaṁ ācikkheyya,",
  "an3:53.5.2_2": "andhakāre vā telapajjotaṁ dhāreyya:",
  "an3:53.5.2_3": "‘cakkhumanto rūpāni dakkhantī’ti;",
  "an3:53.5.2_4": "evamevaṁ bhotā gotamena anekapariyāyena dhammo pakāsito.",
  "an3:53.5.3_0": "Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca. ",
  "an3:53.5.4_0": "Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an3:53.5.5_0": "Tatiyaṁ. ",
  "an3:54.0.1_0": "Aṅguttara Nikāya 3 ",
  "an3:54.0.2_0": "6. Brāhmaṇavagga ",
  "an3:54.0.3_0": "54. Paribbājakasutta ",
  "an3:54.1.1_0": "Atha kho aññataro brāhmaṇaparibbājako yena bhagavā tenupasaṅkami;",
  "an3:54.1.1_1": "upasaṅkamitvā …pe… ekamantaṁ nisinno kho so brāhmaṇaparibbājako bhagavantaṁ etadavoca:",
  "an3:54.1.2_0": "“‘sandiṭṭhiko dhammo sandiṭṭhiko dhammo’ti, bho gotama, vuccati. ",
  "an3:54.1.3_0": "Kittāvatā nu kho, bho gotama,",
  "an3:54.1.3_1": "sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti?",
  "an3:54.2.1_0": "“Ratto kho, brāhmaṇa,",
  "an3:54.2.1_1": "rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:54.2.1_2": "cetasikampi dukkhaṁ domanassaṁ paṭisaṁvedeti.",
  "an3:54.2.2_0": "Rāge pahīne nevattabyābādhāyapi ceteti, na parabyābādhāyapi ceteti,",
  "an3:54.2.2_1": "na ubhayabyābādhāyapi ceteti,",
  "an3:54.2.2_2": "na cetasikampi dukkhaṁ domanassaṁ paṭisaṁvedeti.",
  "an3:54.3.1_0": "Ratto kho, brāhmaṇa,",
  "an3:54.3.1_1": "rāgena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati.",
  "an3:54.3.2_0": "Rāge pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati. ",
  "an3:54.4.1_0": "Ratto kho, brāhmaṇa,",
  "an3:54.4.1_1": "rāgena abhibhūto pariyādinnacitto attatthampi yathābhūtaṁ nappajānāti,",
  "an3:54.4.1_2": "paratthampi yathābhūtaṁ nappajānāti,",
  "an3:54.4.1_3": "ubhayatthampi yathābhūtaṁ nappajānāti.",
  "an3:54.4.2_0": "Rāge pahīne attatthampi yathābhūtaṁ pajānāti,",
  "an3:54.4.2_1": "paratthampi yathābhūtaṁ pajānāti,",
  "an3:54.4.2_2": "ubhayatthampi yathābhūtaṁ pajānāti.",
  "an3:54.4.3_0": "Evampi kho, brāhmaṇa, sandiṭṭhiko dhammo hoti …pe…. ",
  "an3:54.5.1_0": "Duṭṭho kho, brāhmaṇa, dosena …pe… ",
  "an3:54.5.2_0": "mūḷho kho, brāhmaṇa,",
  "an3:54.5.2_1": "mohena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:54.5.2_2": "cetasikampi dukkhaṁ domanassaṁ paṭisaṁvedeti.",
  "an3:54.5.3_0": "Mohe pahīne nevattabyābādhāyapi ceteti, na parabyābādhāyapi ceteti,",
  "an3:54.5.3_1": "na ubhayabyābādhāyapi ceteti,",
  "an3:54.5.3_2": "na cetasikaṁ dukkhaṁ domanassaṁ paṭisaṁvedeti.",
  "an3:54.6.1_0": "Mūḷho kho, brāhmaṇa,",
  "an3:54.6.1_1": "mohena abhibhūto pariyādinnacitto, kāyena duccaritaṁ carati, vācāya duccaritaṁ carati, manasā duccaritaṁ carati.",
  "an3:54.6.2_0": "Mohe pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati. ",
  "an3:54.7.1_0": "Mūḷho kho, brāhmaṇa,",
  "an3:54.7.1_1": "mohena abhibhūto pariyādinnacitto attatthampi yathābhūtaṁ nappajānāti,",
  "an3:54.7.1_2": "paratthampi yathābhūtaṁ nappajānāti,",
  "an3:54.7.1_3": "ubhayatthampi yathābhūtaṁ nappajānāti.",
  "an3:54.7.2_0": "Mohe pahīne attatthampi yathābhūtaṁ pajānāti,",
  "an3:54.7.2_1": "paratthampi yathābhūtaṁ pajānāti,",
  "an3:54.7.2_2": "ubhayatthampi yathābhūtaṁ pajānāti.",
  "an3:54.7.3_0": "Evaṁ kho, brāhmaṇa,",
  "an3:54.7.3_1": "sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti.",
  "an3:54.8.1_0": "“Abhikkantaṁ, bho gotama …pe… ",
  "an3:54.8.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an3:54.8.3_0": "Catutthaṁ. ",
  "an3:55.0.1_0": "Aṅguttara Nikāya 3 ",
  "an3:55.0.2_0": "6. Brāhmaṇavagga ",
  "an3:55.0.3_0": "55. Nibbutasutta ",
  "an3:55.1.1_0": "Atha kho jāṇussoṇi brāhmaṇo yena bhagavā tenupasaṅkami;",
  "an3:55.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:55.1.1_2": "Ekamantaṁ nisinno kho jāṇussoṇi brāhmaṇo bhagavantaṁ etadavoca:",
  "an3:55.1.2_0": "“‘sandiṭṭhikaṁ nibbānaṁ sandiṭṭhikaṁ nibbānan’ti, bho gotama, vuccati. ",
  "an3:55.1.3_0": "Kittāvatā nu kho, bho gotama,",
  "an3:55.1.3_1": "sandiṭṭhikaṁ nibbānaṁ hoti akālikaṁ ehipassikaṁ opaneyyikaṁ paccattaṁ veditabbaṁ viññūhī”ti?",
  "an3:55.2.1_0": "Ratto kho, brāhmaṇa,",
  "an3:55.2.1_1": "rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:55.2.1_2": "cetasikampi dukkhaṁ domanassaṁ paṭisaṁvedeti.",
  "an3:55.2.2_0": "Rāge pahīne nevattabyābādhāyapi ceteti, na parabyābādhāyapi ceteti,",
  "an3:55.2.2_1": "na ubhayabyābādhāyapi ceteti,",
  "an3:55.2.2_2": "na cetasikampi dukkhaṁ domanassaṁ paṭisaṁvedeti.",
  "an3:55.2.3_0": "Evampi kho, brāhmaṇa, sandiṭṭhikaṁ nibbānaṁ hoti. ",
  "an3:55.3.1_0": "Duṭṭho kho, brāhmaṇa …pe… ",
  "an3:55.3.2_0": "mūḷho kho, brāhmaṇa,",
  "an3:55.3.2_1": "mohena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:55.3.2_2": "cetasikampi dukkhaṁ domanassaṁ paṭisaṁvedeti.",
  "an3:55.3.3_0": "Mohe pahīne nevattabyābādhāyapi ceteti, na parabyābādhāyapi ceteti,",
  "an3:55.3.3_1": "na ubhayabyābādhāyapi ceteti,",
  "an3:55.3.3_2": "na cetasikaṁ dukkhaṁ domanassaṁ paṭisaṁvedeti.",
  "an3:55.3.4_0": "Evampi kho, brāhmaṇa, sandiṭṭhikaṁ nibbānaṁ hoti. ",
  "an3:55.4.1_0": "Yato kho ayaṁ, brāhmaṇa,",
  "an3:55.4.1_1": "anavasesaṁ rāgakkhayaṁ paṭisaṁvedeti,",
  "an3:55.4.1_2": "anavasesaṁ dosakkhayaṁ paṭisaṁvedeti,",
  "an3:55.4.1_3": "anavasesaṁ mohakkhayaṁ paṭisaṁvedeti;",
  "an3:55.4.2_0": "evaṁ kho, brāhmaṇa,",
  "an3:55.4.2_1": "sandiṭṭhikaṁ nibbānaṁ hoti akālikaṁ ehipassikaṁ opaneyyikaṁ paccattaṁ veditabbaṁ viññūhī”ti.",
  "an3:55.5.1_0": "“Abhikkantaṁ, bho gotama …pe… ",
  "an3:55.5.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an3:55.5.3_0": "Pañcamaṁ. ",
  "an3:56.0.1_0": "Aṅguttara Nikāya 3 ",
  "an3:56.0.2_0": "6. Brāhmaṇavagga ",
  "an3:56.0.3_0": "56. Palokasutta ",
  "an3:56.1.1_0": "Atha kho aññataro brāhmaṇamahāsālo yena bhagavā tenupasaṅkami …pe… ekamantaṁ nisinno kho so brāhmaṇamahāsālo bhagavantaṁ etadavoca: ",
  "an3:56.1.2_0": "“sutaṁ metaṁ, bho gotama,",
  "an3:56.1.2_1": "pubbakānaṁ brāhmaṇānaṁ vuddhānaṁ mahallakānaṁ ācariyapācariyānaṁ bhāsamānānaṁ:",
  "an3:56.1.3_0": "‘pubbe sudaṁ ayaṁ loko avīci maññe phuṭo ahosi manussehi,",
  "an3:56.1.3_1": "kukkuṭasaṁpātikā gāmanigamarājadhāniyo’ti.",
  "an3:56.1.4_0": "Ko nu kho, bho gotama,",
  "an3:56.1.4_1": "hetu ko paccayo yenetarahi manussānaṁ khayo hoti, tanuttaṁ paññāyati, gāmāpi agāmā honti, nigamāpi anigamā honti, nagarāpi anagarā honti,",
  "an3:56.1.4_2": "janapadāpi ajanapadā hontī”ti?",
  "an3:56.2.1_0": "“Etarahi, brāhmaṇa,",
  "an3:56.2.1_1": "manussā adhammarāgarattā visamalobhābhibhūtā micchādhammaparetā.",
  "an3:56.2.2_0": "Te adhammarāgarattā visamalobhābhibhūtā micchādhammaparetā tiṇhāni satthāni gahetvā aññamaññaṁ jīvitā voropenti,",
  "an3:56.2.2_1": "tena bahū manussā kālaṁ karonti.",
  "an3:56.2.3_0": "Ayampi kho, brāhmaṇa,",
  "an3:56.2.3_1": "hetu ayaṁ paccayo yenetarahi manussānaṁ khayo hoti, tanuttaṁ paññāyati, gāmāpi agāmā honti, nigamāpi anigamā honti, nagarāpi anagarā honti, janapadāpi ajanapadā honti.",
  "an3:56.3.1_0": "Puna caparaṁ, brāhmaṇa,",
  "an3:56.3.1_1": "etarahi manussā adhammarāgarattā visamalobhābhibhūtā micchādhammaparetā.",
  "an3:56.3.2_0": "Tesaṁ adhammarāgarattānaṁ visamalobhābhibhūtānaṁ micchādhammaparetānaṁ devo na sammādhāraṁ anuppavecchati. ",
  "an3:56.3.3_0": "Tena dubbhikkhaṁ hoti dussassaṁ setaṭṭhikaṁ salākāvuttaṁ. ",
  "an3:56.3.4_0": "Tena bahū manussā kālaṁ karonti. ",
  "an3:56.3.5_0": "Ayampi kho, brāhmaṇa,",
  "an3:56.3.5_1": "hetu ayaṁ paccayo yenetarahi manussānaṁ khayo hoti, tanuttaṁ paññāyati, gāmāpi agāmā honti, nigamāpi anigamā honti, nagarāpi anagarā honti, janapadāpi ajanapadā honti.",
  "an3:56.4.1_0": "Puna caparaṁ, brāhmaṇa,",
  "an3:56.4.1_1": "etarahi manussā adhammarāgarattā visamalobhābhibhūtā micchādhammaparetā.",
  "an3:56.4.2_0": "Tesaṁ adhammarāgarattānaṁ visamalobhābhibhūtānaṁ micchādhammaparetānaṁ yakkhā vāḷe amanusse ossajjanti,",
  "an3:56.4.2_1": "tena bahū manussā kālaṁ karonti.",
  "an3:56.4.3_0": "Ayampi kho, brāhmaṇa,",
  "an3:56.4.3_1": "hetu ayaṁ paccayo yenetarahi manussānaṁ khayo hoti, tanuttaṁ paññāyati, gāmāpi agāmā honti, nigamāpi anigamā honti, nagarāpi anagarā honti,",
  "an3:56.4.3_2": "janapadāpi ajanapadā hontī”ti.",
  "an3:56.5.1_0": "“Abhikkantaṁ, bho gotama …pe… ",
  "an3:56.5.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an3:56.5.3_0": "Chaṭṭhaṁ. ",
  "an3:57.0.1_0": "Aṅguttara Nikāya 3 ",
  "an3:57.0.2_0": "6. Brāhmaṇavagga ",
  "an3:57.0.3_0": "57. Vacchagottasutta ",
  "an3:57.1.1_0": "Atha kho vacchagotto paribbājako yena bhagavā tenupasaṅkami;",
  "an3:57.1.1_1": "upasaṅkamitvā bhagavatā saddhiṁ sammodi.",
  "an3:57.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an3:57.1.2_1": "Ekamantaṁ nisinno kho vacchagotto paribbājako bhagavantaṁ etadavoca:",
  "an3:57.1.3_0": "“sutaṁ metaṁ, bho gotama, samaṇo gotamo evamāha: ",
  "an3:57.1.4_0": "‘mayhameva dānaṁ dātabbaṁ, nāññesaṁ dānaṁ dātabbaṁ; ",
  "an3:57.1.5_0": "mayhameva sāvakānaṁ dānaṁ dātabbaṁ,",
  "an3:57.1.5_1": "nāññesaṁ sāvakānaṁ dānaṁ dātabbaṁ;",
  "an3:57.1.6_0": "mayhameva dinnaṁ mahapphalaṁ, nāññesaṁ dinnaṁ mahapphalaṁ; ",
  "an3:57.1.7_0": "mayhameva sāvakānaṁ dinnaṁ mahapphalaṁ,",
  "an3:57.1.7_1": "nāññesaṁ sāvakānaṁ dinnaṁ mahapphalan’ti.",
  "an3:57.1.8_0": "Ye te, bho gotama,",
  "an3:57.1.8_1": "evamāhaṁsu ‘samaṇo gotamo evamāha:",
  "an3:57.1.9_0": "“mayhameva dānaṁ dātabbaṁ, nāññesaṁ dānaṁ dātabbaṁ. ",
  "an3:57.1.10_0": "Mayhameva sāvakānaṁ dānaṁ dātabbaṁ,",
  "an3:57.1.10_1": "nāññesaṁ sāvakānaṁ dānaṁ dātabbaṁ.",
  "an3:57.1.11_0": "Mayhameva dinnaṁ mahapphalaṁ, nāññesaṁ dinnaṁ mahapphalaṁ. ",
  "an3:57.1.12_0": "Mayhameva sāvakānaṁ dinnaṁ mahapphalaṁ,",
  "an3:57.1.12_1": "nāññesaṁ sāvakānaṁ dinnaṁ mahapphalan”’ti.",
  "an3:57.1.13_0": "Kacci te bhoto gotamassa vuttavādino na ca bhavantaṁ gotamaṁ abhūtena abbhācikkhanti,",
  "an3:57.1.13_1": "dhammassa cānudhammaṁ byākaronti,",
  "an3:57.1.13_2": "na ca koci sahadhammiko vādānupāto gārayhaṁ ṭhānaṁ āgacchati?",
  "an3:57.1.14_0": "Anabbhakkhātukāmā hi mayaṁ bhavantaṁ gotaman”ti. ",
  "an3:57.2.1_0": "“Ye te, vaccha, evamāhaṁsu: ",
  "an3:57.2.2_0": "‘samaṇo gotamo evamāha: ",
  "an3:57.2.3_0": "“mayhameva dānaṁ dātabbaṁ …pe… ",
  "an3:57.2.4_0": "nāññesaṁ sāvakānaṁ dinnaṁ mahapphalan”’ti ",
  "an3:57.2.5_0": "na me te vuttavādino.",
  "an3:57.2.5_1": "Abbhācikkhanti ca pana maṁ asatā abhūtena.",
  "an3:57.2.6_0": "Yo kho, vaccha,",
  "an3:57.2.6_1": "paraṁ dānaṁ dadantaṁ vāreti so tiṇṇaṁ antarāyakaro hoti, tiṇṇaṁ pāripanthiko.",
  "an3:57.2.7_0": "Katamesaṁ tiṇṇaṁ? ",
  "an3:57.2.8_0": "Dāyakassa puññantarāyakaro hoti,",
  "an3:57.2.8_1": "paṭiggāhakānaṁ lābhantarāyakaro hoti,",
  "an3:57.2.8_2": "pubbeva kho panassa attā khato ca hoti upahato ca.",
  "an3:57.2.9_0": "Yo kho, vaccha,",
  "an3:57.2.9_1": "paraṁ dānaṁ dadantaṁ vāreti so imesaṁ tiṇṇaṁ antarāyakaro hoti, tiṇṇaṁ pāripanthiko.",
  "an3:57.3.1_0": "Ahaṁ kho pana, vaccha, evaṁ vadāmi: ",
  "an3:57.3.2_0": "‘ye hi te candanikāya vā oligalle vā pāṇā,",
  "an3:57.3.2_1": "tatrapi yo thālidhovanaṁ vā sarāvadhovanaṁ vā chaḍḍeti:",
  "an3:57.3.3_0": "“ye tattha pāṇā te tena yāpentū”’ti, tato nidānampāhaṁ, vaccha, puññassa āgamaṁ vadāmi. ",
  "an3:57.3.4_0": "Ko pana vādo manussabhūte. ",
  "an3:57.3.5_0": "Api cāhaṁ, vaccha,",
  "an3:57.3.5_1": "sīlavato dinnaṁ mahapphalaṁ vadāmi, no tathā dussīlassa,",
  "an3:57.3.5_2": "so ca hoti pañcaṅgavippahīno pañcaṅgasamannāgato.",
  "an3:57.4.1_0": "Katamāni pañcaṅgāni pahīnāni honti? ",
  "an3:57.4.2_0": "Kāmacchando pahīno hoti, byāpādo pahīno hoti, thinamiddhaṁ pahīnaṁ hoti,",
  "an3:57.4.2_1": "uddhaccakukkuccaṁ pahīnaṁ hoti, vicikicchā pahīnā hoti.",
  "an3:57.4.3_0": "Imāni pañcaṅgāni vippahīnāni honti. ",
  "an3:57.5.1_0": "Katamehi pañcahi aṅgehi samannāgato hoti? ",
  "an3:57.5.2_0": "Asekkhena sīlakkhandhena samannāgato hoti,",
  "an3:57.5.2_1": "asekkhena samādhikkhandhena samannāgato hoti,",
  "an3:57.5.2_2": "asekkhena paññākkhandhena samannāgato hoti,",
  "an3:57.5.2_3": "asekkhena vimuttikkhandhena samannāgato hoti,",
  "an3:57.5.2_4": "asekkhena vimuttiñāṇadassanakkhandhena samannāgato hoti;",
  "an3:57.5.3_0": "imehi pañcahi aṅgehi samannāgato hoti. ",
  "an3:57.5.4_0": "Iti pañcaṅgavippahīne pañcaṅgasamannāgate dinnaṁ mahapphalanti vadāmīti. ",
  "an3:57.6.1_0": "Iti kaṇhāsu setāsu, ",
  "an3:57.6.2_0": "rohiṇīsu harīsu vā; ",
  "an3:57.6.3_0": "Kammāsāsu sarūpāsu, ",
  "an3:57.6.4_0": "gosu pārevatāsu vā. ",
  "an3:57.7.1_0": "Yāsu kāsuci etāsu, ",
  "an3:57.7.2_0": "danto jāyati puṅgavo; ",
  "an3:57.7.3_0": "Dhorayho balasampanno, ",
  "an3:57.7.4_0": "kalyāṇajavanikkamo; ",
  "an3:57.7.5_0": "Tameva bhāre yuñjanti, ",
  "an3:57.7.6_0": "nāssa vaṇṇaṁ parikkhare. ",
  "an3:57.8.1_0": "Evamevaṁ manussesu, ",
  "an3:57.8.2_0": "yasmiṁ kasmiñci jātiye; ",
  "an3:57.8.3_0": "Khattiye brāhmaṇe vesse, ",
  "an3:57.8.4_0": "sudde caṇḍālapukkuse. ",
  "an3:57.9.1_0": "Yāsu kāsuci etāsu, ",
  "an3:57.9.2_0": "danto jāyati subbato; ",
  "an3:57.9.3_0": "Dhammaṭṭho sīlasampanno, ",
  "an3:57.9.4_0": "saccavādī hirīmano. ",
  "an3:57.10.1_0": "Pahīnajātimaraṇo, ",
  "an3:57.10.2_0": "brahmacariyassa kevalī; ",
  "an3:57.10.3_0": "Pannabhāro visaṁyutto, ",
  "an3:57.10.4_0": "katakicco anāsavo. ",
  "an3:57.11.1_0": "Pāragū sabbadhammānaṁ, ",
  "an3:57.11.2_0": "anupādāya nibbuto; ",
  "an3:57.11.3_0": "Tasmiṁyeva viraje khette, ",
  "an3:57.11.4_0": "vipulā hoti dakkhiṇā. ",
  "an3:57.12.1_0": "Bālā ca avijānantā, ",
  "an3:57.12.2_0": "dummedhā assutāvino; ",
  "an3:57.12.3_0": "Bahiddhā denti dānāni, ",
  "an3:57.12.4_0": "na hi sante upāsare. ",
  "an3:57.13.1_0": "Ye ca sante upāsanti, ",
  "an3:57.13.2_0": "sappaññe dhīrasammate; ",
  "an3:57.13.3_0": "Saddhā ca nesaṁ sugate, ",
  "an3:57.13.4_0": "mūlajātā patiṭṭhitā. ",
  "an3:57.14.1_0": "Devalokañca te yanti, ",
  "an3:57.14.2_0": "kule vā idha jāyare; ",
  "an3:57.14.3_0": "Anupubbena nibbānaṁ, ",
  "an3:57.14.4_0": "adhigacchanti paṇḍitā”ti. ",
  "an3:57.14.5_0": "Sattamaṁ. ",
  "an3:58.0.1_0": "Aṅguttara Nikāya 3 ",
  "an3:58.0.2_0": "6. Brāhmaṇavagga ",
  "an3:58.0.3_0": "58. Tikaṇṇasutta ",
  "an3:58.1.1_0": "Atha kho tikaṇṇo brāhmaṇo yena bhagavā tenupasaṅkami;",
  "an3:58.1.1_1": "upasaṅkamitvā bhagavatā saddhiṁ …pe…",
  "an3:58.1.2_0": "ekamantaṁ nisinno kho tikaṇṇo brāhmaṇo bhagavato sammukhā tevijjānaṁ sudaṁ brāhmaṇānaṁ vaṇṇaṁ bhāsati: ",
  "an3:58.1.3_0": "“evampi tevijjā brāhmaṇā, itipi tevijjā brāhmaṇā”ti. ",
  "an3:58.2.1_0": "“Yathā kathaṁ pana, brāhmaṇa,",
  "an3:58.2.1_1": "brāhmaṇā brāhmaṇaṁ tevijjaṁ paññāpentī”ti?",
  "an3:58.2.2_0": "“Idha, bho gotama,",
  "an3:58.2.2_1": "brāhmaṇo ubhato sujāto hoti mātito ca pitito ca,",
  "an3:58.2.2_2": "saṁsuddhagahaṇiko yāva sattamā pitāmahayugā,",
  "an3:58.2.2_3": "akkhitto anupakkuṭṭho jātivādena, ajjhāyako, mantadharo,",
  "an3:58.2.2_4": "tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ, padako, veyyākaraṇo,",
  "an3:58.2.2_5": "lokāyatamahāpurisalakkhaṇesu anavayoti.",
  "an3:58.2.3_0": "Evaṁ kho, bho gotama,",
  "an3:58.2.3_1": "brāhmaṇā brāhmaṇaṁ tevijjaṁ paññāpentī”ti.",
  "an3:58.3.1_0": "“Aññathā kho, brāhmaṇa,",
  "an3:58.3.1_1": "brāhmaṇā brāhmaṇaṁ tevijjaṁ paññāpenti,",
  "an3:58.3.1_2": "aññathā ca pana ariyassa vinaye tevijjo hotī”ti.",
  "an3:58.3.2_0": "“Yathā kathaṁ pana, bho gotama, ariyassa vinaye tevijjo hoti? ",
  "an3:58.3.3_0": "Sādhu me bhavaṁ gotamo tathā dhammaṁ desetu yathā ariyassa vinaye tevijjo hotī”ti. ",
  "an3:58.3.4_0": "“Tena hi, brāhmaṇa, suṇāhi, sādhukaṁ manasi karohi; bhāsissāmī”ti. ",
  "an3:58.3.5_0": "“Evaṁ,",
  "an3:58.3.5_1": "bho”ti kho tikaṇṇo brāhmaṇo bhagavato paccassosi.",
  "an3:58.3.6_0": "Bhagavā etadavoca: ",
  "an3:58.4.1_0": "“Idha, brāhmaṇa,",
  "an3:58.4.1_1": "bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.",
  "an3:58.4.2_0": "Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati. ",
  "an3:58.4.3_0": "Pītiyā ca virāgā upekkhako ca viharati sato ca sampajāno,",
  "an3:58.4.3_1": "sukhañca kāyena paṭisaṁvedeti yaṁ taṁ ariyā ācikkhanti:",
  "an3:58.4.3_2": "‘upekkhako satimā sukhavihārī’ti tatiyaṁ jhānaṁ upasampajja viharati.",
  "an3:58.4.4_0": "Sukhassa ca pahānā dukkhassa ca pahānā,",
  "an3:58.4.4_1": "pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.",
  "an3:58.5.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya cittaṁ abhininnāmeti. ",
  "an3:58.5.2_0": "So anekavihitaṁ pubbenivāsaṁ anussarati,",
  "an3:58.5.2_1": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattārīsampi jātiyo paññāsampi jātiyo jātisatampi jātisahassampi jātisatasahassampi,",
  "an3:58.5.2_2": "anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe:",
  "an3:58.5.2_3": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto amutra udapādiṁ.",
  "an3:58.5.2_4": "Tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto idhūpapanno’ti.",
  "an3:58.5.2_5": "Iti sākāraṁ sauddesaṁ anekavihitaṁ pubbenivāsaṁ anussarati.",
  "an3:58.5.3_0": "Ayamassa paṭhamā vijjā adhigatā hoti; ",
  "an3:58.5.4_0": "avijjā vihatā, vijjā uppannā; tamo vihato,",
  "an3:58.5.4_1": "āloko uppanno yathā taṁ appamattassa ātāpino pahitattassa viharato.",
  "an3:58.6.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte sattānaṁ cutūpapātañāṇāya cittaṁ abhininnāmeti. ",
  "an3:58.6.2_0": "So dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an3:58.6.2_1": "sugate duggate yathākammūpage satte pajānāti:",
  "an3:58.6.2_2": "‘ime vata bhonto sattā kāyaduccaritena samannāgatā …pe… manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā,",
  "an3:58.6.2_3": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā.",
  "an3:58.6.2_4": "Ime vā pana bhonto sattā kāyasucaritena samannāgatā, vacīsucaritena samannāgatā,",
  "an3:58.6.2_5": "manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā,",
  "an3:58.6.2_6": "te kāyassa bhedā paraṁ maraṇā sugatiṁ saggaṁ lokaṁ upapannā’ti.",
  "an3:58.6.2_7": "Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an3:58.6.2_8": "sugate duggate yathākammūpage satte pajānāti.",
  "an3:58.6.3_0": "Ayamassa dutiyā vijjā adhigatā hoti; ",
  "an3:58.6.4_0": "avijjā vihatā, vijjā uppannā; tamo vihato,",
  "an3:58.6.4_1": "āloko uppanno yathā taṁ appamattassa ātāpino pahitattassa viharato.",
  "an3:58.7.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmeti. ",
  "an3:58.7.2_0": "So ‘idaṁ dukkhan’ti yathābhūtaṁ pajānāti,",
  "an3:58.7.2_1": "‘ayaṁ dukkhasamudayo’ti yathābhūtaṁ pajānāti,",
  "an3:58.7.2_2": "‘ayaṁ dukkhanirodho’ti yathābhūtaṁ pajānāti,",
  "an3:58.7.2_3": "‘ayaṁ dukkhanirodhagāminī paṭipadā’ti yathābhūtaṁ pajānāti;",
  "an3:58.7.3_0": "‘ime āsavā’ti yathābhūtaṁ pajānāti,",
  "an3:58.7.3_1": "‘ayaṁ āsavasamudayo’ti yathābhūtaṁ pajānāti,",
  "an3:58.7.3_2": "‘ayaṁ āsavanirodho’ti yathābhūtaṁ pajānāti,",
  "an3:58.7.3_3": "‘ayaṁ āsavanirodhagāminī paṭipadā’ti yathābhūtaṁ pajānāti.",
  "an3:58.7.4_0": "Tassa evaṁ jānato evaṁ passato kāmāsavāpi cittaṁ vimuccati,",
  "an3:58.7.4_1": "bhavāsavāpi cittaṁ vimuccati,",
  "an3:58.7.4_2": "avijjāsavāpi cittaṁ vimuccati;",
  "an3:58.7.5_0": "vimuttasmiṁ vimuttamiti ñāṇaṁ hoti. ",
  "an3:58.7.6_0": "‘Khīṇā jāti, vusitaṁ brahmacariyaṁ, kataṁ karaṇīyaṁ,",
  "an3:58.7.6_1": "nāparaṁ itthattāyā’ti pajānāti.",
  "an3:58.7.7_0": "Ayamassa tatiyā vijjā adhigatā hoti; ",
  "an3:58.7.8_0": "avijjā vihatā, vijjā uppannā; tamo vihato,",
  "an3:58.7.8_1": "āloko uppanno yathā taṁ appamattassa ātāpino pahitattassa viharatoti.",
  "an3:58.8.1_0": "Anuccāvacasīlassa, ",
  "an3:58.8.2_0": "nipakassa ca jhāyino; ",
  "an3:58.8.3_0": "Cittaṁ yassa vasībhūtaṁ, ",
  "an3:58.8.4_0": "ekaggaṁ susamāhitaṁ. ",
  "an3:58.9.1_0": "Taṁ ve tamonudaṁ dhīraṁ, ",
  "an3:58.9.2_0": "tevijjaṁ maccuhāyinaṁ; ",
  "an3:58.9.3_0": "Hitaṁ devamanussānaṁ, ",
  "an3:58.9.4_0": "āhu sabbappahāyinaṁ. ",
  "an3:58.10.1_0": "Tīhi vijjāhi sampannaṁ, ",
  "an3:58.10.2_0": "asammūḷhavihārinaṁ; ",
  "an3:58.10.3_0": "Buddhaṁ antimadehinaṁ, ",
  "an3:58.10.4_0": "taṁ namassanti gotamaṁ. ",
  "an3:58.11.1_0": "Pubbenivāsaṁ yo vedī, ",
  "an3:58.11.2_0": "saggāpāyañca passati; ",
  "an3:58.11.3_0": "Atho jātikkhayaṁ patto, ",
  "an3:58.11.4_0": "abhiññāvosito muni. ",
  "an3:58.12.1_0": "Etāhi tīhi vijjāhi, ",
  "an3:58.12.2_0": "tevijjo hoti brāhmaṇo; ",
  "an3:58.12.3_0": "Tamahaṁ vadāmi tevijjaṁ, ",
  "an3:58.12.4_0": "nāññaṁ lapitalāpananti. ",
  "an3:58.13.1_0": "Evaṁ kho, brāhmaṇa,",
  "an3:58.13.1_1": "ariyassa vinaye tevijjo hotī”ti.",
  "an3:58.13.2_0": "“Aññathā, bho gotama, brāhmaṇānaṁ tevijjo,",
  "an3:58.13.2_1": "aññathā ca pana ariyassa vinaye tevijjo hoti.",
  "an3:58.13.3_0": "Imassa ca pana, bho gotama,",
  "an3:58.13.3_1": "ariyassa vinaye tevijjassa brāhmaṇānaṁ tevijjo kalaṁ nāgghati soḷasiṁ.",
  "an3:58.14.1_0": "Abhikkantaṁ, bho gotama …pe… ",
  "an3:58.14.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an3:58.14.3_0": "Aṭṭhamaṁ. ",
  "an3:59.0.1_0": "Aṅguttara Nikāya 3 ",
  "an3:59.0.2_0": "6. Brāhmaṇavagga ",
  "an3:59.0.3_0": "59. Jāṇussoṇisutta ",
  "an3:59.1.1_0": "Atha kho jāṇussoṇi brāhmaṇo yena bhagavā tenupasaṅkami;",
  "an3:59.1.1_1": "upasaṅkamitvā bhagavatā saddhiṁ …pe… ekamantaṁ nisinno kho jāṇussoṇi brāhmaṇo bhagavantaṁ etadavoca:",
  "an3:59.1.2_0": "“yassassu, bho gotama,",
  "an3:59.1.2_1": "yañño vā saddhaṁ vā thālipāko vā deyyadhammaṁ vā,",
  "an3:59.1.2_2": "tevijjesu brāhmaṇesu dānaṁ dadeyyā”ti.",
  "an3:59.1.3_0": "“Yathā kathaṁ pana, brāhmaṇa,",
  "an3:59.1.3_1": "brāhmaṇā tevijjaṁ paññapentī”ti?",
  "an3:59.1.4_0": "“Idha kho, bho gotama,",
  "an3:59.1.4_1": "brāhmaṇo ubhato sujāto hoti mātito ca pitito ca saṁsuddhagahaṇiko yāva sattamā pitāmahayugā akkhitto anupakkuṭṭho jātivādena, ajjhāyako mantadharo,",
  "an3:59.1.4_2": "tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ, padako, veyyākaraṇo,",
  "an3:59.1.4_3": "lokāyatamahāpurisalakkhaṇesu anavayoti.",
  "an3:59.1.5_0": "Evaṁ kho, bho gotama,",
  "an3:59.1.5_1": "brāhmaṇā tevijjaṁ paññapentī”ti.",
  "an3:59.2.1_0": "“Aññathā kho, brāhmaṇa,",
  "an3:59.2.1_1": "brāhmaṇā brāhmaṇaṁ tevijjaṁ paññapenti,",
  "an3:59.2.1_2": "aññathā ca pana ariyassa vinaye tevijjo hotī”ti.",
  "an3:59.2.2_0": "“Yathā kathaṁ pana, bho gotama, ariyassa vinaye tevijjo hoti? ",
  "an3:59.2.3_0": "Sādhu me bhavaṁ gotamo tathā dhammaṁ desetu yathā ariyassa vinaye tevijjo hotī”ti. ",
  "an3:59.2.4_0": "“Tena hi, brāhmaṇa, suṇāhi, sādhukaṁ manasi karohi; bhāsissāmī”ti. ",
  "an3:59.2.5_0": "“Evaṁ,",
  "an3:59.2.5_1": "bho”ti kho jāṇussoṇi brāhmaṇo bhagavato paccassosi.",
  "an3:59.2.6_0": "Bhagavā etadavoca: ",
  "an3:59.3.1_0": "“Idha pana, brāhmaṇa, bhikkhu vivicceva kāmehi …pe… ",
  "an3:59.3.2_0": "catutthaṁ jhānaṁ upasampajja viharati. ",
  "an3:59.4.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya cittaṁ abhininnāmeti. ",
  "an3:59.4.2_0": "So anekavihitaṁ pubbenivāsaṁ anussarati,",
  "an3:59.4.2_1": "seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati.",
  "an3:59.4.3_0": "Ayamassa paṭhamā vijjā adhigatā hoti; ",
  "an3:59.4.4_0": "avijjā vihatā, vijjā uppannā; tamo vihato,",
  "an3:59.4.4_1": "āloko uppanno yathā taṁ appamattassa ātāpino pahitattassa viharato.",
  "an3:59.5.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte sattānaṁ cutūpapātañāṇāya cittaṁ abhininnāmeti. ",
  "an3:59.5.2_0": "So dibbena cakkhunā visuddhena atikkantamānusakena …pe… yathākammūpage satte pajānāti. ",
  "an3:59.5.3_0": "Ayamassa dutiyā vijjā adhigatā hoti; ",
  "an3:59.5.4_0": "avijjā vihatā, vijjā uppannā; tamo vihato,",
  "an3:59.5.4_1": "āloko uppanno yathā taṁ appamattassa ātāpino pahitattassa viharato.",
  "an3:59.6.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmeti. ",
  "an3:59.6.2_0": "So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti; ",
  "an3:59.6.3_0": "‘ime āsavā’ti yathābhūtaṁ pajānāti …pe… ‘ayaṁ āsavanirodhagāminī paṭipadā’ti yathābhūtaṁ pajānāti. ",
  "an3:59.6.4_0": "Tassa evaṁ jānato evaṁ passato kāmāsavāpi cittaṁ vimuccati,",
  "an3:59.6.4_1": "bhavāsavāpi cittaṁ vimuccati,",
  "an3:59.6.4_2": "avijjāsavāpi cittaṁ vimuccati;",
  "an3:59.6.5_0": "vimuttasmiṁ vimuttamiti ñāṇaṁ hoti. ",
  "an3:59.6.6_0": "‘Khīṇā jāti, vusitaṁ brahmacariyaṁ, kataṁ karaṇīyaṁ,",
  "an3:59.6.6_1": "nāparaṁ itthattāyā’ti pajānāti.",
  "an3:59.6.7_0": "Ayamassa tatiyā vijjā adhigatā hoti; ",
  "an3:59.6.8_0": "avijjā vihatā, vijjā uppannā; tamo vihato,",
  "an3:59.6.8_1": "āloko uppanno yathā taṁ appamattassa ātāpino pahitattassa viharatoti.",
  "an3:59.7.1_0": "Yo sīlabbatasampanno, ",
  "an3:59.7.2_0": "pahitatto samāhito; ",
  "an3:59.7.3_0": "Cittaṁ yassa vasībhūtaṁ, ",
  "an3:59.7.4_0": "ekaggaṁ susamāhitaṁ. ",
  "an3:59.8.1_0": "Pubbenivāsaṁ yo vedī, ",
  "an3:59.8.2_0": "saggāpāyañca passati; ",
  "an3:59.8.3_0": "Atho jātikkhayaṁ patto, ",
  "an3:59.8.4_0": "abhiññāvosito muni. ",
  "an3:59.9.1_0": "Etāhi tīhi vijjāhi, ",
  "an3:59.9.2_0": "tevijjo hoti brāhmaṇo; ",
  "an3:59.9.3_0": "Tamahaṁ vadāmi tevijjaṁ, ",
  "an3:59.9.4_0": "nāññaṁ lapitalāpananti. ",
  "an3:59.10.1_0": "Evaṁ kho, brāhmaṇa,",
  "an3:59.10.1_1": "ariyassa vinaye tevijjo hotī”ti.",
  "an3:59.10.2_0": "“Aññathā, bho gotama, brāhmaṇānaṁ tevijjo,",
  "an3:59.10.2_1": "aññathā ca pana ariyassa vinaye tevijjo hoti.",
  "an3:59.10.3_0": "Imassa ca, bho gotama,",
  "an3:59.10.3_1": "ariyassa vinaye tevijjassa brāhmaṇānaṁ tevijjo kalaṁ nāgghati soḷasiṁ.",
  "an3:59.11.1_0": "Abhikkantaṁ, bho gotama …pe… ",
  "an3:59.11.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an3:59.11.3_0": "Navamaṁ. ",
  "an3:60.0.1_0": "Aṅguttara Nikāya 3 ",
  "an3:60.0.2_0": "6. Brāhmaṇavagga ",
  "an3:60.0.3_0": "60. Saṅgāravasutta ",
  "an3:60.1.1_0": "Atha kho saṅgāravo brāhmaṇo yena bhagavā tenupasaṅkami;",
  "an3:60.1.1_1": "upasaṅkamitvā bhagavatā saddhiṁ sammodi.",
  "an3:60.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an3:60.1.2_1": "Ekamantaṁ nisinno kho saṅgāravo brāhmaṇo bhagavantaṁ etadavoca:",
  "an3:60.1.3_0": "“mayamassu, bho gotama, brāhmaṇā nāma. ",
  "an3:60.1.4_0": "Yaññaṁ yajāmapi yajāpemapi. ",
  "an3:60.1.5_0": "Tatra, bho gotama,",
  "an3:60.1.5_1": "yo ceva yajati yo ca yajāpeti sabbe te anekasārīrikaṁ puññappaṭipadaṁ paṭipannā honti, yadidaṁ yaññādhikaraṇaṁ.",
  "an3:60.1.6_0": "Yo panāyaṁ, bho gotama,",
  "an3:60.1.6_1": "yassa vā tassa vā kulā agārasmā anagāriyaṁ pabbajito ekamattānaṁ dameti, ekamattānaṁ sameti, ekamattānaṁ parinibbāpeti,",
  "an3:60.1.6_2": "evamassāyaṁ ekasārīrikaṁ puññappaṭipadaṁ paṭipanno hoti,",
  "an3:60.1.6_3": "yadidaṁ pabbajjādhikaraṇan”ti.",
  "an3:60.2.1_0": "“Tena hi, brāhmaṇa, taññevettha paṭipucchissāmi.",
  "an3:60.2.1_1": "Yathā te khameyya tathā naṁ byākareyyāsi.",
  "an3:60.2.2_0": "Taṁ kiṁ maññasi, brāhmaṇa, ",
  "an3:60.2.3_0": "idha tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā. ",
  "an3:60.2.4_0": "So evamāha: ",
  "an3:60.2.5_0": "‘ethāyaṁ maggo ayaṁ paṭipadā yathāpaṭipanno ahaṁ anuttaraṁ brahmacariyogadhaṁ sayaṁ abhiññā sacchikatvā pavedemi; ",
  "an3:60.2.6_0": "etha, tumhepi tathā paṭipajjatha,",
  "an3:60.2.6_1": "yathāpaṭipannā tumhepi anuttaraṁ brahmacariyogadhaṁ sayaṁ abhiññā sacchikatvā upasampajja viharissathā’ti.",
  "an3:60.2.7_0": "Iti ayañceva satthā dhammaṁ deseti,",
  "an3:60.2.7_1": "pare ca tathatthāya paṭipajjanti,",
  "an3:60.2.7_2": "tāni kho pana honti anekānipi satāni anekānipi sahassāni anekānipi satasahassāni.",
  "an3:60.3.1_0": "Taṁ kiṁ maññasi, brāhmaṇa, ",
  "an3:60.3.2_0": "iccāyaṁ evaṁ sante ekasārīrikā vā puññappaṭipadā hoti anekasārīrikā vā,",
  "an3:60.3.2_1": "yadidaṁ pabbajjādhikaraṇan”ti?",
  "an3:60.3.3_0": "“Iccāyampi, bho gotama,",
  "an3:60.3.3_1": "evaṁ sante anekasārīrikā puññappaṭipadā hoti,",
  "an3:60.3.3_2": "yadidaṁ pabbajjādhikaraṇan”ti.",
  "an3:60.4.1_0": "Evaṁ vutte,",
  "an3:60.4.1_1": "āyasmā ānando saṅgāravaṁ brāhmaṇaṁ etadavoca:",
  "an3:60.4.2_0": "“imāsaṁ te, brāhmaṇa,",
  "an3:60.4.2_1": "dvinnaṁ paṭipadānaṁ katamā paṭipadā khamati appatthatarā ca appasamārambhatarā ca mahapphalatarā ca mahānisaṁsatarā cā”ti?",
  "an3:60.4.3_0": "Evaṁ vutte,",
  "an3:60.4.3_1": "saṅgāravo brāhmaṇo āyasmantaṁ ānandaṁ etadavoca:",
  "an3:60.4.4_0": "“seyyathāpi bhavaṁ gotamo bhavaṁ cānando. ",
  "an3:60.4.5_0": "Ete me pujjā, ete me pāsaṁsā”ti. ",
  "an3:60.5.1_0": "Dutiyampi kho āyasmā ānando saṅgāravaṁ brāhmaṇaṁ etadavoca: ",
  "an3:60.5.2_0": "“na kho tyāhaṁ, brāhmaṇa, evaṁ pucchāmi: ",
  "an3:60.5.3_0": "‘ke vā te pujjā ke vā te pāsaṁsā’ti? ",
  "an3:60.5.4_0": "Evaṁ kho tyāhaṁ, brāhmaṇa, pucchāmi: ",
  "an3:60.5.5_0": "‘imāsaṁ te, brāhmaṇa,",
  "an3:60.5.5_1": "dvinnaṁ paṭipadānaṁ katamā paṭipadā khamati appatthatarā ca appasamārambhatarā ca mahapphalatarā ca mahānisaṁsatarā cā’”ti?",
  "an3:60.5.6_0": "Dutiyampi kho saṅgāravo brāhmaṇo āyasmantaṁ ānandaṁ etadavoca: ",
  "an3:60.5.7_0": "“seyyathāpi bhavaṁ gotamo bhavaṁ cānando. ",
  "an3:60.5.8_0": "Ete me pujjā, ete me pāsaṁsā”ti. ",
  "an3:60.6.1_0": "Tatiyampi kho āyasmā ānando saṅgāravaṁ brāhmaṇaṁ etadavoca: ",
  "an3:60.6.2_0": "“na kho tyāhaṁ, brāhmaṇa, evaṁ pucchāmi: ",
  "an3:60.6.3_0": "‘ke vā te pujjā ke vā te pāsaṁsā’ti? ",
  "an3:60.6.4_0": "Evaṁ kho tyāhaṁ, brāhmaṇa, pucchāmi: ",
  "an3:60.6.5_0": "‘imāsaṁ te, brāhmaṇa,",
  "an3:60.6.5_1": "dvinnaṁ paṭipadānaṁ katamā paṭipadā khamati appatthatarā ca appasamārambhatarā ca mahapphalatarā ca mahānisaṁsatarā cā’”ti?",
  "an3:60.6.6_0": "Tatiyampi kho saṅgāravo brāhmaṇo āyasmantaṁ ānandaṁ etadavoca: ",
  "an3:60.6.7_0": "“seyyathāpi bhavaṁ gotamo bhavaṁ cānando. ",
  "an3:60.6.8_0": "Ete me pujjā, ete me pāsaṁsā”ti. ",
  "an3:60.7.1_0": "Atha kho bhagavato etadahosi: ",
  "an3:60.7.2_0": "“yāva tatiyampi kho saṅgāravo brāhmaṇo ānandena sahadhammikaṁ pañhaṁ puṭṭho saṁsādeti no vissajjeti. ",
  "an3:60.7.3_0": "Yannūnāhaṁ parimoceyyan”ti. ",
  "an3:60.7.4_0": "Atha kho bhagavā saṅgāravaṁ brāhmaṇaṁ etadavoca: ",
  "an3:60.7.5_0": "“kā nvajja, brāhmaṇa,",
  "an3:60.7.5_1": "rājantepure rājapurisānaṁ sannisinnānaṁ sannipatitānaṁ antarākathā udapādī”ti?",
  "an3:60.7.6_0": "“Ayaṁ khvajja, bho gotama,",
  "an3:60.7.6_1": "rājantepure rājapurisānaṁ sannisinnānaṁ sannipatitānaṁ antarākathā udapādi:",
  "an3:60.7.7_0": "‘pubbe sudaṁ appatarā ceva bhikkhū ahesuṁ bahutarā ca uttari manussadhammā iddhipāṭihāriyaṁ dassesuṁ; ",
  "an3:60.7.8_0": "etarahi pana bahutarā ceva bhikkhū appatarā ca uttari manussadhammā iddhipāṭihāriyaṁ dassentī’ti. ",
  "an3:60.7.9_0": "Ayaṁ khvajja, bho gotama,",
  "an3:60.7.9_1": "rājantepure rājapurisānaṁ sannisinnānaṁ sannipatitānaṁ antarākathā udapādī”ti.",
  "an3:60.8.1_0": "“Tīṇi kho imāni, brāhmaṇa, pāṭihāriyāni. ",
  "an3:60.8.2_0": "Katamāni tīṇi? ",
  "an3:60.8.3_0": "Iddhipāṭihāriyaṁ, ādesanāpāṭihāriyaṁ, anusāsanīpāṭihāriyaṁ. ",
  "an3:60.8.4_0": "Katamañca, brāhmaṇa, iddhipāṭihāriyaṁ? ",
  "an3:60.8.5_0": "Idha, brāhmaṇa,",
  "an3:60.8.5_1": "ekacco anekavihitaṁ iddhividhaṁ paccanubhoti: ‘ekopi hutvā bahudhā hoti, bahudhāpi hutvā eko hoti; āvibhāvaṁ, tirobhāvaṁ;",
  "an3:60.8.5_2": "tirokuṭṭaṁ tiropākāraṁ tiropabbataṁ asajjamāno gacchati, seyyathāpi ākāse;",
  "an3:60.8.5_3": "pathaviyāpi ummujjanimujjaṁ karoti, seyyathāpi udake;",
  "an3:60.8.5_4": "udakepi abhijjamāne gacchati, seyyathāpi pathaviyaṁ; ākāsepi pallaṅkena kamati, seyyathāpi pakkhī sakuṇo;",
  "an3:60.8.5_5": "imepi candimasūriye evaṁmahiddhike evaṁmahānubhāve pāṇinā parimasati parimajjati,",
  "an3:60.8.5_6": "yāva brahmalokāpi kāyena vasaṁ vatteti’.",
  "an3:60.8.6_0": "Idaṁ vuccati, brāhmaṇa, iddhipāṭihāriyaṁ. ",
  "an3:60.9.1_0": "Katamañca, brāhmaṇa, ādesanāpāṭihāriyaṁ? ",
  "an3:60.9.2_0": "Idha, brāhmaṇa, ekacco nimittena ādisati: ",
  "an3:60.9.3_0": "‘evampi te mano, itthampi te mano, itipi te cittan’ti. ",
  "an3:60.9.4_0": "So bahuñcepi ādisati tatheva taṁ hoti, no aññathā. ",
  "an3:60.10.1_0": "Idha pana, brāhmaṇa,",
  "an3:60.10.1_1": "ekacco na heva kho nimittena ādisati,",
  "an3:60.10.1_2": "api ca kho manussānaṁ vā amanussānaṁ vā devatānaṁ vā saddaṁ sutvā ādisati:",
  "an3:60.10.2_0": "‘evampi te mano, itthampi te mano, itipi te cittan’ti. ",
  "an3:60.10.3_0": "So bahuñcepi ādisati tatheva taṁ hoti, no aññathā. ",
  "an3:60.11.1_0": "Idha pana, brāhmaṇa,",
  "an3:60.11.1_1": "ekacco na heva kho nimittena ādisati napi manussānaṁ vā amanussānaṁ vā devatānaṁ vā saddaṁ sutvā ādisati,",
  "an3:60.11.1_2": "api ca kho vitakkayato vicārayato vitakkavipphārasaddaṁ sutvā ādisati:",
  "an3:60.11.2_0": "‘evampi te mano, itthampi te mano, itipi te cittan’ti. ",
  "an3:60.11.3_0": "So bahuñcepi ādisati tatheva taṁ hoti, no aññathā. ",
  "an3:60.12.1_0": "Idha pana, brāhmaṇa,",
  "an3:60.12.1_1": "ekacco na heva kho nimittena ādisati,",
  "an3:60.12.1_2": "napi manussānaṁ vā amanussānaṁ vā devatānaṁ vā saddaṁ sutvā ādisati,",
  "an3:60.12.1_3": "napi vitakkayato vicārayato vitakkavipphārasaddaṁ sutvā ādisati,",
  "an3:60.12.1_4": "api ca kho avitakkaṁ avicāraṁ samādhiṁ samāpannassa cetasā ceto paricca pajānāti:",
  "an3:60.12.2_0": "‘yathā imassa bhoto manosaṅkhārā paṇihitā imassa cittassa anantarā amuṁ nāma vitakkaṁ vitakkessatī’ti. ",
  "an3:60.12.3_0": "So bahuñcepi ādisati tatheva taṁ hoti, no aññathā. ",
  "an3:60.12.4_0": "Idaṁ vuccati, brāhmaṇa, ādesanāpāṭihāriyaṁ. ",
  "an3:60.13.1_0": "Katamañca, brāhmaṇa, anusāsanīpāṭihāriyaṁ? ",
  "an3:60.13.2_0": "Idha, brāhmaṇa, ekacco evamanusāsati: ",
  "an3:60.13.3_0": "‘evaṁ vitakketha, mā evaṁ vitakkayittha; evaṁ manasi karotha, mā evaṁ manasākattha; idaṁ pajahatha,",
  "an3:60.13.3_1": "idaṁ upasampajja viharathā’ti.",
  "an3:60.13.4_0": "Idaṁ vuccati, brāhmaṇa, anusāsanīpāṭihāriyaṁ. ",
  "an3:60.13.5_0": "Imāni kho, brāhmaṇa, tīṇi pāṭihāriyāni. ",
  "an3:60.13.6_0": "Imesaṁ te, brāhmaṇa,",
  "an3:60.13.6_1": "tiṇṇaṁ pāṭihāriyānaṁ katamaṁ pāṭihāriyaṁ khamati abhikkantatarañca paṇītatarañcā”ti?",
  "an3:60.14.1_0": "“Tatra, bho gotama,",
  "an3:60.14.1_1": "yadidaṁ pāṭihāriyaṁ idhekacco anekavihitaṁ iddhividhaṁ paccanubhoti …pe…",
  "an3:60.14.2_0": "yāva brāhmalokāpi kāyena vasaṁ vatteti, ",
  "an3:60.14.3_0": "idaṁ, bho gotama,",
  "an3:60.14.3_1": "pāṭihāriyaṁ yova naṁ karoti sova naṁ paṭisaṁvedeti,",
  "an3:60.14.3_2": "yova naṁ karoti tasseva taṁ hoti.",
  "an3:60.14.4_0": "Idaṁ me, bho gotama,",
  "an3:60.14.4_1": "pāṭihāriyaṁ māyāsahadhammarūpaṁ viya khāyati.",
  "an3:60.15.1_0": "Yampidaṁ, bho gotama,",
  "an3:60.15.1_1": "pāṭihāriyaṁ idhekacco nimittena ādisati:",
  "an3:60.15.2_0": "‘evampi te mano, itthampi te mano, itipi te cittan’ti,",
  "an3:60.15.2_1": "so bahuñcepi ādisati tatheva taṁ hoti, no aññathā.",
  "an3:60.15.3_0": "Idha pana, bho gotama,",
  "an3:60.15.3_1": "ekacco na heva kho nimittena ādisati,",
  "an3:60.15.3_2": "api ca kho manussānaṁ vā amanussānaṁ vā devatānaṁ vā saddaṁ sutvā ādisati …pe…",
  "an3:60.15.4_0": "napi manussānaṁ vā amanussānaṁ vā devatānaṁ vā saddaṁ sutvā ādisati,",
  "an3:60.15.4_1": "api ca kho vitakkayato vicārayato vitakkavipphārasaddaṁ sutvā ādisati …pe…",
  "an3:60.15.5_0": "napi vitakkayato vicārayato vitakkavipphārasaddaṁ sutvā ādisati,",
  "an3:60.15.5_1": "api ca kho avitakkaṁ avicāraṁ samādhiṁ samāpannassa cetasā ceto paricca pajānāti:",
  "an3:60.15.6_0": "‘yathā imassa bhoto manosaṅkhārā paṇihitā imassa cittassa anantarā amhaṁ nāma vitakkaṁ vitakkessatī’ti,",
  "an3:60.15.6_1": "so bahuñcepi ādisati tatheva taṁ hoti, no aññathā.",
  "an3:60.15.7_0": "Idampi, bho gotama,",
  "an3:60.15.7_1": "pāṭihāriyaṁ yova naṁ karoti sova naṁ paṭisaṁvedeti,",
  "an3:60.15.7_2": "yova naṁ karoti tasseva taṁ hoti.",
  "an3:60.15.8_0": "Idampi me, bho gotama,",
  "an3:60.15.8_1": "pāṭihāriyaṁ māyāsahadhammarūpaṁ viya khāyati.",
  "an3:60.16.1_0": "Yañca kho idaṁ, bho gotama,",
  "an3:60.16.1_1": "pāṭihāriyaṁ idhekacco evaṁ anusāsati:",
  "an3:60.16.2_0": "‘evaṁ vitakketha, mā evaṁ vitakkayittha; evaṁ manasi karotha, mā evaṁ manasākattha; idaṁ pajahatha,",
  "an3:60.16.2_1": "idaṁ upasampajja viharathā’ti.",
  "an3:60.16.3_0": "Idameva, bho gotama,",
  "an3:60.16.3_1": "pāṭihāriyaṁ khamati imesaṁ tiṇṇaṁ pāṭihāriyānaṁ abhikkantatarañca paṇītatarañca.",
  "an3:60.17.1_0": "Acchariyaṁ, bho gotama, abbhutaṁ, bho gotama. ",
  "an3:60.17.2_0": "Yāvasubhāsitamidaṁ bhotā gotamena imehi ca mayaṁ tīhi pāṭihāriyehi samannāgataṁ bhavantaṁ gotamaṁ dhārema. ",
  "an3:60.17.3_0": "Bhavañhi gotamo anekavihitaṁ iddhividhaṁ paccanubhoti …pe… yāva brahmalokāpi kāyena vasaṁ vatteti, ",
  "an3:60.17.4_0": "bhavañhi gotamo avitakkaṁ avicāraṁ samādhiṁ samāpannassa cetasā ceto paricca pajānāti: ",
  "an3:60.17.5_0": "‘yathā imassa bhoto manosaṅkhārā paṇihitā imassa cittassa anantarā amuṁ nāma vitakkaṁ vitakkessatī’ti. ",
  "an3:60.17.6_0": "Bhavañhi gotamo evamanusāsati: ",
  "an3:60.17.7_0": "‘evaṁ vitakketha, mā evaṁ vitakkayittha; evaṁ manasi karotha, mā evaṁ manasākattha; idaṁ pajahatha,",
  "an3:60.17.7_1": "idaṁ upasampajja viharathā’”ti.",
  "an3:60.18.1_0": "“Addhā kho tyāhaṁ, brāhmaṇa, āsajja upanīya vācā bhāsitā; ",
  "an3:60.18.2_0": "api ca tyāhaṁ byākarissāmi. ",
  "an3:60.18.3_0": "Ahañhi, brāhmaṇa,",
  "an3:60.18.3_1": "anekavihitaṁ iddhividhaṁ paccanubhomi …pe… yāva brahmalokāpi kāyena vasaṁ vattemi.",
  "an3:60.18.4_0": "Ahañhi, brāhmaṇa,",
  "an3:60.18.4_1": "avitakkaṁ avicāraṁ samādhiṁ samāpannassa cetasā ceto paricca pajānāmi:",
  "an3:60.18.5_0": "‘yathā imassa bhoto manosaṅkhārā paṇihitā,",
  "an3:60.18.5_1": "imassa cittassa anantarā amuṁ nāma vitakkaṁ vitakkessatī’ti.",
  "an3:60.18.6_0": "Ahañhi, brāhmaṇa, evamanusāsāmi: ",
  "an3:60.18.7_0": "‘evaṁ vitakketha, mā evaṁ vitakkayittha; evaṁ manasi karotha, mā evaṁ manasākattha; idaṁ pajahatha,",
  "an3:60.18.7_1": "idaṁ upasampajja viharathā’”ti.",
  "an3:60.19.1_0": "“Atthi pana, bho gotama,",
  "an3:60.19.1_1": "añño ekabhikkhupi yo imehi tīhi pāṭihāriyehi samannāgato, aññatra bhotā gotamenā”ti?",
  "an3:60.19.2_0": "“Na kho, brāhmaṇa,",
  "an3:60.19.2_1": "ekaṁyeva sataṁ na dve satāni na tīṇi satāni na cattāri satāni na pañca satāni, atha kho bhiyyova,",
  "an3:60.19.2_2": "ye bhikkhū imehi tīhi pāṭihāriyehi samannāgatā”ti.",
  "an3:60.19.3_0": "“Kahaṁ pana, bho gotama,",
  "an3:60.19.3_1": "etarahi te bhikkhū viharantī”ti?",
  "an3:60.19.4_0": "“Imasmiṁyeva kho, brāhmaṇa, bhikkhusaṅghe”ti. ",
  "an3:60.20.1_0": "“Abhikkantaṁ, bho gotama, abhikkantaṁ, bho gotama. ",
  "an3:60.20.2_0": "Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya,",
  "an3:60.20.2_1": "mūḷhassa vā maggaṁ ācikkheyya,",
  "an3:60.20.2_2": "andhakāre vā telapajjotaṁ dhāreyya:",
  "an3:60.20.2_3": "‘cakkhumanto rūpāni dakkhantī’ti;",
  "an3:60.20.2_4": "evamevaṁ bhotā gotamena anekapariyāyena dhammo pakāsito.",
  "an3:60.20.3_0": "Esāhaṁ bhavantaṁ gotamaṁ saraṇaṁ gacchāmi, dhammañca bhikkhusaṅghañca. ",
  "an3:60.20.4_0": "Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an3:60.20.5_0": "Dasamaṁ. ",
  "an3:60.20.6_0": "Brāhmaṇavaggo paṭhamo. ",
  "an3:60.21.0_0": "Tassuddānaṁ",
  "an3:60.21.1_0": "Dve brāhmaṇā caññataro, ",
  "an3:60.21.2_0": "paribbājakena nibbutaṁ; ",
  "an3:60.21.3_0": "Palokavaccho tikaṇṇo, ",
  "an3:60.21.4_0": "soṇi saṅgāravena cāti. ",
  "an3:61.0.1_0": "Aṅguttara Nikāya 3 ",
  "an3:61.0.2_0": "7. Mahāvagga ",
  "an3:61.0.3_0": "61. Titthāyatanasutta ",
  "an3:61.1.1_0": "“Tīṇimāni, bhikkhave,",
  "an3:61.1.1_1": "titthāyatanāni yāni paṇḍitehi samanuyuñjiyamānāni samanugāhiyamānāni samanubhāsiyamānāni parampi gantvā akiriyāya saṇṭhahanti.",
  "an3:61.1.2_0": "Katamāni tīṇi? ",
  "an3:61.1.3_0": "Santi, bhikkhave,",
  "an3:61.1.3_1": "eke samaṇabrāhmaṇā evaṁvādino evaṁdiṭṭhino:",
  "an3:61.1.4_0": "‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ pubbekatahetū’ti. ",
  "an3:61.1.5_0": "Santi, bhikkhave,",
  "an3:61.1.5_1": "eke samaṇabrāhmaṇā evaṁvādino evaṁdiṭṭhino:",
  "an3:61.1.6_0": "‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ issaranimmānahetū’ti. ",
  "an3:61.1.7_0": "Santi, bhikkhave,",
  "an3:61.1.7_1": "eke samaṇabrāhmaṇā evaṁvādino evaṁdiṭṭhino:",
  "an3:61.1.8_0": "‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ ahetuappaccayā’ti. ",
  "an3:61.2.1_0": "Tatra, bhikkhave,",
  "an3:61.2.1_1": "ye te samaṇabrāhmaṇā evaṁvādino evaṁdiṭṭhino:",
  "an3:61.2.2_0": "‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ pubbekatahetū’ti,",
  "an3:61.2.2_1": "tyāhaṁ upasaṅkamitvā evaṁ vadāmi:",
  "an3:61.2.3_0": "‘saccaṁ kira tumhe āyasmanto evaṁvādino evaṁdiṭṭhino: ",
  "an3:61.2.4_0": "“yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ pubbekatahetū”’ti? ",
  "an3:61.2.5_0": "Te ca me evaṁ puṭṭhā ‘āmā’ti paṭijānanti. ",
  "an3:61.2.6_0": "Tyāhaṁ evaṁ vadāmi: ",
  "an3:61.2.7_0": "‘tenahāyasmanto pāṇātipātino bhavissanti pubbekatahetu,",
  "an3:61.2.7_1": "adinnādāyino bhavissanti pubbekatahetu,",
  "an3:61.2.7_2": "abrahmacārino bhavissanti pubbekatahetu,",
  "an3:61.2.7_3": "musāvādino bhavissanti pubbekatahetu,",
  "an3:61.2.7_4": "pisuṇavācā bhavissanti pubbekatahetu,",
  "an3:61.2.7_5": "pharusavācā bhavissanti pubbekatahetu,",
  "an3:61.2.7_6": "samphappalāpino bhavissanti pubbekatahetu,",
  "an3:61.2.7_7": "abhijjhāluno bhavissanti pubbekatahetu,",
  "an3:61.2.7_8": "byāpannacittā bhavissanti pubbekatahetu,",
  "an3:61.2.7_9": "micchādiṭṭhikā bhavissanti pubbekatahetu’.",
  "an3:61.3.1_0": "Pubbekataṁ kho pana, bhikkhave,",
  "an3:61.3.1_1": "sārato paccāgacchataṁ na hoti chando vā vāyāmo vā idaṁ vā karaṇīyaṁ idaṁ vā akaraṇīyanti.",
  "an3:61.3.2_0": "Iti karaṇīyākaraṇīye kho pana saccato thetato anupalabbhiyamāne muṭṭhassatīnaṁ anārakkhānaṁ viharataṁ na hoti paccattaṁ sahadhammiko samaṇavādo. ",
  "an3:61.3.3_0": "Ayaṁ kho me, bhikkhave,",
  "an3:61.3.3_1": "tesu samaṇabrāhmaṇesu evaṁvādīsu evaṁdiṭṭhīsu paṭhamo sahadhammiko niggaho hoti.",
  "an3:61.4.1_0": "Tatra, bhikkhave,",
  "an3:61.4.1_1": "ye te samaṇabrāhmaṇā evaṁvādino evaṁdiṭṭhino:",
  "an3:61.4.2_0": "‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ issaranimmānahetū’ti,",
  "an3:61.4.2_1": "tyāhaṁ upasaṅkamitvā evaṁ vadāmi:",
  "an3:61.4.3_0": "‘saccaṁ kira tumhe āyasmanto evaṁvādino evaṁdiṭṭhino—",
  "an3:61.4.4_0": "yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ issaranimmānahetū’ti? ",
  "an3:61.4.5_0": "Te ca me evaṁ puṭṭhā ‘āmā’ti paṭijānanti. ",
  "an3:61.4.6_0": "Tyāhaṁ evaṁ vadāmi: ",
  "an3:61.4.7_0": "‘tenahāyasmanto pāṇātipātino bhavissanti issaranimmānahetu,",
  "an3:61.4.7_1": "adinnādāyino bhavissanti issaranimmānahetu,",
  "an3:61.4.7_2": "abrahmacārino bhavissanti issaranimmānahetu,",
  "an3:61.4.7_3": "musāvādino bhavissanti issaranimmānahetu,",
  "an3:61.4.7_4": "pisuṇavācā bhavissanti issaranimmānahetu,",
  "an3:61.4.7_5": "pharusavācā bhavissanti issaranimmānahetu,",
  "an3:61.4.7_6": "samphappalāpino bhavissanti issaranimmānahetu,",
  "an3:61.4.7_7": "abhijjhāluno bhavissanti issaranimmānahetu,",
  "an3:61.4.7_8": "byāpannacittā bhavissanti issaranimmānahetu,",
  "an3:61.4.7_9": "micchādiṭṭhikā bhavissanti issaranimmānahetu’.",
  "an3:61.5.1_0": "Issaranimmānaṁ kho pana, bhikkhave,",
  "an3:61.5.1_1": "sārato paccāgacchataṁ na hoti chando vā vāyāmo vā idaṁ vā karaṇīyaṁ idaṁ vā akaraṇīyanti.",
  "an3:61.5.2_0": "Iti karaṇīyākaraṇīye kho pana saccato thetato anupalabbhiyamāne muṭṭhassatīnaṁ anārakkhānaṁ viharataṁ na hoti paccattaṁ sahadhammiko samaṇavādo. ",
  "an3:61.5.3_0": "Ayaṁ kho me, bhikkhave,",
  "an3:61.5.3_1": "tesu samaṇabrāhmaṇesu evaṁvādīsu evaṁdiṭṭhīsu dutiyo sahadhammiko niggaho hoti.",
  "an3:61.6.1_0": "Tatra, bhikkhave,",
  "an3:61.6.1_1": "ye te samaṇabrāhmaṇā evaṁvādino evaṁdiṭṭhino:",
  "an3:61.6.2_0": "‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ ahetuappaccayā’ti,",
  "an3:61.6.2_1": "tyāhaṁ upasaṅkamitvā evaṁ vadāmi:",
  "an3:61.6.3_0": "‘saccaṁ kira tumhe āyasmanto evaṁvādino evaṁdiṭṭhino—",
  "an3:61.6.4_0": "yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ ahetuappaccayā’ti? ",
  "an3:61.6.5_0": "Te ca me evaṁ puṭṭhā ‘āmā’ti paṭijānanti. ",
  "an3:61.6.6_0": "Tyāhaṁ evaṁ vadāmi: ",
  "an3:61.6.7_0": "‘tenahāyasmanto pāṇātipātino bhavissanti ahetuappaccayā …pe… micchādiṭṭhikā bhavissanti ahetuappaccayā’”. ",
  "an3:61.7.1_0": "Ahetuappaccayaṁ kho pana, bhikkhave,",
  "an3:61.7.1_1": "sārato paccāgacchataṁ na hoti chando vā vāyāmo vā idaṁ vā karaṇīyaṁ idaṁ vā akaraṇīyanti.",
  "an3:61.7.2_0": "Iti karaṇīyākaraṇīye kho pana saccato thetato anupalabbhiyamāne muṭṭhassatīnaṁ anārakkhānaṁ viharataṁ na hoti paccattaṁ sahadhammiko samaṇavādo. ",
  "an3:61.7.3_0": "Ayaṁ kho me, bhikkhave,",
  "an3:61.7.3_1": "tesu samaṇabrāhmaṇesu evaṁvādīsu evaṁdiṭṭhīsu tatiyo sahadhammiko niggaho hoti.",
  "an3:61.8.1_0": "Imāni kho, bhikkhave,",
  "an3:61.8.1_1": "tīṇi titthāyatanāni yāni paṇḍitehi samanuyuñjiyamānāni samanugāhiyamānāni samanubhāsiyamānāni parampi gantvā akiriyāya saṇṭhahanti.",
  "an3:61.9.1_0": "Ayaṁ kho pana, bhikkhave,",
  "an3:61.9.1_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.",
  "an3:61.9.2_0": "Katamo ca, bhikkhave,",
  "an3:61.9.2_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi?",
  "an3:61.9.3_0": "Imā cha dhātuyoti, bhikkhave,",
  "an3:61.9.3_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.",
  "an3:61.9.4_0": "Imāni cha phassāyatanānīti, bhikkhave,",
  "an3:61.9.4_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.",
  "an3:61.9.5_0": "Ime aṭṭhārasa manopavicārāti, bhikkhave,",
  "an3:61.9.5_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.",
  "an3:61.9.6_0": "Imāni cattāri ariyasaccānīti, bhikkhave,",
  "an3:61.9.6_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.",
  "an3:61.10.1_0": "Imā cha dhātuyoti, bhikkhave,",
  "an3:61.10.1_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.",
  "an3:61.10.2_0": "Iti kho panetaṁ vuttaṁ. ",
  "an3:61.10.3_0": "Kiñcetaṁ paṭicca vuttaṁ? ",
  "an3:61.10.4_0": "Chayimā, bhikkhave, dhātuyo—",
  "an3:61.10.5_0": "pathavīdhātu, āpodhātu, tejodhātu, vāyodhātu, ākāsadhātu, viññāṇadhātu. ",
  "an3:61.10.6_0": "Imā cha dhātuyoti, bhikkhave,",
  "an3:61.10.6_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.",
  "an3:61.10.7_0": "Iti yaṁ taṁ vuttaṁ, idametaṁ paṭicca vuttaṁ. ",
  "an3:61.11.1_0": "Imāni cha phassāyatanānīti, bhikkhave,",
  "an3:61.11.1_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.",
  "an3:61.11.2_0": "Iti kho panetaṁ vuttaṁ. ",
  "an3:61.11.3_0": "Kiñcetaṁ paṭicca vuttaṁ? ",
  "an3:61.11.4_0": "Chayimāni, bhikkhave, phassāyatanāni—",
  "an3:61.11.5_0": "cakkhu phassāyatanaṁ, sotaṁ phassāyatanaṁ, ghānaṁ phassāyatanaṁ, jivhā phassāyatanaṁ, kāyo phassāyatanaṁ, mano phassāyatanaṁ. ",
  "an3:61.11.6_0": "Imāni cha phassāyatanānīti, bhikkhave,",
  "an3:61.11.6_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.",
  "an3:61.11.7_0": "Iti yaṁ taṁ vuttaṁ, idametaṁ paṭicca vuttaṁ. ",
  "an3:61.12.1_0": "Ime aṭṭhārasa manopavicārāti, bhikkhave,",
  "an3:61.12.1_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.",
  "an3:61.12.2_0": "Iti kho panetaṁ vuttaṁ. ",
  "an3:61.12.3_0": "Kiñcetaṁ paṭicca vuttaṁ? ",
  "an3:61.12.4_0": "Cakkhunā rūpaṁ disvā somanassaṭṭhāniyaṁ rūpaṁ upavicarati domanassaṭṭhāniyaṁ rūpaṁ upavicarati upekkhāṭṭhāniyaṁ rūpaṁ upavicarati, ",
  "an3:61.12.5_0": "sotena saddaṁ sutvā … ",
  "an3:61.12.6_0": "ghānena gandhaṁ ghāyitvā … ",
  "an3:61.12.7_0": "jivhāya rasaṁ sāyitvā … ",
  "an3:61.12.8_0": "kāyena phoṭṭhabbaṁ phusitvā … ",
  "an3:61.12.9_0": "manasā dhammaṁ viññāya somanassaṭṭhāniyaṁ dhammaṁ upavicarati domanassaṭṭhāniyaṁ dhammaṁ upavicarati upekkhāṭṭhāniyaṁ dhammaṁ upavicarati. ",
  "an3:61.12.10_0": "Ime aṭṭhārasa manopavicārāti, bhikkhave,",
  "an3:61.12.10_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.",
  "an3:61.12.11_0": "Iti yaṁ taṁ vuttaṁ, idametaṁ paṭicca vuttaṁ. ",
  "an3:61.13.1_0": "Imāni cattāri ariyasaccānīti, bhikkhave,",
  "an3:61.13.1_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.",
  "an3:61.13.2_0": "Iti kho panetaṁ vuttaṁ. ",
  "an3:61.13.3_0": "Kiñcetaṁ paṭicca vuttaṁ? ",
  "an3:61.13.4_0": "Channaṁ, bhikkhave,",
  "an3:61.13.4_1": "dhātūnaṁ upādāya gabbhassāvakkanti hoti;",
  "an3:61.13.5_0": "okkantiyā sati nāmarūpaṁ, nāmarūpapaccayā saḷāyatanaṁ, saḷāyatanapaccayā phasso, phassapaccayā vedanā. ",
  "an3:61.13.6_0": "Vediyamānassa kho panāhaṁ, bhikkhave, idaṁ dukkhanti paññapemi,",
  "an3:61.13.6_1": "ayaṁ dukkhasamudayoti paññapemi,",
  "an3:61.13.6_2": "ayaṁ dukkhanirodhoti paññapemi,",
  "an3:61.13.6_3": "ayaṁ dukkhanirodhagāminī paṭipadāti paññapemi.",
  "an3:61.14.1_0": "Katamañca, bhikkhave, dukkhaṁ ariyasaccaṁ? ",
  "an3:61.14.2_0": "Jātipi dukkhā, jarāpi dukkhā, (…) maraṇampi dukkhaṁ,",
  "an3:61.14.2_1": "sokaparidevadukkhadomanassupāyāsāpi dukkhā, appiyehi sampayogo dukkho, piyehi vippayogo dukkho,",
  "an3:61.14.2_2": "yampicchaṁ na labhati tampi dukkhaṁ.",
  "an3:61.14.2_3": "Saṅkhittena pañcupādānakkhandhā dukkhā.",
  "an3:61.14.3_0": "Idaṁ vuccati, bhikkhave, dukkhaṁ ariyasaccaṁ. ",
  "an3:61.15.1_0": "Katamañca, bhikkhave, dukkhasamudayaṁ ariyasaccaṁ? ",
  "an3:61.15.2_0": "Avijjāpaccayā saṅkhārā, ",
  "an3:61.15.3_0": "saṅkhārapaccayā viññāṇaṁ, ",
  "an3:61.15.4_0": "viññāṇapaccayā nāmarūpaṁ, ",
  "an3:61.15.5_0": "nāmarūpapaccayā saḷāyatanaṁ, ",
  "an3:61.15.6_0": "saḷāyatanapaccayā phasso, ",
  "an3:61.15.7_0": "phassapaccayā vedanā, ",
  "an3:61.15.8_0": "vedanāpaccayā taṇhā, ",
  "an3:61.15.9_0": "taṇhāpaccayā upādānaṁ, ",
  "an3:61.15.10_0": "upādānapaccayā bhavo, ",
  "an3:61.15.11_0": "bhavapaccayā jāti, ",
  "an3:61.15.12_0": "jātipaccayā jarāmaraṇaṁ sokaparidevadukkhadomanassupāyāsā sambhavanti. ",
  "an3:61.15.13_0": "Evametassa kevalassa dukkhakkhandhassa samudayo hoti. ",
  "an3:61.15.14_0": "Idaṁ vuccati, bhikkhave, dukkhasamudayaṁ ariyasaccaṁ. ",
  "an3:61.16.1_0": "Katamañca, bhikkhave, dukkhanirodhaṁ ariyasaccaṁ? ",
  "an3:61.16.2_0": "Avijjāya tveva asesavirāganirodhā saṅkhāranirodho, ",
  "an3:61.16.3_0": "saṅkhāranirodhā viññāṇanirodho, ",
  "an3:61.16.4_0": "viññāṇanirodhā nāmarūpanirodho, ",
  "an3:61.16.5_0": "nāmarūpanirodhā saḷāyatananirodho, ",
  "an3:61.16.6_0": "saḷāyatananirodhā phassanirodho, ",
  "an3:61.16.7_0": "phassanirodhā vedanānirodho, ",
  "an3:61.16.8_0": "vedanānirodhā taṇhānirodho, ",
  "an3:61.16.9_0": "taṇhānirodhā upādānanirodho, ",
  "an3:61.16.10_0": "upādānanirodhā bhavanirodho, ",
  "an3:61.16.11_0": "bhavanirodhā jātinirodho, ",
  "an3:61.16.12_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti. ",
  "an3:61.16.13_0": "Evametassa kevalassa dukkhakkhandhassa nirodho hoti. ",
  "an3:61.16.14_0": "Idaṁ vuccati, bhikkhave, dukkhanirodhaṁ ariyasaccaṁ. ",
  "an3:61.17.1_0": "Katamañca, bhikkhave,",
  "an3:61.17.1_1": "dukkhanirodhagāminī paṭipadā ariyasaccaṁ?",
  "an3:61.17.2_0": "Ayameva ariyo aṭṭhaṅgiko maggo, seyyathidaṁ—",
  "an3:61.17.3_0": "sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi. ",
  "an3:61.17.4_0": "Idaṁ vuccati, bhikkhave,",
  "an3:61.17.4_1": "dukkhanirodhagāminī paṭipadā ariyasaccaṁ.",
  "an3:61.17.5_0": "‘Imāni cattāri ariyasaccānī’ti, bhikkhave,",
  "an3:61.17.5_1": "mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.",
  "an3:61.17.6_0": "Iti yaṁ taṁ vuttaṁ idametaṁ paṭicca vuttan”ti. ",
  "an3:61.17.7_0": "Paṭhamaṁ. ",
  "an3:62.0.1_0": "Aṅguttara Nikāya 3 ",
  "an3:62.0.2_0": "7. Mahāvagga ",
  "an3:62.0.3_0": "62. Bhayasutta ",
  "an3:62.1.1_0": "“Tīṇimāni, bhikkhave,",
  "an3:62.1.1_1": "amātāputtikāni bhayānīti assutavā puthujjano bhāsati.",
  "an3:62.1.2_0": "Katamāni tīṇi? ",
  "an3:62.1.3_0": "Hoti so, bhikkhave,",
  "an3:62.1.3_1": "samayo yaṁ mahāaggiḍāho vuṭṭhāti.",
  "an3:62.1.4_0": "Mahāaggiḍāhe kho pana, bhikkhave,",
  "an3:62.1.4_1": "vuṭṭhite tena gāmāpi ḍayhanti nigamāpi ḍayhanti nagarāpi ḍayhanti.",
  "an3:62.1.5_0": "Gāmesupi ḍayhamānesu nigamesupi ḍayhamānesu nagaresupi ḍayhamānesu tattha mātāpi puttaṁ nappaṭilabhati,",
  "an3:62.1.5_1": "puttopi mātaraṁ nappaṭilabhati.",
  "an3:62.1.6_0": "Idaṁ, bhikkhave,",
  "an3:62.1.6_1": "paṭhamaṁ amātāputtikaṁ bhayanti assutavā puthujjano bhāsati.",
  "an3:62.2.1_0": "Puna caparaṁ, bhikkhave,",
  "an3:62.2.1_1": "hoti so samayo yaṁ mahāmegho vuṭṭhāti.",
  "an3:62.2.2_0": "Mahāmeghe kho pana, bhikkhave,",
  "an3:62.2.2_1": "vuṭṭhite mahāudakavāhako sañjāyati.",
  "an3:62.2.3_0": "Mahāudakavāhake kho pana, bhikkhave,",
  "an3:62.2.3_1": "sañjāyante tena gāmāpi vuyhanti nigamāpi vuyhanti nagarāpi vuyhanti.",
  "an3:62.2.4_0": "Gāmesupi vuyhamānesu nigamesupi vuyhamānesu nagaresupi vuyhamānesu tattha mātāpi puttaṁ nappaṭilabhati,",
  "an3:62.2.4_1": "puttopi mātaraṁ nappaṭilabhati.",
  "an3:62.2.5_0": "Idaṁ, bhikkhave,",
  "an3:62.2.5_1": "dutiyaṁ amātāputtikaṁ bhayanti assutavā puthujjano bhāsati.",
  "an3:62.3.1_0": "Puna caparaṁ, bhikkhave,",
  "an3:62.3.1_1": "hoti so samayo yaṁ bhayaṁ hoti aṭavisaṅkopo,",
  "an3:62.3.1_2": "cakkasamāruḷhā jānapadā pariyāyanti.",
  "an3:62.3.2_0": "Bhaye kho pana, bhikkhave,",
  "an3:62.3.2_1": "sati aṭavisaṅkope cakkasamāruḷhesu jānapadesu pariyāyantesu tattha mātāpi puttaṁ nappaṭilabhati,",
  "an3:62.3.2_2": "puttopi mātaraṁ nappaṭilabhati.",
  "an3:62.3.3_0": "Idaṁ, bhikkhave,",
  "an3:62.3.3_1": "tatiyaṁ amātāputtikaṁ bhayanti assutavā puthujjano bhāsati.",
  "an3:62.3.4_0": "Imāni kho, bhikkhave,",
  "an3:62.3.4_1": "tīṇi amātāputtikāni bhayānīti assutavā puthujjano bhāsati.",
  "an3:62.4.1_0": "Tāni kho panimāni, bhikkhave,",
  "an3:62.4.1_1": "tīṇi samātāputtikāniyeva bhayāni amātāputtikāni bhayānīti assutavā puthujjano bhāsati.",
  "an3:62.4.2_0": "Katamāni tīṇi? ",
  "an3:62.4.3_0": "Hoti so, bhikkhave,",
  "an3:62.4.3_1": "samayo yaṁ mahāaggiḍāho vuṭṭhāti.",
  "an3:62.4.4_0": "Mahāaggiḍāhe kho pana, bhikkhave,",
  "an3:62.4.4_1": "vuṭṭhite tena gāmāpi ḍayhanti nigamāpi ḍayhanti nagarāpi ḍayhanti.",
  "an3:62.4.5_0": "Gāmesupi ḍayhamānesu nigamesupi ḍayhamānesu nagaresupi ḍayhamānesu hoti so samayo yaṁ kadāci karahaci mātāpi puttaṁ paṭilabhati, puttopi mātaraṁ paṭilabhati. ",
  "an3:62.4.6_0": "Idaṁ, bhikkhave,",
  "an3:62.4.6_1": "paṭhamaṁ samātāputtikaṁyeva bhayaṁ amātāputtikaṁ bhayanti assutavā puthujjano bhāsati.",
  "an3:62.5.1_0": "Puna caparaṁ, bhikkhave,",
  "an3:62.5.1_1": "hoti so samayo yaṁ mahāmegho vuṭṭhāti.",
  "an3:62.5.2_0": "Mahāmeghe kho pana, bhikkhave,",
  "an3:62.5.2_1": "vuṭṭhite mahāudakavāhako sañjāyati.",
  "an3:62.5.3_0": "Mahāudakavāhake kho pana, bhikkhave,",
  "an3:62.5.3_1": "sañjāte tena gāmāpi vuyhanti nigamāpi vuyhanti nagarāpi vuyhanti.",
  "an3:62.5.4_0": "Gāmesupi vuyhamānesu nigamesupi vuyhamānesu nagaresupi vuyhamānesu hoti so samayo yaṁ kadāci karahaci mātāpi puttaṁ paṭilabhati, puttopi mātaraṁ paṭilabhati. ",
  "an3:62.5.5_0": "Idaṁ, bhikkhave,",
  "an3:62.5.5_1": "dutiyaṁ samātāputtikaṁyeva bhayaṁ amātāputtikaṁ bhayanti assutavā puthujjano bhāsati.",
  "an3:62.6.1_0": "Puna caparaṁ, bhikkhave,",
  "an3:62.6.1_1": "hoti so samayo yaṁ bhayaṁ hoti aṭavisaṅkopo,",
  "an3:62.6.1_2": "cakkasamāruḷhā jānapadā pariyāyanti.",
  "an3:62.6.2_0": "Bhaye kho pana, bhikkhave,",
  "an3:62.6.2_1": "sati aṭavisaṅkope cakkasamāruḷhesu jānapadesu pariyāyantesu hoti so samayo yaṁ kadāci karahaci mātāpi puttaṁ paṭilabhati, puttopi mātaraṁ paṭilabhati.",
  "an3:62.6.3_0": "Idaṁ, bhikkhave,",
  "an3:62.6.3_1": "tatiyaṁ samātāputtikaṁyeva bhayaṁ amātāputtikaṁ bhayanti assutavā puthujjano bhāsati.",
  "an3:62.6.4_0": "Imāni kho, bhikkhave,",
  "an3:62.6.4_1": "tīṇi samātāputtikāniyeva bhayāni amātāputtikāni bhayānīti assutavā puthujjano bhāsati.",
  "an3:62.7.1_0": "Tīṇimāni, bhikkhave, amātāputtikāni bhayāni. ",
  "an3:62.7.2_0": "Katamāni tīṇi? ",
  "an3:62.7.3_0": "Jarābhayaṁ, byādhibhayaṁ, maraṇabhayanti. ",
  "an3:62.7.4_0": "Na, bhikkhave,",
  "an3:62.7.4_1": "mātā puttaṁ jīramānaṁ evaṁ labhati:",
  "an3:62.7.5_0": "‘ahaṁ jīrāmi, mā me putto jīrī’ti; ",
  "an3:62.7.6_0": "putto vā pana mātaraṁ jīramānaṁ na evaṁ labhati: ",
  "an3:62.7.7_0": "‘ahaṁ jīrāmi, mā me mātā jīrī’ti. ",
  "an3:62.8.1_0": "Na, bhikkhave,",
  "an3:62.8.1_1": "mātā puttaṁ byādhiyamānaṁ evaṁ labhati:",
  "an3:62.8.2_0": "‘ahaṁ byādhiyāmi, mā me putto byādhiyī’ti; ",
  "an3:62.8.3_0": "putto vā pana mātaraṁ byādhiyamānaṁ na evaṁ labhati: ",
  "an3:62.8.4_0": "‘ahaṁ byādhiyāmi, mā me mātā byādhiyī’ti. ",
  "an3:62.9.1_0": "Na, bhikkhave,",
  "an3:62.9.1_1": "mātā puttaṁ mīyamānaṁ evaṁ labhati:",
  "an3:62.9.2_0": "‘ahaṁ mīyāmi, mā me putto mīyī’ti; ",
  "an3:62.9.3_0": "putto vā pana mātaraṁ mīyamānaṁ na evaṁ labhati: ",
  "an3:62.9.4_0": "‘ahaṁ mīyāmi, mā me mātā mīyī’ti. ",
  "an3:62.9.5_0": "Imāni kho, bhikkhave,",
  "an3:62.9.5_1": "tīṇi amātāputtikāni bhayānīti.",
  "an3:62.10.1_0": "Atthi, bhikkhave,",
  "an3:62.10.1_1": "maggo atthi paṭipadā imesañca tiṇṇaṁ samātāputtikānaṁ bhayānaṁ imesañca tiṇṇaṁ amātāputtikānaṁ bhayānaṁ pahānāya samatikkamāya saṁvattati.",
  "an3:62.10.2_0": "Katamo ca, bhikkhave,",
  "an3:62.10.2_1": "maggo katamā ca paṭipadā imesañca tiṇṇaṁ samātāputtikānaṁ bhayānaṁ imesañca tiṇṇaṁ amātāputtikānaṁ bhayānaṁ pahānāya samatikkamāya saṁvattati?",
  "an3:62.10.3_0": "Ayameva ariyo aṭṭhaṅgiko maggo, seyyathidaṁ—",
  "an3:62.10.4_0": "sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi. ",
  "an3:62.10.5_0": "Ayaṁ kho, bhikkhave,",
  "an3:62.10.5_1": "maggo ayaṁ paṭipadā imesañca tiṇṇaṁ samātāputtikānaṁ bhayānaṁ imesañca tiṇṇaṁ amātāputtikānaṁ bhayānaṁ pahānāya samatikkamāya saṁvattatī”ti.",
  "an3:62.10.6_0": "Dutiyaṁ. ",
  "an3:63.0.1_0": "Aṅguttara Nikāya 3 ",
  "an3:63.0.2_0": "7. Mahāvagga ",
  "an3:63.0.3_0": "63. Venāgapurasutta ",
  "an3:63.1.1_0": "Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena venāgapuraṁ nāma kosalānaṁ brāhmaṇagāmo tadavasari. ",
  "an3:63.1.2_0": "Assosuṁ kho venāgapurikā brāhmaṇagahapatikā: ",
  "an3:63.1.3_0": "“samaṇo khalu, bho,",
  "an3:63.1.3_1": "gotamo sakyaputto sakyakulā pabbajito venāgapuraṁ anuppatto.",
  "an3:63.1.4_0": "Taṁ kho pana bhavantaṁ gotamaṁ evaṁ kalyāṇo kittisaddo abbhuggato: ",
  "an3:63.1.5_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti. ",
  "an3:63.1.6_0": "So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti. ",
  "an3:63.1.7_0": "So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an3:63.1.7_1": "kevalaparipuṇṇaṁ parisuddhaṁ brahmacariyaṁ pakāseti.",
  "an3:63.1.8_0": "Sādhu kho pana tathārūpānaṁ arahataṁ dassanaṁ hotī”ti. ",
  "an3:63.2.1_0": "Atha kho venāgapurikā brāhmaṇagahapatikā yena bhagavā tenupasaṅkamiṁsu;",
  "an3:63.2.1_1": "upasaṅkamitvā appekacce bhagavantaṁ abhivādetvā ekamantaṁ nisīdiṁsu,",
  "an3:63.2.1_2": "appekacce bhagavatā saddhiṁ sammodiṁsu,",
  "an3:63.2.1_3": "sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu,",
  "an3:63.2.1_4": "appekacce yena bhagavā tenañjaliṁ paṇāmetvā ekamantaṁ nisīdiṁsu,",
  "an3:63.2.1_5": "appekacce nāmagottaṁ sāvetvā ekamantaṁ nisīdiṁsu,",
  "an3:63.2.1_6": "appekacce tuṇhībhūtā ekamantaṁ nisīdiṁsu.",
  "an3:63.2.1_7": "Ekamantaṁ nisinno kho venāgapuriko vacchagotto brāhmaṇo bhagavantaṁ etadavoca:",
  "an3:63.3.1_0": "“Acchariyaṁ, bho gotama, abbhutaṁ, bho gotama. ",
  "an3:63.3.2_0": "Yāvañcidaṁ bhoto gotamassa vippasannāni indriyāni,",
  "an3:63.3.2_1": "parisuddho chavivaṇṇo pariyodāto.",
  "an3:63.3.3_0": "Seyyathāpi, bho gotama,",
  "an3:63.3.3_1": "sāradaṁ badarapaṇḍuṁ parisuddhaṁ hoti pariyodātaṁ;",
  "an3:63.3.4_0": "evamevaṁ bhoto gotamassa vippasannāni indriyāni parisuddho chavivaṇṇo pariyodāto. ",
  "an3:63.3.5_0": "Seyyathāpi, bho gotama,",
  "an3:63.3.5_1": "tālapakkaṁ sampati bandhanā pamuttaṁ parisuddhaṁ hoti pariyodātaṁ;",
  "an3:63.3.6_0": "evamevaṁ bhoto gotamassa vippasannāni indriyāni parisuddho chavivaṇṇo pariyodāto. ",
  "an3:63.3.7_0": "Seyyathāpi, bho gotama,",
  "an3:63.3.7_1": "nekkhaṁ jambonadaṁ dakkhakammāraputtasuparikammakataṁ ukkāmukhe sukusalasampahaṭṭhaṁ paṇḍukambale nikkhittaṁ bhāsate ca tapate ca virocati ca;",
  "an3:63.3.8_0": "evamevaṁ bhoto gotamassa vippasannāni indriyāni parisuddho chavivaṇṇo pariyodāto. ",
  "an3:63.3.9_0": "Yāni tāni, bho gotama, uccāsayanamahāsayanāni, seyyathidaṁ—",
  "an3:63.3.10_0": "āsandi pallaṅko gonako cittako paṭikā paṭalikā tūlikā vikatikā uddalomī ekantalomī kaṭṭissaṁ koseyyaṁ kuttakaṁ hatthattharaṁ assattharaṁ rathattharaṁ ajinappaveṇī kadalimigapavarapaccattharaṇaṁ sauttaracchadaṁ ubhatolohitakūpadhānaṁ,",
  "an3:63.3.10_1": "evarūpānaṁ nūna bhavaṁ gotamo uccāsayanamahāsayanānaṁ nikāmalābhī akicchalābhī akasiralābhī”ti.",
  "an3:63.4.1_0": "“Yāni kho pana tāni, brāhmaṇa, uccāsayanamahāsayanāni, seyyathidaṁ—",
  "an3:63.4.2_0": "āsandi pallaṅko gonako cittako paṭikā paṭalikā tūlikā vikatikā uddalomī ekantalomī kaṭṭissaṁ koseyyaṁ kuttakaṁ hatthattharaṁ assattharaṁ rathattharaṁ ajinappaveṇī kadalimigapavarapaccattharaṇaṁ sauttaracchadaṁ ubhatolohitakūpadhānaṁ. ",
  "an3:63.4.3_0": "Dullabhāni tāni pabbajitānaṁ laddhā ca pana na kappanti. ",
  "an3:63.5.1_0": "Tīṇi kho, imāni, brāhmaṇa, uccāsayanamahāsayanāni,",
  "an3:63.5.1_1": "yesāhaṁ etarahi nikāmalābhī akicchalābhī akasiralābhī.",
  "an3:63.5.2_0": "Katamāni tīṇi? ",
  "an3:63.5.3_0": "Dibbaṁ uccāsayanamahāsayanaṁ,",
  "an3:63.5.3_1": "brahmaṁ uccāsayanamahāsayanaṁ, ariyaṁ uccāsayanamahāsayanaṁ.",
  "an3:63.5.4_0": "Imāni kho, brāhmaṇa, tīṇi uccāsayanamahāsayanāni,",
  "an3:63.5.4_1": "yesāhaṁ etarahi nikāmalābhī akicchalābhī akasiralābhī”ti.",
  "an3:63.6.1_0": "“Katamaṁ pana taṁ, bho gotama,",
  "an3:63.6.1_1": "dibbaṁ uccāsayanamahāsayanaṁ,",
  "an3:63.6.1_2": "yassa bhavaṁ gotamo etarahi nikāmalābhī akicchalābhī akasiralābhī”ti?",
  "an3:63.6.2_0": "“Idhāhaṁ, brāhmaṇa,",
  "an3:63.6.2_1": "yaṁ gāmaṁ vā nigamaṁ vā upanissāya viharāmi,",
  "an3:63.6.2_2": "so pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisāmi.",
  "an3:63.6.3_0": "So pacchābhattaṁ piṇḍapātapaṭikkanto vanantaññeva pavisāmi. ",
  "an3:63.6.4_0": "So yadeva tattha honti tiṇāni vā paṇṇāni vā tāni ekajjhaṁ saṅgharitvā nisīdāmi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. ",
  "an3:63.6.5_0": "So vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi; ",
  "an3:63.6.6_0": "vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharāmi; ",
  "an3:63.6.7_0": "pītiyā ca virāgā upekkhako ca viharāmi sato ca sampajāno sukhañca kāyena paṭisaṁvedemi, yaṁ taṁ ariyā ācikkhanti:",
  "an3:63.6.7_1": "‘upekkhako satimā sukhavihārī’ti tatiyaṁ jhānaṁ upasampajja viharāmi;",
  "an3:63.6.8_0": "sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharāmi. ",
  "an3:63.6.9_0": "So ce ahaṁ, brāhmaṇa, evaṁbhūto caṅkamāmi,",
  "an3:63.6.9_1": "dibbo me eso tasmiṁ samaye caṅkamo hoti.",
  "an3:63.6.10_0": "So ce ahaṁ, brāhmaṇa, evaṁbhūto tiṭṭhāmi,",
  "an3:63.6.10_1": "dibbaṁ me etaṁ tasmiṁ samaye ṭhānaṁ hoti.",
  "an3:63.6.11_0": "So ce ahaṁ, brāhmaṇa, evaṁbhūto nisīdāmi,",
  "an3:63.6.11_1": "dibbaṁ me etaṁ tasmiṁ samaye āsanaṁ hoti.",
  "an3:63.6.12_0": "So ce ahaṁ, brāhmaṇa, evaṁbhūto seyyaṁ kappemi,",
  "an3:63.6.12_1": "dibbaṁ me etaṁ tasmiṁ samaye uccāsayanamahāsayanaṁ hoti.",
  "an3:63.6.13_0": "Idaṁ kho, brāhmaṇa,",
  "an3:63.6.13_1": "dibbaṁ uccāsayanamahāsayanaṁ,",
  "an3:63.6.13_2": "yassāhaṁ etarahi nikāmalābhī akicchalābhī akasiralābhī”ti.",
  "an3:63.7.1_0": "“Acchariyaṁ, bho gotama, abbhutaṁ, bho gotama. ",
  "an3:63.7.2_0": "Ko cañño evarūpassa dibbassa uccāsayanamahāsayanassa nikāmalābhī bhavissati akicchalābhī akasiralābhī, aññatra bhotā gotamena. ",
  "an3:63.8.1_0": "Katamaṁ pana taṁ, bho gotama,",
  "an3:63.8.1_1": "brahmaṁ uccāsayanamahāsayanaṁ,",
  "an3:63.8.1_2": "yassa bhavaṁ gotamo etarahi nikāmalābhī akicchalābhī akasiralābhī”ti?",
  "an3:63.8.2_0": "“Idhāhaṁ, brāhmaṇa,",
  "an3:63.8.2_1": "yaṁ gāmaṁ vā nigamaṁ vā upanissāya viharāmi,",
  "an3:63.8.2_2": "so pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisāmi.",
  "an3:63.8.3_0": "So pacchābhattaṁ piṇḍapātapaṭikkanto vanantaññeva pavisāmi. ",
  "an3:63.8.4_0": "So yadeva tattha honti tiṇāni vā paṇṇāni vā tāni ekajjhaṁ saṅgharitvā nisīdāmi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. ",
  "an3:63.8.5_0": "So mettāsahagatena cetasā ekaṁ disaṁ pharitvā viharāmi, tathā dutiyaṁ, tathā tatiyaṁ, tathā catutthaṁ,",
  "an3:63.8.5_1": "iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharāmi.",
  "an3:63.8.6_0": "Karuṇāsahagatena cetasā …pe… ",
  "an3:63.8.7_0": "muditāsahagatena cetasā … ",
  "an3:63.8.8_0": "upekkhāsahagatena cetasā ekaṁ disaṁ pharitvā viharāmi, tathā dutiyaṁ, tathā tatiyaṁ, tathā catutthaṁ,",
  "an3:63.8.8_1": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjhena pharitvā viharāmi.",
  "an3:63.8.9_0": "So ce ahaṁ, brāhmaṇa, evaṁbhūto caṅkamāmi,",
  "an3:63.8.9_1": "brahmā me eso tasmiṁ samaye caṅkamo hoti.",
  "an3:63.8.10_0": "So ce ahaṁ, brāhmaṇa, evaṁbhūto tiṭṭhāmi …pe… ",
  "an3:63.8.11_0": "nisīdāmi …pe… ",
  "an3:63.8.12_0": "seyyaṁ kappemi,",
  "an3:63.8.12_1": "brahmaṁ me etaṁ tasmiṁ samaye uccāsayanamahāsayanaṁ hoti.",
  "an3:63.8.13_0": "Idaṁ kho, brāhmaṇa,",
  "an3:63.8.13_1": "brahmaṁ uccāsayanamahāsayanaṁ,",
  "an3:63.8.13_2": "yassāhaṁ etarahi nikāmalābhī akicchalābhī akasiralābhī”ti.",
  "an3:63.9.1_0": "“Acchariyaṁ, bho gotama, abbhutaṁ, bho gotama. ",
  "an3:63.9.2_0": "Ko cañño evarūpassa brahmassa uccāsayanamahāsayanassa nikāmalābhī bhavissati akicchalābhī akasiralābhī, aññatra bhotā gotamena. ",
  "an3:63.10.1_0": "Katamaṁ pana taṁ, bho gotama,",
  "an3:63.10.1_1": "ariyaṁ uccāsayanamahāsayanaṁ,",
  "an3:63.10.1_2": "yassa bhavaṁ gotamo etarahi nikāmalābhī akicchalābhī akasiralābhī”ti?",
  "an3:63.10.2_0": "“Idhāhaṁ, brāhmaṇa,",
  "an3:63.10.2_1": "yaṁ gāmaṁ vā nigamaṁ vā upanissāya viharāmi,",
  "an3:63.10.2_2": "so pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisāmi.",
  "an3:63.10.3_0": "So pacchābhattaṁ piṇḍapātapaṭikkanto vanantaññeva pavisāmi. ",
  "an3:63.10.4_0": "So yadeva tattha honti tiṇāni vā paṇṇāni vā tāni ekajjhaṁ saṅgharitvā nisīdāmi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. ",
  "an3:63.10.5_0": "So evaṁ jānāmi: ",
  "an3:63.10.6_0": "‘rāgo me pahīno ucchinnamūlo tālāvatthukato anabhāvaṅkato āyatiṁ anuppādadhammo; ",
  "an3:63.10.7_0": "doso me pahīno ucchinnamūlo tālāvatthukato anabhāvaṅkato āyatiṁ anuppādadhammo; ",
  "an3:63.10.8_0": "moho me pahīno ucchinnamūlo tālāvatthukato anabhāvaṅkato āyatiṁ anuppādadhammo’. ",
  "an3:63.10.9_0": "So ce ahaṁ, brāhmaṇa, evaṁbhūto caṅkamāmi,",
  "an3:63.10.9_1": "ariyo me eso tasmiṁ samaye caṅkamo hoti.",
  "an3:63.10.10_0": "So ce ahaṁ, brāhmaṇa, evaṁbhūto tiṭṭhāmi …pe… ",
  "an3:63.10.11_0": "nisīdāmi …pe… ",
  "an3:63.10.12_0": "seyyaṁ kappemi,",
  "an3:63.10.12_1": "ariyaṁ me etaṁ tasmiṁ samaye uccāsayanamahāsayanaṁ hoti.",
  "an3:63.10.13_0": "Idaṁ kho, brāhmaṇa,",
  "an3:63.10.13_1": "ariyaṁ uccāsayanamahāsayanaṁ,",
  "an3:63.10.13_2": "yassāhaṁ etarahi nikāmalābhī akicchalābhī akasiralābhī”ti.",
  "an3:63.11.1_0": "“Acchariyaṁ, bho gotama, abbhutaṁ, bho gotama. ",
  "an3:63.11.2_0": "Ko cañño evarūpassa ariyassa uccāsayanamahāsayanassa nikāmalābhī bhavissati akicchalābhī akasiralābhī, aññatra bhotā gotamena. ",
  "an3:63.12.1_0": "Abhikkantaṁ, bho gotama, abhikkantaṁ, bho gotama. ",
  "an3:63.12.2_0": "Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya,",
  "an3:63.12.2_1": "mūḷhassa vā maggaṁ ācikkheyya,",
  "an3:63.12.2_2": "andhakāre vā telapajjotaṁ dhāreyya:",
  "an3:63.12.2_3": "‘cakkhumanto rūpāni dakkhantī’ti;",
  "an3:63.12.2_4": "evamevaṁ kho bhotā gotamena anekapariyāyena dhammo pakāsito.",
  "an3:63.12.3_0": "Ete mayaṁ bhavantaṁ gotamaṁ saraṇaṁ gacchāma dhammañca bhikkhusaṅghañca. ",
  "an3:63.12.4_0": "Upāsake no bhavaṁ gotamo dhāretu ajjatagge pāṇupete saraṇaṁ gate”ti. ",
  "an3:63.12.5_0": "Tatiyaṁ. ",
  "an3:64.0.1_0": "Aṅguttara Nikāya 3 ",
  "an3:64.0.2_0": "7. Mahāvagga ",
  "an3:64.0.3_0": "64. Sarabhasutta ",
  "an3:64.1.1_0": "Evaṁ me sutaṁ—",
  "an3:64.1.2_0": "ekaṁ samayaṁ bhagavā rājagahe viharati gijjhakūṭe pabbate. ",
  "an3:64.1.3_0": "Tena kho pana samayena sarabho nāma paribbājako acirapakkanto hoti imasmā dhammavinayā. ",
  "an3:64.1.4_0": "So rājagahe parisati evaṁ vācaṁ bhāsati: ",
  "an3:64.1.5_0": "“aññāto mayā samaṇānaṁ sakyaputtikānaṁ dhammo. ",
  "an3:64.1.6_0": "Aññāya ca panāhaṁ samaṇānaṁ sakyaputtikānaṁ dhammaṁ evāhaṁ tasmā dhammavinayā apakkanto”ti. ",
  "an3:64.1.7_0": "Atha kho sambahulā bhikkhū pubbaṇhasamayaṁ nivāsetvā pattacīvaramādāya rājagahaṁ piṇḍāya pavisiṁsu. ",
  "an3:64.1.8_0": "Assosuṁ kho te bhikkhū sarabhassa paribbājakassa rājagahe parisati evaṁ vācaṁ bhāsamānassa: ",
  "an3:64.1.9_0": "“aññāto mayā samaṇānaṁ sakyaputtikānaṁ dhammo. ",
  "an3:64.1.10_0": "Aññāya ca panāhaṁ samaṇānaṁ sakyaputtikānaṁ dhammaṁ evāhaṁ tasmā dhammavinayā apakkanto”ti. ",
  "an3:64.2.1_0": "Atha kho te bhikkhū rājagahe piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu;",
  "an3:64.2.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an3:64.2.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "an3:64.2.2_0": "“sarabho nāma, bhante,",
  "an3:64.2.2_1": "paribbājako acirapakkanto imasmā dhammavinayā.",
  "an3:64.2.3_0": "So rājagahe parisati evaṁ vācaṁ bhāsati: ",
  "an3:64.2.4_0": "‘aññāto mayā samaṇānaṁ sakyaputtikānaṁ dhammo. ",
  "an3:64.2.5_0": "Aññāya ca panāhaṁ samaṇānaṁ sakyaputtikānaṁ dhammaṁ evāhaṁ tasmā dhammavinayā apakkanto’ti. ",
  "an3:64.2.6_0": "Sādhu, bhante,",
  "an3:64.2.6_1": "bhagavā yena sippinikātīraṁ paribbājakārāmo yena sarabho paribbājako tenupasaṅkamatu anukampaṁ upādāyā”ti.",
  "an3:64.2.7_0": "Adhivāsesi bhagavā tuṇhībhāvena. ",
  "an3:64.3.1_0": "Atha kho bhagavā sāyanhasamayaṁ paṭisallānā vuṭṭhito yena sippinikātīraṁ paribbājakārāmo yena sarabho paribbājako tenupasaṅkami;",
  "an3:64.3.1_1": "upasaṅkamitvā paññatte āsane nisīdi.",
  "an3:64.3.1_2": "Nisajja kho bhagavā sarabhaṁ paribbājakaṁ etadavoca:",
  "an3:64.3.2_0": "“saccaṁ kira tvaṁ, sarabha, evaṁ vadesi: ",
  "an3:64.3.3_0": "‘aññāto mayā samaṇānaṁ sakyaputtikānaṁ dhammo. ",
  "an3:64.3.4_0": "Aññāya ca panāhaṁ samaṇānaṁ sakyaputtikānaṁ dhammaṁ evāhaṁ tasmā dhammavinayā apakkanto’”ti? ",
  "an3:64.3.5_0": "Evaṁ vutte, sarabho paribbājako tuṇhī ahosi. ",
  "an3:64.4.1_0": "Dutiyampi kho bhagavā sarabhaṁ paribbājakaṁ etadavoca: ",
  "an3:64.4.2_0": "“vadehi, sarabha,",
  "an3:64.4.2_1": "kinti te aññāto samaṇānaṁ sakyaputtikānaṁ dhammo?",
  "an3:64.4.3_0": "Sace te aparipūraṁ bhavissati, ahaṁ paripūressāmi. ",
  "an3:64.4.4_0": "Sace pana te paripūraṁ bhavissati, ahaṁ anumodissāmī”ti. ",
  "an3:64.4.5_0": "Dutiyampi kho sarabho paribbājako tuṇhī ahosi. ",
  "an3:64.5.1_0": "Tatiyampi kho bhagavā sarabhaṁ paribbājakaṁ etadavoca: ",
  "an3:64.5.2_0": "“yo kho, sarabha,",
  "an3:64.5.2_1": "paññāyati samaṇānaṁ sakyaputtikānaṁ dhammo vadehi, sarabha,",
  "an3:64.5.2_2": "kinti te aññāto samaṇānaṁ sakyaputtikānaṁ dhammo?",
  "an3:64.5.3_0": "Sace te aparipūraṁ bhavissati, ahaṁ paripūressāmi. ",
  "an3:64.5.4_0": "Sace pana te paripūraṁ bhavissati, ahaṁ anumodissāmī”ti. ",
  "an3:64.5.5_0": "Tatiyampi kho sarabho paribbājako tuṇhī ahosi. ",
  "an3:64.6.1_0": "Atha kho te paribbājakā sarabhaṁ paribbājakaṁ etadavocuṁ: ",
  "an3:64.6.2_0": "“yadeva kho tvaṁ, āvuso sarabha,",
  "an3:64.6.2_1": "samaṇaṁ gotamaṁ yāceyyāsi tadeva te samaṇo gotamo pavāreti.",
  "an3:64.6.3_0": "Vadehāvuso sarabha,",
  "an3:64.6.3_1": "kinti te aññāto samaṇānaṁ sakyaputtikānaṁ dhammo?",
  "an3:64.6.4_0": "Sace te aparipūraṁ bhavissati, samaṇo gotamo paripūressati. ",
  "an3:64.6.5_0": "Sace pana te paripūraṁ bhavissati,",
  "an3:64.6.5_1": "samaṇo gotamo anumodissatī”ti.",
  "an3:64.6.6_0": "Evaṁ vutte,",
  "an3:64.6.6_1": "sarabho paribbājako tuṇhībhūto maṅkubhūto pattakkhandho adhomukho pajjhāyanto appaṭibhāno nisīdi.",
  "an3:64.7.1_0": "Atha kho bhagavā sarabhaṁ paribbājakaṁ tuṇhībhūtaṁ maṅkubhūtaṁ pattakkhandhaṁ adhomukhaṁ pajjhāyantaṁ appaṭibhānaṁ viditvā te paribbājake etadavoca: ",
  "an3:64.8.1_0": "“Yo kho maṁ, paribbājakā, evaṁ vadeyya: ",
  "an3:64.8.2_0": "‘sammāsambuddhassa te paṭijānato ime dhammā anabhisambuddhā’ti,",
  "an3:64.8.2_1": "tamahaṁ tattha sādhukaṁ samanuyuñjeyyaṁ samanugāheyyaṁ samanubhāseyyaṁ.",
  "an3:64.8.3_0": "So vata mayā sādhukaṁ samanuyuñjiyamāno samanugāhiyamāno samanubhāsiyamāno aṭṭhānametaṁ anavakāso yaṁ so tiṇṇaṁ ṭhānānaṁ nāññataraṁ ṭhānaṁ nigaccheyya,",
  "an3:64.8.3_1": "aññena vā aññaṁ paṭicarissati,",
  "an3:64.8.3_2": "bahiddhā kathaṁ apanāmessati,",
  "an3:64.8.3_3": "kopañca dosañca appaccayañca pātukarissati,",
  "an3:64.8.3_4": "tuṇhībhūto maṅkubhūto pattakkhandho adhomukho pajjhāyanto appaṭibhāno nisīdissati,",
  "an3:64.8.3_5": "seyyathāpi sarabho paribbājako.",
  "an3:64.9.1_0": "Yo kho maṁ, paribbājakā, evaṁ vadeyya: ",
  "an3:64.9.2_0": "‘khīṇāsavassa te paṭijānato ime āsavā aparikkhīṇā’ti,",
  "an3:64.9.2_1": "tamahaṁ tattha sādhukaṁ samanuyuñjeyyaṁ samanugāheyyaṁ samanubhāseyyaṁ.",
  "an3:64.9.3_0": "So vata mayā sādhukaṁ samanuyuñjiyamāno samanugāhiyamāno samanubhāsiyamāno aṭṭhānametaṁ anavakāso yaṁ so tiṇṇaṁ ṭhānānaṁ nāññataraṁ ṭhānaṁ nigaccheyya,",
  "an3:64.9.3_1": "aññena vā aññaṁ paṭicarissati,",
  "an3:64.9.3_2": "bahiddhā kathaṁ apanāmessati,",
  "an3:64.9.3_3": "kopañca dosañca appaccayañca pātukarissati,",
  "an3:64.9.3_4": "tuṇhībhūto maṅkubhūto pattakkhandho adhomukho pajjhāyanto appaṭibhāno nisīdissati,",
  "an3:64.9.3_5": "seyyathāpi sarabho paribbājako.",
  "an3:64.10.1_0": "Yo kho maṁ, paribbājakā, evaṁ vadeyya: ",
  "an3:64.10.2_0": "‘yassa kho pana te atthāya dhammo desito,",
  "an3:64.10.2_1": "so na niyyāti takkarassa sammā dukkhakkhayāyā’ti,",
  "an3:64.10.2_2": "tamahaṁ tattha sādhukaṁ samanuyuñjeyyaṁ samanugāheyyaṁ samanubhāseyyaṁ.",
  "an3:64.10.3_0": "So vata mayā sādhukaṁ samanuyuñjiyamāno samanugāhiyamāno samanubhāsiyamāno aṭṭhānametaṁ anavakāso yaṁ so tiṇṇaṁ ṭhānānaṁ nāññataraṁ ṭhānaṁ nigaccheyya,",
  "an3:64.10.3_1": "aññena vā aññaṁ paṭicarissati,",
  "an3:64.10.3_2": "bahiddhā kathaṁ apanāmessati,",
  "an3:64.10.3_3": "kopañca dosañca appaccayañca pātukarissati,",
  "an3:64.10.3_4": "tuṇhībhūto maṅkubhūto pattakkhandho adhomukho pajjhāyanto appaṭibhāno nisīdissati,",
  "an3:64.10.3_5": "seyyathāpi sarabho paribbājako”ti.",
  "an3:64.10.4_0": "Atha kho bhagavā sippinikātīre paribbājakārāme tikkhattuṁ sīhanādaṁ naditvā vehāsaṁ pakkāmi. ",
  "an3:64.11.1_0": "Atha kho te paribbājakā acirapakkantassa bhagavato sarabhaṁ paribbājakaṁ samantato vācāyasannitodakena sañjambharimakaṁsu: ",
  "an3:64.11.2_0": "“seyyathāpi, āvuso sarabha,",
  "an3:64.11.2_1": "brahāraññe jarasiṅgālo ‘sīhanādaṁ nadissāmī’ti siṅgālakaṁyeva nadati, bheraṇḍakaṁyeva nadati;",
  "an3:64.11.3_0": "evamevaṁ kho tvaṁ, āvuso sarabha,",
  "an3:64.11.3_1": "aññatreva samaṇena gotamena ‘sīhanādaṁ nadissāmī’ti siṅgālakaṁyeva nadasi bheraṇḍakaṁyeva nadasi.",
  "an3:64.11.4_0": "Seyyathāpi, āvuso sarabha,",
  "an3:64.11.4_1": "ambukasañcarī ‘purisakaravitaṁ ravissāmī’ti ambukasañcariravitaṁyeva ravati;",
  "an3:64.11.5_0": "evamevaṁ kho tvaṁ, āvuso sarabha,",
  "an3:64.11.5_1": "aññatreva samaṇena gotamena ‘purisakaravitaṁ ravissāmī’ti,",
  "an3:64.11.5_2": "ambukasañcariravitaṁyeva ravasi.",
  "an3:64.11.6_0": "Seyyathāpi, āvuso sarabha,",
  "an3:64.11.6_1": "usabho suññāya gosālāya gambhīraṁ naditabbaṁ maññati;",
  "an3:64.11.7_0": "evamevaṁ kho tvaṁ, āvuso sarabha,",
  "an3:64.11.7_1": "aññatreva samaṇena gotamena gambhīraṁ naditabbaṁ maññasī”ti.",
  "an3:64.11.8_0": "Atha kho te paribbājakā sarabhaṁ paribbājakaṁ samantato vācāyasannitodakena sañjambharimakaṁsūti. ",
  "an3:64.11.9_0": "Catutthaṁ. ",
  "an3:65.0.1_0": "Aṅguttara Nikāya 3 ",
  "an3:65.0.2_0": "7. Mahāvagga ",
  "an3:65.0.3_0": "65. Kesamuttisutta ",
  "an3:65.1.1_0": "Evaṁ me sutaṁ—",
  "an3:65.1.2_0": "ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena kesamuttaṁ nāma kālāmānaṁ nigamo tadavasari. ",
  "an3:65.1.3_0": "Assosuṁ kho kesamuttiyā kālāmā: ",
  "an3:65.1.4_0": "“samaṇo khalu, bho,",
  "an3:65.1.4_1": "gotamo sakyaputto sakyakulā pabbajito kesamuttaṁ anuppatto.",
  "an3:65.1.5_0": "Taṁ kho pana bhavantaṁ gotamaṁ evaṁ kalyāṇo kittisaddo abbhuggato: ",
  "an3:65.1.6_0": "‘itipi so bhagavā …pe… ",
  "an3:65.1.7_0": "sādhu kho pana tathārūpānaṁ arahataṁ dassanaṁ hotī’”ti. ",
  "an3:65.2.1_0": "Atha kho kesamuttiyā kālāmā yena bhagavā tenupasaṅkamiṁsu;",
  "an3:65.2.1_1": "upasaṅkamitvā appekacce bhagavantaṁ abhivādetvā ekamantaṁ nisīdiṁsu,",
  "an3:65.2.1_2": "appekacce bhagavatā saddhiṁ sammodiṁsu,",
  "an3:65.2.1_3": "sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu,",
  "an3:65.2.1_4": "appekacce yena bhagavā tenañjaliṁ paṇāmetvā ekamantaṁ nisīdiṁsu,",
  "an3:65.2.1_5": "appekacce nāmagottaṁ sāvetvā ekamantaṁ nisīdiṁsu,",
  "an3:65.2.1_6": "appekacce tuṇhībhūtā ekamantaṁ nisīdiṁsu.",
  "an3:65.2.1_7": "Ekamantaṁ nisinnā kho te kesamuttiyā kālāmā bhagavantaṁ etadavocuṁ:",
  "an3:65.3.1_0": "“Santi, bhante,",
  "an3:65.3.1_1": "eke samaṇabrāhmaṇā kesamuttaṁ āgacchanti.",
  "an3:65.3.2_0": "Te sakaṁyeva vādaṁ dīpenti jotenti,",
  "an3:65.3.2_1": "parappavādaṁ pana khuṁsenti vambhenti paribhavanti omakkhiṁ karonti.",
  "an3:65.3.3_0": "Aparepi, bhante,",
  "an3:65.3.3_1": "eke samaṇabrāhmaṇā kesamuttaṁ āgacchanti.",
  "an3:65.3.4_0": "Tepi sakaṁyeva vādaṁ dīpenti jotenti,",
  "an3:65.3.4_1": "parappavādaṁ pana khuṁsenti vambhenti paribhavanti omakkhiṁ karonti.",
  "an3:65.3.5_0": "Tesaṁ no, bhante,",
  "an3:65.3.5_1": "amhākaṁ hoteva kaṅkhā hoti vicikicchā:",
  "an3:65.3.6_0": "‘ko su nāma imesaṁ bhavataṁ samaṇabrāhmaṇānaṁ saccaṁ āha, ko musā’”ti? ",
  "an3:65.3.7_0": "“Alañhi vo, kālāmā, kaṅkhituṁ alaṁ vicikicchituṁ. ",
  "an3:65.3.8_0": "Kaṅkhanīyeva pana vo ṭhāne vicikicchā uppannā. ",
  "an3:65.4.1_0": "Etha tumhe, kālāmā, mā anussavena, mā paramparāya, mā itikirāya, mā piṭakasampadānena, mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya, mā samaṇo no garūti. ",
  "an3:65.4.2_0": "Yadā tumhe, kālāmā, attanāva jāneyyātha: ",
  "an3:65.4.3_0": "‘ime dhammā akusalā, ime dhammā sāvajjā, ime dhammā viññugarahitā,",
  "an3:65.4.3_1": "ime dhammā samattā samādinnā ahitāya dukkhāya saṁvattantī’ti, atha tumhe, kālāmā, pajaheyyātha.",
  "an3:65.5.1_0": "Taṁ kiṁ maññatha, kālāmā, ",
  "an3:65.5.2_0": "lobho purisassa ajjhattaṁ uppajjamāno uppajjati hitāya vā ahitāya vā”ti? ",
  "an3:65.6.1_0": "“Ahitāya, bhante”. ",
  "an3:65.7.1_0": "“Luddho panāyaṁ, kālāmā,",
  "an3:65.7.1_1": "purisapuggalo lobhena abhibhūto pariyādinnacitto pāṇampi hanati, adinnampi ādiyati, paradārampi gacchati, musāpi bhaṇati,",
  "an3:65.7.1_2": "parampi tathattāya samādapeti,",
  "an3:65.7.1_3": "yaṁ sa hoti dīgharattaṁ ahitāya dukkhāyā”ti.",
  "an3:65.8.1_0": "“Evaṁ, bhante”. ",
  "an3:65.9.1_0": "“Taṁ kiṁ maññatha, kālāmā, ",
  "an3:65.9.2_0": "doso purisassa ajjhattaṁ uppajjamāno uppajjati hitāya vā ahitāya vā”ti? ",
  "an3:65.10.1_0": "“Ahitāya, bhante”. ",
  "an3:65.11.1_0": "“Duṭṭho panāyaṁ, kālāmā,",
  "an3:65.11.1_1": "purisapuggalo dosena abhibhūto pariyādinnacitto pāṇampi hanati, adinnampi ādiyati, paradārampi gacchati, musāpi bhaṇati,",
  "an3:65.11.1_2": "parampi tathattāya samādapeti,",
  "an3:65.11.1_3": "yaṁ sa hoti dīgharattaṁ ahitāya dukkhāyā”ti.",
  "an3:65.12.1_0": "“Evaṁ, bhante”. ",
  "an3:65.13.1_0": "“Taṁ kiṁ maññatha, kālāmā, ",
  "an3:65.13.2_0": "moho purisassa ajjhattaṁ uppajjamāno uppajjati hitāya vā ahitāya vā”ti? ",
  "an3:65.14.1_0": "“Ahitāya, bhante”. ",
  "an3:65.15.1_0": "“Mūḷho panāyaṁ, kālāmā,",
  "an3:65.15.1_1": "purisapuggalo mohena abhibhūto pariyādinnacitto pāṇampi hanati, adinnampi ādiyati, paradārampi gacchati, musāpi bhaṇati,",
  "an3:65.15.1_2": "parampi tathattāya samādapeti,",
  "an3:65.15.1_3": "yaṁ sa hoti dīgharattaṁ ahitāya dukkhāyā”ti.",
  "an3:65.16.1_0": "“Evaṁ, bhante”. ",
  "an3:65.17.1_0": "“Taṁ kiṁ maññatha, kālāmā,",
  "an3:65.17.1_1": "ime dhammā kusalā vā akusalā vā”ti?",
  "an3:65.18.1_0": "“Akusalā, bhante”. ",
  "an3:65.19.1_0": "“Sāvajjā vā anavajjā vā”ti? ",
  "an3:65.20.1_0": "“Sāvajjā, bhante”. ",
  "an3:65.21.1_0": "“Viññugarahitā vā viññuppasatthā vā”ti? ",
  "an3:65.22.1_0": "“Viññugarahitā, bhante”. ",
  "an3:65.23.1_0": "“Samattā samādinnā ahitāya dukkhāya saṁvattanti, no vā? ",
  "an3:65.23.2_0": "Kathaṁ vā ettha hotī”ti? ",
  "an3:65.24.1_0": "“Samattā, bhante,",
  "an3:65.24.1_1": "samādinnā ahitāya dukkhāya saṁvattantīti.",
  "an3:65.24.2_0": "Evaṁ no ettha hotī”ti. ",
  "an3:65.25.1_0": "“Iti kho, kālāmā, yaṁ taṁ avocumhā: ",
  "an3:65.25.2_0": "‘etha tumhe, kālāmā. ",
  "an3:65.25.3_0": "Mā anussavena, mā paramparāya, mā itikirāya, mā piṭakasampadānena, mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya, mā samaṇo no garūti. ",
  "an3:65.25.4_0": "Yadā tumhe kālāmā attanāva jāneyyātha: ",
  "an3:65.25.5_0": "“ime dhammā akusalā, ime dhammā sāvajjā, ime dhammā viññugarahitā,",
  "an3:65.25.5_1": "ime dhammā samattā samādinnā ahitāya dukkhāya saṁvattantīti, atha tumhe, kālāmā, pajaheyyāthā”’ti,",
  "an3:65.25.6_0": "iti yaṁ taṁ vuttaṁ, idametaṁ paṭicca vuttaṁ. ",
  "an3:65.26.1_0": "Etha tumhe, kālāmā, mā anussavena, mā paramparāya, mā itikirāya, mā piṭakasampadānena, mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya, mā samaṇo no garūti. ",
  "an3:65.26.2_0": "Yadā tumhe, kālāmā, attanāva jāneyyātha: ",
  "an3:65.26.3_0": "‘ime dhammā kusalā, ime dhammā anavajjā, ime dhammā viññuppasatthā,",
  "an3:65.26.3_1": "ime dhammā samattā samādinnā hitāya sukhāya saṁvattantī’ti, atha tumhe, kālāmā, upasampajja vihareyyātha.",
  "an3:65.27.1_0": "Taṁ kiṁ maññatha, kālāmā, ",
  "an3:65.27.2_0": "alobho purisassa ajjhattaṁ uppajjamāno uppajjati hitāya vā ahitāya vā”ti? ",
  "an3:65.28.1_0": "“Hitāya, bhante”. ",
  "an3:65.29.1_0": "“Aluddho panāyaṁ, kālāmā,",
  "an3:65.29.1_1": "purisapuggalo lobhena anabhibhūto apariyādinnacitto neva pāṇaṁ hanati, na adinnaṁ ādiyati, na paradāraṁ gacchati, na musā bhaṇati,",
  "an3:65.29.1_2": "na parampi tathattāya samādapeti,",
  "an3:65.29.1_3": "yaṁ sa hoti dīgharattaṁ hitāya sukhāyā”ti.",
  "an3:65.30.1_0": "“Evaṁ, bhante”. ",
  "an3:65.31.1_0": "“Taṁ kiṁ maññatha, kālāmā, ",
  "an3:65.31.2_0": "adoso purisassa ajjhattaṁ uppajjamāno uppajjati …pe… ",
  "an3:65.31.3_0": "amoho purisassa ajjhattaṁ uppajjamāno uppajjati …pe… ",
  "an3:65.31.4_0": "hitāya sukhāyā”ti. ",
  "an3:65.32.1_0": "“Evaṁ, bhante”. ",
  "an3:65.33.1_0": "“Taṁ kiṁ maññatha, kālāmā,",
  "an3:65.33.1_1": "ime dhammā kusalā vā akusalā vā”ti?",
  "an3:65.34.1_0": "“Kusalā, bhante”. ",
  "an3:65.35.1_0": "“Sāvajjā vā anavajjā vā”ti? ",
  "an3:65.36.1_0": "“Anavajjā, bhante”. ",
  "an3:65.37.1_0": "“Viññugarahitā vā viññuppasatthā vā”ti? ",
  "an3:65.38.1_0": "“Viññuppasatthā, bhante”. ",
  "an3:65.39.1_0": "“Samattā samādinnā hitāya sukhāya saṁvattanti no vā? ",
  "an3:65.39.2_0": "Kathaṁ vā ettha hotī”ti? ",
  "an3:65.40.1_0": "“Samattā, bhante,",
  "an3:65.40.1_1": "samādinnā hitāya sukhāya saṁvattanti.",
  "an3:65.40.2_0": "Evaṁ no ettha hotī”ti. ",
  "an3:65.41.1_0": "“Iti kho, kālāmā, yaṁ taṁ avocumhā: ",
  "an3:65.41.2_0": "‘etha tumhe, kālāmā. ",
  "an3:65.41.3_0": "Mā anussavena, mā paramparāya, mā itikirāya, mā piṭakasampadānena, mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya, mā samaṇo no garūti. ",
  "an3:65.41.4_0": "Yadā tumhe, kālāmā, attanāva jāneyyātha—",
  "an3:65.41.5_0": "ime dhammā kusalā, ime dhammā anavajjā, ime dhammā viññuppasatthā,",
  "an3:65.41.5_1": "ime dhammā samattā samādinnā hitāya sukhāya saṁvattantīti, atha tumhe, kālāmā, upasampajja vihareyyāthā’ti,",
  "an3:65.41.6_0": "iti yaṁ taṁ vuttaṁ idametaṁ paṭicca vuttaṁ. ",
  "an3:65.42.1_0": "Sa kho so, kālāmā,",
  "an3:65.42.1_1": "ariyasāvako evaṁ vigatābhijjho vigatabyāpādo asammūḷho sampajāno patissato mettāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ,",
  "an3:65.42.1_2": "iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjhena pharitvā viharati.",
  "an3:65.42.2_0": "Karuṇāsahagatena cetasā …pe… ",
  "an3:65.42.3_0": "muditāsahagatena cetasā …pe… ",
  "an3:65.42.4_0": "upekkhāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ,",
  "an3:65.42.4_1": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjhena pharitvā viharati.",
  "an3:65.43.1_0": "Sa kho so, kālāmā,",
  "an3:65.43.1_1": "ariyasāvako evaṁ averacitto evaṁ abyāpajjhacitto evaṁ asaṅkiliṭṭhacitto evaṁ visuddhacitto.",
  "an3:65.43.2_0": "Tassa diṭṭheva dhamme cattāro assāsā adhigatā honti. ",
  "an3:65.43.3_0": "‘Sace kho pana atthi paro loko,",
  "an3:65.43.3_1": "atthi sukatadukkaṭānaṁ kammānaṁ phalaṁ vipāko,",
  "an3:65.43.3_2": "athāhaṁ kāyassa bhedā paraṁ maraṇā sugatiṁ saggaṁ lokaṁ upapajjissāmī’ti,",
  "an3:65.43.3_3": "ayamassa paṭhamo assāso adhigato hoti.",
  "an3:65.44.1_0": "‘Sace kho pana natthi paro loko,",
  "an3:65.44.1_1": "natthi sukatadukkaṭānaṁ kammānaṁ phalaṁ vipāko,",
  "an3:65.44.1_2": "athāhaṁ diṭṭheva dhamme averaṁ abyāpajjhaṁ anīghaṁ sukhiṁ attānaṁ pariharāmī’ti,",
  "an3:65.44.1_3": "ayamassa dutiyo assāso adhigato hoti.",
  "an3:65.45.1_0": "‘Sace kho pana karoto karīyati pāpaṁ,",
  "an3:65.45.1_1": "na kho panāhaṁ kassaci pāpaṁ cetemi.",
  "an3:65.45.2_0": "Akarontaṁ kho pana maṁ pāpakammaṁ kuto dukkhaṁ phusissatī’ti,",
  "an3:65.45.2_1": "ayamassa tatiyo assāso adhigato hoti.",
  "an3:65.46.1_0": "‘Sace kho pana karoto na karīyati pāpaṁ,",
  "an3:65.46.1_1": "athāhaṁ ubhayeneva visuddhaṁ attānaṁ samanupassāmī’ti,",
  "an3:65.46.1_2": "ayamassa catuttho assāso adhigato hoti.",
  "an3:65.47.1_0": "Sa kho so, kālāmā,",
  "an3:65.47.1_1": "ariyasāvako evaṁ averacitto evaṁ abyāpajjhacitto evaṁ asaṅkiliṭṭhacitto evaṁ visuddhacitto.",
  "an3:65.47.2_0": "Tassa diṭṭheva dhamme ime cattāro assāsā adhigatā hontī”ti. ",
  "an3:65.48.1_0": "“Evametaṁ, bhagavā, evametaṁ, sugata. ",
  "an3:65.48.2_0": "Sa kho so, bhante,",
  "an3:65.48.2_1": "ariyasāvako evaṁ averacitto evaṁ abyāpajjhacitto evaṁ asaṅkiliṭṭhacitto evaṁ visuddhacitto.",
  "an3:65.48.3_0": "Tassa diṭṭheva dhamme cattāro assāsā adhigatā honti. ",
  "an3:65.48.4_0": "‘Sace kho pana atthi paro loko,",
  "an3:65.48.4_1": "atthi sukatadukkaṭānaṁ kammānaṁ phalaṁ vipāko,",
  "an3:65.48.4_2": "athāhaṁ kāyassa bhedā paraṁ maraṇā sugatiṁ saggaṁ lokaṁ upapajjissāmī’ti,",
  "an3:65.48.4_3": "ayamassa paṭhamo assāso adhigato hoti.",
  "an3:65.49.1_0": "‘Sace kho pana natthi paro loko,",
  "an3:65.49.1_1": "natthi sukatadukkaṭānaṁ kammānaṁ phalaṁ vipāko,",
  "an3:65.49.1_2": "athāhaṁ diṭṭheva dhamme averaṁ abyāpajjhaṁ anīghaṁ sukhiṁ attānaṁ pariharāmī’ti,",
  "an3:65.49.1_3": "ayamassa dutiyo assāso adhigato hoti.",
  "an3:65.50.1_0": "‘Sace kho pana karoto karīyati pāpaṁ,",
  "an3:65.50.1_1": "na kho panāhaṁ kassaci pāpaṁ cetemi,",
  "an3:65.50.1_2": "akarontaṁ kho pana maṁ pāpakammaṁ kuto dukkhaṁ phusissatī’ti,",
  "an3:65.50.1_3": "ayamassa tatiyo assāso adhigato hoti.",
  "an3:65.51.1_0": "‘Sace kho pana karoto na karīyati pāpaṁ,",
  "an3:65.51.1_1": "athāhaṁ ubhayeneva visuddhaṁ attānaṁ samanupassāmī’ti,",
  "an3:65.51.1_2": "ayamassa catuttho assāso adhigato hoti.",
  "an3:65.52.1_0": "Sa kho so, bhante,",
  "an3:65.52.1_1": "ariyasāvako evaṁ averacitto evaṁ abyāpajjhacitto evaṁ asaṅkiliṭṭhacitto evaṁ visuddhacitto.",
  "an3:65.52.2_0": "Tassa diṭṭheva dhamme ime cattāro assāsā adhigatā honti. ",
  "an3:65.53.1_0": "Abhikkantaṁ, bhante …pe… ",
  "an3:65.53.2_0": "ete mayaṁ, bhante,",
  "an3:65.53.2_1": "bhagavantaṁ saraṇaṁ gacchāma dhammañca bhikkhusaṅghañca.",
  "an3:65.53.3_0": "Upāsake no, bhante,",
  "an3:65.53.3_1": "bhagavā dhāretu ajjatagge pāṇupete saraṇaṁ gate”ti.",
  "an3:65.53.4_0": "Pañcamaṁ. ",
  "an3:66.0.1_0": "Aṅguttara Nikāya 3 ",
  "an3:66.0.2_0": "7. Mahāvagga ",
  "an3:66.0.3_0": "66. Sāḷhasutta ",
  "an3:66.1.1_0": "Evaṁ me sutaṁ—",
  "an3:66.1.2_0": "ekaṁ samayaṁ āyasmā nandako sāvatthiyaṁ viharati pubbārāme migāramātupāsāde. ",
  "an3:66.1.3_0": "Atha kho sāḷho ca migāranattā sāṇo ca sekhuniyanattā yenāyasmā nandako tenupasaṅkamiṁsu;",
  "an3:66.1.3_1": "upasaṅkamitvā āyasmantaṁ nandakaṁ abhivādetvā ekamantaṁ nisīdiṁsu.",
  "an3:66.1.3_2": "Ekamantaṁ nisinnaṁ kho sāḷhaṁ migāranattāraṁ āyasmā nandako etadavoca:",
  "an3:66.2.1_0": "“Etha tumhe, sāḷhā, mā anussavena, mā paramparāya, mā itikirāya, mā piṭakasampadānena, mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya, mā samaṇo no garūti. ",
  "an3:66.2.2_0": "Yadā tumhe, sāḷhā,",
  "an3:66.2.2_1": "attanāva jāneyyātha ‘ime dhammā akusalā, ime dhammā sāvajjā, ime dhammā viññugarahitā,",
  "an3:66.2.2_2": "ime dhammā samattā samādinnā ahitāya dukkhāya saṁvattantī’ti, atha tumhe, sāḷhā, pajaheyyātha.",
  "an3:66.3.1_0": "Taṁ kiṁ maññatha, sāḷhā, ",
  "an3:66.3.2_0": "atthi lobho”ti? ",
  "an3:66.4.1_0": "“Evaṁ, bhante”. ",
  "an3:66.5.1_0": "“Abhijjhāti kho ahaṁ, sāḷhā, etamatthaṁ vadāmi. ",
  "an3:66.5.2_0": "Luddho kho ayaṁ, sāḷhā, abhijjhālu pāṇampi hanati, adinnampi ādiyati, paradārampi gacchati, musāpi bhaṇati,",
  "an3:66.5.2_1": "parampi tathattāya samādapeti,",
  "an3:66.5.2_2": "yaṁ sa hoti dīgharattaṁ ahitāya dukkhāyā”ti.",
  "an3:66.6.1_0": "“Evaṁ, bhante”. ",
  "an3:66.7.1_0": "“Taṁ kiṁ maññatha, sāḷhā, ",
  "an3:66.7.2_0": "atthi doso”ti? ",
  "an3:66.8.1_0": "“Evaṁ, bhante”. ",
  "an3:66.9.1_0": "“Byāpādoti kho ahaṁ, sāḷhā, etamatthaṁ vadāmi. ",
  "an3:66.9.2_0": "Duṭṭho kho ayaṁ, sāḷhā,",
  "an3:66.9.2_1": "byāpannacitto pāṇampi hanati, adinnampi ādiyati, paradārampi gacchati, musāpi bhaṇati,",
  "an3:66.9.2_2": "parampi tathattāya samādapeti,",
  "an3:66.9.2_3": "yaṁ sa hoti dīgharattaṁ ahitāya dukkhāyā”ti.",
  "an3:66.10.1_0": "“Evaṁ, bhante”. ",
  "an3:66.11.1_0": "“Taṁ kiṁ maññatha, sāḷhā, ",
  "an3:66.11.2_0": "atthi moho”ti? ",
  "an3:66.12.1_0": "“Evaṁ, bhante”. ",
  "an3:66.13.1_0": "“Avijjāti kho ahaṁ, sāḷhā, etamatthaṁ vadāmi. ",
  "an3:66.13.2_0": "Mūḷho kho ayaṁ, sāḷhā, avijjāgato pāṇampi hanati, adinnampi ādiyati, paradārampi gacchati, musāpi bhaṇati,",
  "an3:66.13.2_1": "parampi tathattāya samādapeti,",
  "an3:66.13.2_2": "yaṁ sa hoti dīgharattaṁ ahitāya dukkhāyā”ti.",
  "an3:66.14.1_0": "“Evaṁ, bhante”. ",
  "an3:66.15.1_0": "“Taṁ kiṁ maññatha, sāḷhā,",
  "an3:66.15.1_1": "ime dhammā kusalā vā akusalā vā”ti?",
  "an3:66.16.1_0": "“Akusalā, bhante”. ",
  "an3:66.17.1_0": "“Sāvajjā vā anavajjā vā”ti? ",
  "an3:66.18.1_0": "“Sāvajjā, bhante”. ",
  "an3:66.19.1_0": "“Viññugarahitā vā viññuppasatthā vā”ti? ",
  "an3:66.20.1_0": "“Viññugarahitā, bhante”. ",
  "an3:66.21.1_0": "“Samattā samādinnā ahitāya dukkhāya saṁvattanti, no vā? ",
  "an3:66.21.2_0": "Kathaṁ vā ettha hotī”ti? ",
  "an3:66.22.1_0": "“Samattā, bhante,",
  "an3:66.22.1_1": "samādinnā ahitāya dukkhāya saṁvattantīti.",
  "an3:66.22.2_0": "Evaṁ no ettha hotī”ti. ",
  "an3:66.23.1_0": "“Iti kho, sāḷhā, yaṁ taṁ avocumhā: ",
  "an3:66.23.2_0": "‘etha tumhe, sāḷhā, mā anussavena, mā paramparāya, mā itikirāya, mā piṭakasampadānena, mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya, mā samaṇo no garūti. ",
  "an3:66.23.3_0": "Yadā tumhe, sāḷhā, attanāva jāneyyātha—",
  "an3:66.23.4_0": "ime dhammā akusalā, ime dhammā sāvajjā, ime dhammā viññugarahitā,",
  "an3:66.23.4_1": "ime dhammā samattā samādinnā ahitāya dukkhāya saṁvattantīti, atha tumhe, sāḷhā, pajaheyyāthā’ti,",
  "an3:66.23.5_0": "iti yaṁ taṁ vuttaṁ idametaṁ paṭicca vuttaṁ. ",
  "an3:66.24.1_0": "Etha tumhe, sāḷhā, mā anussavena, mā paramparāya, mā itikirāya, mā piṭakasampadānena, mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya, mā samaṇo no garūti. ",
  "an3:66.24.2_0": "Yadā tumhe, sāḷhā, attanāva jāneyyātha: ",
  "an3:66.24.3_0": "‘ime dhammā kusalā, ime dhammā anavajjā, ime dhammā viññuppasatthā,",
  "an3:66.24.3_1": "ime dhammā samattā samādinnā hitāya sukhāya saṁvattantī’ti, atha tumhe, sāḷhā, upasampajja vihareyyātha.",
  "an3:66.25.1_0": "Taṁ kiṁ maññatha, sāḷhā, atthi alobho”ti? ",
  "an3:66.26.1_0": "“Evaṁ, bhante”. ",
  "an3:66.27.1_0": "“Anabhijjhāti kho ahaṁ, sāḷhā, etamatthaṁ vadāmi. ",
  "an3:66.27.2_0": "Aluddho kho ayaṁ, sāḷhā,",
  "an3:66.27.2_1": "anabhijjhālu neva pāṇaṁ hanati, na adinnaṁ ādiyati, na paradāraṁ gacchati, na musā bhaṇati,",
  "an3:66.27.2_2": "parampi na tathattāya samādapeti,",
  "an3:66.27.2_3": "yaṁ sa hoti dīgharattaṁ hitāya sukhāyā”ti.",
  "an3:66.28.1_0": "“Evaṁ, bhante”. ",
  "an3:66.29.1_0": "“Taṁ kiṁ maññatha, sāḷhā, atthi adoso”ti? ",
  "an3:66.30.1_0": "“Evaṁ, bhante”. ",
  "an3:66.31.1_0": "“Abyāpādoti kho ahaṁ, sāḷhā, etamatthaṁ vadāmi. ",
  "an3:66.31.2_0": "Aduṭṭho kho ayaṁ, sāḷhā,",
  "an3:66.31.2_1": "abyāpannacitto neva pāṇaṁ hanati, na adinnaṁ ādiyati, na paradāraṁ gacchati, na musā bhaṇati,",
  "an3:66.31.2_2": "parampi na tathattāya samādapeti,",
  "an3:66.31.2_3": "yaṁ sa hoti dīgharattaṁ hitāya sukhāyā”ti.",
  "an3:66.32.1_0": "“Evaṁ, bhante”. ",
  "an3:66.33.1_0": "“Taṁ kiṁ maññatha, sāḷhā, ",
  "an3:66.33.2_0": "atthi amoho”ti? ",
  "an3:66.34.1_0": "“Evaṁ, bhante”. ",
  "an3:66.35.1_0": "“Vijjāti kho ahaṁ, sāḷhā, etamatthaṁ vadāmi. ",
  "an3:66.35.2_0": "Amūḷho kho ayaṁ, sāḷhā, vijjāgato neva pāṇaṁ hanati, na adinnaṁ ādiyati, na paradāraṁ gacchati, na musā bhaṇati,",
  "an3:66.35.2_1": "parampi na tathattāya samādapeti,",
  "an3:66.35.2_2": "yaṁ sa hoti dīgharattaṁ hitāya sukhāyā”ti.",
  "an3:66.36.1_0": "“Evaṁ, bhante”. ",
  "an3:66.37.1_0": "“Taṁ kiṁ maññatha, sāḷhā,",
  "an3:66.37.1_1": "ime dhammā kusalā vā akusalā vā”ti?",
  "an3:66.38.1_0": "“Kusalā, bhante”. ",
  "an3:66.39.1_0": "“Sāvajjā vā anavajjā vā”ti? ",
  "an3:66.40.1_0": "“Anavajjā, bhante”. ",
  "an3:66.41.1_0": "“Viññugarahitā vā viññuppasatthā vā”ti? ",
  "an3:66.42.1_0": "“Viññuppasatthā, bhante”. ",
  "an3:66.43.1_0": "“Samattā samādinnā hitāya sukhāya saṁvattanti, no vā? ",
  "an3:66.43.2_0": "Kathaṁ vā ettha hotī”ti? ",
  "an3:66.44.1_0": "“Samattā, bhante,",
  "an3:66.44.1_1": "samādinnā hitāya sukhāya saṁvattantīti.",
  "an3:66.44.2_0": "Evaṁ no ettha hotī”ti. ",
  "an3:66.45.1_0": "“Iti kho, sāḷhā, yaṁ taṁ avocumhā: ",
  "an3:66.45.2_0": "‘etha tumhe, sāḷhā, mā anussavena, mā paramparāya, mā itikirāya, mā piṭakasampadānena, mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya, mā samaṇo no garūti. ",
  "an3:66.45.3_0": "Yadā tumhe, sāḷhā, attanāva jāneyyātha—",
  "an3:66.45.4_0": "ime dhammā kusalā, ime dhammā anavajjā, ime dhammā viññuppasatthā,",
  "an3:66.45.4_1": "ime dhammā samattā samādinnā dīgharattaṁ hitāya sukhāya saṁvattantīti, atha tumhe, sāḷhā, upasampajja vihareyyāthā’ti,",
  "an3:66.45.5_0": "iti yaṁ taṁ vuttaṁ idametaṁ paṭicca vuttaṁ. ",
  "an3:66.46.1_0": "Sa kho so, sāḷhā,",
  "an3:66.46.1_1": "ariyasāvako evaṁ vigatābhijjho vigatabyāpādo asammūḷho sampajāno patissato mettāsahagatena cetasā …pe…",
  "an3:66.46.2_0": "karuṇā … ",
  "an3:66.46.3_0": "muditā … ",
  "an3:66.46.4_0": "upekkhāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ,",
  "an3:66.46.4_1": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjhena pharitvā viharati.",
  "an3:66.46.5_0": "So evaṁ pajānāti: ",
  "an3:66.46.6_0": "‘atthi idaṁ, atthi hīnaṁ, atthi paṇītaṁ,",
  "an3:66.46.6_1": "atthi imassa saññāgatassa uttari nissaraṇan’ti.",
  "an3:66.46.7_0": "Tassa evaṁ jānato evaṁ passato kāmāsavāpi cittaṁ vimuccati,",
  "an3:66.46.7_1": "bhavāsavāpi cittaṁ vimuccati,",
  "an3:66.46.7_2": "avijjāsavāpi cittaṁ vimuccati;",
  "an3:66.46.8_0": "vimuttasmiṁ vimuttamiti ñāṇaṁ hoti. ",
  "an3:66.46.9_0": "‘Khīṇā jāti, vusitaṁ brahmacariyaṁ, kataṁ karaṇīyaṁ,",
  "an3:66.46.9_1": "nāparaṁ itthattāyā’ti pajānāti.",
  "an3:66.47.1_0": "So evaṁ pajānāti: ",
  "an3:66.47.2_0": "‘ahu pubbe lobho, tadahu akusalaṁ, so etarahi natthi, iccetaṁ kusalaṁ; ",
  "an3:66.47.3_0": "ahu pubbe doso …pe… ",
  "an3:66.47.4_0": "ahu pubbe moho, tadahu akusalaṁ, so etarahi natthi, iccetaṁ kusalan’ti. ",
  "an3:66.47.5_0": "So diṭṭheva dhamme nicchāto nibbuto sītibhūto sukhappaṭisaṁvedī brahmabhūtena attanā viharatī”ti. ",
  "an3:66.47.6_0": "Chaṭṭhaṁ. ",
  "an3:67.0.1_0": "Aṅguttara Nikāya 3 ",
  "an3:67.0.2_0": "7. Mahāvagga ",
  "an3:67.0.3_0": "67. Kathāvatthusutta ",
  "an3:67.1.1_0": "“Tīṇimāni, bhikkhave, kathāvatthūni. ",
  "an3:67.1.2_0": "Katamāni tīṇi? ",
  "an3:67.1.3_0": "Atītaṁ vā, bhikkhave,",
  "an3:67.1.3_1": "addhānaṁ ārabbha kathaṁ katheyya:",
  "an3:67.1.4_0": "‘evaṁ ahosi atītamaddhānan’ti. ",
  "an3:67.1.5_0": "Anāgataṁ vā, bhikkhave,",
  "an3:67.1.5_1": "addhānaṁ ārabbha kathaṁ katheyya:",
  "an3:67.1.6_0": "‘evaṁ bhavissati anāgatamaddhānan’ti. ",
  "an3:67.1.7_0": "Etarahi vā, bhikkhave,",
  "an3:67.1.7_1": "paccuppannaṁ addhānaṁ ārabbha kathaṁ katheyya:",
  "an3:67.1.8_0": "‘evaṁ hoti etarahi paccuppannamaddhānan’ti. ",
  "an3:67.2.1_0": "Kathāsampayogena, bhikkhave,",
  "an3:67.2.1_1": "puggalo veditabbo yadi vā kaccho yadi vā akacchoti.",
  "an3:67.2.2_0": "Sacāyaṁ, bhikkhave,",
  "an3:67.2.2_1": "puggalo pañhaṁ puṭṭho samāno ekaṁsabyākaraṇīyaṁ pañhaṁ na ekaṁsena byākaroti,",
  "an3:67.2.2_2": "vibhajjabyākaraṇīyaṁ pañhaṁ na vibhajja byākaroti,",
  "an3:67.2.2_3": "paṭipucchābyākaraṇīyaṁ pañhaṁ na paṭipucchā byākaroti,",
  "an3:67.2.2_4": "ṭhapanīyaṁ pañhaṁ na ṭhapeti, evaṁ santāyaṁ, bhikkhave, puggalo akaccho hoti.",
  "an3:67.2.3_0": "Sace panāyaṁ, bhikkhave,",
  "an3:67.2.3_1": "puggalo pañhaṁ puṭṭho samāno ekaṁsabyākaraṇīyaṁ pañhaṁ ekaṁsena byākaroti,",
  "an3:67.2.3_2": "vibhajjabyākaraṇīyaṁ pañhaṁ vibhajja byākaroti,",
  "an3:67.2.3_3": "paṭipucchābyākaraṇīyaṁ pañhaṁ paṭipucchā byākaroti, ṭhapanīyaṁ pañhaṁ ṭhapeti, evaṁ santāyaṁ, bhikkhave, puggalo kaccho hoti.",
  "an3:67.3.1_0": "Kathāsampayogena, bhikkhave,",
  "an3:67.3.1_1": "puggalo veditabbo yadi vā kaccho yadi vā akacchoti.",
  "an3:67.3.2_0": "Sacāyaṁ, bhikkhave,",
  "an3:67.3.2_1": "puggalo pañhaṁ puṭṭho samāno ṭhānāṭhāne na saṇṭhāti parikappe na saṇṭhāti aññātavāde na saṇṭhāti paṭipadāya na saṇṭhāti, evaṁ santāyaṁ, bhikkhave, puggalo akaccho hoti.",
  "an3:67.3.3_0": "Sace panāyaṁ, bhikkhave,",
  "an3:67.3.3_1": "puggalo pañhaṁ puṭṭho samāno ṭhānāṭhāne saṇṭhāti parikappe saṇṭhāti aññātavāde saṇṭhāti paṭipadāya saṇṭhāti, evaṁ santāyaṁ, bhikkhave, puggalo kaccho hoti.",
  "an3:67.4.1_0": "Kathāsampayogena, bhikkhave,",
  "an3:67.4.1_1": "puggalo veditabbo yadi vā kaccho yadi vā akacchoti.",
  "an3:67.4.2_0": "Sacāyaṁ, bhikkhave,",
  "an3:67.4.2_1": "puggalo pañhaṁ puṭṭho samāno aññenaññaṁ paṭicarati, bahiddhā kathaṁ apanāmeti,",
  "an3:67.4.2_2": "kopañca dosañca appaccayañca pātukaroti, evaṁ santāyaṁ, bhikkhave, puggalo akaccho hoti.",
  "an3:67.4.3_0": "Sace panāyaṁ, bhikkhave,",
  "an3:67.4.3_1": "puggalo pañhaṁ puṭṭho samāno na aññenaññaṁ paṭicarati na bahiddhā kathaṁ apanāmeti,",
  "an3:67.4.3_2": "na kopañca dosañca appaccayañca pātukaroti, evaṁ santāyaṁ, bhikkhave, puggalo kaccho hoti.",
  "an3:67.5.1_0": "Kathāsampayogena, bhikkhave,",
  "an3:67.5.1_1": "puggalo veditabbo yadi vā kaccho yadi vā akacchoti.",
  "an3:67.5.2_0": "Sacāyaṁ, bhikkhave,",
  "an3:67.5.2_1": "puggalo pañhaṁ puṭṭho samāno abhiharati abhimaddati anupajagghati khalitaṁ gaṇhāti, evaṁ santāyaṁ, bhikkhave, puggalo akaccho hoti.",
  "an3:67.5.3_0": "Sace panāyaṁ, bhikkhave,",
  "an3:67.5.3_1": "puggalo pañhaṁ puṭṭho samāno nābhiharati nābhimaddati na anupajagghati na khalitaṁ gaṇhāti, evaṁ santāyaṁ, bhikkhave, puggalo kaccho hoti.",
  "an3:67.6.1_0": "Kathāsampayogena, bhikkhave,",
  "an3:67.6.1_1": "puggalo veditabbo yadi vā saupaniso yadi vā anupanisoti.",
  "an3:67.6.2_0": "Anohitasoto, bhikkhave, anupaniso hoti, ohitasoto saupaniso hoti. ",
  "an3:67.6.3_0": "So saupaniso samāno abhijānāti ekaṁ dhammaṁ, parijānāti ekaṁ dhammaṁ, pajahati ekaṁ dhammaṁ, sacchikaroti ekaṁ dhammaṁ. ",
  "an3:67.6.4_0": "So abhijānanto ekaṁ dhammaṁ, parijānanto ekaṁ dhammaṁ, pajahanto ekaṁ dhammaṁ,",
  "an3:67.6.4_1": "sacchikaronto ekaṁ dhammaṁ sammāvimuttiṁ phusati.",
  "an3:67.6.5_0": "Etadatthā, bhikkhave, kathā; ",
  "an3:67.6.6_0": "etadatthā mantanā; ",
  "an3:67.6.7_0": "etadatthā upanisā; ",
  "an3:67.6.8_0": "etadatthaṁ sotāvadhānaṁ,",
  "an3:67.6.8_1": "yadidaṁ anupādā cittassa vimokkhoti.",
  "an3:67.7.1_0": "Ye viruddhā sallapanti, ",
  "an3:67.7.2_0": "viniviṭṭhā samussitā; ",
  "an3:67.7.3_0": "Anariyaguṇamāsajja, ",
  "an3:67.7.4_0": "aññoññavivaresino. ",
  "an3:67.8.1_0": "Dubbhāsitaṁ vikkhalitaṁ, ",
  "an3:67.8.2_0": "sampamohaṁ parājayaṁ; ",
  "an3:67.8.3_0": "Aññoññassābhinandanti, ",
  "an3:67.8.4_0": "tadariyo kathanācare. ",
  "an3:67.9.1_0": "Sace cassa kathākāmo, ",
  "an3:67.9.2_0": "kālamaññāya paṇḍito; ",
  "an3:67.9.3_0": "Dhammaṭṭhapaṭisaṁyuttā, ",
  "an3:67.9.4_0": "yā ariyacaritā kathā. ",
  "an3:67.10.1_0": "Taṁ kathaṁ kathaye dhīro, ",
  "an3:67.10.2_0": "aviruddho anussito; ",
  "an3:67.10.3_0": "Anunnatena manasā, ",
  "an3:67.10.4_0": "apaḷāso asāhaso. ",
  "an3:67.11.1_0": "Anusūyāyamāno so, ",
  "an3:67.11.2_0": "sammadaññāya bhāsati; ",
  "an3:67.11.3_0": "Subhāsitaṁ anumodeyya, ",
  "an3:67.11.4_0": "dubbhaṭṭhe nāpasādaye. ",
  "an3:67.12.1_0": "Upārambhaṁ na sikkheyya, ",
  "an3:67.12.2_0": "khalitañca na gāhaye; ",
  "an3:67.12.3_0": "Nābhihare nābhimadde, ",
  "an3:67.12.4_0": "na vācaṁ payutaṁ bhaṇe. ",
  "an3:67.13.1_0": "Aññātatthaṁ pasādatthaṁ, ",
  "an3:67.13.2_0": "sataṁ ve hoti mantanā; ",
  "an3:67.13.3_0": "Evaṁ kho ariyā mantenti, ",
  "an3:67.13.4_0": "esā ariyāna mantanā; ",
  "an3:67.13.5_0": "Etadaññāya medhāvī, ",
  "an3:67.13.6_0": "na samusseyya mantaye”ti. ",
  "an3:67.13.7_0": "Sattamaṁ. ",
  "an3:68.0.1_0": "Aṅguttara Nikāya 3 ",
  "an3:68.0.2_0": "7. Mahāvagga ",
  "an3:68.0.3_0": "68. Aññatitthiyasutta ",
  "an3:68.1.1_0": "“Sace, bhikkhave,",
  "an3:68.1.1_1": "aññatitthiyā paribbājakā evaṁ puccheyyuṁ:",
  "an3:68.1.2_0": "‘tayome, āvuso, dhammā. ",
  "an3:68.1.3_0": "Katame tayo? ",
  "an3:68.1.4_0": "Rāgo, doso, moho—",
  "an3:68.1.5_0": "ime kho, āvuso, tayo dhammā. ",
  "an3:68.1.6_0": "Imesaṁ, āvuso,",
  "an3:68.1.6_1": "tiṇṇaṁ dhammānaṁ ko viseso ko adhippayāso kiṁ nānākaraṇan’ti?",
  "an3:68.1.7_0": "Evaṁ puṭṭhā tumhe, bhikkhave,",
  "an3:68.1.7_1": "tesaṁ aññatitthiyānaṁ paribbājakānaṁ kinti byākareyyāthā”ti?",
  "an3:68.1.8_0": "“Bhagavaṁmūlakā no, bhante,",
  "an3:68.1.8_1": "dhammā bhagavaṁnettikā bhagavaṁpaṭisaraṇā. Sādhu vata, bhante,",
  "an3:68.1.8_2": "bhagavantaṁyeva paṭibhātu etassa bhāsitassa attho.",
  "an3:68.1.8_3": "Bhagavato sutvā bhikkhū dhāressantī”ti.",
  "an3:68.1.9_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti. ",
  "an3:68.1.10_0": "“Evaṁ,",
  "an3:68.1.10_1": "bhante”ti kho te bhikkhū bhagavato paccassosuṁ.",
  "an3:68.1.11_0": "Bhagavā etadavoca: ",
  "an3:68.2.1_0": "“Sace, bhikkhave,",
  "an3:68.2.1_1": "aññatitthiyā paribbājakā evaṁ puccheyyuṁ:",
  "an3:68.2.2_0": "‘tayome, āvuso, dhammā. ",
  "an3:68.2.3_0": "Katame tayo? ",
  "an3:68.2.4_0": "Rāgo, doso, moho—",
  "an3:68.2.5_0": "ime kho, āvuso, tayo dhammā; ",
  "an3:68.2.6_0": "imesaṁ, āvuso,",
  "an3:68.2.6_1": "tiṇṇaṁ dhammānaṁ ko viseso ko adhippayāso kiṁ nānākaraṇan’ti?",
  "an3:68.2.7_0": "Evaṁ puṭṭhā tumhe, bhikkhave,",
  "an3:68.2.7_1": "tesaṁ aññatitthiyānaṁ paribbājakānaṁ evaṁ byākareyyātha:",
  "an3:68.2.8_0": "‘rāgo kho, āvuso, appasāvajjo dandhavirāgī,",
  "an3:68.2.8_1": "doso mahāsāvajjo khippavirāgī,",
  "an3:68.2.8_2": "moho mahāsāvajjo dandhavirāgī’ti.",
  "an3:68.3.1_0": "‘Ko panāvuso,",
  "an3:68.3.1_1": "hetu ko paccayo yena anuppanno vā rāgo uppajjati uppanno vā rāgo bhiyyobhāvāya vepullāya saṁvattatī’ti?",
  "an3:68.3.2_0": "‘“Subhanimittan”tissa vacanīyaṁ. ",
  "an3:68.3.3_0": "Tassa subhanimittaṁ ayoniso manasi karoto anuppanno vā rāgo uppajjati uppanno vā rāgo bhiyyobhāvāya vepullāya saṁvattati. ",
  "an3:68.3.4_0": "Ayaṁ kho, āvuso,",
  "an3:68.3.4_1": "hetu ayaṁ paccayo yena anuppanno vā rāgo uppajjati uppanno vā rāgo bhiyyobhāvāya vepullāya saṁvattatī’ti.",
  "an3:68.4.1_0": "‘Ko panāvuso,",
  "an3:68.4.1_1": "hetu ko paccayo yena anuppanno vā doso uppajjati uppanno vā doso bhiyyobhāvāya vepullāya saṁvattatī’ti?",
  "an3:68.4.2_0": "‘“Paṭighanimittan”tissa vacanīyaṁ. ",
  "an3:68.4.3_0": "Tassa paṭighanimittaṁ ayoniso manasi karoto anuppanno vā doso uppajjati uppanno vā doso bhiyyobhāvāya vepullāya saṁvattati. ",
  "an3:68.4.4_0": "Ayaṁ kho, āvuso,",
  "an3:68.4.4_1": "hetu ayaṁ paccayo yena anuppanno vā doso uppajjati uppanno vā doso bhiyyobhāvāya vepullāya saṁvattatī’ti.",
  "an3:68.5.1_0": "‘Ko panāvuso,",
  "an3:68.5.1_1": "hetu ko paccayo yena anuppanno vā moho uppajjati uppanno vā moho bhiyyobhāvāya vepullāya saṁvattatī’ti?",
  "an3:68.5.2_0": "‘“Ayoniso manasikāro”tissa vacanīyaṁ. ",
  "an3:68.5.3_0": "Tassa ayoniso manasi karoto anuppanno vā moho uppajjati uppanno vā moho bhiyyobhāvāya vepullāya saṁvattati. ",
  "an3:68.5.4_0": "Ayaṁ kho, āvuso,",
  "an3:68.5.4_1": "hetu ayaṁ paccayo yena anuppanno vā moho uppajjati uppanno vā moho bhiyyobhāvāya vepullāya saṁvattatī’ti.",
  "an3:68.6.1_0": "‘Ko panāvuso,",
  "an3:68.6.1_1": "hetu ko paccayo yena anuppanno ceva rāgo nuppajjati uppanno ca rāgo pahīyatī’ti?",
  "an3:68.6.2_0": "‘“Asubhanimittan”tissa vacanīyaṁ. ",
  "an3:68.6.3_0": "Tassa asubhanimittaṁ yoniso manasi karoto anuppanno ceva rāgo nuppajjati uppanno ca rāgo pahīyati. ",
  "an3:68.6.4_0": "Ayaṁ kho, āvuso,",
  "an3:68.6.4_1": "hetu ayaṁ paccayo yena anuppanno ceva rāgo nuppajjati uppanno ca rāgo pahīyatī’ti.",
  "an3:68.7.1_0": "‘Ko panāvuso,",
  "an3:68.7.1_1": "hetu ko paccayo yena anuppanno ceva doso nuppajjati uppanno ca doso pahīyatī’ti?",
  "an3:68.7.2_0": "‘“Mettā cetovimuttī”tissa vacanīyaṁ. ",
  "an3:68.7.3_0": "Tassa mettaṁ cetovimuttiṁ yoniso manasi karoto anuppanno ceva doso nuppajjati uppanno ca doso pahīyati. ",
  "an3:68.7.4_0": "Ayaṁ kho, āvuso,",
  "an3:68.7.4_1": "hetu ayaṁ paccayo yena anuppanno ceva doso nuppajjati uppanno ca doso pahīyatī’ti.",
  "an3:68.8.1_0": "‘Ko panāvuso,",
  "an3:68.8.1_1": "hetu ko paccayo yena anuppanno ceva moho nuppajjati uppanno ca moho pahīyatī’ti?",
  "an3:68.8.2_0": "‘“Yonisomanasikāro”tissa vacanīyaṁ. ",
  "an3:68.8.3_0": "Tassa yoniso manasi karoto anuppanno ceva moho nuppajjati uppanno ca moho pahīyati. ",
  "an3:68.8.4_0": "Ayaṁ kho, āvuso,",
  "an3:68.8.4_1": "hetu ayaṁ paccayo yena anuppanno vā moho nuppajjati uppanno ca moho pahīyatī’”ti.",
  "an3:68.8.5_0": "Aṭṭhamaṁ. ",
  "an3:69.0.1_0": "Aṅguttara Nikāya 3 ",
  "an3:69.0.2_0": "7. Mahāvagga ",
  "an3:69.0.3_0": "69. Akusalamūlasutta ",
  "an3:69.1.1_0": "“Tīṇimāni, bhikkhave, akusalamūlāni. ",
  "an3:69.1.2_0": "Katamāni tīṇi? ",
  "an3:69.1.3_0": "Lobho akusalamūlaṁ, doso akusalamūlaṁ, moho akusalamūlaṁ. ",
  "an3:69.2.1_0": "Yadapi, bhikkhave, lobho tadapi akusalamūlaṁ; ",
  "an3:69.2.2_0": "yadapi luddho abhisaṅkharoti kāyena vācāya manasā tadapi akusalaṁ; ",
  "an3:69.2.3_0": "yadapi luddho lobhena abhibhūto pariyādinnacitto parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi tadapi akusalaṁ. ",
  "an3:69.2.4_0": "Itissame lobhajā lobhanidānā lobhasamudayā lobhapaccayā aneke pāpakā akusalā dhammā sambhavanti. ",
  "an3:69.3.1_0": "Yadapi, bhikkhave, doso tadapi akusalamūlaṁ; ",
  "an3:69.3.2_0": "yadapi duṭṭho abhisaṅkharoti kāyena vācāya manasā tadapi akusalaṁ; ",
  "an3:69.3.3_0": "yadapi duṭṭho dosena abhibhūto pariyādinnacitto parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi tadapi akusalaṁ. ",
  "an3:69.3.4_0": "Itissame dosajā dosanidānā dosasamudayā dosapaccayā aneke pāpakā akusalā dhammā sambhavanti. ",
  "an3:69.4.1_0": "Yadapi, bhikkhave, moho tadapi akusalamūlaṁ; ",
  "an3:69.4.2_0": "yadapi mūḷho abhisaṅkharoti kāyena vācāya manasā tadapi akusalaṁ; ",
  "an3:69.4.3_0": "yadapi mūḷho mohena abhibhūto pariyādinnacitto parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi tadapi akusalaṁ. ",
  "an3:69.4.4_0": "Itissame mohajā mohanidānā mohasamudayā mohapaccayā aneke pāpakā akusalā dhammā sambhavanti. ",
  "an3:69.4.5_0": "Evarūpo cāyaṁ, bhikkhave,",
  "an3:69.4.5_1": "puggalo vuccati akālavādītipi, abhūtavādītipi, anatthavādītipi, adhammavādītipi, avinayavādītipi.",
  "an3:69.5.1_0": "Kasmā cāyaṁ, bhikkhave,",
  "an3:69.5.1_1": "evarūpo puggalo vuccati akālavādītipi, abhūtavādītipi, anatthavādītipi, adhammavādītipi, avinayavādītipi?",
  "an3:69.5.2_0": "Tathāhāyaṁ, bhikkhave,",
  "an3:69.5.2_1": "puggalo parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi.",
  "an3:69.5.3_0": "Bhūtena kho pana vuccamāno avajānāti, no paṭijānāti; ",
  "an3:69.5.4_0": "abhūtena vuccamāno na ātappaṁ karoti,",
  "an3:69.5.4_1": "tassa nibbeṭhanāya itipetaṁ atacchaṁ itipetaṁ abhūtanti.",
  "an3:69.5.5_0": "Tasmā evarūpo puggalo vuccati akālavādītipi, abhūtavādītipi, anatthavādītipi, adhammavādītipi, avinayavādītipi. ",
  "an3:69.6.1_0": "Evarūpo, bhikkhave,",
  "an3:69.6.1_1": "puggalo lobhajehi pāpakehi akusalehi dhammehi abhibhūto pariyādinnacitto diṭṭhe ceva dhamme dukkhaṁ viharati,",
  "an3:69.6.1_2": "savighātaṁ saupāyāsaṁ sapariḷāhaṁ.",
  "an3:69.6.2_0": "Kāyassa ca bhedā paraṁ maraṇā duggati pāṭikaṅkhā. ",
  "an3:69.7.1_0": "Dosajehi …pe… ",
  "an3:69.7.2_0": "mohajehi pāpakehi akusalehi dhammehi abhibhūto pariyādinnacitto diṭṭhe ceva dhamme dukkhaṁ viharati,",
  "an3:69.7.2_1": "savighātaṁ saupāyāsaṁ sapariḷāhaṁ.",
  "an3:69.7.3_0": "Kāyassa ca bhedā paraṁ maraṇā duggati pāṭikaṅkhā. ",
  "an3:69.7.4_0": "Seyyathāpi, bhikkhave,",
  "an3:69.7.4_1": "sālo vā dhavo vā phandano vā tīhi māluvālatāhi uddhasto pariyonaddho anayaṁ āpajjati, byasanaṁ āpajjati, anayabyasanaṁ āpajjati;",
  "an3:69.7.5_0": "evamevaṁ kho, bhikkhave,",
  "an3:69.7.5_1": "evarūpo puggalo lobhajehi pāpakehi akusalehi dhammehi abhibhūto pariyādinnacitto diṭṭhe ceva dhamme dukkhaṁ viharati,",
  "an3:69.7.5_2": "savighātaṁ saupāyāsaṁ sapariḷāhaṁ.",
  "an3:69.7.6_0": "Kāyassa ca bhedā paraṁ maraṇā duggati pāṭikaṅkhā. ",
  "an3:69.8.1_0": "Dosajehi …pe… ",
  "an3:69.8.2_0": "mohajehi pāpakehi akusalehi dhammehi abhibhūto pariyādinnacitto diṭṭhe ceva dhamme dukkhaṁ viharati savighātaṁ saupāyāsaṁ sapariḷāhaṁ. ",
  "an3:69.8.3_0": "Kāyassa ca bhedā paraṁ maraṇā duggati pāṭikaṅkhā. ",
  "an3:69.8.4_0": "Imāni kho, bhikkhave, tīṇi akusalamūlānīti. ",
  "an3:69.9.1_0": "Tīṇimāni, bhikkhave, kusalamūlāni. ",
  "an3:69.9.2_0": "Katamāni tīṇi? ",
  "an3:69.9.3_0": "Alobho kusalamūlaṁ, adoso kusalamūlaṁ, amoho kusalamūlaṁ. ",
  "an3:69.10.1_0": "Yadapi, bhikkhave, alobho tadapi kusalamūlaṁ; ",
  "an3:69.10.2_0": "yadapi aluddho abhisaṅkharoti kāyena vācāya manasā tadapi kusalaṁ; ",
  "an3:69.10.3_0": "yadapi aluddho lobhena anabhibhūto apariyādinnacitto na parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi tadapi kusalaṁ. ",
  "an3:69.10.4_0": "Itissame alobhajā alobhanidānā alobhasamudayā alobhapaccayā aneke kusalā dhammā sambhavanti. ",
  "an3:69.11.1_0": "Yadapi, bhikkhave, adoso tadapi kusalamūlaṁ; ",
  "an3:69.11.2_0": "yadapi aduṭṭho abhisaṅkharoti kāyena vācāya manasā tadapi kusalaṁ; ",
  "an3:69.11.3_0": "yadapi aduṭṭho dosena anabhibhūto apariyādinnacitto na parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi tadapi kusalaṁ. ",
  "an3:69.11.4_0": "Itissame adosajā adosanidānā adosasamudayā adosapaccayā aneke kusalā dhammā sambhavanti. ",
  "an3:69.12.1_0": "Yadapi, bhikkhave, amoho tadapi kusalamūlaṁ; ",
  "an3:69.12.2_0": "yadapi amūḷho abhisaṅkharoti kāyena vācāya manasā tadapi kusalaṁ; ",
  "an3:69.12.3_0": "yadapi amūḷho mohena anabhibhūto apariyādinnacitto na parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi tadapi kusalaṁ. ",
  "an3:69.12.4_0": "Itissame amohajā amohanidānā amohasamudayā amohapaccayā aneke kusalā dhammā sambhavanti. ",
  "an3:69.12.5_0": "Evarūpo cāyaṁ, bhikkhave,",
  "an3:69.12.5_1": "puggalo vuccati kālavādītipi, bhūtavādītipi, atthavādītipi, dhammavādītipi, vinayavādītipi.",
  "an3:69.13.1_0": "Kasmā cāyaṁ, bhikkhave,",
  "an3:69.13.1_1": "evarūpo puggalo vuccati kālavādītipi, bhūtavādītipi, atthavādītipi, dhammavādītipi, vinayavādītipi?",
  "an3:69.13.2_0": "Tathāhāyaṁ, bhikkhave,",
  "an3:69.13.2_1": "puggalo na parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi.",
  "an3:69.13.3_0": "Bhūtena kho pana vuccamāno paṭijānāti no avajānāti; ",
  "an3:69.13.4_0": "abhūtena vuccamāno ātappaṁ karoti tassa nibbeṭhanāya: ",
  "an3:69.13.5_0": "‘itipetaṁ atacchaṁ, itipetaṁ abhūtan’ti. ",
  "an3:69.13.6_0": "Tasmā evarūpo puggalo vuccati kālavādītipi, atthavādītipi, dhammavādītipi, vinayavādītipi. ",
  "an3:69.14.1_0": "Evarūpassa, bhikkhave,",
  "an3:69.14.1_1": "puggalassa lobhajā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an3:69.14.2_0": "Diṭṭheva dhamme sukhaṁ viharati avighātaṁ anupāyāsaṁ apariḷāhaṁ. ",
  "an3:69.14.3_0": "Diṭṭheva dhamme parinibbāyati. ",
  "an3:69.15.1_0": "Dosajā …pe… ",
  "an3:69.15.2_0": "parinibbāyati. ",
  "an3:69.15.3_0": "Mohajā …pe… ",
  "an3:69.15.4_0": "parinibbāyati. ",
  "an3:69.15.5_0": "Seyyathāpi bhikkhave,",
  "an3:69.15.5_1": "sālo vā dhavo vā phandano vā tīhi māluvālatāhi uddhasto pariyonaddho.",
  "an3:69.15.6_0": "Atha puriso āgaccheyya kudālapiṭakaṁ ādāya. ",
  "an3:69.15.7_0": "So taṁ māluvālataṁ mūle chindeyya, mūle chetvā palikhaṇeyya,",
  "an3:69.15.7_1": "palikhaṇitvā mūlāni uddhareyya, antamaso usīranāḷimattānipi.",
  "an3:69.15.8_0": "So taṁ māluvālataṁ khaṇḍākhaṇḍikaṁ chindeyya,",
  "an3:69.15.8_1": "khaṇḍākhaṇḍikaṁ chetvā phāleyya,",
  "an3:69.15.8_2": "phāletvā sakalikaṁ sakalikaṁ kareyya,",
  "an3:69.15.8_3": "sakalikaṁ sakalikaṁ karitvā vātātape visoseyya,",
  "an3:69.15.8_4": "vātātape visosetvā agginā ḍaheyya,",
  "an3:69.15.8_5": "agginā ḍahitvā masiṁ kareyya,",
  "an3:69.15.8_6": "masiṁ karitvā mahāvāte vā ophuṇeyya nadiyā vā sīghasotāya pavāheyya.",
  "an3:69.15.9_0": "Evamassa tā, bhikkhave,",
  "an3:69.15.9_1": "māluvālatā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an3:69.15.10_0": "Evamevaṁ kho, bhikkhave,",
  "an3:69.15.10_1": "evarūpassa puggalassa lobhajā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an3:69.15.11_0": "Diṭṭheva dhamme sukhaṁ viharati avighātaṁ anupāyāsaṁ apariḷāhaṁ. ",
  "an3:69.15.12_0": "Diṭṭheva dhamme parinibbāyati. ",
  "an3:69.16.1_0": "Dosajā …pe… ",
  "an3:69.16.2_0": "mohajā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā. ",
  "an3:69.16.3_0": "Diṭṭheva dhamme sukhaṁ viharati avighātaṁ anupāyāsaṁ apariḷāhaṁ. ",
  "an3:69.16.4_0": "Diṭṭheva dhamme parinibbāyati. ",
  "an3:69.16.5_0": "Imāni kho, bhikkhave, tīṇi kusalamūlānī”ti. ",
  "an3:69.16.6_0": "Navamaṁ. ",
  "an3:70.0.1_0": "Aṅguttara Nikāya 3 ",
  "an3:70.0.2_0": "7. Mahāvagga ",
  "an3:70.0.3_0": "70. Uposathasutta ",
  "an3:70.1.1_0": "Evaṁ me sutaṁ—",
  "an3:70.1.2_0": " ekaṁ samayaṁ bhagavā sāvatthiyaṁ viharati pubbārāme migāramātupāsāde. ",
  "an3:70.1.3_0": "Atha kho visākhā migāramātā tadahuposathe yena bhagavā tenupasaṅkami;",
  "an3:70.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:70.1.3_2": "Ekamantaṁ nisinnaṁ kho visākhaṁ migāramātaraṁ bhagavā etadavoca:",
  "an3:70.1.4_0": "“handa kuto nu tvaṁ, visākhe, āgacchasi divā divassā”ti? ",
  "an3:70.1.5_0": "“Uposathāhaṁ, bhante, ajja upavasāmī”ti. ",
  "an3:70.2.1_0": "“Tayo khome, visākhe, uposathā. ",
  "an3:70.2.2_0": "Katame tayo? ",
  "an3:70.2.3_0": "Gopālakuposatho, nigaṇṭhuposatho, ariyuposatho. ",
  "an3:70.2.4_0": "Kathañca, visākhe, gopālakuposatho hoti? ",
  "an3:70.2.5_0": "Seyyathāpi, visākhe,",
  "an3:70.2.5_1": "gopālako sāyanhasamaye sāmikānaṁ gāvo niyyātetvā iti paṭisañcikkhati:",
  "an3:70.2.6_0": "‘ajja kho gāvo amukasmiñca amukasmiñca padese cariṁsu,",
  "an3:70.2.6_1": "amukasmiñca amukasmiñca padese pānīyāni piviṁsu;",
  "an3:70.2.7_0": "sve dāni gāvo amukasmiñca amukasmiñca padese carissanti,",
  "an3:70.2.7_1": "amukasmiñca amukasmiñca padese pānīyāni pivissantī’ti;",
  "an3:70.2.8_0": "evamevaṁ kho, visākhe,",
  "an3:70.2.8_1": "idhekacco uposathiko iti paṭisañcikkhati:",
  "an3:70.2.9_0": "‘ahaṁ khvajja idañcidañca khādanīyaṁ khādiṁ,",
  "an3:70.2.9_1": "idañcidañca bhojanīyaṁ bhuñjiṁ;",
  "an3:70.2.10_0": "sve dānāhaṁ idañcidañca khādanīyaṁ khādissāmi,",
  "an3:70.2.10_1": "idañcidañca bhojanīyaṁ bhuñjissāmī’ti.",
  "an3:70.2.11_0": "So tena abhijjhāsahagatena cetasā divasaṁ atināmeti. ",
  "an3:70.2.12_0": "Evaṁ kho, visākhe, gopālakuposatho hoti. ",
  "an3:70.2.13_0": "Evaṁ upavuttho kho, visākhe,",
  "an3:70.2.13_1": "gopālakuposatho na mahapphalo hoti na mahānisaṁso na mahājutiko na mahāvipphāro.",
  "an3:70.3.1_0": "Kathañca, visākhe, nigaṇṭhuposatho hoti? ",
  "an3:70.3.2_0": "Atthi, visākhe, nigaṇṭhā nāma samaṇajātikā. ",
  "an3:70.3.3_0": "Te sāvakaṁ evaṁ samādapenti: ",
  "an3:70.3.4_0": "‘ehi tvaṁ, ambho purisa,",
  "an3:70.3.4_1": "ye puratthimāya disāya pāṇā paraṁ yojanasataṁ tesu daṇḍaṁ nikkhipāhi;",
  "an3:70.3.5_0": "ye pacchimāya disāya pāṇā paraṁ yojanasataṁ tesu daṇḍaṁ nikkhipāhi; ",
  "an3:70.3.6_0": "ye uttarāya disāya pāṇā paraṁ yojanasataṁ tesu daṇḍaṁ nikkhipāhi; ",
  "an3:70.3.7_0": "ye dakkhiṇāya disāya pāṇā paraṁ yojanasataṁ tesu daṇḍaṁ nikkhipāhī’ti. ",
  "an3:70.3.8_0": "Iti ekaccānaṁ pāṇānaṁ anuddayāya anukampāya samādapenti,",
  "an3:70.3.8_1": "ekaccānaṁ pāṇānaṁ nānuddayāya nānukampāya samādapenti.",
  "an3:70.3.9_0": "Te tadahuposathe sāvakaṁ evaṁ samādapenti: ",
  "an3:70.3.10_0": "‘ehi tvaṁ, ambho purisa,",
  "an3:70.3.10_1": "sabbacelāni nikkhipitvā evaṁ vadehi—",
  "an3:70.3.11_0": "nāhaṁ kvacani kassaci kiñcanatasmiṁ,",
  "an3:70.3.11_1": "na ca mama kvacani katthaci kiñcanatatthī’ti.",
  "an3:70.3.12_0": "Jānanti kho panassa mātāpitaro: ",
  "an3:70.3.13_0": "‘ayaṁ amhākaṁ putto’ti; ",
  "an3:70.3.14_0": "sopi jānāti: ",
  "an3:70.3.15_0": "‘ime mayhaṁ mātāpitaro’ti. ",
  "an3:70.3.16_0": "Jānāti kho panassa puttadāro: ",
  "an3:70.3.17_0": "‘ayaṁ mayhaṁ bhattā’ti; ",
  "an3:70.3.18_0": "sopi jānāti: ",
  "an3:70.3.19_0": "‘ayaṁ mayhaṁ puttadāro’ti. ",
  "an3:70.3.20_0": "Jānanti kho panassa dāsakammakaraporisā: ",
  "an3:70.3.21_0": "‘ayaṁ amhākaṁ ayyo’ti; ",
  "an3:70.3.22_0": "sopi jānāti: ",
  "an3:70.3.23_0": "‘ime mayhaṁ dāsakammakaraporisā’ti. ",
  "an3:70.3.24_0": "Iti yasmiṁ samaye sacce samādapetabbā musāvāde tasmiṁ samaye samādapenti. ",
  "an3:70.3.25_0": "Idaṁ tassa musāvādasmiṁ vadāmi. ",
  "an3:70.3.26_0": "So tassā rattiyā accayena bhoge adinnaṁyeva paribhuñjati. ",
  "an3:70.3.27_0": "Idaṁ tassa adinnādānasmiṁ vadāmi. ",
  "an3:70.3.28_0": "Evaṁ kho, visākhe, nigaṇṭhuposatho hoti. ",
  "an3:70.3.29_0": "Evaṁ upavuttho kho, visākhe,",
  "an3:70.3.29_1": "nigaṇṭhuposatho na mahapphalo hoti na mahānisaṁso na mahājutiko na mahāvipphāro.",
  "an3:70.4.1_0": "Kathañca, visākhe, ariyuposatho hoti? ",
  "an3:70.4.2_0": "Upakkiliṭṭhassa, visākhe,",
  "an3:70.4.2_1": "cittassa upakkamena pariyodapanā hoti.",
  "an3:70.4.3_0": "Kathañca, visākhe,",
  "an3:70.4.3_1": "upakkiliṭṭhassa cittassa upakkamena pariyodapanā hoti?",
  "an3:70.4.4_0": "Idha, visākhe, ariyasāvako tathāgataṁ anussarati: ",
  "an3:70.4.5_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti. ",
  "an3:70.4.6_0": "Tassa tathāgataṁ anussarato cittaṁ pasīdati, pāmojjaṁ uppajjati,",
  "an3:70.4.6_1": "ye cittassa upakkilesā te pahīyanti, seyyathāpi, visākhe,",
  "an3:70.4.6_2": "upakkiliṭṭhassa sīsassa upakkamena pariyodapanā hoti.",
  "an3:70.5.1_0": "Kathañca, visākhe,",
  "an3:70.5.1_1": "upakkiliṭṭhassa sīsassa upakkamena pariyodapanā hoti?",
  "an3:70.5.2_0": "Kakkañca paṭicca mattikañca paṭicca udakañca paṭicca purisassa ca tajjaṁ vāyāmaṁ paṭicca, evaṁ kho, visākhe,",
  "an3:70.5.2_1": "upakkiliṭṭhassa sīsassa upakkamena pariyodapanā hoti.",
  "an3:70.5.3_0": "Evamevaṁ kho, visākhe,",
  "an3:70.5.3_1": "upakkiliṭṭhassa cittassa upakkamena pariyodapanā hoti.",
  "an3:70.6.1_0": "Kathañca, visākhe,",
  "an3:70.6.1_1": "upakkiliṭṭhassa cittassa upakkamena pariyodapanā hoti?",
  "an3:70.6.2_0": "Idha, visākhe, ariyasāvako tathāgataṁ anussarati: ",
  "an3:70.6.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti. ",
  "an3:70.6.4_0": "Tassa tathāgataṁ anussarato cittaṁ pasīdati, pāmojjaṁ uppajjati,",
  "an3:70.6.4_1": "ye cittassa upakkilesā te pahīyanti.",
  "an3:70.6.5_0": "Ayaṁ vuccati, visākhe: ",
  "an3:70.6.6_0": "‘ariyasāvako brahmuposathaṁ upavasati, brahmunā saddhiṁ saṁvasati,",
  "an3:70.6.6_1": "brahmañcassa ārabbha cittaṁ pasīdati, pāmojjaṁ uppajjati,",
  "an3:70.6.6_2": "ye cittassa upakkilesā te pahīyanti’.",
  "an3:70.6.7_0": "Evaṁ kho, visākhe,",
  "an3:70.6.7_1": "upakkiliṭṭhassa cittassa upakkamena pariyodapanā hoti. .1",
  "an3:70.7.1_0": "Upakkiliṭṭhassa, visākhe,",
  "an3:70.7.1_1": "cittassa upakkamena pariyodapanā hoti.",
  "an3:70.7.2_0": "Kathañca, visākhe,",
  "an3:70.7.2_1": "upakkiliṭṭhassa cittassa upakkamena pariyodapanā hoti?",
  "an3:70.7.3_0": "Idha, visākhe, ariyasāvako dhammaṁ anussarati: ",
  "an3:70.7.4_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti. ",
  "an3:70.7.5_0": "Tassa dhammaṁ anussarato cittaṁ pasīdati, pāmojjaṁ uppajjati,",
  "an3:70.7.5_1": "ye cittassa upakkilesā te pahīyanti, seyyathāpi, visākhe,",
  "an3:70.7.5_2": "upakkiliṭṭhassa kāyassa upakkamena pariyodapanā hoti.",
  "an3:70.8.1_0": "Kathañca, visākhe,",
  "an3:70.8.1_1": "upakkiliṭṭhassa kāyassa upakkamena pariyodapanā hoti?",
  "an3:70.8.2_0": "Sottiñca paṭicca, cuṇṇañca paṭicca, udakañca paṭicca,",
  "an3:70.8.2_1": "purisassa ca tajjaṁ vāyāmaṁ paṭicca.",
  "an3:70.8.3_0": "Evaṁ kho, visākhe,",
  "an3:70.8.3_1": "upakkiliṭṭhassa kāyassa upakkamena pariyodapanā hoti.",
  "an3:70.8.4_0": "Evamevaṁ kho, visākhe,",
  "an3:70.8.4_1": "upakkiliṭṭhassa cittassa upakkamena pariyodapanā hoti.",
  "an3:70.9.1_0": "Kathañca, visākhe,",
  "an3:70.9.1_1": "upakkiliṭṭhassa cittassa upakkamena pariyodapanā hoti?",
  "an3:70.9.2_0": "Idha, visākhe, ariyasāvako dhammaṁ anussarati: ",
  "an3:70.9.3_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti. ",
  "an3:70.9.4_0": "Tassa dhammaṁ anussarato cittaṁ pasīdati, pāmojjaṁ uppajjati,",
  "an3:70.9.4_1": "ye cittassa upakkilesā te pahīyanti.",
  "an3:70.9.5_0": "Ayaṁ vuccati, visākhe,",
  "an3:70.9.5_1": "‘ariyasāvako dhammuposathaṁ upavasati, dhammena saddhiṁ saṁvasati,",
  "an3:70.9.5_2": "dhammañcassa ārabbha cittaṁ pasīdati, pāmojjaṁ uppajjati,",
  "an3:70.9.5_3": "ye cittassa upakkilesā te pahīyanti’.",
  "an3:70.9.6_0": "Evaṁ kho, visākhe,",
  "an3:70.9.6_1": "upakkiliṭṭhassa cittassa upakkamena pariyodapanā hoti. .2",
  "an3:70.10.1_0": "Upakkiliṭṭhassa, visākhe,",
  "an3:70.10.1_1": "cittassa upakkamena pariyodapanā hoti.",
  "an3:70.10.2_0": "Kathañca, visākhe,",
  "an3:70.10.2_1": "upakkiliṭṭhassa cittassa upakkamena pariyodapanā hoti?",
  "an3:70.10.3_0": "Idha, visākhe, ariyasāvako saṅghaṁ anussarati: ",
  "an3:70.10.4_0": "‘suppaṭipanno bhagavato sāvakasaṅgho,",
  "an3:70.10.4_1": "ujuppaṭipanno bhagavato sāvakasaṅgho,",
  "an3:70.10.4_2": "ñāyappaṭipanno bhagavato sāvakasaṅgho,",
  "an3:70.10.4_3": "sāmīcippaṭipanno bhagavato sāvakasaṅgho,",
  "an3:70.10.4_4": "yadidaṁ cattāri purisayugāni aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti.",
  "an3:70.10.5_0": "Tassa saṅghaṁ anussarato cittaṁ pasīdati, pāmojjaṁ uppajjati,",
  "an3:70.10.5_1": "ye cittassa upakkilesā te pahīyanti, seyyathāpi, visākhe,",
  "an3:70.10.5_2": "upakkiliṭṭhassa vatthassa upakkamena pariyodapanā hoti.",
  "an3:70.11.1_0": "Kathañca, visākhe,",
  "an3:70.11.1_1": "upakkiliṭṭhassa vatthassa upakkamena pariyodapanā hoti?",
  "an3:70.11.2_0": "Usmañca paṭicca, khārañca paṭicca, gomayañca paṭicca, udakañca paṭicca,",
  "an3:70.11.2_1": "purisassa ca tajjaṁ vāyāmaṁ paṭicca.",
  "an3:70.11.3_0": "Evaṁ kho, visākhe,",
  "an3:70.11.3_1": "upakkiliṭṭhassa vatthassa upakkamena pariyodapanā hoti.",
  "an3:70.11.4_0": "Evamevaṁ kho, visākhe,",
  "an3:70.11.4_1": "upakkiliṭṭhassa cittassa upakkamena pariyodapanā hoti.",
  "an3:70.12.1_0": "Kathañca, visākhe,",
  "an3:70.12.1_1": "upakkiliṭṭhassa cittassa upakkamena pariyodapanā hoti?",
  "an3:70.12.2_0": "Idha, visākhe, ariyasāvako saṅghaṁ anussarati: ",
  "an3:70.12.3_0": "‘suppaṭipanno bhagavato sāvakasaṅgho …pe… anuttaraṁ puññakkhettaṁ lokassā’ti. ",
  "an3:70.12.4_0": "Tassa saṅghaṁ anussarato cittaṁ pasīdati, pāmojjaṁ uppajjati,",
  "an3:70.12.4_1": "ye cittassa upakkilesā te pahīyanti.",
  "an3:70.12.5_0": "Ayaṁ vuccati, visākhe,",
  "an3:70.12.5_1": "‘ariyasāvako saṅghuposathaṁ upavasati, saṅghena saddhiṁ saṁvasati,",
  "an3:70.12.5_2": "saṅghañcassa ārabbha cittaṁ pasīdati, pāmojjaṁ uppajjati,",
  "an3:70.12.5_3": "ye cittassa upakkilesā te pahīyanti’.",
  "an3:70.12.6_0": "Evaṁ kho, visākhe,",
  "an3:70.12.6_1": "upakkiliṭṭhassa cittassa upakkamena pariyodapanā hoti. .3",
  "an3:70.13.1_0": "Upakkiliṭṭhassa, visākhe,",
  "an3:70.13.1_1": "cittassa upakkamena pariyodapanā hoti.",
  "an3:70.13.2_0": "Kathañca, visākhe,",
  "an3:70.13.2_1": "upakkiliṭṭhassa cittassa upakkamena pariyodapanā hoti?",
  "an3:70.13.3_0": "Idha, visākhe,",
  "an3:70.13.3_1": "ariyasāvako attano sīlāni anussarati akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni.",
  "an3:70.13.4_0": "Tassa sīlaṁ anussarato cittaṁ pasīdati, pāmojjaṁ uppajjati,",
  "an3:70.13.4_1": "ye cittassa upakkilesā te pahīyanti, seyyathāpi, visākhe,",
  "an3:70.13.4_2": "upakkiliṭṭhassa ādāsassa upakkamena pariyodapanā hoti.",
  "an3:70.14.1_0": "Kathañca, visākhe,",
  "an3:70.14.1_1": "upakkiliṭṭhassa ādāsassa upakkamena pariyodapanā hoti?",
  "an3:70.14.2_0": "Telañca paṭicca, chārikañca paṭicca, vālaṇḍupakañca paṭicca,",
  "an3:70.14.2_1": "purisassa ca tajjaṁ vāyāmaṁ paṭicca.",
  "an3:70.14.3_0": "Evaṁ kho, visākhe,",
  "an3:70.14.3_1": "upakkiliṭṭhassa ādāsassa upakkamena pariyodapanā hoti.",
  "an3:70.14.4_0": "Evamevaṁ kho, visākhe,",
  "an3:70.14.4_1": "upakkiliṭṭhassa cittassa upakkamena pariyodapanā hoti.",
  "an3:70.15.1_0": "Kathañca, visākhe,",
  "an3:70.15.1_1": "upakkiliṭṭhassa cittassa upakkamena pariyodapanā hoti?",
  "an3:70.15.2_0": "Idha, visākhe,",
  "an3:70.15.2_1": "ariyasāvako attano sīlāni anussarati akhaṇḍāni …pe… samādhisaṁvattanikāni.",
  "an3:70.15.3_0": "Tassa sīlaṁ anussarato cittaṁ pasīdati, pāmojjaṁ uppajjati,",
  "an3:70.15.3_1": "ye cittassa upakkilesā te pahīyanti.",
  "an3:70.15.4_0": "Ayaṁ vuccati, visākhe,",
  "an3:70.15.4_1": "‘ariyasāvako sīluposathaṁ upavasati, sīlena saddhiṁ saṁvasati,",
  "an3:70.15.4_2": "sīlañcassa ārabbha cittaṁ pasīdati, pāmojjaṁ uppajjati,",
  "an3:70.15.4_3": "ye cittassa upakkilesā te pahīyanti’.",
  "an3:70.15.5_0": "Evaṁ kho, visākhe,",
  "an3:70.15.5_1": "upakkiliṭṭhassa cittassa upakkamena pariyodapanā hoti. .4",
  "an3:70.16.1_0": "Upakkiliṭṭhassa, visākhe,",
  "an3:70.16.1_1": "cittassa upakkamena pariyodapanā hoti.",
  "an3:70.16.2_0": "Kathañca, visākhe,",
  "an3:70.16.2_1": "upakkiliṭṭhassa cittassa upakkamena pariyodapanā hoti?",
  "an3:70.16.3_0": "Idha, visākhe, ariyasāvako devatā anussarati: ",
  "an3:70.16.4_0": "‘santi devā cātumahārājikā, santi devā tāvatiṁsā, santi devā yāmā, santi devā tusitā, santi devā nimmānaratino,",
  "an3:70.16.4_1": "santi devā paranimmitavasavattino, santi devā brahmakāyikā, santi devā tatuttari.",
  "an3:70.16.5_0": "Yathārūpāya saddhāya samannāgatā tā devatā ito cutā tatthupapannā,",
  "an3:70.16.5_1": "mayhampi tathārūpā saddhā saṁvijjati.",
  "an3:70.16.6_0": "Yathārūpena sīlena samannāgatā tā devatā ito cutā tatthupapannā,",
  "an3:70.16.6_1": "mayhampi tathārūpaṁ sīlaṁ saṁvijjati.",
  "an3:70.16.7_0": "Yathārūpena sutena samannāgatā tā devatā ito cutā tatthupapannā,",
  "an3:70.16.7_1": "mayhampi tathārūpaṁ sutaṁ saṁvijjati.",
  "an3:70.16.8_0": "Yathārūpena cāgena samannāgatā tā devatā ito cutā tatthupapannā,",
  "an3:70.16.8_1": "mayhampi tathārūpo cāgo saṁvijjati.",
  "an3:70.16.9_0": "Yathārūpāya paññāya samannāgatā tā devatā ito cutā tatthupapannā,",
  "an3:70.16.9_1": "mayhampi tathārūpā paññā saṁvijjatī’ti.",
  "an3:70.16.10_0": "Tassa attano ca tāsañca devatānaṁ saddhañca sīlañca sutañca cāgañca paññañca anussarato cittaṁ pasīdati, pāmojjaṁ uppajjati,",
  "an3:70.16.10_1": "ye cittassa upakkilesā te pahīyanti, seyyathāpi, visākhe,",
  "an3:70.16.10_2": "upakkiliṭṭhassa jātarūpassa upakkamena pariyodapanā hoti.",
  "an3:70.17.1_0": "Kathañca, visākhe,",
  "an3:70.17.1_1": "upakkiliṭṭhassa jātarūpassa upakkamena pariyodapanā hoti?",
  "an3:70.17.2_0": "Ukkañca paṭicca, loṇañca paṭicca, gerukañca paṭicca, nāḷikasaṇḍāsañca paṭicca,",
  "an3:70.17.2_1": "purisassa ca tajjaṁ vāyāmaṁ paṭicca.",
  "an3:70.17.3_0": "Evaṁ kho, visākhe,",
  "an3:70.17.3_1": "upakkiliṭṭhassa jātarūpassa upakkamena pariyodapanā hoti.",
  "an3:70.17.4_0": "Evamevaṁ kho, visākhe,",
  "an3:70.17.4_1": "upakkiliṭṭhassa cittassa upakkamena pariyodapanā hoti.",
  "an3:70.18.1_0": "Kathañca, visākhe,",
  "an3:70.18.1_1": "upakkiliṭṭhassa cittassa upakkamena pariyodapanā hoti?",
  "an3:70.18.2_0": "Idha, visākhe, ariyasāvako devatā anussarati: ",
  "an3:70.18.3_0": "‘santi devā cātumahārājikā,",
  "an3:70.18.3_1": "santi devā tāvatiṁsā …pe… santi devā tatuttari.",
  "an3:70.18.4_0": "Yathārūpāya saddhāya samannāgatā tā devatā ito cutā tatthupapannā,",
  "an3:70.18.4_1": "mayhampi tathārūpā saddhā saṁvijjati.",
  "an3:70.18.5_0": "Yathārūpena sīlena … ",
  "an3:70.18.6_0": "sutena … ",
  "an3:70.18.7_0": "cāgena … ",
  "an3:70.18.8_0": "paññāya samannāgatā tā devatā ito cutā tatthupapannā,",
  "an3:70.18.8_1": "mayhampi tathārūpā paññā saṁvijjatī’ti.",
  "an3:70.18.9_0": "Tassa attano ca tāsañca devatānaṁ saddhañca sīlañca sutañca cāgañca paññañca anussarato cittaṁ pasīdati, pāmojjaṁ uppajjati,",
  "an3:70.18.9_1": "ye cittassa upakkilesā te pahīyanti.",
  "an3:70.18.10_0": "Ayaṁ vuccati, visākhe,",
  "an3:70.18.10_1": "‘ariyasāvako devatuposathaṁ upavasati, devatāhi saddhiṁ saṁvasati,",
  "an3:70.18.10_2": "devatā ārabbha cittaṁ pasīdati, pāmojjaṁ uppajjati,",
  "an3:70.18.10_3": "ye cittassa upakkilesā te pahīyanti’.",
  "an3:70.18.11_0": "Evaṁ kho, visākhe,",
  "an3:70.18.11_1": "upakkiliṭṭhassa cittassa upakkamena pariyodapanā hoti. .5",
  "an3:70.19.1_0": "Sa kho so, visākhe,",
  "an3:70.19.1_1": "ariyasāvako iti paṭisañcikkhati:",
  "an3:70.19.2_0": "‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā sabbapāṇabhūtahitānukampī viharanti; ",
  "an3:70.19.3_0": "ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno sabbapāṇabhūtahitānukampī viharāmi. ",
  "an3:70.19.4_0": "Imināpi aṅgena arahataṁ anukaromi,",
  "an3:70.19.4_1": "uposatho ca me upavuttho bhavissati.",
  "an3:70.20.1_0": "Yāvajīvaṁ arahanto adinnādānaṁ pahāya adinnādānā paṭiviratā dinnādāyī dinnapāṭikaṅkhī,",
  "an3:70.20.1_1": "athenena sucibhūtena attanā viharanti;",
  "an3:70.20.2_0": "ahampajja imañca rattiṁ imañca divasaṁ adinnādānaṁ pahāya adinnādānā paṭivirato dinnādāyī dinnapāṭikaṅkhī,",
  "an3:70.20.2_1": "athenena sucibhūtena attanā viharāmi.",
  "an3:70.20.3_0": "Imināpi aṅgena arahataṁ anukaromi,",
  "an3:70.20.3_1": "uposatho ca me upavuttho bhavissati.",
  "an3:70.21.1_0": "Yāvajīvaṁ arahanto abrahmacariyaṁ pahāya brahmacārī ārācārī viratā methunā gāmadhammā; ",
  "an3:70.21.2_0": "ahampajja imañca rattiṁ imañca divasaṁ abrahmacariyaṁ pahāya brahmacārī ārācārī virato methunā gāmadhammā. ",
  "an3:70.21.3_0": "Imināpi aṅgena arahataṁ anukaromi,",
  "an3:70.21.3_1": "uposatho ca me upavuttho bhavissati.",
  "an3:70.22.1_0": "Yāvajīvaṁ arahanto musāvādaṁ pahāya musāvādā paṭiviratā saccavādī saccasandhā thetā paccayikā avisaṁvādakā lokassa; ",
  "an3:70.22.2_0": "ahampajja imañca rattiṁ imañca divasaṁ musāvādaṁ pahāya musāvādā paṭivirato saccavādī saccasandho theto paccayiko avisaṁvādako lokassa. ",
  "an3:70.22.3_0": "Imināpi aṅgena arahataṁ anukaromi,",
  "an3:70.22.3_1": "uposatho ca me upavuttho bhavissati.",
  "an3:70.23.1_0": "Yāvajīvaṁ arahanto surāmerayamajjapamādaṭṭhānaṁ pahāya surāmerayamajjapamādaṭṭhānā paṭiviratā; ",
  "an3:70.23.2_0": "ahampajja imañca rattiṁ imañca divasaṁ surāmerayamajjapamādaṭṭhānaṁ pahāya surāmerayamajjapamādaṭṭhānā paṭivirato. ",
  "an3:70.23.3_0": "Imināpi aṅgena arahataṁ anukaromi,",
  "an3:70.23.3_1": "uposatho ca me upavuttho bhavissati.",
  "an3:70.24.1_0": "Yāvajīvaṁ arahanto ekabhattikā rattūparatā viratā vikālabhojanā; ",
  "an3:70.24.2_0": "ahampajja imañca rattiṁ imañca divasaṁ ekabhattiko rattūparato virato vikālabhojanā. ",
  "an3:70.24.3_0": "Imināpi aṅgena arahataṁ anukaromi,",
  "an3:70.24.3_1": "uposatho ca me upavuttho bhavissati.",
  "an3:70.25.1_0": "Yāvajīvaṁ arahanto naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭiviratā; ",
  "an3:70.25.2_0": "ahampajja imañca rattiṁ imañca divasaṁ naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭivirato. ",
  "an3:70.25.3_0": "Imināpi aṅgena arahataṁ anukaromi,",
  "an3:70.25.3_1": "uposatho ca me upavuttho bhavissati.",
  "an3:70.26.1_0": "Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti mañcake vā tiṇasanthārake vā; ",
  "an3:70.26.2_0": "ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi mañcake vā tiṇasanthārake vā. ",
  "an3:70.26.3_0": "Imināpi aṅgena arahataṁ anukaromi,",
  "an3:70.26.3_1": "uposatho ca me upavuttho bhavissatī’ti.",
  "an3:70.27.1_0": "Evaṁ kho, visākhe, ariyuposatho hoti. ",
  "an3:70.27.2_0": "Evaṁ upavuttho kho, visākhe,",
  "an3:70.27.2_1": "ariyuposatho mahapphalo hoti mahānisaṁso mahājutiko mahāvipphāro.",
  "an3:70.28.1_0": "Kīvamahapphalo hoti kīvamahānisaṁso kīvamahājutiko kīvamahāvipphāro? ",
  "an3:70.28.2_0": "Seyyathāpi, visākhe,",
  "an3:70.28.2_1": "yo imesaṁ soḷasannaṁ mahājanapadānaṁ pahūtarattaratanānaṁ issariyādhipaccaṁ rajjaṁ kāreyya, seyyathidaṁ—",
  "an3:70.28.3_0": "aṅgānaṁ, magadhānaṁ, kāsīnaṁ, kosalānaṁ, vajjīnaṁ, mallānaṁ, cetīnaṁ, vaṅgānaṁ, kurūnaṁ, pañcālānaṁ, macchānaṁ, sūrasenānaṁ, assakānaṁ, avantīnaṁ, gandhārānaṁ, kambojānaṁ,",
  "an3:70.28.3_1": "aṭṭhaṅgasamannāgatassa uposathassa etaṁ kalaṁ nāgghati soḷasiṁ.",
  "an3:70.28.4_0": "Taṁ kissa hetu? ",
  "an3:70.28.5_0": "Kapaṇaṁ, visākhe,",
  "an3:70.28.5_1": "mānusakaṁ rajjaṁ dibbaṁ sukhaṁ upanidhāya.",
  "an3:70.29.1_0": "Yāni, visākhe, mānusakāni paññāsa vassāni,",
  "an3:70.29.1_1": "cātumahārājikānaṁ devānaṁ eso eko rattindivo.",
  "an3:70.29.2_0": "Tāya rattiyā tiṁsarattiyo māso. ",
  "an3:70.29.3_0": "Tena māsena dvādasamāsiyo saṁvaccharo. ",
  "an3:70.29.4_0": "Tena saṁvaccharena dibbāni pañca vassasatāni cātumahārājikānaṁ devānaṁ āyuppamāṇaṁ. ",
  "an3:70.29.5_0": "Ṭhānaṁ kho panetaṁ, visākhe,",
  "an3:70.29.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā cātumahārājikānaṁ devānaṁ sahabyataṁ upapajjeyya.",
  "an3:70.29.6_0": "Idaṁ kho panetaṁ, visākhe, sandhāya bhāsitaṁ: ",
  "an3:70.29.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’. ",
  "an3:70.30.1_0": "Yaṁ, visākhe, mānusakaṁ vassasataṁ,",
  "an3:70.30.1_1": "tāvatiṁsānaṁ devānaṁ eso eko rattindivo.",
  "an3:70.30.2_0": "Tāya rattiyā tiṁsarattiyo māso. ",
  "an3:70.30.3_0": "Tena māsena dvādasamāsiyo saṁvaccharo. ",
  "an3:70.30.4_0": "Tena saṁvaccharena dibbaṁ vassasahassaṁ tāvatiṁsānaṁ devānaṁ āyuppamāṇaṁ. ",
  "an3:70.30.5_0": "Ṭhānaṁ kho panetaṁ, visākhe,",
  "an3:70.30.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā tāvatiṁsānaṁ devānaṁ sahabyataṁ upapajjeyya.",
  "an3:70.30.6_0": "Idaṁ kho panetaṁ, visākhe, sandhāya bhāsitaṁ: ",
  "an3:70.30.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’. ",
  "an3:70.31.1_0": "Yāni, visākhe, mānusakāni dve vassasatāni,",
  "an3:70.31.1_1": "yāmānaṁ devānaṁ eso eko rattindivo.",
  "an3:70.31.2_0": "Tāya rattiyā tiṁsarattiyo māso. ",
  "an3:70.31.3_0": "Tena māsena dvādasamāsiyo saṁvaccharo. ",
  "an3:70.31.4_0": "Tena saṁvaccharena dibbāni dve vassasahassāni yāmānaṁ devānaṁ āyuppamāṇaṁ. ",
  "an3:70.31.5_0": "Ṭhānaṁ kho panetaṁ, visākhe,",
  "an3:70.31.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā yāmānaṁ devānaṁ sahabyataṁ upapajjeyya.",
  "an3:70.31.6_0": "Idaṁ kho panetaṁ, visākhe, sandhāya bhāsitaṁ: ",
  "an3:70.31.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’. ",
  "an3:70.32.1_0": "Yāni, visākhe,",
  "an3:70.32.1_1": "mānusakāni cattāri vassasatāni,",
  "an3:70.32.1_2": "tusitānaṁ devānaṁ eso eko rattindivo.",
  "an3:70.32.2_0": "Tāya rattiyā tiṁsarattiyo māso. ",
  "an3:70.32.3_0": "Tena māsena dvādasamāsiyo saṁvaccharo. ",
  "an3:70.32.4_0": "Tena saṁvaccharena dibbāni cattāri vassasahassāni tusitānaṁ devānaṁ āyuppamāṇaṁ. ",
  "an3:70.32.5_0": "Ṭhānaṁ kho panetaṁ, visākhe,",
  "an3:70.32.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā tusitānaṁ devānaṁ sahabyataṁ upapajjeyya.",
  "an3:70.32.6_0": "Idaṁ kho panetaṁ, visākhe, sandhāya bhāsitaṁ: ",
  "an3:70.32.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’. ",
  "an3:70.33.1_0": "Yāni, visākhe,",
  "an3:70.33.1_1": "mānusakāni aṭṭha vassasatāni,",
  "an3:70.33.1_2": "nimmānaratīnaṁ devānaṁ eso eko rattindivo.",
  "an3:70.33.2_0": "Tāya rattiyā tiṁsarattiyo māso. ",
  "an3:70.33.3_0": "Tena māsena dvādasamāsiyo saṁvaccharo. ",
  "an3:70.33.4_0": "Tena saṁvaccharena dibbāni aṭṭha vassasahassāni nimmānaratīnaṁ devānaṁ āyuppamāṇaṁ. ",
  "an3:70.33.5_0": "Ṭhānaṁ kho panetaṁ, visākhe,",
  "an3:70.33.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā nimmānaratīnaṁ devānaṁ sahabyataṁ upapajjeyya.",
  "an3:70.33.6_0": "Idaṁ kho panetaṁ, visākhe, sandhāya bhāsitaṁ: ",
  "an3:70.33.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāya’. ",
  "an3:70.34.1_0": "Yāni, visākhe,",
  "an3:70.34.1_1": "mānusakāni soḷasa vassasatāni,",
  "an3:70.34.1_2": "paranimmitavasavattīnaṁ devānaṁ eso eko rattindivo.",
  "an3:70.34.2_0": "Tāya rattiyā tiṁsarattiyo māso. ",
  "an3:70.34.3_0": "Tena māsena dvādasamāsiyo saṁvaccharo. ",
  "an3:70.34.4_0": "Tena saṁvaccharena dibbāni soḷasa vassasahassāni paranimmitavasavattīnaṁ devānaṁ āyuppamāṇaṁ. ",
  "an3:70.34.5_0": "Ṭhānaṁ kho panetaṁ, visākhe,",
  "an3:70.34.5_1": "vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjeyya.",
  "an3:70.34.6_0": "Idaṁ kho panetaṁ, visākhe, sandhāya bhāsitaṁ: ",
  "an3:70.34.7_0": "‘kapaṇaṁ mānusakaṁ rajjaṁ dibbaṁ sukhaṁ upanidhāyā’ti. ",
  "an3:70.35.1_0": "Pāṇaṁ na haññe na cadinnamādiye, ",
  "an3:70.35.2_0": "Musā na bhāse na ca majjapo siyā; ",
  "an3:70.35.3_0": "Abrahmacariyā virameyya methunā, ",
  "an3:70.35.4_0": "Rattiṁ na bhuñjeyya vikālabhojanaṁ. ",
  "an3:70.36.1_0": "Mālaṁ na dhāre na ca gandhamācare, ",
  "an3:70.36.2_0": "Mañce chamāyaṁ va sayetha santhate; ",
  "an3:70.36.3_0": "Etañhi aṭṭhaṅgikamāhuposathaṁ, ",
  "an3:70.36.4_0": "Buddhena dukkhantagunā pakāsitaṁ. ",
  "an3:70.37.1_0": "Cando ca suriyo ca ubho sudassanā, ",
  "an3:70.37.2_0": "Obhāsayaṁ anupariyanti yāvatā; ",
  "an3:70.37.3_0": "Tamonudā te pana antalikkhagā, ",
  "an3:70.37.4_0": "Nabhe pabhāsanti disāvirocanā. ",
  "an3:70.38.1_0": "Etasmiṁ yaṁ vijjati antare dhanaṁ, ",
  "an3:70.38.2_0": "Muttā maṇi veḷuriyañca bhaddakaṁ; ",
  "an3:70.38.3_0": "Siṅgī suvaṇṇaṁ atha vāpi kañcanaṁ, ",
  "an3:70.38.4_0": "Yaṁ jātarūpaṁ haṭakanti vuccati. ",
  "an3:70.39.1_0": "Aṭṭhaṅgupetassa uposathassa, ",
  "an3:70.39.2_0": "Kalampi te nānubhavanti soḷasiṁ; ",
  "an3:70.39.3_0": "Candappabhā tāragaṇā ca sabbe. ",
  "an3:70.40.1_0": "Tasmā hi nārī ca naro ca sīlavā, ",
  "an3:70.40.2_0": "Aṭṭhaṅgupetaṁ upavassuposathaṁ; ",
  "an3:70.40.3_0": "Puññāni katvāna sukhudrayāni, ",
  "an3:70.40.4_0": "Aninditā saggamupenti ṭhānan”ti. ",
  "an3:70.40.5_0": "Dasamaṁ. ",
  "an3:70.40.6_0": "Mahāvaggo sattamo. ",
  "an3:70.41.0_0": "Tassuddānaṁ",
  "an3:70.41.1_0": "Titthabhayañca venāgo, ",
  "an3:70.41.2_0": "sarabho kesamuttiyā; ",
  "an3:70.41.3_0": "Sāḷho cāpi kathāvatthu, ",
  "an3:70.41.4_0": "titthiyamūluposathoti. ",
  "an3:71.0.1_0": "Aṅguttara Nikāya 3 ",
  "an3:71.0.2_0": "8. Ānandavagga ",
  "an3:71.0.3_0": "71. Channasutta ",
  "an3:71.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an3:71.1.2_0": "Atha kho channo paribbājako yenāyasmā ānando tenupasaṅkami;",
  "an3:71.1.2_1": "upasaṅkamitvā āyasmatā ānandena saddhiṁ sammodi.",
  "an3:71.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an3:71.1.3_1": "Ekamantaṁ nisinno kho channo paribbājako āyasmantaṁ ānandaṁ etadavoca:",
  "an3:71.1.4_0": "“tumhepi, āvuso ānanda, rāgassa pahānaṁ paññāpetha, dosassa pahānaṁ paññāpetha,",
  "an3:71.1.4_1": "mohassa pahānaṁ paññāpethā”ti.",
  "an3:71.1.5_0": "“Mayaṁ kho, āvuso, rāgassa pahānaṁ paññāpema, dosassa pahānaṁ paññāpema, mohassa pahānaṁ paññapemā”ti. ",
  "an3:71.2.1_0": "“Kiṁ pana tumhe, āvuso,",
  "an3:71.2.1_1": "rāge ādīnavaṁ disvā rāgassa pahānaṁ paññāpetha,",
  "an3:71.2.1_2": "kiṁ dose ādīnavaṁ disvā dosassa pahānaṁ paññāpetha,",
  "an3:71.2.1_3": "kiṁ mohe ādīnavaṁ disvā mohassa pahānaṁ paññāpethā”ti?",
  "an3:71.3.1_0": "“Ratto kho, āvuso,",
  "an3:71.3.1_1": "rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:71.3.1_2": "cetasikampi dukkhaṁ domanassaṁ paṭisaṁvedeti;",
  "an3:71.3.2_0": "rāge pahīne nevattabyābādhāyapi ceteti, na parabyābādhāyapi ceteti,",
  "an3:71.3.2_1": "na ubhayabyābādhāyapi ceteti,",
  "an3:71.3.2_2": "na cetasikaṁ dukkhaṁ domanassaṁ paṭisaṁvedeti.",
  "an3:71.3.3_0": "Ratto kho, āvuso,",
  "an3:71.3.3_1": "rāgena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati;",
  "an3:71.3.4_0": "rāge pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati. ",
  "an3:71.3.5_0": "Ratto kho, āvuso,",
  "an3:71.3.5_1": "rāgena abhibhūto pariyādinnacitto attatthampi yathābhūtaṁ nappajānāti,",
  "an3:71.3.5_2": "paratthampi yathābhūtaṁ nappajānāti,",
  "an3:71.3.5_3": "ubhayatthampi yathābhūtaṁ nappajānāti;",
  "an3:71.3.6_0": "rāge pahīne attatthampi yathābhūtaṁ pajānāti,",
  "an3:71.3.6_1": "paratthampi yathābhūtaṁ pajānāti,",
  "an3:71.3.6_2": "ubhayatthampi yathābhūtaṁ pajānāti.",
  "an3:71.3.7_0": "Rāgo kho, āvuso,",
  "an3:71.3.7_1": "andhakaraṇo acakkhukaraṇo aññāṇakaraṇo paññānirodhiko vighātapakkhiko anibbānasaṁvattaniko.",
  "an3:71.4.1_0": "Duṭṭho kho, āvuso, dosena …pe… ",
  "an3:71.4.2_0": "mūḷho kho, āvuso,",
  "an3:71.4.2_1": "mohena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti,",
  "an3:71.4.2_2": "cetasikampi dukkhaṁ domanassaṁ paṭisaṁvedeti;",
  "an3:71.4.3_0": "mohe pahīne nevattabyābādhāyapi ceteti, na parabyābādhāyapi ceteti,",
  "an3:71.4.3_1": "na ubhayabyābādhāyapi ceteti,",
  "an3:71.4.3_2": "na cetasikaṁ dukkhaṁ domanassaṁ paṭisaṁvedeti.",
  "an3:71.4.4_0": "Mūḷho kho, āvuso,",
  "an3:71.4.4_1": "mohena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati;",
  "an3:71.4.5_0": "mohe pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati. ",
  "an3:71.4.6_0": "Mūḷho kho, āvuso,",
  "an3:71.4.6_1": "mohena abhibhūto pariyādinnacitto attatthampi yathābhūtaṁ nappajānāti,",
  "an3:71.4.6_2": "paratthampi yathābhūtaṁ nappajānāti,",
  "an3:71.4.6_3": "ubhayatthampi yathābhūtaṁ nappajānāti;",
  "an3:71.4.7_0": "mohe pahīne attatthampi yathābhūtaṁ pajānāti,",
  "an3:71.4.7_1": "paratthampi yathābhūtaṁ pajānāti,",
  "an3:71.4.7_2": "ubhayatthampi yathābhūtaṁ pajānāti.",
  "an3:71.4.8_0": "Moho kho, āvuso,",
  "an3:71.4.8_1": "andhakaraṇo acakkhukaraṇo aññāṇakaraṇo paññānirodhiko vighātapakkhiko anibbānasaṁvattaniko.",
  "an3:71.4.9_0": "Idaṁ kho mayaṁ, āvuso,",
  "an3:71.4.9_1": "rāge ādīnavaṁ disvā rāgassa pahānaṁ paññāpema.",
  "an3:71.4.10_0": "Idaṁ dose ādīnavaṁ disvā dosassa pahānaṁ paññāpema. ",
  "an3:71.4.11_0": "Idaṁ mohe ādīnavaṁ disvā mohassa pahānaṁ paññāpemā”ti. ",
  "an3:71.5.1_0": "“Atthi panāvuso,",
  "an3:71.5.1_1": "maggo atthi paṭipadā etassa rāgassa dosassa mohassa pahānāyā”ti?",
  "an3:71.5.2_0": "“Atthāvuso,",
  "an3:71.5.2_1": "maggo atthi paṭipadā etassa rāgassa dosassa mohassa pahānāyā”ti.",
  "an3:71.5.3_0": "“Katamo panāvuso,",
  "an3:71.5.3_1": "maggo katamā paṭipadā etassa rāgassa dosassa mohassa pahānāyā”ti?",
  "an3:71.5.4_0": "“Ayameva ariyo aṭṭhaṅgiko maggo, seyyathidaṁ—",
  "an3:71.5.5_0": "sammādiṭṭhi …pe… sammāsamādhi. ",
  "an3:71.5.6_0": "Ayaṁ kho, āvuso,",
  "an3:71.5.6_1": "maggo ayaṁ paṭipadā etassa rāgassa dosassa mohassa pahānāyā”ti.",
  "an3:71.5.7_0": "“Bhaddako kho, āvuso,",
  "an3:71.5.7_1": "maggo bhaddikā paṭipadā etassa rāgassa dosassa mohassa pahānāya.",
  "an3:71.5.8_0": "Alañca panāvuso ānanda, appamādāyā”ti. ",
  "an3:71.5.9_0": "Paṭhamaṁ. ",
  "an3:72.0.1_0": "Aṅguttara Nikāya 3 ",
  "an3:72.0.2_0": "8. Ānandavagga ",
  "an3:72.0.3_0": "72. Ājīvakasutta ",
  "an3:72.1.1_0": "Ekaṁ samayaṁ āyasmā ānando kosambiyaṁ viharati ghositārāme. ",
  "an3:72.1.2_0": "Atha kho aññataro ājīvakasāvako gahapati yenāyasmā ānando tenupasaṅkami;",
  "an3:72.1.2_1": "upasaṅkamitvā āyasmantaṁ ānandaṁ abhivādetvā ekamantaṁ nisīdi.",
  "an3:72.1.2_2": "Ekamantaṁ nisinno kho so ājīvakasāvako gahapati āyasmantaṁ ānandaṁ etadavoca:",
  "an3:72.2.1_0": "“Kesaṁ no, bhante ānanda, dhammo svākkhāto? ",
  "an3:72.2.2_0": "Ke loke suppaṭipannā? ",
  "an3:72.2.3_0": "Ke loke sukatā”ti? ",
  "an3:72.2.4_0": "“Tena hi, gahapati, taññevettha paṭipucchissāmi,",
  "an3:72.2.4_1": "yathā te khameyya tathā naṁ byākareyyāsi.",
  "an3:72.2.5_0": "Taṁ kiṁ maññasi, gahapati, ",
  "an3:72.2.6_0": "ye rāgassa pahānāya dhammaṁ desenti,",
  "an3:72.2.6_1": "dosassa pahānāya dhammaṁ desenti,",
  "an3:72.2.6_2": "mohassa pahānāya dhammaṁ desenti, tesaṁ dhammo svākkhāto no vā?",
  "an3:72.2.7_0": "Kathaṁ vā te ettha hotī”ti? ",
  "an3:72.2.8_0": "“Ye, bhante,",
  "an3:72.2.8_1": "rāgassa pahānāya dhammaṁ desenti,",
  "an3:72.2.8_2": "dosassa pahānāya dhammaṁ desenti,",
  "an3:72.2.8_3": "mohassa pahānāya dhammaṁ desenti, tesaṁ dhammo svākkhāto.",
  "an3:72.2.9_0": "Evaṁ me ettha hotī”ti. ",
  "an3:72.3.1_0": "“Taṁ kiṁ maññasi, gahapati, ",
  "an3:72.3.2_0": "ye rāgassa pahānāya paṭipannā, dosassa pahānāya paṭipannā, mohassa pahānāya paṭipannā, te loke suppaṭipannā no vā? ",
  "an3:72.3.3_0": "Kathaṁ vā te ettha hotī”ti? ",
  "an3:72.3.4_0": "“Ye, bhante, rāgassa pahānāya paṭipannā, dosassa pahānāya paṭipannā, mohassa pahānāya paṭipannā, te loke suppaṭipannā. ",
  "an3:72.3.5_0": "Evaṁ me ettha hotī”ti. ",
  "an3:72.4.1_0": "“Taṁ kiṁ maññasi, gahapati, ",
  "an3:72.4.2_0": "yesaṁ rāgo pahīno ucchinnamūlo tālāvatthukato anabhāvaṅkato āyatiṁ anuppādadhammo,",
  "an3:72.4.2_1": "yesaṁ doso pahīno ucchinnamūlo tālāvatthukato anabhāvaṅkato āyatiṁ anuppādadhammo,",
  "an3:72.4.2_2": "yesaṁ moho pahīno ucchinnamūlo tālāvatthukato anabhāvaṅkato āyatiṁ anuppādadhammo, te loke sukatā no vā?",
  "an3:72.4.3_0": "Kathaṁ vā te ettha hotī”ti? ",
  "an3:72.4.4_0": "“Yesaṁ, bhante,",
  "an3:72.4.4_1": "rāgo pahīno ucchinnamūlo tālāvatthukato anabhāvaṅkato āyatiṁ anuppādadhammo,",
  "an3:72.4.4_2": "yesaṁ doso pahīno …pe… yesaṁ moho pahīno ucchinnamūlo tālāvatthukato anabhāvaṅkato āyatiṁ anuppādadhammo, te loke sukatā.",
  "an3:72.4.5_0": "Evaṁ me ettha hotī”ti. ",
  "an3:72.5.1_0": "“Iti kho, gahapati, tayāvetaṁ byākataṁ: ",
  "an3:72.5.2_0": "‘ye, bhante,",
  "an3:72.5.2_1": "rāgassa pahānāya dhammaṁ desenti,",
  "an3:72.5.2_2": "dosassa pahānāya dhammaṁ desenti,",
  "an3:72.5.2_3": "mohassa pahānāya dhammaṁ desenti, tesaṁ dhammo svākkhāto’ti.",
  "an3:72.5.3_0": "Tayāvetaṁ byākataṁ: ",
  "an3:72.5.4_0": "‘ye, bhante, rāgassa pahānāya paṭipannā, dosassa pahānāya paṭipannā, mohassa pahānāya paṭipannā, te loke suppaṭipannā’ti. ",
  "an3:72.5.5_0": "Tayāvetaṁ byākataṁ: ",
  "an3:72.5.6_0": "‘yesaṁ, bhante,",
  "an3:72.5.6_1": "rāgo pahīno ucchinnamūlo tālāvatthukato anabhāvaṅkato āyatiṁ anuppādadhammo,",
  "an3:72.5.6_2": "yesaṁ doso pahīno …pe… yesaṁ moho pahīno ucchinnamūlo tālāvatthukato anabhāvaṅkato āyatiṁ anuppādadhammo, te loke sukatā’”ti.",
  "an3:72.6.1_0": "“Acchariyaṁ, bhante, abbhutaṁ, bhante. ",
  "an3:72.6.2_0": "Na ceva nāma sadhammukkaṁsanā bhavissati, na ca paradhammāpasādanā. ",
  "an3:72.6.3_0": "Āyataneva dhammadesanā, attho ca vutto, attā ca anupanīto. ",
  "an3:72.6.4_0": "Tumhe, bhante ānanda,",
  "an3:72.6.4_1": "rāgassa pahānāya dhammaṁ desetha,",
  "an3:72.6.4_2": "dosassa …pe… mohassa pahanāya dhammaṁ desetha.",
  "an3:72.6.5_0": "Tumhākaṁ, bhante ānanda, dhammo svākkhāto. ",
  "an3:72.6.6_0": "Tumhe, bhante ānanda, rāgassa pahānāya paṭipannā,",
  "an3:72.6.6_1": "dosassa …pe… mohassa pahānāya paṭipannā.",
  "an3:72.6.7_0": "Tumhe, bhante, loke suppaṭipannā. ",
  "an3:72.6.8_0": "Tumhākaṁ, bhante ānanda,",
  "an3:72.6.8_1": "rāgo pahīno ucchinnamūlo tālāvatthukato anabhāvaṅkato āyatiṁ anuppādadhammo,",
  "an3:72.6.8_2": "tumhākaṁ doso pahīno …pe… tumhākaṁ moho pahīno ucchinnamūlo tālāvatthukato anabhāvaṅkato āyatiṁ anuppādadhammo.",
  "an3:72.6.9_0": "Tumhe loke sukatā. ",
  "an3:72.7.1_0": "Abhikkantaṁ, bhante, abhikkantaṁ, bhante. ",
  "an3:72.7.2_0": "Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya,",
  "an3:72.7.2_1": "mūḷhassa vā maggaṁ ācikkheyya,",
  "an3:72.7.2_2": "andhakāre vā telapajjotaṁ dhāreyya:",
  "an3:72.7.2_3": "‘cakkhumanto rūpāni dakkhantī’ti;",
  "an3:72.7.2_4": "evamevaṁ ayyena ānandena anekapariyāyena dhammo pakāsito.",
  "an3:72.7.3_0": "Esāhaṁ, bhante ānanda,",
  "an3:72.7.3_1": "taṁ bhagavantaṁ saraṇaṁ gacchāmi dhammañca bhikkhusaṅghañca.",
  "an3:72.7.4_0": "Upāsakaṁ maṁ ayyo ānando dhāretu,",
  "an3:72.7.4_1": "ajjatagge pāṇupetaṁ saraṇaṁ gatan”ti.",
  "an3:72.7.5_0": "Dutiyaṁ. ",
  "an3:73.0.1_0": "Aṅguttara Nikāya 3 ",
  "an3:73.0.2_0": "8. Ānandavagga ",
  "an3:73.0.3_0": "73. Mahānāmasakkasutta ",
  "an3:73.1.1_0": "Evaṁ me sutaṁ—",
  "an3:73.1.2_0": "ekaṁ samayaṁ bhagavā sakkesu viharati kapilavatthusmiṁ nigrodhārāme. ",
  "an3:73.1.3_0": "Tena kho pana samayena bhagavā gilānā vuṭṭhito hoti aciravuṭṭhito gelaññā. ",
  "an3:73.1.4_0": "Atha kho mahānāmo sakko yena bhagavā tenupasaṅkami;",
  "an3:73.1.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:73.1.4_2": "Ekamantaṁ nisinno kho mahānāmo sakko bhagavantaṁ etadavoca:",
  "an3:73.1.5_0": "“dīgharattāhaṁ, bhante,",
  "an3:73.1.5_1": "bhagavatā evaṁ dhammaṁ desitaṁ ājānāmi:",
  "an3:73.1.6_0": "‘samāhitassa ñāṇaṁ, no asamāhitassā’ti. ",
  "an3:73.1.7_0": "Samādhi nu kho, bhante, pubbe, pacchā ñāṇaṁ; ",
  "an3:73.1.8_0": "udāhu ñāṇaṁ pubbe, pacchā samādhī”ti? ",
  "an3:73.1.9_0": "Atha kho āyasmato ānandassa etadahosi: ",
  "an3:73.1.10_0": "“bhagavā kho gilānavuṭṭhito aciravuṭṭhito gelaññā. ",
  "an3:73.1.11_0": "Ayañca mahānāmo sakko bhagavantaṁ atigambhīraṁ pañhaṁ pucchati. ",
  "an3:73.1.12_0": "Yannūnāhaṁ mahānāmaṁ sakkaṁ ekamantaṁ apanetvā dhammaṁ deseyyan”ti. ",
  "an3:73.2.1_0": "Atha kho āyasmā ānando mahānāmaṁ sakkaṁ bāhāyaṁ gahetvā ekamantaṁ apanetvā mahānāmaṁ sakkaṁ etadavoca: ",
  "an3:73.2.2_0": "“sekhampi kho, mahānāma, sīlaṁ vuttaṁ bhagavatā,",
  "an3:73.2.2_1": "asekhampi sīlaṁ vuttaṁ bhagavatā;",
  "an3:73.2.2_2": "sekhopi samādhi vutto bhagavatā,",
  "an3:73.2.2_3": "asekhopi samādhi vutto bhagavatā;",
  "an3:73.2.2_4": "sekhāpi paññā vuttā bhagavatā,",
  "an3:73.2.2_5": "asekhāpi paññā vuttā bhagavatā.",
  "an3:73.2.3_0": "Katamañca, mahānāma, sekhaṁ sīlaṁ? ",
  "an3:73.2.4_0": "Idha, mahānāma,",
  "an3:73.2.4_1": "bhikkhu sīlavā hoti pātimokkhasaṁvarasaṁvuto viharati …pe… samādāya sikkhati sikkhāpadesu.",
  "an3:73.2.5_0": "Idaṁ vuccati, mahānāma, sekhaṁ sīlaṁ. ",
  "an3:73.3.1_0": "Katamo ca, mahānāma, sekho samādhi? ",
  "an3:73.3.2_0": "Idha, mahānāma,",
  "an3:73.3.2_1": "bhikkhu vivicceva kāmehi …pe… catutthaṁ jhānaṁ upasampajja viharati.",
  "an3:73.3.3_0": "Ayaṁ vuccati, mahānāma, sekho samādhi. ",
  "an3:73.4.1_0": "Katamā ca, mahānāma, sekhā paññā? ",
  "an3:73.4.2_0": "Idha, mahānāma,",
  "an3:73.4.2_1": "bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:73.4.3_0": "Ayaṁ vuccati, mahānāma, sekhā paññā. ",
  "an3:73.5.1_0": "Sa kho so, mahānāma,",
  "an3:73.5.1_1": "ariyasāvako evaṁ sīlasampanno evaṁ samādhisampanno evaṁ paññāsampanno āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an3:73.5.2_0": "Evaṁ kho, mahānāma,",
  "an3:73.5.2_1": "sekhampi sīlaṁ vuttaṁ bhagavatā,",
  "an3:73.5.2_2": "asekhampi sīlaṁ vuttaṁ bhagavatā;",
  "an3:73.5.2_3": "sekhopi samādhi vutto bhagavatā,",
  "an3:73.5.2_4": "asekhopi samādhi vutto bhagavatā;",
  "an3:73.5.2_5": "sekhāpi paññā vuttā bhagavatā,",
  "an3:73.5.2_6": "asekhāpi paññā vuttā bhagavatā”ti.",
  "an3:73.5.3_0": "Tatiyaṁ. ",
  "an3:74.0.1_0": "Aṅguttara Nikāya 3 ",
  "an3:74.0.2_0": "8. Ānandavagga ",
  "an3:74.0.3_0": "74. Nigaṇṭhasutta ",
  "an3:74.1.1_0": "Ekaṁ samayaṁ āyasmā ānando vesāliyaṁ viharati mahāvane kūṭāgārasālāyaṁ. ",
  "an3:74.1.2_0": "Atha kho abhayo ca licchavi paṇḍitakumārako ca licchavi yenāyasmā ānando tenupasaṅkamiṁsu;",
  "an3:74.1.2_1": "upasaṅkamitvā āyasmantaṁ ānandaṁ abhivādetvā ekamantaṁ nisīdiṁsu.",
  "an3:74.1.2_2": "Ekamantaṁ nisinno kho abhayo licchavi āyasmantaṁ ānandaṁ etadavoca:",
  "an3:74.1.3_0": "“nigaṇṭho, bhante,",
  "an3:74.1.3_1": "nāṭaputto sabbaññū sabbadassāvī aparisesaṁ ñāṇadassanaṁ paṭijānāti:",
  "an3:74.1.4_0": "‘carato ca me tiṭṭhato ca suttassa ca jāgarassa ca satataṁ samitaṁ ñāṇadassanaṁ paccupaṭṭhitan’ti. ",
  "an3:74.1.5_0": "So purāṇānaṁ kammānaṁ tapasā byantībhāvaṁ paññāpeti navānaṁ kammānaṁ akaraṇā setughātaṁ. ",
  "an3:74.1.6_0": "Iti kammakkhayā dukkhakkhayo, dukkhakkhayā vedanākkhayo,",
  "an3:74.1.6_1": "vedanākkhayā sabbaṁ dukkhaṁ nijjiṇṇaṁ bhavissati—",
  "an3:74.1.7_0": "evametissā sandiṭṭhikāya nijjarāya visuddhiyā samatikkamo hoti. ",
  "an3:74.1.8_0": "Idha, bhante, bhagavā kimāhā”ti? ",
  "an3:74.2.1_0": "“Tisso kho imā, abhaya,",
  "an3:74.2.1_1": "nijjarā visuddhiyo tena bhagavatā jānatā passatā arahatā sammāsambuddhena sammadakkhātā sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya.",
  "an3:74.2.2_0": "Katamā tisso? ",
  "an3:74.2.3_0": "Idha, abhaya,",
  "an3:74.2.3_1": "bhikkhu sīlavā hoti …pe… samādāya sikkhati sikkhāpadesu.",
  "an3:74.2.4_0": "So navañca kammaṁ na karoti,",
  "an3:74.2.4_1": "purāṇañca kammaṁ phussa phussa byantīkaroti.",
  "an3:74.2.5_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhīti. ",
  "an3:74.3.1_0": "Sa kho so, abhaya,",
  "an3:74.3.1_1": "bhikkhu evaṁ sīlasampanno vivicceva kāmehi …pe… catutthaṁ jhānaṁ upasampajja viharati.",
  "an3:74.3.2_0": "So navañca kammaṁ na karoti,",
  "an3:74.3.2_1": "purāṇañca kammaṁ phussa phussa byantīkaroti.",
  "an3:74.3.3_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhīti. ",
  "an3:74.4.1_0": "Sa kho so, abhaya,",
  "an3:74.4.1_1": "bhikkhu evaṁ samādhisampanno āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an3:74.4.2_0": "So navañca kammaṁ na karoti,",
  "an3:74.4.2_1": "purāṇañca kammaṁ phussa phussa byantīkaroti.",
  "an3:74.4.3_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhīti. ",
  "an3:74.4.4_0": "Imā kho, abhaya,",
  "an3:74.4.4_1": "tisso nijjarā visuddhiyo tena bhagavatā jānatā passatā arahatā sammāsambuddhena sammadakkhātā sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāyā”ti.",
  "an3:74.5.1_0": "Evaṁ vutte,",
  "an3:74.5.1_1": "paṇḍitakumārako licchavi abhayaṁ licchaviṁ etadavoca:",
  "an3:74.5.2_0": "“kiṁ pana tvaṁ, samma abhaya,",
  "an3:74.5.2_1": "āyasmato ānandassa subhāsitaṁ subhāsitato nābbhanumodasī”ti?",
  "an3:74.5.3_0": "“Kyāhaṁ, samma paṇḍitakumāraka,",
  "an3:74.5.3_1": "āyasmato ānandassa subhāsitaṁ subhāsitato nābbhanumodissāmi.",
  "an3:74.5.4_0": "Muddhāpi tassa vipateyya yo āyasmato ānandassa subhāsitaṁ subhāsitato nābbhanumodeyyā”ti. ",
  "an3:74.5.5_0": "Catutthaṁ. ",
  "an3:75.0.1_0": "Aṅguttara Nikāya 3 ",
  "an3:75.0.2_0": "8. Ānandavagga ",
  "an3:75.0.3_0": "75. Nivesakasutta ",
  "an3:75.1.1_0": "Atha kho āyasmā ānando yena bhagavā tenupasaṅkami;",
  "an3:75.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:75.1.1_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "an3:75.2.1_0": "“Ye, ānanda,",
  "an3:75.2.1_1": "anukampeyyātha ye ca sotabbaṁ maññeyyuṁ mittā vā amaccā vā ñātī vā sālohitā vā te vo, ānanda,",
  "an3:75.2.1_2": "tīsu ṭhānesu samādapetabbā nivesetabbā patiṭṭhāpetabbā.",
  "an3:75.2.2_0": "Katamesu tīsu? ",
  "an3:75.2.3_0": "Buddhe aveccappasāde samādapetabbā nivesetabbā patiṭṭhāpetabbā: ",
  "an3:75.2.4_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ, buddho bhagavā’ti, ",
  "an3:75.2.5_0": "dhamme aveccappasāde samādapetabbā nivesetabbā patiṭṭhāpetabbā: ",
  "an3:75.2.6_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti, ",
  "an3:75.2.7_0": "saṅghe aveccappasāde samādapetabbā nivesetabbā patiṭṭhāpetabbā: ",
  "an3:75.2.8_0": "‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho ñāyappaṭipanno bhagavato sāvakasaṅgho sāmīcippaṭipanno bhagavato sāvakasaṅgho,",
  "an3:75.2.8_1": "yadidaṁ cattāri purisayugāni aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti.",
  "an3:75.3.1_0": "Siyā, ānanda, catunnaṁ mahābhūtānaṁ aññathattaṁ—",
  "an3:75.3.2_0": "pathavīdhātuyā āpodhātuyā tejodhātuyā vāyodhātuyā,",
  "an3:75.3.2_1": "na tveva buddhe aveccappasādena samannāgatassa ariyasāvakassa siyā aññathattaṁ tatridaṁ aññathattaṁ.",
  "an3:75.3.3_0": "So vatānanda,",
  "an3:75.3.3_1": "buddhe aveccappasādena samannāgato ariyasāvako nirayaṁ vā tiracchānayoniṁ vā pettivisayaṁ vā upapajjissatīti netaṁ ṭhānaṁ vijjati.",
  "an3:75.4.1_0": "Siyā, ānanda, catunnaṁ mahābhūtānaṁ aññathattaṁ—",
  "an3:75.4.2_0": "pathavīdhātuyā āpodhātuyā tejodhātuyā vāyodhātuyā, na tveva dhamme …pe… ",
  "an3:75.4.3_0": "na tveva saṅghe aveccappasādena samannāgatassa ariyasāvakassa siyā aññathattaṁ tatridaṁ aññathattaṁ. ",
  "an3:75.4.4_0": "So vatānanda,",
  "an3:75.4.4_1": "saṅghe aveccappasādena samannāgato ariyasāvako nirayaṁ vā tiracchānayoniṁ vā pettivisayaṁ vā upapajjissatīti netaṁ ṭhānaṁ vijjati.",
  "an3:75.5.1_0": "Ye, ānanda,",
  "an3:75.5.1_1": "anukampeyyātha ye ca sotabbaṁ maññeyyuṁ mittā vā amaccā vā ñātī vā sālohitā vā te vo, ānanda,",
  "an3:75.5.1_2": "imesu tīsu ṭhānesu samādapetabbā nivesetabbā patiṭṭhāpetabbā”ti.",
  "an3:75.5.2_0": "Pañcamaṁ. ",
  "an3:76.0.1_0": "Aṅguttara Nikāya 3 ",
  "an3:76.0.2_0": "8. Ānandavagga ",
  "an3:76.0.3_0": "76. Paṭhamabhavasutta ",
  "an3:76.1.1_0": "Atha kho āyasmā ānando yena bhagavā tenupasaṅkami;",
  "an3:76.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:76.1.1_2": "Ekamantaṁ nisinno kho āyasmā ānando bhagavantaṁ etadavoca:",
  "an3:76.1.2_0": "“bhavo, bhavoti, bhante, vuccati. ",
  "an3:76.1.3_0": "Kittāvatā nu kho, bhante, bhavo hotī”ti? ",
  "an3:76.2.1_0": "“Kāmadhātuvepakkañca, ānanda, kammaṁ nābhavissa,",
  "an3:76.2.1_1": "api nu kho kāmabhavo paññāyethā”ti?",
  "an3:76.2.2_0": "“No hetaṁ, bhante”. ",
  "an3:76.2.3_0": "“Iti kho, ānanda, kammaṁ khettaṁ, viññāṇaṁ bījaṁ, taṇhā sneho. ",
  "an3:76.2.4_0": "Avijjānīvaraṇānaṁ sattānaṁ taṇhāsaṁyojanānaṁ hīnāya dhātuyā viññāṇaṁ patiṭṭhitaṁ evaṁ āyatiṁ punabbhavābhinibbatti hoti. (…) ",
  "an3:76.3.1_0": "Rūpadhātuvepakkañca, ānanda, kammaṁ nābhavissa,",
  "an3:76.3.1_1": "api nu kho rūpabhavo paññāyethā”ti?",
  "an3:76.3.2_0": "“No hetaṁ, bhante”. ",
  "an3:76.3.3_0": "“Iti kho, ānanda, kammaṁ khettaṁ, viññāṇaṁ bījaṁ, taṇhā sneho. ",
  "an3:76.3.4_0": "Avijjānīvaraṇānaṁ sattānaṁ taṇhāsaṁyojanānaṁ majjhimāya dhātuyā viññāṇaṁ patiṭṭhitaṁ evaṁ āyatiṁ punabbhavābhinibbatti hoti. (…) ",
  "an3:76.4.1_0": "Arūpadhātuvepakkañca, ānanda, kammaṁ nābhavissa,",
  "an3:76.4.1_1": "api nu kho arūpabhavo paññāyethā”ti?",
  "an3:76.4.2_0": "“No hetaṁ, bhante”. ",
  "an3:76.4.3_0": "“Iti kho, ānanda, kammaṁ khettaṁ, viññāṇaṁ bījaṁ, taṇhā sneho. ",
  "an3:76.4.4_0": "Avijjānīvaraṇānaṁ sattānaṁ taṇhāsaṁyojanānaṁ paṇītāya dhātuyā viññāṇaṁ patiṭṭhitaṁ evaṁ āyatiṁ punabbhavābhinibbatti hoti. ",
  "an3:76.4.5_0": "Evaṁ kho, ānanda, bhavo hotī”ti. ",
  "an3:76.4.6_0": "Chaṭṭhaṁ. ",
  "an3:77.0.1_0": "Aṅguttara Nikāya 3 ",
  "an3:77.0.2_0": "8. Ānandavagga ",
  "an3:77.0.3_0": "77. Dutiyabhavasutta ",
  "an3:77.1.1_0": "Atha kho āyasmā ānando yena bhagavā tenupasaṅkami …pe… āyasmā ānando bhagavantaṁ etadavoca: ",
  "an3:77.1.2_0": "“bhavo, bhavoti, bhante, vuccati. ",
  "an3:77.1.3_0": "Kittāvatā nu kho, bhante, bhavo hotī”ti? ",
  "an3:77.2.1_0": "“Kāmadhātuvepakkañca, ānanda, kammaṁ nābhavissa,",
  "an3:77.2.1_1": "api nu kho kāmabhavo paññāyethā”ti?",
  "an3:77.2.2_0": "“No hetaṁ, bhante”. ",
  "an3:77.2.3_0": "“Iti kho, ānanda, kammaṁ khettaṁ, viññāṇaṁ bījaṁ, taṇhā sneho. ",
  "an3:77.2.4_0": "Avijjānīvaraṇānaṁ sattānaṁ taṇhāsaṁyojanānaṁ hīnāya dhātuyā cetanā patiṭṭhitā patthanā patiṭṭhitā evaṁ āyatiṁ punabbhavābhinibbatti hoti. ",
  "an3:77.3.1_0": "Rūpadhātuvepakkañca, ānanda, kammaṁ nābhavissa,",
  "an3:77.3.1_1": "api nu kho rūpabhavo paññāyethā”ti?",
  "an3:77.3.2_0": "“No hetaṁ, bhante”. ",
  "an3:77.3.3_0": "“Iti kho, ānanda, kammaṁ khettaṁ, viññāṇaṁ bījaṁ, taṇhā sneho. ",
  "an3:77.3.4_0": "Avijjānīvaraṇānaṁ sattānaṁ taṇhāsaṁyojanānaṁ majjhimāya dhātuyā cetanā patiṭṭhitā patthanā patiṭṭhitā evaṁ āyatiṁ punabbhavābhinibbatti hoti. ",
  "an3:77.4.1_0": "Arūpadhātuvepakkañca, ānanda, kammaṁ nābhavissa,",
  "an3:77.4.1_1": "api nu kho arūpabhavo paññāyethā”ti?",
  "an3:77.4.2_0": "“No hetaṁ, bhante”. ",
  "an3:77.4.3_0": "“Iti kho, ānanda, kammaṁ khettaṁ, viññāṇaṁ bījaṁ, taṇhā sneho. ",
  "an3:77.4.4_0": "Avijjānīvaraṇānaṁ sattānaṁ taṇhāsaṁyojanānaṁ paṇītāya dhātuyā cetanā patiṭṭhitā patthanā patiṭṭhitā evaṁ āyatiṁ punabbhavābhinibbatti hoti. ",
  "an3:77.4.5_0": "Evaṁ kho, ānanda, bhavo hotī”ti. ",
  "an3:77.4.6_0": "Sattamaṁ. ",
  "an3:78.0.1_0": "Aṅguttara Nikāya 3 ",
  "an3:78.0.2_0": "8. Ānandavagga ",
  "an3:78.0.3_0": "78. Sīlabbatasutta ",
  "an3:78.1.1_0": "Atha kho āyasmā ānando yena bhagavā tenupasaṅkami;",
  "an3:78.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:78.1.1_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "an3:78.1.2_0": "“sabbaṁ nu kho, ānanda,",
  "an3:78.1.2_1": "sīlabbataṁ jīvitaṁ brahmacariyaṁ upaṭṭhānasāraṁ saphalan”ti?",
  "an3:78.1.3_0": "“Na khvettha, bhante, ekaṁsenā”ti. ",
  "an3:78.1.4_0": "“Tena hānanda, vibhajassū”ti. ",
  "an3:78.2.1_0": "“Yañhissa, bhante,",
  "an3:78.2.1_1": "sīlabbataṁ jīvitaṁ brahmacariyaṁ upaṭṭhānasāraṁ sevato akusalā dhammā abhivaḍḍhanti kusalā dhammā parihāyanti,",
  "an3:78.2.1_2": "evarūpaṁ sīlabbataṁ jīvitaṁ brahmacariyaṁ upaṭṭhānasāraṁ aphalaṁ.",
  "an3:78.2.2_0": "Yañca khvāssa, bhante,",
  "an3:78.2.2_1": "sīlabbataṁ jīvitaṁ brahmacariyaṁ upaṭṭhānasāraṁ sevato akusalā dhammā parihāyanti, kusalā dhammā abhivaḍḍhanti,",
  "an3:78.2.2_2": "evarūpaṁ sīlabbataṁ jīvitaṁ brahmacariyaṁ upaṭṭhānasāraṁ saphalan”ti.",
  "an3:78.2.3_0": "Idamavoca āyasmā ānando. ",
  "an3:78.2.4_0": "Samanuñño satthā ahosi. ",
  "an3:78.3.1_0": "Atha kho āyasmā ānando “samanuñño me satthā”ti,",
  "an3:78.3.1_1": "uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an3:78.3.2_0": "Atha kho bhagavā acirapakkante āyasmante ānande bhikkhū āmantesi: ",
  "an3:78.3.3_0": "“sekho, bhikkhave, ānando; ",
  "an3:78.3.4_0": "na ca panassa sulabharūpo samasamo paññāyā”ti. ",
  "an3:78.3.5_0": "Aṭṭhamaṁ. ",
  "an3:79.0.1_0": "Aṅguttara Nikāya 3 ",
  "an3:79.0.2_0": "8. Ānandavagga ",
  "an3:79.0.3_0": "79. Gandhajātasutta ",
  "an3:79.1.1_0": "Atha kho āyasmā ānando yena bhagavā tenupasaṅkami;",
  "an3:79.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:79.1.1_2": "Ekamantaṁ nisinno kho āyasmā ānando bhagavantaṁ etadavoca:",
  "an3:79.2.1_0": "“Tīṇimāni, bhante, gandhajātāni,",
  "an3:79.2.1_1": "yesaṁ anuvātaṁyeva gandho gacchati, no paṭivātaṁ.",
  "an3:79.2.2_0": "Katamāni tīṇi? ",
  "an3:79.2.3_0": "Mūlagandho, sāragandho, pupphagandho—",
  "an3:79.2.4_0": "imāni kho, bhante, tīṇi gandhajātāni,",
  "an3:79.2.4_1": "yesaṁ anuvātaṁyeva gandho gacchati, no paṭivātaṁ.",
  "an3:79.2.5_0": "Atthi nu kho, bhante,",
  "an3:79.2.5_1": "kiñci gandhajātaṁ yassa anuvātampi gandho gacchati, paṭivātampi gandho gacchati,",
  "an3:79.2.5_2": "anuvātapaṭivātampi gandho gacchatī”ti?",
  "an3:79.3.1_0": "“Atthānanda,",
  "an3:79.3.1_1": "kiñci gandhajātaṁ yassa anuvātampi gandho gacchati, paṭivātampi gandho gacchati,",
  "an3:79.3.1_2": "anuvātapaṭivātampi gandho gacchatī”ti.",
  "an3:79.3.2_0": "“Katamañca pana, bhante,",
  "an3:79.3.2_1": "gandhajātaṁ yassa anuvātampi gandho gacchati, paṭivātampi gandho gacchati,",
  "an3:79.3.2_2": "anuvātapaṭivātampi gandho gacchatī”ti?",
  "an3:79.4.1_0": "“Idhānanda,",
  "an3:79.4.1_1": "yasmiṁ gāme vā nigame vā itthī vā puriso vā buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti,",
  "an3:79.4.2_0": "pāṇātipātā paṭivirato hoti, adinnādānā paṭivirato hoti,",
  "an3:79.4.2_1": "kāmesumicchācārā paṭivirato hoti, musāvādā paṭivirato hoti,",
  "an3:79.4.2_2": "surāmerayamajjapamādaṭṭhānā paṭivirato hoti, sīlavā hoti kalyāṇadhammo,",
  "an3:79.4.3_0": "vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato. ",
  "an3:79.5.1_0": "Tassa disāsu samaṇabrāhmaṇā vaṇṇaṁ bhāsanti: ",
  "an3:79.5.2_0": "‘amukasmiṁ nāma gāme vā nigame vā itthī vā puriso vā buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti, ",
  "an3:79.5.3_0": "pāṇātipātā paṭivirato hoti, adinnādānā paṭivirato hoti,",
  "an3:79.5.3_1": "kāmesumicchācārā paṭivirato hoti, musāvādā paṭivirato hoti,",
  "an3:79.5.3_2": "surāmerayamajjapamādaṭṭhānā paṭivirato hoti, sīlavā hoti kalyāṇadhammo,",
  "an3:79.5.4_0": "vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato’ti. ",
  "an3:79.6.1_0": "Devatāpissa vaṇṇaṁ bhāsanti: ",
  "an3:79.6.2_0": "‘amukasmiṁ nāma gāme vā nigame vā itthī vā puriso vā buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti, ",
  "an3:79.6.3_0": "pāṇātipātā paṭivirato hoti …pe… surāmerayamajjapamādaṭṭhānā paṭivirato hoti, sīlavā hoti kalyāṇadhammo, ",
  "an3:79.6.4_0": "vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato’ti. ",
  "an3:79.6.5_0": "Idaṁ kho taṁ, ānanda,",
  "an3:79.6.5_1": "gandhajātaṁ yassa anuvātampi gandho gacchati, paṭivātampi gandho gacchati,",
  "an3:79.6.5_2": "anuvātapaṭivātampi gandho gacchatīti.",
  "an3:79.7.1_0": "Na pupphagandho paṭivātameti, ",
  "an3:79.7.2_0": "Na candanaṁ tagaramallikā vā; ",
  "an3:79.7.3_0": "Satañca gandho paṭivātameti, ",
  "an3:79.7.4_0": "Sabbā disā sappuriso pavāyatī”ti. ",
  "an3:79.7.5_0": "Navamaṁ. ",
  "an3:80.0.1_0": "Aṅguttara Nikāya 3 ",
  "an3:80.0.2_0": "8. Ānandavagga ",
  "an3:80.0.3_0": "80. Cūḷanikāsutta ",
  "an3:80.1.1_0": "Atha kho āyasmā ānando yena bhagavā tenupasaṅkami;",
  "an3:80.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:80.1.1_2": "Ekamantaṁ nisinno kho āyasmā ānando bhagavantaṁ etadavoca:",
  "an3:80.1.2_0": "“sammukhā metaṁ, bhante,",
  "an3:80.1.2_1": "bhagavato sutaṁ sammukhā paṭiggahitaṁ:",
  "an3:80.1.3_0": "‘bhagavato, ānanda,",
  "an3:80.1.3_1": "sikhissa abhibhū nāma sāvako brahmaloke ṭhito sahassilokadhātuṁ sarena viññāpesī’ti.",
  "an3:80.1.4_0": "Bhagavā pana, bhante,",
  "an3:80.1.4_1": "arahaṁ sammāsambuddho kīvatakaṁ pahoti sarena viññāpetun”ti?",
  "an3:80.1.5_0": "“Sāvako so, ānanda, appameyyā tathāgatā”ti. ",
  "an3:80.2.1_0": "Dutiyampi kho āyasmā ānando bhagavantaṁ etadavoca: ",
  "an3:80.2.2_0": "“sammukhā metaṁ, bhante,",
  "an3:80.2.2_1": "bhagavato sutaṁ sammukhā paṭiggahitaṁ:",
  "an3:80.2.3_0": "‘bhagavato, ānanda,",
  "an3:80.2.3_1": "sikhissa abhibhū nāma sāvako brahmaloke ṭhito sahassilokadhātuṁ sarena viññāpesī’ti.",
  "an3:80.2.4_0": "Bhagavā pana, bhante,",
  "an3:80.2.4_1": "arahaṁ sammāsambuddho kīvatakaṁ pahoti sarena viññāpetun”ti?",
  "an3:80.2.5_0": "“Sāvako so, ānanda, appameyyā tathāgatā”ti. ",
  "an3:80.3.1_0": "Tatiyampi kho āyasmā ānando bhagavantaṁ etadavoca: ",
  "an3:80.3.2_0": "“sammukhā metaṁ, bhante,",
  "an3:80.3.2_1": "bhagavato sutaṁ sammukhā paṭiggahitaṁ:",
  "an3:80.3.3_0": "‘bhagavato, ānanda,",
  "an3:80.3.3_1": "sikhissa abhibhū nāma sāvako brahmaloke ṭhito sahassilokadhātuṁ sarena viññāpesī’ti.",
  "an3:80.3.4_0": "Bhagavā pana, bhante,",
  "an3:80.3.4_1": "arahaṁ sammāsambuddho kīvatakaṁ pahoti sarena viññāpetun”ti?",
  "an3:80.3.5_0": "“Sutā te, ānanda, sahassī cūḷanikā lokadhātū”ti? ",
  "an3:80.3.6_0": "“Etassa, bhagavā, kālo; etassa, sugata, kālo, ",
  "an3:80.3.7_0": "yaṁ bhagavā bhāseyya.",
  "an3:80.3.7_1": "Bhagavato sutvā bhikkhū dhāressantī”ti.",
  "an3:80.3.8_0": "“Tenahānanda,",
  "an3:80.3.8_1": "suṇāhi sādhukaṁ manasi karohi, bhāsissāmī”ti.",
  "an3:80.3.9_0": "“Evaṁ,",
  "an3:80.3.9_1": "bhante”ti kho āyasmā ānando bhagavato paccassosi.",
  "an3:80.3.10_0": "Bhagavā etadavoca: ",
  "an3:80.4.1_0": "“Yāvatā, ānanda, candimasūriyā pariharanti, disā bhanti virocanā, tāva sahassadhā loko. ",
  "an3:80.4.2_0": "Tasmiṁ sahassadhā loke sahassaṁ candānaṁ, sahassaṁ sūriyānaṁ,",
  "an3:80.4.2_1": "sahassaṁ sinerupabbatarājānaṁ, sahassaṁ jambudīpānaṁ, sahassaṁ aparagoyānānaṁ, sahassaṁ uttarakurūnaṁ, sahassaṁ pubbavidehānaṁ,",
  "an3:80.4.2_2": "cattāri mahāsamuddasahassāni, cattāri mahārājasahassāni, sahassaṁ cātumahārājikānaṁ, sahassaṁ tāvatiṁsānaṁ, sahassaṁ yāmānaṁ, sahassaṁ tusitānaṁ, sahassaṁ nimmānaratīnaṁ,",
  "an3:80.4.2_3": "sahassaṁ paranimmitavasavattīnaṁ, sahassaṁ brahmalokānaṁ—",
  "an3:80.4.3_0": "ayaṁ vuccatānanda, sahassī cūḷanikā lokadhātu. ",
  "an3:80.5.1_0": "Yāvatānanda,",
  "an3:80.5.1_1": "sahassī cūḷanikā lokadhātu tāva sahassadhā loko.",
  "an3:80.5.2_0": "Ayaṁ vuccatānanda,",
  "an3:80.5.2_1": "dvisahassī majjhimikā lokadhātu.",
  "an3:80.6.1_0": "Yāvatānanda,",
  "an3:80.6.1_1": "dvisahassī majjhimikā lokadhātu tāva sahassadhā loko.",
  "an3:80.6.2_0": "Ayaṁ vuccatānanda,",
  "an3:80.6.2_1": "tisahassī mahāsahassī lokadhātu.",
  "an3:80.7.1_0": "Ākaṅkhamāno, ānanda,",
  "an3:80.7.1_1": "tathāgato tisahassimahāsahassilokadhātuṁ sarena viññāpeyya, yāvatā pana ākaṅkheyyā”ti.",
  "an3:80.8.1_0": "“Yathā kathaṁ pana, bhante,",
  "an3:80.8.1_1": "bhagavā tisahassimahāsahassilokadhātuṁ sarena viññāpeyya, yāvatā pana ākaṅkheyyā”ti?",
  "an3:80.8.2_0": "“Idhānanda,",
  "an3:80.8.2_1": "tathāgato tisahassimahāsahassilokadhātuṁ obhāsena phareyya.",
  "an3:80.8.3_0": "Yadā te sattā taṁ ālokaṁ sañjāneyyuṁ,",
  "an3:80.8.3_1": "atha tathāgato ghosaṁ kareyya saddamanussāveyya.",
  "an3:80.8.4_0": "Evaṁ kho, ānanda,",
  "an3:80.8.4_1": "tathāgato tisahassimahāsahassilokadhātuṁ sarena viññāpeyya, yāvatā pana ākaṅkheyyā”ti.",
  "an3:80.9.1_0": "Evaṁ vutte,",
  "an3:80.9.1_1": "āyasmā ānando āyasmantaṁ udāyiṁ etadavoca:",
  "an3:80.9.2_0": "“lābhā vata me, suladdhaṁ vata me, ",
  "an3:80.9.3_0": "yassa me satthā evaṁmahiddhiko evaṁmahānubhāvo”ti. ",
  "an3:80.9.4_0": "Evaṁ vutte,",
  "an3:80.9.4_1": "āyasmā udāyī āyasmantaṁ ānandaṁ etadavoca:",
  "an3:80.9.5_0": "“kiṁ tuyhettha, āvuso ānanda,",
  "an3:80.9.5_1": "yadi te satthā evaṁmahiddhiko evaṁmahānubhāvo”ti?",
  "an3:80.9.6_0": "Evaṁ vutte, bhagavā āyasmantaṁ udāyiṁ etadavoca: ",
  "an3:80.9.7_0": "“mā hevaṁ, udāyi, mā hevaṁ, udāyi. ",
  "an3:80.9.8_0": "Sace, udāyi,",
  "an3:80.9.8_1": "ānando avītarāgo kālaṁ kareyya,",
  "an3:80.9.8_2": "tena cittappasādena sattakkhattuṁ devesu devarajjaṁ kāreyya,",
  "an3:80.9.8_3": "sattakkhattuṁ imasmiṁyeva jambudīpe mahārajjaṁ kāreyya.",
  "an3:80.9.9_0": "Api ca, udāyi,",
  "an3:80.9.9_1": "ānando diṭṭheva dhamme parinibbāyissatī”ti.",
  "an3:80.9.10_0": "Dasamaṁ. ",
  "an3:80.9.11_0": "Ānandavaggo tatiyo. ",
  "an3:80.10.0_0": "Tassuddānaṁ",
  "an3:80.10.1_0": "Channo ājīvako sakko, ",
  "an3:80.10.2_0": "nigaṇṭho ca nivesako; ",
  "an3:80.10.3_0": "Duve bhavā sīlabbataṁ, ",
  "an3:80.10.4_0": "gandhajātañca cūḷanīti. ",
  "an3:81.0.1_0": "Aṅguttara Nikāya 3 ",
  "an3:81.0.2_0": "9. Samaṇavagga ",
  "an3:81.0.3_0": "81. Samaṇasutta ",
  "an3:81.1.1_0": "“Tīṇimāni, bhikkhave,",
  "an3:81.1.1_1": "samaṇassa samaṇiyāni samaṇakaraṇīyāni.",
  "an3:81.1.2_0": "Katamāni tīṇi? ",
  "an3:81.1.3_0": "Adhisīlasikkhāsamādānaṁ, adhicittasikkhāsamādānaṁ, adhipaññāsikkhāsamādānaṁ—",
  "an3:81.1.4_0": "imāni kho, bhikkhave,",
  "an3:81.1.4_1": "tīṇi samaṇassa samaṇiyāni samaṇakaraṇīyāni.",
  "an3:81.2.1_0": "Tasmātiha, bhikkhave, evaṁ sikkhitabbaṁ: ",
  "an3:81.2.2_0": "‘tibbo no chando bhavissati adhisīlasikkhāsamādāne,",
  "an3:81.2.2_1": "tibbo no chando bhavissati adhicittasikkhāsamādāne,",
  "an3:81.2.2_2": "tibbo no chando bhavissati adhipaññāsikkhāsamādāne’ti.",
  "an3:81.2.3_0": "Evañhi vo, bhikkhave, sikkhitabban”ti. ",
  "an3:81.2.4_0": "Paṭhamaṁ. ",
  "an3:82.0.1_0": "Aṅguttara Nikāya 3 ",
  "an3:82.0.2_0": "9. Samaṇavagga ",
  "an3:82.0.3_0": "82. Gadrabhasutta ",
  "an3:82.1.1_0": "“Seyyathāpi, bhikkhave,",
  "an3:82.1.1_1": "gadrabho gogaṇaṁ piṭṭhito piṭṭhito anubandho hoti:",
  "an3:82.1.2_0": "‘ahampi dammo, ahampi dammo’ti. ",
  "an3:82.1.3_0": "Tassa na tādiso vaṇṇo hoti seyyathāpi gunnaṁ,",
  "an3:82.1.3_1": "na tādiso saro hoti seyyathāpi gunnaṁ,",
  "an3:82.1.3_2": "na tādisaṁ padaṁ hoti seyyathāpi gunnaṁ.",
  "an3:82.1.4_0": "So gogaṇaṁyeva piṭṭhito piṭṭhito anubandho hoti: ",
  "an3:82.1.5_0": "‘ahampi dammo, ahampi dammo’ti. ",
  "an3:82.2.1_0": "Evamevaṁ kho, bhikkhave,",
  "an3:82.2.1_1": "idhekacco bhikkhu bhikkhusaṅghaṁ piṭṭhito piṭṭhito anubandho hoti:",
  "an3:82.2.2_0": "‘ahampi bhikkhu, ahampi bhikkhū’ti. ",
  "an3:82.2.3_0": "Tassa na tādiso chando hoti adhisīlasikkhāsamādāne seyyathāpi aññesaṁ bhikkhūnaṁ,",
  "an3:82.2.3_1": "na tādiso chando hoti adhicittasikkhāsamādāne seyyathāpi aññesaṁ bhikkhūnaṁ,",
  "an3:82.2.3_2": "na tādiso chando hoti adhipaññāsikkhāsamādāne seyyathāpi aññesaṁ bhikkhūnaṁ.",
  "an3:82.2.4_0": "So bhikkhusaṅghaṁyeva piṭṭhito piṭṭhito anubandho hoti: ",
  "an3:82.2.5_0": "‘ahampi bhikkhu, ahampi bhikkhū’ti. ",
  "an3:82.3.1_0": "Tasmātiha, bhikkhave, evaṁ sikkhitabbaṁ: ",
  "an3:82.3.2_0": "‘tibbo no chando bhavissati adhisīlasikkhāsamādāne,",
  "an3:82.3.2_1": "tibbo no chando bhavissati adhicittasikkhāsamādāne,",
  "an3:82.3.2_2": "tibbo no chando bhavissati adhipaññāsikkhāsamādāne’ti.",
  "an3:82.3.3_0": "Evañhi vo, bhikkhave, sikkhitabban”ti. ",
  "an3:82.3.4_0": "Dutiyaṁ. ",
  "an3:83.0.1_0": "Aṅguttara Nikāya 3 ",
  "an3:83.0.2_0": "9. Samaṇavagga ",
  "an3:83.0.3_0": "83. Khettasutta ",
  "an3:83.1.1_0": "“Tīṇimāni, bhikkhave,",
  "an3:83.1.1_1": "kassakassa gahapatissa pubbe karaṇīyāni.",
  "an3:83.1.2_0": "Katamāni tīṇi? ",
  "an3:83.1.3_0": "Idha, bhikkhave,",
  "an3:83.1.3_1": "kassako gahapati paṭikacceva khettaṁ sukaṭṭhaṁ karoti sumatikataṁ.",
  "an3:83.1.4_0": "Paṭikacceva khettaṁ sukaṭṭhaṁ karitvā sumatikataṁ kālena bījāni patiṭṭhāpeti. ",
  "an3:83.1.5_0": "Kālena bījāni patiṭṭhāpetvā samayena udakaṁ abhinetipi apanetipi. ",
  "an3:83.1.6_0": "Imāni kho, bhikkhave,",
  "an3:83.1.6_1": "tīṇi kassakassa gahapatissa pubbe karaṇīyāni.",
  "an3:83.2.1_0": "Evamevaṁ kho, bhikkhave,",
  "an3:83.2.1_1": "tīṇimāni bhikkhussa pubbe karaṇīyāni.",
  "an3:83.2.2_0": "Katamāni tīṇi? ",
  "an3:83.2.3_0": "Adhisīlasikkhāsamādānaṁ, adhicittasikkhāsamādānaṁ, adhipaññāsikkhāsamādānaṁ—",
  "an3:83.2.4_0": "imāni kho, bhikkhave,",
  "an3:83.2.4_1": "tīṇi bhikkhussa pubbe karaṇīyāni.",
  "an3:83.3.1_0": "Tasmātiha, bhikkhave, evaṁ sikkhitabbaṁ: ",
  "an3:83.3.2_0": "‘tibbo no chando bhavissati adhisīlasikkhāsamādāne,",
  "an3:83.3.2_1": "tibbo no chando bhavissati adhicittasikkhāsamādāne,",
  "an3:83.3.2_2": "tibbo no chando bhavissati adhipaññāsikkhāsamādāne’ti.",
  "an3:83.3.3_0": "Evañhi vo, bhikkhave, sikkhitabban”ti. ",
  "an3:83.3.4_0": "Tatiyaṁ. ",
  "an3:84.0.1_0": "Aṅguttara Nikāya 3 ",
  "an3:84.0.2_0": "9. Samaṇavagga ",
  "an3:84.0.3_0": "84. Vajjiputtasutta ",
  "an3:84.1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ. ",
  "an3:84.1.2_0": "Atha kho aññataro vajjiputtako bhikkhu yena bhagavā tenupasaṅkami;",
  "an3:84.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:84.1.2_2": "Ekamantaṁ nisinno kho so vajjiputtako bhikkhu bhagavantaṁ etadavoca:",
  "an3:84.1.3_0": "“sādhikamidaṁ, bhante,",
  "an3:84.1.3_1": "diyaḍḍhasikkhāpadasataṁ anvaddhamāsaṁ uddesaṁ āgacchati.",
  "an3:84.1.4_0": "Nāhaṁ, bhante, ettha sakkomi sikkhitun”ti. ",
  "an3:84.1.5_0": "“Sakkhissasi pana tvaṁ, bhikkhu, tīsu sikkhāsu sikkhituṁ—",
  "an3:84.1.6_0": "adhisīlasikkhāya,",
  "an3:84.1.6_1": "adhicittasikkhāya adhipaññāsikkhāyā”ti?",
  "an3:84.1.7_0": "“Sakkomahaṁ, bhante, tīsu sikkhāsu sikkhituṁ—",
  "an3:84.1.8_0": "adhisīlasikkhāya, adhicittasikkhāya, adhipaññāsikkhāyā”ti. ",
  "an3:84.1.9_0": "“Tasmātiha tvaṁ, bhikkhu, tīsu sikkhāsu sikkhassu—",
  "an3:84.1.10_0": "adhisīlasikkhāya, adhicittasikkhāya, adhipaññāsikkhāya. ",
  "an3:84.2.1_0": "Yato kho tvaṁ, bhikkhu, adhisīlampi sikkhissasi, adhicittampi sikkhissasi, adhipaññampi sikkhissasi,",
  "an3:84.2.1_1": "tassa tuyhaṁ bhikkhu adhisīlampi sikkhato adhicittampi sikkhato adhipaññampi sikkhato rāgo pahīyissati, doso pahīyissati, moho pahīyissati.",
  "an3:84.2.2_0": "So tvaṁ rāgassa pahānā dosassa pahānā mohassa pahānā yaṁ akusalaṁ na taṁ karissasi,",
  "an3:84.2.2_1": "yaṁ pāpaṁ na taṁ sevissasī”ti.",
  "an3:84.3.1_0": "Atha kho so bhikkhu aparena samayena adhisīlampi sikkhi, adhicittampi sikkhi, adhipaññampi sikkhi. ",
  "an3:84.3.2_0": "Tassa adhisīlampi sikkhato adhicittampi sikkhato adhipaññampi sikkhato rāgo pahīyi, doso pahīyi, moho pahīyi. ",
  "an3:84.3.3_0": "So rāgassa pahānā dosassa pahānā mohassa pahānā yaṁ akusalaṁ taṁ nākāsi, yaṁ pāpaṁ taṁ na sevīti. ",
  "an3:84.3.4_0": "Catutthaṁ. ",
  "an3:85.0.1_0": "Aṅguttara Nikāya 3 ",
  "an3:85.0.2_0": "9. Samaṇavagga ",
  "an3:85.0.3_0": "85. Sekkhasutta ",
  "an3:85.1.1_0": "Atha kho aññataro bhikkhu yena bhagavā tenupasaṅkami;",
  "an3:85.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:85.1.1_2": "Ekamantaṁ nisinno kho so bhikkhu bhagavantaṁ etadavoca:",
  "an3:85.2.1_0": "“‘Sekho, sekho’ti, bhante, vuccati. ",
  "an3:85.2.2_0": "Kittāvatā nu kho, bhante, sekho hotī”ti? ",
  "an3:85.2.3_0": "“Sikkhatīti kho, bhikkhu, tasmā sekhoti vuccati. ",
  "an3:85.2.4_0": "Kiñca sikkhati? ",
  "an3:85.2.5_0": "Adhisīlampi sikkhati, adhicittampi sikkhati, adhipaññampi sikkhati. ",
  "an3:85.2.6_0": "Sikkhatīti kho, bhikkhu, tasmā sekhoti vuccatīti. ",
  "an3:85.3.1_0": "Sekhassa sikkhamānassa, ",
  "an3:85.3.2_0": "ujumaggānusārino; ",
  "an3:85.3.3_0": "Khayasmiṁ paṭhamaṁ ñāṇaṁ, ",
  "an3:85.3.4_0": "tato aññā anantarā. ",
  "an3:85.4.1_0": "Tato aññāvimuttassa, ",
  "an3:85.4.2_0": "ñāṇaṁ ve hoti tādino; ",
  "an3:85.4.3_0": "Akuppā me vimuttīti, ",
  "an3:85.4.4_0": "bhavasaṁyojanakkhaye”ti. ",
  "an3:85.4.5_0": "Pañcamaṁ. ",
  "an3:86.0.1_0": "Aṅguttara Nikāya 3 ",
  "an3:86.0.2_0": "9. Samaṇavagga ",
  "an3:86.0.3_0": "86. Paṭhamasikkhāsutta ",
  "an3:86.1.1_0": "“Sādhikamidaṁ, bhikkhave,",
  "an3:86.1.1_1": "diyaḍḍhasikkhāpadasataṁ anvaddhamāsaṁ uddesaṁ āgacchati,",
  "an3:86.1.1_2": "yattha attakāmā kulaputtā sikkhanti.",
  "an3:86.1.2_0": "Tisso imā, bhikkhave,",
  "an3:86.1.2_1": "sikkhā yatthetaṁ sabbaṁ samodhānaṁ gacchati.",
  "an3:86.1.3_0": "Katamā tisso? ",
  "an3:86.1.4_0": "Adhisīlasikkhā, adhicittasikkhā adhipaññāsikkhā—",
  "an3:86.1.5_0": "imā kho, bhikkhave, tisso sikkhā,",
  "an3:86.1.5_1": "yatthetaṁ sabbaṁ samodhānaṁ gacchati.",
  "an3:86.2.1_0": "Idha, bhikkhave,",
  "an3:86.2.1_1": "bhikkhu sīlesu paripūrakārī hoti samādhismiṁ mattaso kārī paññāya mattaso kārī.",
  "an3:86.2.2_0": "So yāni tāni khuddānukhuddakāni sikkhāpadāni tāni āpajjatipi vuṭṭhātipi. ",
  "an3:86.2.3_0": "Taṁ kissa hetu? ",
  "an3:86.2.4_0": "Na hi mettha, bhikkhave, abhabbatā vuttā. ",
  "an3:86.2.5_0": "Yāni ca kho tāni sikkhāpadāni ādibrahmacariyakāni brahmacariyasāruppāni,",
  "an3:86.2.5_1": "tattha dhuvasīlo ca hoti ṭhitasīlo ca,",
  "an3:86.2.5_2": "samādāya sikkhati sikkhāpadesu.",
  "an3:86.2.6_0": "So tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo. ",
  "an3:86.3.1_0": "Idha pana, bhikkhave,",
  "an3:86.3.1_1": "bhikkhu sīlesu paripūrakārī hoti samādhismiṁ mattaso kārī paññāya mattaso kārī.",
  "an3:86.3.2_0": "So yāni tāni khuddānukhuddakāni sikkhāpadāni tāni āpajjatipi vuṭṭhātipi. ",
  "an3:86.3.3_0": "Taṁ kissa hetu? ",
  "an3:86.3.4_0": "Na hi mettha, bhikkhave, abhabbatā vuttā. ",
  "an3:86.3.5_0": "Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca,",
  "an3:86.3.5_1": "samādāya sikkhati sikkhāpadesu.",
  "an3:86.3.6_0": "So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti,",
  "an3:86.3.6_1": "sakideva imaṁ lokaṁ āgantvā dukkhassantaṁ karoti.",
  "an3:86.4.1_0": "Idha pana, bhikkhave,",
  "an3:86.4.1_1": "bhikkhu sīlesu paripūrakārī hoti samādhismiṁ paripūrakārī paññāya mattaso kārī.",
  "an3:86.4.2_0": "So yāni tāni khuddānukhuddakāni sikkhāpadāni tāni āpajjatipi vuṭṭhātipi. ",
  "an3:86.4.3_0": "Taṁ kissa hetu? ",
  "an3:86.4.4_0": "Na hi mettha, bhikkhave, abhabbatā vuttā. ",
  "an3:86.4.5_0": "Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca,",
  "an3:86.4.5_1": "samādāya sikkhati sikkhāpadesu.",
  "an3:86.4.6_0": "So pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. ",
  "an3:86.5.1_0": "Idha pana, bhikkhave,",
  "an3:86.5.1_1": "bhikkhu sīlesu paripūrakārī hoti samādhismiṁ paripūrakārī paññāya paripūrakārī.",
  "an3:86.5.2_0": "So yāni tāni khuddānukhuddakāni sikkhāpadāni tāni āpajjatipi vuṭṭhātipi. ",
  "an3:86.5.3_0": "Taṁ kissa hetu? ",
  "an3:86.5.4_0": "Na hi mettha, bhikkhave, abhabbatā vuttā. ",
  "an3:86.5.5_0": "Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca,",
  "an3:86.5.5_1": "samādāya sikkhati sikkhāpadesu.",
  "an3:86.5.6_0": "So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. ",
  "an3:86.6.1_0": "Iti kho, bhikkhave,",
  "an3:86.6.1_1": "padesaṁ padesakārī ārādheti paripūraṁ paripūrakārī.",
  "an3:86.6.2_0": "Avañjhāni tvevāhaṁ, bhikkhave, sikkhāpadāni vadāmī”ti. ",
  "an3:86.6.3_0": "Chaṭṭhaṁ. ",
  "an3:87.0.1_0": "Aṅguttara Nikāya 3 ",
  "an3:87.0.2_0": "9. Samaṇavagga ",
  "an3:87.0.3_0": "87. Dutiyasikkhāsutta ",
  "an3:87.1.1_0": "“Sādhikamidaṁ, bhikkhave,",
  "an3:87.1.1_1": "diyaḍḍhasikkhāpadasataṁ anvaddhamāsaṁ uddesaṁ āgacchati yattha attakāmā kulaputtā sikkhanti.",
  "an3:87.1.2_0": "Tisso imā, bhikkhave,",
  "an3:87.1.2_1": "sikkhā yatthetaṁ sabbaṁ samodhānaṁ gacchati.",
  "an3:87.1.3_0": "Katamā tisso? ",
  "an3:87.1.4_0": "Adhisīlasikkhā, adhicittasikkhā, adhipaññāsikkhā—",
  "an3:87.1.5_0": "imā kho, bhikkhave,",
  "an3:87.1.5_1": "tisso sikkhā yatthetaṁ sabbaṁ samodhānaṁ gacchati.",
  "an3:87.2.1_0": "Idha, bhikkhave,",
  "an3:87.2.1_1": "bhikkhu sīlesu paripūrakārī hoti samādhismiṁ mattaso kārī paññāya mattaso kārī.",
  "an3:87.2.2_0": "So yāni tāni khuddānukhuddakāni sikkhāpadāni tāni āpajjatipi vuṭṭhātipi. ",
  "an3:87.2.3_0": "Taṁ kissa hetu? ",
  "an3:87.2.4_0": "Na hi mettha, bhikkhave, abhabbatā vuttā. ",
  "an3:87.2.5_0": "Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca,",
  "an3:87.2.5_1": "samādāya sikkhati sikkhāpadesu.",
  "an3:87.2.6_0": "So tiṇṇaṁ saṁyojanānaṁ parikkhayā sattakkhattuparamo hoti. ",
  "an3:87.2.7_0": "Sattakkhattuparamaṁ deve ca manusse ca sandhāvitvā saṁsaritvā dukkhassantaṁ karoti. ",
  "an3:87.2.8_0": "So tiṇṇaṁ saṁyojanānaṁ parikkhayā kolaṅkolo hoti,",
  "an3:87.2.8_1": "dve vā tīṇi vā kulāni sandhāvitvā saṁsaritvā dukkhassantaṁ karoti.",
  "an3:87.2.9_0": "So tiṇṇaṁ saṁyojanānaṁ parikkhayā ekabījī hoti,",
  "an3:87.2.9_1": "ekaṁyeva mānusakaṁ bhavaṁ nibbattetvā dukkhassantaṁ karoti.",
  "an3:87.2.10_0": "So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti,",
  "an3:87.2.10_1": "sakideva imaṁ lokaṁ āgantvā dukkhassantaṁ karoti.",
  "an3:87.3.1_0": "Idha pana, bhikkhave,",
  "an3:87.3.1_1": "bhikkhu sīlesu paripūrakārī hoti samādhismiṁ paripūrakārī paññāya mattaso kārī.",
  "an3:87.3.2_0": "So yāni tāni khuddānukhuddakāni sikkhāpadāni tāni āpajjatipi vuṭṭhātipi. ",
  "an3:87.3.3_0": "Taṁ kissa hetu? ",
  "an3:87.3.4_0": "Na hi mettha, bhikkhave, abhabbatā vuttā. ",
  "an3:87.3.5_0": "Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca,",
  "an3:87.3.5_1": "samādāya sikkhati sikkhāpadesu.",
  "an3:87.3.6_0": "So pañcannaṁ orambhāgiyānaṁ saṁyojanānaṁ parikkhayā uddhaṁsoto akaniṭṭhagāmī. ",
  "an3:87.3.7_0": "So pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti. ",
  "an3:87.3.8_0": "So pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti. ",
  "an3:87.3.9_0": "So pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti. ",
  "an3:87.3.10_0": "So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti. ",
  "an3:87.4.1_0": "Idha pana, bhikkhave,",
  "an3:87.4.1_1": "bhikkhu sīlesu paripūrakārī hoti samādhismiṁ paripūrakārī paññāya paripūrakārī.",
  "an3:87.4.2_0": "So yāni tāni khuddānukhuddakāni sikkhāpadāni tāni āpajjatipi vuṭṭhātipi. ",
  "an3:87.4.3_0": "Taṁ kissa hetu? ",
  "an3:87.4.4_0": "Na hi mettha, bhikkhave, abhabbatā vuttā. ",
  "an3:87.4.5_0": "Yāni ca kho tāni sikkhāpadāni ādibrahmacariyakāni brahmacariyasāruppāni,",
  "an3:87.4.5_1": "tattha dhuvasīlo ca hoti ṭhitasīlo ca,",
  "an3:87.4.5_2": "samādāya sikkhati sikkhāpadesu.",
  "an3:87.4.6_0": "So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. ",
  "an3:87.5.1_0": "Iti kho, bhikkhave, padesaṁ padesakārī ārādheti, paripūraṁ paripūrakārī, avañjhāni tvevāhaṁ, bhikkhave, sikkhāpadāni vadāmī”ti. ",
  "an3:87.5.2_0": "Sattamaṁ. ",
  "an3:88.0.1_0": "Aṅguttara Nikāya 3 ",
  "an3:88.0.2_0": "9. Samaṇavagga ",
  "an3:88.0.3_0": "88. Tatiyasikkhāsutta ",
  "an3:88.1.1_0": "“Sādhikamidaṁ, bhikkhave,",
  "an3:88.1.1_1": "diyaḍḍhasikkhāpadasataṁ anvaddhamāsaṁ uddesaṁ āgacchati yattha attakāmā kulaputtā sikkhanti.",
  "an3:88.1.2_0": "Tisso imā, bhikkhave,",
  "an3:88.1.2_1": "sikkhā yatthetaṁ sabbaṁ samodhānaṁ gacchati.",
  "an3:88.1.3_0": "Katamā tisso? ",
  "an3:88.1.4_0": "Adhisīlasikkhā, adhicittasikkhā, adhipaññāsikkhā—",
  "an3:88.1.5_0": "imā kho, bhikkhave,",
  "an3:88.1.5_1": "tisso sikkhā yatthetaṁ sabbaṁ samodhānaṁ gacchati.",
  "an3:88.2.1_0": "Idha, bhikkhave,",
  "an3:88.2.1_1": "bhikkhu sīlesu paripūrakārī hoti samādhismiṁ paripūrakārī paññāya paripūrakārī.",
  "an3:88.2.2_0": "So yāni tāni khuddānukhuddakāni sikkhāpadāni tāni āpajjatipi vuṭṭhātipi. ",
  "an3:88.2.3_0": "Taṁ kissa hetu? ",
  "an3:88.2.4_0": "Na hi mettha, bhikkhave, abhabbatā vuttā. ",
  "an3:88.2.5_0": "Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca,",
  "an3:88.2.5_1": "samādāya sikkhati sikkhāpadesu.",
  "an3:88.2.6_0": "So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. ",
  "an3:88.2.7_0": "Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti. ",
  "an3:88.2.8_0": "Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti. ",
  "an3:88.2.9_0": "Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti. ",
  "an3:88.2.10_0": "Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti. ",
  "an3:88.2.11_0": "Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā uddhaṁsoto hoti akaniṭṭhagāmī. ",
  "an3:88.2.12_0": "Taṁ vā pana anabhisambhavaṁ appaṭivijjhaṁ tiṇṇaṁ saṁyojanānaṁ parikkhayā,",
  "an3:88.2.12_1": "rāgadosamohānaṁ tanuttā sakadāgāmī hoti,",
  "an3:88.2.12_2": "sakideva imaṁ lokaṁ āgantvā dukkhassantaṁ karoti.",
  "an3:88.2.13_0": "Taṁ vā pana anabhisambhavaṁ appaṭivijjhaṁ tiṇṇaṁ saṁyojanānaṁ parikkhayā ekabījī hoti,",
  "an3:88.2.13_1": "ekaṁyeva mānusakaṁ bhavaṁ nibbattetvā dukkhassantaṁ karoti.",
  "an3:88.2.14_0": "Taṁ vā pana anabhisambhavaṁ appaṭivijjhaṁ tiṇṇaṁ saṁyojanānaṁ parikkhayā kolaṅkolo hoti,",
  "an3:88.2.14_1": "dve vā tīṇi vā kulāni sandhāvitvā saṁsaritvā dukkhassantaṁ karoti.",
  "an3:88.2.15_0": "Taṁ vā pana anabhisambhavaṁ appaṭivijjhaṁ tiṇṇaṁ saṁyojanānaṁ parikkhayā sattakkhattuparamo hoti,",
  "an3:88.2.15_1": "sattakkhattuparamaṁ deve ca manusse ca sandhāvitvā saṁsaritvā dukkhassantaṁ karoti.",
  "an3:88.3.1_0": "Iti kho, bhikkhave,",
  "an3:88.3.1_1": "paripūraṁ paripūrakārī ārādheti padesaṁ padesakārī.",
  "an3:88.3.2_0": "Avañjhāni tvevāhaṁ, bhikkhave, sikkhāpadāni vadāmī”ti. ",
  "an3:88.3.3_0": "Aṭṭhamaṁ. ",
  "an3:89.0.1_0": "Aṅguttara Nikāya 3 ",
  "an3:89.0.2_0": "9. Samaṇavagga ",
  "an3:89.0.3_0": "89. Paṭhamasikkhattayasutta ",
  "an3:89.1.1_0": "“Tisso imā, bhikkhave, sikkhā. ",
  "an3:89.1.2_0": "Katamā tisso? ",
  "an3:89.1.3_0": "Adhisīlasikkhā, adhicittasikkhā, adhipaññāsikkhā. ",
  "an3:89.2.1_0": "Katamā ca, bhikkhave, adhisīlasikkhā? ",
  "an3:89.2.2_0": "Idha, bhikkhave,",
  "an3:89.2.2_1": "bhikkhu sīlavā hoti …pe… samādāya sikkhati sikkhāpadesu.",
  "an3:89.2.3_0": "Ayaṁ vuccati, bhikkhave, adhisīlasikkhā. ",
  "an3:89.3.1_0": "Katamā ca, bhikkhave, adhicittasikkhā? ",
  "an3:89.3.2_0": "Idha, bhikkhave,",
  "an3:89.3.2_1": "bhikkhu vivicceva kāmehi …pe… catutthaṁ jhānaṁ upasampajja viharati.",
  "an3:89.3.3_0": "Ayaṁ vuccati, bhikkhave, adhicittasikkhā. ",
  "an3:89.4.1_0": "Katamā ca, bhikkhave, adhipaññāsikkhā? ",
  "an3:89.4.2_0": "Idha, bhikkhave,",
  "an3:89.4.2_1": "bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:89.4.3_0": "Ayaṁ vuccati, bhikkhave, adhipaññāsikkhā. ",
  "an3:89.4.4_0": "Imā kho, bhikkhave, tisso sikkhā”ti. ",
  "an3:89.4.5_0": "Navamaṁ. ",
  "an3:90.0.1_0": "Aṅguttara Nikāya 3 ",
  "an3:90.0.2_0": "9. Samaṇavagga ",
  "an3:90.0.3_0": "90. Dutiyasikkhattayasutta ",
  "an3:90.1.1_0": "“Tisso imā, bhikkhave, sikkhā. ",
  "an3:90.1.2_0": "Katamā tisso? ",
  "an3:90.1.3_0": "Adhisīlasikkhā, adhicittasikkhā, adhipaññāsikkhā. ",
  "an3:90.2.1_0": "Katamā ca, bhikkhave, adhisīlasikkhā? ",
  "an3:90.2.2_0": "Idha, bhikkhave,",
  "an3:90.2.2_1": "bhikkhu sīlavā hoti …pe… samādāya sikkhati sikkhāpadesu.",
  "an3:90.2.3_0": "Ayaṁ vuccati, bhikkhave, adhisīlasikkhā. ",
  "an3:90.3.1_0": "Katamā ca, bhikkhave, adhicittasikkhā? ",
  "an3:90.3.2_0": "Idha, bhikkhave,",
  "an3:90.3.2_1": "bhikkhu vivicceva kāmehi …pe… catutthaṁ jhānaṁ upasampajja viharati.",
  "an3:90.3.3_0": "Ayaṁ vuccati, bhikkhave, adhicittasikkhā. ",
  "an3:90.4.1_0": "Katamā ca, bhikkhave, adhipaññāsikkhā? ",
  "an3:90.4.2_0": "Idha, bhikkhave,",
  "an3:90.4.2_1": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an3:90.4.3_0": "Ayaṁ vuccati, bhikkhave, adhipaññāsikkhā. ",
  "an3:90.4.4_0": "Imā kho, bhikkhave, tisso sikkhāti. ",
  "an3:90.5.1_0": "Adhisīlaṁ adhicittaṁ, ",
  "an3:90.5.2_0": "adhipaññañca vīriyavā; ",
  "an3:90.5.3_0": "Thāmavā dhitimā jhāyī, ",
  "an3:90.5.4_0": "sato guttindriyo care. ",
  "an3:90.6.1_0": "Yathā pure tathā pacchā, ",
  "an3:90.6.2_0": "yathā pacchā tathā pure; ",
  "an3:90.6.3_0": "Yathā adho tathā uddhaṁ, ",
  "an3:90.6.4_0": "yathā uddhaṁ tathā adho. ",
  "an3:90.7.1_0": "Yathā divā tathā rattiṁ, ",
  "an3:90.7.2_0": "yathā rattiṁ tathā divā; ",
  "an3:90.7.3_0": "Abhibhuyya disā sabbā, ",
  "an3:90.7.4_0": "appamāṇasamādhinā. ",
  "an3:90.8.1_0": "Tamāhu sekhaṁ paṭipadaṁ, ",
  "an3:90.8.2_0": "atho saṁsuddhacāriyaṁ; ",
  "an3:90.8.3_0": "Tamāhu loke sambuddhaṁ, ",
  "an3:90.8.4_0": "dhīraṁ paṭipadantaguṁ. ",
  "an3:90.9.1_0": "Viññāṇassa nirodhena, ",
  "an3:90.9.2_0": "taṇhākkhayavimuttino; ",
  "an3:90.9.3_0": "Pajjotasseva nibbānaṁ, ",
  "an3:90.9.4_0": "vimokkho hoti cetaso”ti. ",
  "an3:90.9.5_0": "Dasamaṁ. ",
  "an3:91.0.1_0": "Aṅguttara Nikāya 3 ",
  "an3:91.0.2_0": "9. Samaṇavagga ",
  "an3:91.0.3_0": "91. Saṅkavāsutta ",
  "an3:91.1.1_0": "Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena saṅkavā nāma kosalānaṁ nigamo tadavasari. ",
  "an3:91.1.2_0": "Tatra sudaṁ bhagavā saṅkavāyaṁ viharati. ",
  "an3:91.1.3_0": "Tena kho pana samayena kassapagotto nāma bhikkhu saṅkavāyaṁ āvāsiko hoti. ",
  "an3:91.1.4_0": "Tatra sudaṁ bhagavā sikkhāpadapaṭisaṁyuttāya dhammiyā kathāya bhikkhū sandasseti samādapeti samuttejeti sampahaṁseti. ",
  "an3:91.1.5_0": "Atha kho kassapagottassa bhikkhuno bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo: ",
  "an3:91.1.6_0": "“adhisallikhatevāyaṁ samaṇo”ti. ",
  "an3:91.1.7_0": "Atha kho bhagavā saṅkavāyaṁ yathābhirantaṁ viharitvā yena rājagahaṁ tena cārikaṁ pakkāmi. ",
  "an3:91.1.8_0": "Anupubbena cārikaṁ caramāno yena rājagahaṁ tadavasari. ",
  "an3:91.1.9_0": "Tatra sudaṁ bhagavā rājagahe viharati. ",
  "an3:91.2.1_0": "Atha kho kassapagottassa bhikkhuno acirapakkantassa bhagavato ahudeva kukkuccaṁ ahu vippaṭisāro: ",
  "an3:91.2.2_0": "“alābhā vata me, na vata me lābhā; dulladdhaṁ vata me, na vata me suladdhaṁ; ",
  "an3:91.2.3_0": "yassa me bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo: ",
  "an3:91.2.4_0": "‘adhisallikhatevāyaṁ samaṇo’ti. ",
  "an3:91.2.5_0": "Yannūnāhaṁ yena bhagavā tenupasaṅkameyyaṁ;",
  "an3:91.2.5_1": "upasaṅkamitvā bhagavato santike accayaṁ accayato deseyyan”ti.",
  "an3:91.2.6_0": "Atha kho kassapagotto bhikkhu senāsanaṁ saṁsāmetvā pattacīvaramādāya yena rājagahaṁ tena pakkāmi. ",
  "an3:91.2.7_0": "Anupubbena yena rājagahaṁ yena gijjhakūṭo pabbato yena bhagavā tenupasaṅkami;",
  "an3:91.2.7_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:91.2.7_2": "Ekamantaṁ nisinno kho kassapagotto bhikkhu bhagavantaṁ etadavoca:",
  "an3:91.3.1_0": "“Ekamidaṁ, bhante,",
  "an3:91.3.1_1": "samayaṁ bhagavā saṅkavāyaṁ viharati,",
  "an3:91.3.1_2": "saṅkavā nāma kosalānaṁ nigamo.",
  "an3:91.3.2_0": "Tatra, bhante,",
  "an3:91.3.2_1": "bhagavā sikkhāpadapaṭisaṁyuttāya dhammiyā kathāya bhikkhū sandassesi samādapesi samuttejesi sampahaṁsesi.",
  "an3:91.3.3_0": "Tassa mayhaṁ bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo: ",
  "an3:91.3.4_0": "‘adhisallikhatevāyaṁ samaṇo’ti. ",
  "an3:91.3.5_0": "Atha kho bhagavā saṅkavāyaṁ yathābhirantaṁ viharitvā yena rājagahaṁ tena cārikaṁ pakkāmi. (…) ",
  "an3:91.3.6_0": "Tassa mayhaṁ, bhante,",
  "an3:91.3.6_1": "acirapakkantassa bhagavato ahudeva kukkuccaṁ ahu vippaṭisāro:",
  "an3:91.3.7_0": "‘alābhā vata me, na vata me lābhā; dulladdhaṁ vata me, na vata me suladdhaṁ; ",
  "an3:91.3.8_0": "yassa me bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo: ",
  "an3:91.3.9_0": "“adhisallikhatevāyaṁ samaṇo”ti. ",
  "an3:91.3.10_0": "Yannūnāhaṁ yena bhagavā tenupasaṅkameyyaṁ;",
  "an3:91.3.10_1": "upasaṅkamitvā bhagavato santike accayaṁ accayato deseyyan’ti.",
  "an3:91.3.11_0": "Accayo maṁ, bhante,",
  "an3:91.3.11_1": "accagamā yathābālaṁ yathāmūḷhaṁ yathāakusalaṁ yassa me bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo:",
  "an3:91.3.12_0": "‘adhisallikhatevāyaṁ samaṇo’ti. ",
  "an3:91.3.13_0": "Tassa me, bhante,",
  "an3:91.3.13_1": "bhagavā accayaṁ accayato paṭiggaṇhātu, āyatiṁ saṁvarāyā”ti.",
  "an3:91.4.1_0": "“Taggha taṁ, kassapa,",
  "an3:91.4.1_1": "accayo accagamā yathābālaṁ yathāmūḷhaṁ yathāakusalaṁ,",
  "an3:91.4.1_2": "yassa te mayi sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo:",
  "an3:91.4.2_0": "‘adhisallikhatevāyaṁ samaṇo’ti. ",
  "an3:91.4.3_0": "Yato ca kho tvaṁ, kassapa,",
  "an3:91.4.3_1": "accayaṁ accayato disvā yathādhammaṁ paṭikarosi, taṁ te mayaṁ paṭiggaṇhāma.",
  "an3:91.4.4_0": "Vuddhihesā, kassapa,",
  "an3:91.4.4_1": "ariyassa vinaye yo accayaṁ accayato disvā yathādhammaṁ paṭikaroti, āyatiṁ saṁvaraṁ āpajjati.",
  "an3:91.5.1_0": "Thero cepi, kassapa,",
  "an3:91.5.1_1": "bhikkhu hoti na sikkhākāmo na sikkhāsamādānassa vaṇṇavādī,",
  "an3:91.5.1_2": "ye caññe bhikkhū na sikkhākāmā te ca na sikkhāya samādapeti,",
  "an3:91.5.1_3": "ye caññe bhikkhū sikkhākāmā tesañca na vaṇṇaṁ bhaṇati bhūtaṁ tacchaṁ kālena, evarūpassāhaṁ, kassapa,",
  "an3:91.5.1_4": "therassa bhikkhuno na vaṇṇaṁ bhaṇāmi.",
  "an3:91.5.2_0": "Taṁ kissa hetu? ",
  "an3:91.5.3_0": "Satthā hissa vaṇṇaṁ bhaṇatīti aññe naṁ bhikkhū bhajeyyuṁ,",
  "an3:91.5.3_1": "ye naṁ bhajeyyuṁ tyāssa diṭṭhānugatiṁ āpajjeyyuṁ,",
  "an3:91.5.3_2": "yyāssa diṭṭhānugatiṁ āpajjeyyuṁ tesaṁ taṁ assa dīgharattaṁ ahitāya dukkhāyāti.",
  "an3:91.5.4_0": "Tasmāhaṁ, kassapa,",
  "an3:91.5.4_1": "evarūpassa therassa bhikkhuno na vaṇṇaṁ bhaṇāmi.",
  "an3:91.6.1_0": "Majjhimo cepi, kassapa, bhikkhu hoti …pe… ",
  "an3:91.6.2_0": "navo cepi, kassapa,",
  "an3:91.6.2_1": "bhikkhu hoti na sikkhākāmo na sikkhāsamādānassa vaṇṇavādī,",
  "an3:91.6.2_2": "ye caññe bhikkhū na sikkhākāmā te ca na sikkhāya samādapeti,",
  "an3:91.6.2_3": "ye caññe bhikkhū sikkhākāmā tesañca na vaṇṇaṁ bhaṇati bhūtaṁ tacchaṁ kālena, evarūpassāhaṁ, kassapa,",
  "an3:91.6.2_4": "navassa bhikkhuno na vaṇṇaṁ bhaṇāmi.",
  "an3:91.6.3_0": "Taṁ kissa hetu? ",
  "an3:91.6.4_0": "Satthā hissa vaṇṇaṁ bhaṇatīti aññe naṁ bhikkhū bhajeyyuṁ,",
  "an3:91.6.4_1": "ye naṁ bhajeyyuṁ tyāssa diṭṭhānugatiṁ āpajjeyyuṁ,",
  "an3:91.6.4_2": "yyāssa diṭṭhānugatiṁ āpajjeyyuṁ tesaṁ taṁ assa dīgharattaṁ ahitāya dukkhāyāti.",
  "an3:91.6.5_0": "Tasmāhaṁ, kassapa,",
  "an3:91.6.5_1": "evarūpassa navassa bhikkhuno na vaṇṇaṁ bhaṇāmi.",
  "an3:91.7.1_0": "Thero cepi, kassapa,",
  "an3:91.7.1_1": "bhikkhu hoti sikkhākāmo sikkhāsamādānassa vaṇṇavādī,",
  "an3:91.7.1_2": "ye caññe bhikkhū na sikkhākāmā te ca sikkhāya samādapeti,",
  "an3:91.7.1_3": "ye caññe bhikkhū sikkhākāmā tesañca vaṇṇaṁ bhaṇati bhūtaṁ tacchaṁ kālena, evarūpassāhaṁ, kassapa,",
  "an3:91.7.1_4": "therassa bhikkhuno vaṇṇaṁ bhaṇāmi.",
  "an3:91.7.2_0": "Taṁ kissa hetu? ",
  "an3:91.7.3_0": "Satthā hissa vaṇṇaṁ bhaṇatīti aññe naṁ bhikkhū bhajeyyuṁ,",
  "an3:91.7.3_1": "ye naṁ bhajeyyuṁ tyāssa diṭṭhānugatiṁ āpajjeyyuṁ,",
  "an3:91.7.3_2": "yyāssa diṭṭhānugatiṁ āpajjeyyuṁ tesaṁ taṁ assa dīgharattaṁ hitāya sukhāyāti.",
  "an3:91.7.4_0": "Tasmāhaṁ, kassapa,",
  "an3:91.7.4_1": "evarūpassa therassa bhikkhuno vaṇṇaṁ bhaṇāmi.",
  "an3:91.8.1_0": "Majjhimo cepi, kassapa, bhikkhu hoti sikkhākāmo …pe… ",
  "an3:91.8.2_0": "navo cepi, kassapa,",
  "an3:91.8.2_1": "bhikkhu hoti sikkhākāmo sikkhāsamādānassa vaṇṇavādī,",
  "an3:91.8.2_2": "ye caññe bhikkhū na sikkhākāmā te ca sikkhāya samādapeti,",
  "an3:91.8.2_3": "ye caññe bhikkhū sikkhākāmā tesañca vaṇṇaṁ bhaṇati bhūtaṁ tacchaṁ kālena, evarūpassāhaṁ, kassapa,",
  "an3:91.8.2_4": "navassa bhikkhuno vaṇṇaṁ bhaṇāmi.",
  "an3:91.8.3_0": "Taṁ kissa hetu? ",
  "an3:91.8.4_0": "Satthā hissa vaṇṇaṁ bhaṇatīti aññe naṁ bhikkhū bhajeyyuṁ,",
  "an3:91.8.4_1": "ye naṁ bhajeyyuṁ tyāssa diṭṭhānugatiṁ āpajjeyyuṁ,",
  "an3:91.8.4_2": "yyāssa diṭṭhānugatiṁ āpajjeyyuṁ tesaṁ taṁ assa dīgharattaṁ hitāya sukhāyāti.",
  "an3:91.8.5_0": "Tasmāhaṁ, kassapa,",
  "an3:91.8.5_1": "evarūpassa navassa bhikkhuno vaṇṇaṁ bhaṇāmī”ti.",
  "an3:91.8.6_0": "Ekādasamaṁ. ",
  "an3:91.8.7_0": "Samaṇavaggo catuttho. ",
  "an3:91.9.0_0": "Tassuddānaṁ",
  "an3:91.9.1_0": "Samaṇo gadrabho khettaṁ, ",
  "an3:91.9.2_0": "vajjiputto ca sekkhakaṁ; ",
  "an3:91.9.3_0": "Tayo ca sikkhanā vuttā, ",
  "an3:91.9.4_0": "dve sikkhā saṅkavāya cāti. ",
  "an3:92.0.1_0": "Aṅguttara Nikāya 3 ",
  "an3:92.0.2_0": "10. Loṇakapallavagga ",
  "an3:92.0.3_0": "92. Accāyikasutta ",
  "an3:92.1.1_0": "“Tīṇimāni, bhikkhave,",
  "an3:92.1.1_1": "kassakassa gahapatissa accāyikāni karaṇīyāni.",
  "an3:92.1.2_0": "Katamāni tīṇi? ",
  "an3:92.1.3_0": "Idha, bhikkhave,",
  "an3:92.1.3_1": "kassako gahapati sīghaṁ sīghaṁ khettaṁ sukaṭṭhaṁ karoti sumatikataṁ.",
  "an3:92.1.4_0": "Sīghaṁ sīghaṁ khettaṁ sukaṭṭhaṁ karitvā sumatikataṁ sīghaṁ sīghaṁ bījāni patiṭṭhāpeti. ",
  "an3:92.1.5_0": "Sīghaṁ sīghaṁ bījāni patiṭṭhāpetvā sīghaṁ sīghaṁ udakaṁ abhinetipi apanetipi. ",
  "an3:92.1.6_0": "Imāni kho, bhikkhave,",
  "an3:92.1.6_1": "tīṇi kassakassa gahapatissa accāyikāni karaṇīyāni.",
  "an3:92.1.7_0": "Tassa kho taṁ, bhikkhave,",
  "an3:92.1.7_1": "kassakassa gahapatissa natthi sā iddhi vā ānubhāvo vā:",
  "an3:92.1.8_0": "‘ajjeva me dhaññāni jāyantu, sveva gabbhīni hontu, uttarasveva paccantū’ti. ",
  "an3:92.1.9_0": "Atha kho, bhikkhave,",
  "an3:92.1.9_1": "hoti so samayo yaṁ tassa kassakassa gahapatissa tāni dhaññāni utupariṇāmīni jāyantipi gabbhīnipi honti paccantipi.",
  "an3:92.2.1_0": "Evamevaṁ kho, bhikkhave,",
  "an3:92.2.1_1": "tīṇimāni bhikkhussa accāyikāni karaṇīyāni.",
  "an3:92.2.2_0": "Katamāni tīṇi? ",
  "an3:92.2.3_0": "Adhisīlasikkhāsamādānaṁ, adhicittasikkhāsamādānaṁ, adhipaññāsikkhāsamādānaṁ—",
  "an3:92.2.4_0": "imāni kho, bhikkhave,",
  "an3:92.2.4_1": "tīṇi bhikkhussa accāyikāni karaṇīyāni.",
  "an3:92.2.5_0": "Tassa kho taṁ, bhikkhave,",
  "an3:92.2.5_1": "bhikkhuno natthi sā iddhi vā ānubhāvo vā:",
  "an3:92.2.6_0": "‘ajjeva me anupādāya āsavehi cittaṁ vimuccatu sve vā uttarasve vā’ti. ",
  "an3:92.2.7_0": "Atha kho, bhikkhave,",
  "an3:92.2.7_1": "hoti so samayo yaṁ tassa bhikkhuno adhisīlampi sikkhato adhicittampi sikkhato adhipaññampi sikkhato anupādāya āsavehi cittaṁ vimuccati.",
  "an3:92.3.1_0": "Tasmātiha, bhikkhave, evaṁ sikkhitabbaṁ: ",
  "an3:92.3.2_0": "‘tibbo no chando bhavissati adhisīlasikkhāsamādāne,",
  "an3:92.3.2_1": "tibbo chando bhavissati adhicittasikkhāsamādāne,",
  "an3:92.3.2_2": "tibbo chando bhavissati adhipaññāsikkhāsamādāne’ti.",
  "an3:92.3.3_0": "Evañhi vo, bhikkhave, sikkhitabban”ti. ",
  "an3:92.3.4_0": "Paṭhamaṁ. ",
  "an3:93.0.1_0": "Aṅguttara Nikāya 3 ",
  "an3:93.0.2_0": "10. Loṇakapallavagga ",
  "an3:93.0.3_0": "93. Pavivekasutta ",
  "an3:93.1.1_0": "“Tīṇimāni, bhikkhave,",
  "an3:93.1.1_1": "aññatitthiyā paribbājakā pavivekāni paññāpenti.",
  "an3:93.1.2_0": "Katamāni tīṇi? ",
  "an3:93.1.3_0": "Cīvarapavivekaṁ, piṇḍapātapavivekaṁ, senāsanapavivekaṁ. ",
  "an3:93.2.1_0": "Tatridaṁ, bhikkhave,",
  "an3:93.2.1_1": "aññatitthiyā paribbājakā cīvarapavivekasmiṁ paññāpenti, sāṇānipi dhārenti, masāṇānipi dhārenti, chavadussānipi dhārenti, paṁsukūlānipi dhārenti, tirīṭānipi dhārenti, ajinampi dhārenti, ajinakkhipampi dhārenti, kusacīrampi dhārenti, vākacīrampi dhārenti, phalakacīrampi dhārenti, kesakambalampi dhārenti, vālakambalampi dhārenti, ulūkapakkhikampi dhārenti.",
  "an3:93.2.2_0": "Idaṁ kho, bhikkhave,",
  "an3:93.2.2_1": "aññatitthiyā paribbājakā cīvarapavivekasmiṁ paññāpenti.",
  "an3:93.3.1_0": "Tatridaṁ, bhikkhave,",
  "an3:93.3.1_1": "aññatitthiyā paribbājakā piṇḍapātapavivekasmiṁ paññāpenti.",
  "an3:93.3.2_0": "Sākabhakkhāpi honti, sāmākabhakkhāpi honti, nīvārabhakkhāpi honti, daddulabhakkhāpi honti, haṭabhakkhāpi honti, kaṇabhakkhāpi honti, ācāmabhakkhāpi honti, piññākabhakkhāpi honti, tiṇabhakkhāpi honti, gomayabhakkhāpi honti,",
  "an3:93.3.2_1": "vanamūlaphalāhārā yāpenti pavattaphalabhojī.",
  "an3:93.3.3_0": "Idaṁ kho, bhikkhave,",
  "an3:93.3.3_1": "aññatitthiyā paribbājakā piṇḍapātapavivekasmiṁ paññāpenti.",
  "an3:93.4.1_0": "Tatridaṁ, bhikkhave,",
  "an3:93.4.1_1": "aññatitthiyā paribbājakā senāsanapavivekasmiṁ paññāpenti araññaṁ rukkhamūlaṁ susānaṁ vanapatthaṁ abbhokāsaṁ palālapuñjaṁ bhusāgāraṁ.",
  "an3:93.4.2_0": "Idaṁ kho, bhikkhave,",
  "an3:93.4.2_1": "aññatitthiyā paribbājakā senāsanapavivekasmiṁ paññāpenti.",
  "an3:93.4.3_0": "Imāni kho, bhikkhave,",
  "an3:93.4.3_1": "tīṇi aññatitthiyā paribbājakā pavivekāni paññāpenti.",
  "an3:93.5.1_0": "Tīṇi kho panimāni, bhikkhave,",
  "an3:93.5.1_1": "imasmiṁ dhammavinaye bhikkhuno pavivekāni.",
  "an3:93.5.2_0": "Katamāni tīṇi? ",
  "an3:93.5.3_0": "Idha, bhikkhave, bhikkhu sīlavā ca hoti, dussīlyañcassa pahīnaṁ hoti, tena ca vivitto hoti; ",
  "an3:93.5.4_0": "sammādiṭṭhiko ca hoti,",
  "an3:93.5.4_1": "micchādiṭṭhi cassa pahīnā hoti, tāya ca vivitto hoti;",
  "an3:93.5.5_0": "khīṇāsavo ca hoti, āsavā cassa pahīnā honti, tehi ca vivitto hoti. ",
  "an3:93.5.6_0": "Yato kho, bhikkhave, bhikkhu sīlavā hoti, dussīlyañcassa pahīnaṁ hoti, tena ca vivitto hoti; ",
  "an3:93.5.7_0": "sammādiṭṭhiko ca hoti,",
  "an3:93.5.7_1": "micchādiṭṭhi cassa pahīnā hoti, tāya ca vivitto hoti;",
  "an3:93.5.8_0": "khīṇāsavo ca hoti, āsavā cassa pahīnā honti, tehi ca vivitto hoti. ",
  "an3:93.5.9_0": "Ayaṁ vuccati, bhikkhave,",
  "an3:93.5.9_1": "‘bhikkhu aggappatto sārappatto suddho sāre patiṭṭhito’.",
  "an3:93.6.1_0": "Seyyathāpi, bhikkhave,",
  "an3:93.6.1_1": "kassakassa gahapatissa sampannaṁ sālikkhettaṁ.",
  "an3:93.6.2_0": "Tamenaṁ kassako gahapati sīghaṁ sīghaṁ lavāpeyya. ",
  "an3:93.6.3_0": "Sīghaṁ sīghaṁ lavāpetvā sīghaṁ sīghaṁ saṅgharāpeyya. ",
  "an3:93.6.4_0": "Sīghaṁ sīghaṁ saṅgharāpetvā sīghaṁ sīghaṁ ubbahāpeyya. ",
  "an3:93.6.5_0": "Sīghaṁ sīghaṁ ubbahāpetvā sīghaṁ sīghaṁ puñjaṁ kārāpeyya. ",
  "an3:93.6.6_0": "Sīghaṁ sīghaṁ puñjaṁ kārāpetvā sīghaṁ sīghaṁ maddāpeyya. ",
  "an3:93.6.7_0": "Sīghaṁ sīghaṁ maddāpetvā sīghaṁ sīghaṁ palālāni uddharāpeyya. ",
  "an3:93.6.8_0": "Sīghaṁ sīghaṁ palālāni uddharāpetvā sīghaṁ sīghaṁ bhusikaṁ uddharāpeyya. ",
  "an3:93.6.9_0": "Sīghaṁ sīghaṁ bhusikaṁ uddharāpetvā sīghaṁ sīghaṁ opunāpeyya. ",
  "an3:93.6.10_0": "Sīghaṁ sīghaṁ opunāpetvā sīghaṁ sīghaṁ atiharāpeyya. ",
  "an3:93.6.11_0": "Sīghaṁ sīghaṁ atiharāpetvā sīghaṁ sīghaṁ koṭṭāpeyya. ",
  "an3:93.6.12_0": "Sīghaṁ sīghaṁ koṭṭāpetvā sīghaṁ sīghaṁ thusāni uddharāpeyya. ",
  "an3:93.6.13_0": "Evamassu tāni, bhikkhave,",
  "an3:93.6.13_1": "kassakassa gahapatissa dhaññāni aggappattāni sārappattāni suddhāni sāre patiṭṭhitāni.",
  "an3:93.7.1_0": "Evamevaṁ kho, bhikkhave, yato bhikkhu sīlavā ca hoti, dussīlyañcassa pahīnaṁ hoti, tena ca vivitto hoti; ",
  "an3:93.7.2_0": "sammādiṭṭhiko ca hoti,",
  "an3:93.7.2_1": "micchādiṭṭhi cassa pahīnā hoti, tāya ca vivitto hoti;",
  "an3:93.7.3_0": "khīṇāsavo ca hoti, āsavā cassa pahīnā honti, tehi ca vivitto hoti. ",
  "an3:93.7.4_0": "Ayaṁ vuccati, bhikkhave,",
  "an3:93.7.4_1": "‘bhikkhu aggappatto sārappatto suddho sāre patiṭṭhito’”ti.",
  "an3:93.7.5_0": "Dutiyaṁ. ",
  "an3:94.0.1_0": "Aṅguttara Nikāya 3 ",
  "an3:94.0.2_0": "10. Loṇakapallavagga ",
  "an3:94.0.3_0": "94. Saradasutta ",
  "an3:94.1.1_0": "“Seyyathāpi, bhikkhave,",
  "an3:94.1.1_1": "saradasamaye viddhe vigatavalāhake deve ādicco nabhaṁ abbhussakkamāno sabbaṁ ākāsagataṁ tamagataṁ abhivihacca bhāsate ca tapate ca virocati ca.",
  "an3:94.2.1_0": "Evamevaṁ kho, bhikkhave,",
  "an3:94.2.1_1": "yato ariyasāvakassa virajaṁ vītamalaṁ dhammacakkhuṁ uppajjati, saha dassanuppādā, bhikkhave,",
  "an3:94.2.1_2": "ariyasāvakassa tīṇi saṁyojanāni pahīyanti—",
  "an3:94.2.2_0": "sakkāyadiṭṭhi, vicikicchā, sīlabbataparāmāso. ",
  "an3:94.3.1_0": "Athāparaṁ dvīhi dhammehi niyyāti abhijjhāya ca byāpādena ca. ",
  "an3:94.3.2_0": "So vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. ",
  "an3:94.3.3_0": "Tasmiñce, bhikkhave,",
  "an3:94.3.3_1": "samaye ariyasāvako kālaṁ kareyya,",
  "an3:94.3.3_2": "natthi taṁ saṁyojanaṁ yena saṁyojanena saṁyutto ariyasāvako puna imaṁ lokaṁ āgaccheyyā”ti.",
  "an3:94.3.4_0": "Tatiyaṁ. ",
  "an3:95.0.1_0": "Aṅguttara Nikāya 3 ",
  "an3:95.0.2_0": "10. Loṇakapallavagga ",
  "an3:95.0.3_0": "95. Parisāsutta ",
  "an3:95.1.1_0": "“Tisso imā, bhikkhave, parisā. ",
  "an3:95.1.2_0": "Katamā tisso? ",
  "an3:95.1.3_0": "Aggavatī parisā, vaggā parisā, samaggā parisā. ",
  "an3:95.2.1_0": "Katamā ca, bhikkhave, aggavatī parisā? ",
  "an3:95.2.2_0": "Idha, bhikkhave,",
  "an3:95.2.2_1": "yassaṁ parisāyaṁ therā bhikkhū na bāhulikā honti na sāthalikā,",
  "an3:95.2.2_2": "okkamane nikkhittadhurā paviveke pubbaṅgamā,",
  "an3:95.2.2_3": "vīriyaṁ ārabhanti appattassa pattiyā anadhigatassa adhigamāya asacchikatassa sacchikiriyāya,",
  "an3:95.2.2_4": "tesaṁ pacchimā janatā diṭṭhānugatiṁ āpajjati.",
  "an3:95.2.3_0": "Sāpi hoti na bāhulikā na sāthalikā okkamane nikkhittadhurā paviveke pubbaṅgamā,",
  "an3:95.2.3_1": "vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an3:95.2.4_0": "Ayaṁ vuccati, bhikkhave, aggavatī parisā. ",
  "an3:95.3.1_0": "Katamā ca, bhikkhave, vaggā parisā? ",
  "an3:95.3.2_0": "Idha, bhikkhave,",
  "an3:95.3.2_1": "yassaṁ parisāyaṁ bhikkhū bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti, ayaṁ vuccati, bhikkhave, vaggā parisā.",
  "an3:95.4.1_0": "Katamā ca, bhikkhave, samaggā parisā? ",
  "an3:95.4.2_0": "Idha, bhikkhave,",
  "an3:95.4.2_1": "yassaṁ parisāyaṁ bhikkhū samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti, ayaṁ vuccati, bhikkhave, samaggā parisā.",
  "an3:95.5.1_0": "Yasmiṁ, bhikkhave,",
  "an3:95.5.1_1": "samaye bhikkhū samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti, bahuṁ, bhikkhave,",
  "an3:95.5.1_2": "bhikkhū tasmiṁ samaye puññaṁ pasavanti.",
  "an3:95.5.2_0": "Brahmaṁ, bhikkhave,",
  "an3:95.5.2_1": "vihāraṁ tasmiṁ samaye bhikkhū viharanti,",
  "an3:95.5.2_2": "yadidaṁ muditāya cetovimuttiyā.",
  "an3:95.5.3_0": "Pamuditassa pīti jāyati,",
  "an3:95.5.3_1": "pītimanassa kāyo passambhati,",
  "an3:95.5.3_2": "passaddhakāyo sukhaṁ vediyati, sukhino cittaṁ samādhiyati.",
  "an3:95.6.1_0": "Seyyathāpi, bhikkhave,",
  "an3:95.6.1_1": "uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti,",
  "an3:95.6.1_2": "pabbatakandarapadarasākhā paripūrā kusobbhe paripūrenti,",
  "an3:95.6.1_3": "kusobbhā paripūrā mahāsobbhe paripūrenti,",
  "an3:95.6.1_4": "mahāsobbhā paripūrā kunnadiyo paripūrenti,",
  "an3:95.6.1_5": "kunnadiyo paripūrā mahānadiyo paripūrenti,",
  "an3:95.6.1_6": "mahānadiyo paripūrā samuddaṁ paripūrenti.",
  "an3:95.7.1_0": "Evamevaṁ kho, bhikkhave,",
  "an3:95.7.1_1": "yasmiṁ samaye bhikkhū samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti, bahuṁ, bhikkhave,",
  "an3:95.7.1_2": "bhikkhū tasmiṁ samaye puññaṁ pasavanti.",
  "an3:95.7.2_0": "Brahmaṁ, bhikkhave,",
  "an3:95.7.2_1": "vihāraṁ tasmiṁ samaye bhikkhū viharanti,",
  "an3:95.7.2_2": "yadidaṁ muditāya cetovimuttiyā.",
  "an3:95.7.3_0": "Pamuditassa pīti jāyati,",
  "an3:95.7.3_1": "pītimanassa kāyo passambhati,",
  "an3:95.7.3_2": "passaddhakāyo sukhaṁ vediyati, sukhino cittaṁ samādhiyati.",
  "an3:95.7.4_0": "Imā kho, bhikkhave, tisso parisā”ti. ",
  "an3:95.7.5_0": "Catutthaṁ. ",
  "an3:96.0.1_0": "Aṅguttara Nikāya 3 ",
  "an3:96.0.2_0": "10. Loṇakapallavagga ",
  "an3:96.0.3_0": "96. Paṭhamaājānīyasutta ",
  "an3:96.1.1_0": "“Tīhi, bhikkhave,",
  "an3:96.1.1_1": "aṅgehi samannāgato rañño bhadro assājānīyo rājāraho hoti rājabhoggo,",
  "an3:96.1.1_2": "rañño aṅganteva saṅkhyaṁ gacchati.",
  "an3:96.1.2_0": "Katamehi tīhi? ",
  "an3:96.1.3_0": "Idha, bhikkhave,",
  "an3:96.1.3_1": "rañño bhadro assājānīyo vaṇṇasampanno ca hoti balasampanno ca javasampanno ca.",
  "an3:96.1.4_0": "Imehi kho, bhikkhave,",
  "an3:96.1.4_1": "tīhi aṅgehi samannāgato rañño bhadro assājānīyo rājāraho hoti rājabhoggo,",
  "an3:96.1.4_2": "rañño aṅganteva saṅkhyaṁ gacchati.",
  "an3:96.1.5_0": "Evamevaṁ kho, bhikkhave,",
  "an3:96.1.5_1": "tīhi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an3:96.1.6_0": "Katamehi tīhi? ",
  "an3:96.1.7_0": "Idha, bhikkhave,",
  "an3:96.1.7_1": "bhikkhu vaṇṇasampanno ca hoti balasampanno ca javasampanno ca.",
  "an3:96.2.1_0": "Kathañca, bhikkhave, bhikkhu vaṇṇasampanno hoti? ",
  "an3:96.2.2_0": "Idha, bhikkhave, bhikkhu sīlavā hoti,",
  "an3:96.2.2_1": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an3:96.2.2_2": "samādāya sikkhati sikkhāpadesu.",
  "an3:96.2.3_0": "Evaṁ kho, bhikkhave, bhikkhu vaṇṇasampanno hoti. ",
  "an3:96.3.1_0": "Kathañca, bhikkhave, bhikkhu balasampanno hoti? ",
  "an3:96.3.2_0": "Idha, bhikkhave,",
  "an3:96.3.2_1": "bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.",
  "an3:96.3.3_0": "Evaṁ kho, bhikkhave, bhikkhu balasampanno hoti. ",
  "an3:96.4.1_0": "Kathañca, bhikkhave, bhikkhu javasampanno hoti? ",
  "an3:96.4.2_0": "Idha, bhikkhave,",
  "an3:96.4.2_1": "bhikkhu ‘idaṁ dukkhan’ti yathābhūtaṁ pajānāti;",
  "an3:96.4.3_0": "‘ayaṁ dukkhasamudayo’ti yathābhūtaṁ pajānāti; ",
  "an3:96.4.4_0": "‘ayaṁ dukkhanirodho’ti yathābhūtaṁ pajānāti; ",
  "an3:96.4.5_0": "‘ayaṁ dukkhanirodhagāminī paṭipadā’ti yathābhūtaṁ pajānāti. ",
  "an3:96.4.6_0": "Evaṁ kho, bhikkhave, bhikkhu javasampanno hoti. ",
  "an3:96.4.7_0": "Imehi kho, bhikkhave,",
  "an3:96.4.7_1": "tīhi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.",
  "an3:96.4.8_0": "Pañcamaṁ. ",
  "an3:97.0.1_0": "Aṅguttara Nikāya 3 ",
  "an3:97.0.2_0": "10. Loṇakapallavagga ",
  "an3:97.0.3_0": "97. Dutiyaājānīyasutta ",
  "an3:97.1.1_0": "“Tīhi, bhikkhave,",
  "an3:97.1.1_1": "aṅgehi samannāgato rañño bhadro assājānīyo rājāraho hoti rājabhoggo,",
  "an3:97.1.1_2": "rañño aṅganteva saṅkhayaṁ gacchati.",
  "an3:97.1.2_0": "Katamehi tīhi? ",
  "an3:97.1.3_0": "Idha, bhikkhave,",
  "an3:97.1.3_1": "rañño bhadro assājānīyo vaṇṇasampanno ca hoti balasampanno ca javasampanno ca.",
  "an3:97.1.4_0": "Imehi kho, bhikkhave,",
  "an3:97.1.4_1": "tīhi aṅgehi samannāgato rañño bhadro assājānīyo rājāraho hoti rājabhoggo,",
  "an3:97.1.4_2": "rañño aṅganteva saṅkhyaṁ gacchati.",
  "an3:97.1.5_0": "Evamevaṁ kho, bhikkhave,",
  "an3:97.1.5_1": "tīhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.",
  "an3:97.1.6_0": "Katamehi tīhi? ",
  "an3:97.1.7_0": "Idha, bhikkhave,",
  "an3:97.1.7_1": "bhikkhu vaṇṇasampanno ca hoti balasampanno ca javasampanno ca.",
  "an3:97.2.1_0": "Kathañca, bhikkhave, bhikkhu vaṇṇasampanno hoti? ",
  "an3:97.2.2_0": "Idha, bhikkhave,",
  "an3:97.2.2_1": "bhikkhu sīlavā hoti …pe… samādāya sikkhati sikkhāpadesu.",
  "an3:97.2.3_0": "Evaṁ kho, bhikkhave, bhikkhu vaṇṇasampanno hoti. ",
  "an3:97.3.1_0": "Kathañca, bhikkhave, bhikkhu balasampanno hoti? ",
  "an3:97.3.2_0": "Idha, bhikkhave,",
  "an3:97.3.2_1": "bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.",
  "an3:97.3.3_0": "Evaṁ kho, bhikkhave, bhikkhu balasampanno hoti. ",
  "an3:97.4.1_0": "Kathañca, bhikkhave, bhikkhu javasampanno hoti? ",
  "an3:97.4.2_0": "Idha, bhikkhave,",
  "an3:97.4.2_1": "bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an3:97.4.3_0": "Evaṁ kho, bhikkhave, bhikkhu javasampanno hoti. ",
  "an3:97.4.4_0": "Imehi kho, bhikkhave,",
  "an3:97.4.4_1": "tīhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.",
  "an3:97.4.5_0": "Chaṭṭhaṁ. ",
  "an3:98.0.1_0": "Aṅguttara Nikāya 3 ",
  "an3:98.0.2_0": "10. Loṇakapallavagga ",
  "an3:98.0.3_0": "98. Tatiyaājānīyasutta ",
  "an3:98.1.1_0": "“Tīhi, bhikkhave,",
  "an3:98.1.1_1": "aṅgehi samannāgato rañño bhadro assājānīyo rājāraho hoti rājabhoggo,",
  "an3:98.1.1_2": "rañño aṅganteva saṅkhayaṁ gacchati.",
  "an3:98.1.2_0": "Katamehi tīhi? ",
  "an3:98.1.3_0": "Idha, bhikkhave,",
  "an3:98.1.3_1": "rañño bhadro assājānīyo vaṇṇasampanno ca hoti balasampanno ca javasampanno ca.",
  "an3:98.1.4_0": "Imehi kho, bhikkhave,",
  "an3:98.1.4_1": "tīhi aṅgehi samannāgato rañño bhadro assājānīyo rājāraho hoti rājabhoggo,",
  "an3:98.1.4_2": "rañño aṅganteva saṅkhyaṁ gacchati.",
  "an3:98.1.5_0": "Evamevaṁ kho, bhikkhave,",
  "an3:98.1.5_1": "tīhi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an3:98.1.6_0": "Katamehi tīhi? ",
  "an3:98.1.7_0": "Idha, bhikkhave,",
  "an3:98.1.7_1": "bhikkhu vaṇṇasampanno ca hoti balasampanno ca javasampanno ca.",
  "an3:98.2.1_0": "Kathañca, bhikkhave, bhikkhu vaṇṇasampanno hoti? ",
  "an3:98.2.2_0": "Idha, bhikkhave, bhikkhu sīlavā hoti,",
  "an3:98.2.2_1": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an3:98.2.2_2": "samādāya sikkhati sikkhāpadesu.",
  "an3:98.2.3_0": "Evaṁ kho, bhikkhave, bhikkhu vaṇṇasampanno hoti. ",
  "an3:98.3.1_0": "Kathañca, bhikkhave, bhikkhu balasampanno hoti? ",
  "an3:98.3.2_0": "Idha, bhikkhave,",
  "an3:98.3.2_1": "bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.",
  "an3:98.3.3_0": "Evaṁ kho, bhikkhave, bhikkhu balasampanno hoti. ",
  "an3:98.4.1_0": "Kathañca, bhikkhave, bhikkhu javasampanno hoti? ",
  "an3:98.4.2_0": "Idha, bhikkhave,",
  "an3:98.4.2_1": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an3:98.4.3_0": "Evaṁ kho, bhikkhave, bhikkhu javasampanno hoti. ",
  "an3:98.4.4_0": "Imehi kho, bhikkhave,",
  "an3:98.4.4_1": "tīhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.",
  "an3:98.4.5_0": "Sattamaṁ. ",
  "an3:99.0.1_0": "Aṅguttara Nikāya 3 ",
  "an3:99.0.2_0": "10. Loṇakapallavagga ",
  "an3:99.0.3_0": "99. Potthakasutta ",
  "an3:99.1.1_0": "“Navopi, bhikkhave,",
  "an3:99.1.1_1": "potthako dubbaṇṇo ca hoti dukkhasamphasso ca appaggho ca;",
  "an3:99.1.2_0": "majjhimopi, bhikkhave,",
  "an3:99.1.2_1": "potthako dubbaṇṇo ca hoti dukkhasamphasso ca appaggho ca;",
  "an3:99.1.3_0": "jiṇṇopi, bhikkhave,",
  "an3:99.1.3_1": "potthako dubbaṇṇo ca hoti dukkhasamphasso ca appaggho ca.",
  "an3:99.1.4_0": "Jiṇṇampi, bhikkhave,",
  "an3:99.1.4_1": "potthakaṁ ukkhaliparimajjanaṁ vā karonti saṅkārakūṭe vā naṁ chaḍḍenti.",
  "an3:99.2.1_0": "Evamevaṁ kho, bhikkhave,",
  "an3:99.2.1_1": "navo cepi bhikkhu hoti dussīlo pāpadhammo.",
  "an3:99.2.2_0": "Idamassa dubbaṇṇatāya vadāmi. ",
  "an3:99.2.3_0": "Seyyathāpi so, bhikkhave,",
  "an3:99.2.3_1": "potthako dubbaṇṇo tathūpamāhaṁ, bhikkhave, imaṁ puggalaṁ vadāmi.",
  "an3:99.2.4_0": "Ye kho panassa sevanti bhajanti payirupāsanti diṭṭhānugatiṁ āpajjanti,",
  "an3:99.2.4_1": "tesaṁ taṁ hoti dīgharattaṁ ahitāya dukkhāya.",
  "an3:99.2.5_0": "Idamassa dukkhasamphassatāya vadāmi. ",
  "an3:99.2.6_0": "Seyyathāpi so, bhikkhave,",
  "an3:99.2.6_1": "potthako dukkhasamphasso tathūpamāhaṁ, bhikkhave, imaṁ puggalaṁ vadāmi.",
  "an3:99.2.7_0": "Yesaṁ kho pana so paṭiggaṇhāti cīvarapiṇḍapātasenāsanagilānappaccayabhesajjaparikkhāraṁ,",
  "an3:99.2.7_1": "tesaṁ taṁ na mahapphalaṁ hoti na mahānisaṁsaṁ.",
  "an3:99.2.8_0": "Idamassa appagghatāya vadāmi. ",
  "an3:99.2.9_0": "Seyyathāpi so, bhikkhave,",
  "an3:99.2.9_1": "potthako appaggho tathūpamāhaṁ, bhikkhave, imaṁ puggalaṁ vadāmi.",
  "an3:99.2.10_0": "Majjhimo cepi, bhikkhave, bhikkhu hoti …pe… ",
  "an3:99.2.11_0": "thero cepi, bhikkhave,",
  "an3:99.2.11_1": "bhikkhu hoti dussīlo pāpadhammo, idamassa dubbaṇṇatāya vadāmi.",
  "an3:99.2.12_0": "Seyyathāpi so, bhikkhave,",
  "an3:99.2.12_1": "potthako dubbaṇṇo tathūpamāhaṁ, bhikkhave, imaṁ puggalaṁ vadāmi.",
  "an3:99.2.13_0": "Ye kho panassa sevanti bhajanti payirupāsanti diṭṭhānugatiṁ āpajjanti,",
  "an3:99.2.13_1": "tesaṁ taṁ hoti dīgharattaṁ ahitāya dukkhāya.",
  "an3:99.2.14_0": "Idamassa dukkhasamphassatāya vadāmi. ",
  "an3:99.2.15_0": "Seyyathāpi so, bhikkhave,",
  "an3:99.2.15_1": "potthako dukkhasamphasso tathūpamāhaṁ, bhikkhave, imaṁ puggalaṁ vadāmi.",
  "an3:99.2.16_0": "Yesaṁ kho pana so paṭiggaṇhāti cīvarapiṇḍapātasenāsanagilānappaccayabhesajjaparikkhāraṁ,",
  "an3:99.2.16_1": "tesaṁ taṁ na mahapphalaṁ hoti na mahānisaṁsaṁ.",
  "an3:99.2.17_0": "Idamassa appagghatāya vadāmi. ",
  "an3:99.2.18_0": "Seyyathāpi so, bhikkhave,",
  "an3:99.2.18_1": "potthako appaggho tathūpamāhaṁ, bhikkhave, imaṁ puggalaṁ vadāmi.",
  "an3:99.3.1_0": "Evarūpo cāyaṁ, bhikkhave,",
  "an3:99.3.1_1": "thero bhikkhu saṅghamajjhe bhaṇati.",
  "an3:99.3.2_0": "Tamenaṁ bhikkhū evamāhaṁsu: ",
  "an3:99.3.3_0": "‘kiṁ nu kho tuyhaṁ bālassa abyattassa bhaṇitena, ",
  "an3:99.3.4_0": "tvampi nāma bhaṇitabbaṁ maññasī’ti. ",
  "an3:99.3.5_0": "So kupito anattamano tathārūpiṁ vācaṁ nicchāreti yathārūpāya vācāya saṅgho taṁ ukkhipati, saṅkārakūṭeva naṁ potthakaṁ. ",
  "an3:99.4.1_0": "Navampi, bhikkhave,",
  "an3:99.4.1_1": "kāsikaṁ vatthaṁ vaṇṇavantañceva hoti sukhasamphassañca mahagghañca; majjhimampi, bhikkhave,",
  "an3:99.4.1_2": "kāsikaṁ vatthaṁ vaṇṇavantañceva hoti sukhasamphassañca mahagghañca; jiṇṇampi, bhikkhave,",
  "an3:99.4.1_3": "kāsikaṁ vatthaṁ vaṇṇavantañceva hoti sukhasamphassañca mahagghañca.",
  "an3:99.4.2_0": "Jiṇṇampi, bhikkhave,",
  "an3:99.4.2_1": "kāsikaṁ vatthaṁ ratanapaliveṭhanaṁ vā karoti gandhakaraṇḍake vā naṁ pakkhipanti.",
  "an3:99.5.1_0": "Evamevaṁ kho, bhikkhave,",
  "an3:99.5.1_1": "navo cepi bhikkhu hoti sīlavā kalyāṇadhammo, idamassa suvaṇṇatāya vadāmi.",
  "an3:99.5.2_0": "Seyyathāpi taṁ, bhikkhave,",
  "an3:99.5.2_1": "kāsikaṁ vatthaṁ vaṇṇavantaṁ tathūpamāhaṁ, bhikkhave, imaṁ puggalaṁ vadāmi.",
  "an3:99.5.3_0": "Ye kho panassa sevanti bhajanti payirupāsanti diṭṭhānugatiṁ āpajjanti,",
  "an3:99.5.3_1": "tesaṁ taṁ hoti dīgharattaṁ hitāya sukhāya.",
  "an3:99.5.4_0": "Idamassa sukhasamphassatāya vadāmi. ",
  "an3:99.5.5_0": "Seyyathāpi taṁ, bhikkhave,",
  "an3:99.5.5_1": "kāsikaṁ vatthaṁ sukhasamphassaṁ tathūpamāhaṁ, bhikkhave, imaṁ puggalaṁ vadāmi.",
  "an3:99.5.6_0": "Yesaṁ kho pana so paṭiggaṇhāti cīvarapiṇḍapātasenāsanagilānappaccayabhesajjaparikkhāraṁ,",
  "an3:99.5.6_1": "tesaṁ taṁ mahapphalaṁ hoti mahānisaṁsaṁ.",
  "an3:99.5.7_0": "Idamassa mahagghatāya vadāmi. ",
  "an3:99.5.8_0": "Seyyathāpi taṁ, bhikkhave,",
  "an3:99.5.8_1": "kāsikaṁ vatthaṁ mahagghaṁ tathūpamāhaṁ, bhikkhave, imaṁ puggalaṁ vadāmi.",
  "an3:99.5.9_0": "Majjhimo cepi, bhikkhave, bhikkhu hoti …pe… ",
  "an3:99.5.10_0": "thero cepi, bhikkhave,",
  "an3:99.5.10_1": "bhikkhu hoti …pe… puggalaṁ vadāmi.",
  "an3:99.6.1_0": "Evarūpo cāyaṁ, bhikkhave,",
  "an3:99.6.1_1": "thero bhikkhu saṅghamajjhe bhaṇati.",
  "an3:99.6.2_0": "Tamenaṁ bhikkhū evamāhaṁsu: ",
  "an3:99.6.3_0": "‘appasaddā āyasmanto hotha,",
  "an3:99.6.3_1": "thero bhikkhu dhammañca vinayañca bhaṇatī’ti.",
  "an3:99.6.4_0": "Tasmātiha, bhikkhave, evaṁ sikkhitabbaṁ: ",
  "an3:99.6.5_0": "‘kāsikavatthūpamā bhavissāma, na potthakūpamā’ti. ",
  "an3:99.6.6_0": "Evañhi vo, bhikkhave, sikkhitabban”ti. ",
  "an3:99.6.7_0": "Aṭṭhamaṁ. ",
  "an3:100.0.1_0": "Aṅguttara Nikāya 3 ",
  "an3:100.0.2_0": "10. Loṇakapallavagga ",
  "an3:100.0.3_0": "100. Loṇakapallasutta ",
  "an3:100.1.1_0": "“Yo, bhikkhave, evaṁ vadeyya: ",
  "an3:100.1.2_0": "‘yathā yathāyaṁ puriso kammaṁ karoti tathā tathā taṁ paṭisaṁvediyatī’ti, evaṁ santaṁ, bhikkhave, brahmacariyavāso na hoti,",
  "an3:100.1.2_1": "okāso na paññāyati sammā dukkhassa antakiriyāya.",
  "an3:100.1.3_0": "Yo ca kho, bhikkhave, evaṁ vadeyya: ",
  "an3:100.1.4_0": "‘yathā yathā vedanīyaṁ ayaṁ puriso kammaṁ karoti tathā tathāssa vipākaṁ paṭisaṁvediyatī’ti, evaṁ santaṁ, bhikkhave, brahmacariyavāso hoti,",
  "an3:100.1.4_1": "okāso paññāyati sammā dukkhassa antakiriyāya.",
  "an3:100.1.5_0": "Idha, bhikkhave,",
  "an3:100.1.5_1": "ekaccassa puggalassa appamattakampi pāpakammaṁ kataṁ tamenaṁ nirayaṁ upaneti.",
  "an3:100.1.6_0": "Idha pana, bhikkhave,",
  "an3:100.1.6_1": "ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.2.1_0": "Kathaṁrūpassa, bhikkhave,",
  "an3:100.2.1_1": "puggalassa appamattakampi pāpakammaṁ kataṁ tamenaṁ nirayaṁ upaneti?",
  "an3:100.2.2_0": "Idha pana, bhikkhave,",
  "an3:100.2.2_1": "ekacco puggalo abhāvitakāyo hoti abhāvitasīlo abhāvitacitto abhāvitapañño paritto appātumo appadukkhavihārī.",
  "an3:100.2.3_0": "Evarūpassa, bhikkhave,",
  "an3:100.2.3_1": "puggalassa appamattakampi pāpakammaṁ kataṁ tamenaṁ nirayaṁ upaneti.",
  "an3:100.3.1_0": "Kathaṁrūpassa, bhikkhave,",
  "an3:100.3.1_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva?",
  "an3:100.3.2_0": "Idha, bhikkhave,",
  "an3:100.3.2_1": "ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.",
  "an3:100.3.3_0": "Evarūpassa, bhikkhave,",
  "an3:100.3.3_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.4.1_0": "Seyyathāpi, bhikkhave,",
  "an3:100.4.1_1": "puriso loṇakapallaṁ paritte udakamallake pakkhipeyya.",
  "an3:100.4.2_0": "Taṁ kiṁ maññatha, bhikkhave, ",
  "an3:100.4.3_0": "api nu taṁ parittaṁ udakaṁ amunā loṇakapallena loṇaṁ assa apeyyan”ti? ",
  "an3:100.4.4_0": "“Evaṁ, bhante”. ",
  "an3:100.4.5_0": "“Taṁ kissa hetu”? ",
  "an3:100.4.6_0": "“Aduñhi, bhante,",
  "an3:100.4.6_1": "parittaṁ udakakapallake udakaṁ,",
  "an3:100.4.6_2": "taṁ amunā loṇakapallena loṇaṁ assa apeyyan”ti.",
  "an3:100.4.7_0": "“Seyyathāpi, bhikkhave,",
  "an3:100.4.7_1": "puriso loṇakapallakaṁ gaṅgāya nadiyā pakkhipeyya.",
  "an3:100.4.8_0": "Taṁ kiṁ maññatha, bhikkhave, ",
  "an3:100.4.9_0": "api nu sā gaṅgā nadī amunā loṇakapallena loṇaṁ assa apeyyā”ti? ",
  "an3:100.4.10_0": "“No hetaṁ, bhante”. ",
  "an3:100.4.11_0": "“Taṁ kissa hetu”? ",
  "an3:100.4.12_0": "“Asu hi, bhante,",
  "an3:100.4.12_1": "gaṅgāya nadiyā mahā udakakkhandho so amunā loṇakapallena loṇo na assa apeyyo”ti.",
  "an3:100.5.1_0": "“Evamevaṁ kho, bhikkhave,",
  "an3:100.5.1_1": "idhekaccassa puggalassa appamattakampi pāpakammaṁ kataṁ tamenaṁ nirayaṁ upaneti.",
  "an3:100.5.2_0": "Idha, bhikkhave,",
  "an3:100.5.2_1": "ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.6.1_0": "Kathaṁrūpassa, bhikkhave,",
  "an3:100.6.1_1": "puggalassa appamattakampi pāpakammaṁ kataṁ tamenaṁ nirayaṁ upaneti?",
  "an3:100.6.2_0": "Idha, bhikkhave,",
  "an3:100.6.2_1": "ekacco puggalo abhāvitakāyo hoti abhāvitasīlo abhāvitacitto abhāvitapañño paritto appātumo appadukkhavihārī.",
  "an3:100.6.3_0": "Evarūpassa, bhikkhave,",
  "an3:100.6.3_1": "puggalassa appamattakampi pāpakammaṁ kataṁ tamenaṁ nirayaṁ upaneti.",
  "an3:100.7.1_0": "Kathaṁrūpassa, bhikkhave,",
  "an3:100.7.1_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva?",
  "an3:100.7.2_0": "Idha, bhikkhave,",
  "an3:100.7.2_1": "ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.",
  "an3:100.7.3_0": "Evarūpassa, bhikkhave,",
  "an3:100.7.3_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.8.1_0": "Idha, bhikkhave,",
  "an3:100.8.1_1": "ekacco aḍḍhakahāpaṇenapi bandhanaṁ nigacchati,",
  "an3:100.8.1_2": "kahāpaṇenapi bandhanaṁ nigacchati,",
  "an3:100.8.1_3": "kahāpaṇasatenapi bandhanaṁ nigacchati.",
  "an3:100.8.2_0": "Idha, bhikkhave,",
  "an3:100.8.2_1": "ekacco aḍḍhakahāpaṇenapi na bandhanaṁ nigacchati,",
  "an3:100.8.2_2": "kahāpaṇenapi na bandhanaṁ nigacchati,",
  "an3:100.8.2_3": "kahāpaṇasatenapi na bandhanaṁ nigacchati.",
  "an3:100.9.1_0": "Kathaṁrūpo, bhikkhave,",
  "an3:100.9.1_1": "aḍḍhakahāpaṇenapi bandhanaṁ nigacchati,",
  "an3:100.9.1_2": "kahāpaṇenapi bandhanaṁ nigacchati,",
  "an3:100.9.1_3": "kahāpaṇasatenapi bandhanaṁ nigacchati?",
  "an3:100.9.2_0": "Idha, bhikkhave,",
  "an3:100.9.2_1": "ekacco daliddo hoti appassako appabhogo.",
  "an3:100.9.3_0": "Evarūpo, bhikkhave,",
  "an3:100.9.3_1": "aḍḍhakahāpaṇenapi bandhanaṁ nigacchati,",
  "an3:100.9.3_2": "kahāpaṇenapi bandhanaṁ nigacchati,",
  "an3:100.9.3_3": "kahāpaṇasatenapi bandhanaṁ nigacchati.",
  "an3:100.10.1_0": "Kathaṁrūpo, bhikkhave,",
  "an3:100.10.1_1": "aḍḍhakahāpaṇenapi na bandhanaṁ nigacchati,",
  "an3:100.10.1_2": "kahāpaṇenapi na bandhanaṁ nigacchati,",
  "an3:100.10.1_3": "kahāpaṇasatenapi na bandhanaṁ nigacchati?",
  "an3:100.10.2_0": "Idha, bhikkhave,",
  "an3:100.10.2_1": "ekacco aḍḍho hoti mahaddhano mahābhogo.",
  "an3:100.10.3_0": "Evarūpo, bhikkhave,",
  "an3:100.10.3_1": "aḍḍhakahāpaṇenapi na bandhanaṁ nigacchati,",
  "an3:100.10.3_2": "kahāpaṇenapi na bandhanaṁ nigacchati,",
  "an3:100.10.3_3": "kahāpaṇasatenapi na bandhanaṁ nigacchati.",
  "an3:100.10.4_0": "Evamevaṁ kho, bhikkhave,",
  "an3:100.10.4_1": "idhekaccassa puggalassa appamattakaṁ pāpakammaṁ kataṁ.",
  "an3:100.10.5_0": "Tamenaṁ nirayaṁ upaneti. ",
  "an3:100.10.6_0": "Idha, bhikkhave,",
  "an3:100.10.6_1": "ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.11.1_0": "Kathaṁrūpassa, bhikkhave,",
  "an3:100.11.1_1": "puggalassa appamattakaṁ pāpakammaṁ kataṁ, tamenaṁ nirayaṁ upaneti?",
  "an3:100.11.2_0": "Idha, bhikkhave,",
  "an3:100.11.2_1": "ekacco puggalo abhāvitakāyo hoti abhāvitasīlo abhāvitacitto abhāvitapañño paritto appātumo appadukkhavihārī.",
  "an3:100.11.3_0": "Evarūpassa, bhikkhave,",
  "an3:100.11.3_1": "puggalassa tādisaṁyeva appamattakaṁ pāpakammaṁ kataṁ tamenaṁ nirayaṁ upaneti.",
  "an3:100.12.1_0": "Kathaṁrūpassa, bhikkhave,",
  "an3:100.12.1_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva?",
  "an3:100.12.2_0": "Idha, bhikkhave,",
  "an3:100.12.2_1": "ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.",
  "an3:100.12.3_0": "Evarūpassa, bhikkhave,",
  "an3:100.12.3_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.13.1_0": "Idha, bhikkhave,",
  "an3:100.13.1_1": "ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.",
  "an3:100.13.2_0": "Evarūpassa, bhikkhave,",
  "an3:100.13.2_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.13.3_0": "Seyyathāpi, bhikkhave,",
  "an3:100.13.3_1": "orabbhiko vā urabbhaghātako vā appekaccaṁ urabbhaṁ adinnaṁ ādiyamānaṁ pahoti hantuṁ vā bandhituṁ vā jāpetuṁ vā yathāpaccayaṁ vā kātuṁ,",
  "an3:100.13.3_2": "appekaccaṁ urabbhaṁ adinnaṁ ādiyamānaṁ nappahoti hantuṁ vā bandhituṁ vā jāpetuṁ vā yathāpaccayaṁ vā kātuṁ.",
  "an3:100.14.1_0": "Kathaṁrūpaṁ, bhikkhave,",
  "an3:100.14.1_1": "orabbhiko vā urabbhaghātako vā urabbhaṁ adinnaṁ ādiyamānaṁ pahoti hantuṁ vā bandhituṁ vā jāpetuṁ vā yathāpaccayaṁ vā kātuṁ?",
  "an3:100.14.2_0": "Idha, bhikkhave,",
  "an3:100.14.2_1": "ekacco daliddo hoti appassako appabhogo.",
  "an3:100.14.3_0": "Evarūpaṁ, bhikkhave,",
  "an3:100.14.3_1": "orabbhiko vā urabbhaghātako vā urabbhaṁ adinnaṁ ādiyamānaṁ pahoti hantuṁ vā bandhituṁ vā jāpetuṁ vā yathāpaccayaṁ vā kātuṁ.",
  "an3:100.15.1_0": "Kathaṁrūpaṁ, bhikkhave,",
  "an3:100.15.1_1": "orabbhiko vā urabbhaghātako vā urabbhaṁ adinnaṁ ādiyamānaṁ nappahoti hantuṁ vā bandhituṁ vā jāpetuṁ vā yathāpaccayaṁ vā kātuṁ.",
  "an3:100.15.2_0": "Idha, bhikkhave,",
  "an3:100.15.2_1": "ekacco aḍḍho hoti mahaddhano mahābhogo rājā vā rājamahāmatto vā.",
  "an3:100.15.3_0": "Evarūpaṁ, bhikkhave,",
  "an3:100.15.3_1": "orabbhiko vā urabbhaghātako vā urabbhaṁ adinnaṁ ādiyamānaṁ nappahoti hantuṁ vā bandhituṁ vā jāpetuṁ vā yathāpaccayaṁ vā kātuṁ.",
  "an3:100.15.4_0": "Aññadatthu pañjalikova naṁ yācati: ",
  "an3:100.15.5_0": "‘dehi me, mārisa,",
  "an3:100.15.5_1": "urabbhaṁ vā urabbhadhanaṁ vā’ti.",
  "an3:100.15.6_0": "Evamevaṁ kho, bhikkhave,",
  "an3:100.15.6_1": "idhekaccassa puggalassa tādisaṁyeva appamattakampi pāpakammaṁ kataṁ tamenaṁ nirayaṁ upaneti.",
  "an3:100.15.7_0": "Idha pana, bhikkhave,",
  "an3:100.15.7_1": "ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.16.1_0": "Kathaṁrūpassa, bhikkhave,",
  "an3:100.16.1_1": "puggalassa appamattakampi pāpakammaṁ kataṁ tamenaṁ nirayaṁ upaneti?",
  "an3:100.16.2_0": "Idha, bhikkhave,",
  "an3:100.16.2_1": "ekacco puggalo abhāvitakāyo hoti abhāvitasīlo abhāvitacitto abhāvitapañño paritto appātumo appadukkhavihārī.",
  "an3:100.16.3_0": "Evarūpassa, bhikkhave,",
  "an3:100.16.3_1": "puggalassa appamattakampi pāpakammaṁ kataṁ tamenaṁ nirayaṁ upaneti.",
  "an3:100.17.1_0": "Kathaṁrūpassa, bhikkhave,",
  "an3:100.17.1_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva?",
  "an3:100.17.2_0": "Idha, bhikkhave,",
  "an3:100.17.2_1": "ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.",
  "an3:100.17.3_0": "Evarūpassa, bhikkhave,",
  "an3:100.17.3_1": "puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.",
  "an3:100.18.1_0": "Yo, bhikkhave, evaṁ vadeyya: ",
  "an3:100.18.2_0": "‘yathā yathāyaṁ puriso kammaṁ karoti tathā tathā taṁ paṭisaṁvedetī’ti, evaṁ santaṁ, bhikkhave, brahmacariyavāso na hoti,",
  "an3:100.18.2_1": "okāso na paññāyati sammā dukkhassa antakiriyāya.",
  "an3:100.18.3_0": "Yo ca kho, bhikkhave, evaṁ vadeyya: ",
  "an3:100.18.4_0": "‘yathā yathā vedanīyaṁ ayaṁ puriso kammaṁ karoti tathā tathā tassa vipākaṁ paṭisaṁvedetī’ti, evaṁ santaṁ, bhikkhave, brahmacariyavāso hoti,",
  "an3:100.18.4_1": "okāso paññāyati sammā dukkhassa antakiriyāyā”ti.",
  "an3:100.18.5_0": "Navamaṁ. ",
  "an3:101.0.1_0": "Aṅguttara Nikāya 3 ",
  "an3:101.0.2_0": "10. Loṇakapallavagga ",
  "an3:101.0.3_0": "101. Paṁsudhovakasutta ",
  "an3:101.1.1_0": "“Santi, bhikkhave,",
  "an3:101.1.1_1": "jātarūpassa oḷārikā upakkilesā paṁsuvālukā sakkharakaṭhalā.",
  "an3:101.1.2_0": "Tamenaṁ paṁsudhovako vā paṁsudhovakantevāsī vā doṇiyaṁ ākiritvā dhovati sandhovati niddhovati. ",
  "an3:101.1.3_0": "Tasmiṁ pahīne tasmiṁ byantīkate santi jātarūpassa majjhimasahagatā upakkilesā sukhumasakkharā thūlavālukā. ",
  "an3:101.1.4_0": "Tamenaṁ paṁsudhovako vā paṁsudhovakantevāsī vā dhovati sandhovati niddhovati. ",
  "an3:101.1.5_0": "Tasmiṁ pahīne tasmiṁ byantīkate santi jātarūpassa sukhumasahagatā upakkilesā sukhumavālukā kāḷajallikā. ",
  "an3:101.1.6_0": "Tamenaṁ paṁsudhovako vā paṁsudhovakantevāsī vā dhovati sandhovati niddhovati. ",
  "an3:101.1.7_0": "Tasmiṁ pahīne tasmiṁ byantīkate athāparaṁ suvaṇṇasikatāvasissanti. ",
  "an3:101.1.8_0": "Tamenaṁ suvaṇṇakāro vā suvaṇṇakārantevāsī vā jātarūpaṁ mūsāyaṁ pakkhipitvā dhamati sandhamati niddhamati. ",
  "an3:101.1.9_0": "Taṁ hoti jātarūpaṁ dhantaṁ sandhantaṁ niddhantaṁ aniddhantakasāvaṁ,",
  "an3:101.1.9_1": "na ceva mudu hoti na ca kammaniyaṁ,",
  "an3:101.1.9_2": "na ca pabhassaraṁ pabhaṅgu ca, na ca sammā upeti kammāya.",
  "an3:101.1.10_0": "Hoti so, bhikkhave,",
  "an3:101.1.10_1": "samayo yaṁ suvaṇṇakāro vā suvaṇṇakārantevāsī vā taṁ jātarūpaṁ dhamati sandhamati niddhamati.",
  "an3:101.1.11_0": "Taṁ hoti jātarūpaṁ dhantaṁ sandhantaṁ niddhantaṁ niddhantakasāvaṁ,",
  "an3:101.1.11_1": "mudu ca hoti kammaniyañca pabhassarañca, na ca pabhaṅgu, sammā upeti kammāya.",
  "an3:101.1.12_0": "Yassā yassā ca pilandhanavikatiyā ākaṅkhati—yadi paṭṭikāya, yadi kuṇḍalāya, yadi gīveyyake,",
  "an3:101.1.12_1": "yadi suvaṇṇamālāya—tañcassa atthaṁ anubhoti.",
  "an3:101.2.1_0": "Evamevaṁ kho, bhikkhave,",
  "an3:101.2.1_1": "santi adhicittamanuyuttassa bhikkhuno oḷārikā upakkilesā kāyaduccaritaṁ vacīduccaritaṁ manoduccaritaṁ,",
  "an3:101.2.1_2": "tamenaṁ sacetaso bhikkhu dabbajātiko pajahati vinodeti byantīkaroti anabhāvaṁ gameti.",
  "an3:101.2.2_0": "Tasmiṁ pahīne tasmiṁ byantīkate santi adhicittamanuyuttassa bhikkhuno majjhimasahagatā upakkilesā kāmavitakko byāpādavitakko vihiṁsāvitakko,",
  "an3:101.2.2_1": "tamenaṁ sacetaso bhikkhu dabbajātiko pajahati vinodeti byantīkaroti anabhāvaṁ gameti.",
  "an3:101.2.3_0": "Tasmiṁ pahīne tasmiṁ byantīkate santi adhicittamanuyuttassa bhikkhuno sukhumasahagatā upakkilesā ñātivitakko janapadavitakko anavaññattipaṭisaṁyutto vitakko,",
  "an3:101.2.3_1": "tamenaṁ sacetaso bhikkhu dabbajātiko pajahati vinodeti byantīkaroti anabhāvaṁ gameti.",
  "an3:101.2.4_0": "Tasmiṁ pahīne tasmiṁ byantīkate athāparaṁ dhammavitakkāvasissanti. ",
  "an3:101.2.5_0": "So hoti samādhi na ceva santo na ca paṇīto nappaṭippassaddhaladdho na ekodibhāvādhigato sasaṅkhāraniggayhavāritagato. ",
  "an3:101.2.6_0": "Hoti so, bhikkhave,",
  "an3:101.2.6_1": "samayo yaṁ taṁ cittaṁ ajjhattaṁyeva santiṭṭhati sannisīdati ekodi hoti samādhiyati.",
  "an3:101.2.7_0": "So hoti samādhi santo paṇīto paṭippassaddhiladdho ekodibhāvādhigato na sasaṅkhāraniggayhavāritagato. ",
  "an3:101.2.8_0": "Yassa yassa ca abhiññā sacchikaraṇīyassa dhammassa cittaṁ abhininnāmeti abhiññā sacchikiriyāya tatra tatreva sakkhibhabbataṁ pāpuṇāti sati satiāyatane. ",
  "an3:101.3.1_0": "So sace ākaṅkhati:",
  "an3:101.3.1_1": "‘anekavihitaṁ iddhividhaṁ paccanubhaveyyaṁ—ekopi hutvā bahudhā assaṁ, bahudhāpi hutvā eko assaṁ; āvibhāvaṁ, tirobhāvaṁ;",
  "an3:101.3.1_2": "tirokuṭṭaṁ tiropākāraṁ tiropabbataṁ asajjamāno gaccheyyaṁ, seyyathāpi ākāse;",
  "an3:101.3.1_3": "pathaviyāpi ummujjanimujjaṁ kareyyaṁ, seyyathāpi udake;",
  "an3:101.3.1_4": "udakepi abhijjamāne gaccheyyaṁ, seyyathāpi pathaviyaṁ; ākāsepi pallaṅkena kameyyaṁ, seyyathāpi pakkhī sakuṇo;",
  "an3:101.3.1_5": "imepi candimasūriye evaṁmahiddhike evaṁmahānubhāve pāṇinā parimaseyyaṁ parimajjeyyaṁ;",
  "an3:101.3.1_6": "yāva brahmalokāpi kāyena vasaṁ vatteyyan’ti,",
  "an3:101.3.2_0": "tatra tatreva sakkhibhabbataṁ pāpuṇāti sati satiāyatane. ",
  "an3:101.4.1_0": "So sace ākaṅkhati:",
  "an3:101.4.1_1": "‘dibbāya sotadhātuyā visuddhāya atikkantamānusikāya ubho sadde suṇeyyaṁ dibbe ca mānuse ca ye dūre santike cā’ti,",
  "an3:101.4.2_0": "tatra tatreva sakkhibhabbataṁ pāpuṇāti sati satiāyatane. ",
  "an3:101.5.1_0": "So sace ākaṅkhati:",
  "an3:101.5.1_1": "‘parasattānaṁ parapuggalānaṁ cetasā ceto paricca pajāneyyaṁ—",
  "an3:101.5.2_0": "sarāgaṁ vā cittaṁ sarāgaṁ cittanti pajāneyyaṁ, ",
  "an3:101.5.3_0": "vītarāgaṁ vā cittaṁ vītarāgaṁ cittanti pajāneyyaṁ;",
  "an3:101.5.4_0": "sadosaṁ vā cittaṁ sadosaṁ cittanti pajāneyyaṁ,",
  "an3:101.5.5_0": "vītadosaṁ vā cittaṁ vītadosaṁ cittanti pajāneyyaṁ;",
  "an3:101.5.6_0": "samohaṁ vā cittaṁ samohaṁ cittanti pajāneyyaṁ, ",
  "an3:101.5.7_0": "vītamohaṁ vā cittaṁ vītamohaṁ cittanti pajāneyyaṁ;",
  "an3:101.5.8_0": "saṅkhittaṁ vā cittaṁ saṅkhittaṁ cittanti pajāneyyaṁ, ",
  "an3:101.5.9_0": "vikkhittaṁ vā cittaṁ vikkhittaṁ cittanti pajāneyyaṁ;",
  "an3:101.5.10_0": "mahaggataṁ vā cittaṁ mahaggataṁ cittanti pajāneyyaṁ, ",
  "an3:101.5.11_0": "amahaggataṁ vā cittaṁ amahaggataṁ cittanti pajāneyyaṁ;",
  "an3:101.5.12_0": "sauttaraṁ vā cittaṁ sauttaraṁ cittanti pajāneyyaṁ, ",
  "an3:101.5.13_0": "anuttaraṁ vā cittaṁ anuttaraṁ cittanti pajāneyyaṁ;",
  "an3:101.5.14_0": "samāhitaṁ vā cittaṁ samāhitaṁ cittanti pajāneyyaṁ, ",
  "an3:101.5.15_0": "asamāhitaṁ vā cittaṁ asamāhitaṁ cittanti pajāneyyaṁ;",
  "an3:101.5.16_0": "vimuttaṁ vā cittaṁ vimuttaṁ cittanti pajāneyyaṁ, ",
  "an3:101.5.17_0": "avimuttaṁ vā cittaṁ avimuttaṁ cittanti pajāneyyan’ti,",
  "an3:101.5.18_0": "tatra tatreva sakkhibhabbataṁ pāpuṇāti sati satiāyatane. ",
  "an3:101.6.1_0": "So sace ākaṅkhati:",
  "an3:101.6.1_1": "‘anekavihitaṁ pubbenivāsaṁ anussareyyaṁ,",
  "an3:101.6.1_2": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe:",
  "an3:101.6.1_3": "“amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto amutra udapādiṁ;",
  "an3:101.6.1_4": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto idhūpapanno”ti,",
  "an3:101.6.1_5": "iti sākāraṁ sauddesaṁ anekavihitaṁ pubbenivāsaṁ anussareyyan’ti,",
  "an3:101.6.2_0": "tatra tatreva sakkhibhabbataṁ pāpuṇāti sati satiāyatane. ",
  "an3:101.7.1_0": "So sace ākaṅkhati:",
  "an3:101.7.1_1": "‘dibbena cakkhunā visuddhena atikkantamānusakena satte passeyyaṁ cavamāne upapajjamāne hīne paṇīte suvaṇṇe dubbaṇṇe,",
  "an3:101.7.1_2": "sugate duggate yathākammūpage satte pajāneyyaṁ:",
  "an3:101.7.1_3": "“ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā,",
  "an3:101.7.1_4": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā;",
  "an3:101.7.1_5": "ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā,",
  "an3:101.7.1_6": "te kāyassa bhedā paraṁ maraṇā sugatiṁ saggaṁ lokaṁ upapannā”ti,",
  "an3:101.7.1_7": "iti dibbena cakkhunā visuddhena atikkantamānusakena satte passeyyaṁ cavamāne upapajjamāne hīne paṇīte suvaṇṇe dubbaṇṇe,",
  "an3:101.7.1_8": "sugate duggate yathākammūpage satte pajāneyyan’ti,",
  "an3:101.7.2_0": "tatra tatreva sakkhibhabbataṁ pāpuṇāti sati satiāyatane. ",
  "an3:101.8.1_0": "So sace ākaṅkhati:",
  "an3:101.8.1_1": "‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,",
  "an3:101.8.2_0": "tatra tatreva sakkhibhabbataṁ pāpuṇāti sati satiāyatane”ti. ",
  "an3:101.8.3_0": "Dasamaṁ. ",
  "an3:102.0.1_0": "Aṅguttara Nikāya 3 ",
  "an3:102.0.2_0": "10. Loṇakapallavagga ",
  "an3:102.0.3_0": "102. Nimittasutta ",
  "an3:102.1.1_0": "“Adhicittamanuyuttena, bhikkhave,",
  "an3:102.1.1_1": "bhikkhunā tīṇi nimittāni kālena kālaṁ manasi kātabbāni—",
  "an3:102.1.2_0": "kālena kālaṁ samādhinimittaṁ manasi kātabbaṁ,",
  "an3:102.1.2_1": "kālena kālaṁ paggahanimittaṁ manasi kātabbaṁ,",
  "an3:102.1.2_2": "kālena kālaṁ upekkhānimittaṁ manasi kātabbaṁ.",
  "an3:102.1.3_0": "Sace, bhikkhave,",
  "an3:102.1.3_1": "adhicittamanuyutto bhikkhu ekantaṁ samādhinimittaṁyeva manasi kareyya,",
  "an3:102.1.3_2": "ṭhānaṁ taṁ cittaṁ kosajjāya saṁvatteyya.",
  "an3:102.1.4_0": "Sace, bhikkhave,",
  "an3:102.1.4_1": "adhicittamanuyutto bhikkhu ekantaṁ paggahanimittaṁyeva manasi kareyya,",
  "an3:102.1.4_2": "ṭhānaṁ taṁ cittaṁ uddhaccāya saṁvatteyya.",
  "an3:102.1.5_0": "Sace, bhikkhave,",
  "an3:102.1.5_1": "adhicittamanuyutto bhikkhu ekantaṁ upekkhānimittaṁyeva manasi kareyya,",
  "an3:102.1.5_2": "ṭhānaṁ taṁ cittaṁ na sammā samādhiyeyya āsavānaṁ khayāya.",
  "an3:102.1.6_0": "Yato ca kho, bhikkhave,",
  "an3:102.1.6_1": "adhicittamanuyutto bhikkhu kālena kālaṁ samādhinimittaṁ manasi karoti,",
  "an3:102.1.6_2": "kālena kālaṁ paggahanimittaṁ manasi karoti,",
  "an3:102.1.6_3": "kālena kālaṁ upekkhānimittaṁ manasi karoti,",
  "an3:102.1.6_4": "taṁ hoti cittaṁ muduñca kammaniyañca pabhassarañca, na ca pabhaṅgu,",
  "an3:102.1.6_5": "sammā samādhiyati āsavānaṁ khayāya.",
  "an3:102.2.1_0": "Seyyathāpi, bhikkhave,",
  "an3:102.2.1_1": "suvaṇṇakāro vā suvaṇṇakārantevāsī vā ukkaṁ bandheyya,",
  "an3:102.2.1_2": "ukkaṁ bandhitvā ukkāmukhaṁ ālimpeyya,",
  "an3:102.2.1_3": "ukkāmukhaṁ ālimpetvā saṇḍāsena jātarūpaṁ gahetvā ukkāmukhe pakkhipeyya,",
  "an3:102.2.1_4": "ukkāmukhe pakkhipitvā kālena kālaṁ abhidhamati,",
  "an3:102.2.1_5": "kālena kālaṁ udakena paripphoseti, kālena kālaṁ ajjhupekkhati.",
  "an3:102.2.2_0": "Sace, bhikkhave,",
  "an3:102.2.2_1": "suvaṇṇakāro vā suvaṇṇakārantevāsī vā taṁ jātarūpaṁ ekantaṁ abhidhameyya, ṭhānaṁ taṁ jātarūpaṁ ḍaheyya.",
  "an3:102.2.3_0": "Sace, bhikkhave,",
  "an3:102.2.3_1": "suvaṇṇakāro vā suvaṇṇakārantevāsī vā taṁ jātarūpaṁ ekantaṁ udakena paripphoseyya,",
  "an3:102.2.3_2": "ṭhānaṁ taṁ jātarūpaṁ nibbāpeyya.",
  "an3:102.2.4_0": "Sace, bhikkhave,",
  "an3:102.2.4_1": "suvaṇṇakāro vā suvaṇṇakārantevāsī vā taṁ jātarūpaṁ ekantaṁ ajjhupekkheyya,",
  "an3:102.2.4_2": "ṭhānaṁ taṁ jātarūpaṁ na sammā paripākaṁ gaccheyya.",
  "an3:102.2.5_0": "Yato ca kho, bhikkhave,",
  "an3:102.2.5_1": "suvaṇṇakāro vā suvaṇṇakārantevāsī vā taṁ jātarūpaṁ kālena kālaṁ abhidhamati,",
  "an3:102.2.5_2": "kālena kālaṁ udakena paripphoseti, kālena kālaṁ ajjhupekkhati,",
  "an3:102.2.5_3": "taṁ hoti jātarūpaṁ muduñca kammaniyañca pabhassarañca, na ca pabhaṅgu, sammā upeti kammāya.",
  "an3:102.2.6_0": "Yassā yassā ca pilandhanavikatiyā ākaṅkhati—yadi paṭṭikāya, yadi kuṇḍalāya, yadi gīveyyake,",
  "an3:102.2.6_1": "yadi suvaṇṇamālāya—tañcassa atthaṁ anubhoti.",
  "an3:102.3.1_0": "Evamevaṁ kho, bhikkhave,",
  "an3:102.3.1_1": "adhicittamanuyuttena bhikkhunā tīṇi nimittāni kālena kālaṁ manasi kātabbāni—",
  "an3:102.3.2_0": "kālena kālaṁ samādhinimittaṁ manasi kātabbaṁ,",
  "an3:102.3.2_1": "kālena kālaṁ paggahanimittaṁ manasi kātabbaṁ,",
  "an3:102.3.2_2": "kālena kālaṁ upekkhānimittaṁ manasi kātabbaṁ.",
  "an3:102.3.3_0": "Sace, bhikkhave,",
  "an3:102.3.3_1": "adhicittamanuyutto bhikkhu ekantaṁ samādhinimittaṁyeva manasi kareyya,",
  "an3:102.3.3_2": "ṭhānaṁ taṁ cittaṁ kosajjāya saṁvatteyya.",
  "an3:102.3.4_0": "Sace, bhikkhave,",
  "an3:102.3.4_1": "adhicittamanuyutto bhikkhu ekantaṁ paggahanimittaṁyeva manasi kareyya,",
  "an3:102.3.4_2": "ṭhānaṁ taṁ cittaṁ uddhaccāya saṁvatteyya.",
  "an3:102.3.5_0": "Sace, bhikkhave,",
  "an3:102.3.5_1": "adhicittamanuyutto bhikkhu ekantaṁ upekkhānimittaṁyeva manasi kareyya,",
  "an3:102.3.5_2": "ṭhānaṁ taṁ cittaṁ na sammā samādhiyeyya āsavānaṁ khayāya.",
  "an3:102.3.6_0": "Yato ca kho, bhikkhave,",
  "an3:102.3.6_1": "adhicittamanuyutto bhikkhu kālena kālaṁ samādhinimittaṁ manasi karoti,",
  "an3:102.3.6_2": "kālena kālaṁ paggahanimittaṁ manasi karoti,",
  "an3:102.3.6_3": "kālena kālaṁ upekkhānimittaṁ manasi karoti,",
  "an3:102.3.6_4": "taṁ hoti cittaṁ muduñca kammaniyañca pabhassarañca, na ca pabhaṅgu,",
  "an3:102.3.6_5": "sammā samādhiyati āsavānaṁ khayāya.",
  "an3:102.3.7_0": "Yassa yassa ca abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya,",
  "an3:102.3.7_1": "tatra tatreva sakkhibhabbataṁ pāpuṇāti sati satiāyatane.",
  "an3:102.4.1_0": "So sace ākaṅkhati:",
  "an3:102.4.1_1": "‘anekavihitaṁ iddhividhaṁ paccanubhaveyyaṁ …pe…",
  "an3:102.4.2_0": "(cha abhiññā vitthāretabbā.) ",
  "an3:102.4.3_0": "",
  "an3:102.4.4_0": "",
  "an3:102.4.5_0": "Āsavānaṁ khayā …pe… sacchikatvā upasampajja vihareyyan’ti, ",
  "an3:102.4.6_0": "tatra tatreva sakkhibhabbataṁ pāpuṇāti sati satiāyatane”ti. ",
  "an3:102.4.7_0": "Ekādasamaṁ. ",
  "an3:102.4.8_0": "Loṇakapallavaggo pañcamo. ",
  "an3:102.5.0_0": "Tassuddānaṁ",
  "an3:102.5.1_0": "Accāyikaṁ pavivekaṁ, ",
  "an3:102.5.2_0": "Sarado parisā tayo; ",
  "an3:102.5.3_0": "Ājānīyā potthako ca, ",
  "an3:102.5.4_0": "Loṇaṁ dhovati nimittānīti. ",
  "an3:102.5.5_0": "Dutiyo paṇṇāsako samatto. ",
  "an3:103.0.1_0": "Aṅguttara Nikāya 3 ",
  "an3:103.0.2_0": "11. Sambodhavagga ",
  "an3:103.0.3_0": "103. Pubbevasambodhasutta ",
  "an3:103.1.1_0": "“Pubbeva me, bhikkhave,",
  "an3:103.1.1_1": "sambodhā anabhisambuddhassa bodhisattasseva sato etadahosi:",
  "an3:103.1.2_0": "‘ko nu kho loke assādo, ko ādīnavo, kiṁ nissaraṇan’ti? ",
  "an3:103.1.3_0": "Tassa mayhaṁ, bhikkhave, etadahosi: ",
  "an3:103.1.4_0": "‘yaṁ kho lokaṁ paṭicca uppajjati sukhaṁ somanassaṁ, ayaṁ loke assādo. ",
  "an3:103.1.5_0": "Yaṁ loko anicco dukkho vipariṇāmadhammo, ayaṁ loke ādīnavo. ",
  "an3:103.1.6_0": "Yo loke chandarāgavinayo chandarāgappahānaṁ, idaṁ loke nissaraṇan’ti. ",
  "an3:103.1.7_0": "Yāvakīvañcāhaṁ, bhikkhave,",
  "an3:103.1.7_1": "evaṁ lokassa assādañca assādato ādīnavañca ādīnavato nissaraṇañca nissaraṇato yathābhūtaṁ nābbhaññāsiṁ, neva tāvāhaṁ, bhikkhave,",
  "an3:103.1.7_2": "sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.",
  "an3:103.1.8_0": "Yato ca khvāhaṁ, bhikkhave,",
  "an3:103.1.8_1": "evaṁ lokassa assādañca assādato ādīnavañca ādīnavato nissaraṇañca nissaraṇato yathābhūtaṁ abbhaññāsiṁ, athāhaṁ, bhikkhave,",
  "an3:103.1.8_2": "sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.",
  "an3:103.1.9_0": "Ñāṇañca pana me dassanaṁ udapādi: ",
  "an3:103.1.10_0": "‘akuppā me vimutti, ayamantimā jāti, natthi dāni punabbhavo’”ti. ",
  "an3:103.1.11_0": "Paṭhamaṁ. ",
  "an3:104.0.1_0": "Aṅguttara Nikāya 3 ",
  "an3:104.0.2_0": "11. Sambodhavagga ",
  "an3:104.0.3_0": "104. Paṭhamaassādasutta ",
  "an3:104.1.1_0": "“Lokassāhaṁ, bhikkhave, assādapariyesanaṁ acariṁ. Yo loke assādo tadajjhagamaṁ. ",
  "an3:104.1.2_0": "Yāvatako loke assādo, paññāya me so sudiṭṭho. ",
  "an3:104.1.3_0": "Lokassāhaṁ, bhikkhave, ādīnavapariyesanaṁ acariṁ.",
  "an3:104.1.3_1": "Yo loke ādīnavo tadajjhagamaṁ.",
  "an3:104.1.4_0": "Yāvatako loke ādīnavo, paññāya me so sudiṭṭho. ",
  "an3:104.1.5_0": "Lokassāhaṁ, bhikkhave, nissaraṇapariyesanaṁ acariṁ.",
  "an3:104.1.5_1": "Yaṁ loke nissaraṇaṁ tadajjhagamaṁ.",
  "an3:104.1.6_0": "Yāvatakaṁ loke nissaraṇaṁ, paññāya me taṁ sudiṭṭhaṁ. ",
  "an3:104.1.7_0": "Yāvakīvañcāhaṁ, bhikkhave,",
  "an3:104.1.7_1": "lokassa assādañca assādato ādīnavañca ādīnavato nissaraṇañca nissaraṇato yathābhūtaṁ nābbhaññāsiṁ, neva tāvāhaṁ, bhikkhave,",
  "an3:104.1.7_2": "sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.",
  "an3:104.1.8_0": "Yato ca khvāhaṁ, bhikkhave,",
  "an3:104.1.8_1": "lokassa assādañca assādato ādīnavañca ādīnavato nissaraṇañca nissaraṇato yathābhūtaṁ abbhaññāsiṁ, athāhaṁ, bhikkhave,",
  "an3:104.1.8_2": "sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.",
  "an3:104.1.9_0": "Ñāṇañca pana me dassanaṁ udapādi: ",
  "an3:104.1.10_0": "‘akuppā me vimutti, ayamantimā jāti, natthi dāni punabbhavo’”ti. ",
  "an3:104.1.11_0": "Dutiyaṁ. ",
  "an3:105.0.1_0": "Aṅguttara Nikāya 3 ",
  "an3:105.0.2_0": "11. Sambodhavagga ",
  "an3:105.0.3_0": "105. Dutiyaassādasutta ",
  "an3:105.1.1_0": "“No cedaṁ, bhikkhave, loke assādo abhavissa,",
  "an3:105.1.1_1": "nayidaṁ sattā loke sārajjeyyuṁ.",
  "an3:105.1.2_0": "Yasmā ca kho, bhikkhave, atthi loke assādo, tasmā sattā loke sārajjanti. ",
  "an3:105.1.3_0": "No cedaṁ, bhikkhave, loke ādīnavo abhavissa,",
  "an3:105.1.3_1": "nayidaṁ sattā loke nibbindeyyuṁ.",
  "an3:105.1.4_0": "Yasmā ca kho, bhikkhave, atthi loke ādīnavo, tasmā sattā loke nibbindanti. ",
  "an3:105.1.5_0": "No cedaṁ, bhikkhave, loke nissaraṇaṁ abhavissa,",
  "an3:105.1.5_1": "nayidaṁ sattā lokamhā nissareyyuṁ.",
  "an3:105.1.6_0": "Yasmā ca kho, bhikkhave, atthi loke nissaraṇaṁ,",
  "an3:105.1.6_1": "tasmā sattā lokamhā nissaranti.",
  "an3:105.1.7_0": "Yāvakīvañca, bhikkhave,",
  "an3:105.1.7_1": "sattā lokassa assādañca assādato ādīnavañca ādīnavato nissaraṇañca nissaraṇato yathābhūtaṁ nābbhaññāsuṁ, neva tāva, bhikkhave,",
  "an3:105.1.7_2": "sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya nissaṭā visaṁyuttā vippamuttā vimariyādīkatena cetasā vihariṁsu.",
  "an3:105.1.8_0": "Yato ca kho, bhikkhave,",
  "an3:105.1.8_1": "sattā lokassa assādañca assādato ādīnavañca ādīnavato nissaraṇañca nissaraṇato yathābhūtaṁ abbhaññāsuṁ, atha, bhikkhave,",
  "an3:105.1.8_2": "sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya nissaṭā visaṁyuttā vippamuttā vimariyādīkatena cetasā viharantī”ti.",
  "an3:105.1.9_0": "Tatiyaṁ. ",
  "an3:106.0.1_0": "Aṅguttara Nikāya 3 ",
  "an3:106.0.2_0": "11. Sambodhavagga ",
  "an3:106.0.3_0": "106. Samaṇabrāhmaṇasutta ",
  "an3:106.1.1_0": "“Ye keci, bhikkhave,",
  "an3:106.1.1_1": "samaṇā vā brāhmaṇā vā lokassa assādañca assādato ādīnavañca ādīnavato nissaraṇañca nissaraṇato yathābhūtaṁ nappajānanti,",
  "an3:106.1.2_0": "na me te, bhikkhave,",
  "an3:106.1.2_1": "samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā,",
  "an3:106.1.2_2": "na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti.",
  "an3:106.1.3_0": "Ye ca kho keci, bhikkhave,",
  "an3:106.1.3_1": "samaṇā vā brāhmaṇā vā lokassa assādañca assādato ādīnavañca ādīnavato nissaraṇañca nissaraṇato yathābhūtaṁ pajānanti,",
  "an3:106.1.4_0": "te kho, bhikkhave,",
  "an3:106.1.4_1": "samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā,",
  "an3:106.1.4_2": "te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti.",
  "an3:106.1.5_0": "Catutthaṁ. ",
  "an3:107.0.1_0": "Aṅguttara Nikāya 3 ",
  "an3:107.0.2_0": "11. Sambodhavagga ",
  "an3:107.0.3_0": "107. Ruṇṇasutta ",
  "an3:107.1.1_0": "“Ruṇṇamidaṁ, bhikkhave,",
  "an3:107.1.1_1": "ariyassa vinaye yadidaṁ gītaṁ.",
  "an3:107.1.2_0": "Ummattakamidaṁ, bhikkhave,",
  "an3:107.1.2_1": "ariyassa vinaye yadidaṁ naccaṁ.",
  "an3:107.1.3_0": "Komārakamidaṁ, bhikkhave,",
  "an3:107.1.3_1": "ariyassa vinaye yadidaṁ ativelaṁ dantavidaṁsakahasitaṁ.",
  "an3:107.1.4_0": "Tasmātiha, bhikkhave, setughāto gīte, setughāto nacce,",
  "an3:107.1.4_1": "alaṁ vo dhammappamoditānaṁ sataṁ sitaṁ sitamattāyā”ti.",
  "an3:107.1.5_0": "Pañcamaṁ. ",
  "an3:108.0.1_0": "Aṅguttara Nikāya 3 ",
  "an3:108.0.2_0": "11. Sambodhavagga ",
  "an3:108.0.3_0": "108. Atittisutta ",
  "an3:108.1.1_0": "“Tiṇṇaṁ, bhikkhave, paṭisevanāya natthi titti. ",
  "an3:108.1.2_0": "Katamesaṁ tiṇṇaṁ? ",
  "an3:108.1.3_0": "Soppassa, bhikkhave, paṭisevanāya natthi titti. ",
  "an3:108.1.4_0": "Surāmerayapānassa, bhikkhave, paṭisevanāya natthi titti. ",
  "an3:108.1.5_0": "Methunadhammasamāpattiyā, bhikkhave, paṭisevanāya natthi titti. ",
  "an3:108.1.6_0": "Imesaṁ, bhikkhave,",
  "an3:108.1.6_1": "tiṇṇaṁ paṭisevanāya natthi tittī”ti.",
  "an3:108.1.7_0": "Chaṭṭhaṁ. ",
  "an3:109.0.1_0": "Aṅguttara Nikāya 3 ",
  "an3:109.0.2_0": "11. Sambodhavagga ",
  "an3:109.0.3_0": "109. Arakkhitasutta ",
  "an3:109.1.1_0": "Atha kho anāthapiṇḍiko gahapati yena bhagavā tenupasaṅkami;",
  "an3:109.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:109.1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an3:109.1.2_0": "“citte, gahapati,",
  "an3:109.1.2_1": "arakkhite kāyakammampi arakkhitaṁ hoti,",
  "an3:109.1.2_2": "vacīkammampi arakkhitaṁ hoti, manokammampi arakkhitaṁ hoti.",
  "an3:109.1.3_0": "Tassa arakkhitakāyakammantassa arakkhitavacīkammantassa arakkhitamanokammantassa kāyakammampi avassutaṁ hoti, vacīkammampi avassutaṁ hoti, manokammampi avassutaṁ hoti. ",
  "an3:109.1.4_0": "Tassa avassutakāyakammantassa avassutavacīkammantassa avassutamanokammantassa kāyakammampi pūtikaṁ hoti, vacīkammampi pūtikaṁ hoti, manokammampi pūtikaṁ hoti. ",
  "an3:109.1.5_0": "Tassa pūtikāyakammantassa pūtivacīkammantassa pūtimanokammantassa na bhaddakaṁ maraṇaṁ hoti, na bhaddikā kālakiriyā. ",
  "an3:109.2.1_0": "Seyyathāpi, gahapati,",
  "an3:109.2.1_1": "kūṭāgāre ducchanne kūṭampi arakkhitaṁ hoti,",
  "an3:109.2.1_2": "gopānasiyopi arakkhitā honti, bhittipi arakkhitā hoti;",
  "an3:109.2.2_0": "kūṭampi avassutaṁ hoti, gopānasiyopi avassutā honti, bhittipi avassutā hoti; ",
  "an3:109.2.3_0": "kūṭampi pūtikaṁ hoti, gopānasiyopi pūtikā honti, bhittipi pūtikā hoti. ",
  "an3:109.3.1_0": "Evamevaṁ kho, gahapati,",
  "an3:109.3.1_1": "citte arakkhite kāyakammampi arakkhitaṁ hoti,",
  "an3:109.3.1_2": "vacīkammampi arakkhitaṁ hoti, manokammampi arakkhitaṁ hoti.",
  "an3:109.3.2_0": "Tassa arakkhitakāyakammantassa arakkhitavacīkammantassa arakkhitamanokammantassa kāyakammampi avassutaṁ hoti, vacīkammampi avassutaṁ hoti, manokammampi avassutaṁ hoti. ",
  "an3:109.3.3_0": "Tassa avassutakāyakammantassa avassutavacīkammantassa avassutamanokammantassa kāyakammampi pūtikaṁ hoti, vacīkammampi pūtikaṁ hoti, manokammampi pūtikaṁ hoti. ",
  "an3:109.3.4_0": "Tassa pūtikāyakammantassa pūtivacīkammantassa pūtimanokammantassa na bhaddakaṁ maraṇaṁ hoti, na bhaddikā kālakiriyā. ",
  "an3:109.4.1_0": "Citte, gahapati,",
  "an3:109.4.1_1": "rakkhite kāyakammampi rakkhitaṁ hoti, vacīkammampi rakkhitaṁ hoti, manokammampi rakkhitaṁ hoti.",
  "an3:109.4.2_0": "Tassa rakkhitakāyakammantassa rakkhitavacīkammantassa rakkhitamanokammantassa kāyakammampi anavassutaṁ hoti,",
  "an3:109.4.2_1": "vacīkammampi anavassutaṁ hoti,",
  "an3:109.4.2_2": "manokammampi anavassutaṁ hoti.",
  "an3:109.4.3_0": "Tassa anavassutakāyakammantassa anavassutavacīkammantassa anavassutamanokammantassa kāyakammampi apūtikaṁ hoti, vacīkammampi apūtikaṁ hoti, manokammampi apūtikaṁ hoti. ",
  "an3:109.4.4_0": "Tassa apūtikāyakammantassa apūtivacīkammantassa apūtimanokammantassa bhaddakaṁ maraṇaṁ hoti, bhaddikā kālakiriyā. ",
  "an3:109.5.1_0": "Seyyathāpi, gahapati,",
  "an3:109.5.1_1": "kūṭāgāre succhanne kūṭampi rakkhitaṁ hoti, gopānasiyopi rakkhitā honti, bhittipi rakkhitā hoti;",
  "an3:109.5.2_0": "kūṭampi anavassutaṁ hoti,",
  "an3:109.5.2_1": "gopānasiyopi anavassutā honti, bhittipi anavassutā hoti;",
  "an3:109.5.3_0": "kūṭampi apūtikaṁ hoti, gopānasiyopi apūtikā honti, bhittipi apūtikā hoti. ",
  "an3:109.6.1_0": "Evamevaṁ kho, gahapati,",
  "an3:109.6.1_1": "citte rakkhite kāyakammampi rakkhitaṁ hoti, vacīkammampi rakkhitaṁ hoti, manokammampi rakkhitaṁ hoti.",
  "an3:109.6.2_0": "Tassa rakkhitakāyakammantassa rakkhitavacīkammantassa rakkhitamanokammantassa kāyakammampi anavassutaṁ hoti,",
  "an3:109.6.2_1": "vacīkammampi anavassutaṁ hoti,",
  "an3:109.6.2_2": "manokammampi anavassutaṁ hoti.",
  "an3:109.6.3_0": "Tassa anavassutakāyakammantassa anavassutavacīkammantassa anavassutamanokammantassa kāyakammampi apūtikaṁ hoti, vacīkammampi apūtikaṁ hoti, manokammampi apūtikaṁ hoti. ",
  "an3:109.6.4_0": "Tassa apūtikāyakammantassa apūtivacīkammantassa apūtimanokammantassa bhaddakaṁ maraṇaṁ hoti, bhaddikā kālakiriyā”ti. ",
  "an3:109.6.5_0": "Sattamaṁ. ",
  "an3:110.0.1_0": "Aṅguttara Nikāya 3 ",
  "an3:110.0.2_0": "11. Sambodhavagga ",
  "an3:110.0.3_0": "110. Byāpannasutta ",
  "an3:110.1.1_0": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca: ",
  "an3:110.1.2_0": "“citte, gahapati,",
  "an3:110.1.2_1": "byāpanne kāyakammampi byāpannaṁ hoti, vacīkammampi byāpannaṁ hoti, manokammampi byāpannaṁ hoti.",
  "an3:110.1.3_0": "Tassa byāpannakāyakammantassa byāpannavacīkammantassa byāpannamanokammantassa na bhaddakaṁ maraṇaṁ hoti, na bhaddikā kālakiriyā. ",
  "an3:110.1.4_0": "Seyyathāpi, gahapati,",
  "an3:110.1.4_1": "kūṭāgāre ducchanne kūṭampi byāpannaṁ hoti, gopānasiyopi byāpannā honti, bhittipi byāpannā hoti;",
  "an3:110.1.5_0": "evamevaṁ kho, gahapati,",
  "an3:110.1.5_1": "citte byāpanne kāyakammampi byāpannaṁ hoti, vacīkammampi byāpannaṁ hoti, manokammampi byāpannaṁ hoti.",
  "an3:110.1.6_0": "Tassa byāpannakāyakammantassa byāpannavacīkammantassa byāpannamanokammantassa na bhaddakaṁ maraṇaṁ hoti, na bhaddikā kālakiriyā. ",
  "an3:110.2.1_0": "Citte, gahapati,",
  "an3:110.2.1_1": "abyāpanne kāyakammampi abyāpannaṁ hoti,",
  "an3:110.2.1_2": "vacīkammampi abyāpannaṁ hoti, manokammampi abyāpannaṁ hoti.",
  "an3:110.2.2_0": "Tassa abyāpannakāyakammantassa abyāpannavacīkammantassa abyāpannamanokammantassa bhaddakaṁ maraṇaṁ hoti, bhaddikā kālakiriyā. ",
  "an3:110.2.3_0": "Seyyathāpi, gahapati,",
  "an3:110.2.3_1": "kūṭāgāre succhanne kūṭampi abyāpannaṁ hoti,",
  "an3:110.2.3_2": "gopānasiyopi abyāpannā honti, bhittipi abyāpannā hoti;",
  "an3:110.2.4_0": "evamevaṁ kho, gahapati,",
  "an3:110.2.4_1": "citte abyāpanne kāyakammampi abyāpannaṁ hoti,",
  "an3:110.2.4_2": "vacīkammampi abyāpannaṁ hoti, manokammampi abyāpannaṁ hoti.",
  "an3:110.2.5_0": "Tassa abyāpannakāyakammantassa …pe… abyāpannamanokammantassa bhaddakaṁ maraṇaṁ hoti, bhaddikā kālakiriyā”ti. ",
  "an3:110.2.6_0": "Aṭṭhamaṁ. ",
  "an3:111.0.1_0": "Aṅguttara Nikāya 3 ",
  "an3:111.0.2_0": "11. Sambodhavagga ",
  "an3:111.0.3_0": "111. Paṭhamanidānasutta ",
  "an3:111.1.1_0": "“Tīṇimāni, bhikkhave, nidānāni kammānaṁ samudayāya. ",
  "an3:111.1.2_0": "Katamāni tīṇi? ",
  "an3:111.1.3_0": "Lobho nidānaṁ kammānaṁ samudayāya,",
  "an3:111.1.3_1": "doso nidānaṁ kammānaṁ samudayāya,",
  "an3:111.1.3_2": "moho nidānaṁ kammānaṁ samudayāya.",
  "an3:111.1.4_0": "Yaṁ, bhikkhave,",
  "an3:111.1.4_1": "lobhapakataṁ kammaṁ lobhajaṁ lobhanidānaṁ lobhasamudayaṁ,",
  "an3:111.1.4_2": "taṁ kammaṁ akusalaṁ taṁ kammaṁ sāvajjaṁ taṁ kammaṁ dukkhavipākaṁ,",
  "an3:111.1.4_3": "taṁ kammaṁ kammasamudayāya saṁvattati,",
  "an3:111.1.4_4": "na taṁ kammaṁ kammanirodhāya saṁvattati.",
  "an3:111.1.5_0": "Yaṁ, bhikkhave,",
  "an3:111.1.5_1": "dosapakataṁ kammaṁ dosajaṁ dosanidānaṁ dosasamudayaṁ,",
  "an3:111.1.5_2": "taṁ kammaṁ akusalaṁ taṁ kammaṁ sāvajjaṁ taṁ kammaṁ dukkhavipākaṁ,",
  "an3:111.1.5_3": "taṁ kammaṁ kammasamudayāya saṁvattati,",
  "an3:111.1.5_4": "na taṁ kammaṁ kammanirodhāya saṁvattati.",
  "an3:111.1.6_0": "Yaṁ, bhikkhave,",
  "an3:111.1.6_1": "mohapakataṁ kammaṁ mohajaṁ mohanidānaṁ mohasamudayaṁ,",
  "an3:111.1.6_2": "taṁ kammaṁ akusalaṁ taṁ kammaṁ sāvajjaṁ taṁ kammaṁ dukkhavipākaṁ,",
  "an3:111.1.6_3": "taṁ kammaṁ kammasamudayāya saṁvattati,",
  "an3:111.1.6_4": "na taṁ kammaṁ kammanirodhāya saṁvattati.",
  "an3:111.1.7_0": "Imāni kho, bhikkhave,",
  "an3:111.1.7_1": "tīṇi nidānāni kammānaṁ samudayāya.",
  "an3:111.2.1_0": "Tīṇimāni, bhikkhave, nidānāni kammānaṁ samudayāya. ",
  "an3:111.2.2_0": "Katamāni tīṇi? ",
  "an3:111.2.3_0": "Alobho nidānaṁ kammānaṁ samudayāya,",
  "an3:111.2.3_1": "adoso nidānaṁ kammānaṁ samudayāya,",
  "an3:111.2.3_2": "amoho nidānaṁ kammānaṁ samudayāya.",
  "an3:111.2.4_0": "Yaṁ, bhikkhave,",
  "an3:111.2.4_1": "alobhapakataṁ kammaṁ alobhajaṁ alobhanidānaṁ alobhasamudayaṁ,",
  "an3:111.2.4_2": "taṁ kammaṁ kusalaṁ taṁ kammaṁ anavajjaṁ taṁ kammaṁ sukhavipākaṁ,",
  "an3:111.2.4_3": "taṁ kammaṁ kammanirodhāya saṁvattati,",
  "an3:111.2.4_4": "na taṁ kammaṁ kammasamudayāya saṁvattati.",
  "an3:111.2.5_0": "Yaṁ, bhikkhave,",
  "an3:111.2.5_1": "adosapakataṁ kammaṁ adosajaṁ adosanidānaṁ adosasamudayaṁ,",
  "an3:111.2.5_2": "taṁ kammaṁ kusalaṁ taṁ kammaṁ anavajjaṁ taṁ kammaṁ sukhavipākaṁ,",
  "an3:111.2.5_3": "taṁ kammaṁ kammanirodhāya saṁvattati,",
  "an3:111.2.5_4": "na taṁ kammaṁ kammasamudayāya saṁvattati.",
  "an3:111.2.6_0": "Yaṁ, bhikkhave,",
  "an3:111.2.6_1": "amohapakataṁ kammaṁ amohajaṁ amohanidānaṁ amohasamudayaṁ,",
  "an3:111.2.6_2": "taṁ kammaṁ kusalaṁ taṁ kammaṁ anavajjaṁ taṁ kammaṁ sukhavipākaṁ,",
  "an3:111.2.6_3": "taṁ kammaṁ kammanirodhāya saṁvattati,",
  "an3:111.2.6_4": "na taṁ kammaṁ kammasamudayāya saṁvattati.",
  "an3:111.2.7_0": "Imāni kho, bhikkhave,",
  "an3:111.2.7_1": "tīṇi nidānāni kammānaṁ samudayāyā”ti.",
  "an3:111.2.8_0": "Navamaṁ. ",
  "an3:112.0.1_0": "Aṅguttara Nikāya 3 ",
  "an3:112.0.2_0": "11. Sambodhavagga ",
  "an3:112.0.3_0": "112. Dutiyanidānasutta ",
  "an3:112.1.1_0": "“Tīṇimāni, bhikkhave, nidānāni kammānaṁ samudayāya. ",
  "an3:112.1.2_0": "Katamāni tīṇi? ",
  "an3:112.1.3_0": "Atīte, bhikkhave,",
  "an3:112.1.3_1": "chandarāgaṭṭhāniye dhamme ārabbha chando jāyati;",
  "an3:112.1.4_0": "anāgate, bhikkhave,",
  "an3:112.1.4_1": "chandarāgaṭṭhāniye dhamme ārabbha chando jāyati;",
  "an3:112.1.5_0": "paccuppanne, bhikkhave,",
  "an3:112.1.5_1": "chandarāgaṭṭhāniye dhamme ārabbha chando jāyati.",
  "an3:112.1.6_0": "Kathañca, bhikkhave,",
  "an3:112.1.6_1": "atīte chandarāgaṭṭhāniye dhamme ārabbha chando jāyati?",
  "an3:112.1.7_0": "Atīte, bhikkhave,",
  "an3:112.1.7_1": "chandarāgaṭṭhāniye dhamme ārabbha cetasā anuvitakketi anuvicāreti.",
  "an3:112.1.8_0": "Tassa atīte chandarāgaṭṭhāniye dhamme ārabbha cetasā anuvitakkayato anuvicārayato chando jāyati. ",
  "an3:112.1.9_0": "Chandajāto tehi dhammehi saṁyutto hoti. ",
  "an3:112.1.10_0": "Etamahaṁ, bhikkhave,",
  "an3:112.1.10_1": "saṁyojanaṁ vadāmi yo cetaso sārāgo.",
  "an3:112.1.11_0": "Evaṁ kho, bhikkhave,",
  "an3:112.1.11_1": "atīte chandarāgaṭṭhāniye dhamme ārabbha chando jāyati.",
  "an3:112.2.1_0": "Kathañca, bhikkhave,",
  "an3:112.2.1_1": "anāgate chandarāgaṭṭhāniye dhamme ārabbha chando jāyati?",
  "an3:112.2.2_0": "Anāgate, bhikkhave,",
  "an3:112.2.2_1": "chandarāgaṭṭhāniye dhamme ārabbha cetasā anuvitakketi anuvicāreti.",
  "an3:112.2.3_0": "Tassa anāgate chandarāgaṭṭhāniye dhamme ārabbha cetasā anuvitakkayato anuvicārayato chando jāyati. ",
  "an3:112.2.4_0": "Chandajāto tehi dhammehi saṁyutto hoti. ",
  "an3:112.2.5_0": "Etamahaṁ, bhikkhave,",
  "an3:112.2.5_1": "saṁyojanaṁ vadāmi yo cetaso sārāgo.",
  "an3:112.2.6_0": "Evaṁ kho, bhikkhave,",
  "an3:112.2.6_1": "anāgate chandarāgaṭṭhāniye dhamme ārabbha chando jāyati.",
  "an3:112.3.1_0": "Kathañca, bhikkhave,",
  "an3:112.3.1_1": "paccuppanne chandarāgaṭṭhāniye dhamme ārabbha chando jāyati?",
  "an3:112.3.2_0": "Paccuppanne, bhikkhave,",
  "an3:112.3.2_1": "chandarāgaṭṭhāniye dhamme ārabbha cetasā anuvitakketi anuvicāreti.",
  "an3:112.3.3_0": "Tassa paccuppanne chandarāgaṭṭhāniye dhamme ārabbha cetasā anuvitakkayato anuvicārayato chando jāyati. ",
  "an3:112.3.4_0": "Chandajāto tehi dhammehi saṁyutto hoti. ",
  "an3:112.3.5_0": "Etamahaṁ, bhikkhave,",
  "an3:112.3.5_1": "saṁyojanaṁ vadāmi yo cetaso sārāgo.",
  "an3:112.3.6_0": "Evaṁ kho, bhikkhave,",
  "an3:112.3.6_1": "paccuppanne chandarāgaṭṭhāniye dhamme ārabbha chando jāyati.",
  "an3:112.3.7_0": "Imāni kho, bhikkhave,",
  "an3:112.3.7_1": "tīṇi nidānāni kammānaṁ samudayāya.",
  "an3:112.4.1_0": "Tīṇimāni, bhikkhave, nidānāni kammānaṁ samudayāya. ",
  "an3:112.4.2_0": "Katamāni tīṇi? ",
  "an3:112.4.3_0": "Atīte, bhikkhave,",
  "an3:112.4.3_1": "chandarāgaṭṭhāniye dhamme ārabbha chando na jāyati;",
  "an3:112.4.4_0": "anāgate, bhikkhave,",
  "an3:112.4.4_1": "chandarāgaṭṭhāniye dhamme ārabbha chando na jāyati;",
  "an3:112.4.5_0": "paccuppanne, bhikkhave,",
  "an3:112.4.5_1": "chandarāgaṭṭhāniye dhamme ārabbha chando na jāyati.",
  "an3:112.5.1_0": "Kathañca, bhikkhave,",
  "an3:112.5.1_1": "atīte chandarāgaṭṭhāniye dhamme ārabbha chando na jāyati?",
  "an3:112.5.2_0": "Atītānaṁ, bhikkhave,",
  "an3:112.5.2_1": "chandarāgaṭṭhāniyānaṁ dhammānaṁ āyatiṁ vipākaṁ pajānāti.",
  "an3:112.5.3_0": "Āyatiṁ vipākaṁ viditvā tadabhinivatteti. ",
  "an3:112.5.4_0": "Tadabhinivattetvā cetasā abhinivijjhitvā paññāya ativijjha passati. ",
  "an3:112.5.5_0": "Evaṁ kho, bhikkhave,",
  "an3:112.5.5_1": "atīte chandarāgaṭṭhāniye dhamme ārabbha chando na jāyati.",
  "an3:112.6.1_0": "Kathañca, bhikkhave,",
  "an3:112.6.1_1": "anāgate chandarāgaṭṭhāniye dhamme ārabbha chando na jāyati?",
  "an3:112.6.2_0": "Anāgatānaṁ, bhikkhave,",
  "an3:112.6.2_1": "chandarāgaṭṭhāniyānaṁ dhammānaṁ āyatiṁ vipākaṁ pajānāti.",
  "an3:112.6.3_0": "Āyatiṁ vipākaṁ viditvā tadabhinivatteti. ",
  "an3:112.6.4_0": "Tadabhinivattetvā cetasā abhinivijjhitvā paññāya ativijjha passati. ",
  "an3:112.6.5_0": "Evaṁ kho, bhikkhave,",
  "an3:112.6.5_1": "anāgate chandarāgaṭṭhāniye dhamme ārabbha chando na jāyati.",
  "an3:112.7.1_0": "Kathañca, bhikkhave,",
  "an3:112.7.1_1": "paccuppanne chandarāgaṭṭhāniye dhamme ārabbha chando na jāyati?",
  "an3:112.7.2_0": "Paccuppannānaṁ, bhikkhave,",
  "an3:112.7.2_1": "chandarāgaṭṭhāniyānaṁ dhammānaṁ āyatiṁ vipākaṁ pajānāti,",
  "an3:112.7.2_2": "āyatiṁ vipākaṁ viditvā tadabhinivatteti,",
  "an3:112.7.2_3": "tadabhinivattetvā cetasā abhinivijjhitvā paññāya ativijjha passati.",
  "an3:112.7.3_0": "Evaṁ kho, bhikkhave,",
  "an3:112.7.3_1": "paccuppanne chandarāgaṭṭhāniye dhamme ārabbha chando na jāyati.",
  "an3:112.7.4_0": "Imāni kho, bhikkhave,",
  "an3:112.7.4_1": "tīṇi nidānāni kammānaṁ samudayāyā”ti.",
  "an3:112.7.5_0": "Dasamaṁ. ",
  "an3:112.7.6_0": "Sambodhavaggo paṭhamo. ",
  "an3:112.8.0_0": "Tassuddānaṁ",
  "an3:112.8.1_0": "Pubbeva duve assādā, ",
  "an3:112.8.2_0": "Samaṇo ruṇṇapañcamaṁ; ",
  "an3:112.8.3_0": "Atitti dve ca vuttāni, ",
  "an3:112.8.4_0": "Nidānāni apare duveti. ",
  "an3:113.0.1_0": "Aṅguttara Nikāya 3 ",
  "an3:113.0.2_0": "12. Āpāyikavagga ",
  "an3:113.0.3_0": "113. Āpāyikasutta ",
  "an3:113.1.1_0": "“Tayome, bhikkhave,",
  "an3:113.1.1_1": "āpāyikā nerayikā idamappahāya.",
  "an3:113.1.2_0": "Katame tayo? ",
  "an3:113.1.3_0": "Yo ca abrahmacārī brahmacāripaṭiñño, ",
  "an3:113.1.4_0": "yo ca suddhaṁ brahmacariyaṁ carantaṁ amūlakena abrahmacariyena anuddhaṁseti, ",
  "an3:113.1.5_0": "yo cāyaṁ evaṁvādī evaṁdiṭṭhi: ‘natthi kāmesu doso’ti,",
  "an3:113.1.5_1": "so tāya kāmesu pātabyataṁ āpajjati.",
  "an3:113.1.6_0": "Ime kho, bhikkhave,",
  "an3:113.1.6_1": "tayo āpāyikā nerayikā idamappahāyā”ti.",
  "an3:113.1.7_0": "Paṭhamaṁ. ",
  "an3:114.0.1_0": "Aṅguttara Nikāya 3 ",
  "an3:114.0.2_0": "12. Āpāyikavagga ",
  "an3:114.0.3_0": "114. Dullabhasutta ",
  "an3:114.1.1_0": "“Tiṇṇaṁ, bhikkhave, pātubhāvo dullabho lokasmiṁ. ",
  "an3:114.1.2_0": "Katamesaṁ tiṇṇaṁ? ",
  "an3:114.1.3_0": "Tathāgatassa, bhikkhave,",
  "an3:114.1.3_1": "arahato sammāsambuddhassa pātubhāvo dullabho lokasmiṁ,",
  "an3:114.1.3_2": "tathāgatappaveditassa dhammavinayassa desetā puggalo dullabho lokasmiṁ,",
  "an3:114.1.3_3": "kataññū katavedī puggalo dullabho lokasmiṁ.",
  "an3:114.1.4_0": "Imesaṁ kho, bhikkhave,",
  "an3:114.1.4_1": "tiṇṇaṁ pātubhāvo dullabho lokasmin”ti.",
  "an3:114.1.5_0": "Dutiyaṁ. ",
  "an3:115.0.1_0": "Aṅguttara Nikāya 3 ",
  "an3:115.0.2_0": "12. Āpāyikavagga ",
  "an3:115.0.3_0": "115. Appameyyasutta ",
  "an3:115.1.1_0": "“Tayome, bhikkhave,",
  "an3:115.1.1_1": "puggalā santo saṁvijjamānā lokasmiṁ.",
  "an3:115.1.2_0": "Katame tayo? ",
  "an3:115.1.3_0": "Suppameyyo, duppameyyo, appameyyo. ",
  "an3:115.1.4_0": "Katamo ca, bhikkhave, puggalo suppameyyo? ",
  "an3:115.1.5_0": "Idha, bhikkhave,",
  "an3:115.1.5_1": "ekacco puggalo uddhato hoti unnaḷo capalo mukharo vikiṇṇavāco muṭṭhassati asampajāno asamāhito vibbhantacitto pākatindriyo.",
  "an3:115.1.6_0": "Ayaṁ vuccati, bhikkhave, puggalo suppameyyo. ",
  "an3:115.2.1_0": "Katamo ca, bhikkhave, puggalo duppameyyo? ",
  "an3:115.2.2_0": "Idha, bhikkhave,",
  "an3:115.2.2_1": "ekacco puggalo anuddhato hoti anunnaḷo acapalo amukharo avikiṇṇavāco upaṭṭhitassati sampajāno samāhito ekaggacitto saṁvutindriyo.",
  "an3:115.2.3_0": "Ayaṁ vuccati, bhikkhave, puggalo duppameyyo. ",
  "an3:115.3.1_0": "Katamo ca, bhikkhave, puggalo appameyyo? ",
  "an3:115.3.2_0": "Idha, bhikkhave, bhikkhu arahaṁ hoti khīṇāsavo. ",
  "an3:115.3.3_0": "Ayaṁ vuccati, bhikkhave, puggalo appameyyo. ",
  "an3:115.3.4_0": "Ime kho, bhikkhave,",
  "an3:115.3.4_1": "tayo puggalā santo saṁvijjamānā lokasmin”ti.",
  "an3:115.3.5_0": "Tatiyaṁ. ",
  "an3:116.0.1_0": "Aṅguttara Nikāya 3 ",
  "an3:116.0.2_0": "12. Āpāyikavagga ",
  "an3:116.0.3_0": "116. Āneñjasutta ",
  "an3:116.1.1_0": "“Tayome, bhikkhave,",
  "an3:116.1.1_1": "puggalā santo saṁvijjamānā lokasmiṁ.",
  "an3:116.1.2_0": "Katame tayo? ",
  "an3:116.1.3_0": "Idha, bhikkhave,",
  "an3:116.1.3_1": "ekacco puggalo sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.",
  "an3:116.1.4_0": "So tadassādeti taṁ nikāmeti tena ca vittiṁ āpajjati,",
  "an3:116.1.4_1": "tatra ṭhito tadadhimutto tabbahulavihārī aparihīno kālaṁ kurumāno ākāsānañcāyatanūpagānaṁ devānaṁ sahabyataṁ upapajjati.",
  "an3:116.1.5_0": "Ākāsānañcāyatanūpagānaṁ, bhikkhave,",
  "an3:116.1.5_1": "devānaṁ vīsati kappasahassāni āyuppamāṇaṁ.",
  "an3:116.1.6_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati. ",
  "an3:116.1.7_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an3:116.1.8_0": "Ayaṁ kho, bhikkhave,",
  "an3:116.1.8_1": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā.",
  "an3:116.2.1_0": "Puna caparaṁ, bhikkhave,",
  "an3:116.2.1_1": "idhekacco puggalo sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.",
  "an3:116.2.2_0": "So tadassādeti taṁ nikāmeti tena ca vittiṁ āpajjati,",
  "an3:116.2.2_1": "tatra ṭhito tadadhimutto tabbahulavihārī aparihīno kālaṁ kurumāno viññāṇañcāyatanūpagānaṁ devānaṁ sahabyataṁ upapajjati.",
  "an3:116.2.3_0": "Viññāṇañcāyatanūpagānaṁ, bhikkhave,",
  "an3:116.2.3_1": "devānaṁ cattārīsaṁ kappasahassāni āyuppamāṇaṁ.",
  "an3:116.2.4_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati. ",
  "an3:116.2.5_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an3:116.2.6_0": "Ayaṁ kho, bhikkhave,",
  "an3:116.2.6_1": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā.",
  "an3:116.3.1_0": "Puna caparaṁ, bhikkhave,",
  "an3:116.3.1_1": "idhekacco puggalo sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.",
  "an3:116.3.2_0": "So tadassādeti taṁ nikāmeti tena ca vittiṁ āpajjati,",
  "an3:116.3.2_1": "tatra ṭhito tadadhimutto tabbahulavihārī aparihīno kālaṁ kurumāno ākiñcaññāyatanūpagānaṁ devānaṁ sahabyataṁ upapajjati.",
  "an3:116.3.3_0": "Ākiñcaññāyatanūpagānaṁ, bhikkhave,",
  "an3:116.3.3_1": "devānaṁ saṭṭhi kappasahassāni āyuppamāṇaṁ.",
  "an3:116.3.4_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati. ",
  "an3:116.3.5_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an3:116.3.6_0": "Ayaṁ kho, bhikkhave, viseso,",
  "an3:116.3.6_1": "ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā.",
  "an3:116.3.7_0": "Ime kho, bhikkhave,",
  "an3:116.3.7_1": "tayo puggalā santo saṁvijjamānā lokasmin”ti.",
  "an3:116.3.8_0": "Catutthaṁ. ",
  "an3:117.0.1_0": "Aṅguttara Nikāya 3 ",
  "an3:117.0.2_0": "12. Āpāyikavagga ",
  "an3:117.0.3_0": "117. Vipattisampadāsutta ",
  "an3:117.1.1_0": "“Tisso imā, bhikkhave, vipattiyo. ",
  "an3:117.1.2_0": "Katamā tisso? ",
  "an3:117.1.3_0": "Sīlavipatti, cittavipatti, diṭṭhivipatti. ",
  "an3:117.1.4_0": "Katamā ca, bhikkhave, sīlavipatti? ",
  "an3:117.1.5_0": "Idha, bhikkhave, ekacco pāṇātipātī hoti, adinnādāyī hoti, kāmesumicchācārī hoti, musāvādī hoti, pisuṇavāco hoti, pharusavāco hoti, samphappalāpī hoti. ",
  "an3:117.1.6_0": "Ayaṁ vuccati, bhikkhave, sīlavipatti. ",
  "an3:117.2.1_0": "Katamā ca, bhikkhave, cittavipatti? ",
  "an3:117.2.2_0": "Idha, bhikkhave,",
  "an3:117.2.2_1": "ekacco abhijjhālu hoti byāpannacitto.",
  "an3:117.2.3_0": "Ayaṁ vuccati, bhikkhave, cittavipatti. ",
  "an3:117.3.1_0": "Katamā ca, bhikkhave, diṭṭhivipatti? ",
  "an3:117.3.2_0": "Idha, bhikkhave,",
  "an3:117.3.2_1": "ekacco micchādiṭṭhiko hoti viparītadassano:",
  "an3:117.3.3_0": "‘natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ, kammānaṁ phalaṁ vipāko, natthi ayaṁ loko, natthi paro loko, natthi mātā, natthi pitā, natthi sattā opapātikā,",
  "an3:117.3.3_1": "natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an3:117.3.4_0": "Ayaṁ vuccati, bhikkhave, diṭṭhivipatti. ",
  "an3:117.3.5_0": "Sīlavipattihetu vā, bhikkhave,",
  "an3:117.3.5_1": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti;",
  "an3:117.3.6_0": "cittavipattihetu vā, bhikkhave,",
  "an3:117.3.6_1": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti;",
  "an3:117.3.7_0": "diṭṭhivipattihetu vā, bhikkhave,",
  "an3:117.3.7_1": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.",
  "an3:117.3.8_0": "Imā kho, bhikkhave, tisso vipattiyoti. ",
  "an3:117.4.1_0": "Tisso imā, bhikkhave, sampadā. ",
  "an3:117.4.2_0": "Katamā tisso? ",
  "an3:117.4.3_0": "Sīlasampadā, cittasampadā, diṭṭhisampadā. ",
  "an3:117.5.1_0": "Katamā ca, bhikkhave, sīlasampadā? ",
  "an3:117.5.2_0": "Idha, bhikkhave,",
  "an3:117.5.2_1": "ekacco pāṇātipātā paṭivirato hoti, adinnādānā paṭivirato hoti,",
  "an3:117.5.2_2": "kāmesumicchācārā paṭivirato hoti, musāvādā paṭivirato hoti,",
  "an3:117.5.2_3": "pisuṇāya vācāya paṭivirato hoti,",
  "an3:117.5.2_4": "pharusāya vācāya paṭivirato hoti,",
  "an3:117.5.2_5": "samphappalāpā paṭivirato hoti.",
  "an3:117.5.3_0": "Ayaṁ vuccati, bhikkhave, sīlasampadā. ",
  "an3:117.6.1_0": "Katamā ca, bhikkhave, cittasampadā? ",
  "an3:117.6.2_0": "Idha, bhikkhave,",
  "an3:117.6.2_1": "ekacco anabhijjhālu hoti abyāpannacitto.",
  "an3:117.6.3_0": "Ayaṁ vuccati, bhikkhave, cittasampadā. ",
  "an3:117.7.1_0": "Katamā ca, bhikkhave, diṭṭhisampadā? ",
  "an3:117.7.2_0": "Idha, bhikkhave,",
  "an3:117.7.2_1": "ekacco sammādiṭṭhiko hoti aviparītadassano:",
  "an3:117.7.3_0": "‘atthi dinnaṁ, atthi yiṭṭhaṁ, atthi hutaṁ,",
  "an3:117.7.3_1": "atthi sukatadukkaṭānaṁ kammānaṁ phalaṁ vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā,",
  "an3:117.7.3_2": "atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an3:117.7.4_0": "Ayaṁ vuccati, bhikkhave, diṭṭhisampadā. ",
  "an3:117.7.5_0": "Sīlasampadāhetu vā, bhikkhave,",
  "an3:117.7.5_1": "sattā kāyassa bhedā paraṁ maraṇā sugatiṁ saggaṁ lokaṁ upapajjanti;",
  "an3:117.7.6_0": "cittasampadāhetu vā, bhikkhave,",
  "an3:117.7.6_1": "sattā kāyassa bhedā paraṁ maraṇā sugatiṁ saggaṁ lokaṁ upapajjanti;",
  "an3:117.7.7_0": "diṭṭhisampadāhetu vā, bhikkhave,",
  "an3:117.7.7_1": "sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "an3:117.7.8_0": "Imā kho, bhikkhave, tisso sampadā”ti. ",
  "an3:117.7.9_0": "Pañcamaṁ. ",
  "an3:118.0.1_0": "Aṅguttara Nikāya 3 ",
  "an3:118.0.2_0": "12. Āpāyikavagga ",
  "an3:118.0.3_0": "118. Apaṇṇakasutta ",
  "an3:118.1.1_0": "“Tisso imā, bhikkhave, vipattiyo. ",
  "an3:118.1.2_0": "Katamā tisso? ",
  "an3:118.1.3_0": "Sīlavipatti, cittavipatti, diṭṭhivipatti. ",
  "an3:118.2.1_0": "Katamā ca, bhikkhave, sīlavipatti? ",
  "an3:118.2.2_0": "Idha, bhikkhave,",
  "an3:118.2.2_1": "ekacco pāṇātipātī hoti …pe… samphappalāpī hoti.",
  "an3:118.2.3_0": "Ayaṁ vuccati, bhikkhave, sīlavipatti. ",
  "an3:118.3.1_0": "Katamā ca, bhikkhave, cittavipatti? ",
  "an3:118.3.2_0": "Idha, bhikkhave,",
  "an3:118.3.2_1": "ekacco abhijjhālu hoti byāpannacitto.",
  "an3:118.3.3_0": "Ayaṁ vuccati, bhikkhave, cittavipatti. ",
  "an3:118.4.1_0": "Katamā ca, bhikkhave, diṭṭhivipatti? ",
  "an3:118.4.2_0": "Idha, bhikkhave,",
  "an3:118.4.2_1": "ekacco micchādiṭṭhiko hoti viparītadassano:",
  "an3:118.4.3_0": "‘natthi dinnaṁ,",
  "an3:118.4.3_1": "natthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an3:118.4.4_0": "Ayaṁ vuccati, bhikkhave, diṭṭhivipatti. ",
  "an3:118.4.5_0": "Sīlavipattihetu vā,",
  "an3:118.4.5_1": "bhikkhave …pe… diṭṭhivipattihetu vā, bhikkhave,",
  "an3:118.4.5_2": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.",
  "an3:118.4.6_0": "Seyyathāpi, bhikkhave,",
  "an3:118.4.6_1": "apaṇṇako maṇi uddhaṁ khitto yena yeneva patiṭṭhāti suppatiṭṭhitaṁyeva patiṭṭhāti;",
  "an3:118.4.7_0": "evamevaṁ kho, bhikkhave,",
  "an3:118.4.7_1": "sīlavipattihetu vā sattā …pe… upapajjanti.",
  "an3:118.4.8_0": "Imā kho, bhikkhave, tisso vipattiyoti. ",
  "an3:118.5.1_0": "Tisso imā, bhikkhave, sampadā. ",
  "an3:118.5.2_0": "Katamā tisso? ",
  "an3:118.5.3_0": "Sīlasampadā, cittasampadā, diṭṭhisampadā. ",
  "an3:118.6.1_0": "Katamā ca, bhikkhave, sīlasampadā? ",
  "an3:118.6.2_0": "Idha, bhikkhave,",
  "an3:118.6.2_1": "ekacco pāṇātipātā paṭivirato hoti …pe…",
  "an3:118.6.3_0": "ayaṁ vuccati, bhikkhave, sīlasampadā. ",
  "an3:118.7.1_0": "Katamā ca, bhikkhave, cittasampadā? ",
  "an3:118.7.2_0": "Idha, bhikkhave,",
  "an3:118.7.2_1": "ekacco anabhijjhālu hoti abyāpannacitto.",
  "an3:118.7.3_0": "Ayaṁ vuccati, bhikkhave, cittasampadā. ",
  "an3:118.8.1_0": "Katamā ca, bhikkhave, diṭṭhisampadā? ",
  "an3:118.8.2_0": "Idha, bhikkhave,",
  "an3:118.8.2_1": "ekacco sammādiṭṭhiko hoti aviparītadassano:",
  "an3:118.8.3_0": "‘atthi dinnaṁ,",
  "an3:118.8.3_1": "atthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an3:118.8.4_0": "Ayaṁ vuccati, bhikkhave, diṭṭhisampadā. ",
  "an3:118.8.5_0": "Sīlasampadāhetu vā, bhikkhave,",
  "an3:118.8.5_1": "sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "an3:118.8.5_2": "Cittasampadāhetu vā …pe… diṭṭhisampadāhetu vā, bhikkhave,",
  "an3:118.8.5_3": "sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "an3:118.8.6_0": "Seyyathāpi, bhikkhave,",
  "an3:118.8.6_1": "apaṇṇako maṇi uddhaṁ khitto yena yeneva patiṭṭhāti suppatiṭṭhitaṁyeva patiṭṭhāti;",
  "an3:118.8.7_0": "evamevaṁ kho, bhikkhave,",
  "an3:118.8.7_1": "sīlasampadāhetu vā sattā kāyassa bhedā paraṁ maraṇā sugatiṁ saggaṁ lokaṁ upapajjanti,",
  "an3:118.8.7_2": "cittasampadāhetu vā sattā …pe… diṭṭhisampadāhetu vā sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "an3:118.8.8_0": "Imā kho, bhikkhave, tisso sampadā”ti. ",
  "an3:118.8.9_0": "Chaṭṭhaṁ. ",
  "an3:119.0.1_0": "Aṅguttara Nikāya 3 ",
  "an3:119.0.2_0": "12. Āpāyikavagga ",
  "an3:119.0.3_0": "119. Kammantasutta ",
  "an3:119.1.1_0": "“Tisso imā, bhikkhave, vipattiyo. ",
  "an3:119.1.2_0": "Katamā tisso? ",
  "an3:119.1.3_0": "Kammantavipatti, ājīvavipatti, diṭṭhivipatti. ",
  "an3:119.1.4_0": "Katamā ca, bhikkhave, kammantavipatti? ",
  "an3:119.1.5_0": "Idha, bhikkhave,",
  "an3:119.1.5_1": "ekacco pāṇātipātī hoti …pe… samphappalāpī hoti.",
  "an3:119.1.6_0": "Ayaṁ vuccati, bhikkhave, kammantavipatti. ",
  "an3:119.2.1_0": "Katamā ca, bhikkhave, ājīvavipatti? ",
  "an3:119.2.2_0": "Idha, bhikkhave, ekacco micchāājīvo hoti,",
  "an3:119.2.2_1": "micchāājīvena jīvikaṁ kappeti.",
  "an3:119.2.3_0": "Ayaṁ vuccati, bhikkhave, ājīvavipatti. ",
  "an3:119.3.1_0": "Katamā ca, bhikkhave, diṭṭhivipatti? ",
  "an3:119.3.2_0": "Idha, bhikkhave,",
  "an3:119.3.2_1": "ekacco micchādiṭṭhiko hoti viparītadassano:",
  "an3:119.3.3_0": "‘natthi dinnaṁ,",
  "an3:119.3.3_1": "natthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an3:119.3.4_0": "Ayaṁ vuccati, bhikkhave, diṭṭhivipatti. ",
  "an3:119.3.5_0": "Imā kho, bhikkhave, tisso vipattiyoti. ",
  "an3:119.4.1_0": "Tisso imā, bhikkhave, sampadā. ",
  "an3:119.4.2_0": "Katamā tisso? ",
  "an3:119.4.3_0": "Kammantasampadā, ājīvasampadā, diṭṭhisampadā. ",
  "an3:119.4.4_0": "Katamā ca, bhikkhave, kammantasampadā? ",
  "an3:119.4.5_0": "Idha, bhikkhave,",
  "an3:119.4.5_1": "ekacco pāṇātipātā paṭivirato hoti …pe… samphappalāpā paṭivirato hoti.",
  "an3:119.4.6_0": "Ayaṁ vuccati, bhikkhave, kammantasampadā. ",
  "an3:119.5.1_0": "Katamā ca, bhikkhave, ājīvasampadā? ",
  "an3:119.5.2_0": "Idha, bhikkhave, ekacco sammāājīvo hoti, sammāājīvena jīvikaṁ kappeti. ",
  "an3:119.5.3_0": "Ayaṁ vuccati, bhikkhave, ājīvasampadā. ",
  "an3:119.6.1_0": "Katamā ca, bhikkhave, diṭṭhisampadā? ",
  "an3:119.6.2_0": "Idha, bhikkhave,",
  "an3:119.6.2_1": "ekacco sammādiṭṭhiko hoti aviparītadassano:",
  "an3:119.6.3_0": "‘atthi dinnaṁ,",
  "an3:119.6.3_1": "atthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an3:119.6.4_0": "Ayaṁ vuccati, bhikkhave, diṭṭhisampadā. ",
  "an3:119.6.5_0": "Imā kho, bhikkhave, tisso sampadā”ti. ",
  "an3:119.6.6_0": "Sattamaṁ. ",
  "an3:120.0.1_0": "Aṅguttara Nikāya 3 ",
  "an3:120.0.2_0": "12. Āpāyikavagga ",
  "an3:120.0.3_0": "120. Paṭhamasoceyyasutta ",
  "an3:120.1.1_0": "“Tīṇimāni, bhikkhave, soceyyāni. ",
  "an3:120.1.2_0": "Katamāni tīṇi? ",
  "an3:120.1.3_0": "Kāyasoceyyaṁ, vacīsoceyyaṁ, manosoceyyaṁ. ",
  "an3:120.1.4_0": "Katamañca, bhikkhave, kāyasoceyyaṁ? ",
  "an3:120.1.5_0": "Idha, bhikkhave,",
  "an3:120.1.5_1": "ekacco pāṇātipātā paṭivirato hoti, adinnādānā paṭivirato hoti,",
  "an3:120.1.5_2": "kāmesumicchācārā paṭivirato hoti.",
  "an3:120.1.6_0": "Idaṁ vuccati, bhikkhave, kāyasoceyyaṁ. ",
  "an3:120.2.1_0": "Katamañca, bhikkhave, vacīsoceyyaṁ? ",
  "an3:120.2.2_0": "Idha, bhikkhave,",
  "an3:120.2.2_1": "ekacco musāvādā paṭivirato hoti,",
  "an3:120.2.2_2": "pisuṇāya vācāya paṭivirato hoti,",
  "an3:120.2.2_3": "pharusāya vācāya paṭivirato hoti,",
  "an3:120.2.2_4": "samphappalāpā paṭivirato hoti.",
  "an3:120.2.3_0": "Idaṁ vuccati, bhikkhave, vacīsoceyyaṁ. ",
  "an3:120.3.1_0": "Katamañca, bhikkhave, manosoceyyaṁ? ",
  "an3:120.3.2_0": "Idha, bhikkhave,",
  "an3:120.3.2_1": "ekacco anabhijjhālu hoti abyāpannacitto sammādiṭṭhiko.",
  "an3:120.3.3_0": "Idaṁ vuccati, bhikkhave, manosoceyyaṁ. ",
  "an3:120.3.4_0": "Imāni kho, bhikkhave, tīṇi soceyyānī”ti. ",
  "an3:120.3.5_0": "Aṭṭhamaṁ. ",
  "an3:121.0.1_0": "Aṅguttara Nikāya 3 ",
  "an3:121.0.2_0": "12. Āpāyikavagga ",
  "an3:121.0.3_0": "121. Dutiyasoceyyasutta ",
  "an3:121.1.1_0": "“Tīṇimāni, bhikkhave, soceyyāni. ",
  "an3:121.1.2_0": "Katamāni tīṇi? ",
  "an3:121.1.3_0": "Kāyasoceyyaṁ, vacīsoceyyaṁ, manosoceyyaṁ. ",
  "an3:121.1.4_0": "Katamañca, bhikkhave, kāyasoceyyaṁ? ",
  "an3:121.1.5_0": "Idha, bhikkhave,",
  "an3:121.1.5_1": "bhikkhu pāṇātipātā paṭivirato hoti, adinnādānā paṭivirato hoti,",
  "an3:121.1.5_2": "abrahmacariyā paṭivirato hoti.",
  "an3:121.1.6_0": "Idaṁ vuccati, bhikkhave, kāyasoceyyaṁ. ",
  "an3:121.2.1_0": "Katamañca, bhikkhave, vacīsoceyyaṁ? ",
  "an3:121.2.2_0": "Idha, bhikkhave,",
  "an3:121.2.2_1": "bhikkhu musāvādā paṭivirato hoti,",
  "an3:121.2.2_2": "pisuṇāya vācāya paṭivirato hoti,",
  "an3:121.2.2_3": "pharusāya vācāya paṭivirato hoti,",
  "an3:121.2.2_4": "samphappalāpā paṭivirato hoti.",
  "an3:121.2.3_0": "Idaṁ vuccati, bhikkhave, vacīsoceyyaṁ. ",
  "an3:121.3.1_0": "Katamañca, bhikkhave, manosoceyyaṁ? ",
  "an3:121.3.2_0": "Idha, bhikkhave,",
  "an3:121.3.2_1": "bhikkhu santaṁ vā ajjhattaṁ kāmacchandaṁ:",
  "an3:121.3.2_2": "‘atthi me ajjhattaṁ kāmacchando’ti pajānāti;",
  "an3:121.3.2_3": "asantaṁ vā ajjhattaṁ kāmacchandaṁ:",
  "an3:121.3.2_4": "‘natthi me ajjhattaṁ kāmacchando’ti pajānāti;",
  "an3:121.3.2_5": "yathā ca anuppannassa kāmacchandassa uppādo hoti, tañca pajānāti;",
  "an3:121.3.2_6": "yathā ca uppannassa kāmacchandassa pahānaṁ hoti, tañca pajānāti;",
  "an3:121.3.2_7": "yathā ca pahīnassa kāmacchandassa āyatiṁ anuppādo hoti, tañca pajānāti;",
  "an3:121.3.3_0": "santaṁ vā ajjhattaṁ byāpādaṁ:",
  "an3:121.3.3_1": "‘atthi me ajjhattaṁ byāpādo’ti pajānāti;",
  "an3:121.3.3_2": "asantaṁ vā ajjhattaṁ byāpādaṁ:",
  "an3:121.3.3_3": "‘natthi me ajjhattaṁ byāpādo’ti pajānāti;",
  "an3:121.3.3_4": "yathā ca anuppannassa byāpādassa uppādo hoti, tañca pajānāti;",
  "an3:121.3.3_5": "yathā ca uppannassa byāpādassa pahānaṁ hoti, tañca pajānāti;",
  "an3:121.3.3_6": "yathā ca pahīnassa byāpādassa āyatiṁ anuppādo hoti, tañca pajānāti;",
  "an3:121.3.4_0": "santaṁ vā ajjhattaṁ thinamiddhaṁ:",
  "an3:121.3.4_1": "‘atthi me ajjhattaṁ thinamiddhan’ti pajānāti;",
  "an3:121.3.4_2": "asantaṁ vā ajjhattaṁ thinamiddhaṁ:",
  "an3:121.3.4_3": "‘natthi me ajjhattaṁ thinamiddhan’ti pajānāti;",
  "an3:121.3.4_4": "yathā ca anuppannassa thinamiddhassa uppādo hoti, tañca pajānāti;",
  "an3:121.3.4_5": "yathā ca uppannassa thinamiddhassa pahānaṁ hoti, tañca pajānāti;",
  "an3:121.3.4_6": "yathā ca pahīnassa thinamiddhassa āyatiṁ anuppādo hoti, tañca pajānāti;",
  "an3:121.3.5_0": "santaṁ vā ajjhattaṁ uddhaccakukkuccaṁ:",
  "an3:121.3.5_1": "‘atthi me ajjhattaṁ uddhaccakukkuccan’ti pajānāti;",
  "an3:121.3.5_2": "asantaṁ vā ajjhattaṁ uddhaccakukkuccaṁ:",
  "an3:121.3.5_3": "‘natthi me ajjhattaṁ uddhaccakukkuccan’ti pajānāti;",
  "an3:121.3.5_4": "yathā ca anuppannassa uddhaccakukkuccassa uppādo hoti, tañca pajānāti;",
  "an3:121.3.5_5": "yathā ca uppannassa uddhaccakukkuccassa pahānaṁ hoti, tañca pajānāti;",
  "an3:121.3.5_6": "yathā ca pahīnassa uddhaccakukkuccassa āyatiṁ anuppādo hoti, tañca pajānāti;",
  "an3:121.3.6_0": "santaṁ vā ajjhattaṁ vicikicchaṁ:",
  "an3:121.3.6_1": "‘atthi me ajjhattaṁ vicikicchā’ti pajānāti;",
  "an3:121.3.6_2": "asantaṁ vā ajjhattaṁ vicikicchaṁ:",
  "an3:121.3.6_3": "‘natthi me ajjhattaṁ vicikicchā’ti pajānāti;",
  "an3:121.3.6_4": "yathā ca anuppannāya vicikicchāya uppādo hoti, tañca pajānāti;",
  "an3:121.3.6_5": "yathā ca uppannāya vicikicchāya pahānaṁ hoti, tañca pajānāti;",
  "an3:121.3.6_6": "yathā ca pahīnāya vicikicchāya āyatiṁ anuppādo hoti, tañca pajānāti.",
  "an3:121.3.7_0": "Idaṁ vuccati, bhikkhave, manosoceyyaṁ. ",
  "an3:121.3.8_0": "Imāni kho, bhikkhave, tīṇi soceyyānīti. ",
  "an3:121.4.1_0": "Kāyasuciṁ vacīsuciṁ, ",
  "an3:121.4.2_0": "cetosuciṁ anāsavaṁ; ",
  "an3:121.4.3_0": "Suciṁ soceyyasampannaṁ, ",
  "an3:121.4.4_0": "āhu ninhātapāpakan”ti. ",
  "an3:121.4.5_0": "Navamaṁ. ",
  "an3:122.0.1_0": "Aṅguttara Nikāya 3 ",
  "an3:122.0.2_0": "12. Āpāyikavagga ",
  "an3:122.0.3_0": "122. Moneyyasutta ",
  "an3:122.1.1_0": "“Tīṇimāni, bhikkhave, moneyyāni. ",
  "an3:122.1.2_0": "Katamāni tīṇi? ",
  "an3:122.1.3_0": "Kāyamoneyyaṁ, vacīmoneyyaṁ, manomoneyyaṁ. ",
  "an3:122.1.4_0": "Katamañca, bhikkhave, kāyamoneyyaṁ? ",
  "an3:122.1.5_0": "Idha, bhikkhave,",
  "an3:122.1.5_1": "bhikkhu pāṇātipātā paṭivirato hoti, adinnādānā paṭivirato hoti,",
  "an3:122.1.5_2": "abrahmacariyā paṭivirato hoti.",
  "an3:122.1.6_0": "Idaṁ vuccati, bhikkhave, kāyamoneyyaṁ. ",
  "an3:122.2.1_0": "Katamañca, bhikkhave, vacīmoneyyaṁ? ",
  "an3:122.2.2_0": "Idha, bhikkhave,",
  "an3:122.2.2_1": "bhikkhu musāvādā paṭivirato hoti,",
  "an3:122.2.2_2": "pisuṇāya vācāya paṭivirato hoti,",
  "an3:122.2.2_3": "pharusāya vācāya paṭivirato hoti,",
  "an3:122.2.2_4": "samphappalāpā paṭivirato hoti.",
  "an3:122.2.3_0": "Idaṁ vuccati, bhikkhave, vacīmoneyyaṁ. ",
  "an3:122.3.1_0": "Katamañca, bhikkhave, manomoneyyaṁ? ",
  "an3:122.3.2_0": "Idha, bhikkhave,",
  "an3:122.3.2_1": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an3:122.3.3_0": "Idaṁ vuccati, bhikkhave, manomoneyyaṁ. ",
  "an3:122.3.4_0": "Imāni kho, bhikkhave, tīṇi moneyyānīti. ",
  "an3:122.4.1_0": "Kāyamuniṁ vacīmuniṁ, ",
  "an3:122.4.2_0": "cetomuniṁ anāsavaṁ; ",
  "an3:122.4.3_0": "Muniṁ moneyyasampannaṁ, ",
  "an3:122.4.4_0": "āhu sabbappahāyinan”ti. ",
  "an3:122.4.5_0": "Dasamaṁ. ",
  "an3:122.4.6_0": "Āpāyikavaggo dutiyo. ",
  "an3:122.5.0_0": "Tassuddānaṁ",
  "an3:122.5.1_0": "Āpāyiko dullabho appameyyaṁ, ",
  "an3:122.5.2_0": "Āneñjavipattisampadā; ",
  "an3:122.5.3_0": "Apaṇṇako ca kammanto, ",
  "an3:122.5.4_0": "Dve soceyyāni moneyyanti. ",
  "an3:123.0.1_0": "Aṅguttara Nikāya 3 ",
  "an3:123.0.2_0": "13. Kusināravagga ",
  "an3:123.0.3_0": "123. Kusinārasutta ",
  "an3:123.1.1_0": "Ekaṁ samayaṁ bhagavā kusinārāyaṁ viharati baliharaṇe vanasaṇḍe. ",
  "an3:123.1.2_0": "Tatra kho bhagavā bhikkhū āmantesi: ",
  "an3:123.1.3_0": "“bhikkhavo”ti. ",
  "an3:123.1.4_0": "“Bhadante”ti te bhikkhū bhagavato paccassosuṁ. ",
  "an3:123.1.5_0": "Bhagavā etadavoca: ",
  "an3:123.2.1_0": "“Idha, bhikkhave,",
  "an3:123.2.1_1": "bhikkhu aññataraṁ gāmaṁ vā nigamaṁ vā upanissāya viharati.",
  "an3:123.2.2_0": "Tamenaṁ gahapati vā gahapatiputto vā upasaṅkamitvā svātanāya bhattena nimanteti. ",
  "an3:123.2.3_0": "Ākaṅkhamāno, bhikkhave, bhikkhu adhivāseti. ",
  "an3:123.2.4_0": "So tassā rattiyā accayena pubbaṇhasamayaṁ nivāsetvā pattacīvaramādāya yena tassa gahapatissa vā gahapatiputtassa vā nivesanaṁ tenupasaṅkamati;",
  "an3:123.2.4_1": "upasaṅkamitvā paññatte āsane nisīdati.",
  "an3:123.2.5_0": "Tamenaṁ so gahapati vā gahapatiputto vā paṇītena khādanīyena bhojanīyena sahatthā santappeti sampavāreti. ",
  "an3:123.3.1_0": "Tassa evaṁ hoti: ",
  "an3:123.3.2_0": "‘sādhu vata myāyaṁ gahapati vā gahapatiputto vā paṇītena khādanīyena bhojanīyena sahatthā santappeti sampavāretī’ti. ",
  "an3:123.3.3_0": "Evampissa hoti: ",
  "an3:123.3.4_0": "‘aho vata māyaṁ gahapati vā gahapatiputto vā āyatimpi evarūpena paṇītena khādanīyena bhojanīyena sahatthā santappeyya sampavāreyyā’ti. ",
  "an3:123.3.5_0": "So taṁ piṇḍapātaṁ gathito mucchito ajjhosanno anādīnavadassāvī anissaraṇapañño paribhuñjati. ",
  "an3:123.3.6_0": "So tattha kāmavitakkampi vitakketi, byāpādavitakkampi vitakketi, vihiṁsāvitakkampi vitakketi. ",
  "an3:123.3.7_0": "Evarūpassāhaṁ, bhikkhave,",
  "an3:123.3.7_1": "bhikkhuno dinnaṁ na mahapphalanti vadāmi.",
  "an3:123.3.8_0": "Taṁ kissa hetu? ",
  "an3:123.3.9_0": "Pamatto hi, bhikkhave, bhikkhu viharati. ",
  "an3:123.4.1_0": "Idha pana, bhikkhave,",
  "an3:123.4.1_1": "bhikkhu aññataraṁ gāmaṁ vā nigamaṁ vā upanissāya viharati.",
  "an3:123.4.2_0": "Tamenaṁ gahapati vā gahapatiputto vā upasaṅkamitvā svātanāya bhattena nimanteti. ",
  "an3:123.4.3_0": "Ākaṅkhamāno, bhikkhave, bhikkhu adhivāseti. ",
  "an3:123.4.4_0": "So tassā rattiyā accayena pubbaṇhasamayaṁ nivāsetvā pattacīvaramādāya yena tassa gahapatissa vā gahapatiputtassa vā nivesanaṁ tenupasaṅkamati;",
  "an3:123.4.4_1": "upasaṅkamitvā paññatte āsane nisīdati.",
  "an3:123.4.5_0": "Tamenaṁ so gahapati vā gahapatiputto vā paṇītena khādanīyena bhojanīyena sahatthā santappeti sampavāreti. ",
  "an3:123.5.1_0": "Tassa na evaṁ hoti: ",
  "an3:123.5.2_0": "‘sādhu vata myāyaṁ gahapati vā gahapatiputto vā paṇītena khādanīyena bhojanīyena sahatthā santappeti sampavāretī’ti. ",
  "an3:123.5.3_0": "Evampissa na hoti: ",
  "an3:123.5.4_0": "‘aho vata māyaṁ gahapati vā gahapatiputto vā āyatimpi evarūpena paṇītena khādanīyena bhojanīyena sahatthā santappeyya sampavāreyyā’ti. ",
  "an3:123.5.5_0": "So taṁ piṇḍapātaṁ agathito amucchito anajjhosanno ādīnavadassāvī nissaraṇapañño paribhuñjati. ",
  "an3:123.5.6_0": "So tattha nekkhammavitakkampi vitakketi,",
  "an3:123.5.6_1": "abyāpādavitakkampi vitakketi, avihiṁsāvitakkampi vitakketi.",
  "an3:123.5.7_0": "Evarūpassāhaṁ, bhikkhave,",
  "an3:123.5.7_1": "bhikkhuno dinnaṁ mahapphalanti vadāmi.",
  "an3:123.5.8_0": "Taṁ kissa hetu? ",
  "an3:123.5.9_0": "Appamatto hi, bhikkhave, bhikkhu viharatī”ti. ",
  "an3:123.5.10_0": "Paṭhamaṁ. ",
  "an3:124.0.1_0": "Aṅguttara Nikāya 3 ",
  "an3:124.0.2_0": "13. Kusināravagga ",
  "an3:124.0.3_0": "124. Bhaṇḍanasutta ",
  "an3:124.1.1_0": "“Yassaṁ, bhikkhave,",
  "an3:124.1.1_1": "disāyaṁ bhikkhū bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti, manasi kātumpi me esā, bhikkhave, disā na phāsu hoti, pageva gantuṁ.",
  "an3:124.1.2_0": "Niṭṭhamettha gacchāmi: ",
  "an3:124.1.3_0": "‘addhā te āyasmanto tayo dhamme pajahiṁsu, tayo dhamme bahulamakaṁsu. ",
  "an3:124.1.4_0": "Katame tayo dhamme pajahiṁsu? ",
  "an3:124.1.5_0": "Nekkhammavitakkaṁ, abyāpādavitakkaṁ, avihiṁsāvitakkaṁ—",
  "an3:124.1.6_0": "ime tayo dhamme pajahiṁsu. ",
  "an3:124.1.7_0": "Katame tayo dhamme bahulamakaṁsu? ",
  "an3:124.1.8_0": "Kāmavitakkaṁ, byāpādavitakkaṁ, vihiṁsāvitakkaṁ—",
  "an3:124.1.9_0": "ime tayo dhamme bahulamakaṁsu’. ",
  "an3:124.1.10_0": "Yassaṁ, bhikkhave,",
  "an3:124.1.10_1": "disāyaṁ bhikkhū bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti, manasi kātumpi me esā, bhikkhave, disā na phāsu hoti, pageva gantuṁ.",
  "an3:124.1.11_0": "Niṭṭhamettha gacchāmi: ",
  "an3:124.1.12_0": "‘addhā te āyasmanto ime tayo dhamme pajahiṁsu,",
  "an3:124.1.12_1": "ime tayo dhamme bahulamakaṁsu’.",
  "an3:124.2.1_0": "Yassaṁ pana, bhikkhave,",
  "an3:124.2.1_1": "disāyaṁ bhikkhū samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti, gantumpi me esā, bhikkhave, disā phāsu hoti, pageva manasi kātuṁ.",
  "an3:124.2.2_0": "Niṭṭhamettha gacchāmi: ",
  "an3:124.2.3_0": "‘addhā te āyasmanto tayo dhamme pajahiṁsu, tayo dhamme bahulamakaṁsu. ",
  "an3:124.2.4_0": "Katame tayo dhamme pajahiṁsu? ",
  "an3:124.2.5_0": "Kāmavitakkaṁ, byāpādavitakkaṁ, vihiṁsāvitakkaṁ—",
  "an3:124.2.6_0": "ime tayo dhamme pajahiṁsu. ",
  "an3:124.2.7_0": "Katame tayo dhamme bahulamakaṁsu? ",
  "an3:124.2.8_0": "Nekkhammavitakkaṁ, abyāpādavitakkaṁ, avihiṁsāvitakkaṁ—",
  "an3:124.2.9_0": "ime tayo dhamme bahulamakaṁsu’. ",
  "an3:124.2.10_0": "Yassaṁ, bhikkhave,",
  "an3:124.2.10_1": "disāyaṁ bhikkhū samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti, gantumpi me esā, bhikkhave, disā phāsu hoti, pageva manasi kātuṁ.",
  "an3:124.2.11_0": "Niṭṭhamettha gacchāmi: ",
  "an3:124.2.12_0": "‘addhā te āyasmanto ime tayo dhamme pajahiṁsu,",
  "an3:124.2.12_1": "ime tayo dhamme bahulamakaṁsū’”ti.",
  "an3:124.2.13_0": "Dutiyaṁ. ",
  "an3:125.0.1_0": "Aṅguttara Nikāya 3 ",
  "an3:125.0.2_0": "13. Kusināravagga ",
  "an3:125.0.3_0": "125. Gotamakacetiyasutta ",
  "an3:125.1.1_0": "Ekaṁ samayaṁ bhagavā vesāliyaṁ viharati gotamake cetiye. ",
  "an3:125.1.2_0": "Tatra kho bhagavā bhikkhū āmantesi: ",
  "an3:125.1.3_0": "“bhikkhavo”ti. ",
  "an3:125.1.4_0": "“Bhadante”ti te bhikkhū bhagavato paccassosuṁ. ",
  "an3:125.1.5_0": "Bhagavā etadavoca: ",
  "an3:125.2.1_0": "“Abhiññāyāhaṁ, bhikkhave, dhammaṁ desemi, no anabhiññāya. ",
  "an3:125.2.2_0": "Sanidānāhaṁ, bhikkhave, dhammaṁ desemi, no anidānaṁ. ",
  "an3:125.2.3_0": "Sappāṭihāriyāhaṁ, bhikkhave, dhammaṁ desemi, no appāṭihāriyaṁ. ",
  "an3:125.2.4_0": "Tassa mayhaṁ, bhikkhave,",
  "an3:125.2.4_1": "abhiññāya dhammaṁ desayato no anabhiññāya,",
  "an3:125.2.4_2": "sanidānaṁ dhammaṁ desayato no anidānaṁ,",
  "an3:125.2.4_3": "sappāṭihāriyaṁ dhammaṁ desayato no appāṭihāriyaṁ, karaṇīyo ovādo, karaṇīyā anusāsanī.",
  "an3:125.2.5_0": "Alañca pana vo, bhikkhave, tuṭṭhiyā, alaṁ attamanatāya, alaṁ somanassāya: ",
  "an3:125.2.6_0": "‘sammāsambuddho bhagavā, svākkhāto dhammo, suppaṭipanno saṅgho’”ti. ",
  "an3:125.3.1_0": "Idamavoca bhagavā. ",
  "an3:125.3.2_0": "Attamanā te bhikkhū bhagavato bhāsitaṁ abhinandunti. ",
  "an3:125.3.3_0": "Imasmiñca pana veyyākaraṇasmiṁ bhaññamāne sahassī lokadhātu akampitthāti. ",
  "an3:125.3.4_0": "Tatiyaṁ. ",
  "an3:126.0.1_0": "Aṅguttara Nikāya 3 ",
  "an3:126.0.2_0": "13. Kusināravagga ",
  "an3:126.0.3_0": "126. Bharaṇḍukālāmasutta ",
  "an3:126.1.1_0": "Ekaṁ samayaṁ bhagavā kosalesu cārikaṁ caramāno yena kapilavatthu tadavasari. ",
  "an3:126.1.2_0": "Assosi kho mahānāmo sakko:",
  "an3:126.1.2_1": "“bhagavā kira kapilavatthuṁ anuppatto”ti.",
  "an3:126.1.3_0": "Atha kho mahānāmo sakko yena bhagavā tenupasaṅkami;",
  "an3:126.1.3_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an3:126.1.3_2": "Ekamantaṁ ṭhitaṁ kho mahānāmaṁ sakkaṁ bhagavā etadavoca:",
  "an3:126.2.1_0": "“Gaccha, mahānāma, kapilavatthusmiṁ,",
  "an3:126.2.1_1": "tathārūpaṁ āvasathaṁ jāna yatthajja mayaṁ ekarattiṁ vihareyyāmā”ti.",
  "an3:126.2.2_0": "“Evaṁ,",
  "an3:126.2.2_1": "bhante”ti kho mahānāmo sakko bhagavato paṭissutvā kapilavatthuṁ pavisitvā kevalakappaṁ kapilavatthuṁ anvāhiṇḍanto nāddasa kapilavatthusmiṁ tathārūpaṁ āvasathaṁ yatthajja bhagavā ekarattiṁ vihareyya.",
  "an3:126.3.1_0": "Atha kho mahānāmo sakko yena bhagavā tenupasaṅkami;",
  "an3:126.3.1_1": "upasaṅkamitvā bhagavantaṁ etadavoca:",
  "an3:126.3.2_0": "“natthi, bhante,",
  "an3:126.3.2_1": "kapilavatthusmiṁ tathārūpo āvasatho yatthajja bhagavā ekarattiṁ vihareyya.",
  "an3:126.3.3_0": "Ayaṁ, bhante,",
  "an3:126.3.3_1": "bharaṇḍu kālāmo bhagavato purāṇasabrahmacārī.",
  "an3:126.3.4_0": "Tassajja bhagavā assame ekarattiṁ viharatū”ti. ",
  "an3:126.3.5_0": "“Gaccha, mahānāma, santharaṁ paññāpehī”ti. ",
  "an3:126.3.6_0": "“Evaṁ,",
  "an3:126.3.6_1": "bhante”ti kho mahānāmo sakko bhagavato paṭissutvā yena bharaṇḍussa kālāmassa assamo tenupasaṅkami;",
  "an3:126.3.6_2": "upasaṅkamitvā santharaṁ paññāpetvā udakaṁ ṭhapetvā pādānaṁ dhovanāya yena bhagavā tenupasaṅkami;",
  "an3:126.3.6_3": "upasaṅkamitvā bhagavantaṁ etadavoca:",
  "an3:126.3.7_0": "“santhato, bhante, santhāro,",
  "an3:126.3.7_1": "udakaṁ ṭhapitaṁ pādānaṁ dhovanāya.",
  "an3:126.3.8_0": "Yassadāni, bhante, bhagavā kālaṁ maññatī”ti. ",
  "an3:126.4.1_0": "Atha kho bhagavā yena bharaṇḍussa kālāmassa assamo tenupasaṅkami;",
  "an3:126.4.1_1": "upasaṅkamitvā paññatte āsane nisīdi.",
  "an3:126.4.2_0": "Nisajja kho bhagavā pāde pakkhālesi. ",
  "an3:126.4.3_0": "Atha kho mahānāmassa sakkassa etadahosi: ",
  "an3:126.4.4_0": "“akālo kho ajja bhagavantaṁ payirupāsituṁ. ",
  "an3:126.4.5_0": "Kilanto bhagavā. ",
  "an3:126.4.6_0": "Sve dānāhaṁ bhagavantaṁ payirupāsissāmī”ti bhagavantaṁ abhivādetvā padakkhiṇaṁ katvā pakkāmi. ",
  "an3:126.5.1_0": "Atha kho mahānāmo sakko tassā rattiyā accayena yena bhagavā tenupasaṅkami;",
  "an3:126.5.1_1": "upasaṅkamitvā ekamantaṁ nisīdi.",
  "an3:126.5.1_2": "Ekamantaṁ nisinnaṁ kho mahānāmaṁ sakkaṁ bhagavā etadavoca:",
  "an3:126.5.2_0": "“tayo khome, mahānāma,",
  "an3:126.5.2_1": "satthāro santo saṁvijjamānā lokasmiṁ.",
  "an3:126.5.3_0": "Katame tayo? ",
  "an3:126.5.4_0": "Idha, mahānāma,",
  "an3:126.5.4_1": "ekacco satthā kāmānaṁ pariññaṁ paññāpeti;",
  "an3:126.5.5_0": "na rūpānaṁ pariññaṁ paññāpeti,",
  "an3:126.5.5_1": "na vedanānaṁ pariññaṁ paññāpeti.",
  "an3:126.5.6_0": "Idha pana, mahānāma,",
  "an3:126.5.6_1": "ekacco satthā kāmānaṁ pariññaṁ paññāpeti, rūpānaṁ pariññaṁ paññāpeti;",
  "an3:126.5.7_0": "na vedanānaṁ pariññaṁ paññāpeti. ",
  "an3:126.5.8_0": "Idha pana, mahānāma,",
  "an3:126.5.8_1": "ekacco satthā kāmānaṁ pariññaṁ paññāpeti, rūpānaṁ pariññaṁ paññāpeti, vedanānaṁ pariññaṁ paññāpeti.",
  "an3:126.5.9_0": "Ime kho, mahānāma,",
  "an3:126.5.9_1": "tayo satthāro santo saṁvijjamānā lokasmiṁ.",
  "an3:126.5.10_0": "Imesaṁ, mahānāma,",
  "an3:126.5.10_1": "tiṇṇaṁ satthārānaṁ ekā niṭṭhā udāhu puthu niṭṭhā”ti?",
  "an3:126.6.1_0": "Evaṁ vutte,",
  "an3:126.6.1_1": "bharaṇḍu kālāmo mahānāmaṁ sakkaṁ etadavoca:",
  "an3:126.6.2_0": "“ekāti, mahānāma, vadehī”ti. ",
  "an3:126.6.3_0": "Evaṁ vutte, bhagavā mahānāmaṁ sakkaṁ etadavoca: ",
  "an3:126.6.4_0": "“nānāti, mahānāma, vadehī”ti. ",
  "an3:126.6.5_0": "Dutiyampi kho bharaṇḍu kālāmo mahānāmaṁ sakkaṁ etadavoca: ",
  "an3:126.6.6_0": "“ekāti, mahānāma, vadehī”ti. ",
  "an3:126.6.7_0": "Dutiyampi kho bhagavā mahānāmaṁ sakkaṁ etadavoca: ",
  "an3:126.6.8_0": "“nānāti, mahānāma, vadehī”ti. ",
  "an3:126.6.9_0": "Tatiyampi kho bharaṇḍu kālāmo mahānāmaṁ sakkaṁ etadavoca: ",
  "an3:126.6.10_0": "“ekāti, mahānāma, vadehī”ti. ",
  "an3:126.6.11_0": "Tatiyampi kho bhagavā mahānāmaṁ sakkaṁ etadavoca: ",
  "an3:126.6.12_0": "“nānāti, mahānāma, vadehī”ti. ",
  "an3:126.7.1_0": "Atha kho bharaṇḍu kālāmassa etadahosi: ",
  "an3:126.7.2_0": "“mahesakkhassa vatamhi mahānāmassa sakkassa sammukhā samaṇena gotamena yāvatatiyaṁ apasādito. ",
  "an3:126.7.3_0": "Yannūnāhaṁ kapilavatthumhā pakkameyyan”ti. ",
  "an3:126.7.4_0": "Atha kho bharaṇḍu kālāmo kapilavatthumhā pakkāmi. ",
  "an3:126.7.5_0": "Yaṁ kapilavatthumhā pakkāmi tathā pakkantova ahosi na puna paccāgacchīti. ",
  "an3:126.7.6_0": "Catutthaṁ. ",
  "an3:127.0.1_0": "Aṅguttara Nikāya 3 ",
  "an3:127.0.2_0": "13. Kusināravagga ",
  "an3:127.0.3_0": "127. Hatthakasutta ",
  "an3:127.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an3:127.1.2_0": "Atha kho hatthako devaputto abhikkantāya rattiyā abhikkantavaṇṇo kevalakappaṁ jetavanaṁ obhāsetvā yena bhagavā tenupasaṅkami; upasaṅkamitvā: ",
  "an3:127.1.3_0": "“bhagavato purato ṭhassāmī”ti osīdatimeva saṁsīdatimeva, na sakkoti saṇṭhātuṁ. ",
  "an3:127.1.4_0": "Seyyathāpi nāma sappi vā telaṁ vā vālukāya āsittaṁ osīdatimeva saṁsīdatimeva, na saṇṭhāti; ",
  "an3:127.1.5_0": "evamevaṁ hatthako devaputto: ",
  "an3:127.1.6_0": "“bhagavato purato ṭhassāmī”ti osīdatimeva saṁsīdatimeva, na sakkoti saṇṭhātuṁ. ",
  "an3:127.2.1_0": "Atha kho bhagavā hatthakaṁ devaputtaṁ etadavoca: ",
  "an3:127.2.2_0": "“oḷārikaṁ, hatthaka, attabhāvaṁ abhinimmināhī”ti. ",
  "an3:127.2.3_0": "“Evaṁ, bhante”ti,",
  "an3:127.2.3_1": "kho hatthako devaputto bhagavato paṭissutvā oḷārikaṁ attabhāvaṁ abhinimminitvā bhagavantaṁ abhivādetvā ekamantaṁ aṭṭhāsi.",
  "an3:127.2.4_0": "Ekamantaṁ ṭhitaṁ kho hatthakaṁ devaputtaṁ bhagavā etadavoca: ",
  "an3:127.3.1_0": "“Ye te, hatthaka,",
  "an3:127.3.1_1": "dhammā pubbe manussabhūtassa pavattino ahesuṁ,",
  "an3:127.3.1_2": "api nu te te dhammā etarahi pavattino”ti?",
  "an3:127.3.2_0": "“Ye ca me, bhante,",
  "an3:127.3.2_1": "dhammā pubbe manussabhūtassa pavattino ahesuṁ,",
  "an3:127.3.2_2": "te ca me dhammā etarahi pavattino;",
  "an3:127.3.3_0": "ye ca me, bhante,",
  "an3:127.3.3_1": "dhammā pubbe manussabhūtassa nappavattino ahesuṁ,",
  "an3:127.3.3_2": "te ca me dhammā etarahi pavattino.",
  "an3:127.3.4_0": "Seyyathāpi, bhante,",
  "an3:127.3.4_1": "bhagavā etarahi ākiṇṇo viharati bhikkhūhi bhikkhunīhi upāsakehi upāsikāhi rājūhi rājamahāmattehi titthiyehi titthiyasāvakehi;",
  "an3:127.3.5_0": "evamevaṁ kho ahaṁ, bhante, ākiṇṇo viharāmi devaputtehi. ",
  "an3:127.3.6_0": "Dūratopi, bhante,",
  "an3:127.3.6_1": "devaputtā āgacchanti hatthakassa devaputtassa santike ‘dhammaṁ sossāmā’ti.",
  "an3:127.3.7_0": "Tiṇṇāhaṁ, bhante,",
  "an3:127.3.7_1": "dhammānaṁ atitto appaṭivāno kālaṅkato.",
  "an3:127.3.8_0": "Katamesaṁ tiṇṇaṁ? ",
  "an3:127.3.9_0": "Bhagavato ahaṁ, bhante,",
  "an3:127.3.9_1": "dassanassa atitto appaṭivāno kālaṅkato;",
  "an3:127.3.10_0": "saddhammasavanassāhaṁ, bhante, atitto appaṭivāno kālaṅkato; ",
  "an3:127.3.11_0": "saṅghassāhaṁ, bhante,",
  "an3:127.3.11_1": "upaṭṭhānassa atitto appaṭivāno kālaṅkato.",
  "an3:127.3.12_0": "Imesaṁ kho ahaṁ, bhante,",
  "an3:127.3.12_1": "tiṇṇaṁ dhammānaṁ atitto appaṭivāno kālaṅkatoti.",
  "an3:127.4.1_0": "Nāhaṁ bhagavato dassanassa, ",
  "an3:127.4.2_0": "Tittimajjhagā kudācanaṁ; ",
  "an3:127.4.3_0": "Saṅghassa upaṭṭhānassa, ",
  "an3:127.4.4_0": "Saddhammasavanassa ca. ",
  "an3:127.5.1_0": "Adhisīlaṁ sikkhamāno, ",
  "an3:127.5.2_0": "saddhammasavane rato; ",
  "an3:127.5.3_0": "Tiṇṇaṁ dhammānaṁ atitto, ",
  "an3:127.5.4_0": "hatthako avihaṁ gato”ti. ",
  "an3:127.5.5_0": "Pañcamaṁ. ",
  "an3:128.0.1_0": "Aṅguttara Nikāya 3 ",
  "an3:128.0.2_0": "13. Kusināravagga ",
  "an3:128.0.3_0": "128. Kaṭuviyasutta ",
  "an3:128.1.1_0": "Ekaṁ samayaṁ bhagavā bārāṇasiyaṁ viharati isipatane migadāye. ",
  "an3:128.1.2_0": "Atha kho bhagavā pubbaṇhasamayaṁ nivāsetvā pattacīvaramādāya bārāṇasiṁ piṇḍāya pāvisi. ",
  "an3:128.1.3_0": "Addasā kho bhagavā goyogapilakkhasmiṁ piṇḍāya caramāno aññataraṁ bhikkhuṁ rittassādaṁ bāhirassādaṁ muṭṭhassatiṁ asampajānaṁ asamāhitaṁ vibbhantacittaṁ pākatindriyaṁ. ",
  "an3:128.1.4_0": "Disvā taṁ bhikkhuṁ etadavoca: ",
  "an3:128.2.1_0": "“Mā kho tvaṁ, bhikkhu, attānaṁ kaṭuviyamakāsi. ",
  "an3:128.2.2_0": "Taṁ vata, bhikkhu,",
  "an3:128.2.2_1": "kaṭuviyakataṁ attānaṁ āmagandhena avassutaṁ makkhikā nānupatissanti nānvāssavissantīti, netaṁ ṭhānaṁ vijjatī”ti.",
  "an3:128.2.3_0": "Atha kho so bhikkhu bhagavatā iminā ovādena ovadito saṁvegamāpādi. ",
  "an3:128.2.4_0": "Atha kho bhagavā bārāṇasiyaṁ piṇḍāya caritvā pacchābhattaṁ piṇḍapātapaṭikkanto bhikkhū āmantesi: ",
  "an3:128.3.1_0": "“Idhāhaṁ, bhikkhave,",
  "an3:128.3.1_1": "pubbaṇhasamayaṁ nivāsetvā pattacīvaramādāya bārāṇasiṁ piṇḍāya pāvisiṁ.",
  "an3:128.3.2_0": "Addasaṁ kho ahaṁ, bhikkhave,",
  "an3:128.3.2_1": "goyogapilakkhasmiṁ piṇḍāya caramāno aññataraṁ bhikkhuṁ rittassādaṁ bāhirassādaṁ muṭṭhassatiṁ asampajānaṁ asamāhitaṁ vibbhantacittaṁ pākatindriyaṁ.",
  "an3:128.3.3_0": "Disvā taṁ bhikkhuṁ etadavocaṁ: ",
  "an3:128.4.1_0": "‘Mā kho tvaṁ, bhikkhu, attānaṁ kaṭuviyamakāsi. ",
  "an3:128.4.2_0": "Taṁ vata bhikkhu kaṭuviyakataṁ attānaṁ āmagandhena avassutaṁ makkhikā nānupatissanti nānvāssavissantīti, netaṁ ṭhānaṁ vijjatī’ti. ",
  "an3:128.4.3_0": "Atha kho, bhikkhave,",
  "an3:128.4.3_1": "so bhikkhu mayā iminā ovādena ovadito saṁvegamāpādī”ti.",
  "an3:128.4.4_0": "Evaṁ vutte,",
  "an3:128.4.4_1": "aññataro bhikkhu bhagavantaṁ etadavoca:",
  "an3:128.4.5_0": "“kiṁ nu kho, bhante, kaṭuviyaṁ? ",
  "an3:128.4.6_0": "Ko āmagandho? ",
  "an3:128.4.7_0": "Kā makkhikā”ti? ",
  "an3:128.5.1_0": "“Abhijjhā kho, bhikkhu, kaṭuviyaṁ; ",
  "an3:128.5.2_0": "byāpādo āmagandho; ",
  "an3:128.5.3_0": "pāpakā akusalā vitakkā makkhikā. ",
  "an3:128.5.4_0": "Taṁ vata, bhikkhu,",
  "an3:128.5.4_1": "kaṭuviyakataṁ attānaṁ āmagandhena avassutaṁ makkhikā nānupatissanti nānvāssavissantīti, netaṁ ṭhānaṁ vijjatīti.",
  "an3:128.6.1_0": "Aguttaṁ cakkhusotasmiṁ, ",
  "an3:128.6.2_0": "indriyesu asaṁvutaṁ; ",
  "an3:128.6.3_0": "Makkhikānupatissanti, ",
  "an3:128.6.4_0": "saṅkappā rāganissitā. ",
  "an3:128.7.1_0": "Kaṭuviyakato bhikkhu, ",
  "an3:128.7.2_0": "āmagandhe avassuto; ",
  "an3:128.7.3_0": "Ārakā hoti nibbānā, ",
  "an3:128.7.4_0": "vighātasseva bhāgavā. ",
  "an3:128.8.1_0": "Gāme vā yadi vāraññe, ",
  "an3:128.8.2_0": "aladdhā samathamattano; ",
  "an3:128.8.3_0": "Pareti bālo dummedho, ",
  "an3:128.8.4_0": "makkhikāhi purakkhato. ",
  "an3:128.9.1_0": "Ye ca sīlena sampannā, ",
  "an3:128.9.2_0": "paññāyūpasameratā; ",
  "an3:128.9.3_0": "Upasantā sukhaṁ senti, ",
  "an3:128.9.4_0": "nāsayitvāna makkhikā”ti. ",
  "an3:128.9.5_0": "Chaṭṭhaṁ. ",
  "an3:129.0.1_0": "Aṅguttara Nikāya 3 ",
  "an3:129.0.2_0": "13. Kusināravagga ",
  "an3:129.0.3_0": "129. Paṭhamaanuruddhasutta ",
  "an3:129.1.1_0": "Atha kho āyasmā anuruddho yena bhagavā tenupasaṅkami;",
  "an3:129.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an3:129.1.1_2": "Ekamantaṁ nisinno kho āyasmā anuruddho bhagavantaṁ etadavoca:",
  "an3:129.1.2_0": "“idhāhaṁ, bhante,",
  "an3:129.1.2_1": "dibbena cakkhunā visuddhena atikkantamānusakena yebhuyyena passāmi mātugāmaṁ kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjamānaṁ.",
  "an3:129.1.3_0": "Katihi nu kho, bhante,",
  "an3:129.1.3_1": "dhammehi samannāgato mātugāmo kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatī”ti?",
  "an3:129.2.1_0": "“Tīhi kho, anuruddha,",
  "an3:129.2.1_1": "dhammehi samannāgato mātugāmo kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an3:129.2.2_0": "Katamehi tīhi? ",
  "an3:129.2.3_0": "Idha, anuruddha,",
  "an3:129.2.3_1": "mātugāmo pubbaṇhasamayaṁ maccheramalapariyuṭṭhitena cetasā agāraṁ ajjhāvasati,",
  "an3:129.2.3_2": "majjhanhikasamayaṁ issāpariyuṭṭhitena cetasā agāraṁ ajjhāvasati,",
  "an3:129.2.3_3": "sāyanhasamayaṁ kāmarāgapariyuṭṭhitena cetasā agāraṁ ajjhāvasati.",
  "an3:129.2.4_0": "Imehi kho, anuruddha,",
  "an3:129.2.4_1": "tīhi dhammehi samannāgato mātugāmo kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatī”ti.",
  "an3:129.2.5_0": "Sattamaṁ. ",
  "an3:130.0.1_0": "Aṅguttara Nikāya 3 ",
  "an3:130.0.2_0": "13. Kusināravagga ",
  "an3:130.0.3_0": "130. Dutiyaanuruddhasutta ",
  "an3:130.1.1_0": "Atha kho āyasmā anuruddho yenāyasmā sāriputto tenupasaṅkami;",
  "an3:130.1.1_1": "upasaṅkamitvā āyasmatā sāriputtena saddhiṁ sammodi.",
  "an3:130.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an3:130.1.2_1": "Ekamantaṁ nisinno kho āyasmā anuruddho āyasmantaṁ sāriputtaṁ etadavoca:",
  "an3:130.1.3_0": "“idhāhaṁ, āvuso sāriputta,",
  "an3:130.1.3_1": "dibbena cakkhunā visuddhena atikkantamānusakena sahassaṁ lokaṁ olokemi.",
  "an3:130.1.4_0": "Āraddhaṁ kho pana me vīriyaṁ asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggaṁ. ",
  "an3:130.1.5_0": "Atha ca pana me nānupādāya āsavehi cittaṁ vimuccatī”ti. ",
  "an3:130.2.1_0": "“Yaṁ kho te, āvuso anuruddha, evaṁ hoti: ",
  "an3:130.2.2_0": "‘ahaṁ dibbena cakkhunā visuddhena atikkantamānusakena sahassaṁ lokaṁ volokemī’ti, idaṁ te mānasmiṁ. ",
  "an3:130.2.3_0": "Yampi te, āvuso anuruddha, evaṁ hoti: ",
  "an3:130.2.4_0": "‘āraddhaṁ kho pana me vīriyaṁ asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggan’ti, idaṁ te uddhaccasmiṁ. ",
  "an3:130.2.5_0": "Yampi te, āvuso anuruddha, evaṁ hoti: ",
  "an3:130.2.6_0": "‘atha ca pana me nānupādāya āsavehi cittaṁ vimuccatī’ti, idaṁ te kukkuccasmiṁ. ",
  "an3:130.2.7_0": "Sādhu vatāyasmā anuruddho ime tayo dhamme pahāya,",
  "an3:130.2.7_1": "ime tayo dhamme amanasikaritvā amatāya dhātuyā cittaṁ upasaṁharatū”ti.",
  "an3:130.3.1_0": "Atha kho āyasmā anuruddho aparena samayena ime tayo dhamme pahāya,",
  "an3:130.3.1_1": "ime tayo dhamme amanasikaritvā amatāya dhātuyā cittaṁ upasaṁhari.",
  "an3:130.3.2_0": "Atha kho āyasmā anuruddho eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "an3:130.3.2_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "an3:130.3.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ,",
  "an3:130.3.3_1": "nāparaṁ itthattāyā”ti abbhaññāsi.",
  "an3:130.3.4_0": "Aññataro ca panāyasmā anuruddho arahataṁ ahosīti. ",
  "an3:130.3.5_0": "Aṭṭhamaṁ. ",
  "an3:131.0.1_0": "Aṅguttara Nikāya 3 ",
  "an3:131.0.2_0": "13. Kusināravagga ",
  "an3:131.0.3_0": "131. Paṭicchannasutta ",
  "an3:131.1.1_0": "“Tīṇimāni, bhikkhave, paṭicchannāni āvahanti, no vivaṭāni. ",
  "an3:131.1.2_0": "Katamāni tīṇi? ",
  "an3:131.1.3_0": "Mātugāmo, bhikkhave, paṭicchanno āvahati, no vivaṭo; ",
  "an3:131.1.4_0": "brāhmaṇānaṁ, bhikkhave, mantā paṭicchannā āvahanti, no vivaṭā; ",
  "an3:131.1.5_0": "micchādiṭṭhi, bhikkhave, paṭicchannā āvahati, no vivaṭā. ",
  "an3:131.1.6_0": "Imāni kho, bhikkhave, tīṇi paṭicchannāni āvahanti, no vivaṭāni. ",
  "an3:131.2.1_0": "Tīṇimāni, bhikkhave, vivaṭāni virocanti, no paṭicchannāni. ",
  "an3:131.2.2_0": "Katamāni tīṇi? ",
  "an3:131.2.3_0": "Candamaṇḍalaṁ, bhikkhave, vivaṭaṁ virocati, no paṭicchannaṁ; ",
  "an3:131.2.4_0": "sūriyamaṇḍalaṁ, bhikkhave, vivaṭaṁ virocati, no paṭicchannaṁ; ",
  "an3:131.2.5_0": "tathāgatappavedito dhammavinayo, bhikkhave, vivaṭo virocati, no paṭicchanno. ",
  "an3:131.2.6_0": "Imāni kho, bhikkhave, tīṇi vivaṭāni virocanti, no paṭicchannānī”ti. ",
  "an3:131.2.7_0": "Navamaṁ. ",
  "an3:132.0.1_0": "Aṅguttara Nikāya 3 ",
  "an3:132.0.2_0": "13. Kusināravagga ",
  "an3:132.0.3_0": "132. Lekhasutta ",
  "an3:132.1.1_0": "“Tayome, bhikkhave,",
  "an3:132.1.1_1": "puggalā santo saṁvijjamānā lokasmiṁ.",
  "an3:132.1.2_0": "Katame tayo? ",
  "an3:132.1.3_0": "Pāsāṇalekhūpamo puggalo, pathavilekhūpamo puggalo, udakalekhūpamo puggalo. ",
  "an3:132.1.4_0": "Katamo ca, bhikkhave, pāsāṇalekhūpamo puggalo? ",
  "an3:132.1.5_0": "Idha, bhikkhave,",
  "an3:132.1.5_1": "ekacco puggalo abhiṇhaṁ kujjhati.",
  "an3:132.1.6_0": "So ca khvassa kodho dīgharattaṁ anuseti. ",
  "an3:132.1.7_0": "Seyyathāpi, bhikkhave,",
  "an3:132.1.7_1": "pāsāṇe lekhā na khippaṁ lujjati vātena vā udakena vā, ciraṭṭhitikā hoti;",
  "an3:132.1.8_0": "evamevaṁ kho, bhikkhave,",
  "an3:132.1.8_1": "idhekacco puggalo abhiṇhaṁ kujjhati.",
  "an3:132.1.9_0": "So ca khvassa kodho dīgharattaṁ anuseti. ",
  "an3:132.1.10_0": "Ayaṁ vuccati, bhikkhave, pāsāṇalekhūpamo puggalo. ",
  "an3:132.2.1_0": "Katamo ca, bhikkhave, pathavilekhūpamo puggalo? ",
  "an3:132.2.2_0": "Idha, bhikkhave,",
  "an3:132.2.2_1": "ekacco puggalo abhiṇhaṁ kujjhati.",
  "an3:132.2.3_0": "So ca khvassa kodho na dīgharattaṁ anuseti. ",
  "an3:132.2.4_0": "Seyyathāpi, bhikkhave,",
  "an3:132.2.4_1": "pathaviyā lekhā khippaṁ lujjati vātena vā udakena vā, na ciraṭṭhitikā hoti;",
  "an3:132.2.5_0": "evamevaṁ kho, bhikkhave,",
  "an3:132.2.5_1": "idhekacco puggalo abhiṇhaṁ kujjhati.",
  "an3:132.2.6_0": "So ca khvassa kodho na dīgharattaṁ anuseti. ",
  "an3:132.2.7_0": "Ayaṁ vuccati, bhikkhave, pathavilekhūpamo puggalo. ",
  "an3:132.3.1_0": "Katamo ca, bhikkhave, udakalekhūpamo puggalo? ",
  "an3:132.3.2_0": "Idha, bhikkhave,",
  "an3:132.3.2_1": "ekacco puggalo āgāḷhenapi vuccamāno pharusenapi vuccamāno amanāpenapi vuccamāno sandhiyatimeva saṁsandatimeva sammodatimeva.",
  "an3:132.3.3_0": "Seyyathāpi, bhikkhave,",
  "an3:132.3.3_1": "udake lekhā khippaṁyeva paṭivigacchati, na ciraṭṭhitikā hoti;",
  "an3:132.3.4_0": "evamevaṁ kho, bhikkhave,",
  "an3:132.3.4_1": "idhekacco puggalo āgāḷhenapi vuccamāno pharusenapi vuccamāno amanāpenapi vuccamāno sandhiyatimeva saṁsandatimeva sammodatimeva.",
  "an3:132.3.5_0": "Ayaṁ vuccati, bhikkhave, udakalekhūpamo puggalo. ",
  "an3:132.3.6_0": "Ime kho, bhikkhave,",
  "an3:132.3.6_1": "tayo puggalā santo saṁvijjamānā lokasmin”ti.",
  "an3:132.3.7_0": "Dasamaṁ. ",
  "an3:132.3.8_0": "Kusināravaggo tatiyo. ",
  "an3:132.4.0_0": "Tassuddānaṁ",
  "an3:132.4.1_0": "Kusinārabhaṇḍanā ceva, ",
  "an3:132.4.2_0": "Gotamabharaṇḍuhatthako; ",
  "an3:132.4.3_0": "Kaṭuviyaṁ dve anuruddhā, ",
  "an3:132.4.4_0": "Paṭicchannaṁ lekhena te dasāti. ",
  "an3:133.0.1_0": "Aṅguttara Nikāya 3 ",
  "an3:133.0.2_0": "14. Yodhājīvavagga ",
  "an3:133.0.3_0": "133. Yodhājīvasutta ",
  "an3:133.1.1_0": "“Tīhi, bhikkhave,",
  "an3:133.1.1_1": "aṅgehi samannāgato yodhājīvo rājāraho hoti rājabhoggo,",
  "an3:133.1.1_2": "rañño aṅganteva saṅkhyaṁ gacchati.",
  "an3:133.1.2_0": "Katamehi tīhi? ",
  "an3:133.1.3_0": "Idha, bhikkhave,",
  "an3:133.1.3_1": "yodhājīvo dūre pātī ca hoti akkhaṇavedhī ca mahato ca kāyassa padāletā.",
  "an3:133.1.4_0": "Imehi, kho, bhikkhave,",
  "an3:133.1.4_1": "tīhi aṅgehi samannāgato yodhājīvo rājāraho hoti rājabhoggo,",
  "an3:133.1.4_2": "rañño aṅganteva saṅkhyaṁ gacchati.",
  "an3:133.1.5_0": "Evamevaṁ kho, bhikkhave,",
  "an3:133.1.5_1": "tīhi aṅgehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.",
  "an3:133.1.6_0": "Katamehi tīhi? ",
  "an3:133.1.7_0": "Idha, bhikkhave,",
  "an3:133.1.7_1": "bhikkhu dūre pātī ca hoti akkhaṇavedhī ca mahato ca kāyassa padāletā.",
  "an3:133.2.1_0": "Kathañca, bhikkhave, bhikkhu dūre pātī hoti? ",
  "an3:133.2.2_0": "Idha, bhikkhave,",
  "an3:133.2.2_1": "bhikkhu yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ: ‘netaṁ mama, nesohamasmi,",
  "an3:133.2.2_2": "na meso attā’ti evametaṁ yathābhūtaṁ sammappaññāya passati.",
  "an3:133.2.3_0": "Yā kāci vedanā atītānāgatapaccuppannā ajjhattā vā bahiddhā vā oḷārikā vā sukhumā vā hīnā vā paṇītā vā yā dūre santike vā, sabbaṁ vedanaṁ: ‘netaṁ mama, nesohamasmi,",
  "an3:133.2.3_1": "na meso attā’ti evametaṁ yathābhūtaṁ sammappaññāya passati.",
  "an3:133.2.4_0": "Yā kāci saññā atītānāgatapaccuppannā ajjhattā vā bahiddhā vā oḷārikā vā sukhumā vā hīnā vā paṇītā vā yā dūre santike vā, sabbaṁ saññaṁ: ‘netaṁ mama, nesohamasmi,",
  "an3:133.2.4_1": "na meso attā’ti evametaṁ yathābhūtaṁ sammappaññāya passati.",
  "an3:133.2.5_0": "Ye keci saṅkhārā atītānāgatapaccuppannā ajjhattā vā bahiddhā vā oḷārikā vā sukhumā vā hīnā vā paṇītā vā ye dūre santike vā, sabbe saṅkhāre: ‘netaṁ mama, nesohamasmi,",
  "an3:133.2.5_1": "na meso attā’ti evametaṁ yathābhūtaṁ sammappaññāya passati.",
  "an3:133.2.6_0": "Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ: ‘netaṁ mama, nesohamasmi,",
  "an3:133.2.6_1": "na meso attā’ti evametaṁ yathābhūtaṁ sammappaññāya passati.",
  "an3:133.2.7_0": "Evaṁ kho, bhikkhave, bhikkhu dūre pātī hoti. ",
  "an3:133.3.1_0": "Kathañca, bhikkhave, bhikkhu akkhaṇavedhī hoti? ",
  "an3:133.3.2_0": "Idha, bhikkhave,",
  "an3:133.3.2_1": "bhikkhu ‘idaṁ dukkhan’ti yathābhūtaṁ pajānāti;",
  "an3:133.3.2_2": "‘ayaṁ dukkhasamudayo’ti yathābhūtaṁ pajānāti;",
  "an3:133.3.2_3": "‘ayaṁ dukkhanirodho’ti yathābhūtaṁ pajānāti;",
  "an3:133.3.2_4": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:133.3.3_0": "Evaṁ kho, bhikkhave, bhikkhu akkhaṇavedhī hoti. ",
  "an3:133.4.1_0": "Kathañca, bhikkhave,",
  "an3:133.4.1_1": "bhikkhu mahato kāyassa padāletā hoti?",
  "an3:133.4.2_0": "Idha, bhikkhave,",
  "an3:133.4.2_1": "bhikkhu mahantaṁ avijjākkhandhaṁ padāleti.",
  "an3:133.4.3_0": "Evaṁ kho, bhikkhave,",
  "an3:133.4.3_1": "bhikkhu mahato kāyassa padāletā hoti.",
  "an3:133.4.4_0": "Imehi kho, bhikkhave,",
  "an3:133.4.4_1": "tīhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.",
  "an3:133.4.5_0": "Paṭhamaṁ. ",
  "an3:134.0.1_0": "Aṅguttara Nikāya 3 ",
  "an3:134.0.2_0": "14. Yodhājīvavagga ",
  "an3:134.0.3_0": "134. Parisāsutta ",
  "an3:134.1.1_0": "“Tisso imā, bhikkhave, parisā. ",
  "an3:134.1.2_0": "Katamā tisso? ",
  "an3:134.1.3_0": "Ukkācitavinītā parisā, paṭipucchāvinītā parisā, yāvatāvinītā parisā—",
  "an3:134.1.4_0": "imā kho, bhikkhave, tisso parisā”ti. ",
  "an3:134.1.5_0": "Dutiyaṁ. ",
  "an3:135.0.1_0": "Aṅguttara Nikāya 3 ",
  "an3:135.0.2_0": "14. Yodhājīvavagga ",
  "an3:135.0.3_0": "135. Mittasutta ",
  "an3:135.1.1_0": "“Tīhi, bhikkhave,",
  "an3:135.1.1_1": "aṅgehi samannāgato mitto sevitabbo.",
  "an3:135.1.2_0": "Katamehi tīhi? (…) ",
  "an3:135.1.3_0": "Duddadaṁ dadāti, dukkaraṁ karoti, dukkhamaṁ khamati—",
  "an3:135.1.4_0": "imehi kho, bhikkhave,",
  "an3:135.1.4_1": "tīhi aṅgehi samannāgato mitto sevitabbo”ti.",
  "an3:135.1.5_0": "Tatiyaṁ. ",
  "an3:136.0.1_0": "Aṅguttara Nikāya 3 ",
  "an3:136.0.2_0": "14. Yodhājīvavagga ",
  "an3:136.0.3_0": "136. Uppādāsutta ",
  "an3:136.1.1_0": "“Uppādā vā, bhikkhave,",
  "an3:136.1.1_1": "tathāgatānaṁ anuppādā vā tathāgatānaṁ,",
  "an3:136.1.1_2": "ṭhitāva sā dhātu dhammaṭṭhitatā dhammaniyāmatā.",
  "an3:136.1.2_0": "Sabbe saṅkhārā aniccā. ",
  "an3:136.1.3_0": "Taṁ tathāgato abhisambujjhati abhisameti. ",
  "an3:136.1.4_0": "Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti: ",
  "an3:136.1.5_0": "‘sabbe saṅkhārā aniccā’ti. ",
  "an3:136.1.6_0": "Uppādā vā, bhikkhave,",
  "an3:136.1.6_1": "tathāgatānaṁ anuppādā vā tathāgatānaṁ ṭhitāva sā dhātu dhammaṭṭhitatā dhammaniyāmatā.",
  "an3:136.1.7_0": "Sabbe saṅkhārā dukkhā. ",
  "an3:136.1.8_0": "Taṁ tathāgato abhisambujjhati abhisameti. ",
  "an3:136.1.9_0": "Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti: ",
  "an3:136.1.10_0": "‘sabbe saṅkhārā dukkhā’ti. ",
  "an3:136.1.11_0": "Uppādā vā, bhikkhave,",
  "an3:136.1.11_1": "tathāgatānaṁ anuppādā vā tathāgatānaṁ ṭhitāva sā dhātu dhammaṭṭhitatā dhammaniyāmatā.",
  "an3:136.1.12_0": "Sabbe dhammā anattā. ",
  "an3:136.1.13_0": "Taṁ tathāgato abhisambujjhati abhisameti. ",
  "an3:136.1.14_0": "Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti: ",
  "an3:136.1.15_0": "‘sabbe dhammā anattā’”ti. ",
  "an3:136.1.16_0": "Catutthaṁ. ",
  "an3:137.0.1_0": "Aṅguttara Nikāya 3 ",
  "an3:137.0.2_0": "14. Yodhājīvavagga ",
  "an3:137.0.3_0": "137. Kesakambalasutta ",
  "an3:137.1.1_0": "“Seyyathāpi, bhikkhave,",
  "an3:137.1.1_1": "yāni kānici tantāvutānaṁ vatthānaṁ,",
  "an3:137.1.1_2": "kesakambalo tesaṁ paṭikiṭṭho akkhāyati.",
  "an3:137.1.2_0": "Kesakambalo, bhikkhave, sīte sīto, uṇhe uṇho, dubbaṇṇo, duggandho, dukkhasamphasso. ",
  "an3:137.1.3_0": "Evamevaṁ kho, bhikkhave,",
  "an3:137.1.3_1": "yāni kānici puthusamaṇabrāhmaṇavādānaṁ makkhalivādo tesaṁ paṭikiṭṭho akkhāyati.",
  "an3:137.2.1_0": "Makkhali, bhikkhave,",
  "an3:137.2.1_1": "moghapuriso evaṁvādī evaṁdiṭṭhi:",
  "an3:137.2.2_0": "‘natthi kammaṁ, natthi kiriyaṁ, natthi vīriyan’ti. ",
  "an3:137.2.3_0": "Yepi te, bhikkhave,",
  "an3:137.2.3_1": "ahesuṁ atītamaddhānaṁ arahanto sammāsambuddhā,",
  "an3:137.2.3_2": "tepi bhagavanto kammavādā ceva ahesuṁ kiriyavādā ca vīriyavādā ca.",
  "an3:137.2.4_0": "Tepi, bhikkhave, makkhali moghapuriso paṭibāhati: ",
  "an3:137.2.5_0": "‘natthi kammaṁ, natthi kiriyaṁ, natthi vīriyan’ti. ",
  "an3:137.2.6_0": "Yepi te, bhikkhave,",
  "an3:137.2.6_1": "bhavissanti anāgatamaddhānaṁ arahanto sammāsambuddhā,",
  "an3:137.2.6_2": "tepi bhagavanto kammavādā ceva bhavissanti kiriyavādā ca vīriyavādā ca.",
  "an3:137.2.7_0": "Tepi, bhikkhave, makkhali moghapuriso paṭibāhati: ",
  "an3:137.2.8_0": "‘natthi kammaṁ, natthi kiriyaṁ, natthi vīriyan’ti. ",
  "an3:137.2.9_0": "Ahampi, bhikkhave,",
  "an3:137.2.9_1": "etarahi arahaṁ sammāsambuddho kammavādo ceva kiriyavādo ca vīriyavādo ca.",
  "an3:137.2.10_0": "Mampi, bhikkhave,",
  "an3:137.2.10_1": "makkhali moghapuriso paṭibāhati:",
  "an3:137.2.11_0": "‘natthi kammaṁ, natthi kiriyaṁ, natthi vīriyan’ti. ",
  "an3:137.3.1_0": "Seyyathāpi, bhikkhave,",
  "an3:137.3.1_1": "nadīmukhe khippaṁ uḍḍeyya bahūnaṁ macchānaṁ ahitāya dukkhāya anayāya byasanāya;",
  "an3:137.3.2_0": "evamevaṁ kho, bhikkhave,",
  "an3:137.3.2_1": "makkhali moghapuriso manussakhippaṁ maññe loke uppanno bahūnaṁ sattānaṁ ahitāya dukkhāya anayāya byasanāyā”ti.",
  "an3:137.3.3_0": "Pañcamaṁ. ",
  "an3:138.0.1_0": "Aṅguttara Nikāya 3 ",
  "an3:138.0.2_0": "14. Yodhājīvavagga ",
  "an3:138.0.3_0": "138. Sampadāsutta ",
  "an3:138.1.1_0": "“Tisso imā, bhikkhave, sampadā. ",
  "an3:138.1.2_0": "Katamā tisso? ",
  "an3:138.1.3_0": "Saddhāsampadā, sīlasampadā, paññāsampadā—",
  "an3:138.1.4_0": "imā kho, bhikkhave, tisso sampadā”ti. ",
  "an3:138.1.5_0": "Chaṭṭhaṁ. ",
  "an3:139.0.1_0": "Aṅguttara Nikāya 3 ",
  "an3:139.0.2_0": "14. Yodhājīvavagga ",
  "an3:139.0.3_0": "139. Vuddhisutta ",
  "an3:139.1.1_0": "“Tisso imā, bhikkhave, vuddhiyo. ",
  "an3:139.1.2_0": "Katamā tisso? ",
  "an3:139.1.3_0": "Saddhāvuddhi, sīlavuddhi, paññāvuddhi—",
  "an3:139.1.4_0": "imā kho, bhikkhave, tisso vuddhiyo”ti. ",
  "an3:139.1.5_0": "Sattamaṁ. ",
  "an3:140.0.1_0": "Aṅguttara Nikāya 3 ",
  "an3:140.0.2_0": "14. Yodhājīvavagga ",
  "an3:140.0.3_0": "140. Assakhaḷuṅkasutta ",
  "an3:140.1.1_0": "“Tayo ca, bhikkhave,",
  "an3:140.1.1_1": "assakhaḷuṅke desessāmi tayo ca purisakhaḷuṅke.",
  "an3:140.1.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an3:140.1.3_0": "“Evaṁ,",
  "an3:140.1.3_1": "bhante”ti kho te bhikkhū bhagavato paccassosuṁ.",
  "an3:140.1.4_0": "Bhagavā etadavoca: ",
  "an3:140.2.1_0": "“Katame ca, bhikkhave, tayo assakhaḷuṅkā? ",
  "an3:140.2.2_0": "Idha, bhikkhave,",
  "an3:140.2.2_1": "ekacco assakhaḷuṅko javasampanno hoti; na vaṇṇasampanno, na ārohapariṇāhasampanno.",
  "an3:140.2.3_0": "Idha pana, bhikkhave,",
  "an3:140.2.3_1": "ekacco assakhaḷuṅko javasampanno ca hoti vaṇṇasampanno ca; na ārohapariṇāhasampanno.",
  "an3:140.2.4_0": "Idha pana, bhikkhave,",
  "an3:140.2.4_1": "ekacco assakhaḷuṅko javasampanno ca hoti vaṇṇasampanno ca ārohapariṇāhasampanno ca.",
  "an3:140.2.5_0": "Ime kho, bhikkhave, tayo assakhaḷuṅkā. ",
  "an3:140.3.1_0": "Katame ca, bhikkhave, tayo purisakhaḷuṅkā? ",
  "an3:140.3.2_0": "Idha, bhikkhave,",
  "an3:140.3.2_1": "ekacco purisakhaḷuṅko javasampanno hoti; na vaṇṇasampanno, na ārohapariṇāhasampanno.",
  "an3:140.3.3_0": "Idha pana, bhikkhave,",
  "an3:140.3.3_1": "ekacco purisakhaḷuṅko javasampanno ca hoti vaṇṇasampanno ca; na ārohapariṇāhasampanno.",
  "an3:140.3.4_0": "Idha pana, bhikkhave,",
  "an3:140.3.4_1": "ekacco purisakhaḷuṅko javasampanno ca hoti vaṇṇasampanno ca ārohapariṇāhasampanno ca.",
  "an3:140.4.1_0": "Kathañca, bhikkhave,",
  "an3:140.4.1_1": "purisakhaḷuṅko javasampanno hoti;",
  "an3:140.4.1_2": "na vaṇṇasampanno na ārohapariṇāhasampanno?",
  "an3:140.4.2_0": "Idha, bhikkhave,",
  "an3:140.4.2_1": "bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:140.4.3_0": "Idamassa javasmiṁ vadāmi. ",
  "an3:140.4.4_0": "Abhidhamme kho pana abhivinaye pañhaṁ puṭṭho saṁsādeti, no vissajjeti. ",
  "an3:140.4.5_0": "Idamassa na vaṇṇasmiṁ vadāmi. ",
  "an3:140.4.6_0": "Na kho pana lābhī hoti cīvarapiṇḍapātasenāsanagilānappaccayabhesajjaparikkhārānaṁ. ",
  "an3:140.4.7_0": "Idamassa na ārohapariṇāhasmiṁ vadāmi. ",
  "an3:140.4.8_0": "Evaṁ kho, bhikkhave,",
  "an3:140.4.8_1": "purisakhaḷuṅko javasampanno hoti; na vaṇṇasampanno, na ārohapariṇāhasampanno.",
  "an3:140.5.1_0": "Kathañca, bhikkhave,",
  "an3:140.5.1_1": "purisakhaḷuṅko javasampanno ca hoti vaṇṇasampanno ca; na ārohapariṇāhasampanno?",
  "an3:140.5.2_0": "Idha, bhikkhave,",
  "an3:140.5.2_1": "bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:140.5.3_0": "Idamassa javasmiṁ vadāmi. ",
  "an3:140.5.4_0": "Abhidhamme kho pana abhivinaye pañhaṁ puṭṭho vissajjeti, no saṁsādeti. ",
  "an3:140.5.5_0": "Idamassa vaṇṇasmiṁ vadāmi. ",
  "an3:140.5.6_0": "Na pana lābhī hoti cīvarapiṇḍapātasenāsanagilānappaccayabhesajjaparikkhārānaṁ. ",
  "an3:140.5.7_0": "Idamassa na ārohapariṇāhasmiṁ vadāmi. ",
  "an3:140.5.8_0": "Evaṁ kho, bhikkhave,",
  "an3:140.5.8_1": "purisakhaḷuṅko javasampanno ca hoti vaṇṇasampanno ca; na ārohapariṇāhasampanno.",
  "an3:140.6.1_0": "Kathañca, bhikkhave,",
  "an3:140.6.1_1": "purisakhaḷuṅko javasampanno ca hoti vaṇṇasampanno ca ārohapariṇāhasampanno ca?",
  "an3:140.6.2_0": "Idha, bhikkhave,",
  "an3:140.6.2_1": "bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an3:140.6.3_0": "Idamassa javasmiṁ vadāmi. ",
  "an3:140.6.4_0": "Abhidhamme kho pana abhivinaye pañhaṁ puṭṭho vissajjeti, no saṁsādeti. ",
  "an3:140.6.5_0": "Idamassa vaṇṇasmiṁ vadāmi. ",
  "an3:140.6.6_0": "Lābhī kho pana hoti cīvarapiṇḍapātasenāsanagilānappaccayabhesajjaparikkhārānaṁ. ",
  "an3:140.6.7_0": "Idamassa ārohapariṇāhasmiṁ vadāmi. ",
  "an3:140.6.8_0": "Evaṁ kho, bhikkhave,",
  "an3:140.6.8_1": "purisakhaḷuṅko javasampanno ca hoti vaṇṇasampanno ca ārohapariṇāhasampanno ca.",
  "an3:140.6.9_0": "Ime kho, bhikkhave, tayo purisakhaḷuṅkā”ti. ",
  "an3:140.6.10_0": "Aṭṭhamaṁ. ",
  "an3:141.0.1_0": "Aṅguttara Nikāya 3 ",
  "an3:141.0.2_0": "14. Yodhājīvavagga ",
  "an3:141.0.3_0": "141. Assaparassasutta ",
  "an3:141.1.1_0": "“Tayo ca, bhikkhave,",
  "an3:141.1.1_1": "assaparasse desessāmi tayo ca purisaparasse.",
  "an3:141.1.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an3:141.1.3_0": "“Evaṁ,",
  "an3:141.1.3_1": "bhante”ti kho te bhikkhū bhagavato paccassosuṁ.",
  "an3:141.1.4_0": "Bhagavā etadavoca: ",
  "an3:141.2.1_0": "“Katame ca, bhikkhave, tayo assaparassā? ",
  "an3:141.2.2_0": "Idha, bhikkhave,",
  "an3:141.2.2_1": "ekacco assaparasso javasampanno hoti;",
  "an3:141.2.2_2": "na vaṇṇasampanno na ārohapariṇāhasampanno.",
  "an3:141.2.3_0": "Idha pana, bhikkhave,",
  "an3:141.2.3_1": "ekacco assaparasso javasampanno hoti vaṇṇasampanno ca; na ārohapariṇāhasampanno.",
  "an3:141.2.4_0": "Idha pana, bhikkhave,",
  "an3:141.2.4_1": "ekacco assaparasso javasampanno ca hoti vaṇṇasampanno ca ārohapariṇāhasampanno ca.",
  "an3:141.2.5_0": "Ime kho, bhikkhave, tayo assaparassā. ",
  "an3:141.3.1_0": "Katame ca, bhikkhave, tayo purisaparassā? ",
  "an3:141.3.2_0": "Idha, bhikkhave,",
  "an3:141.3.2_1": "ekacco purisaparasso javasampanno hoti;",
  "an3:141.3.2_2": "na vaṇṇasampanno na ārohapariṇāhasampanno.",
  "an3:141.3.3_0": "Idha pana, bhikkhave,",
  "an3:141.3.3_1": "ekacco purisaparasso javasampanno ca hoti vaṇṇasampanno ca; na ārohapariṇāhasampanno.",
  "an3:141.3.4_0": "Idha pana, bhikkhave,",
  "an3:141.3.4_1": "ekacco purisaparasso javasampanno ca hoti vaṇṇasampanno ca ārohapariṇāhasampanno ca.",
  "an3:141.4.1_0": "Kathañca, bhikkhave,",
  "an3:141.4.1_1": "purisaparasso javasampanno hoti; na vaṇṇasampanno, na ārohapariṇāhasampanno?",
  "an3:141.4.2_0": "Idha, bhikkhave,",
  "an3:141.4.2_1": "bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an3:141.4.3_0": "Idamassa javasmiṁ vadāmi. ",
  "an3:141.4.4_0": "Abhidhamme kho pana abhivinaye pañhaṁ puṭṭho saṁsādeti, no vissajjeti. ",
  "an3:141.4.5_0": "Idamassa na vaṇṇasmiṁ vadāmi. ",
  "an3:141.4.6_0": "Na kho pana lābhī hoti cīvarapiṇḍapātasenāsanagilānappaccayabhesajjaparikkhārānaṁ. ",
  "an3:141.4.7_0": "Idamassa na ārohapariṇāhasmiṁ vadāmi. Evaṁ kho, bhikkhave,",
  "an3:141.4.7_1": "purisaparasso javasampanno hoti;",
  "an3:141.4.8_0": "na vaṇṇasampanno, na ārohapariṇāhasampanno. ",
  "an3:141.5.1_0": "Kathañca, bhikkhave,",
  "an3:141.5.1_1": "purisaparasso javasampanno ca hoti vaṇṇasampanno ca, na ārohapariṇāhasampanno?",
  "an3:141.5.2_0": "Idha, bhikkhave,",
  "an3:141.5.2_1": "bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an3:141.5.3_0": "Idamassa javasmiṁ vadāmi. ",
  "an3:141.5.4_0": "Abhidhamme kho pana abhivinaye pañhaṁ puṭṭho vissajjeti, no saṁsādeti. ",
  "an3:141.5.5_0": "Idamassa vaṇṇasmiṁ vadāmi. ",
  "an3:141.5.6_0": "Na kho pana lābhī hoti cīvarapiṇḍapātasenāsanagilānappaccayabhesajjaparikkhārānaṁ. ",
  "an3:141.5.7_0": "Idamassa na ārohapariṇāhasmiṁ vadāmi. ",
  "an3:141.5.8_0": "Evaṁ kho, bhikkhave,",
  "an3:141.5.8_1": "purisaparasso javasampanno ca hoti; vaṇṇasampanno ca, na ārohapariṇāhasampanno.",
  "an3:141.6.1_0": "Kathañca, bhikkhave,",
  "an3:141.6.1_1": "purisaparasso javasampanno ca hoti vaṇṇasampanno ca ārohapariṇāhasampanno ca?",
  "an3:141.6.2_0": "Idha, bhikkhave,",
  "an3:141.6.2_1": "bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an3:141.6.3_0": "Idamassa javasmiṁ vadāmi. ",
  "an3:141.6.4_0": "Abhidhamme kho pana abhivinaye pañhaṁ puṭṭho vissajjeti, no saṁsādeti. ",
  "an3:141.6.5_0": "Idamassa vaṇṇasmiṁ vadāmi. ",
  "an3:141.6.6_0": "Lābhī kho pana hoti cīvarapiṇḍapātasenāsanagilānappaccayabhesajjaparikkhārānaṁ. ",
  "an3:141.6.7_0": "Idamassa ārohapariṇāhasmiṁ vadāmi. ",
  "an3:141.6.8_0": "Evaṁ kho, bhikkhave,",
  "an3:141.6.8_1": "purisaparasso javasampanno ca hoti vaṇṇasampanno ca ārohapariṇāhasampanno ca.",
  "an3:141.6.9_0": "Ime kho, bhikkhave, tayo purisaparassā”ti. ",
  "an3:141.6.10_0": "Navamaṁ. ",
  "an3:142.0.1_0": "Aṅguttara Nikāya 3 ",
  "an3:142.0.2_0": "14. Yodhājīvavagga ",
  "an3:142.0.3_0": "142. Assājānīyasutta ",
  "an3:142.1.1_0": "“Tayo ca, bhikkhave,",
  "an3:142.1.1_1": "bhadre assājānīye desessāmi tayo ca bhadre purisājānīye.",
  "an3:142.1.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an3:142.1.3_0": "“Evaṁ,",
  "an3:142.1.3_1": "bhante”ti kho te bhikkhū bhagavato paccassosuṁ.",
  "an3:142.1.4_0": "Bhagavā etadavoca: ",
  "an3:142.2.1_0": "“Katame ca, bhikkhave, tayo bhadrā assājānīyā? ",
  "an3:142.2.2_0": "Idha, bhikkhave, ekacco bhadro assājānīyo …pe… ",
  "an3:142.2.3_0": "javasampanno ca hoti vaṇṇasampanno ca ārohapariṇāhasampanno ca. ",
  "an3:142.2.4_0": "Ime kho, bhikkhave, tayo bhadrā assājānīyā. ",
  "an3:142.3.1_0": "Katame ca, bhikkhave, tayo bhadrā purisājānīyā? ",
  "an3:142.3.2_0": "Idha, bhikkhave, ekacco bhadro purisājānīyo …pe… ",
  "an3:142.3.3_0": "javasampanno ca hoti vaṇṇasampanno ca ārohapariṇāhasampanno ca. ",
  "an3:142.4.1_0": "Kathañca, bhikkhave, bhadro purisājānīyo …pe… ",
  "an3:142.4.2_0": "javasampanno ca hoti vaṇṇasampanno ca ārohapariṇāhasampanno ca? ",
  "an3:142.4.3_0": "Idha, bhikkhave,",
  "an3:142.4.3_1": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an3:142.4.4_0": "Idamassa javasmiṁ vadāmi. ",
  "an3:142.4.5_0": "Abhidhamme kho pana abhivinaye pañhaṁ puṭṭho vissajjeti, no saṁsādeti. ",
  "an3:142.4.6_0": "Idamassa vaṇṇasmiṁ vadāmi. ",
  "an3:142.4.7_0": "Lābhī kho pana hoti cīvarapiṇḍapātasenāsanagilānappaccayabhesajjaparikkhārānaṁ. ",
  "an3:142.4.8_0": "Idamassa ārohapariṇāhasmiṁ vadāmi. ",
  "an3:142.4.9_0": "Evaṁ kho, bhikkhave,",
  "an3:142.4.9_1": "bhadro purisājānīyo javasampanno ca hoti vaṇṇasampanno ca ārohapariṇāhasampanno ca.",
  "an3:142.4.10_0": "Ime kho, bhikkhave, tayo bhadrā purisājānīyā”ti. ",
  "an3:142.4.11_0": "Dasamaṁ. ",
  "an3:143.0.1_0": "Aṅguttara Nikāya 3 ",
  "an3:143.0.2_0": "14. Yodhājīvavagga ",
  "an3:143.0.3_0": "143. Paṭhamamoranivāpasutta ",
  "an3:143.1.1_0": "Ekaṁ samayaṁ bhagavā rājagahe viharati moranivāpe paribbājakārāme. ",
  "an3:143.1.2_0": "Tatra kho bhagavā bhikkhū āmantesi: ",
  "an3:143.1.3_0": "“bhikkhavo”ti. ",
  "an3:143.1.4_0": "“Bhadante”ti te bhikkhū bhagavato paccassosuṁ. ",
  "an3:143.1.5_0": "Bhagavā etadavoca: ",
  "an3:143.2.1_0": "“Tīhi, bhikkhave,",
  "an3:143.2.1_1": "dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an3:143.2.2_0": "Katamehi tīhi? ",
  "an3:143.2.3_0": "Asekkhena sīlakkhandhena, asekkhena samādhikkhandhena, asekkhena paññākkhandhena. ",
  "an3:143.2.4_0": "Imehi kho, bhikkhave,",
  "an3:143.2.4_1": "tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānan”ti.",
  "an3:143.2.5_0": "Ekādasamaṁ. ",
  "an3:144.0.1_0": "Aṅguttara Nikāya 3 ",
  "an3:144.0.2_0": "14. Yodhājīvavagga ",
  "an3:144.0.3_0": "144. Dutiyamoranivāpasutta ",
  "an3:144.1.1_0": "“Tīhi, bhikkhave,",
  "an3:144.1.1_1": "dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an3:144.1.2_0": "Katamehi tīhi? ",
  "an3:144.1.3_0": "Iddhipāṭihāriyena, ādesanāpāṭihāriyena, anusāsanīpāṭihāriyena—",
  "an3:144.1.4_0": "Imehi kho, bhikkhave,",
  "an3:144.1.4_1": "tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānan”ti.",
  "an3:144.1.5_0": "Dvādasamaṁ. ",
  "an3:145.0.1_0": "Aṅguttara Nikāya 3 ",
  "an3:145.0.2_0": "14. Yodhājīvavagga ",
  "an3:145.0.3_0": "145. Tatiyamoranivāpasutta ",
  "an3:145.1.1_0": "“Tīhi, bhikkhave,",
  "an3:145.1.1_1": "dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an3:145.1.2_0": "Katamehi tīhi? ",
  "an3:145.1.3_0": "Sammādiṭṭhiyā, sammāñāṇena, sammāvimuttiyā—",
  "an3:145.1.4_0": "Imehi kho, bhikkhave,",
  "an3:145.1.4_1": "tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānan”ti.",
  "an3:145.1.5_0": "Terasamaṁ. ",
  "an3:145.1.6_0": "Yodhājīvavaggo cuddasamo. ",
  "an3:145.2.0_0": "Tassuddānaṁ",
  "an3:145.2.1_0": "Yodho parisamittañca, ",
  "an3:145.2.2_0": "uppādā kesakambalo; ",
  "an3:145.2.3_0": "Sampadā vuddhi tayo assā, ",
  "an3:145.2.4_0": "tayo moranivāpinoti. ",
  "an3:146.0.1_0": "Aṅguttara Nikāya 3 ",
  "an3:146.0.2_0": "15. Maṅgalavagga ",
  "an3:146.0.3_0": "146. Akusalasutta ",
  "an3:146.1.1_0": "“Tīhi, bhikkhave,",
  "an3:146.1.1_1": "dhammehi samannāgato yathābhataṁ nikkhitto evaṁ niraye.",
  "an3:146.1.2_0": "Katamehi tīhi? ",
  "an3:146.1.3_0": "Akusalena kāyakammena, akusalena vacīkammena, akusalena manokammena—",
  "an3:146.1.4_0": "Imehi kho, bhikkhave,",
  "an3:146.1.4_1": "tīhi dhammehi samannāgato yathābhataṁ nikkhitto evaṁ niraye.",
  "an3:146.2.1_0": "Tīhi, bhikkhave,",
  "an3:146.2.1_1": "dhammehi samannāgato yathābhataṁ nikkhitto evaṁ sagge.",
  "an3:146.2.2_0": "Katamehi tīhi? ",
  "an3:146.2.3_0": "Kusalena kāyakammena, kusalena vacīkammena, kusalena manokammena—",
  "an3:146.2.4_0": "Imehi kho, bhikkhave,",
  "an3:146.2.4_1": "tīhi dhammehi samannāgato yathābhataṁ nikkhitto evaṁ sagge”ti.",
  "an3:146.2.5_0": "Paṭhamaṁ. ",
  "an3:147.0.1_0": "Aṅguttara Nikāya 3 ",
  "an3:147.0.2_0": "15. Maṅgalavagga ",
  "an3:147.0.3_0": "147. Sāvajjasutta ",
  "an3:147.1.1_0": "“Tīhi, bhikkhave,",
  "an3:147.1.1_1": "dhammehi samannāgato yathābhataṁ nikkhitto evaṁ niraye.",
  "an3:147.1.2_0": "Katamehi tīhi? ",
  "an3:147.1.3_0": "Sāvajjena kāyakammena, sāvajjena vacīkammena, sāvajjena manokammena—",
  "an3:147.1.4_0": "Imehi kho, bhikkhave,",
  "an3:147.1.4_1": "tīhi dhammehi samannāgato yathābhataṁ nikkhitto evaṁ niraye.",
  "an3:147.2.1_0": "Tīhi, bhikkhave,",
  "an3:147.2.1_1": "dhammehi samannāgato yathābhataṁ nikkhitto evaṁ sagge.",
  "an3:147.2.2_0": "Katamehi tīhi? ",
  "an3:147.2.3_0": "Anavajjena kāyakammena, anavajjena vacīkammena, anavajjena manokammena—",
  "an3:147.2.4_0": "imehi kho …pe… evaṁ sagge”ti. ",
  "an3:147.2.5_0": "Dutiyaṁ. ",
  "an3:148.0.1_0": "Aṅguttara Nikāya 3 ",
  "an3:148.0.2_0": "15. Maṅgalavagga ",
  "an3:148.0.3_0": "148. Visamasutta ",
  "an3:148.1.1_0": "“Tīhi, bhikkhave …pe… ",
  "an3:148.1.2_0": "visamena kāyakammena, visamena vacīkammena, visamena manokammena—",
  "an3:148.1.3_0": "imehi kho …pe… evaṁ niraye. ",
  "an3:148.2.1_0": "Tīhi, bhikkhave, dhammehi …pe… ",
  "an3:148.2.2_0": "samena kāyakammena, samena vacīkammena, samena manokammena—",
  "an3:148.2.3_0": "imehi kho …pe… evaṁ sagge”ti. ",
  "an3:148.2.4_0": "Tatiyaṁ. ",
  "an3:149.0.1_0": "Aṅguttara Nikāya 3 ",
  "an3:149.0.2_0": "15. Maṅgalavagga ",
  "an3:149.0.3_0": "149. Asucisutta ",
  "an3:149.1.1_0": "“Tīhi, bhikkhave …pe… ",
  "an3:149.1.2_0": "asucinā kāyakammena, asucinā vacīkammena, asucinā manokammena—",
  "an3:149.1.3_0": "imehi kho …pe… evaṁ niraye. ",
  "an3:149.2.1_0": "Tīhi, bhikkhave …pe… ",
  "an3:149.2.2_0": "sucinā kāyakammena, sucinā vacīkammena, sucinā manokammena—",
  "an3:149.2.3_0": "Imehi kho, bhikkhave,",
  "an3:149.2.3_1": "tīhi dhammehi samannāgato yathābhataṁ nikkhitto evaṁ sagge”ti.",
  "an3:149.2.4_0": "Catutthaṁ. ",
  "an3:150.0.1_0": "Aṅguttara Nikāya 3 ",
  "an3:150.0.2_0": "15. Maṅgalavagga ",
  "an3:150.0.3_0": "150. Paṭhamakhatasutta ",
  "an3:150.1.1_0": "“Tīhi, bhikkhave,",
  "an3:150.1.1_1": "dhammehi samannāgato bālo abyatto asappuriso khataṁ upahataṁ attānaṁ pariharati,",
  "an3:150.1.1_2": "sāvajjo ca hoti sānuvajjo ca viññūnaṁ, bahuñca apuññaṁ pasavati.",
  "an3:150.1.2_0": "Katamehi tīhi? ",
  "an3:150.1.3_0": "Akusalena kāyakammena, akusalena vacīkammena, akusalena manokammena—",
  "an3:150.1.4_0": "Imehi kho, bhikkhave,",
  "an3:150.1.4_1": "tīhi dhammehi samannāgato bālo abyatto asappuriso khataṁ upahataṁ attānaṁ pariharati,",
  "an3:150.1.4_2": "sāvajjo ca hoti sānuvajjo ca viññūnaṁ, bahuñca apuññaṁ pasavati.",
  "an3:150.2.1_0": "Tīhi, bhikkhave,",
  "an3:150.2.1_1": "dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an3:150.2.1_2": "anavajjo ca hoti ananuvajjo ca viññūnaṁ, bahuñca puññaṁ pasavati.",
  "an3:150.2.2_0": "Katamehi tīhi? ",
  "an3:150.2.3_0": "Kusalena kāyakammena, kusalena vacīkammena, kusalena manokammena …pe…. ",
  "an3:150.2.4_0": "Pañcamaṁ. ",
  "an3:151.0.1_0": "Aṅguttara Nikāya 3 ",
  "an3:151.0.2_0": "15. Maṅgalavagga ",
  "an3:151.0.3_0": "151. Dutiyakhatasutta ",
  "an3:151.1.1_0": "“Tīhi, bhikkhave …pe… ",
  "an3:151.1.2_0": "sāvajjena kāyakammena, sāvajjena vacīkammena, sāvajjena manokammena …pe…. ",
  "an3:151.2.1_0": "Tīhi, bhikkhave …pe… ",
  "an3:151.2.2_0": "anavajjena kāyakammena, anavajjena vacīkammena, anavajjena manokammena …pe…. ",
  "an3:151.2.3_0": "Chaṭṭhaṁ. ",
  "an3:152.0.1_0": "Aṅguttara Nikāya 3 ",
  "an3:152.0.2_0": "15. Maṅgalavagga ",
  "an3:152.0.3_0": "152. Tatiyakhatasutta ",
  "an3:152.1.1_0": "“Tīhi, bhikkhave …pe… ",
  "an3:152.1.2_0": "visamena kāyakammena, visamena vacīkammena, visamena manokammena …pe…. ",
  "an3:152.2.1_0": "Tīhi, bhikkhave …pe… ",
  "an3:152.2.2_0": "samena kāyakammena, samena vacīkammena, samena manokammena …pe…. ",
  "an3:152.2.3_0": "Sattamaṁ. ",
  "an3:153.0.1_0": "Aṅguttara Nikāya 3 ",
  "an3:153.0.2_0": "15. Maṅgalavagga ",
  "an3:153.0.3_0": "153. Catutthakhatasutta ",
  "an3:153.1.1_0": "“Tīhi, bhikkhave …pe… ",
  "an3:153.1.2_0": "asucinā kāyakammena, asucinā vacīkammena, asucinā manokammena …pe…. ",
  "an3:153.2.1_0": "Tīhi, bhikkhave …pe… ",
  "an3:153.2.2_0": "sucinā kāyakammena, sucinā vacīkammena, sucinā manokammena—",
  "an3:153.2.3_0": "Imehi kho, bhikkhave,",
  "an3:153.2.3_1": "tīhi dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an3:153.2.3_2": "anavajjo ca hoti ananuvajjo ca viññūnaṁ, bahuñca puññaṁ pasavatī”ti.",
  "an3:153.2.4_0": "Aṭṭhamaṁ. ",
  "an3:154.0.1_0": "Aṅguttara Nikāya 3 ",
  "an3:154.0.2_0": "15. Maṅgalavagga ",
  "an3:154.0.3_0": "154. Vandanāsutta ",
  "an3:154.1.1_0": "“Tisso imā, bhikkhave, vandanā. ",
  "an3:154.1.2_0": "Katamā tisso? ",
  "an3:154.1.3_0": "Kāyena, vācāya, manasā—",
  "an3:154.1.4_0": "imā kho, bhikkhave, tisso vandanā”ti. ",
  "an3:154.1.5_0": "Navamaṁ. ",
  "an3:155.0.1_0": "Aṅguttara Nikāya 3 ",
  "an3:155.0.2_0": "15. Maṅgalavagga ",
  "an3:155.0.3_0": "155. Pubbaṇhasutta ",
  "an3:155.1.1_0": "“Ye, bhikkhave,",
  "an3:155.1.1_1": "sattā pubbaṇhasamayaṁ kāyena sucaritaṁ caranti, vācāya sucaritaṁ caranti, manasā sucaritaṁ caranti, supubbaṇho, bhikkhave, tesaṁ sattānaṁ.",
  "an3:155.2.1_0": "Ye, bhikkhave,",
  "an3:155.2.1_1": "sattā majjhanhikasamayaṁ kāyena sucaritaṁ caranti, vācāya sucaritaṁ caranti, manasā sucaritaṁ caranti, sumajjhanhiko, bhikkhave, tesaṁ sattānaṁ.",
  "an3:155.3.1_0": "Ye, bhikkhave,",
  "an3:155.3.1_1": "sattā sāyanhasamayaṁ kāyena sucaritaṁ caranti, vācāya sucaritaṁ caranti, manasā sucaritaṁ caranti, susāyanho, bhikkhave, tesaṁ sattānanti.",
  "an3:155.4.1_0": "Sunakkhattaṁ sumaṅgalaṁ, ",
  "an3:155.4.2_0": "suppabhātaṁ suhuṭṭhitaṁ; ",
  "an3:155.4.3_0": "Sukhaṇo sumuhutto ca, ",
  "an3:155.4.4_0": "suyiṭṭhaṁ brahmacārisu. ",
  "an3:155.5.1_0": "Padakkhiṇaṁ kāyakammaṁ, ",
  "an3:155.5.2_0": "vācākammaṁ padakkhiṇaṁ; ",
  "an3:155.5.3_0": "Padakkhiṇaṁ manokammaṁ, ",
  "an3:155.5.4_0": "paṇīdhi te padakkhiṇe; ",
  "an3:155.5.5_0": "Padakkhiṇāni katvāna, ",
  "an3:155.5.6_0": "labhantatthe padakkhiṇe. ",
  "an3:155.6.1_0": "Te atthaladdhā sukhitā, ",
  "an3:155.6.2_0": "viruḷhā buddhasāsane; ",
  "an3:155.6.3_0": "Arogā sukhitā hotha, ",
  "an3:155.6.4_0": "saha sabbehi ñātibhī”ti. ",
  "an3:155.6.5_0": "Dasamaṁ. ",
  "an3:155.6.6_0": "Maṅgalavaggo pañcamo. ",
  "an3:155.7.0_0": "Tassuddānaṁ",
  "an3:155.7.1_0": "Akusalañca sāvajjaṁ, ",
  "an3:155.7.2_0": "visamāsucinā saha; ",
  "an3:155.7.3_0": "Caturo khatā vandanā, ",
  "an3:155.7.4_0": "pubbaṇhena ca te dasāti. ",
  "an3:155.7.5_0": "Tatiyo paṇṇāsako samatto. ",
  "an3:156.0.1_0": "Aṅguttara Nikāya 3 ",
  "an3:156.0.2_0": "16. Acelakavagga ",
  "an3:156.0.3_0": "156–162 ",
  "an3:156.1.1_0": "“Tisso imā, bhikkhave, paṭipadā. ",
  "an3:156.1.2_0": "Katamā tisso? ",
  "an3:156.1.3_0": "Āgāḷhā paṭipadā, nijjhāmā paṭipadā, majjhimā paṭipadā. ",
  "an3:156.1.4_0": "Katamā ca, bhikkhave, āgāḷhā paṭipadā? ",
  "an3:156.1.5_0": "Idha, bhikkhave, ekacco evaṁvādī hoti evaṁdiṭṭhi: ",
  "an3:156.1.6_0": "‘natthi kāmesu doso’ti. ",
  "an3:156.1.7_0": "So kāmesu pātabyataṁ āpajjati. ",
  "an3:156.1.8_0": "Ayaṁ vuccati, bhikkhave, āgāḷhā paṭipadā. ",
  "an3:156.2.1_0": "Katamā ca, bhikkhave, nijjhāmā paṭipadā? ",
  "an3:156.2.2_0": "Idha, bhikkhave,",
  "an3:156.2.2_1": "ekacco acelako hoti muttācāro, hatthāpalekhano, naehibhadantiko, natiṭṭhabhadantiko,",
  "an3:156.2.2_2": "nābhihaṭaṁ na uddissakataṁ na nimantanaṁ sādiyati.",
  "an3:156.2.3_0": "So na kumbhimukhā paṭiggaṇhāti,",
  "an3:156.2.3_1": "na kaḷopimukhā paṭiggaṇhāti na eḷakamantaraṁ na daṇḍamantaraṁ na musalamantaraṁ na dvinnaṁ bhuñjamānānaṁ na gabbhiniyā na pāyamānāya na purisantaragatāya na saṅkittīsu na yattha sā upaṭṭhito hoti na yattha makkhikā saṇḍasaṇḍacārinī na macchaṁ na maṁsaṁ na suraṁ na merayaṁ, na thusodakaṁ pivati.",
  "an3:156.2.4_0": "So ekāgāriko vā hoti ekālopiko,",
  "an3:156.2.4_1": "dvāgāriko vā hoti dvālopiko … sattāgāriko vā hoti sattālopiko;",
  "an3:156.2.5_0": "ekissāpi dattiyā yāpeti,",
  "an3:156.2.5_1": "dvīhipi dattīhi yāpeti … sattahipi dattīhi yāpeti;",
  "an3:156.2.6_0": "ekāhikampi āhāraṁ āhāreti,",
  "an3:156.2.6_1": "dvāhikampi āhāraṁ āhāreti … sattāhikampi āhāraṁ āhāreti—iti evarūpaṁ addhamāsikampi pariyāyabhattabhojanānuyogamanuyutto viharati.",
  "an3:156.3.1_0": "So sākabhakkhopi hoti, sāmākabhakkhopi hoti, nīvārabhakkhopi hoti, daddulabhakkhopi hoti, haṭabhakkhopi hoti, kaṇabhakkhopi hoti, ācāmabhakkhopi hoti, piññākabhakkhopi hoti, tiṇabhakkhopi hoti, gomayabhakkhopi hoti,",
  "an3:156.3.1_1": "vanamūlaphalāhāro yāpeti pavattaphalabhojī.",
  "an3:156.4.1_0": "So sāṇānipi dhāreti, masāṇānipi dhāreti, chavadussānipi dhāreti, paṁsukūlānipi dhāreti, tirīṭānipi dhāreti, ajinampi dhāreti, ajinakkhipampi dhāreti, kusacīrampi dhāreti, vākacīrampi dhāreti, phalakacīrampi dhāreti, kesakambalampi dhāreti, vāḷakambalampi dhāreti, ulūkapakkhikampi dhāreti, ",
  "an3:156.4.2_0": "kesamassulocakopi hoti kesamassulocanānuyogamanuyutto, ",
  "an3:156.4.3_0": "ubbhaṭṭhakopi hoti āsanapaṭikkhitto, ",
  "an3:156.4.4_0": "ukkuṭikopi hoti ukkuṭikappadhānamanuyutto, ",
  "an3:156.4.5_0": "kaṇṭakāpassayikopi hoti kaṇṭakāpassaye seyyaṁ kappeti, ",
  "an3:156.4.6_0": "sāyatatiyakampi udakorohanānuyogamanuyutto viharati—",
  "an3:156.4.7_0": "iti evarūpaṁ anekavihitaṁ kāyassa ātāpanaparitāpanānuyogamanuyutto viharati. ",
  "an3:156.4.8_0": "Ayaṁ vuccati, bhikkhave, nijjhāmā paṭipadā. ",
  "an3:156.5.1_0": "Katamā ca, bhikkhave, majjhimā paṭipadā? ",
  "an3:156.5.2_0": "Idha, bhikkhave,",
  "an3:156.5.2_1": "bhikkhu kāye kāyānupassī viharati ātāpī sampajāno satimā vineyya loke abhijjhādomanassaṁ;",
  "an3:156.5.3_0": "vedanāsu …pe… ",
  "an3:156.5.4_0": "citte …pe… ",
  "an3:156.5.5_0": "dhammesu dhammānupassī viharati ātāpī sampajāno satimā vineyya loke abhijjhādomanassaṁ. ",
  "an3:156.5.6_0": "Ayaṁ vuccati, bhikkhave, majjhimā paṭipadā. ",
  "an3:156.5.7_0": "Imā kho, bhikkhave, tisso paṭipadāti. ",
  "an3:157.1.1_0": "Tisso imā, bhikkhave, paṭipadā. ",
  "an3:157.1.2_0": "Katamā tisso? ",
  "an3:157.1.3_0": "Āgāḷhā paṭipadā, nijjhāmā paṭipadā, majjhimā paṭipadā. ",
  "an3:157.1.4_0": "Katamā ca, bhikkhave, āgāḷhā paṭipadā …pe… ",
  "an3:157.1.5_0": "ayaṁ vuccati, bhikkhave, āgāḷhā paṭipadā. ",
  "an3:157.2.1_0": "Katamā ca, bhikkhave, nijjhāmā paṭipadā …pe… ",
  "an3:157.2.2_0": "ayaṁ vuccati, bhikkhave, nijjhāmā paṭipadā. ",
  "an3:157.3.1_0": "Katamā ca, bhikkhave, majjhimā paṭipadā? ",
  "an3:157.3.2_0": "Idha, bhikkhave,",
  "an3:157.3.2_1": "bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;",
  "an3:157.3.3_0": "uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati; ",
  "an3:157.3.4_0": "anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati; ",
  "an3:157.3.5_0": "uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati …. ",
  "an3:158.1.1_0": "Chandasamādhipadhānasaṅkhārasamannāgataṁ iddhipādaṁ bhāveti ",
  "an3:158.1.2_0": "vīriyasamādhi …pe… ",
  "an3:158.1.3_0": "cittasamādhi …pe… ",
  "an3:158.1.4_0": "vīmaṁsāsamādhipadhānasaṅkhārasamannāgataṁ iddhipādaṁ bhāveti …pe…. ",
  "an3:159.1.1_0": "Saddhindriyaṁ bhāveti … ",
  "an3:159.1.2_0": "vīriyindriyaṁ bhāveti … ",
  "an3:159.1.3_0": "satindriyaṁ bhāveti … ",
  "an3:159.1.4_0": "samādhindriyaṁ bhāveti … ",
  "an3:159.1.5_0": "paññindriyaṁ bhāveti …pe…. ",
  "an3:160.1.1_0": "Saddhābalaṁ bhāveti … ",
  "an3:160.1.2_0": "vīriyabalaṁ bhāveti … ",
  "an3:160.1.3_0": "satibalaṁ bhāveti … ",
  "an3:160.1.4_0": "samādhibalaṁ bhāveti … ",
  "an3:160.1.5_0": "paññābalaṁ bhāveti …pe…. ",
  "an3:161.1.1_0": "Satisambojjhaṅgaṁ bhāveti … ",
  "an3:161.1.2_0": "dhammavicayasambojjhaṅgaṁ bhāveti … ",
  "an3:161.1.3_0": "vīriyasambojjhaṅgaṁ bhāveti … ",
  "an3:161.1.4_0": "pītisambojjhaṅgaṁ bhāveti … ",
  "an3:161.1.5_0": "passaddhisambojjhaṅgaṁ bhāveti … ",
  "an3:161.1.6_0": "samādhisambojjhaṅgaṁ bhāveti … ",
  "an3:161.1.7_0": "upekkhāsambojjhaṅgaṁ bhāveti …pe…. ",
  "an3:162.1.1_0": "Sammādiṭṭhiṁ bhāveti … ",
  "an3:162.1.2_0": "sammāsaṅkappaṁ bhāveti … ",
  "an3:162.1.3_0": "sammāvācaṁ bhāveti … ",
  "an3:162.1.4_0": "sammākammantaṁ bhāveti … ",
  "an3:162.1.5_0": "sammāājīvaṁ bhāveti … ",
  "an3:162.1.6_0": "sammāvāyāmaṁ bhāveti … ",
  "an3:162.1.7_0": "sammāsatiṁ bhāveti … ",
  "an3:162.1.8_0": "sammāsamādhiṁ bhāveti …. ",
  "an3:162.1.9_0": "Ayaṁ vuccati, bhikkhave, majjhimā paṭipadā. ",
  "an3:162.1.10_0": "Imā kho, bhikkhave, tisso paṭipadā”ti. ",
  "an3:162.1.11_0": "Acelakavaggo chaṭṭho. ",
  "an3:162.2.0_0": "Tassuddānaṁ",
  "an3:162.2.1_0": "Satipaṭṭhānaṁ sammappadhānaṁ, ",
  "an3:162.2.2_0": "Iddhipādindriyena ca; ",
  "an3:162.2.3_0": "Balaṁ bojjhaṅgo maggo ca, ",
  "an3:162.2.4_0": "Paṭipadāya yojayeti. ",
  "an3:163.0.1_0": "Aṅguttara Nikāya 3 ",
  "an3:163.0.2_0": "17. Kammapathapeyyāla ",
  "an3:163.0.3_0": "163–182 ",
  "an3:163.1.1_0": "“Tīhi, bhikkhave,",
  "an3:163.1.1_1": "dhammehi samannāgato yathābhataṁ nikkhitto evaṁ niraye.",
  "an3:163.1.2_0": "Katamehi tīhi? ",
  "an3:163.1.3_0": "Attanā ca pāṇātipātī hoti,",
  "an3:163.1.3_1": "parañca pāṇātipāte samādapeti, pāṇātipāte ca samanuñño hoti.",
  "an3:163.1.4_0": "Imehi kho, bhikkhave,",
  "an3:163.1.4_1": "tīhi dhammehi samannāgato yathābhataṁ nikkhitto evaṁ niraye.",
  "an3:164.1.1_0": "Tīhi, bhikkhave,",
  "an3:164.1.1_1": "dhammehi samannāgato yathābhataṁ nikkhitto evaṁ sagge.",
  "an3:164.1.2_0": "Katamehi tīhi? ",
  "an3:164.1.3_0": "Attanā ca pāṇātipātā paṭivirato hoti,",
  "an3:164.1.3_1": "parañca pāṇātipātā veramaṇiyā samādapeti,",
  "an3:164.1.3_2": "pāṇātipātā veramaṇiyā ca samanuñño hoti …pe….",
  "an3:165.1.1_0": "Attanā ca adinnādāyī hoti,",
  "an3:165.1.1_1": "parañca adinnādāne samādapeti,",
  "an3:165.1.1_2": "adinnādāne ca samanuñño hoti …pe….",
  "an3:166.1.1_0": "Attanā ca adinnādānā paṭivirato hoti,",
  "an3:166.1.1_1": "parañca adinnādānā veramaṇiyā samādapeti,",
  "an3:166.1.1_2": "adinnādānā veramaṇiyā ca samanuñño hoti …pe….",
  "an3:167.1.1_0": "Attanā ca kāmesumicchācārī hoti,",
  "an3:167.1.1_1": "parañca kāmesumicchācāre samādapeti,",
  "an3:167.1.1_2": "kāmesumicchācāre ca samanuñño hoti …pe….",
  "an3:168.1.1_0": "Attanā ca kāmesumicchācārā paṭivirato hoti,",
  "an3:168.1.1_1": "parañca kāmesumicchācārā veramaṇiyā samādapeti,",
  "an3:168.1.1_2": "kāmesumicchācārā veramaṇiyā ca samanuñño hoti …pe….",
  "an3:169.1.1_0": "Attanā ca musāvādī hoti, parañca musāvāde samādapeti,",
  "an3:169.1.1_1": "musāvāde ca samanuñño hoti …pe….",
  "an3:170.1.1_0": "Attanā ca musāvādā paṭivirato hoti,",
  "an3:170.1.1_1": "parañca musāvādā veramaṇiyā samādapeti,",
  "an3:170.1.1_2": "musāvādā veramaṇiyā ca samanuñño hoti …pe….",
  "an3:171.1.1_0": "Attanā ca pisuṇavāco hoti,",
  "an3:171.1.1_1": "parañca pisuṇāya vācāya samādapeti,",
  "an3:171.1.1_2": "pisuṇāya vācāya ca samanuñño hoti …pe….",
  "an3:172.1.1_0": "Attanā ca pisuṇāya vācāya paṭivirato hoti,",
  "an3:172.1.1_1": "parañca pisuṇāya vācāya veramaṇiyā samādapeti,",
  "an3:172.1.1_2": "pisuṇāya vācāya veramaṇiyā ca samanuñño hoti …pe….",
  "an3:173.1.1_0": "Attanā ca pharusavāco hoti,",
  "an3:173.1.1_1": "parañca pharusāya vācāya samādapeti,",
  "an3:173.1.1_2": "pharusāya vācāya ca samanuñño hoti …pe….",
  "an3:174.1.1_0": "Attanā ca pharusāya vācāya paṭivirato hoti,",
  "an3:174.1.1_1": "parañca pharusāya vācāya veramaṇiyā samādapeti,",
  "an3:174.1.1_2": "pharusāya vācāya veramaṇiyā ca samanuñño hoti …pe….",
  "an3:175.1.1_0": "Attanā ca samphappalāpī hoti,",
  "an3:175.1.1_1": "parañca samphappalāpe samādapeti,",
  "an3:175.1.1_2": "samphappalāpe ca samanuñño hoti …pe….",
  "an3:176.1.1_0": "Attanā ca samphappalāpā paṭivirato hoti,",
  "an3:176.1.1_1": "parañca samphappalāpā veramaṇiyā samādapeti,",
  "an3:176.1.1_2": "samphappalāpā veramaṇiyā ca samanuñño hoti …pe….",
  "an3:177.1.1_0": "Attanā ca abhijjhālu hoti,",
  "an3:177.1.1_1": "parañca abhijjhāya samādapeti,",
  "an3:177.1.1_2": "abhijjhāya ca samanuñño hoti …pe….",
  "an3:178.1.1_0": "Attanā ca anabhijjhālu hoti,",
  "an3:178.1.1_1": "parañca anabhijjhāya samādapeti,",
  "an3:178.1.1_2": "anabhijjhāya ca samanuñño hoti …pe….",
  "an3:179.1.1_0": "Attanā ca byāpannacitto hoti, parañca byāpāde samādapeti,",
  "an3:179.1.1_1": "byāpāde ca samanuñño hoti …pe….",
  "an3:180.1.1_0": "Attanā ca abyāpannacitto hoti, parañca abyāpāde samādapeti,",
  "an3:180.1.1_1": "abyāpāde ca samanuñño hoti …pe….",
  "an3:181.1.1_0": "Attanā ca micchādiṭṭhiko hoti,",
  "an3:181.1.1_1": "parañca micchādiṭṭhiyā samādapeti,",
  "an3:181.1.1_2": "micchādiṭṭhiyā ca samanuñño hoti …pe….",
  "an3:182.1.1_0": "Attanā ca sammādiṭṭhiko hoti,",
  "an3:182.1.1_1": "parañca sammādiṭṭhiyā samādapeti,",
  "an3:182.1.1_2": "sammādiṭṭhiyā ca samanuñño hoti.",
  "an3:182.1.2_0": "Imehi kho, bhikkhave,",
  "an3:182.1.2_1": "tīhi dhammehi samannāgato yathābhataṁ nikkhitto evaṁ sagge”ti.",
  "an3:182.1.3_0": "Kammapathapeyyālaṁ niṭṭhitaṁ. ",
  "an3:182.2.0_0": "Tassuddānaṁ",
  "an3:182.2.1_0": "Pāṇaṁ adinnamicchā ca, ",
  "an3:182.2.2_0": "musāvādī ca pisuṇā; ",
  "an3:182.2.3_0": "Pharusā samphappalāpo ca, ",
  "an3:182.2.4_0": "abhijjhā byāpādadiṭṭhi ca; ",
  "an3:182.2.5_0": "Kammapathesu peyyālaṁ, ",
  "an3:182.2.6_0": "tikakena niyojayeti. ",
  "an3:183-352.0.1_0": "Aṅguttara Nikāya 3 ",
  "an3:183-352.0.2_0": "18. Rāgapeyyāla ",
  "an3:183-352.0.3_0": "183–352 ",
  "an3:183-352.1.1_0": "“Rāgassa, bhikkhave,",
  "an3:183-352.1.1_1": "abhiññāya tayo dhammā bhāvetabbā.",
  "an3:183-352.1.2_0": "Katame tayo? ",
  "an3:183-352.1.3_0": "Suññato samādhi, animitto samādhi, appaṇihito samādhi—",
  "an3:183-352.1.4_0": "rāgassa, bhikkhave,",
  "an3:183-352.1.4_1": "abhiññāya ime tayo dhammā bhāvetabbā. (…)",
  "an3:183-352.2.1_0": "Rāgassa, bhikkhave, pariññāya …pe… ",
  "an3:183-352.2.2_0": "parikkhayāya … ",
  "an3:183-352.2.3_0": "pahānāya … ",
  "an3:183-352.2.4_0": "khayāya … ",
  "an3:183-352.2.5_0": "vayāya … ",
  "an3:183-352.2.6_0": "virāgāya … ",
  "an3:183-352.2.7_0": "nirodhāya … ",
  "an3:183-352.2.8_0": "cāgāya … ",
  "an3:183-352.2.9_0": "paṭinissaggāya ime tayo dhammā bhāvetabbā. ",
  "an3:183-352.3.1_0": "Dosassa … ",
  "an3:183-352.3.2_0": "mohassa … ",
  "an3:183-352.3.3_0": "kodhassa … ",
  "an3:183-352.3.4_0": "upanāhassa … ",
  "an3:183-352.3.5_0": "makkhassa … ",
  "an3:183-352.3.6_0": "paḷāsassa … ",
  "an3:183-352.3.7_0": "issāya … ",
  "an3:183-352.3.8_0": "macchariyassa … ",
  "an3:183-352.3.9_0": "māyāya … ",
  "an3:183-352.3.10_0": "sāṭheyyassa … ",
  "an3:183-352.3.11_0": "thambhassa … ",
  "an3:183-352.3.12_0": "sārambhassa … ",
  "an3:183-352.3.13_0": "mānassa … ",
  "an3:183-352.3.14_0": "atimānassa … ",
  "an3:183-352.3.15_0": "madassa … ",
  "an3:183-352.3.16_0": "pamādassa … ",
  "an3:183-352.3.17_0": "abhiññāya … ",
  "an3:183-352.3.18_0": "pariññāya … ",
  "an3:183-352.3.19_0": "parikkhayāya … ",
  "an3:183-352.3.20_0": "pahānāya … ",
  "an3:183-352.3.21_0": "khayāya … ",
  "an3:183-352.3.22_0": "vayāya … ",
  "an3:183-352.3.23_0": "virāgāya … ",
  "an3:183-352.3.24_0": "nirodhāya … ",
  "an3:183-352.3.25_0": "cāgāya … ",
  "an3:183-352.3.26_0": "paṭinissaggāya ime tayo dhammā bhāvetabbā”ti. ",
  "an3:183-352.4.1_0": "Idamavoca bhagavā. ",
  "an3:183-352.4.2_0": "Attamanā te bhikkhū bhagavato bhāsitaṁ abhinandunti. ",
  "an3:183-352.4.3_0": "Rāgapeyyālaṁ niṭṭhitaṁ. ",
  "an3:183-352.5.0_0": "Tassuddānaṁ",
  "an3:183-352.5.1_0": "Rāgaṁ dosañca mohañca, ",
  "an3:183-352.5.2_0": "kodhūpanāhapañcamaṁ; ",
  "an3:183-352.5.3_0": "Makkhapaḷāsaissā ca, ",
  "an3:183-352.5.4_0": "maccharimāyāsāṭheyyā. ",
  "an3:183-352.6.1_0": "Thambhasārambhamānañca, ",
  "an3:183-352.6.2_0": "atimānamadassa ca; ",
  "an3:183-352.6.3_0": "Pamādā sattarasa vuttā, ",
  "an3:183-352.6.4_0": "rāgapeyyālanissitā. ",
  "an3:183-352.7.1_0": "Ete opammayuttena, ",
  "an3:183-352.7.2_0": "āpādena abhiññāya; ",
  "an3:183-352.7.3_0": "Pariññāya parikkhayā, ",
  "an3:183-352.7.4_0": "pahānakkhayabbayena; ",
  "an3:183-352.7.5_0": "Virāganirodhacāgaṁ, ",
  "an3:183-352.7.6_0": "paṭinissagge ime dasa. ",
  "an3:183-352.8.1_0": "Suññato animitto ca, ",
  "an3:183-352.8.2_0": "appaṇihito ca tayo; ",
  "an3:183-352.8.3_0": "Samādhimūlakā peyyā—",
  "an3:183-352.8.4_0": "lesupi vavatthitā cāti. ",
  "an3:183-352.8.5_0": "Tatiyo paṇṇāsako niṭṭhito. ",
  "an3:183-352.8.6_0": "Tikanipātapāḷi niṭṭhitā. "
}