{
  "tika-vin05t33:0_0": "33. Kammākammavinicchayakathā",
  "tika-vin05t33:1_0": "249.Kammākammanti ettha (pari.",
  "tika-vin05t33:1_1": "482-484) pana kammāni cattāri – apalokanakammaṁ ñattikammaṁ ñattidutiyakammaṁ ñatticatutthakammanti.",
  "tika-vin05t33:1_2": "Imāni cattāri kammāni katihākārehi vipajjanti?",
  "tika-vin05t33:1_3": "Pañcahākārehi vipajjanti – vatthuto vā ñattito vā anussāvanato vā sīmato vā parisato vā.",
  "tika-vin05t33:2_0": "Kathaṁ vatthuto kammāni vipajjanti?",
  "tika-vin05t33:2_1": "Sammukhākaraṇīyaṁ kammaṁ asammukhā karoti, vatthuvipannaṁ adhammakammaṁ.",
  "tika-vin05t33:2_2": "Paṭipucchākaraṇīyaṁ kammaṁ apaṭipucchā karoti, vatthuvipannaṁ adhammakammaṁ.",
  "tika-vin05t33:2_3": "Paṭiññāya karaṇīyaṁ kammaṁ apaṭiññāya karoti, vatthuvipannaṁ adhammakammaṁ.",
  "tika-vin05t33:2_4": "Sativinayārahassa amūḷhavinayaṁ deti, vatthuvipannaṁ adhammakammaṁ.",
  "tika-vin05t33:2_5": "Amūḷhavinayārahassa tassa pāpiyasikakammaṁ karoti, vatthuvipannaṁ adhammakammaṁ.",
  "tika-vin05t33:2_6": "Tassa pāpiyasikakammārahassa tajjanīyakammaṁ karoti, vatthuvipannaṁ adhammakammaṁ.",
  "tika-vin05t33:2_7": "Tajjanīyakammārahassa niyassakammaṁ karoti, vatthuvipannaṁ adhammakammaṁ.",
  "tika-vin05t33:2_8": "Niyassakammārahassa pabbājanīyakammaṁ karoti, vatthuvipannaṁ adhammakammaṁ.",
  "tika-vin05t33:2_9": "Pabbājanīyakammārahassa paṭisāraṇīyakammaṁ karoti, vatthuvipannaṁ adhammakammaṁ.",
  "tika-vin05t33:2_10": "Paṭisāraṇīyakammārahassa ukkhepanīyakammaṁ karoti, vatthuvipannaṁ adhammakammaṁ.",
  "tika-vin05t33:2_11": "Ukkhepanīyakammārahassa parivāsaṁ deti, vatthuvipannaṁ adhammakammaṁ.",
  "tika-vin05t33:2_12": "Parivāsārahassa mūlāya paṭikassati, vatthuvipannaṁ adhammakammaṁ.",
  "tika-vin05t33:2_13": "Mūlāyapaṭikassanārahassa mānattaṁ deti, vatthuvipannaṁ adhammakammaṁ. Mānattārahaṁ abbheti, vatthuvipannaṁ adhammakammaṁ. Abbhānārahaṁ upasampādeti, vatthuvipannaṁ adhammakammaṁ. Anuposathe uposathaṁ karoti, vatthuvipannaṁ adhammakammaṁ. Apavāraṇāya pavāreti, vatthuvipannaṁ adhammakammaṁ. Paṇḍakaṁ upasampādeti, vatthuvipannaṁ adhammakammaṁ. Theyyasaṁvāsakaṁ, titthiyapakkantakaṁ, tiracchānagataṁ, mātughātakaṁ, pitughātakaṁ, arahantaghātakaṁ, bhikkhunidūsakaṁ, saṅghabhedakaṁ, lohituppādakaṁ, ubhatobyañjanakaṁ,",
  "tika-vin05t33:2_14": "ūnavīsativassaṁ puggalaṁ upasampādeti, vatthuvipannaṁ adhammakammaṁ.",
  "tika-vin05t33:2_15": "Evaṁ vatthuto kammāni vipajjanti.",
  "tika-vin05t33:3_0": "Kathaṁ ñattito kammāni vipajjanti?",
  "tika-vin05t33:3_1": "Pañcahākārehi ñattito kammāni vipajjanti – vatthuṁ na parāmasati, saṅghaṁ na parāmasati, puggalaṁ na parāmasati, ñattiṁ na parāmasati, pacchā vā ñattiṁ ṭhapeti.",
  "tika-vin05t33:3_2": "Imehi pañcahākārehi ñattito kammāni vipajjanti.",
  "tika-vin05t33:4_0": "Kathaṁ anussāvanato kammāni vipajjanti?",
  "tika-vin05t33:4_1": "Pañcahākārehi anussāvanato kammāni vipajjanti – vatthuṁ na parāmasati, saṅghaṁ na parāmasati, puggalaṁ na parāmasati, sāvanaṁ hāpeti, akāle vā sāveti.",
  "tika-vin05t33:4_2": "Imehi pañcahākārehi anussāvanato kammāni vipajjanti.",
  "tika-vin05t33:5_0": "Kathaṁ sīmato kammāni vipajjanti?",
  "tika-vin05t33:5_1": "Ekādasahi ākārehi sīmato kammāni vipajjanti – atikhuddakaṁ sīmaṁ sammannati, atimahatiṁ sīmaṁ sammannati,",
  "tika-vin05t33:5_2": "khaṇḍanimittaṁ sīmaṁ sammannati,",
  "tika-vin05t33:5_3": "chāyānimittaṁ sīmaṁ sammannati, animittaṁ sīmaṁ sammannati,",
  "tika-vin05t33:5_4": "bahisīme ṭhito sīmaṁ sammannati, nadiyā sīmaṁ sammannati, samudde sīmaṁ sammannati, jātassare sīmaṁ sammannati, sīmāya sīmaṁ sambhindati, sīmāya sīmaṁ ajjhottharati.",
  "tika-vin05t33:5_5": "Imehi ekādasahi ākārehi sīmato kammāni vipajjanti.",
  "tika-vin05t33:6_0": "Kathaṁ parisato kammāni vipajjanti?",
  "tika-vin05t33:6_1": "Dvādasahi ākārehi parisato kammāni vipajjanti – catuvaggakaraṇīye kamme yāvatikā bhikkhū kammappattā te anāgatā honti,",
  "tika-vin05t33:6_2": "chandārahānaṁ chando anāhaṭo hoti, sammukhībhūtā paṭikkosanti,",
  "tika-vin05t33:6_3": "catuvaggakaraṇe kamme yāvatikā bhikkhū kammappattā, te āgatā honti,",
  "tika-vin05t33:6_4": "chandārahānaṁ chando anāhaṭo hoti, sammukhībhūtā paṭikkosanti,",
  "tika-vin05t33:6_5": "catuvaggakaraṇe kamme yāvatikā bhikkhū kammappattā, te āgatā honti,",
  "tika-vin05t33:6_6": "chandārahānaṁ chando āhaṭo hoti, sammukhībhūtā paṭikkosanti.",
  "tika-vin05t33:7_0": "Pañcavaggakaraṇe kamme…pe… dasavaggakaraṇe kamme…pe… vīsativaggakaraṇe kamme yāvatikā bhikkhū kammappattā, te anāgatā honti,",
  "tika-vin05t33:7_1": "chandārahānaṁ chando anāhaṭo hoti, sammukhībhūtā paṭikkosanti,",
  "tika-vin05t33:7_2": "vīsativaggakaraṇe kamme yāvatikā bhikkhū kammappattā, te āgatā honti,",
  "tika-vin05t33:7_3": "chandārahānaṁ chando anāhaṭo hoti, sammukhībhūtā paṭikkosanti,",
  "tika-vin05t33:7_4": "vīsativaggakaraṇe kamme yāvatikā bhikkhū kammappattā, te āgatā honti,",
  "tika-vin05t33:7_5": "chandārahānaṁ chando āhaṭo hoti, sammukhībhūtā paṭikkosanti.",
  "tika-vin05t33:7_6": "Imehi dvādasahi ākārehi parisato kammāni vipajjanti.",
  "tika-vin05t33:8_0": "Catuvaggakaraṇe kamme cattāro bhikkhū pakatattā kammappattā, avasesā pakatattā chandārahā. Yassa saṅgho kammaṁ karoti,",
  "tika-vin05t33:8_1": "so neva kammappatto nāpi chandāraho, apica kammāraho.",
  "tika-vin05t33:8_2": "Pañcavaggakaraṇe kamme pañca bhikkhū pakatattā kammappattā, avasesā pakatattā chandārahā. Yassa saṅgho kammaṁ karoti,",
  "tika-vin05t33:8_3": "so neva kammappatto nāpi chandāraho, apica kammāraho .",
  "tika-vin05t33:8_4": "Dasavaggakaraṇe kamme dasa bhikkhū pakatattā kammappattā, avasesā pakatattā chandārahā. Yassa saṅgho kammaṁ karoti,",
  "tika-vin05t33:8_5": "so neva kammappatto nāpi chandāraho, apica kammāraho.",
  "tika-vin05t33:8_6": "Vīsativaggakaraṇe kamme vīsati bhikkhū pakatattā kammappattā, avasesā pakatattā chandārahā. Yassa saṅgho kammaṁ karoti,",
  "tika-vin05t33:8_7": "so neva kammappatto nāpi chandāraho, apica kammāraho.",
  "tika-vin05t33:9_0": "250.Apalokanakammaṁ kati ṭhānāni gacchati? Ñattikammaṁ, ñattidutiyakammaṁ,",
  "tika-vin05t33:9_1": "ñatticatutthakammaṁ kati ṭhānāni gacchati?",
  "tika-vin05t33:9_2": "Apalokanakammaṁ pañca ṭhānāni gacchati.",
  "tika-vin05t33:9_3": "Ñattikammaṁ nava ṭhānāni gacchati.",
  "tika-vin05t33:9_4": "Ñattidutiyakammaṁ satta ṭhānāni gacchati.",
  "tika-vin05t33:9_5": "Ñatticatutthakammaṁ satta ṭhānāni gacchati.",
  "tika-vin05t33:10_0": "Apalokanakammaṁ katamāni pañca ṭhānāni gacchati?",
  "tika-vin05t33:10_1": "Osāraṇaṁ nissāraṇaṁ bhaṇḍukammaṁ brahmadaṇḍaṁ kammalakkhaṇaññeva pañcamaṁ.",
  "tika-vin05t33:10_2": "Apalokanakammaṁ imāni pañca ṭhānāni gacchati.",
  "tika-vin05t33:11_0": "Ñattikammaṁ katamāni nava ṭhānāni gacchati?",
  "tika-vin05t33:11_1": "Osāraṇaṁ nissāraṇaṁ uposathaṁ pavāraṇaṁ sammutiṁ dānaṁ paṭiggahaṇaṁ paccukkaḍḍhanaṁ kammalakkhaṇaññeva navamaṁ.",
  "tika-vin05t33:11_2": "Ñattikammaṁ imāni nava ṭhānāni gacchati.",
  "tika-vin05t33:12_0": "Ñattidutiyakammaṁ katamāni satta ṭhānāni gacchati?",
  "tika-vin05t33:12_1": "Osāraṇaṁ nissāraṇaṁ sammutiṁ dānaṁ uddharaṇaṁ desanaṁ kammalakkhaṇaññeva sattamaṁ.",
  "tika-vin05t33:12_2": "Ñattidutiyakammaṁ imāni satta ṭhānāni gacchati.",
  "tika-vin05t33:13_0": "Ñatticatutthakammaṁ katamāni satta ṭhānāni gacchati?",
  "tika-vin05t33:13_1": "Osāraṇaṁ nissāraṇaṁ sammutiṁ dānaṁ niggahaṁ samanubhāsanaṁ kammalakkhaṇaññeva sattamaṁ.",
  "tika-vin05t33:13_2": "Ñatticatutthakammaṁ imāni satta ṭhānāni gacchati. Ayaṁ tāva pāḷinayo.",
  "tika-vin05t33:14_0": "251.",
  "tika-vin05t33:14_1": "Ayaṁ panettha ādito paṭṭhāya vinicchayakathā (pari. aṭṭha.",
  "tika-vin05t33:14_2": "482) – apalokanakammaṁ nāma sīmaṭṭhakasaṅghaṁ sodhetvā chandārahānaṁ chandaṁ āharitvā samaggassa saṅghassa anumatiyā tikkhattuṁ sāvetvā kattabbakammaṁ.",
  "tika-vin05t33:14_3": "Ñattikammaṁ nāma vuttanayeneva samaggassa saṅghassa anumatiyā ekāya ñattiyā kattabbakammaṁ.",
  "tika-vin05t33:14_4": "Ñattidutiyakammaṁ nāma vuttanayeneva samaggassa saṅghassa anumatiyā ekāya ñattiyā ekāya ca anussāvanāyāti evaṁ ñattidutiyāya anussāvanāya kattabbakammaṁ.",
  "tika-vin05t33:14_5": "Ñatticatutthakammaṁ nāma vuttanayeneva samaggassa saṅghassa anumatiyā ekāya ñattiyā tīhi ca anussāvanāhīti evaṁ ñatticatutthāhi tīhi anussāvanāhi kattabbakammaṁ.",
  "tika-vin05t33:15_0": "Tatra apalokanakammaṁ apaloketvāva kātabbaṁ,",
  "tika-vin05t33:15_1": "ñattikammādivasena na kātabbaṁ.",
  "tika-vin05t33:15_2": "Ñattikammampi ekaṁ ñattiṁ ṭhapetvāva kātabbaṁ,",
  "tika-vin05t33:15_3": "apalokanakammādivasena na kātabbaṁ.",
  "tika-vin05t33:15_4": "Ñattidutiyakammaṁ pana apaloketvā kātabbampi akātabbampi atthi.",
  "tika-vin05t33:15_5": "Tattha sīmāsammuti sīmāsamūhanaṁ kathinadānaṁ kathinuddhāro kuṭivatthudesanā vihāravatthudesanāti imāni chakammāni garukāni apaloketvā kātuṁ na vaṭṭati,",
  "tika-vin05t33:15_6": "ñattidutiyakammavācaṁ sāvetvāva kātabbāni.",
  "tika-vin05t33:15_7": "Avasesā terasa sammutiyo senāsanaggāhakamatakacīvaradānādisammutiyo cāti etāni lahukakammāni, apaloketvāpi kātuṁ vaṭṭanti,",
  "tika-vin05t33:15_8": "ñattikammañatticatutthakammavasena pana na kātabbameva.",
  "tika-vin05t33:15_9": "‘‘Ñatticatutthakammavasena kayiramānaṁ daḷhataraṁ hoti,",
  "tika-vin05t33:15_10": "tasmā kātabba’’nti ekacce vadanti.",
  "tika-vin05t33:15_11": "Evaṁ pana sati kammasaṅkaro hoti,",
  "tika-vin05t33:15_12": "tasmā na kātabbanti paṭikkhittameva.",
  "tika-vin05t33:15_13": "Sace pana akkharaparihīnaṁ vā padaparihīnaṁ vā duruttapadaṁ vā hoti,",
  "tika-vin05t33:15_14": "tassa sodhanatthaṁ punappunaṁ vattuṁ vaṭṭati.",
  "tika-vin05t33:15_15": "Idaṁ akuppakammassa daḷhīkammaṁ hoti,",
  "tika-vin05t33:15_16": "kuppakamme kammaṁ hutvā tiṭṭhati.",
  "tika-vin05t33:15_17": "Ñatticatutthakammaṁ ñattiñca tisso ca kammavācāyo sāvetvāva kātabbaṁ,",
  "tika-vin05t33:15_18": "apalokanakammādivasena na kātabbaṁ.",
  "tika-vin05t33:16_0": "Sammukhākaraṇīyaṁ kammaṁ asammukhā karoti,",
  "tika-vin05t33:16_1": "vatthuvipannaṁ adhammakammanti ettha pana atthi kammaṁ sammukhākaraṇīyaṁ,",
  "tika-vin05t33:16_2": "atthi kammaṁ asammukhākaraṇīyaṁ.",
  "tika-vin05t33:16_3": "Tattha asammukhākaraṇīyaṁ nāma dūtenūpasampadā, pattanikkujjanaṁ, pattukkujjanaṁ,",
  "tika-vin05t33:16_4": "ummattakassa bhikkhuno ummattakasammuti,",
  "tika-vin05t33:16_5": "sekkhānaṁ kulānaṁ sekkhasammuti,",
  "tika-vin05t33:16_6": "channassa bhikkhuno brahmadaṇḍo,",
  "tika-vin05t33:16_7": "devadattassa pakāsanīyakammaṁ,",
  "tika-vin05t33:16_8": "apasādanīyaṁ dassentassa bhikkhuno bhikkhunisaṅghena kātabbaṁ avandiyakammanti aṭṭhavidhaṁ hoti.",
  "tika-vin05t33:16_9": "Idaṁ aṭṭhavidhampi kammaṁ asammukhā kataṁ sukataṁ hoti akuppaṁ,",
  "tika-vin05t33:16_10": "sesāni sabbakammāni sammukhā eva kātabbāni.",
  "tika-vin05t33:16_11": "Saṅghasammukhatā dhammasammukhatā vinayasammukhatā puggalasammukhatāti imaṁ catubbidhaṁ sammukhāvinayaṁ upanetvāva kātabbāni.",
  "tika-vin05t33:16_12": "Evaṁ katāni hi sukatāni honti,",
  "tika-vin05t33:16_13": "evaṁ akatāni panetāni imaṁ sammukhāvinayasaṅkhātaṁ vatthuṁ vinā katattā vatthuvipannāni nāma honti.",
  "tika-vin05t33:16_14": "Tena vuttaṁ ‘‘sammukhākaraṇīyaṁ kammaṁ asammukhā karoti,",
  "tika-vin05t33:16_15": "vatthuvipannaṁ adhammakamma’’nti.",
  "tika-vin05t33:16_16": "Paṭipucchākaraṇīyādīsupi paṭipucchādikaraṇameva vatthu,",
  "tika-vin05t33:16_17": "taṁ vatthuṁ vinā katattā tesampi vatthuvipannatā veditabbā.",
  "tika-vin05t33:16_18": "Apica ūnavīsativassaṁ vā antimavatthuṁ ajjhāpannapubbaṁ vā ekādasasu vā abhabbapuggalesu aññataraṁ upasampādentassapi vatthuvipannaṁ adhammakammaṁ hoti.",
  "tika-vin05t33:16_19": "Ayaṁ vatthuto kammavipattiyaṁ vinicchayo.",
  "tika-vin05t33:17_0": "Ñattito vipattiyaṁ pana vatthuṁ na parāmasatīti yassa upasampadādikammaṁ karoti, taṁ na parāmasati, tassa nāmaṁ na gaṇhāti. ‘‘Suṇātu me, bhante, saṅgho,",
  "tika-vin05t33:17_1": "ayaṁ dhammarakkhito āyasmato buddharakkhitassa upasampadāpekkho’’ti vattabbe ‘‘suṇātu me, bhante, saṅgho,",
  "tika-vin05t33:17_2": "āyasmato buddharakkhitassa upasampadāpekkho’’ti vadati. Evaṁ vatthuṁ na parāmasati.",
  "tika-vin05t33:18_0": "Saṅghaṁ na parāmasatīti saṅghassa nāmaṁ na gaṇhāti. ‘‘Suṇātu me, bhante, saṅgho,",
  "tika-vin05t33:18_1": "ayaṁ dhammarakkhito’’ti vattabbe ‘‘suṇātu me, bhante,",
  "tika-vin05t33:18_2": "ayaṁ dhammarakkhito’’ti vadati. Evaṁ saṅghaṁ na parāmasati.",
  "tika-vin05t33:19_0": "Puggalaṁ na parāmasatīti yo upasampadāpekkhassa upajjhāyo, taṁ na parāmasati, tassa nāmaṁ na gaṇhāti. ‘‘Suṇātu me, bhante, saṅgho,",
  "tika-vin05t33:19_1": "ayaṁ dhammarakkhito āyasmato buddharakkhitassa upasampadāpekkho’’ti vattabbe ‘‘suṇātu me, bhante, saṅgho,",
  "tika-vin05t33:19_2": "ayaṁ dhammarakkhito upasampadāpekkho’’ti vadati. Evaṁ puggalaṁ na parāmasati.",
  "tika-vin05t33:20_0": "Ñattiṁ na parāmasatīti sabbena sabbaṁ ñattiṁ na parāmasati,",
  "tika-vin05t33:20_1": "ñattidutiyakamme ñattiṁ aṭṭhapetvā dvikkhattuṁ kammavācāya eva anussāvanakammaṁ karoti,",
  "tika-vin05t33:20_2": "ñatticatutthakammepi ñattiṁ aṭṭhapetvā catukkhattuṁ kammavācāya eva anussāvanakammaṁ karoti. Evaṁ ñattiṁ na parāmasati.",
  "tika-vin05t33:21_0": "Pacchā vā ñattiṁ ṭhapetīti paṭhamaṁ kammavācāya anussāvanakammaṁ katvā ‘‘esā ñattī’’ti vatvā ‘‘khamati saṅghassa, tasmā tuṇhī,",
  "tika-vin05t33:21_1": "evametaṁ dhārayāmī’’ti vadati. Evaṁ pacchā ñattiṁ ṭhapeti.",
  "tika-vin05t33:21_2": "Iti imehi pañcahākārehi ñattito kammāni vipajjanti.",
  "tika-vin05t33:22_0": "Anussāvanato vipattiyaṁ pana vatthuādīni tāva vuttanayeneva veditabbāni.",
  "tika-vin05t33:22_1": "Evaṁ pana nesaṁ aparāmasanaṁ hoti – ‘‘suṇātu me, bhante,",
  "tika-vin05t33:22_2": "saṅgho’’ti paṭhamānussāvanāya vā ‘‘dutiyampi etamatthaṁ vadāmi…pe… tatiyampi etamatthaṁ vadāmi. Suṇātu me, bhante,",
  "tika-vin05t33:22_3": "saṅgho’’ti dutiyatatiyānussāvanāsu vā ‘‘ayaṁ dhammarakkhito āyasmato buddharakkhitassa upasampadāpekkho’’ti vattabbe ‘‘suṇātu me, bhante, saṅgho,",
  "tika-vin05t33:22_4": "āyasmato buddharakkhitassā’’ti vadanto vatthuṁ na parāmasati nāma. ‘‘Suṇātu me, bhante, saṅgho,",
  "tika-vin05t33:22_5": "ayaṁ dhammarakkhito’’ti vattabbe ‘‘suṇātu me, bhante,",
  "tika-vin05t33:22_6": "ayaṁ dhammarakkhito’’ti vadanto saṅghaṁ na parāmasati nāma. ‘‘Suṇātu me, bhante, saṅgho,",
  "tika-vin05t33:22_7": "ayaṁ dhammarakkhito āyasmato buddharakkhitassā’’ti vattabbe ‘‘suṇātu me, bhante, saṅgho,",
  "tika-vin05t33:22_8": "ayaṁ dhammarakkhito upasampadāpekkho’’ti vadanto puggalaṁ na parāmasati nāma.",
  "tika-vin05t33:23_0": "Sāvanaṁ hāpetīti sabbena sabbaṁ kammavācāya anussāvanaṁ na karoti,",
  "tika-vin05t33:23_1": "ñattidutiyakamme dvikkhattuṁ ñattimeva ṭhapeti,",
  "tika-vin05t33:23_2": "ñatticatutthakamme catukkhattuṁ ñattimeva ṭhapeti. Evaṁ sāvanaṁ hāpeti.",
  "tika-vin05t33:23_3": "Yopi ñattidutiyakamme ekaṁ ñattiṁ ṭhapetvā ekaṁ kammavācaṁ anussāvento akkharaṁ vā chaḍḍeti, padaṁ vā duruttaṁ karoti, ayampi sāvanaṁ hāpetiyeva.",
  "tika-vin05t33:23_4": "Ñatticatutthakamme pana ekaṁ ñattiṁ ṭhapetvā sakimeva vā dvikkhattuṁ vā kammavācāya anussāvanaṁ karontopi akkharaṁ vā padaṁ vā chaḍḍentopi duruttaṁ karontopi anussāvanaṁ hāpetiyevāti veditabbo.",
  "tika-vin05t33:24_0": "252.",
  "tika-vin05t33:24_1": "‘‘Duruttaṁ karotī’’ti ettha pana ayaṁ vinicchayo.",
  "tika-vin05t33:24_2": "Yo hi aññasmiṁ akkhare vattabbe aññaṁ vadati, ayaṁ duruttaṁ karoti nāma.",
  "tika-vin05t33:24_3": "Tasmā kammavācaṁ karontena bhikkhunā yvāyaṁ –",
  "tika-vin05t33:25_0": "‘‘Sithilaṁ dhanitañca dīgharassaṁ, garukaṁ lahukañca niggahitaṁ;",
  "tika-vin05t33:26_0": "Sambandhaṁ vavatthitaṁ vimuttaṁ,",
  "tika-vin05t33:26_1": "dasadhā byañjanabuddhiyā pabhedo’’ti. –",
  "tika-vin05t33:27_0": "Vutto, ayaṁ suṭṭhu upalakkhetabbo.",
  "tika-vin05t33:27_1": "Ettha hi sithilaṁ nāma pañcasu vaggesu paṭhamatatiyaṁ.",
  "tika-vin05t33:27_2": "Dhanitaṁ nāma tesveva dutiyacatutthaṁ.",
  "tika-vin05t33:27_3": "Dīghanti dīghena kālena vattabbaākārādi.",
  "tika-vin05t33:27_4": "Rassanti tato upaḍḍhakālena vattabbaakārādi. Garukanti dīghameva,",
  "tika-vin05t33:27_5": "yaṁ vā ‘‘āyasmato buddharakkhitattherassa yassa nakkhamatī’’ti evaṁ saṁyogaparaṁ katvā vuccati. Lahukanti rassameva,",
  "tika-vin05t33:27_6": "yaṁ vā ‘‘āyasmato buddharakkhitattherassa yassa na khamatī’’ti evaṁ asaṁyogaparaṁ katvā vuccati.",
  "tika-vin05t33:27_7": "Niggahitanti yaṁ karaṇāni niggahetvā avissajjetvā avivaṭena mukhena sānunāsikaṁ katvā vattabbaṁ.",
  "tika-vin05t33:27_8": "Sambandhanti yaṁ parapadena sambandhitvā ‘‘tuṇhissā’’ti vā ‘‘tuṇhassā’’ti vā vuccati.",
  "tika-vin05t33:27_9": "Vavatthitanti yaṁ parapadena asambandhaṁ katvā vicchinditvā ‘‘tuṇhī assā’’ti vā ‘‘tuṇha assā’’ti vā vuccati.",
  "tika-vin05t33:27_10": "Vimuttanti yaṁ karaṇāni aniggahetvā vissajjetvā vivaṭena mukhena anunāsikaṁ akatvā vuccati.",
  "tika-vin05t33:28_0": "Tattha ‘‘suṇātu me’’ti vattabbe ta-kārassa tha-kāraṁ katvā ‘‘suṇāthu me’’ti vacanaṁ sithilassa dhanitakaraṇaṁ nāma,",
  "tika-vin05t33:28_1": "tathā ‘‘pattakallaṁ esā ñattī’’ti vattabbe ‘‘patthakallaṁ esā ñatthī’’tiādivacanaṁ.",
  "tika-vin05t33:28_2": "‘‘Bhante saṅgho’’ti vattabbe bha-kāragha-kārānaṁ ba-kāraga-kāre katvā ‘‘bante saṁgo’’ti vacanaṁ dhanitassa sithilakaraṇaṁ nāma.",
  "tika-vin05t33:28_3": "‘‘Suṇātu me’’ti vivaṭena mukhena vattabbe pana ‘‘suṇaṁtu me’’ti vā ‘‘esā ñattī’’ti vattabbe ‘‘esaṁ ñattī’’ti vā avivaṭena mukhena ananunāsikaṁ katvā vacanaṁ vimuttassa niggahitavacanaṁ nāma.",
  "tika-vin05t33:28_4": "‘‘Pattakalla’’nti avivaṭena mukhena anunāsikaṁ katvā vattabbe ‘‘pattakallā’’ti vivaṭena mukhena anunāsikaṁ akatvā vacanaṁ niggahitassa vimuttavacanaṁ nāma.",
  "tika-vin05t33:28_5": "Iti sithile kattabbe dhanitaṁ, dhanite kattabbe sithilaṁ, vimutte kattabbe niggahitaṁ,",
  "tika-vin05t33:28_6": "niggahite kattabbe vimuttanti imāni cattāri byañjanāni antokammavācāya kammaṁ dūsenti.",
  "tika-vin05t33:28_7": "Evaṁ vadanto hi aññasmiṁ akkhare vattabbe aññaṁ vadati, duruttaṁ karotīti vuccati.",
  "tika-vin05t33:29_0": "Itaresu pana dīgharassādīsu chasu byañjanesu dīghaṭṭhāne dīghameva,",
  "tika-vin05t33:29_1": "rassaṭṭhāne rassamevāti evaṁ yathāṭhāne taṁ tadeva akkharaṁ bhāsantena anukkamāgataṁ paveṇiṁ avināsentena kammavācā kātabbā.",
  "tika-vin05t33:29_2": "Sace pana evaṁ akatvā dīghe vattabbe rassaṁ,",
  "tika-vin05t33:29_3": "rasse vā vattabbe dīghaṁ vadati,",
  "tika-vin05t33:29_4": "tathā garuke vattabbe lahukaṁ,",
  "tika-vin05t33:29_5": "lahuke vā vattabbe garukaṁ vadati,",
  "tika-vin05t33:29_6": "sambandhe vā pana vattabbe vavatthitaṁ,",
  "tika-vin05t33:29_7": "vavatthite vā vattabbe sambandhaṁ vadati,",
  "tika-vin05t33:29_8": "evaṁ vuttepi kammavācā na kuppati.",
  "tika-vin05t33:29_9": "Imāni hi cha byañjanāni kammaṁ na kopenti.",
  "tika-vin05t33:29_10": "Yaṁ pana suttantikattherā ‘‘da-kāro ta-kāramāpajjati, ta-kāro da-kāramāpajjati, ca-kāro ja-kāramāpajjati, ja-kāro ca-kāramāpajjati, ya-kāro ka-kāramāpajjati, ka-kāro ya-kāramāpajjati,",
  "tika-vin05t33:29_11": "tasmā da-kārādīsu vattabbesu ta-kārādivacanaṁ na virujjhatī’’ti vadanti,",
  "tika-vin05t33:29_12": "taṁ kammavācaṁ patvā na vaṭṭati.",
  "tika-vin05t33:29_13": "Tasmā vinayadharena neva da-kāro ta-kāro kātabbo…pe… na ka-kāro ya-kāro.",
  "tika-vin05t33:29_14": "Yathāpāḷiyā niruttiṁ sodhetvā dasavidhāya byañjananiruttiyā vuttadose pariharantena kammavācā kātabbā.",
  "tika-vin05t33:29_15": "Itarathā hi sāvanaṁ hāpeti nāma.",
  "tika-vin05t33:30_0": "Akāle vā sāvetīti sāvanāya akāle anokāse ñattiṁ aṭṭhapetvā paṭhamaṁyeva anussāvanakammaṁ katvā pacchā ñattiṁ ṭhapeti.",
  "tika-vin05t33:30_1": "Iti imehi pañcahākārehi anussāvanato kammāni vipajjanti.",
  "tika-vin05t33:31_0": "253.Sīmatovipattiyaṁ pana atikhuddakasīmā nāma yā ekavīsati bhikkhū na gaṇhāti .",
  "tika-vin05t33:31_1": "Kurundiyaṁ pana ‘‘yattha ekavīsati bhikkhū nisīdituṁ na sakkontī’’ti vuttaṁ. Tasmā yā evarūpā sīmā,",
  "tika-vin05t33:31_2": "ayaṁ sammatāpi asammatā gāmakhettasadisāva hoti, tattha kataṁ kammaṁ kuppati. Esa nayo sesasīmāsupi.",
  "tika-vin05t33:31_3": "Ettha pana atimahatī nāma yā kesaggamattenapi tiyojanaṁ atikkamitvā sammatā hoti.",
  "tika-vin05t33:31_4": "Khaṇḍanimittā nāma aghaṭitanimittā vuccati.",
  "tika-vin05t33:31_5": "Puratthimāya disāya nimittaṁ kittetvā anukkameneva dakkhiṇāya pacchimāya uttarāya disāya kittetvā puna puratthimāya disāya pubbakittitaṁ nimittaṁ paṭikittetvā ṭhapetuṁ vaṭṭati, evaṁ akhaṇḍanimittā hoti.",
  "tika-vin05t33:31_6": "Sace pana anukkamena āharitvā uttarāya disāya nimittaṁ kittetvā tattheva ṭhapeti, khaṇḍanimittā hoti.",
  "tika-vin05t33:31_7": "Aparāpi khaṇḍanimittā nāma yā animittupagaṁ tacasārarukkhaṁ vā khāṇukaṁ vā paṁsupuñjaṁ vā vālukapuñjaṁ vā aññataraṁ antarā ekaṁ nimittaṁ katvā sammatā hoti.",
  "tika-vin05t33:31_8": "Chāyānimittā nāma yā pabbatacchāyādīnaṁ yaṁ kiñci chāyaṁ nimittaṁ katvā sammatā hoti.",
  "tika-vin05t33:31_9": "Animittā nāma yā sabbena sabbaṁ nimittāni akittetvā sammatā hoti.",
  "tika-vin05t33:31_10": "Bahisīme ṭhito sīmaṁ sammannati nāma nimittāni kittetvā nimittānaṁ bahi ṭhito sammannati.",
  "tika-vin05t33:31_11": "Nadiyā samudde jātassare sīmaṁ sammannatīti etesu nadīādīsu yaṁ sammannati, sā evaṁ sammatāpi ‘‘sabbā, bhikkhave, nadī asīmā, sabbo samuddo asīmo,",
  "tika-vin05t33:31_12": "sabbo jātassaro asīmo’’ti (mahāva.",
  "tika-vin05t33:31_13": "147) vacanato asammatāva hoti.",
  "tika-vin05t33:31_14": "Sīmāya sīmaṁ sambhindatīti attano sīmāya paresaṁ sīmaṁ sambhindati.",
  "tika-vin05t33:31_15": "Sīmāya sīmaṁ ajjhottharatīti attano sīmāya paresaṁ sīmaṁ ajjhottharati.",
  "tika-vin05t33:31_16": "Tattha yathā sambhedo ca ajjhottharaṇañca hoti,",
  "tika-vin05t33:31_17": "taṁ sabbaṁ sīmākathāyaṁ vuttameva.",
  "tika-vin05t33:31_18": "Iti imā ekādasapi sīmā asīmā gāmakhettasadisā eva,",
  "tika-vin05t33:31_19": "tāsu nisīditvā kataṁ kammaṁ kuppati.",
  "tika-vin05t33:31_20": "Tena vuttaṁ ‘‘imehi ekādasahi ākārehi sīmato kammāni vipajjantī’’ti.",
  "tika-vin05t33:32_0": "Parisato kammavipattiyaṁ pana kiñci anuttānaṁ nāma natthi.",
  "tika-vin05t33:32_1": "Yampi tattha kammappattachandārahalakkhaṇaṁ vattabbaṁ siyā,",
  "tika-vin05t33:32_2": "tampi parato ‘‘cattāro bhikkhū pakatattā kammappattā’’tiādinā nayena vuttameva.",
  "tika-vin05t33:32_3": "Tattha pakatattā kammappattāti catuvaggakaraṇe kamme cattāro pakatattā anukkhittā anissāritā parisuddhasīlā cattāro bhikkhū kammappattā kammassa arahā anucchavikā sāmino.",
  "tika-vin05t33:32_4": "Na tehi vinā taṁ kammaṁ karīyati,",
  "tika-vin05t33:32_5": "na tesaṁ chando vā pārisuddhi vā eti,",
  "tika-vin05t33:32_6": "avasesā pana sacepi sahassamattā honti,",
  "tika-vin05t33:32_7": "sace samānasaṁvāsakā sabbe chandārahāva honti,",
  "tika-vin05t33:32_8": "chandapārisuddhiṁ datvā āgacchantu vā mā vā, kammaṁ pana tiṭṭhati.",
  "tika-vin05t33:32_9": "Yassa pana saṅgho parivāsādikammaṁ karoti,",
  "tika-vin05t33:32_10": "so neva kammappatto nāpi chandāraho,",
  "tika-vin05t33:32_11": "apica yasmā taṁ puggalaṁ vatthuṁ katvā saṅgho kammaṁ karoti, tasmā kammārahoti vuccati. Sesakammesupi eseva nayo.",
  "tika-vin05t33:33_0": "254.Apalokanakammaṁ katamāni pañca ṭhānāni gacchati,",
  "tika-vin05t33:33_1": "osāraṇaṁ nissāraṇaṁ bhaṇḍukammaṁ brahmadaṇḍaṁ kammalakkhaṇaññeva pañcamanti ettha ‘‘osāraṇaṁ nissāraṇa’’nti padasiliṭṭhatāyetaṁ vuttaṁ,",
  "tika-vin05t33:33_2": "paṭhamaṁ pana nissāraṇā hoti, pacchā osāraṇā.",
  "tika-vin05t33:33_3": "Tattha yā sā kaṇṭakassa sāmaṇerassa daṇḍakammanāsanā, sā nissāraṇāti veditabbā.",
  "tika-vin05t33:33_4": "Tasmā etarahi sacepi sāmaṇero buddhassa vā dhammassa vā saṅghassa vā avaṇṇaṁ bhaṇati,",
  "tika-vin05t33:33_5": "akappiyaṁ ‘‘kappiya’’nti dīpeti, micchādiṭṭhiko hoti,",
  "tika-vin05t33:33_6": "antaggāhikāya diṭṭhiyā samannāgato,",
  "tika-vin05t33:33_7": "so yāvatatiyaṁ nivāretvā taṁ laddhiṁ vissajjāpetabbo. No ce vissajjeti,",
  "tika-vin05t33:33_8": "saṅghaṁ sannipātetvā ‘‘vissajjehī’’ti vattabbo. No ce vissajjeti,",
  "tika-vin05t33:33_9": "byattena bhikkhunā apalokanakammaṁ katvā nissāretabbo. Evañca pana kammaṁ kātabbaṁ –",
  "tika-vin05t33:34_0": "‘‘Saṅghaṁ, bhante,",
  "tika-vin05t33:34_1": "pucchāmi ‘ayaṁ itthannāmo sāmaṇero buddhassa dhammassa saṅghassa avaṇṇavādī micchādiṭṭhiko,",
  "tika-vin05t33:34_2": "yaṁ aññe sāmaṇerā labhanti dirattatirattaṁ bhikkhūhi saddhiṁ sahaseyyaṁ,",
  "tika-vin05t33:34_3": "tassā alābhāya nissāraṇā ruccati saṅghassā’ti. Dutiyampi.",
  "tika-vin05t33:34_4": "Tatiyampi bhante saṅghaṁ pucchāmi ‘ayaṁ itthannāmo sāmaṇero…pe… ruccati saṅghassā’ti, cara pire vinassā’’ti.",
  "tika-vin05t33:35_0": "So aparena samayena ‘‘ahaṁ, bhante,",
  "tika-vin05t33:35_1": "bālatāya añāṇatāya alakkhikatāya evaṁ akāsiṁ,",
  "tika-vin05t33:35_2": "svāhaṁ saṅghaṁ khamāpemī’’ti khamāpento yāvatatiyaṁ yācāpetvā apalokanakammeneva osāretabbo, evañca pana osāretabbo.",
  "tika-vin05t33:35_3": "Saṅghamajjhe byattena bhikkhunā saṅghassa anumatiyā sāvetabbaṁ –",
  "tika-vin05t33:36_0": "‘‘Saṅghaṁ , bhante,",
  "tika-vin05t33:36_1": "pucchāmi ‘ayaṁ itthannāmo sāmaṇero buddhassa dhammassa saṅghassa avaṇṇavādī micchādiṭṭhiko,",
  "tika-vin05t33:36_2": "yaṁ aññe sāmaṇerā labhanti dirattatirattaṁ bhikkhūhi saddhiṁ sahaseyyaṁ, tassā alābhāya nissārito,",
  "tika-vin05t33:36_3": "svāyaṁ idāni sorato nivātavutti lajjidhammaṁ okkanto hirottappe patiṭṭhito katadaṇḍakammo accayaṁ deseti,",
  "tika-vin05t33:36_4": "imassa sāmaṇerassa yathā pure kāyasambhogasāmaggidānaṁ ruccati saṅghassā’’’ti.",
  "tika-vin05t33:37_0": "Evaṁ tikkhattuṁ vattabbaṁ.",
  "tika-vin05t33:37_1": "Evaṁ apalokanakammaṁ osāraṇañca nissāraṇañca gacchati.",
  "tika-vin05t33:37_2": "Bhaṇḍukammaṁ pabbajjāvinicchayakathāya vuttameva.",
  "tika-vin05t33:38_0": "Brahmadaṇḍo pana na kevalaṁ channasseva paññatto,",
  "tika-vin05t33:38_1": "yo aññopi bhikkhu mukharo hoti,",
  "tika-vin05t33:38_2": "bhikkhū duruttavacanehi ghaṭṭento khuṁsento vambhento viharati, tassapi dātabbo, evañca pana dātabbo.",
  "tika-vin05t33:38_3": "Saṅghamajjhe byattena bhikkhunā saṅghassa anumatiyā sāvetabbaṁ –",
  "tika-vin05t33:39_0": "‘‘Bhante, itthannāmo bhikkhu mukharo,",
  "tika-vin05t33:39_1": "bhikkhū duruttavacanehi ghaṭṭento khuṁsento vambhento viharati, so bhikkhu yaṁ iccheyya, taṁ vadeyya,",
  "tika-vin05t33:39_2": "bhikkhūhi itthannāmo bhikkhu neva vattabbo,",
  "tika-vin05t33:39_3": "na ovaditabbo na anusāsitabbo, saṅghaṁ, bhante,",
  "tika-vin05t33:39_4": "pucchāmi ‘itthannāmassa bhikkhuno brahmadaṇḍassa dānaṁ ruccati saṅghassā’ti.",
  "tika-vin05t33:39_5": "Dutiyampi pucchāmi…pe… tatiyampi pucchāmi ‘itthannāmassa bhikkhuno brahmadaṇḍassa dānaṁ ruccati saṅghassā’’’ti.",
  "tika-vin05t33:40_0": "Tassa aparena samayena sammā vattitvā khamāpentassa brahmadaṇḍo paṭippassambhetabbo,",
  "tika-vin05t33:40_1": "evañca pana paṭippassambhetabbo.",
  "tika-vin05t33:40_2": "Byattena bhikkhunā saṅghamajjhe sāvetabbaṁ –",
  "tika-vin05t33:41_0": "‘‘Bhante,",
  "tika-vin05t33:41_1": "bhikkhusaṅgho asukassa bhikkhuno brahmadaṇḍaṁ adāsi,",
  "tika-vin05t33:41_2": "so bhikkhu sorato nivātavutti lajjidhammaṁ okkanto hirottappe patiṭṭhito paṭisaṅkhā āyatiṁ saṁvare tiṭṭhati, saṅghaṁ, bhante,",
  "tika-vin05t33:41_3": "pucchāmi ‘tassa bhikkhuno brahmadaṇḍassa paṭippassaddhi ruccati saṅghassā’’’ti.",
  "tika-vin05t33:42_0": "Evaṁ yāvatatiyaṁ vatvā apalokanakammeneva brahmadaṇḍo paṭippassambhetabboti.",
  "tika-vin05t33:43_0": "Kammalakkhaṇaññevapañcamanti yaṁ taṁ bhagavatā bhikkhunikkhandhake –",
  "tika-vin05t33:44_0": "‘‘Tena kho pana samayena chabbaggiyā bhikkhū bhikkhuniyo kaddamodakena osiñcanti ‘appeva nāma amhesu sārajjeyyu’nti,",
  "tika-vin05t33:44_1": "kāyaṁ vivaritvā bhikkhunīnaṁ dassenti,",
  "tika-vin05t33:44_2": "ūruṁ vivaritvā bhikkhunīnaṁ dassenti,",
  "tika-vin05t33:44_3": "aṅgajātaṁ vivaritvā bhikkhunīnaṁ dassenti. Bhikkhuniyo obhāsenti,",
  "tika-vin05t33:44_4": "bhikkhunīhi saddhiṁ sampayojenti ‘appeva nāma amhesu sārajjeyyu’’’nti (cūḷava. 411) –",
  "tika-vin05t33:45_0": "Imesu vatthūsu yesaṁ bhikkhūnaṁ dukkaṭaṁ paññapetvā ‘‘anujānāmi, bhikkhave,",
  "tika-vin05t33:45_1": "tassa bhikkhuno daṇḍakammaṁ kātu’’nti vatvā ‘‘kiṁ nu kho daṇḍakammaṁ kātabba’’nti saṁsaye uppanne ‘‘avandiyo so, bhikkhave,",
  "tika-vin05t33:45_2": "bhikkhu bhikkhunisaṅghena kātabbo’’ti evaṁ avandiyakammaṁ anuññātaṁ,",
  "tika-vin05t33:45_3": "taṁ kammalakkhaṇaññeva pañcamaṁ,",
  "tika-vin05t33:45_4": "imassa apalokanakammassa ṭhānaṁ hoti.",
  "tika-vin05t33:45_5": "Tassa hi kammaññeva lakkhaṇaṁ, na osāraṇādīni,",
  "tika-vin05t33:45_6": "tasmā kammalakkhaṇanti vuccati.",
  "tika-vin05t33:45_7": "Tassa karaṇaṁ paṭippassaddhiyā saddhiṁ vitthārato dassayissāma.",
  "tika-vin05t33:45_8": "Bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṁ –",
  "tika-vin05t33:46_0": "‘‘Ayye,",
  "tika-vin05t33:46_1": "asuko nāma ayyo bhikkhunīnaṁ apāsādikaṁ dasseti,",
  "tika-vin05t33:46_2": "etassa ayyassa avandiyakaraṇaṁ ruccatī’’ti bhikkhunisaṅghaṁ pucchāmi. ‘Ayye,",
  "tika-vin05t33:46_3": "asuko nāma ayyo bhikkhunīnaṁ apāsādikaṁ dasseti,",
  "tika-vin05t33:46_4": "etassa ayyassa avandiyakaraṇaṁ ruccatī’ti dutiyampi.",
  "tika-vin05t33:46_5": "Tatiyampi bhikkhunisaṅghaṁ pucchāmī’’ti.",
  "tika-vin05t33:47_0": "Evaṁ tikkhattuṁ sāvetvā apalokanakammena avandiyakammaṁ kātabbaṁ.",
  "tika-vin05t33:48_0": "Tato paṭṭhāya so bhikkhu bhikkhunīhi na vanditabbo.",
  "tika-vin05t33:48_1": "Sace avandiyamāno hirottappaṁ paccupaṭṭhapetvā sammā vattati,",
  "tika-vin05t33:48_2": "tena bhikkhuniyo khamāpetabbā.",
  "tika-vin05t33:48_3": "Khamāpentana bhikkhunupassayaṁ agantvā vihāreyeva saṅghaṁ vā gaṇaṁ vā ekaṁ bhikkhuṁ vā upasaṅkamitvā ukkuṭikaṁ nisīditvā añjaliṁ paggahetvā ‘‘ahaṁ, bhante,",
  "tika-vin05t33:48_4": "paṭisaṅkhā āyatiṁ saṁvare tiṭṭhāmi,",
  "tika-vin05t33:48_5": "na puna apāsādikaṁ dassessāmi,",
  "tika-vin05t33:48_6": "bhikkhunisaṅgho mayhaṁ khamatū’’ti khamāpetabbaṁ.",
  "tika-vin05t33:48_7": "Tena saṅghena vā gaṇena vā ekaṁ bhikkhuṁ pesetvā ekabhikkhunā vā sayameva gantvā bhikkhuniyo vattabbā ‘‘ayaṁ bhikkhu paṭisaṅkhā āyatiṁ saṁvare ṭhito,",
  "tika-vin05t33:48_8": "iminā accayaṁ desetvā bhikkhunisaṅgho khamāpito,",
  "tika-vin05t33:48_9": "bhikkhunisaṅgho imaṁ bhikkhuṁ vandiyaṁ karotū’’ti. So vandiyo kātabbo, evañca pana kātabbo.",
  "tika-vin05t33:48_10": "Bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṁ –",
  "tika-vin05t33:49_0": "‘‘Ayye,",
  "tika-vin05t33:49_1": "asuko nāma ayyo bhikkhunīnaṁ apāsādikaṁ dassetīti bhikkhunisaṅghena avandiyo kato,",
  "tika-vin05t33:49_2": "so lajjidhammaṁ okkamitvā paṭisaṅkhā āyatiṁ saṁvare ṭhito,",
  "tika-vin05t33:49_3": "accayaṁ desetvā bhikkhunisaṅghaṁ khamāpesi,",
  "tika-vin05t33:49_4": "tassa ayyassa vandiyakaraṇaṁ ruccatīti bhikkhunisaṅghaṁ pucchāmī’’ti –",
  "tika-vin05t33:50_0": "Tikkhattuṁ vattabbaṁ.",
  "tika-vin05t33:50_1": "Evaṁ apalokanakammeneva vandiyo kātabbo.",
  "tika-vin05t33:51_0": "255.",
  "tika-vin05t33:51_1": "Ayaṁ panettha pāḷimuttakopi kammalakkhaṇavinicchayo (pari. aṭṭha. 495-496).",
  "tika-vin05t33:51_2": "Idañhi kammalakkhaṇaṁ nāma bhikkhunisaṅghamūlakaṁ paññattaṁ,",
  "tika-vin05t33:51_3": "bhikkhusaṅghassapi panetaṁ labbhatiyeva.",
  "tika-vin05t33:51_4": "Yañhi bhikkhusaṅgho salākabhattauposathaggesu ca apalokanakammaṁ karoti, etampi kammalakkhaṇameva.",
  "tika-vin05t33:51_5": "Acchinnacīvarajiṇṇacīvaranaṭṭhacīvarānañhi saṅghaṁ sannipātetvā byattena bhikkhunā yāvatatiyaṁ sāvetvā apalokanakammaṁ katvā cīvaraṁ dātuṁ vaṭṭati.",
  "tika-vin05t33:51_6": "Appamattakavissajjakena pana cīvaraṁ karontassa paccayabhājanīyakathāyaṁ vuttappabhedāni sūciādīni anapaloketvāpi dātabbāni. Tesaṁ dāne soyeva issaro,",
  "tika-vin05t33:51_7": "tato atirekaṁ dentena apaloketvā dātabbaṁ.",
  "tika-vin05t33:51_8": "Tato hi atirekadāne saṅgho sāmī.",
  "tika-vin05t33:51_9": "Gilānabhesajjampi tattha vuttappakāraṁ sayameva dātabbaṁ,",
  "tika-vin05t33:51_10": "atirekaṁ icchantassa apaloketvā dātabbaṁ.",
  "tika-vin05t33:51_11": "Yopi ca dubbalo vā chinniriyāpatho vā pacchinnabhikkhācārapatho vā mahāgilāno,",
  "tika-vin05t33:51_12": "tassa mahāvāsesu tatruppādato devasikaṁ nāḷi vā upaḍḍhanāḷi vā,",
  "tika-vin05t33:51_13": "ekadivasaṁyeva vā pañca vā dasa vā taṇḍulanāḷiyo dentena apalokanakammaṁ katvāva dātabbā.",
  "tika-vin05t33:51_14": "Pesalassa bhikkhuno tatruppādato iṇapalibodhampi bahussutassa saṅghabhāranittharakassa bhikkhuno anuṭṭhāpanīyasenāsanampi saṅghakiccaṁ karontānaṁ kappiyakārakādīnaṁ bhattavetanampi apalokanakammena dātuṁ vaṭṭati.",
  "tika-vin05t33:52_0": "Catupaccayavasena dinnatatruppādato saṅghikaṁ āvāsaṁ jaggāpetuṁ vaṭṭati,",
  "tika-vin05t33:52_1": "‘‘ayaṁ bhikkhu issaravatāya vicāretī’’ti kathāpacchindanatthaṁ pana salākaggādīsu vā antarasannipāte vā saṅghaṁ āpucchitvāva jaggāpetabbo.",
  "tika-vin05t33:52_2": "Cīvarapiṇḍapātatthāya odissa dinnatatruppādatopi apaloketvā āvāso jaggāpetabbo, anapaloketvāpi vaṭṭati,",
  "tika-vin05t33:52_3": "‘‘sūro vatāyaṁ bhikkhu cīvarapiṇḍapātatthāya odissa dinnato āvāsaṁ jaggāpetī’’ti evaṁ uppannakathāpacchedanatthaṁ pana apalokanakammameva katvā jaggāpetabbo.",
  "tika-vin05t33:53_0": "Cetiye chattaṁ vā vedikaṁ vā bodhigharaṁ vā āsanagharaṁ vā akataṁ vā karontena jiṇṇaṁ vā paṭisaṅkharontena sudhākammaṁ vā karontena manusse samādapetvā kātuṁ vaṭṭati. Sace kārako natthi,",
  "tika-vin05t33:53_1": "cetiyassa upanikkhepato kāretabbaṁ.",
  "tika-vin05t33:53_2": "Upanikkhepepi asati apalokanakammaṁ katvā tatruppādato kāretabbaṁ,",
  "tika-vin05t33:53_3": "saṅghikenapi apaloketvā cetiyakiccaṁ kātuṁ vaṭṭati.",
  "tika-vin05t33:53_4": "Cetiyassa santakena apaloketvāpi saṅghikakiccaṁ na vaṭṭati,",
  "tika-vin05t33:53_5": "tāvakālikaṁ pana gahetvā paṭipākatikaṁ kātuṁ vaṭṭati.",
  "tika-vin05t33:53_6": "Cetiye sudhākammādīni karontehi pana bhikkhācārato vā saṅghato vā yāpanamattaṁ alabhantehi cetiyasantakato yāpanamattaṁ gahetvā paribhuñjantehi vattaṁ kātuṁ vaṭṭati,",
  "tika-vin05t33:53_7": "‘‘vattaṁ karomā’’ti macchamaṁsādīhi saṅghabhattaṁ kātuṁ na vaṭṭati.",
  "tika-vin05t33:54_0": "Ye vihāre ropitā phalarukkhā saṅghena pariggahitā honti, jagganakammaṁ labhanti.",
  "tika-vin05t33:54_1": "Yesaṁ phalāni ghaṇṭiṁ paharitvā bhājetvā paribhuñjanti,",
  "tika-vin05t33:54_2": "tesu apalokanakammaṁ na kātabbaṁ. Ye pana apariggahitā,",
  "tika-vin05t33:54_3": "tesu apalokanakammaṁ kātabbaṁ,",
  "tika-vin05t33:54_4": "taṁ pana salākaggayāgaggabhattaggaantarasaaāpātesupi kātuṁ vaṭṭati, uposathagge pana vaṭṭatiyeva.",
  "tika-vin05t33:54_5": "Tattha hi anāgatānampi chandapārisuddhi āharīyati, tasmā taṁ suvisodhitaṁ hoti. Evañca pana kātabbaṁ,",
  "tika-vin05t33:54_6": "byattena bhikkhunā bhikkhusaṅghassa anumatiyā sāvetabbaṁ –",
  "tika-vin05t33:55_0": "‘‘Bhante,",
  "tika-vin05t33:55_1": "yaṁ imasmiṁ vihāre antosīmāya saṅghasantakaṁ mūlatacapattaaṅkurapupphaphalakhādanīyādi atthi,",
  "tika-vin05t33:55_2": "taṁ sabbaṁ āgatāgatānaṁ bhikkhūnaṁ yathāsukhaṁ paribhuñjituṁ ruccatīti saṅghaṁ pucchāmī’’ti –",
  "tika-vin05t33:56_0": "Tikkhattuṁ pucchitabbaṁ.",
  "tika-vin05t33:57_0": "Catūhi pañcahi bhikkhūhi kataṁ sukatameva.",
  "tika-vin05t33:57_1": "Yasmimpi vihāre dve tayo janā vasanti,",
  "tika-vin05t33:57_2": "tehi nisīditvā katampi saṅghena katasadisameva.",
  "tika-vin05t33:57_3": "Yasmiṁ pana eko bhikkhu hoti,",
  "tika-vin05t33:57_4": "tena bhikkhunā uposathadivase pubbakaraṇapubbakiccaṁ katvā nisinnena katampi katikavattaṁ saṅghena katasadisameva hoti.",
  "tika-vin05t33:57_5": "Karontena pana phalavārena kātumpi cattāro māse cha māse ekasaṁvaccharanti evaṁ paricchinditvāpi aparicchinditvāpi kātuṁ vaṭṭati.",
  "tika-vin05t33:57_6": "Paricchinne yathāparicchedaṁ paribhuñjitvā puna kātabbaṁ.",
  "tika-vin05t33:57_7": "Aparicchinne yāva rukkhā dharanti, tāva vaṭṭati.",
  "tika-vin05t33:57_8": "Yepi tesaṁ rukkhānaṁ bījehi aññe rukkhā ropitā honti, tesampi sā eva katikā.",
  "tika-vin05t33:58_0": "Sace pana aññasmiṁ vihāre ropitā honti, tesaṁ yattha ropitā,",
  "tika-vin05t33:58_1": "tasmiṁyeva vihāre saṅgho sāmī.",
  "tika-vin05t33:58_2": "Yepi aññato bījāni āharitvā purimavihāre pacchā ropitā, tesu aññā katikā kātabbā,",
  "tika-vin05t33:58_3": "katikāya katāya puggalikaṭṭhāne tiṭṭhanti,",
  "tika-vin05t33:58_4": "yathāsukhaṁ phalādīni paribhuñjituṁ vaṭṭanti.",
  "tika-vin05t33:58_5": "Sace panettha taṁ taṁ okāsaṁ parikkhipitvā pariveṇāni katvā jagganti,",
  "tika-vin05t33:58_6": "tesaṁ bhikkhūnaṁ puggalikaṭṭhāne tiṭṭhanti,",
  "tika-vin05t33:58_7": "aññe paribhuñjituṁ na labhanti.",
  "tika-vin05t33:58_8": "Tehi pana saṅghassa dasamabhāgaṁ datvā paribhuñjitabbāni.",
  "tika-vin05t33:58_9": "Yopi majjhevihāre rukkhaṁ sākhāhi parivāretvā rakkhati, tassapi eseva nayo.",
  "tika-vin05t33:59_0": "Porāṇakavihāraṁ gatassa sambhāvanīyabhikkhuno ‘‘thero āgato’’ti phalāphalaṁ āharanti,",
  "tika-vin05t33:59_1": "sace tattha mūle sabbapariyattidharo bahussutabhikkhu vihāsi,",
  "tika-vin05t33:59_2": "‘‘addhā ettha dīghā katikā katā bhavissatī’’ti nikkukkuccena paribhuñjitabbaṁ.",
  "tika-vin05t33:59_3": "Vihāre phalāphalaṁ piṇḍapātikānampi vaṭṭati, dhutaṅgaṁ na kopeti.",
  "tika-vin05t33:59_4": "Sāmaṇerā attano ācariyupajjhāyānaṁ bahūni phalāni denti,",
  "tika-vin05t33:59_5": "aññe bhikkhū alabhantā khiyyanti, khiyyanamattameva taṁ hoti. Sace dubbhikkhaṁ hoti,",
  "tika-vin05t33:59_6": "ekaṁ panasarukkhaṁ nissāya saṭṭhipi janā jīvanti,",
  "tika-vin05t33:59_7": "tādise kāle sabbesaṁ saṅgahakaraṇatthāya bhājetvā khāditabbaṁ. Ayaṁ sāmīci.",
  "tika-vin05t33:59_8": "Yāva pana katikavattaṁ na paṭippassambhati,",
  "tika-vin05t33:59_9": "tāva tehi khāyitaṁ sukhāyitameva.",
  "tika-vin05t33:59_10": "Kadā pana katikavattaṁ paṭippassambhati?",
  "tika-vin05t33:59_11": "Yadā samaggo saṅgho sannipatitvā ‘‘ito paṭṭhāya bhājetvā khādantū’’ti sāvebhi,",
  "tika-vin05t33:59_12": "ekabhikkhuke pana vihāre etena sāvitepi purimakatikā paṭippassambhatiyeva .",
  "tika-vin05t33:59_13": "Sace paṭippassaddhāya katikāya sāmaṇerā neva rukkhato pātenti,",
  "tika-vin05t33:59_14": "na bhūmito gahetvā bhikkhūnaṁ denti,",
  "tika-vin05t33:59_15": "patitaphalāni pādehi paharantā vicaranti,",
  "tika-vin05t33:59_16": "tesaṁ dasamabhāgato paṭṭhāya yāva upaḍḍhaphalabhāgena phātikammaṁ kātabbaṁ.",
  "tika-vin05t33:59_17": "Addhā phātikammalobhena āharitvā dassenti,",
  "tika-vin05t33:59_18": "puna subhikkhe jāte kappiyakārakesu āgantvā sākhāparivārādīni katvā rukkhe rakkhantesu sāmaṇerānaṁ phātikammaṁ na kātabbaṁ, bhājetvā paribhuñjitabbaṁ.",
  "tika-vin05t33:60_0": "‘‘Vihāre phalāphalaṁ atthī’’ti sāmantagāmehi manussā gilānānaṁ vā gabbhinīnaṁ vā atthāya āgantvā ‘‘ekaṁ nāḷikeraṁ detha, ambaṁ detha, labujaṁ dethā’’ti yācanti, dātabbaṁ, na dātabbanti? Dātabbaṁ.",
  "tika-vin05t33:60_1": "Adīyamāne hi te domanassikā honti.",
  "tika-vin05t33:60_2": "Dentena pana saṅghaṁ sannipātetvā yāvatatiyaṁ sāvetvā apalokanakammaṁ katvāva dātabbaṁ,",
  "tika-vin05t33:60_3": "katikavattaṁ vā katvā ṭhapetabbaṁ, evañca pana kātabbaṁ.",
  "tika-vin05t33:60_4": "Byattena bhikkhunā saṅghassa anumatiyā sāvetabbaṁ –",
  "tika-vin05t33:61_0": "‘‘Sāmantagāmehi manussā āgantvā gilānādīnaṁ atthāya phalāphalaṁ yācanti,",
  "tika-vin05t33:61_1": "dve nāḷikerāni dve tālaphalāni dve panasāni pañca ambāni pañca kadaliphalāni gaṇhantānaṁ anivāraṇaṁ,",
  "tika-vin05t33:61_2": "asukarukkhato ca asukarukkhato ca phalaṁ gaṇhantānaṁ anivāraṇaṁ ruccati bhikkhusaṅghassā’’ti –",
  "tika-vin05t33:62_0": "Tikkhattuṁ vattabbaṁ.",
  "tika-vin05t33:62_1": "Tato paṭṭhāya gilānādīnaṁ nāmaṁ gahetvā yācantā ‘‘gaṇhathā’’ti na vattabbā ,",
  "tika-vin05t33:62_2": "vattaṁ pana ācikkhitabbaṁ ‘‘nāḷikerādīni iminā nāma paricchedena gaṇhantānaṁ asukarukkhato ca asukarukkhato ca phalaṁ gaṇhantānaṁ anivāraṇaṁ kata’’nti.",
  "tika-vin05t33:62_3": "Anuvicaritvā pana ‘‘ayaṁ madhuraphalo ambo,",
  "tika-vin05t33:62_4": "ito gaṇhathā’’tipi na vattabbā.",
  "tika-vin05t33:63_0": "Phalabhājanakāle pana āgatānaṁ sammatena upaḍḍhabhāgo dātabbo,",
  "tika-vin05t33:63_1": "asammatena apaloketvā dātabbaṁ.",
  "tika-vin05t33:63_2": "Khīṇaparibbayo vā maggagamiyasatthavāho vā añño vā issaro āgantvā yācati, apaloketvāva dātabbaṁ,",
  "tika-vin05t33:63_3": "balakkārena gahetvā khādanto na vāretabbo.",
  "tika-vin05t33:63_4": "Kuddho hi so rukkhepi chindeyya, aññampi anatthaṁ kareyya.",
  "tika-vin05t33:63_5": "Puggalikapariveṇaṁ āgantvā gilānassa nāmena yācanto ‘‘amhehi chāyādīnaṁ atthāya ropitaṁ, sace atthi, tumhe jānāthā’’ti vattabbo.",
  "tika-vin05t33:63_6": "Yadi pana phalabharitāva rukkhā honti,",
  "tika-vin05t33:63_7": "kaṇṭake bandhitvā phalavārena gaṇhanti,",
  "tika-vin05t33:63_8": "apaccāsīsantena hutvā dātabbaṁ,",
  "tika-vin05t33:63_9": "balakkārena gaṇhanto na vāretabbo. Pubbe vuttamevettha kāraṇaṁ.",
  "tika-vin05t33:64_0": "Saṅghassa phalārāmo hoti, paṭijagganaṁ na labhati.",
  "tika-vin05t33:64_1": "Sace taṁ koci vattasīsena jaggati, saṅghasseva hoti.",
  "tika-vin05t33:64_2": "Athāpi kassaci paṭibalassa bhikkhuno ‘‘imaṁ sappurisa jaggitvā dehī’’ti saṅgho bhāraṁ karoti, so ce vattasīsena jaggati, evampi saṅghasseva hoti.",
  "tika-vin05t33:64_3": "Phātikammaṁ paccāsīsantassa pana tatiyabhāgena vā upaḍḍhabhāgena vā phātikammaṁ kātabbaṁ.",
  "tika-vin05t33:64_4": "‘‘Bhāriyaṁ kamma’’nti vatvā ettakena anicchanto pana ‘‘sabbaṁ taveva santakaṁ katvā mūlabhāgaṁ dasamabhāgamattaṁ datvā jaggāhī’’tipi vattabbo,",
  "tika-vin05t33:64_5": "garubhaṇḍattā pana na mūlacchejjavasena dātabbaṁ.",
  "tika-vin05t33:64_6": "So mūlabhāgaṁ datvā khādanto akatāvāsaṁ vā katvā katāvāsaṁ vā jaggitvā nissitakānaṁ ārāmaṁ niyyāteti, tehipi mūlabhāgo dātabbova.",
  "tika-vin05t33:65_0": "Yadā pana bhikkhū sayaṁ jaggituṁ pahonti,",
  "tika-vin05t33:65_1": "atha tesaṁ jaggituṁ na dātabbaṁ,",
  "tika-vin05t33:65_2": "jaggitakāle pana na vāretabbā, jagganakāleyeva vāretabbā. ‘‘Bahu tumhehi khāyitaṁ, idāni mā jaggittha,",
  "tika-vin05t33:65_3": "bhikkhusaṅghoyeva jaggissatī’’ti vattabbaṁ.",
  "tika-vin05t33:65_4": "Sace pana neva vattasīsena jagganto atthi, na phātikammena, na saṅgho jaggituṁ pahoti,",
  "tika-vin05t33:65_5": "eko anāpucchitvāva jaggitvā phātikammaṁ vaḍḍhetvā paccāsīsati,",
  "tika-vin05t33:65_6": "apalokanakammena phātikammaṁ vaḍḍhetvāva dātabbaṁ.",
  "tika-vin05t33:65_7": "Iti imaṁ sabbampi kammalakkhaṇameva hoti.",
  "tika-vin05t33:65_8": "Apalokanakammaṁ imāni pañca ṭhānāni gacchati.",
  "tika-vin05t33:66_0": "256.Ñattikammaṭṭhānabhede pana (pari. aṭṭha. 495-496) –",
  "tika-vin05t33:67_0": "‘‘Suṇātu me, bhante, saṅgho,",
  "tika-vin05t33:67_1": "itthannāmo itthannāmassa āyasmato upasampadāpekkho, anusiṭṭho so mayā, yadi saṅghassa pattakallaṁ, itthannāmo āgaccheyya, ‘āgacchāhī’ti vattabbo’’ti –",
  "tika-vin05t33:68_0": "Evaṁ upasampadāpekkhassa osāraṇā osāraṇā nāma.",
  "tika-vin05t33:69_0": "‘‘Suṇantu me āyasmantā,",
  "tika-vin05t33:69_1": "ayaṁ itthannāmo bhikkhu dhammakathiko,",
  "tika-vin05t33:69_2": "imassa neva suttaṁ āgacchati, no suttavibhaṅgo,",
  "tika-vin05t33:69_3": "so atthaṁ asallakkhetvā byañjanacchāyāya atthaṁ paṭibāhati, yadāyasmantānaṁ pattakallaṁ,",
  "tika-vin05t33:69_4": "itthannāmaṁ bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmā’’ti –",
  "tika-vin05t33:70_0": "Evaṁ ubbāhikavinicchaye dhammakathikassa bhikkhuno nissāraṇā nissāraṇā nāma.",
  "tika-vin05t33:71_0": "‘‘Suṇātu me, bhante, saṅgho, ajjuposatho pannaraso, yadi saṅghassa pattakallaṁ,",
  "tika-vin05t33:71_1": "saṅgho uposathaṁ kareyyā’’ti –",
  "tika-vin05t33:72_0": "Evaṁ uposathakammavasena ṭhapitā ñatti uposatho nāma.",
  "tika-vin05t33:73_0": "‘‘Suṇātu me, bhante, saṅgho, ajja pavāraṇā pannarasī, yadi saṅghassa pattakallaṁ, saṅgho pavāreyyā’’ti –",
  "tika-vin05t33:74_0": "Evaṁ pavāraṇakammavasena ṭhapitā ñatti pavāraṇā nāma.",
  "tika-vin05t33:75_0": "‘‘Suṇātu me, bhante, saṅgho,",
  "tika-vin05t33:75_1": "itthannāmo itthannāmassa āyasmato upasampadāpekkho, yadi saṅghassa pattakallaṁ,",
  "tika-vin05t33:75_2": "ahaṁ itthannāmaṁ anusāseyya’’nti,",
  "tika-vin05t33:75_3": "‘‘yadi saṅghassa pattakallaṁ,",
  "tika-vin05t33:75_4": "itthannāmo itthannāmaṁ anusāseyyā’’ti,",
  "tika-vin05t33:75_5": "‘‘yadi saṅghassa pattakallaṁ,",
  "tika-vin05t33:75_6": "ahaṁ itthannāmaṁ antarāyike dhamme puccheyya’’nti,",
  "tika-vin05t33:75_7": "‘‘yadi saṅghassa pattakallaṁ,",
  "tika-vin05t33:75_8": "itthannāmo itthannāmaṁ antarāyike dhamme puccheyyā’’ti,",
  "tika-vin05t33:75_9": "‘‘yadi saṅghassa pattakallaṁ,",
  "tika-vin05t33:75_10": "ahaṁ itthannāmaṁ vinayaṁ puccheyya’’nti,",
  "tika-vin05t33:75_11": "‘‘yadi saṅghassa pattakallaṁ,",
  "tika-vin05t33:75_12": "itthannāmo itthannāmaṁ vinayaṁ puccheyyā’’ti,",
  "tika-vin05t33:75_13": "‘‘yadi saṅghassa pattakallaṁ,",
  "tika-vin05t33:75_14": "ahaṁ itthannāmena vinayaṁ puṭṭho vissajjeyya’’nti,",
  "tika-vin05t33:75_15": "‘‘yadi saṅghassa pattakallaṁ,",
  "tika-vin05t33:75_16": "itthannāmo itthannāmena vinayaṁ puṭṭho vissajjeyyā’’ti –",
  "tika-vin05t33:76_0": "Evaṁ attānaṁ vā paraṁ vā sammannituṁ ṭhapitā ñatti sammuti nāma.",
  "tika-vin05t33:77_0": "‘‘Suṇātu me, bhante, saṅgho,",
  "tika-vin05t33:77_1": "idaṁ cīvaraṁ itthannāmassa bhikkhuno nissaggiyaṁ saṅghassa nissaṭṭhaṁ, yadi saṅghassa pattakallaṁ,",
  "tika-vin05t33:77_2": "saṅgho imaṁ cīvaraṁ itthannāmassa bhikkhuno dadeyyā’’ti,",
  "tika-vin05t33:77_3": "‘‘yadāyasmantānaṁ pattakallaṁ,",
  "tika-vin05t33:77_4": "āyasmantā imaṁ cīvaraṁ itthannāmassa bhikkhuno dadeyyu’’nti –",
  "tika-vin05t33:78_0": "Evaṁ nissaṭṭhacīvarapattādīnaṁ dānaṁ dānaṁ nāma.",
  "tika-vin05t33:79_0": "‘‘Suṇātu me, bhante, saṅgho,",
  "tika-vin05t33:79_1": "ayaṁ itthannāmo bhikkhu āpattiṁ sarati vivarati uttāniṁ karoti deseti, yadi saṅghassa pattakallaṁ,",
  "tika-vin05t33:79_2": "ahaṁ itthannāmassa bhikkhuno āpattiṁ paṭiggaṇheyya’’nti,",
  "tika-vin05t33:79_3": "‘‘yadāyasmantānaṁ pattakallaṁ,",
  "tika-vin05t33:79_4": "ahaṁ itthannāmassa bhikkhuno āpattiṁ paṭiggaṇheyya’’nti, tena vattabbo ‘‘passasī’’ti. Āma, passāmīti. ‘‘Āyatiṁ saṁvareyyāsī’’ti –",
  "tika-vin05t33:80_0": "Evaṁ āpattipaṭiggaho paṭiggaho nāma.",
  "tika-vin05t33:81_0": "‘‘Suṇantu me āyasmantā āvāsikā, yadāyasmantānaṁ pattakallaṁ, idāni uposathaṁ kareyyāma, pātimokkhaṁ uddiseyyāma, āgame kāḷe pavāreyyāmā’’ti.",
  "tika-vin05t33:82_0": "Te ce, bhikkhave,",
  "tika-vin05t33:82_1": "bhikkhū bhaṇḍanakārakā kalahakārakā vivādakārakā bhassakārakā saṅghe adhikaraṇakārakā taṁ kāḷaṁ anuvaseyyuṁ,",
  "tika-vin05t33:82_2": "āvāsikena bhikkhunā byattena paṭibalena āvāsikā bhikkhū ñāpetabbā –",
  "tika-vin05t33:83_0": "‘‘Suṇantu me āyasmantā āvāsikā, yadāyasmantānaṁ pattakallaṁ, idāni uposathaṁ kareyyāma, pātimokkhaṁ uddiseyyāma, āgame juṇhe pavāreyyāmā’’ti –",
  "tika-vin05t33:84_0": "Evaṁ katā pavāraṇāpaccukkaḍḍhanā paccukkaḍḍhanā nāma.",
  "tika-vin05t33:85_0": "Sabbeheva ekajjhaṁ sannipatitabbaṁ,",
  "tika-vin05t33:85_1": "sannipatitvā byattena bhikkhunā paṭibalena saṅgho ñāpetabbo –",
  "tika-vin05t33:86_0": "‘‘Suṇātu me, bhante, saṅgho,",
  "tika-vin05t33:86_1": "amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ,",
  "tika-vin05t33:86_2": "sace mayaṁ imāhi āpattīhi aññamaññaṁ kāressāma,",
  "tika-vin05t33:86_3": "siyāpi taṁ adhikaraṇaṁ kakkhaḷattāya vāḷattāya bhedāya saṁvatteyya, yadi saṅghassa pattakallaṁ,",
  "tika-vin05t33:86_4": "saṅgho imaṁ adhikaraṇaṁ tiṇavatthārakena vūpasameyya ṭhapetvā thullavajjaṁ ṭhapetvā gihippaṭisaṁyutta’’nti –",
  "tika-vin05t33:87_0": "Evaṁ tiṇavatthārakasamathena katvā sabbapaṭhamā sabbasaṅgāhikañatti kammalakkhaṇaṁ nāma.",
  "tika-vin05t33:88_0": "Tathā tato parā ekekasmiṁ pakkhe ekekaṁ katvā dve ñattiyo.",
  "tika-vin05t33:88_1": "Iti yathāvuttappabhedaṁ osāraṇaṁ nissāraṇaṁ…pe… kammalakkhaṇaññeva navamanti ñattikammaṁ imāni nava ṭhānāni gacchati.",
  "tika-vin05t33:89_0": "257.Ñattidutiyakammaṭṭhānabhede (pari. aṭṭha.",
  "tika-vin05t33:89_1": "495-496) pana vaḍḍhassa licchavino pattanikkujjanavasena khandhake vuttā nissāraṇā,",
  "tika-vin05t33:89_2": "tasseva pattukkujjanavasena khandhake vuttā osāraṇā ca veditabbā. Vuttañhetaṁ (cūḷava. 265-266) –",
  "tika-vin05t33:90_0": "‘‘Aṭṭhahi, bhikkhave,",
  "tika-vin05t33:90_1": "aṅgehi samannāgatassa upāsakassa patto nikkujjitabbo.",
  "tika-vin05t33:90_2": "Bhikkhūnaṁ alābhāya parisakkati,",
  "tika-vin05t33:90_3": "bhikkhūnaṁ anatthāya parisakkati,",
  "tika-vin05t33:90_4": "bhikkhūnaṁ avāsāya parisakkati,",
  "tika-vin05t33:90_5": "bhikkhū akkosati paribhāsati, bhikkhū bhikkhūhi bhedeti, buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati. Anujānāmi, bhikkhave,",
  "tika-vin05t33:90_6": "imehi aṭṭhahi aṅgehi samannāgatassa upāsakassa pattaṁ nikkujjituṁ.",
  "tika-vin05t33:91_0": "Evañca pana bhikkhave nikkujjitabbo.",
  "tika-vin05t33:91_1": "Byattena bhikkhunā paṭibalena saṅgho ñāpetabbo –",
  "tika-vin05t33:92_0": "‘‘Suṇātu me, bhante, saṅgho,",
  "tika-vin05t33:92_1": "vaḍḍho licchavī āyasmantaṁ dabbaṁ mallaputtaṁ amūlikāya sīlavipattiyā anuddhaṁseti, yadi saṅghassa pattakallaṁ,",
  "tika-vin05t33:92_2": "saṅgho vaḍḍhassa licchavissa pattaṁ nikkujjeyya, asambhogaṁ saṅghena kareyya, esā ñatti.",
  "tika-vin05t33:93_0": "‘‘Suṇātu me, bhante, saṅgho,",
  "tika-vin05t33:93_1": "vaḍḍho licchavī āyasmantaṁ dabbaṁ mallaputtaṁ amūlikāya sīlavipattiyā anuddhaṁseti,",
  "tika-vin05t33:93_2": "saṅgho vaḍḍhassa licchavissa pattaṁ nikkujjati, asambhogaṁ saṅghena karoti,",
  "tika-vin05t33:93_3": "yassāyasmato khamati vaḍḍhassa licchavissa pattassa nikkujjanā asambhogaṁ saṅghena karaṇaṁ, so tuṇhassa. Yassa nakkhamati, so bhāseyya.",
  "tika-vin05t33:94_0": "‘‘Nikkujjito saṅghena vaḍḍhassa licchavissa patto asambhogo saṅghena, khamati saṅghassa, tasmā tuṇhī, evametaṁ dhārayāmī’’ti.",
  "tika-vin05t33:95_0": "Aṭṭhahi, bhikkhave,",
  "tika-vin05t33:95_1": "aṅgehi samannāgatassa upāsakassa patto ukkujjitabbo.",
  "tika-vin05t33:95_2": "Na bhikkhūnaṁ alābhāya parisakkati,",
  "tika-vin05t33:95_3": "na bhikkhūnaṁ anatthāya parisakkati…pe… na saṅghassa avaṇṇaṁ bhāsati. Anujānāmi, bhikkhave,",
  "tika-vin05t33:95_4": "imehi aṭṭhahi aṅgehi samannāgatassa upāsakassa pattaṁ ukkujjituṁ.",
  "tika-vin05t33:96_0": "Evañca pana, bhikkhave, ukkujjitabbo. Tena, bhikkhave,",
  "tika-vin05t33:96_1": "vaḍḍhena licchavinā saṅghaṁ upasaṅkamitvā ekaṁsaṁ uttarāsaṅgaṁ karitvā bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo –",
  "tika-vin05t33:97_0": "‘‘Saṅghena me, bhante, patto nikkujjito, asambhogomhi saṅghena, sohaṁ, bhante, sammā vattāmi, lomaṁ pātemi, netthāraṁ vattāmi,",
  "tika-vin05t33:97_1": "saṅghaṁ pattukkujjanaṁ yācāmī’’ti.",
  "tika-vin05t33:98_0": "Dutiyampi yācitabbo. Tatiyampi yācitabbo.",
  "tika-vin05t33:99_0": "Byattena bhikkhunā paṭibalena saṅgho ñāpetabbo –",
  "tika-vin05t33:100_0": "‘‘Suṇātu me, bhante, saṅgho,",
  "tika-vin05t33:100_1": "saṅghena vaḍḍhassa licchavissa patto nikkujjito, asambhogo saṅghena, so sammā vattati, lomaṁ pāteti, netthāraṁ vattati,",
  "tika-vin05t33:100_2": "saṅghaṁ pattukkujjanaṁ yācati, yadi saṅghassa pattakallaṁ,",
  "tika-vin05t33:100_3": "saṅgho vaḍḍhassa licchavissa pattaṁ ukkujjeyya, sambhogaṁ saṅghena kareyya, esā ñatti.",
  "tika-vin05t33:101_0": "‘‘Suṇātu me, bhante, saṅgho,",
  "tika-vin05t33:101_1": "saṅghena vaḍḍhassa licchavissa patto nikkujjito, asambhogo saṅghena, so sammā vattati, lomaṁ pāteti, netthāraṁ vattati,",
  "tika-vin05t33:101_2": "saṅghaṁ pattukkujjanaṁ yācati,",
  "tika-vin05t33:101_3": "saṅgho vaḍḍhassa licchavissa pattaṁ ukkujjati, sambhogaṁ saṅghena karoti,",
  "tika-vin05t33:101_4": "yassāyasmato khamati vaḍḍhassa licchavissa pattassa ukkujjanā sambhogaṁ saṅghena karaṇaṁ, so tuṇhassa. Yassa nakkhamati, so bhāseyya.",
  "tika-vin05t33:102_0": "‘‘Ukkujjito saṅghena vaḍḍhassa licchavissa patto sambhogo saṅghena, khamati saṅghassa, tasmā tuṇhī, evametaṁ dhārayāmī’’ti.",
  "tika-vin05t33:103_0": "Ettha (cūḷava. aṭṭha.",
  "tika-vin05t33:103_1": "265) ca aṭṭhasu aṅgesu ekakenapi aṅgena samannāgatassa pattanikkujjanakammaṁ kātuṁ vaṭṭati,",
  "tika-vin05t33:103_2": "antosīmāya vā nissīmaṁ gantvā nadīādīsu vā nikkujjituṁ vaṭṭatiyeva.",
  "tika-vin05t33:103_3": "Evaṁ nikkujjite pana patte tassa gehe koci deyyadhammo na gahetabbo,",
  "tika-vin05t33:103_4": "‘‘asukassa gehe bhikkhaṁ mā gaṇhitthā’’ti aññavihāresupi pesetabbaṁ.",
  "tika-vin05t33:103_5": "Ukkujjanakāle pana yāvatatiyaṁ yācāpetvā hatthapāsaṁ vijahāpetvā ñattidutiyakammena ukkujjitabbo.",
  "tika-vin05t33:104_0": "Sīmāsammuti,",
  "tika-vin05t33:104_1": "ticīvarena avippavāsasammuti, santhatasammuti,",
  "tika-vin05t33:104_2": "bhattuddesakasenāsanaggāhāpakabhaṇḍāgāriyacīvarapaṭiggāhakacīvarabhājakayāgubhājakakhajjabhājakaphalabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutīti etāsaṁ sammutīnaṁ vasena sammuti veditabbā.",
  "tika-vin05t33:104_3": "Kathinacīvaradānamatakacīvaradānavasena dānaṁ veditabbaṁ.",
  "tika-vin05t33:104_4": "Kathinuddhāravasena uddhāro veditabbo.",
  "tika-vin05t33:104_5": "Kuṭivatthuvihāravatthudesanāvasena desanā veditabbā.",
  "tika-vin05t33:104_6": "Yā pana tiṇavatthārakasamathe sabbasaṅgāhikañattiñca ekekasmiṁ pakkhe ekekañattiñcāti tisso ñattiyo ṭhapetvā puna ekekasmiṁ pakkhe ekekāti dve ñattidutiyakammavācā vuttā,",
  "tika-vin05t33:104_7": "tāsaṁ vasena kammalakkhaṇaṁ veditabbaṁ.",
  "tika-vin05t33:104_8": "Iti ñattidutiyakammaṁ imāni satta ṭhānāni gacchati.",
  "tika-vin05t33:105_0": "258.Ñatticatutthakammaṭṭhānabhede pana tajjanīyakammādīnaṁ sattannaṁ kammānaṁ vasena nissāraṇā,",
  "tika-vin05t33:105_1": "tesaṁyeva ca kammānaṁ paṭippassambhanavasena osāraṇā veditabbā.",
  "tika-vin05t33:105_2": "Bhikkhunovādakasammutivasena sammuti veditabbā.",
  "tika-vin05t33:105_3": "Parivāsadānamānattadānavasena dānaṁ veditabbaṁ.",
  "tika-vin05t33:105_4": "Mūlāyapaṭikassanakammavasena niggaho veditabbo. Ukkhittānuvattikā, aṭṭha yāvatatiyakā, ariṭṭho,",
  "tika-vin05t33:105_5": "caṇḍakāḷī ca imete yāvatatiyakāti imāsaṁ ekādasannaṁ samanubhāsanānaṁ vasena samanubhāsanā veditabbā.",
  "tika-vin05t33:105_6": "Upasampadakammaabbhānakammavasena kammalakkhaṇaṁ veditabbaṁ.",
  "tika-vin05t33:105_7": "Iti ñatticatutthakammaṁ imāni satta ṭhānāni gacchati.",
  "tika-vin05t33:105_8": "Evaṁ kammāni ca kammavipatti ca tesaṁ kammānaṁ kārakasaṅghaparicchedo ca vipattivirahitānaṁ kammānaṁ ṭhānabhedagamanañca veditabbaṁ.",
  "tika-vin05t33:106_0": "Iti pāḷimuttakavinayavinicchayasaṅgahe",
  "tika-vin05t33:107_0": "Kammākammavinicchayakathā samattā.",
  "tika-vin05t33:108_0": "Pakiṇṇakakaṇḍamātikā",
  "tika-vin05t33:109_0": "Gaṇabhojaṁ paramparaṁ, nāpucchā paṁsukūlakaṁ;",
  "tika-vin05t33:110_0": "Acchinnaṁ paṭibhānañca, vippakatauddisanaṁ.",
  "tika-vin05t33:111_0": "Tivassantaṁ dīghāsanaṁ, gilānupaṭṭhavaṇṇanaṁ;",
  "tika-vin05t33:112_0": "Attapātamanavekkhaṁ, silāpavijjhalimpanaṁ.",
  "tika-vin05t33:113_0": "Micchādiṭṭhigopadānaṁ, dhammikārakkhuccārādi;",
  "tika-vin05t33:114_0": "Nhānaghaṁsaṁ paṇḍakādi, dīghakesādyādāsādi.",
  "tika-vin05t33:115_0": "Naccādaṅgachedaniddhi, patto sabbapaṁsukūlaṁ;",
  "tika-vin05t33:116_0": "Parissāvanaṁ naggo ca, pupphagandhaāsittakaṁ.",
  "tika-vin05t33:117_0": "Maḷorikekabhājanaṁ, celapaṭi pādaghaṁsī;",
  "tika-vin05t33:118_0": "Bījanī chattanakhādi, kāyabandhanivāsanaṁ.",
  "tika-vin05t33:119_0": "Kājaharaṁ dantakaṭṭhaṁ, rukkhāroho chandāropo;",
  "tika-vin05t33:120_0": "Lokāyataṁ khipitako, lasuṇaṁ nakkamitabbaṁ.",
  "tika-vin05t33:121_0": "Avandiyo tūlabhisi, bimbohanaāsandādi;",
  "tika-vin05t33:122_0": "Uccāsanamahāsanaṁ, cīvaraadhammokāso.",
  "tika-vin05t33:123_0": "Saddhādeyyaṁ santuttaraṁ, nikkhepo satthakammādi;",
  "tika-vin05t33:124_0": "Nahāpito dasabhāgo, pātheyyaṁ mahāpadeso;",
  "tika-vin05t33:125_0": "Ānisaṁsoti mātikā."
}